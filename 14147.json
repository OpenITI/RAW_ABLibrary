[
  {"content":"\r\n\r\nهزار و يك شب\r\n\" الف ليلة و ليله \"\r\n5\r\nترجمه :\r\nعبداللطيف طسوجى تبريزى\r\nويراستارى :\r\nميترا مهرآبادى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nهزار ويكشب\r\n[ الف ليله وليله ( فارسى ) 
  ]\r\nهزار و يك شب ، الف ليله وليله / ترجمه عبداللطيف طسوجى تبريزى ، ويراستارى ميترا مهرآبادى ، [ نگارش على اصغر حكمت 
  ] . - تهران : دنياى كتاب ، 1377 .\r\n5 ج . : مصور .\r\n( ج . 1 ) ISBN 964 - 346 - 002 - 9\r\n( ج . 2 ) ISBN 964 - 346 - 003 - 7\r\n( ج . 3 ) ISBN 964 - 346 - 004 - 5\r\n( ج . 4 ) ISBN 964 - 346 - 005 - 3\r\n( ج . 5 ) ISBN 964 - 346 - 006 - 1\r\nفهرستنويسى براساس اطلاعات فيپا .\r\nكتابنامه .\r\nچاپ دوم : 1382 .\r\n( دوره ISBN 964 - 346 - 007 - x )\r\n1 . داستانهاى عربى - - ترجمه شده به فارسى .\r\n2 . داستانهاى فارسى - - ترجمه شده از عربى . 3 . هزار ويكشب - - ترجمه شده به فارسى . الف . طسوجى تبريزى . عبداللطيف . قرن 13 ق . مترجم . ب . مهرآبادى . ميترا . 1345 - ويراستار . ج . حكمت . على اصغر .\r\nمقدمه نويس . د . عنوان . ه‍ . عنوان : الف ليله وليله ( فارسى ) .\r\n5 ط 1 آ / 83448 pj\r\n1377\r\n7334 / 892\r\nكتبابخانه ملى ايران\r\n14540 - 77 م\r\nنام كتاب : هزارويك شب ( جلد پنجم )\r\nترجمه : عبدللطيف طسوجى تبريزى\r\nناشر : دنياى كتاب\r\nويراستار : دكتر ميترا مهرآبادى\r\nتاريخ نشر : 1387\r\nنوبت چاپ : دوم\r\nتيراژ : 1000 نسخه\r\nچاپ : پيك ايران\r\nشابك : 1 - 006 - 346 - 964\r\nشابك دوره : 0068 - 346 - 964 - 978\r\nآدرس : ميدان بهارستان خ كمال الملك روبروى وزارت ارشاد اسلامى پ 24\r\nتلفن : 33952575 - 3395184\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ جلد پنجم 
  ]\r\n\r\nفهرست مطالب\r\nحكايت حسن بصرى و نور السنا 5\r\nحكايت خليفهء صياد 120\r\nحكايت على نور الدين 161\r\nحكايت نتيجهء تقوى 227\r\nحكايت عاشق صادق 232\r\nحكايت ملكزاده و شماس وزير 239\r\nحكايت ابو قير و ابو صبر 316\r\nحكايت عبد اللّه برى و بحرى 342\r\nحكايت ابو الحسن عمانى 361\r\nحكايت دو عاشق ماهرو 374\r\nحكايت شجرة الدرر 395\r\nحكايت عبد اللّه فاضل 414\r\nحكايت معروف پينه‌دوز 451\r\nپىنويسها 497\r\nواژه‌نامه 503\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\nبنام خداى بخشنده\r\n\r\nحكايت حسن بصرى و نور السنا\r\nو از جملهء حكايتها اينست كه در زمان گذشته در شهر بصره ، مردى بازرگان ، دو پسر داشت و خداوند خواستهء بىشمر بود . چون بازرگان درگذشت ، پسران ، او را به خاك سپرده ، مال را دو بخش كردند . هريكى از ايشان بخشى برداشته ، دكان بگشودند . يكى مسگر و ديگرى زرگر بود . روزى از روزها زرگر بر دكه نشسته بود كه مردى عجم بدكان او بگذشت و بصنعت او نظاره كرده ، در حسن و جمال او تأمل كرده ، او را خوش داشت . و آن زرگر ، حسن نام داشت .\r\nعجمى پيش رفته ، گفت : اى فرزند ، به خدا سوگند تو زرگرى هستى نكوروى . ولى اين صنعت ، لايق تو نيست . من فرزندى ندارم و صنعتى دانم كه در دنيا بهتر از\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nآن صنعتى نيست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و هفتاد و نهم برآمد\r\nگفت : اى ملك جوان‌بخت ، مرد عجمى ، گفت : اى فرزند ، صنعتى دانم كه بهترين صنعتهاست . خلقى بسيار آموختن آن صنعت از من خواسته‌اند . من آن صنعت به كسى نياموخته‌ام . و لكن همىخواهم كه آن صنعت به تو بياموزم و تو را پسر خود گيرم و تو را از مال دنيا بىنياز گردانم و ترا از رنج آتش و زغال و دم و از زحمت پتك و سندان خلاصى دهم . حسن گفت : اى خواجه ، كى آن صنعت به من ياد خواهى داد ؟ عجمى گفت : فردا نزد تو آيم و مس از بهر تو زر خالص گردانم . حسن از اين سخن فرحناك شد و عجمى را وداع كرده ، بنزد مادر خود رفت و بمادر سلام داده ، بنشست و خوردنى بخورد . ولى از سخن عجمى مدهوش بود و فكرت هميكرد . و مادرش حالت او بپرسيد . او حكايت بازگفت .\r\nمادرش گفت : اى فرزند ، زينهار كه سخن مردمان بنيوشى ، خاصه عجمها . كه هرگز بر سخن ايشان اعتماد مكن كه در كارها تقلب كنند و بحيلت كيمياگرى ، دام بر مردمان نهند و مالهاى ايشان بگيرند . حسن گفت : اى مادر ، ما فقيريم . ما را چيزى نيست كه بدان طمع كند و دام بر ما نهد . اين مرد ، شيخى است صالح كه خداى تعالى دل او را به من مهربان كرده . مادرش از خشم خاموش شد . ولى حسن را خاطر بحكايت عجمى مشغول بود و آن شب از غايت فرح ، خوابش نبرد .\r\nچون بامداد شد ، بسوى دكان بازآمد . و هنوز دكان نگشوده بود كه عجمى پديد شد . حسن بر پاى خاسته ، خواست كه دست عجمى ببوسد . عجمى او را منع كرد و گفت : اى حسن ، دم بگذار و كوره بنه و آتش بيفروز . حسن چنان كرد .\r\nعجمى گفت : اى فرزند ، در نزد تو مسى هست يا نه ؟ حسن گفت : طبقى شكستهء\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nمسين دارم . عجمى گفت : او را با گاز پاره‌پاره كن . حسن ، طبق پاره‌پاره بريده ، در بوته انداخت و بر وى هميدميد تا اينكه مس بگداخت . آنگاه عجمى دست بگوشهء دستار برده ، ورقهء پيچيدهء بياورد . و در آن چيزى مانند كحل اصغر بود و مقدار نيم درم از آن در بوته بريخت و حسن را دميدن فرمود . حسن همىدميد تا آنچه در بوته بود ، زر خالص شد . چون حسن او را بديد ، از غايت فرح ، عقلش برفت و شمشهء طلا گرفته ، به آب انداخت . چون سرد شد ، او را بمحك زد . ديد كه زرى خالص و گران‌قيمت شد . آنگاه سر پيش برد كه دست عجمى را ببوسيد .\r\nعجمى او را منع كرده ، گفت : اين زر بردار و او را در بازار به فروش و قيمت آن را بگير و هيچ سخن مگوى . در حال ، حسن ببازار شد و شمشهء زر بدلال داد . دلال ، او را بر محك زده ، هزار درم بر وى قيمت نهاد . بازرگانان بر آن زر گرد آمده ، قيمت همىفزودند تا بپانزده هزار درم برسيد . آنگاه حسن ، زر بفروخت و قيمت گرفته ، بسوى خانه بازگشت و حكايت بمادر فروخواند . مادرش بر وى بخنديد و گفت : سبحان اللّه .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و هشتادم برآمد\r\nگفت : اى ملك جوان‌بخت ، حسن زرگر چون حكايت بمادر فروخواند ، مادر از خشمى كه داشت ، خاموش شد . و اما حسن از غايت نادانى ، هاون را كه در خانه بود برداشته ، بسوى عجمى برد . و او در دكان نشسته بود . عجمى گفت : اى فرزند ، اين هاون از بهر چه آوردى ؟ حسن گفت : ميخواهم اين را گداخته ، زر بسازيم . عجمى بخنديد و گفت : اى فرزند ، مگر تو ديوانه‌اى كه در يك روز دو شمشه زر ببازار برى ؟ مگر نميدانى كه اگر مردمان بدين كار پى برند ، كشته خواهيم شد ؟ اى فرزند ، چون من اين صنعت به تو بياموزم ، بايد اين صنعت در سالى يك دفعه بيشتر به كار نبرى . كه آن يك دفعه تا بسال ديگر ترا كفايت كند .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nحسن گفت : اى خواجه ، راست ميگوئى . پس از آن حسن بوته بر آتش نهاد .\r\nعجمى گفت : اى پسر ، چه ميخواهى بكنى ؟ حسن گفت : همىخواهم كه اين صنعت به من بياموزى . عجمى بخنديد و گفت : سبحان اللّه . اى پسر ، تو كم‌خرد هستى و هرگز بآموختن اين صنعت سزاوار نيستى . مگر كسى اين صنعت را در بازارها و رهگذر مردمان تواند آموخت ؟ اگر ما درين مكان به آن صنعت مشغول شويم ، مردمان ، كيمياگرى ما دانسته ، خبر نزد حاكمان برند و ما كشته خواهيم شد . اگر اى فرزند ، تو قصد آموختن اين صنعت دارى ، بايد كه بخانهء من آئى . در حال ، حسن دكان فروبسته ، با عجمى روان شد . گامى چند با او برفت . آنگاه سخن مادر يادش آمد و هزار خيال در پيش چشمش مصور شد و ساعتى سر به زير افكنده ، بايستاد . عجمى بسوى او نگاه كرده ، ديد كه ايستاده است . بخنديد و به او گفت : مگر تو ديوانه‌اى ؟ كه من بدينسان ترا نيك خواهم و تو گمان ميكنى كه از من بدى خواهى ديد . اگر تو از رفتن خانهء من هراس دارى ، مرا بخانهء خويش بر كه در آنجا اين صنعت بياموزمت . حسن گفت : اى عم ، چنين كن . عجمى گفت : در پيش روى من هميرو . حسن پيش افتاده ، عجمى در دنبال او هميرفتند تا بخانهء حسن برسيدند . حسن به خانه اندر شد و مادر خود را از آمدن عجمى آگاه كرد و عجمى بر در ايستاده بود . مادر حسن ، خانه را فرش بگسترد . حسن بيرون آمده ، عجمى را به خانه برد و طبقى برداشته ، بسوى بازار رفت . خوردنى گرفته ، بياورد و با عجمى گفت : اى خواجه ، بخور كه در ميان ما نان و نمكى باشد . و خداى تعالى از هركسى كه بنان و نمك خيانت كند ، انتقام كشد . عجمى تبسمى كرده ، گفت : اى فرزند ، كيست كه قدر نان و نمك بداند ؟ پس از آن عجمى با حسن به قدر كفايت خوردنى خورده ، گفت : اى حسن ، حلوا نيز از بهر من بياور .\r\nدر حال ، حسن ببازار رفته ، حلواهاى گوناگون شرى كرده ، بازآورد و از سخن عجمى فرحناك بود . چون حلوا بخوردند ، عجمى گفت : اى فرزند ، چون تو كسى كجا توان پديد آورد كه راز بر او آشكار كنند ؟ پس از آن عجمى گفت : اى حسن ، دم و بوته حاضر آور .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nحسن فرحناك شد و بسرعت بسوى دكان رفته ، اسباب بياورد و در برابر عجمى بنهاد . عجمى كاغذى بيرون آورد و گفت : اى حسن ، به حق نان و نمك كه اگر تو در نزد من عزيزتر از فرزند نبودى ، ترا بدين صنعت آگاه نميكردم . و لكن بدان كه در نزد من از اكسير بجز اين‌كه درين ورقه است ، چيزى نمانده . و اى فرزند ، بدان كه اگر نيم درم از آنچه درين ورقه است ، بده رطل مس بزنى ، آن ده رطل ، زر خالص گردد . پس از آن گفت : اى فرزند ، درين ورقه يكصد مثقال مصرى اكسير هست . پس از آنكه او تمام شود ، از بهر تو اكسيرى ديگر بسازم .\r\nحسن ورقه ازو گرفته ، بر آنچه در ورقه بود ، نظاره كرد . ديد كه از آن كحل نخستين زردتر و خوش‌رنگتر است . حسن گفت : اى خواجه ، نام اين چيست و در كجا يافت شود ؟ عجمى تبسمى كرده ، گفت : ترا پرسش از بهر چيست ؟ تو خاموش باش و طاسكى از خانه بياور و او را قطعه‌قطعه بريده ، در بوته بينداز .\r\nحسن چنان كرد كه عجمى گفت و او همىدميد تا بگداخت . عجمى اندكى از آنچه در ورقه بود ، ببوته فروريخت . در حال ، مسها گداخته ، زر خالص شد .\r\nحسن چون آن حالت بديد ، عقلش برفت و سخت فرحناك گرديد . عجمى گفت : اى حسن ، اكنون تو فرزند منى و در نزد من از جان عزيزترى و مرا دختريست كه به تو تزويج خواهم كرد . حسن گفت : من غلام توام . هرنكوئى كه با من كنى ، پاداش آن با پروردگار است . عجمى گفت : اى فرزند ، دل قوى دار و صابر باش كه سودها به تو خواهد رسيد . آنگاه عجمى قطعهء حلوا بگرفت و بر دهان نهاد و نميدانست كه به دو چه خواهد رسيد . چون قطعهء حلوا فروبرد ، بى خود گشت . عجمى سخت فرحناك گشته ، برپاى خاست و گفت : اى عرب‌زاده ، سالها بود كه در پى تو بودم تا ترا بدست آورم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n\r\nچون شب هفتصد و هشتاد و يكم برآمد\r\nگفت : اى ملك جوان‌بخت ، حسن چون بى خود گشت ، در حال ، عجمى دست و پاى او را استوار بست و صندوقى را كه در آنجا بود ، گشوده ، حسن را در صندوق نهاد و در صندوق فروبست . و صندوق ديگر گرفته ، هرچه مال در آن خانه بود ، با شمشهاى زر در آن صندوق نهاد و در صندوق ببست و بيرون آمده ، بسوى بازار بشتافت . حمالى حاضر آورده ، صندوقها بدوش حمال گذاشت و بسوى كشتى عجمها روان گشت . و آن ناخدا كشتى مهيا كرده و در انتظار او بود .\r\nچون بكنار دريا رسيد ، صندوقها بكشتى گذاشته ، بانگ بر ناخدايان زد كه :\r\nبرخيزيد كه مرا كار بانجام رسيد . ناخدايان ، بادبان كشتى بگشوده ، كشتى براندند .\r\nعجمى را با حسن ، كار بدينجا رسيد .\r\nو اما مادر حسن تا بهنگام شام بانتظار بنشست . از حسن آوازى نشنيد .\r\nبسوى خانه آمده ، ديد كه در خانه چيزى نيست . دانست كه پسرش ناپديد گشته .\r\nطپانچه بر سر و روى خويشتن زد و جامه بر تن بدريد و سرشك از ديده روان ساخته ، اين ابيات برخواند :\r\n بىتو بر من حميم گشته شراب * بىتو بر من جحيم گشته وثاق\r\nتا بود جانم از وصال تو فرو * تا بود چشمم از جمال تو طاق\r\nچيره باشد بر اين‌همه آفات * تيره باشد بر آن‌همه آفاق\r\nچند از اين دردهاى بىدرمان * چند از اين زهرهاى بىترياق \r\nو تا بامداد بگريست و بناليد . همسايگان نزد او آمده ، سبب آن حالت بازپرسيدند . مادر حسن ماجراى پسر خود و عجمى را بيان كرد و گمانش اين بود كه هرگز پسر خود را نخواهد ديد . و در خانه همىگشت و هميگريست كه ناگاه اين بيت را در ديوار خانه نوشته يافت :\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n اى بس‌كه بجوئى و مرا بازنيابى * اى بس‌كه ببوئى و مرا بازنبينى \r\nچون مادر حسن اين بيت بديد ، فرياد برآورد و بگريست . همسايگان ، او را بصبر و شكيبايى دعا گفته ، وداعش كردند و بخانهاى خويشتن بازگشتند . مادر حسن شبانروز گريان بود و در ميان خانه ، صورت قبرى بنا كرده ، نام حسن و تاريخ ناپديد شدن او بر آن قبر بنوشت و هيچ‌وقت از آن قبر جدا نميگشت .\r\nمادر حسن را كار بدينجا رسيد .\r\nو اما عجمى ، او مجوس بوده و مسلمانان ، ناخوش ميداشت و بهر مسلمانى كه دست مييافت ، او را هلاك ميساخت و او در پليدى چنان بود كه شاعر گفته :\r\n تو گفتى كه عفريت بلقيس بود * بزشتى نمودار ابليس بود \r\nو آن پليدك را نام ، بهرام بود و او در هرسال يكى از مسلمانان گرفته ، او را مىكشت و كشتن او را سبب روا شدن حاجت خود ميدانست . القصه ، چون بهرام مجوسى را حيلت بحسن زرگر تمام شد و او را در كشتى تا هنگام غروب ببرد ، آنگاه لنگر كشتى بينداخته و تا بامداد در آن مكان كشتى نگاه داشتند . چون بامداد شد ، كشتى براندند . صندوقى را كه حسن در آن بود ، بخواست . خادمان ، صندوق حاضر آوردند . مجوسى صندوق را گشوده ، حسن را بدر آورد و سركه\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nدر بينى او فروريخت . حسن عطسه زد و بنگ را قى كرده ، چشم بگشود و به چپ و راست نگاه كرده ، خويشتن را در كشتى ديد و عجمى را نزد خود نشسته يافت .\r\nدانست كه آن پليدك مجوس به او حيلت كرده ، بورطهء كه مادر ، او را همىترسانيد ، افتاده . گفت : خداوندا مرا در بليتها صبر ده . پس از آن روى بعجمى كرده ، در غايت فروتنى با او گفت : اى پدر ، اين كارها چه بود و نان و نمك كجا رفت ؟ عجمى بر وى نظاره كرده ، گفت : يا كلب العرب ، آيا امثال من ، نان و نمك شناسند ؟ كه من هزار كودك چون تو از كودكان مسلمان كشته‌ام و تو هزار و يكمين خواهى بود . حسن خاموش شد و دانست كه تير قضا برو كارگر آمده .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و هشتاد و دويم برآمد\r\nگفت : اى ملك جوان‌بخت ، آنگاه پليدك بگشودن دستهاى او بفرمود و اندكى آب بر وى بنوشانيد . و مجوس مىخنديد و ميگفت : بنار و نور سوگند كه مرا گمان اين نبود كه تو در دام من بيفتى . مرا آتش بگرفتن تو يارى كرد . من ترا به آتش قربان كنم تا او از من راضى شود . حسن گفت : بنان و نمك خيانت كردى .\r\nمجوس دست بلند كرده ، حسن را بزد . پيشانى حسن به زمين كشتى برآمده ، بى خود گشت . پس از آن مجوس ، افروختن آتش فرمود . حسن گفت : به آتش چه خواهى كرد ؟ مجوس گفت : اين آتش ، پروردگار منست . اگر تو نيز او را پرستش كنى ، نيمهء مال خود به تو دهم و دختر خويش به تو تزويج كنم . حسن بانگ بر وى زد و گفت : واى بر تو كه مجوس هستى و از پروردگار آسمان و زمين غفلت كرده ، آتش همىپرستى . مجوس در خشم شد و گفت : يا كلب العرب ، ترا دشوار مينمايد كه بدين من درآئى ؟ آن پليدك به آتش سجده برد . پس از آن غلامان خود را فرمود كه حسن را بر رو بيندازند . خادمان ، او را به زمين افكندند . مجوسى\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nتازيانهء كه از چرم تابيده بودند ، بر تن او هميزد تا اينكه تن او شرحه‌شرحه شد . و او استغاثه ميكرد و تظلم ميبرد . كسى بفرياد او نميرسيد . آنگاه سر به آسمان كرده ، به پروردگار و پيغمبر بزرگوار و وصى او حيدر كرار پناه برد و سرشك از ديدگان فروريخته ، اين دو بيت بخواند :\r\n اى شير سرافراز زبردست خدا * اى تير شهاب ثاقب دست خدا\r\nآزادم كن ز دست اين بىدستان * دست من و دامان تو اى دست خدا \r\nپس از آن مجوس ، غلامان را فرمود او را بنشاندند و از خوردنى ، چيزى حاضر آوردند . حسن خوردنى نخورد و مجوس ، شبانروز بر وى عذاب ميكرد و او درين بين شكيبا بود و به خداى تعالى همىناليد . و تا سه ماه در كشتى بودند .\r\nپس از آن خداى تعالى بادى تند بكشتى فرستاد كه روى دريا سياه گشت . و موجها برخاست و كشتى باضطراب افتاد . ناخدايان گفتند : به خدا سوگند سبب اين حادثه ، عقوبتى است كه مجوس به اين كودك مىكند و اين كار در نزد پروردگار ، ناپسند است . آنگاه برخاسته ، غلامان مجوس را بكشتند . چون مجوس ديد كه غلامان كشته شدند ، بخويشتن بترسيد . بازوان حسن گشوده ، جامهء درشت ازو بركند و جامهء نرمش بپوشانيد و وعده كرد كه صنعت كيميا بر وى بياموزد و او را به شهر خويشتن بازگرداند و گفت : اى فرزند ، مرا بكردار بد من مگير . حسن گفت : ديگر چگونه به تو اعتماد كنم ؟ مجوس گفت : اى فرزند ، اگر گناه نمىشد ، بخشايش از كجا بود ؟ من اين كارها با تو نكردم مگر اينكه صبر و مقاومت ترا بيازمايم . ناخدايان بخلاصى حسن فرحناك شدند و حسن ، ايشان را دعا گفت .\r\nدر حال ، باد فرونشست و تاريكى برفت . حسن با مجوس گفت : اى عجمى ، بكجا خواهى رفت ؟ عجمى گفت : اى فرزند ، بجبل سحاب كه گياه اكسير در آنجاست هميروم . و مجوس بنار و نور سوگند ياد كرد كه از من ترا بيمى نماند .\r\nحسن از سخن او فرحناك شد و بخواب و خور بگرائيد . و سه ماه ديگر كشتى براندند تا ببيابانى فراخناى برسيدند كه ريگهاى او سپيد و زرد و سبز و\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nسياه بودند . چون كشتى در آنجا نگاه داشتند ، عجمى بر پاى خاست و گفت : اى حسن ، برخيز تا از كشتى بيرون شويم كه به مقصود خويشتن برسيديم . در حال ، حسن برخاسته ، با عجمى از كشتى بدر آمد . مجوس ، متاعهاى خويش بناخدا سپرده ، با حسن از كشتى دور رفتند و از چشمها ناپديد شدند . آنگاه مجوس بنشست و از جيب خود ، طبلى مسين بدر آورد كه طلسمها بر آن نقش بود و آن طبل را بكوفت . در حال ، گردى پديد شد . حسن را كار او عجب آمد و از او هراس كرد و از بيرون آمدن خود پشيمان گشته ، گونه‌اش زرد شد . مجوس بر وى نظاره كرد و به او گفت : اى فرزند ، ترا چه روى داده ؟ بنار و نور سوگند كه ترا از من بيمى نماند . و اگرنه حاجت من بايست كه بنام تو تمام شود ، ترا از كشتى بيرون نمىآوردم . تو هيچ هراس مكن و بدان كه زير اين گرد چيزيست كه ما او را سوار شويم و ما را از اين صحرا بيرون برد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و هشتاد و سيم برآمد\r\nگفت : اى ملك جوان‌بخت ، و از رنج راه رفتن خلاصى يابيم . هنوز عجمى را سخن بانجام نرسيده بود كه از زير گرد ، سه اشتر پديد گشتند . يكى را عجمى سوار شد و حسن را بر ديگرى سوار كرده ، توشه بر سيمين نهاد . و تا هفت روز همىراندند تا اينكه بسرزمينى خرم برسيدند و در آنجا فرود آمدند . حسن در آن مكان ، قبهء ديد كه به چهار ستون زرين بنا كرده‌اند . آنگاه مجوس با حسن در زير قبه شدند . خوردنى خورده ، راحت يافتند . آنگاه حسن را به بنيانى بلند نظر افتاده ، با مجوس گفت : اين قصر از آن كيست ؟ مجوس گفت : قصر از شياطين است . حسن گفت : برخيز تا درين قصر تفرج كنيم . مجوس گفت : اى حسن ، نام اين قصر پيش من مبر كه مرا درين قصر ، دشمنى است و مرا با او حكايتى روى داده كه اكنون وقت نيست كه ترا از آن حكايت باخبر كنم . پس از آن طبل مسين\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nبكوفت . اشترها پيش آمدند . در حال ، برخاسته ، سوار گشتند و تا هفت روز برفتند . چون روز هشتم شد ، مجوس پرسيد : اى حسن ، چه ميبينى ؟ حسن جواب داد : در ميان مشرق و مغرب ، ابرى همىبينم . مجوس گفت : اينكه مىبينى ، او كوهيست بزرگ كه ابر را دونيمه كرده و اين كوه را از بس بلندى ، ابرى در فراز نيست و حاجت ما در سر اين كوهست . و بدين‌سبب ترا آورده‌ام كه حاجت من در دست تو روا گردد . حسن چون اين سخن بشنيد . از زندگانى نوميد شد و با مجوس گفت : ترا بمعبود خود سوگند مىدهم كه حاجت تو چيست و مرا از بهر چه آورده‌اى ؟ مجوس گفت : صنعت كيميا درست نشود مگر بگياهى كه او در مكانى برويد كه ابر بر وى سايه نيندازد . و اين كوهست كه ابر را دونيمه كند و آن گياه در قلهء همين كوهست . وقتى كه آن گياه پديد آوريم ، من صنعت كيميا به تو بياموزم . حسن از غايت بيم گفت : آرى اى خواجه . ولى از زندگانى ، نوميد بود و بمخالفت مادر ، افسوس مىخورد و اين دوبيتى همىخواند :\r\n اگر شنيدمى از ديگران حكايت خويش * همه دروغ نمودى مرا چو افسانه\r\nتبارك اللّه ازين بخت و زندگانى من * كه تا بميرم زندان بود مرا خانه \r\nالقصه ، مجوس و حسن همىرفتند تا به آن كوه برسيدند . حسن در سر آن كوه ، قصرى ديده ، بمجوس گفت : اين قصر چيست ؟ مجوس گفت : اين مسكن جنيان و غولانست . پس از آن مجوس از اشتر به زير آمده ، حسن را بفرود آمدن بفرمود و سر او ببوسيد و گفت : اگر با تو بد كردم ، بر من ببخشاى . پس از آن عجمى ، انبانى گشوده ، آسيائى سنگى بدر آورد و از آن انبان مقدارى گندم نيز بيرون آورد و آن گندم در آن آسيا آرد كرد و او را خمير كرده ، آتش بيفروخت و از آن خمير ، سه قرص نان پخت . آنگاه طبل مسين بدر آورده ، بكوفت . اشتران حاضر شدند . مجوس يكى از اشتران را ذبح كرده و پوست از وى برداشت و بحسن گفت : اى فرزند ، به وصيت من گوش دار . حسن گفت : آرى وصيت تو بنيوشم . مجوس گفت : در ميان اين پوست شو و من پوست بر تو بدوزم و درين\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nزمين بگذارم . آنگاه پرندگان بسوى تو آمده ، ترا بردارند و بفراز كوه برند . تو اين كارد نيز با خويشتن بردار كه هروقت ببينى كه پرنده ، ترا در بالاى كوه بگذاشت ، به اين كارد ، پوست را پاره كن و از پوست بدر آى . آنگاه پرنده از تو بيم كرده ، پرواز كند . تو از فراز كوه با من سخن گوى تا من با تو بگويم كه چكار كنى .\r\nآنگاه سه قرص نان با خيكچه آب در آن پوست بنهاد و پوست بر وى بدوخت و از پوست دور شد . پرندهء بزرگ بر وى بيامد . او را برداشته ، بقلعهء كوه برد و در آنجا بگذاشت .\r\nچون حسن دانست كه پرنده ، او را در قلهء كوه نهاد ، پوست را پاره كرده و از پوست بدر آمد و مجوس را ندا درداد . مجوس چون آواز او بشنيد ، فرحناك شد و از غايت فرح برقصيد و به او گفت : بدان سوى كوه شو . هرچه در آنجا ببينى ، مرا آگاه كن . حسن بدان سوى كوه رفت و در آنجا استخوانهاى پوسيده بسيار يافت و هيزمهاى بسيار ديد و آنچه ديده بود با مجوس بازگفت . مجوس گفت : مقصود همين بود . تو از آن هيزم‌ها بگير و بسوى من بينداز كه كيميا از آن هيزمها پديد آيد . آنگاه حسن از آن هيزمها بسوى مجوس بينداخت . مجوس گفت : حاجتى كه مرا با تو بود ، روا شد . اگر خواهى در قلهء كوه بمان و اگر خواهى خويشتن از كوه بينداز . مجوس اين بگفت و از پى كار خويش برفت .\r\nحسن گفت : سبحان اللّه . اين پليدك با من حيلت كرد . پس از آن در قلهء كوه نشسته ، بخويشتن بگريست و اين ابيات برخواند :\r\n اى جهان سختى تو چند كشم * اى فلك عشوهء تو چند خرم\r\nاز بلند حصن و تندى كوه * از زمين گشت منقطع نظرم\r\nمن چو خواهم كه آسمان بينم * سر فراآرم و فرونگرم \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nچون شب هفتصد و هشتاد و چهارم برآمد\r\nگفت : اى ملك جوان‌بخت ، حسن چون از كيد و مكر عجمى آگاه شد ، بگريستن بنشست . پس از آن برخاسته ، به چپ و راست نگاه كرد و در قلهء كوه هميرفت تا اينكه بدان سوى كوه رسيد . دريائى ديد موج‌زن كه هرموجى بسان كوه برميخاست . در كنار دريا بنشست و آنچه از قرآن مجيد بخاطر داشت ، بخواند و از خداى تعالى مسئلت كرد كه كار بر او آسان كند و از آن سختيها برهاند . پس از آن صلوة جنازه بخويشتن بگذارد و خود را به دريا انداخت . موجها او را برداشته ، بقدرت پروردگار از دريا سالم بكنار رسيد . فرحناك گشته ، شكر خداى تعالى بجاى آورد .\r\nپس از آن برخاسته ، از بهر خوردنى به اين سوى و آن سوى ميرفت تا بپاى آن قصر آمد كه از مجوس ، آن قصر را جويان شده بود و مجوس گفته بود مرا دشمنى درين قصر است . حسن گفت : به خدا سوگند ناچار بايد بدين قصر داخل شوم . شايد كه درين قصر ، مرا گشايشى رو دهد . در حال بقصر اندر شد و در دهليز قصر ، مصطبهء ديد . و بر آن مصطبه ، دو دختر قمرمنظر بودند و رقعهء شطرنج گسترده ، بازى ميكردند . يكى از ايشان سر بركرده ، با غايت فرحناكى گفت : اين آدمىزاد است و گمان ميكنم كه اين را امسال بهرام مجوسى آورده .\r\nحسن چون اين سخن بشنيد ، خويشتن به خاك افكند و سخت بگريست و گفت :\r\nاى خاتونان ، من همان مسكينم كه بهرام مرا آورده . و دختر خردسال با خواهر بزرگ گفت : اى خواهر ، گواه باش كه اين برادر منست . بشادى او شاد و باندوه او اندوهگين خواهم شد . پس از آن برپاى خاسته ، او را بدرون قصر برد و جامهاى كهن ازو بركند و جامهء ملوكانه بر وى بپوشانيد و خوردنى از بهر او حاضر آورد و هردو خواهر با او طعام خوردند و به او گفتند : حديث خود را با آن پليدك از آغاز تا انجام بگو و ما نيز حكايت خود را با تو بازگوئيم تا اينكه از آن پليدك\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nبرحذر باشى .\r\nحسن چون اين سخن بشنيد و مهربانى ايشان بديد ، آسوده‌خاطر گشت و ماجراى خود به ايشان حديث كرد . دختران به او گفتند : آيا اين قصر ازو پرسيدى يا نه ؟ گفت : آرى پرسيدم . او گفت درين قصر ، فرزندان ابليس هستند . من اين قصر ناخوش دارم . دختركان در خشم شدند و گفتند : آن پليدك ما را فرزندان ابليس نام نهاده ؟ حسن گفت : آرى به خدا سوگند . دخترك خوردسال گفت : به خدا سوگند او را ببدترين عقوبت بكشم و نسيم دينا ازو ببرم . حسن گفت : چگونه به او خواهى رسيد و چگونه او را خواهى كشت ؟ دخترك گفت : او در باغى مكان دارد كه آن باغ را مشيد گويند . بناچار او را به زودى بكشم . آنگاه خواهر بزرگ گفت : هرچه از آن پليدك حديث كرد ، راست گفت . و لكن تو نيز حكايت ما با او حديث كن تا در خاطر نگاهدارد .\r\nدخترك خوردسال گفت : اى برادر ، بدان كه ما از دختران پادشاهانيم . پدر ما از ملوك جنيانست و او از جنيان و عفريتان ، خادمان و لشگريان دارد . و خداى تعالى او را از يك زن ، هفت دختر عطا فرموده . و او را شوكت و غيرت و غرور نفس به مرتبهء است كه ما را بيكى از مردان تزويج نكرده . پس از آن وزراى خود را حاضر آورده ، بايشان گفت : آيا شما مكانى را ميشناسيد كه درختان بسيار و ميوه‌هاى بيشمار داشته باشد و هيچكس از جنيان و انسيان بر آن مكان راه نتواند يافت ؟ ايشان گفتند : اى ملك ، آن مكان چه خواهى كرد ؟ گفت :\r\nهمىخواهم كه دختران هفتگانهء خود در آن مكان جاى دهم . گفتند اى ملك ، جائى كه از بهر ايشان سزاوار باشد ، قصر جبل سحابست كه عفريتانى كه از سليمان عليه السلم گردن كشيدند ، آنجا را بنا كردند . پس از آن‌كه عفريتان هلاك شدند ، كسى از جنيان و انسيان در آن قصر ساكن نگشته . كه او از آباديها دور است و كس بدانجا نتواند رسيد و در گرد آن قصر ، درختان بسيار و ميوه‌هاى بيشمار هست . و در آنجا آبى است روان كه از شهد ، شيرين‌تر و از برف ، خنك‌تر است . هيچ ناخوشى از آن آب نخورد مگر اينكه بهبودى يابد . پدر ما\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nچون اين سخن بشنيد ، ما را بدين مكان فرستاد و لشگرى انبوه با ما همراه كرد و تمامت ما يحتاج از بهر ما درين قصر حاضر آورد . و هروقت كه پدر ما بخواهد ما را در نزد خود حاضر گرداند ، ساحرانى كه تابعان او هستند ، باحضار ما بفرمايد . ايشان بسوى ما آمده ، ما را در نزد پدر حاضر سازند . چند روزى در نزد او مانده ، پس از آن بدين مكان بازگرديم . و اكنون پنج تن از خواهران ما بنخجيرگاه رفته‌اند و هرروز دو تن از خواهران را نوبت نشستن است . و امروز نوبت از آن من و اين خواهر من بود كه درينجا نشسته ، از بهر ايشان خوردنى مهيا كنيم . و پيوسته ما از خدا درميخواستيم كه شخصى از آدميان بما برساند كه با ما انيس و جليس شود . منت خداى را كه ما را از ديدار تو شاد كرد . اكنون تو خاطر آسوده دار كه بر تو باكى نيست . حسن ازين سخنان فرحناك گشته ، حمد خداى تعالى بجا آورد .\r\nپس از آن دخترك برخاسته ، حسن را بغرفهء آورد . حسن در آنجا فرشهاى ديبا و متاعهاى حرير چندان ديد كه در وصف نميگنجيد . چون ساعتى بگذشت ، خواهران ايشان از نخجير بازآمدند . ايشان حديث حسن را با خواهران بازگفتند .\r\nخواهران ايشان فرحناك شدند و بغرفهء كه حسن در آنجا بود ، درآمدند و او را سلام داده ، تهنيت گفتند . و حسن در نزد ايشان بسر برد و با ايشان بنخجيرگاه ميشد و ديرگاهى با ايشان بود . تا اينكه تندرست گشت و رنجوريش برفت و نزاريش بفربهى بدل شد و با دختركان در تفرج و نخجير ، عمر ميگذاشت . پس از آن ، دخترك خوردسال كه با حسن عهد خواهرى بسته بود ، با خواهران حديث بهرام مجوس بازگفت كه آن پليدك ، ايشان را از غولان و از فرزندان ابليس شمرده . خواهران او سوگند ياد كردند كه : او را بكشيم .\r\nو پس چون سال ديگر شد ، آن پليدك با پسرى چون قمر حاضر گشت و در پاى قصر فرود آمد . و حسن در آن هنگام در پاى درختان در كنار نهر نشسته بود . چون او را بديد ، بهراس اندر شد و گونه‌اش زرد گشت و دستها به يكديگر زد .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و هشتاد و پنجم برآمد\r\nگفت : اى ملك جوان‌بخت ، حسن در هراس شد و گونه‌اش زرد گشت و با دختركان گفت : اى خواهران ، شما را به خدا سوگند مىدهم كه در كشتن اين پليدك مرا يارى كنيد . كه او اينك حاضر آمده و مسلمانى را از فرزندان بزرگان اسير كرده ، قيدهاى گران بر وى نهاده ، او را بگونه گونه عذابها ميآزارد . و اكنون قصد من اينست كه آن پليدك را بكشم و انتقام خود از وى بكشم و اين جوان را از عذاب او برهانم تا آن جوان به وطن خويش بازگردد و خداى تعالى درين كار شما را پاداش دهد . دختران گفتند : اى حسن ، از بهر خدا و بخاطر تو بجان خواهيم كوشيد . آنگاه ايشان نقابها بر رخ افكنده و اسلحهء جنگ بپوشيدند و از براى حسن نيز اسبى از بهترين خيل حاضر آوردند و اسلحهء كامل ، او را دادند . پس از آن همگى روان گشته ، مجوس را ديدند كه اشترى كشته و پوست از وى برداشته است و جوان را عقوبت مىكند و ميگويد : كه در ميان اين پوست شو . در آن هنگام ، حسن از عقب مجوس بيامد . و او را بر وى آگاهى نبود . حسن بانگ بر مجوس زد و گفت : اى پليدك ، دست نگاه دار . مجوس روى بر وى كرده ، حسن را بديد . به او گفت : اى فرزند ، چگونه خلاص شدى و بدين مكان چگونه آمدى ؟\r\nحسن گفت : اى زنديق ، مرا خداى تعالى خلاص داد . اكنون تو گرفتار گشتهء و خداى تعالى از تو انتقام خواهد كشيد . كه تو خود گفتى هركس بنان و نمك خيانت كند ، خداى تعالى از او انتقام كشد . چون تو بنان و نمك خيانت كردى ، ترا خداى تعالى در دست من گرفتار كرد و ترا خلاصى محالست . مجوس به او گفت : اى فرزند ، تو در نزد من از جان عزيزترى . حسن بسخنان او گوش نداشت و پيش رفته ، با شمشير بكمر او زده ، او را دونيمه كرد . پس از آن از اسب فرود آمده ، انبانى را كه با مجوس بود ، بگرفت و او را گشوده ، طبل بدر آورد و طبل\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nبكوفت . در حال ، سه اشتر حاضر آمدند . حسن بند از آن جوان برداشته ، او را بيكى از آن اشتران سوار كرده ، توشه و آب بر دو شتر ديگر نهاد و به آن جوان گفت : بسوى مقصد خويش روان شو . آن جوان ، حسن را دعا گفته ، روان گشت .\r\nدختركان از كشته شدن مجوس فرحناك شدند و از شجاعت حسن شگفت\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nماندند و كردار او را ثنا گفتند و او را برداشته ، بسوى قصر روان گشتند و بطرب بسر ميبردند . و حسن ، مادر خود فراموش كرده بود .\r\nدر اين اثنا روزى در هنگامى كه ايشان در طرب بودند ، از سينهء صحرا گردى بزرگ برخاست . دختركان گفتند : اى حسن ، برخيز و بباغ شو و در ميان درختان ، خويشتن پنهان كن . و بيم مدار ، كه بر تو باكى نيست . در حال ، حسن برخاسته ، در غرفه پنهان شد و در غرفه بر خويشتن ببست . چون ساعتى بگذشت گرد فرونشست و از زير گرد ، لشكرى فزون از شماره از نزد پدر دختران برسيدند . دختركان ، لشكريان را در منزلهاى نيكو جاى دادند و سه روز بضيافت ايشان پرداختتند و سبب آمدن ايشان بازپرسيدند . ايشان گفتند كه : ما از نزد ملك از بهر بردن شما آمده‌ايم . گفتند : مقصود از بردن ما چيست ؟ امير لشكر جواب داد كه : يكى از ملوك را بزم عيش برپاست و همىخواهد كه شما در آن عيش حاضر گشته ، تفرج كنيد . دختران گفتند : غيبت ما از اين مكان چه قدر خواهد بود ؟ امير لشكر گفت : جز رفتن و آمدن ، دو ماه مدت اقامتست .\r\nدختركان برخاسته ، بنزد حسن آمدند و او را از واقعه آگاه كردند و به او گفتند : اين مكان ، مكان تست . با خاطر آسوده درين قصر بنشين و هراس مكن و محزون مباش كه هيچكس بدين مكان نتواند آمد . تو درين مكان خرسند بنشين تا ما بسوى تو بازگرديم . و اينك كليدهاى غرفهاست كه در نزد تو ميسپاريم . و لكن اى برادر ، ترا به حق برادرى سوگند مىدهم كه فلان غرفه را در مگشاى كه ترا بگشودن آن حاجتى نيست . آنگاه دختركان ، حسن زرگر را وداع كرده ، با لشگريان روان شدند .\r\nو حسن در قصر ، تنها بنشست ولى تنگدل شد و شكيبائيش نماند و وحشتش افزون گشت و بجدائى دختركان محزون گرديد و فراخناى جهان بر وجودش تنگ شد . دختركان را بخاطر آورده ، اين ابيات برخواند :\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n چند باشم در ديار و منزل دعد و رباب * روز و شب نالنده و گرينده چون رعد و رباب\r\nگر وطن گيرى كنون در وى صبا بينى جليس * ور سخن گوئى كنون در وى صدا يا بى جواب\r\nگه ز تنهائى درو دمساز گردم با طيور * گه ز شيدائى درو همراز گردم با ذئاب \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و هشتاد و ششم برآمد\r\nگفت : اى ملك جوان‌بخت ، حسن ، تنها بنخجيرگاه ميشد و همه‌روزه نخجير آورده ، مىكشت و مىخورد . تا اينكه از تنهائى ، وحشتش بسيار گشت و اضطرابش بيفزود . برخاسته ، همىگشت و غرفها همىگشود . در غرفها چيزى بسيار ميديد . ولى بسبب غيبت دختركان ، همه چيز ناخوش ميداشت . و از بهر درى كه دختركان ، نگشودن سپرده بودند ، دلش قرار نمىگرفت و با خود گفت :\r\nخواهر من مرا بنگشودن اين در نفرموده مگر بسبب آنكه در آن مكان چيزى هست كه خواهرم نمىخواست كه كس بر آن آگاه باشد . به خدا سوگند من آن در بگشايم و آنچه در آن مكان هست ، او را نظاره كنم . اگرچه مرگ در آن باشد .\r\nدر حال ، كليد برداشته ، در بگشود .\r\nدر آن مكان از مال ، چيزى نديد . ولى در آنجا نردبانى يافت كه پله‌هاى آن از جزع يمانى بود از آن نردبان بالا رفت تا بفراز قصر رسيد . در پاى قصر ، مكانى پديد شد كه در آنجا باغها و درختان و شكوفها و وحشيان و مرغان خوش‌الحان بودند . در فراز قصر نشسته ، در آن نزهتگاه تأمل ميكرد كه دريائى ديد بزرگ كه موجها مانند كوه ازو برمىخاست و پيوسته در فراز قصر به چپ و\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nراست همىگشت . تا اينكه بقصرى ديگر رسيد و در آن قصر ، غرفهء ديد كه از ياقوت و زمرد و بلخش منقش و خشتهاى او از زر و سيم بود و در ميان آن قصر ، درياچهء ديد پر از آب . در روى درياچه ، تختى بود از صندل و عود . و در كنار درياچه ، مرغان نغمه‌سنج و خوش‌الحان بودند . حسن از بهجت آن مكان مدهوش ماند و در آنجا نشسته ، بهر سوى نظاره ميكرد كه ناگاه ده پرنده از جانب صحرا پديد شدند و بسوى آن درياچه آمدند .\r\nحسن دانست كه آن پرندگان ، قصد درياچه و آب خوردن دارند . خود را از آنها پوشيده داشت كه مبادا او را نظاره كرده ، برمند . آنگاه پرندگان بدرختى بزرگ فرود آمدند . حسن در ميان آنها پرندهء ديد نكوصورت كه از همهء آنها بهتر بود و بقيت پرندگان بر وى گرد آمده ، او را خدمت ميكردند . حسن در عجب شد . و آن پرندهء نكوشمايل با منقار خويشتن پرندهء ديگر را ميزد و بر آنها بزرگى ميكرد و آنها از آن پرنده ميگريختند و حسن از دور ايستاده ، بر آنها تفرج ميكرد . پس از آن پرندگان بر تخت بنشستند و هريكى از آنها جلد خود را بچنگال خود بدريد و از جلد بدر آمد . ده تن كنيزكان آفتاب‌روى بودند كه مزاح همىكردند و آن پرندهء بديع الجمال بر ايشان برترى ميكرد . حسن چون ايشان را بديد ، عقلش بپريد و دانست كه خواهران ، او را از گشودن آن در منع\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nنميكردند مگر بدين‌سبب . القصه ، حسن ايستاده ، بحسرت بسوى ايشان مىنگريست و شيفتهء جمال دخترك ماه‌روى گشته ، گرفتار دام محبت او شد و گريستن آغاز كرد . حسن ايستاده ، بر ايشان نظاره ميكرد و ايشان حسن را نميديدند . حسن از حسن و جمال ايشان در عجب بود . آن دخترك زهره‌جبين و آفتاب‌روى حلهء سبز در بر كرده بود و با حسن و جمال خويش ، آفاق مسخر مىنمود و از خراميدن آهوانه ، خون در دل سرو و شمشاد مىكرد . و او را لب و دندان و رخسار بدانسان بود كه شاعر گفته :\r\n نگارينى كه چون بينى لب و دندان شيرينش * بشكر پرورش دادند گوئى در و مرجان را\r\nبهر شيرين‌لب و دندان مسلم نيست دل بردن * جز آن ياقوت لب معشون و مرواريد دندان را\r\nبسى گلهاى رنگينست بر رخسار سيمينش * كه رنگ و بوى آن گلها خجل دارد گلستان را \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و هشتاد و هفتم برآمد\r\nگفت : اى ملك جوان‌بخت ، چون حسن ، دختركان را ديد ، در حسن و جمال دختر بزرگ حيران مانده ، ابيات همىخواند . كه دختركان بلهو و لعب و حديث بنشستند و حسن ايستاده ، بديشان نظاره ميكرد . غريق درياى حيرت و حيران وادى فكرت بود و با خود ميگفت : به خدا سوگند خواهر من مرا از گشودن اين در منع نميكرد مگر به جهت اين دختركان كه همىترسيد من مفتون يكى از ايشان باشم . پس از آن چشم بمحاسن آن دخترك دوخته ، ديد كه او در حسن و نيكوئى و دلربائى و خوبروئى چنانست كه شاعر گفته\r\n\r\n","description":"","footnote":"","page_name":" 25 ","page_number":25},
  {"content":"\r\n\r\n آذر و مانى كه صورتهاى دلبر كرده‌اند * بىرخ چون ماه و بىزلف چو عنبر كرده‌اند\r\nعنبرزلف و مه‌رخسار آن دلبر مرا * بىنياز از صورت مانى و آذر كرده‌اند\r\nهمچو زنجير و زره كار مرا برهم زده * حلقه و زنجير آن زلف زره گر كرده‌اند \r\nالقصه ، دختركان ، پيوسته در لهو و لعب بودند و حسن ايستاده ، چشم بديشان نهاده بود تا هنگام پسين شد . آن دخترك با ياران خود گفت : اى دختران ملوك ، وقت دير كشيد و ما را شهر دورست . برخيزيد تا بمكانهاى خويشتن بازگرديم . در حال ، ايشان برخاسته ، جامهاى پر بپوشيدند و به صورت نخستين برآمده ، بيك دفعه بپريدند . حسن از ايشان نوميد شد و خواست كه برخيزد .\r\nنتوانست و سرشكش برخساره روان گشت و اين ابيات برخواند :\r\n هشت چيزم هشت چيز اندر غمش بگذاشتند * تا مرا بگذاشت آن نوشين لب شيرين عتاب\r\nتن قرار و دل مراد و جان نشاط و لب سخن * دست جام و طبع كام و روى رنگ و چشم خواب\r\nزار و نالانم چو بلبل ديده پرخون چون تذرو * تا نفورم كرد از آن كبك درى بانگ رباب \r\nپس از آن اندك‌اندك از قصر فرود آمد و به منزل خويش برسيد و در بخويشتن بسته ، رنجور بيفتاد . خوردنى نخورد و نوشيدنى به كار نبرد و تا بامداد بفكرت اندر ، حيران بود . چون بامداد شد ، اين ابيات برخواند :\r\n دوش بىروى تو آتش بسرم برمىشد * آبم از ديده همىرفت و زمين تر ميشد\r\nگاه چون عود بر آتش دل تنگم ميسوخت * گاه چون مجمره‌ام دود بسر برميشد \r\n\r\n","description":"","footnote":"","page_name":" 26 ","page_number":26},
  {"content":"\r\n\r\n هوش ميآمد و ميرفت نه ديدار ترا * مىبديدم نه خيالم ز برابر ميشد\r\nتا بافسوس بپايان نرود عمر عزيز * همه‌شب ذكر تو ميرفت و مكرر ميشد \r\nچون آفتاب برآمد ، در بگشود و به همان مكان كه روز پيش در آنجا بود ، فراز رفت و در منظرهء كه بباغ مينگريست ، بنشست . تا اينكه شب برآمد و پرندگان پديد نگشت . حسن گريان شد و همىگريست تا از خود برفت . و چون به خود آمد ، اندك‌اندك از بام قصر به زير شد و فراخناى جهان بر وجودش تنگ بود و تمامت شب را ميگريست و ميناليد . تا اينكه بامداد شد و آفتاب برآمد .\r\nحسن از خور و خواب بازمانده و قرار و آرام از وى دور شده بود و اين اشعار همىخواند :\r\n از عشق دوست دست بسر بر هميزنم * آتش بصبر و هوش و خرد در همىزنم\r\nتا عشق دوست بر دل من گشت پادشا * بر رخ بنام او همه‌شب زر هميزنم \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و هشتاد و هشتم برآمد\r\nگفت : اى ملك جوان‌بخت ، حسن زرگر را چون شوق زياده گشت . ابيات برخواند . و او در قصر ، تنها همىگريست و همه ناليد كه ناگاه گردى از سوى صحرا برخاست . حسن در حال ، از بام قصر فرود آمد و ساعتى نرفت كه لشگر بدور قصر احاطت كردند و دختركان هفتگانه از اسب فروآمده ، بقصر اندر شدند و اسلحهء خويشتن بگشودند . و اما دخترك خوردسال كه خواهر حسن بود ، اسلحه برنكنده به منزل حسن آمد . حسن را در آنجا نديد ، بجستجوى او گشت تا اينكه او را در يكى از گوشها پديد آورد . ديد كه رنجور و نزار گشته و گونه‌اش زرد شده و از بسيارى گريستن ، چشمانش فرورفته . دخترك چون اين حالت بديد ، مدهوش شد و سبب آن حالت بپرسيد و گفت : اى برادر ، خبر خود با من\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nبگو تا از بهر تو چاره كنم و اندوه از تو بردارم و خود را فداى تو كنم . در حال ، حسن سخت بگريست و اين دو بيت برخواند :\r\n همىزنم نفس سرد بر اميد كسى * كه ياد ناورد از من بسالها نفسى\r\nبه چشم رحم برويم نظر همىنكند * بدست جور و جفا گوشمال داده بسى \r\nدخترك از فصاحت حسن شگفت ماند و گفت : اى برادر ، چه وقت به اين ورطه درافتادى و كى اين حادثه روى داد ؟ كه من ترا مىبينم كه شعر هميخوانى و سرشك هميريزى . ترا به خدا سوگند مىدهم كه مرا از حالت خويش بياگاهان و راز خود با من بگو و از من بيم مدار كه مرا سينه ، تنگ شد و عيش من مكدر گشت . آنگاه حسن آهى بركشيده ، سرشك برخساره روان كرد و ماجراى خود و دخترانى كه ديده بود ، با دخترك بازگفت و او را آگاه كرد كه سبب رنجورى و اندوهش ، دختركى است كه در صورت پرندگان فرود آمده . و بدخترك بنمود كه ده روز است طعام نخورده . پس از آن سخت بگريست و اين دو بيت برخواند :\r\n گر يار من ستمگر و عيار نيستى * اندر زمانه يار مرا يار نيستى\r\nاى كاش ديده بر رخ او ننگريستى * تا دل بجرم ديده گرفتار نيستى \r\nخواهرش نيز بگريستن او بگريست و بحالتش رحمت آورد و بغربتش دل بسوخت و به او گفت : اى برادر ، خاطر آسوده دار كه من خود را از بهر تو بورطهء هلاك اندازم و جان در راه تو بدهم و از بهر تو حيلتى سازم تا ترا به مقصود برسانم . و لكن اى برادر ، ترا وصيت ميكنم باينكه راز از خواهران من بپوشى و حالت خود به هيچ كدام آشكار مكن و گرنه من و تو كشته خواهيم شد . و اگر ايشان از گشودن در بازپرسند ، تو بگو كه در نگشوده‌ام و مرا خاطر بشما مشغول بود . حسن گفت : آرى ، چنين كنم . پس از آن خاطرش برآسود . زيرا كه در گشودن در از آن دخترك كه خواهر او بود ، هراس داشت . پس از آن از خواهر خود ، چيزى از بهر خوردن بخواست . در حال ، خواهر او برخاسته ، از نزد حسن\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nبيرون آمد و بسوى خواهران رفت . ولى محزون و گريان بود . خواهران ، حالت او پرسيدند . او گفت كه : برادرم رنجور است و ده روز است كه چيز نخورده .\r\nايشان از سبب رنجورى او بازپرسيدند . دخترك گفت : سببش دورى شما بوده كه درين ايام غيبت از وحشت جدائى ، رنجور گشته . چون دختران سخن او بشنيدند ، از بهر حسن محزون شدند و گفتند : به خدا سوگند كه او بسبب غربت و تنهائى معذور است . پس از آن دختركان از قصر بيرون آمده ، لشگريان بازگردانيدند و نزد حسن آمدند و او را سلام دادند . ديدند كه او را گونه زرد گشته و حالتش دگرگون شده . بر وى رحمت آورده ، بگريستند و در نزد او نشسته ، دلجوئيش كرده ، عجايبى كه در سفر خويشتن ديده بودند ، به او حكايت كردند و از داماد و عروس ، آنچه كه ديده بودند ، بازگفتند . پس از آن دختركان تا يك ماه پيوسته در نزد او بودند و با او مؤانست و ملاطفت ميكردند . ولى روز بروز رنجورى او زيادت ميشد و دختركان چون حالت او ميديدند ، ميگريستند . و بيشتر از همه دخترك خوردسال ، محزون و گريان بود .\r\nچون ماهى بگذشت ، دختركان بنخجيرگاه مشتاق شدند و قصد نخجير كردند و از خواهر خوردسال ، تمناى سوارى نمودند . او گفت : به خدا سوگند من با شما بيرون آمدن نتوانم . كه برادر من رنجور است . مرا بايد كه در نزد او بنشينم تا رنجوريش برود . چون خواهران ، سخن او بشنيدند ، بوفادارى او ثنا خواندند و به او گفتند : هرچه تو با اين غريب كنى ، پاداش نيكو از پروردگار خود خواهى گرفت .\r\nپس از آن خواهر كوچك را در نزد حسن گذاشته ، توشهء بيست روزه برداشتند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و هشتاد و نهم برآمد\r\nگفت : اى ملك جوان‌بخت ، دختركان ، خواهر كوچك در نزد حسن گذاشته ، بنخجيرگاه شدند . چون از قصر دور گشتند ، خواهر ايشان روى بحسن كرده ،\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nگفت : اى برادر ، برخيز و آن مكانى كه دختركان را ديدهء به من بنما . حسن فرحناك گشته ، خواست كه با او بسوى آن مكان رود . از غايت رنجورى ، رفتن نتوانست . دخترك او را بفراز قصر برد و حسن ، مكانى را كه دختركان در آنجا ديده بود ، به خواهر خود بنمود . دخترك گفت : اى برادر ، حالت آن دختركان با من بيان كن كه چگونه آمدند . حسن آنچه كه از دختركان ديده بود ، بازگفت و آن دخترك را كه بوى مفتون بود ، مدحت كرد . چون دخترك صفت او بشنيد ، او را بشناخت . حالتش دگرگون شد و گونه‌اش زرد گشت . حسن گفت : اى خواهر ، از بهر چه گونه‌ات زرد شد ؟\r\nدخترك گفت : اى برادر ، بدان كه اين دختر قمرمنظر ، دختر يكى از پادشاهان جنيان است كه او بانس و جن ، مالك گشته و ساحران و كاهنان در زير حكم آورده و شهرهاى بيشمار و خواستهء بسيار دارد . و پدر ما از نايبان او است و به جهت انبوهى لشگر و فراوانى مملكت ، كس بر او چيره نتواند شد . و از براى دختركان خود كه تو آنها را ديدى ، مكانى ساخته كه آن مكان در طول و عرض ، يك فرسخ است و نهرى بزرگ را به چهار سوى آن مكان راه دارد كه هيچكس از جنيان و انسيان بدان مكان نتواند رسيد . و او بيست و پنج هزار سپاه از دختران دارد كه هريكى از ايشان چون سوار شوند و آلت حرب بپوشند ، با هزار سوار دلير مقاومت كند . و او را هفت دختركيست كه ايشان را شجاعت و سوارى ، از همه سپاه او زيادتست . و ملك ، دخترك بزرگ خود را بر آن مكان كه از بهر تو صفت كردم ، والى كرده . و آن دخترك بزرگ در شجاعت و سوارى و خديعت و مكر و فنون ساحرى ، بهمهء اهل روى زمين برترى دارد . و آن جامها كه با آنها ميپريدند ، از صنعت ساحران طايفهء جانست . اگر تو بخواهى كه بدان دخترك مالك شوى و او را تزويج كنى ، در اين مكان بانتظار او بنشين . كه ايشان در سر هرماهى درين مكان حاضر شوند . هروقت تو ببينى كه ايشان حاضر آمدند ، در جائى پنهان شو . و زينهار كه خويشتن آشكار كنى كه همه ما كشته خواهيم شد . و در مكانى نزديك بايشان بنشين ، چنان كه تو ايشان را ببينى و ايشان ترا نبينند .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nچون ايشان جامهاى پر بكنند ، تو چشم بجامهء كه از آن دخترك ماه‌روست بينداز . پس از آنكه ايشان به آب اندر شوند ، تو آن جامه پر بگير و جامهء ديگر برمگير كه آن جامه ، ترا به آن دخترك برساند . و لكن چون تو جامه پر برگيرى ، او با تو خدعه كند و گويد اى آنكه جامهء من برگرفتهء ، جامه به من بازپس ده كه اينك من در نزد توام و فرمان ترا مخالفت نكنم . زينهار كه تو جامه به او رد كنى كه اگر جامه از تو بگيرد ، ترا بكشد و قصر ما را خراب كند و پدر ما را هلاك سازد . پس چون دختران ديگر ببينند كه جامهء او دزديده شده ، او را تنها گذاشته ، بپرند . آنگاه نزد او شو و گيسوهاى او گرفته ، بسوى خويشتن بكش كه او از آن تو خواهد شد . ولى پس از آن جامهء پر نگاه دار كه تا آن جامه در نزد تست ، دخترك در زير دست تو خواهد بود زيرا كه بسوى بلاد خويش ، پريدن نتواند .\r\nولى چون تو او را بگيرى ، بسوى منزل خود ببر و به او آشكار مكن كه جامه را تو گرفتهء .\r\nچون حسن سخن خواهر بشنيد ، دلش آرام يافت و اندوهش برفت . پس از آن برخاسته ، با دخترك از بام قصر به زير آمده و آن شب را بروز آوردند .\r\nچون بامداد شد ، حسن برخاسته ، در بگشود و بفراز قصر رفته ، بنشست و تا هنگام شام ، پيوسته نشسته بود . خواهرش طعام و شربت از بهر او برده ، جامهء او را تبديل كرد . و حسن آن شب را نيز بخفت .\r\nو همه‌روزه او را كار همين بود تا سر ماه نو شد . بانتظار ايشان بنشست تا اينكه ايشان پديد شدند . حسن در جائى پنهان گشت . و پرندگان فرود آمده ، هر يك بمكانى بنشستند و جامهاى پر از خويشتن دور افكندند . و دختركى كه حسن عاشق او بود ، جامه پر به مكان حسن نزديكتر گذاشت . چون دختركان با جامه‌هاى ديگرشان بدرياچه اندر شدند ، حسن برخاسته ، نرم‌نرم برفت و جامه پر بگرفت . و خداى تعالى راز او پوشيده داشت و هيچ‌كدام از دختركان ، او را نديدند . و با يكديگر بازى هميكردند . چون دختركان از لهو و لعب فارغ شدند ، از درياچه بدر آمده . هريكى از ايشان جامه پر خود بپوشيد . محبوبهء حسن ، جامه\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nپر بر جا نيافت . فريادى بلند برآورد و طپانچه بر روى خويشتن زد و گيسوان فروكند . خواهران او سبب بازپرسيدند . او سبب بيان كرد . و دختركان بگريستند و طپانچه بسر و روى خويشتن بزدند . چون هنگام شام دررسيد ، در نزد او نتوانستند نشست . او را در فراز قصر گذاشته ، برفتند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و نودم برآمد\r\nگفت : اى ملك جوان‌بخت ، چون حسن ديد كه دختران از نزد او رفتند ، گوش بسوى او بداشت . شنيد كه او ميگويد : اى آنكه جامهء پر من گرفتهء ، از تو مسئلت ميكنم كه جامه بر من رد كنى . اميدوارم كه خدا ترا بحسرت من گرفتار نكند . چون حسن اين سخن را بشنيد ، عقلش برفت و عشقش زياده شد و طاقت صبرش نماند . در حال ، از جاى خود برخاسته ، بسوى او شتافت و گيسوان او را گرفته ، بسوى خود بكشيد و او را از فراز قصر به زير آورده ، به منزل خود رسانيد و آن دخترك همىگريست و انگشت همىگزيد . آنگاه حسن برخاسته ، در بر وى ببست و خود بسوى خواهر رفت و از آنچه روى داده بود ، او را آگاه كرد .\r\nخواهرش چون اين سخن بشنيد ، برخاسته ، بسوى دختر آمد . او را ديد كه گريان و محزونست . خواهر حسن در برابر آن حورنژاد ، زمين ببوسيد و او را سلام داد . آن پريوش با دخترك گفت : اى دختر ملك ، آيا با دختران ملوك چنين كنند ؟ تو ميدانى كه پدر من پادشاهيست بزرگ و تمامت پادشاهان جنيان از سطوت او به هراس اندرند و در نزد او ساحران و حكيمان و كاهنان و عفريتان هستند و او لشگرى انبوه دارد . و اى دختران ملك ، از شما زيبنده نبود كه پسران انسيان در نزد خود جاى دهيد و ايشان را بر حالت ما آگاه كنيد . و گرنه اين جوان چگونه بما توانستى رسيدن ؟ خواهر حسن گفت : اى ملكه ، اين جوان آدمىزاد را مروت تمامست و او قصد كار زشت ندارد . ولى او بر تو عاشق است و زنان از\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nبهر مردان آفريده شده‌اند . اگر اين جوان ترا دوست نميداشت ، بدينسان رنجور نميشد كه نزديكست روان از تن او دور شود . و دخترك ، تمامت آنچه حسن از عشق او بيان كرده بود ، به او فروخواند . چون ملكه سخن دختر بشنيد ، از خلاصى ، نوميد شد . آنگاه خواهر حسن برخاسته ، از نزد ملكه بيرون رفت و حلهء حاضر آورده ، بر وى بپوشانيد و طعام و شربت از بهر وى بنهاد و خوردنى با او بخورد و او را دلجوئى كرده ، اضطراب او فرونشاند . و پيوسته با سخنان نرم ، خاطر او بدست ميآورد و او ميگريست . تا صبح بدميد . ملكه آرام گرفت و از گريستن بازايستاد و به خواهر حسن گفت : اكنون كه سرنوشت من اين بوده است كه از وطن دور باشم ، بايد بخواست پروردگار شكيبا شوم .\r\nدر حال ، خواهر حسن برخاسته ، غرفهء كه بهترين غرفها بود ، از بهر او آماده كرد و پيوسته در نزد او نشسته ، او را تسلى ميداد تا اينكه خاطرش بگشود و بخنديد و كدورتش برفت . آنگاه خواهر حسن بنزد حسن آمد و به او گفت :\r\nبرخيز و نزد ملكه شو . حسن برخاسته ، نزد ملكه شد و زمين ببوسيد و به او گفت :\r\nاى خاتون خوبرويان و اى شمسهء نيكوان ، خاطر خويش آسوده دار كه من ترا نگرفته‌ام مگر از بهر آنكه غلام تو باشم و اين خواهر من كنيزك تو باشد . و اى خاتون ، قصد من اينست كه ترا بسنت رسول تزويج كرده ، به شهر خويش برم و من و تو در شهر بغداد ساكن شويم . و از بهر تو غلامان و كنيزكان شرى كنم . و مرا مادريست از بهترين زنان كه او در خدمت تو خواهد بود . و در روى زمين ، بهتر از شهر ما شهرى نيست و هرچيز كه در آنجا هست ، بهترين چيزهاى بلاد است و مردمانش خوشروى و گشاده‌جبينند .\r\nدر حالتى كه حسن اين سخنان مىگفت ، در قصر بكوفتند . حسن بيرون آمده ، دختركان را بر در يافت كه از نخجير بازگشته بودند . حسن از ديدن ايشان فرحناك شد و ايشان شكر عافيت حسن بجاى آوردند و از اسبها فرود آمده ، بقصر اندر شدند و هريكى بسوى منزل خويش رفت . جامهء سوارى بركنده ، حرير و ديبا دربر كردند و صيدهائى كه آورده بودند ، بعضى را ذبح كرده ، پارهء\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nرا در قصر جاى دادند . حسن ، غزالان و وحشيان ذبح ميكرد و ايشان بلهو و لعب مشغول بودند تا اينكه حسن ، پوست از گوشتها برداشت . دختركان مقدارى گوشت برداشته ، بطبخ آن مشغول شدند . آنگاه حسن بسوى دختر بزرگ رفته ، زمين ببوسيد و در پيش دختركان ديگر نيز زمين ببوسيد . ايشان گفتند : اى حسن ، بسيار مهربانى بما آشكار ميكنى . از بسيارى مودت تو در عجبيم . كه تو مردى هستى آدميزاد و ما دختركان جنيانيم . در حال ، چشمان حسن پر از اشك گشته ، بگريست . دختركان گفتند : اى حسن ، گريستنت از بهر چيست ؟ كه عيش بر ما مكدر كردى . گويا كه بمادر و وطن مشتاق گشتهء ؟ اگر چنينست ، ترا بسوى وطن بفرستيم . حسن گفت : به خدا سوگند قصد جدائى شما ندارم . دختركان گفتند : سبب كدورت چيست ؟ حسن از شرم و بيم نتوانست كه عشق دخترك آشكار كند .\r\nناچار خاموش شد و حالت خويش بايشان نگفت . خواهر حسن برخاسته ، بايشان گفت : او مرغكى صيد كرده و همىخواهد كه شما آن مرغك رام كنيد . دختركان روى بحسن كرده ، گفتند : هرچه تو از ما بخواهى ، چنان كنيم . خبر خود با ما حديث كن و چيزى از ما پوشيده مدار . حسن با خواهر خود گفت : حكايت من با ايشان بازگوى كه من از ايشان شرم همىدارم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و نود و يكم برآمد\r\nگفت : اى ملك جوان‌بخت ، حسن به خواهر خود گفت : تو قصهء مرا بر ايشان فروخوان . خواهر حسن گفت : اى خواهران ، وقتى كه ما اين مسكين را درين قصر تنها گذاشته ، سفر كرده‌ايم ، او از تنهائى تنگدل گشته ، هراس كرده است كه مبادا كسى در قصر بنزد او آيد . و شما ميدانيد كه آدميزاد را خرد ، سبك است .\r\nآنگاه درى را كه بفراز قصر گشوده مىشود ، گشوده و تنها در فراز قصر نشسته و چشم به اين سوى و آن سوى دوخته ، هراسان بوده است كه ناگاه ده پرنده را ديده\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nاست كه بقصر درآمده ، در كنار درياچه نشستند . و در ميان آن پرندگان ، يكى از همه نيكوتر بوده است كه او پرندگان ديگر را منقار ميزده است و پرندگان ديگر نميتوانستند كه دست بسوى او دراز كنند . پس از آن پرندگان با چنگالهاى خويشتن جامهاى پر از خويشتن دور كرده ، هريكى دخترى قمرمنظر گشته‌اند .\r\nو حسن ايستاده ، بر ايشان نظر مىكرده است . آنگاه دختركان با جامه‌هاى ديگرشان بدرياچه فرورفته ، ببازى مشغول شده‌اند و آن دخترك نكوروى ، دختركان ديگر را به آب فرومىبرده است و هيچيك از ايشان نميتوانسته كه دست بسوى او دراز كنند . و آن دخترك از همه دختركان ، نكوروىتر بوده است . و پيوسته ايشان درين حالت بوده‌اند تا اينكه هنگام پسين در ميرسد و ايشان از درياچه بدر آمده ، جامهء پر دربر كنند و به هوا بپرند . حسن را دل بر ايشان مشغول گشته ، آتش دلش شعله‌ور ميگردد و از نگرفتن جامهء پر آن دخترك پشيمان مىشود و بدين‌سبب عشق بر وى چيره گرديد و از خواب و خور بازماند و پيوسته او را حالت چنين بوده است تا سر ماه نو . آنگاه دختركان به عادت خويشتن بكنار درياچه فرود آيند و جامهاى پر كنده ، بدرياچه اندر شوند . در حال ، حسن ، جامهء پر دخترك نكوروى بدزدد و او را در جائى پنهان كند . پس از ساعتى دختركان ديگر جامهء پر دربر كرده ، بپرند . و حسن برخاسته ، آن دخترك را بگيرد و از فراز قصر به زير آورد . دختركان چون اين سخن از خواهر بشنيدند ، گفتند : اكنون آن دخترك قمرمنظر كجاست ؟ خواهر حسن گفت : اكنون او در نزد حسن است . دختركان گفتند : اى خواهر ، صفت او با ما بگو . خواهر حسن گفت : اى خواهران ، او را حسن و جمال و قد بااعتدال و ابرو و زلف و خال چنانست كه شاعر گفته :\r\n بهشتست آنكه من ديدم نه رخسار * كمند است آنكه او دارد نه گيسو\r\nلبان لعل چون خون كبوتر * سواد زلف چون پر پرستو\r\nنه مرواريد از آب شور خيزد * ورا در آب شيرينست لؤلؤ \r\n\r\n","description":"","footnote":"","page_name":" 35 ","page_number":35},
  {"content":"\r\n\r\n غريبى سخت مطبوع اوفتاده * بتركستان رويش خال هندو\r\nعجب گر در چمن بر پاى خيزد * كه پيشش سرو ننشيند به زانو\r\nلب خندان و شيرين منطقش را * نشايد گفت جز ضحاك جادو\r\nاگر بينندش اندر محفل عام * دو صد فرياد برخيزد ز هرسو \r\nچون دختركان وصف او بشنيدند ، روى بحسن كرده ، گفتند : او را بما بنماى . حسن برخاسته ، ايشان را بسوى منزل برد . چون دختركان بغرفه اندر شدند و جمال او بديدند ، در برابر او زمين بوسه داده ، از حسن و جمال او شگفت ماندند و او را سلام داده ، گفتند : اى دختر پادشاه بزرگ ، اگر خيال اين جوان آدميزاد با خود ميديدى ، هرآينه در عجب ميشدى . و او اكنون بر تو مفتونست .\r\nو لكن اى ملكه ، نيت او پاك است و هميخواهد كه بسنت رسول ، ترا تزويج كند .\r\nاگر ما ميدانستيم كه دختران از مردان بىنياز خواهند ، هرآينه اين جوان را از تو منع ميكرديم . و اگرنه جامهء پر ترا سوزانده بود ، او را گرفته ، به تو ميداديم . پس از آن يكى از دختركان با ملكه متفق گشته ، از طرف او وكيل شد و او را بحسن تزويج كرد و دست او را بدست حسن بگذاشت و بدانسان كه شايستهء دختران ملوكست ، از بهر او عيش برپا كردند و حسن را بنزد او بردند . حسن چون با او ازدواج كرد ، مهرش بر او افزون شد و از وصل او خرسند گشته ، اين ابيات برخواند :\r\n بر دلم از شادى ديدار او * رنج جهان جمله فراموش بود\r\nبود چو زهره دل من بانشاط * زانكه بتم زهره بناگوش بود \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و نود و دويم برآمد\r\nگفت : اى ملك جوان‌بخت ، حسن چون ابيات برخواند ، دختركان بر در\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nايستاده بودند . چون ابيات بشنيدند ، با ملكه گفتند : اى دختر ملك ، تو ما را ملامت ميكردى . آيا ديدى كه اين آدمىزاد در عشق تو چگونه شعر خواند و بچه‌سان مدحت گفت ؟ خاطر ملكه ازين سخن بگشود . پس از آن حسن تا چهل روز با ملكه در عيش و نوش بسر ميبرد . و دختركان هرروز از براى او عيشى تازه برپا ميكردند و هديتها و تحفه‌ها از بهر او ميآوردند . ملكه نيز پس از چهل روز ، پيوندان خود فراموش كرد و بصحبت ايشان مايل شد .\r\nتا اينكه حسن شبى از شبها خفته بود . مادر خود را در خواب ديد كه از بهر او محزونست ، تنش نزار و گونه‌اش زرد گرديده . چون حسن را ديد ، گفت :\r\nاى فرزند ، چگونه در دنيا خوش همىگذارى و مرا فراموش ميكنى ؟ به حالت من نظر كن كه پس از تو حالت من چون گشته . من هرگز ترا فراموش نكنم و تا هنگام مرگ از ياد تو بيرون نروم و از بهر تو در نزد خود ، صورت قبرى ساخته‌ام كه هرگز ترا فراموش نكنم . اى فرزند ، آيا من زنده خواهم ماند كه بار ديگر ترا ببينم ؟ آنگاه حسن از خواب بيدار شد و سرشك از ديده هميريخت و محزون و اندوهناك بود تا بامداد شد . دختركان بنزد حسن آمده ، او را سلام دادند و به عادت معهود بلهو و لعب بنشستند . حسن چشم بسوى ايشان برنكرد و از غايت اندوه ، سخن نگفت . دختركان ، حالت حسن را از ملكه بازپرسيدند . ملكه گفت : نميدانم كه او را چه روى داده ؟ دختركان گفتند : تو حالت او بازپرس . ملكه پيش رفته ، گفت : اى خواجه ، ترا چه روى داده ؟ حسن آهى بركشيده ، گريان شد و خوابى كه ديده بود ، با ملكه بازگفت و اين دو بيت برخواند :\r\n بعزت اندر اگر صد هزار سيم و زر است * هنوز هم‌وطن خويش و بيت احزان به\r\nاگرچه نرگستانها ز سيم و زر سازند * براى نرگس هم خاك نرگستان به \r\nملكه گفتهء او با دختران حديث كرد . چون دختركان شعر او بشنيدند ، به حالت او رحمت آورده ، با حسن گفتند : اكنون كه تو قصد زيارت مادر دارى ، ما را منع تو نشايد . و چندان‌كه توانيم ، ترا يارى كنيم . و لكن بايد از ما نبرى و ما را\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاگرچه سالى يك دفعه باشد ، زيارت كنى . حسن گفت : به چشم . هرچه گوئيد ، چنان كنم . در حال ، دختركان برخاسته ، از بهر او توشه مهيا كردند و عروس را با زرينه و گوهرهاى گران‌قيمت بياراستند و چندان تحفهء كه در شمار نيايد ، از بهر او مهيا كردند . پس از آن طبل را بزدند . اشتران پديد گشتند . بيكى از آنها توشه و تحف و هدايا بار بستند و ملكه را با حسن به دو اشتر ديگر برنشاندند و تا سه روز در مشايعت ايشان برفتند . و در آن سه روز ، سه ماه مسافت طى كردند . پس از آن ، دختركان ، ايشان را وداع كرده ، خواستند كه بازگردند . دخترك خردسال كه خواهر حسن بود چندان بگريست كه بى خود گشت . چون به خود آمد ، اين دو بيت برخواند :\r\n تن مرا تو همىامتحان كنى ببلا * دل مرا تو همىآزمون كنى بفراق\r\nترا كه گفت كه بگسل ز نيت و پيمان * ترا كه گفت كه بگذر وعده و ميثاق \r\nچون شعر بانجام رسانيد ، حسن را وداع كرد و ازو درخواست كه چون به شهر خويش رسد ، او را فراموش نكند و در شش ماه يك دفعه به زيارت او بازآيد . و ديگر با حسن گفت كه : هروقت ترا كارى روى دهد يا از چيزى هراس كنى ، طبل مجوس را بكوب كه اشتران بنزد تو حاضر شوند . آنگاه سوار گشته ، بسوى ما بازگرد . حسن با دخترك پيمان بست و سوگند ياد كرد كه زيارت ايشان ترك نكند . آنگاه دختركان را ببازگشتن سوگند داد . دختركان بازگشتند و بجدائى او محزون بودند و بيش از همه ، خواهر حسن اندوهگين بود و شبانروز هميگريست . دختركان را كار بدينجا رسيد .\r\nو اما حسن با زن خود ، شبانروز كوه و صحرا نورديد تا اينكه در شهر بصره بخانهء خود رسيد . اشتران بازگردانيد و خودش رفت تا در بگشايد . ناله حزين مادر بشنيد كه با جگر تافته همىگريست و اين ابيات همىخواند :\r\n كجائى اى به دو لب آب زندگانى من * كجائى اى غم تو اصل شادمانى من\r\nببوى وصل توام زنده وز غمت مرده * اگرچه فارغى از مرگ و زندگانى من \r\n\r\n","description":"","footnote":"","page_name":" 38 ","page_number":38},
  {"content":"\r\n\r\nآنگاه حسن بگريستن مادر بگريست و در بكوفت . مادرش گفت : بر در كيست ؟ حسن گفت : در بگشاى . چون مادر حسن در بگشود و او را بديد ، بى خود بيفتاد . و پيوسته حسن ، او را ملاطفت ميكرد تا به خود آمد و حسن را در آغوش گرفت و جبين او را ببوسيد . پس از آن حسن ، متاعهاى خويشتن آورد و ملكه ، حسن و مادر او را نظاره ميكرد . پس از آنكه مادر حسن از آمدن پسر خرسند شد و خاطرش برآسود ، اين ابيات برخواند :\r\n امروز مباركست فالم * كافتاد نظر بر آن جمالم\r\nالحمد خداى آسمان را * كاختر بدر آمد از وبالم\r\nخوابست مگر كه مينمايد * يا عشوه همىدهد خيالم \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و نود و سيم برآمد\r\nگفت : اى ملك جوان‌بخت ، مادر حسن با او بحديث گفتن بنشست و گفت :\r\nاى فرزند ، ترا با عجمى ، كار بكجا رسيد ؟ حسن گفت : اى مادر ، او عجمى نبود .\r\nاو مجوسى بود آتش‌پرست . پس از آن ، آنچه عجمى با حسن كرده بود ، همه را بازگفت كه چگونه او را بجبل سحاب در پوست اشترى بگذاشت و او را بدوخت و پرنده ، او را برداشته ، بفراز كوه برد و مرده‌ها و استخوانهاى پوسيده كه در سر كوه ديده بود ، با مادرش بازگفت و آنچه بر وى روى داده بود ، همه را يك‌يك برشمرد . چون مادرش حكايت او بشنيد ، در عجب شد و بعافيت پسر ، شكر گفت . پس از آن ، مادر حسن نزد بارها رفت و از آنچه در بار بود ، سؤال كرد . حسن هرچه در بار بود ، بر وى بنمود .\r\nمادر حسن سخت فرحناك شد و بنزد ملكه آمده ، با او بحديث گفتن بنشست . و چون چشمش بدان پريوش افتاد ، از حسن و جمال او مدهوش گشته ،\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nشگفت ماند و با او مؤانست كرد و خاطر او بدست آورد . پس از آن روى بحسن كرده ، گفت : اى فرزند ، ما با اين زر و مال كه تو آوردهء درين شهر نتوانيم زيست .\r\nكه ما را بكيميا نسبت دهند و بر ما تهمت نهند . برخيز تا به شهر بغداد سفر كنيم كه آنجا حرم خليفه است . ما را در جائى نشانده ، خود در دكهء به بيع و شرى بنشين .\r\nاميد كه خداى تعالى بسبب اين مال ، درهاى بىنيازى بر تو بگشايد . حسن ، سخن مادر صواب ديده ، خانه را بفروخت و طبل كوفته ، اشتران حاضر آورد و همهء مالها و متاهاى خويشتن باشترى بار بسته . زن و مادر باشتران ديگر سوار كرد و هميرفتند تا بدجله رسيدند . در آنجا كشتى كرايه كرده ، تمامت مال بكشتى بنهاد و باد مراد بايشان وزيدن گرفت تا ببغداد رسيدند . حسن از كشتى بدر آمد . در كاروان‌سرائى ، مخزنى كرايه كرد و متاعهاى خويشتن در آنجا گذاشت و آن شب را در كاروان‌سرا بسر بردند .\r\nچون بامداد شد ، جامه تبديل كرده ، از كاروان‌سرا بدر آمد . دلال ، او را ديده ، از قصد او بازپرسيد . حسن گفت : همىخواهم كه خانهء خوب و وسيع كرايه كنم . دلال ، خانهائى كه داشت ، بر وى بنمود . حسن ، خانهء را كه از وزيرى مانده بود ، بپسنديد و او را بيكصد هزار دينار شرى كرد و قيمت بشمرد . و بكاروان‌سرا بازگشته ، هرچه در آنجا داشت ، به خانه برد . آنگاه بسوى بازار رفته ، ما يحتاج خانه از فرش و ظروف بگرفت و مملوكان بخريد و بندهء خوردسال از بهر خانه شرى كرد . و با زن خويشتن بعيش مشغول شد و تا سه سال بمسرت و شادى همىگذراند . تا اينكه دو پسر ، خداى تعالى او را عطا فرمود . يكى را ناصر و ديگرى را منصور نام نهاد .\r\nپس از آن از دختركان يادش آمد و احسان ايشان بخاطر آورده ، بديدار ايشان مشتاق شد . ببازار آمده ، متاعهاى درخور و لايق شرى كرد . مادرش از سبب شرى كردن تحفها بازپرسيد . حسن گفت : مرا قصد اينست كه بسوى خواهران خويش كه با من احسانها و نيكوئيها كرده‌اند ، سفر كنم . و انشاء اللّه به زودى بازخواهم گشت . مادرش گفت : اى فرزند ، سفر دير مكن و جدائى\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nخويشتن زيادت برين بر من مپسند . حسن گفت : اى مادر ، ترا آگاه كنم كه با زن من چه بايدت كرد . بدان كه جامهء پر او را در صندوقى گذاشته ، به زير خاك نهان كرده‌ام . تو آن جامه پاس دار كه مبادا ملكه بر آن جامه راه يابد و او را پوشيده ، بپرد و فرزندان خويش ببرد . كه من ديگر بار او را نتوانم پديد آورد و از حسرت او بخواهم مرد . اى مادر ، زينهار زينهار كه اين واقعه در نزد او بگوئى . كه او دختر ملك جانست و در پادشاهان جانّ از پدر او بزرگتر ، پادشاهى نيست . و بدان كه اين ملكه در نزد پدر خود ، عزيز است . تو خود ، خدمت او بجاى آور و او را نگذار كه از در بدر شود يا از منظره نظر كند . كه من ازو بيم دارم كه اگر او را حادثهء روى دهد ، من از بهر او خويشتن بكشم . مادر حسن گفت : اى فرزند ، اعوذ باللّه كه من ترا مخالفت كنم . مگر من ديوانه‌ام كه وصيتهاى تو بجا نياورم ؟\r\nتو بخاطر آسوده سفر كن و به زودى بازگرد و دير مكن .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و نود و چهارم برآمد\r\nگفت : اى ملك جوان‌بخت ، حسن چون قصد سفر كرد ، زن خود بمادر بسپرد .\r\nاز قضا زن ، سخنان ايشان بشنيد . پس از آن برخاست . زن و فرزندان و مادر خويش را وداع كرده ، دوباره ملكه را بمادر سپرده ، بخارج شهر برآمد و طبل بكوفت . اشتران حاضر آمدند . تحفهاى عراقيه باشتران بنهاد و خود نيز سوار گشته ، روان شد . و شبانروز ، كوه و هامون نورديد تا اينكه پس از ده روز بقصر دختركان رسيد و بنزد خواهران شد و هديتها حاضر آورد . چون خواهران ، او را بديدند ، فرحناك شدند و بسلامت او تهنيت گفتند و او را به عادت پيشين در غرفه جاى دادند و از مادر و زن او بازپرسيدند . حسن بايشان خبر داد كه زنش دو پسر زائيده . پس از آن خواهر حسن چون حسن را خوشوقت و بعافيت اندر ديد ، فرحناك گشته ، اين بيت برخواند :\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n المنة للّه كه نمرديم و بديديم * ديدار عزيزان و به خدمت برسيديم \r\nو حسن تا سه ماه در نزد ايشان بعيش و شادى بسر برد . حسن را كار بدينجا رسيد . و اما مادر حسن و زن او پس از آنكه حسن سفر كرد ، زن حسن يك دو روز با مادر او بنشست . روز سيم گفت : سبحان اللّه . چگونه مىشود كه من در سه سال بگرمابه اندر نشوم ؟ اين بگفت و بگريست . مادر حسن را دل بر وى بسوخت و به او گفت : اى دخترك ، ما درين شهر غريبيم و شوهر تو حاضر نيست . اگر او در اينجا ميبود ، به خدمت تو قيام مىكرد . تو خود ميدانى كه من كسى را نميشناسم . و لكن اى دختر ، من آب گرم كرده ، سر ترا در خانه بشويم . ملكه گفت : اى خاتون ، اگر تو اين سخن با كنيزكان مىگفتى ، هرآينه آنها از تو فروختن تمنا ميكردند و در نزد شما نمىنشستند . اى خاتون ، مردان معذورند ، كه ايشان را رشك و حسد بسيار است و در نزد خود چنان گمان كنند كه اگر زن از خانه بيرون رود ، كارهاى پليدكان پيش گيرد . اى خاتون ، تو ميدانى كه زنان همگى يكسان نيستند . اگر زن ، خود غرضى نداشته باشد ، كسى برو غلبه نتواند كرد و اگر قصد كارى كند ، منع او از گرمابه ، سود ندارد . ملكه اين بگفت و بگريست و بخويشتن نفرين كرد .\r\nمادر حسن را دل بر وى بسوخت . در حال ، برخاسته ، چيزهائى كه بگرمابه اندر از بهر او ضرور ميشد ، مهيا كرد و او را برداشته ، بگرمابه برد . چون بگرمابه شدند و جامها بركندند ، زنان بنظاره ملكه ايستاده ، در صورت او حيران بودند و هركس كه برو ميگذشت ، از ديدن او سير نميشد . نام او در شهر شايع شد و زنان بر وى هجوم آوردند . از بسيارى زنان در گرمابه جاى سر سوزنى نماند .\r\nاتفاقا از بهر تفرج او كنيزكى از كنيزكان خليفه هرون الرشيد بگرمابه درآمد كه او را تحفهء عودزن ميگفتند . چون كنيزك بنزد ملكه رسيد ، در حسن و جمال او حيران شد و در آب فرونميرفت و تن نميشست . در برابر او نشسته ، بر وى هميگريست تا اينكه ملكه از شستشو فارغ گشته ، بيرون آمد و جامه در بر كرد و\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nحسنها بر حسن او بيفزود . زنان ، چشم بر وى دوختند . آنگاه ملكه برخاسته ، از گرمابه بيرون آمد و تحفهء عودزن نيز با او بيرون آمد و با او هميرفت تا خانهء او بشناخت . و او را وداع كرده ، بقصر خليفه بازگشت و در نزد سيده زبيده حاضر آمده ، زمين ببوسيد . سيده زبيده گفت : اى تحفه ، سبب دير كردن تو در گرمابه چه بود ؟ تحفه گفت : اى خاتون ، دخترى ديدم كه چنان لعبت ماهروى نديده بودم و تا اكنون محو جمال او نشسته ، سر و تن نشستم . اى خاتون ، بنعمت تو سوگند اگر او را بخليفه بشناسانى ، خليفه ، شوهر او را بكشد و او را به خود تزويج كند . از آنكه در ميان زنان ، چنان خوبروى پديد نيايد . من از شوهر او جويان شدم . گفتند : شوهر او مرديست بازرگان كه حسن بصرى نام دارد . چون او از گرمابه بدر آمد ، من در پى او افتاده ، هميرفتم تا او به خانه اندر شد . خانه از فلان وزير بود كه آن خانه را درى بسوى دجله و درى بسوى خشكى گشوده مىشود . و اى خاتون ، مرا بيم از آنست كه خليفه او را بشنود و با شريعت مخالفت كرده ، شوهر او را هلاك سازد و او را بخويشتن تزويج كند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و نود و پنجم برآمد\r\nگفت : اى ملك جوان‌بخت ، كنيز خليفه چون وصف نكوئى زن حسن بصرى را با سيده زبيده بازگفت ، سيده زبيده بانگ بر وى زد كه : اى تحفه ، مگر اين دخترك در حسن و جمال بمقامى رسيده كه خليفه ، دين خود به دنيا بفروشد و از بهر او مخالفت شريعت كند ؟ به خدا سوگند بايد من او را ببينم . اگر بدينسان كه گفتى نباشد ، ترا بكشم . چگونه ميتواند شد كه آن دخترك از سيصد و شصت تن همسران خليفه نكوتر باشد ؟ كنيز گفت : اى خاتون ، به خدا سوگند نه در قصر خليفه و نه در بغداد و نه در عرب و نه در عجم ، بلكه در همهء روى زمين ، چنان خوبروى پديد نيايد . در آن هنگام ، سيده زبيده ، مسرور را بخواست و به او گفت :\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nاى مسرور ، بخانهء فلان وزير شو و زنى كه در آنجاست ، با فرزندان او و با عجوز به زودى نزد من آور .\r\nمسرور ، زمين بوسه داد ، بدر آمد و بخانهء حسن بصرى رفته ، در بكوفت .\r\nمادر حسن گفت : كيست ؟ مسرور گفت : خادم خليفه است . عجوز ، در بگشود .\r\nمسرور ، او را سلام داده . عجوز رد سلام كرده ، از حاجت مسرور سؤال نمود .\r\nمسرور گفت : سيده زبيده ، زن خليفه هرون الرشيد ، ترا با زن پسر تو و فرزندان او بسوى خويش خوانده . از آن‌كه زنان ، او را از حسن و جمال زن پسرت آگاه كرده‌اند . مادر حسن گفت : اى مسرور ، ما درين شهر غريبيم و پسر من درين شهر نيست و ما را به بيرون رفتن جواز نداده . مرا بيم از آنست كه حادثهء روى دهد و پسر من وقت آمدن ، خويشتن را بكشد . اى مسرور ، تو ما را به چيزى كه طاقت نداريم ، تكليف مكن . مسرور گفت : اى خاتون ، اگر ميدانستم كه شما را بيمى هست ، شما را برفتن تكليف نمىكردم . ولى قصد سيده زبيده اينست كه زن پسر ترا نظاره كند و به زودى او را بازگرداند . تو هرگز مخالفت مكن كه پشيمان شوى .\r\nمادر حسن ، مخالفت از حكم سيده نتوانست كرد . به خانه بازگشته ، دخترك را با فرزندان او بدر آورد و بر اثر مسرور هميرفتند تا بقصر خليفه رسيدند .\r\nمسرور ايشان را بقصر اندر برده ، در برابر سيده زبيده بداشت . ايشان زمين ببوسيدند و سيده را دعا گفتند . ولى دخترك نقاب برنداشته بود . سيده زبيده به او گفت : اى دخترك ، اگرچه رسم است كز آدمى روى نهان كند پرى ، و لكن روى خود بگشاى تا جمال تو ببينم . دخترك ، زمين ببوسيد و نقاب از روى چون آفتاب بركشيد . چون سيده زبيده او را بديد ، مدهوش ماند و هركس كه در قصر بود ، در حسن او خيره ماندند . پس از آن سيده زبيده برخاسته ، دخترك را در آغوش گرفت و بر تخت بنشاند و فرمود كه حلهء فاخر و عقد گران‌قيمت از بهر او حاضر آورند . چون خواسته بياوردند ، سيده زبيده آنها را بملكه بپوشانيد و به او گفت : اى خاتون نيكوان و اى شمسهء خوبان ،\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n متحير نه در جمال توام * عقل دارم به قدر خود قدرى\r\nحيرتم در كمال بيچونست * كاين جمال آفريده در بشرى \r\nملكه گفت : اى سيده ، مرا جامهء از پر هست كه اگر آن جامه بپوشم ، صد بر يك به خوبى من بيفزايد . سيده گفت : آن جامه كجاست ؟ دخترك گفت : او در نزد مادرشوهر منست . او را ازو بخواه . سيده زبيده گفت : اى مادر ، بجان منت سوگند مىدهم كه برخيز ، به خانه شو و جامهء پر او بازآور تا اين دخترك او را بپوشد و بحسن و جمال او نظاره كنيم . دوباره تو آن جامه گرفته ، بخانهء خود بازگردان .\r\nعجوز گفت : اى خاتون ، او دروغ ميگويد . هرگز ديدهء كه كس جز پرندگان ، جامهء پر داشته باشد ؟ ملكه گفت : سيده ، بجان تو سوگند كه جامهء پر در نزد او بصندوق اندر است و آن صندوق در مخزن خانه به زير خاكست . سيده زبيده در حال ، عقدى گوهرين كه برابر خزانهء پادشاه و قيصر بود ، بدر آورد و با عجوز گفت : اى مادر ، اين عقد بگير و بجان منت سوگند مىدهم كه برو و جامهء پر بازآور . عجوز گفت كه : آن جامه نديدم و راه بر وى ندارم . آنگاه سيده زبيده بانگ بر عجوز زد و كليد ازو بگرفت و مسرور را نزد خود خوانده ، به او گفت : اين كليد بگير و بسوى همان خانه شو و در فلان مخزن بگشا كه در ميان او صندوقى به زير خاكست . آن صندوق بيرون آور و او را بشكن و جامهء كه در صندوق است ، در نزد من حاضر آور .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و نود و ششم برآمد\r\nگفت : اى ملك جوان‌بخت ، سيده زبيده چون مسرور را به آوردن جامه پر امر كرد ، مسرور بفرمان سيده بشتافت . مادر حسن نيز با مسرور برخاست و هميگريست و از بردن دخترك بگرمابه پشيمان بود . پس از آن عجوز با مسرور\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nبه خانه درآمدند و مخزن بگشودند . مسرور ، صندوق بيرون آورده ، پيراهن پر از صندوق بگرفت و در بقچه فروپيچيده ، او را بنزد سيده زبيده آورد . سيده زبيده ، او را گرفته ، به اين سوى و آن سوى بگردانيد و از حسن صنعت او شگفت ماند و با دخترك گفت كه : جامهء پر تو همين است ؟ دخترك گفت : آرى اى خاتون .\r\nپس دست برده ، او را بگرفت و شادان بود . آنگاه بر پاى خاسته ، پيرهن بگشود و فرزندان در بغل گرفت و پيرهن در بر كرده . بقدرت خداى تعالى ، مرغكى شد خوش‌خطوخال . و با زبان فصيح گفت : اى خاتونان ، آيا درين لباس ، نيكوتر از نخستين هستم يا نه ؟ حاضران بگفتند : اى خاتون خوبان ، تو در هرلباس خوبى .\r\nآنگاه دخترك گفت : اى خاتون ، كارى از همهء اين كارها بهتر خواهم كرد و آن اينست . در حال ، پرها بگشود و با فرزندان خود بپريد و در فراز قصر بنشست .\r\nحاضران ، چشم حسرت بسوى او دوخته ، به او گفتند : اى پرىروى ، ما چنين كار نديده بوديم . پس از آن ملكه خواست كه بسوى بلاد خود پرواز كند . حسن را بخاطر آورده ، گفت : اى خاتونان ، بشعر من گوش دهيد و اين ابيات برخواند :\r\n من كه آزرى ماه تابانم * دختر پادشاه پريانم\r\nرفته روزى بدم بحوض اندر * با پرىزادگان سيمين‌بر \r\n\r\n","description":"","footnote":"","page_name":" 46 ","page_number":46},
  {"content":"\r\n\r\n پيرهن كندم از بر چون عاج * نى بر من ز عاج گيرد باج \r\n گرنه آن پيرهن مرا ببر است * آدمى را همىبمن ظفر است \r\n حسن بصرى از كنارى زود * آمد آن پيرهن ز من بربود \r\n او مرا شوى شد من او را زن * من صنم بودم او مرا چو شمن \r\n پسرت رفت و حيلتى كردم * پيرهن را بدست آوردم \r\n كردمش در بر و روم ايدر * شادمان سوى مام و سوى پدر \r\n چون بيايد مرا شود مشتاق * گو سفر كن سوى جزيرهء واق 1 \r\nچون ابيات بانجام رسانيد ، سيده زبيده به او گفت : اى خاتون خوبرويان ، فرود آى تا چشم از جمال تو سير شود . دخترك گفت : هيهات كه آب رفته بجوى بازآيد . پس از آن با مادر حسن گفت : اى خاتون ، چون پسر تو بازآيد و آرزوى ملاقات من كند ، در جزاير واق بسوى من آيد . اين بگفت و با فرزندان خود بپريد . مادر حسن ، گريستن آغاز كرد و طپانچه بر سر و روى خود زد تا اينكه بى خود گشت . چون به خود آمد ، سيده زبيده به او گفت : اى مادر ، من نمىدانستم كه چنين حادثه روى خواهد داد . اگر تو مرا آگاه ميكردى ، ترا متعرض نميشدم . و تو با من نگفتى كه او از جنيانست . اى مادر ، مرا بحل كن .\r\nعجوز چون چاره نداشت ، گفت : اى سيده ، ترا بحل كردم . پس از آن از قصر خلافت بدر آمده ، بسوى خانهء خود روان شد . چون به خانه رسيد ، گريان شد و طپانچه بر خويشتن همىزد تا بى خود افتاد . چون به خود آمد ، از جدائى دخترك و فرزندان او بوحشت اندر شد و بديدار فرزندش آرزومند گرديد و اين ابيات برخواند :\r\n فراق و هجر كه آورد در جهان يا رب * كه روز هجر سيه باد و خانمان فراق \r\n بسى نماند كه كشتى عمر غرق شود * ز موج شوق تو در بحر بيكران فراق \r\n چگونه باز كنم بال در هواى وصال * كه ريخت مرغ دلم پر در آشيان فراق \r\nپس از آن برخاسته ، سه صورت قبر بنا كرد و شبانروز همىگريست . چون\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nغيبت پسرش دير كشيد ، او را اندوه و شوق ، افزون گشت و اين ابيات برخواند :\r\n هرگزم مهر تو از لوح دل و جان نرود * هرگز از ياد من آن سرو خرامان نرود\r\nآنچه از بار غمت در دل مسكين منست * برود اين دل من وز دل من آن نرود\r\nدر ازل بست دلم با سر زلفت پيوند * تا ابد سر نكشد وز سر پيمان نرود \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و نود و هفتم برآمد\r\nگفت : اى ملك جوان‌بخت ، مادر حسن ، شبانروز همىگريست . او را كار بدينگونه شد . اما پسر او حسن چون بقصر دختركان برسيد ، ايشان او را سوگند دادند كه سه ماه در نزد ايشان اقامت كند . چون سه ماه بگذشت ، دختركان از بهر او ده بار زر و سيم مهيا كردند و توشهء نيز از بهر او بنهادند و او را روانه ساخته ، خود نيز بمشايعت بيرون آمدند . حسن ، بازگشتن ايشان را سوگند داد . ايشان از بهر وداع پيش آمدند . نخست دختر خوردسال كه خواهر حسن بود ، چندان بگريست كه بى خود شد . چون به خود آمد ، حسن را مخاطب كرده ، گفت :\r\n اى راى سفر كرده فغان از رأيت * خود بىتو چگونه ديد بتوان جايت\r\nاز ديده كنم ركاب جان‌افزايت * تا مردمكش همىببوسد پايت \r\nپس از آن دخترك ديگر پيش آمد :\r\n بسته ز خنده لب بگريستن گشاده چشم * دو دست رود زن ز عنا گشته روى زن \r\nاما دختر سيمين ، حالتش بدانسان بود كه شاعر گفته :\r\n از زلف برده چين و فكنده بر ابروان * زان بيشتر كه بود در زلفكانش چين\r\nبا روى خويش كرد بچنگ ارعنا همانك * هنگام لهو كردى با چنگ راستين \r\n\r\n","description":"","footnote":"","page_name":" 48 ","page_number":48},
  {"content":"\r\n\r\nپس از آن دخترك چارمين پيش آمد در حالتى كه :\r\n ز تف آتش دل وز سرشك ديده شده * لب چو قندش خشك و رخ چو ماهش تر\r\nدر آب ديده همىگشت زلف مشكينش * چو شاخ سنبل سيرآب در مى احمر \r\nو دختر پنجمين نيز پيش آمد و بدان حالت بود كه شاعر گفته :\r\n فروگسسته بعناب عنبرين سنبل * فروشكسته به خوشاب بسدين شكر\r\nهمىگرفت بلؤلؤ عقيق در ياقوت * همىنهفت بفندق بنفشه در مرمر \r\nپس از آن دختر ششمين ، حسن را وداع كرد ، در حالتى كه :\r\n بر گلشن از زخم دست كاشته خيرى * بر مهش از آب چشم ريخته اختر\r\nآب نمانده در آن دو رنگين سوسن * تاب نمانده در آن دو مشكين چنبر \r\nآنگاه دختر هفتمين ، حسن را وداع كرده ، بگريست و اين دو بيت برخواند :\r\n بر راحت حضر چه گزينى همىسفر * بر شادى طرب چه گزينى همىحزن\r\nبرداشتى دل از من و بگذاشتى مرا * بر تو دل من اين را هرگز نبرد ظن \r\nپس از آن حسن ، ايشان را وداع كرده ، بگريست و بى خود گشت . چون به خود آمد ، اين ابيات برخواند :\r\n ميروم از سر حسرت بقفا مىنگرم * خبر از پاى ندارم كه زمين ميسپرم\r\nجان من زنده بتأثير هواى لب تست * سازگارى نكند آب و هواى دگرم\r\nبصر روشنم از سرمهء خاك در تست * قيمت خاك تو من دانم كاهل بصرم \r\nو شبانروز بسوى بغداد همىشتابيد تا بدار السلام برسيد . و نميدانست كه پس از سفر كردن او چه بر وى رفته . چون بنزد مادر برسيد . او را ديد كه از بسيارى گريستن ، رنجور و نزار گشته . آنگاه اشتران بازگردانيد و خود پيش مادر\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nرفت و زن و فرزندان را جستجو كرده ، اثرى از ايشان نيافت . پس از آن بسوى مخزن آمده ، صندوق را شكسته ديد . دانست كه ملكه ، جامهء پر بيرون آورده ، با فرزندان خود پريده‌اند . در حال ، بسوى مادر بازگشته ، ديد كه مادر ، بى خود افتاده .\r\nاو را به خود آورد و از زن و فرزندان خويش بازپرسيد . مادرش بگريست و گفت :\r\nاى فرزند ، خداى تعالى بسبب ايشان اجر ترا بزرگ گرداند . كه اينك قبرهاى ايشانست . چون حسن اين سخن بشنيد ، فريادى بلند برآورده ، بى خود افتاد و تا هنگام ظهر بى خود بود . مادرش را اين اندوه بر اندوه پيشين بيفزود و از زندگانى حسن نوميد شد . چون حسن به خود آمد ، طپانچه بر سر و روى خود زد و جامه بر تن بدريد و در خانه حيران همىگشت و اين بيت همىخواند :\r\n نديدمت كه بكردى وفا بدانچه بگفتى * طريق وصل گشادى من آمدم تو برفتى \r\nپس از آن شمشير كشيده ، بسوى مادر آمد و گفت : اگر حقيقت حال با من نگوئى ، سر ترا از تن جدا كنم و خويشتن را نيز بكشم . مادرش گفت : اى فرزند ، شمشير در غلاف كن و بنشين تا ماجرى از بهر تو حديث كنم . چون حسن در پهلوى مادر بنشست ، مادر ، قصه را از آغاز تا انجام بر وى فروخواند و گفت : اى فرزند ، چون ديدم كه دخترك از بهر گرمابه بگريست ، از تو هراس كردم كه مبادا او از من به تو شكايت كند و تو بر من خشم آورى . و اگر سيده زبيده به من خشم نمىآورد و كليد مخزن بعنف و قهر از من نميگرفت ، من جامه بيرون نمىآوردم . و اى فرزند ، تو ميدانى كه دست خلافت از همه دستها قويتر است .\r\nوقتى كه جامه حاضر آوردند ، سيده زبيده ، جامه گرفته ، اين روى و آن روى بگردانيد و او را نظاره كرد . پس از آن زن تو جامه از وى بگرفت و فرحناك گشته ، او را بپوشيد . آنگاه مرغكى شد و در قصر ، اين سوى و آن سوى همىرفت تا اينكه بفراز قصر بپريد . آنگاه با من گفت : اگر پسر تو بازآيد و آرزوى ملاقات من كند ، از وطن جدا گشته ، بسوى جزاير واق آيد . اى فرزند ، او را حديث همين بود .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و نود و هشتم برآمد\r\nگفت : اى ملك جوان‌بخت ، حسن ، حكايت ، از مادر بشنيد . فريادى بلند برآورده ، بى خود بيفتاد و تا هنگام شام ، بى خود بود . پس از آنكه به خود آمد ، طپانچه بر سر و روى خود زد و بر زمين افتاده ، مانند مار بر خود مىپيچيد .\r\nمادرش در بالين او نشسته ، همىگريست تا اينكه حسن به خود آمد و سخت بگريست و اين ابيات برخواند :\r\n ميزنم هرنفس از دست فراقت فرياد * آه اگر ناله زارم نرساند به تو باد\r\nچكنم گر نكنم ناله و فرياد و فغان * كز فراق تو چنانم كه بدانديش مباد\r\nروز و شب غصه و خون ميخورم و چون نخورم * چون ز ديدار تو دورم بچه باشم دلشاد \r\nچون ابيات بانجام رسانيد ، برخاسته ، در خانه همىگشت و گريان‌گريان ، نوحه همىكرد . و تا پنج روز ، او را كار همين بود . طعام و شربت نمىخورد و نميخفت . مادرش او را سوگند داد كه گريستن ترك كند . او سخن مادر نمىپذيرفت و پيوسته مىگريست و ميناليد و اين ابيات همىخواند :\r\n تا بود بار غمت بر دل بيهوش مرا * سوز عشقت ننشاند جگر از جوش مرا\r\nشربتى تلخ‌تر از زهر فراقت بايد * تا كند لذت وصل تو فراموش مرا\r\nبىدهان تو گرم صد قدح نوش دهند * به دهان تو كه زهر آيد از آن نوش مرا \r\nشبى از شبها او را خواب درربود و در خواب ، زن خود را محزون و\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nگريان ديد . با ناله و فغان از خواب برخاسته ، اين دو بيت برخواند :\r\n ماه رويا روى خوب از من متاب * بىخطا كشتن چه مىبينى صواب\r\nدوش در خوابم در آغوش آمدى * اين نپندارم كه بينم جز بخواب \r\nو تا بامداد بگريست . يك ماه او را كار همين بود . پس از آن بخاطرش آمد كه بسوى خواهران سفر كند . طبل مسين كوفته ، اشتران حاضر آورده ، از عراق ، چيزى بسيار باشتران بار بسته ، خود نيز سوار شد و خانه را بمادر سپرده ، او را وداع كرده ، هميرفت تا بقصر دختركان رسيده ، هديتها بگذارد . ايشان فرحناك شدند و سبب بازآمد سؤال كرده و گفتند : اى برادر ، دو ماه بيش نيست كه تو رفتهء . حسن بگريست و اين ابيات برخواند :\r\n عشق در دل ماند و يار از دست رفت * دوستان دستى كه كار از دست رفت\r\nبخت و راى و زور و زر بودم و ليك * تا غم آمد هرچهار از دست رفت\r\nعشق و سودا و هوس در سر نماند * صبر و آرام و قرار از دست رفت \r\nپس از آن فرياد كشيده ، بى خود بيفتاد . دختركان بر وى گرد آمده ، بگريستند . چون حسن به خود آمد ، اين دو بيت برخواند :\r\n دل از من برد و روى از من نهان كرد * خدا را با كه اين بازى توان كرد\r\nبدان سان سوخت چون شمعم كه بر من * صراحى گريه و بر بط فغان كرد \r\nچون شعر بانجام رسانيد ، باز گريست ، چندانكه بى خود بيفتاد . چون به خود آمد ، اين ابيات برخواند :\r\n ديدى اى دل كه دگر بار غم يار چه كرد * چون بشد دلبر و با يار وفادار چه كرد\r\nاشك من رنگ شفق يافت ز بىمهرى يار * طالع بىشفقت بين كه درين كار چه كرد \r\nپس از آن بناليد و بگريست تا بى خود گشت . چون به خود آمد ، اين ابيات برخواند :\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n قتل اين خسته بشمشير تو تقدير نبود * ورنه هيچ از دل بىرحم تو تقصير نبود\r\nمن ديوانه چو زلف تو رها ميكردم * هيچ لايقترم از حلقهء زنجير نبود\r\nتا مگر همچو صبا باز بزلف تو رسم * حاصلم دوش بجز نالهء شبگير نبود \r\nچون خواهر حسن ، ابيات ازو بشنيد و او را بى خود افتاده ديد ، فرياد برآورده ، طپانچه بر روى خود زد . چون حسن به خود آمد ، حالت خويش حديث كرد و پريدن ملكه بازگفت و از آنچه دخترك در وقت رفتن بمادر او گفته بود ، ايشان را آگاه كرد كه گفته است اگر قصد ملاقات من كند ، بجزاير واق بيايد .\r\nچون دختركان اين سخن بشنيدند ، به يكديگر نظاره كرده ، سر به زير افكندند و پس از ساعتى سر بر كرده ، گفتند : اى حسن ، اگر ترا دست به آسمان رسد ، بزن خود نيز توانى رسيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و نود و نهم برآمد\r\nگفت : اى ملك جوان‌بخت ، حسن چون اين سخن از دختركان بشنيد ، سرشكش از ديده روان گشت و اين ابيات برخواند :\r\n ز دل برآمدم و كار برنمىآيد * ز خود برون شدم و يار درنمىآيد\r\nدرين خيال بسر شد دريغ عمر عزيز * بلاى زلف سياهت بسر نمىآيد\r\nهميشه تير سحرگاه من خطا نشدى * كنون چه شد كه يكى كارگر نميآيد \r\nچون ابيات بانجام رسانيد ، بگريست . و دختركان بگريستن او بگريستند و ايشان را دل بر وى بسوخت و با او مهربانى كردند و به رسيدن مقصودش دعا گفتند . آنگاه خواهر حسن گفت : اى برادر ، خاطر آسوده دار و صبر كن كه به مقصود برسى . هركه شكيبا شود ، مقصود يابد . كه الصبر مفتاح الفرج . و شاعر در اين معنى گفته است :\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n پس از دشوارى آسانى است ناچار * و لكن آدمى را صبر بايد \r\nپس از آن گفت : اى برادر ، دل قوى دار و عزيمت استوار كن كه اندوه و حزن ، آدمى را رنجور گرداند . تو در نزد ما بنشين و راحت ياب تا من در كار تو تدبيرى كنم و ترا بزن و فرزندانت برسانم و با تو چنان كنم كه شاعر گفته است :\r\n ما برآريم شبى دست و دعائى بكنيم * غم هجران ترا چاره ز جائى بكنيم \r\nپس حسن در پهلوى خواهر بنشست . خواهرش او را تسلى داده ، از سبب رفتن زنش بازپرسيد . حسن سبب بيان كرد . دخترك گفت : اى برادر ، به خدا سوگند من ميخواستم كه با تو بگويم اين جامه بسوزان . ولى شيطان از ياد من برد . القصه ، خواهر حسن با او مهربانى ميكرد . ولى او را اضطراب و انده زيادت ميشد و اين ابيات همىخواند :\r\n وه كه گر من بازبينم روى يار خويش را * تا قيامت شكر گويم كردگار خويش را\r\nهمچنان اميد ميدارم كه بعد از داغ هجر * مرهمى بر دل نهى اميدوار خويش را\r\nهركرا در خاك غربت پاى در گل ماه ماند * كو دگر در خواب خوش بيند ديار خويش را \r\nپس حسن بگريسته ، اين ابيات برخواند :\r\n دست از طلب ندارم تا كام من برآيد * يا جان رسد بجانان يا جان ز تن برآيد\r\nگفتم بخويش كز وى برگير دل دلم گفت * كار كسيست اين كو با خويشتن برآيد\r\nهردم چو بىوفايان نتوان گرفت يارى * مائيم و آستانش تا جان ز تن برآيد \r\nچون خواهر حسن ، حالت برادر بدانسان ديد ، برخاسته ، گريان‌گريان نزد خواهركان شد و در برابر ايشان بگريست و خود را در پاى ايشان انداخته ، پاى\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nايشان بوسه داد و يارى برادر را از ايشان مسئلت كرد . ايشان عهد كردند كه در رسيدن حسن به جزاير واق تدبيرى كنند و كوشش فرونگذارند . پس از آن حسن يك سال در نزد ايشان بسر برد و آب ديده‌اش خشك نميگشت .\r\nو خواهرهاى او عمى داشتند شيخ عبد القدوس نام . كه او دخترك بزرگ را بسى دوست ميداشت و در سالى يك دفعه به زيارت او ميآمد . دختركان ، حديث حسن را كه مجوسى او را چگونه آورده بود و او مجوسى را بچه‌سان كشت ، با عم خود گفته بودند . عم ايشان از شنيدن اين واقعه فرحناك گشته بود و بدخترك بزرگ كيسهء داده ، به او گفته بود : اى دخترك برادر من ، اگر ترا كارى روى دهد يا ناخوشى به تو رسد ، بخورى كه درين كيسه هست ، در آتش انداز . كه من بسرعت در نزد تو حاضر شوم و حاجت تو برآورم . و اين سخن در ميان ايشان در آغاز سال بود .\r\nدخترك با خواهران گفت : سال بپايان رسيد و عم حاضر نشد . برخيزيد و آتش بيفروزيد و كيسهء بخور نزد من آوريد . دختركان ، فرحناك برخاسته ، كيسهء بخور حاضر آوردند . دخترك بزرگ ، اندكى از آن بخور گرفت و به آتش انداخته ، عم خود ياد كرد . هنوز بخور تمام نسوخته بود كه از سينهء صحرا ، گردى پديد شد . پس از ساعتى از زير گرد ، شيخى پيل‌سوار پديد شد و بنزد ايشان رسيد . از\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nپيل فرود آمد و دختركان ، دست او را بوسه دادند .\r\nپس از آن با دختركان بحديث گفتن بنشست . دختركان سبب غيبت او بازپرسيدند . شيخ عبد القدوس گفت : من در اين وقت با زن عم شما نشسته بودم كه رايحهء بخور بمشامم رسيد . بدين پيل سوار گشته ، بسرعت حاضر آمدم . اى دختر برادر ، بازگو كه از من چه ميخواهى ؟ دخترك گفت : اى عم ، بديدار تو مشتاق بودم از آنكه سال تمام گشته ، تو بازنيامده بودى و ترا عادت اين بود كه بيش از يك سال از ما غايب نشوى . شيخ با دختركان گفت : مرا قصد اين بود كه فردا در نزد شما حاضر شوم . دختركان ، او را دعا گفتند و با او بحديث گفتن بنشستند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصدم برآمد\r\nگفت : اى ملك جوان‌بخت ، دخترك بزرگ گفت : اى عم ، ما حديث حسن بصرى با تو گفته بوديم كه بهرام مجوسى ، او را چگونه آورد و او بهرام را بچه‌سان كشت . و حديث دختر ملك اكبر نيز با تو گفته بوديم كه از بهر او چه رنجها برد و او را چگونه صيد كرده ، تزويج نمود و به شهر خويش برد . شيخ عبد القدوس گفت : آرى . اين حديثها با من گفته‌ايد . اكنون او را چه روى داده ؟\r\nدختر گفت : اى عم ، حسن را از آن دختر ، دو پسر بوجود آمده . ولى آن دخترك با حسن خدعه كرده ، پسران او را برداشته ، در حالتى كه حسن غايب بود ، پريده است و بمادر حسن گفته كه اگر پسر تو بازگردد و قصد ملاقات من كند ، بسوى جزيرهء واق آيد .\r\nشيخ عبد القدوس چون اين سخن بشنيد ، سر بجنبانيد و انگشت بدندان گرفت و سر به زير افكنده ، زمين بانگشت خود همىكاويد . پس از آن به چپ و راست نگاه كرده ، سر خود بجنبانيد . و حسن در جائى بود كه او را ميديد .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nدختركان گفتند : اى عم ، جواب بر ما رد كن كه دلهاى ما پاره‌پاره گشت . شيخ سر بركرده ، بايشان گفت : اى دختركان ، اين جوان خويشتن را بورطهء بزرگ و خطرى سخت انداخته كه او بجزاير واق نتواند رسيد . دختركان ، حسن را آواز دادند . حسن بيرون آمد و بشيخ نزديك شد و دست او را بوسه داد . شيخ او را در پهلوى خود نشاند . دختركان گفتند : اى عم ، آنچه گفتى ، حقيقت او را ببرادر ما بيان كن . شيخ گفت : اى فرزند ، از اين خيال محال درگذر كه تو بجزاير واق نتوانى رسيد . اگرچه جنيان طياره و ستارگان سياره در حكم تو باشد . زيرا كه در ميان تو و جزاير ، هفت وادى بزرگ و هفت درياى بىپايان و هفت كوه بلند هست . تو چگونه توانى بدانجا رسيد و ترا كه بدانجا خواهد رسانيد ؟ ترا به خدا سوگند مىدهم كه از اين خيال بازگرد و خود را برنج اندر ميفكن . چون حسن سخن شيخ عبد القدوس بشنيد ، چندان بگريست كه بى خود گشت . دختركان به او گرد آمده ، بگريستن او بگريستند . و اما دخترك خوردسال جامه بر تن بدريد و طپانچه بر سر و روى خود زد تا اينكه بى خود افتاد .\r\nچون شيخ عبد القدوس حالت ايشان بديد ، دلش بديشان بسوخت و بحسن گفت : خاطر آسوده دار كه انشاء اللّه حاجت تو برآورم . پس از آن گفت :\r\nاى فرزند ، برخيز و عزيمت استوار كن و با من بيا . حسن برخاسته ، دختركان را وداع كرد و در پى شيخ بيفتاد . شيخ ، پيل بخواست . پيل حاضر آوردند . شيخ سوار گشته ، حسن را نيز سوار كرد و سه شبانروز مانند برق خاطف همىراندند تا بكوهى ازرق و بزرگ برسيدند . و در آن كوه ، غارى بود كه در آهنين داشت .\r\nشيخ ، دست حسن گرفته ، فرود آورد و خود نيز فرود آمده ، پيل را رها كرد . پس از آن بدر غار رفته ، در بكوفت . در گشوده شد . غلامكى سياه بيرون آمد و شمشيرى در دست و سپرى از پولاد در دست ديگر داشت . چون شيخ عبد القدوس را بديد ، شمشير و سپر دور انداخت و نزديك آمده ، دست شيخ ببوسيد . پس از آن شيخ ، دست او گرفته ، بغار اندر شد و غلامك نيز در غار فروبست و بر اثر ايشان برفت . حسن ديد غاريست بزرگ . مقدار يك ميل در\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nدهليز آن غار برفتند . بقلعهاى بزرگ برسيدند و روى بسوئى آوردند كه در آنجا دو در مسين بزرگ بود . شيخ عبد القدوس يكى از آن درها گشوده ، بدرون شد و در فروبسته ، بحسن گفت : در همين‌جا بنشين و زينهار كه در گشوده ، بدرون آئى كه من به زودى بسوى تو بازخواهم گشت .\r\nشيخ ساعتى غايب شد . پس از آن بيرون آمده ، اسبى زين و لگام كرده با خود بياورد و بحسن گفت : بدين اسب سوار شو . پس از آن ، شيخ در ديگر بگشود . بيابانى وسيع پديد گشت . شيخ عبد القدوس بحسن گفت : اى فرزند ، اين مكتوب بگير و با اين اسب همىرو . هروقت بينى كه اين اسب بر در چنين غارى بايستاد . تو از اسب فرود آى و لگام اسب بقربوس زين انداخته ، او را يله كن . كه او بغار اندر شود . ولى تو بدرون غار مرو و تا پنج روز بدر او بايست . چون روز ششم شود ، شيخى سياه كه جامهء سياه و ريشى سفيد و بلند دارد ، از غار بدر آيد .\r\nتو دست او را بوسه ده و دامن او را گرفته ، بر سر نه و گريان شو تا اينكه به تو رحمت آورده ، از حاجت تو بازپرسد ، آنگاه اين كتاب به او ده ، كه او كتاب از تو گرفته ، با تو سخن نگويد و ترا در همان مكان گذاشته ، بغار بازگردد . تو پنج روز ديگر در آن مكان توقف كن و تنگدل مباش . در روز ششم اگر آن شيخ ، خود بسوى تو آيد ، بدان كه حاجت تو روا خواهد شد . و اگر يكى از غلامان او بدر آيد ، همان غلام ، قصد كشتن تو خواهد كرد ، و السلام . و اى فرزند ، بدان كه هر كس كارى بزرگ پيش گيرد ، از هلاك خويشتن نترسد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و يكم برآمد\r\nگفت : اى ملك جوان‌بخت ، شيخ عبد القدوس بحسن زرگر گفت كه : هركس كارى بزرگ پيش گيرد ، از هلاك نه‌انديشد . اگر تو بخويشتن بيم دارى ، خود را به اين ورطه ميانداز و به همان پيل سوار گشته ، نزد خواهران خود بازگرد كه ايشان ترا به وطن\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nخويشت برسانند . حسن گفت : اى شيخ ، تا به مقصود خويش نرسم ، مرا از زندگانى ، سودى نخواهد بود . به خدا سوگند كه از اين راه بازنگردم . پس از آن بگريست و اين ابيات بخواند :\r\n سر جانان ندارد هركه او را خوف جان باشد * بجان گر صحبت جانان بيابى رايگان باشد\r\nمغيلان چيست تا حاجى عنان از كعبه برتابد * خسك در راه مشتاقان بساط پرنيان باشد\r\nندارد با تو بازارى مگر شوريده احوالى * كه مهرش در ميان جان و مهرش بر دهان باشد \r\nچون شيخ عبد القدوس ابيات بشنيد ، دانست كه او بازنخواهد گشت و سخن درو كارگر نخواهد شد . آنگاه گفت : اى فرزند ، بدان كه جزاير واق ، هفت جزيره‌اند و در آنها لشكريست انبوه و همه لشكريان ، دختران هستند . و ساكنان جزاير هفتگانه ، عفريتان و ساحران و گروههاى مختلف هستند . هركس بسرزمين ايشان رود ، بازنتواند گشت . ترا به خدا سوگند مىدهم كه ازين خيال محال بازگرد و بدان كه دخترى كه تو قصد او كردهء ، دختر پادشاه همهء اين جزيره‌هاست . رسيدن تو بر وى محال است . اى فرزند ، تو سخن من بنيوش .\r\nشايد خداى تعالى ترا بهتر ازو عوض دهد . حسن گفت : اى خواجه ، اگر در عشق او بند از بندم جدا شود ، سر موئى از محبت او كم نگردد و ناگزيرم از اينكه بجزيرهء واق رفته ، زن و فرزندان خود ببينم . و انشاء اللّه بازنگردم مگر اينكه او را با فرزندان خود بازآورم . شيخ گفت : چون ترا همت بدين پايه است ، سفر كن .\r\nحسن گفت : اى شيخ ، هميخواهم كه مرا دعا كنى ، شايد كه خداى تعالى مرا بزن و فرزندان خود برساند . پس از آن گريان گشته ، اين ابيات برخواند :\r\n ز عشق چشمهء نوش تو اندرين مدت * برفت رخم از آب ديدگان جيحون \r\n\r\n","description":"","footnote":"","page_name":" 59 ","page_number":59},
  {"content":"\r\n\r\n هنوز آتش سودا همىزنم در دل * هنوز دامن مژگان همىزنم در خون\r\nز سوز سينه من شعلهء و صد وامق * ز جام محنت من جرعهء و صد مجنون\r\nكنون ز هستى من بيش از اين دو حرف نماند * دلى چو حلقهء ميم و قدى چو حلقهء نون . \r\nچون ابيات بانجام رسانيد ، سخت بگريست و بى خود افتاد . چون به خود آمد ، شيخ به او گفت : اى فرزند ، تو مادر دارى . او را به آتش حسرت مسوزان .\r\nحسن گفت : ايها الشيخ ، به خدا سوگند يا زن و فرزندان خود پديد آورم و يا بخوارى و مذلت جان سپارم . پس از آن گريان گشته ، اين ابيات بخواند :\r\n كارم ز دور چرخ بسامان نميرسد * خون شد دلم ز درد بدرمان نميرسد\r\nاز آرزوت گشته گران بار دل ز غم * آوخ كه آرزو به من آسان نميرسد\r\nيعقوب‌وار ديدهء حسرت سفيد شد * آوازهء ز مصر بكنعان نميرسد \r\nچون ابيات بانجام رسانيد ، شيخ از بازگشتن او نوميد شد . كتاب داده ، گفت : آنچه با تو گفته‌ام ، مخالفت مكن . كه ترا درين كتاب ، بابى الرويش بن بلقيس سپرده‌ام . و او معلم و استاد منست و تمامى انسيان و جنيان ، او را فروتنى كنند و ازو بترسند . اكنون روان شو .\r\nحسن ، لگام اسب سست كرده ، اسب ، پريدن گرفت . و تا ده روز ، اسب ، او را بسرعت هميبرد تا بدر غارى كه شيخ عبد القدوس گفته بود ، برسيد . حسن از اسب فرود آمده ، لگام بقربوس زين افكند . اسب بغار شد و حسن بر در بايستاد و در عاقبت كار خويش متفكر و حيران بود و نميدانست كه او را چه روى خواهد داد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nچون شب هشتصد و دوم برآمد\r\nگفت : اى ملك جوان‌بخت ، حسن در كار خويش حيران بود . پس از آن مادر بخاطر آورده ، از رنجهائى كه برده بود ، يادش آمد و اين ابيات برخواند :\r\n گرد من لشگر اندوه چنان جمع شده است * كه همىراه نيابد سوى من هيچ نسيم\r\nشب ستاره شمرم بر دو رخم زان باشد * زخم ناخن چو حروفى كه بود بر تقويم\r\nاز چنين محنت و غم جان نتوان برد مگر * كه فلك باز شود مشفق و ايام رحيم \r\nو هنوز شعر بانجام نرسانيده بود كه شيخ ابو الرويش به دو آمد . او شيخى بود سياه و جامهء سياه داشت . چون حسن او را بديد ، از علاماتى كه شيخ عبد القدوس گفته بود ، او را بشناخت . خود را در پاى او افكنده ، روى در قدمش نهاد و دامن او را گرفته ، بر سر گذاشت و سخت بگريست . شيخ گفت : اى فرزند ،\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nحاجت تو چيست ؟ حسن دست برده ، كتاب بشيخ داد . شيخ ، كتاب گرفته ، بغار بازگشت و بحسن سخنى نگفت . چنانچه شيخ عبد القدوس گفته بود ، تا پنج روز بانتظار نشسته ، هميگريست و اين ابيات همىخواند :\r\n ز عشقت اى عمل غمزهء تو خون‌خوارى * بسى كشيد تن مستمند من خوارى\r\nگهى بگريم بر ياد تو به صد حسرت * گهى بنالم در عشق تو به صد زارى\r\nمكن برنج گرفتار بيش ازين دل من * گران بود بقيامت ترا گرفتارى \r\nچون صبح روز ششم بدميد ، شيخ ابو الرويش بيرون آمد و جامهء سفيد در بر داشت . حسن را بدرون رفتن اشارت كرد . حسن داخل غار گشته ، فرحناك شد و تا نيمهء روز ، شيخ ، او را همىبرد تا بدرى پولاد برسيد . شيخ در گشوده ، حسن را بدهليزى زرنگار داخل كرد و همىرفتند تا بساحتى وسيع كه باغى در ميان داشت ، برسيدند . حسن باغى ديد خرم‌تر از بهشت كه درختان بارور درهم پيوسته بودند و در چهار سوى آن ساحت ، چهار غرفه در مقابل يكديگر بودند .\r\nو در هرغرفه ، حوضى از رخام و در ركنهاى حوضها صورت شيرى بود زرين . و در كنار هرحوضى ، كرسى از عاج نهاده و بهر كرسى ، شخصى نشسته ، كتابى بسيار در برابر داشت و در پيش هريكى از ايشان مجمرى زرين پر از آتش بود و بخور در مجمر مىسوخت و در برابر هريكى از ايشان شاگردها نشسته . آن مشايخ ، كتابها بر ايشان ميخواندند . چون شيخ ابو الرويش و حسن داخل شدند ، مشايخ بر پاى خاسته ، بر ايشان تعظيم كردند . شيخ ابو الرويش بايشان اشارت كرد كه حاضران را بازگردانند . آن چهار شيخ ، حاضران را بازگردانيده ، با شيخ ابو الرويش بنشستند و از حالت حسن بازپرسيدند . شيخ بحسن اشارت كرد كه :\r\nحديث خود بازگوى . حسن سخت بگريست و حكايت خود حديث كرد .\r\nمشايخ گفتند : مگر اين پسر همانست كه مجوسى او را در پوست شتر بكوه سحاب بالا برده ؟ حسن گفت : آرى من همانم . گفتند : اى شيخ ابو الرويش ، چون بهرام مجوسى او را بحيلت بفراز جبل سحاب برد ، او در آنجا از عجايب\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nچه ديد و چگونه فرود آمد ؟ شيخ گفت : اى حسن ، حديث كن كه در سر كوه چه ديدى و چگونه فرود آمدى ؟ حسن زرگر ، عجايبى كه ديده بود ، بازگفت و حديث اعادت كرده ، كشتن بهرام مجوسى و پريدن زن خويش و بردن فرزندان و رنجهائى كه كشيده بود ، همه را بيان كرد . حاضران شگفت ماندند و روى بشيخ ابو الرويش كرده ، گفتند : يا شيخ المشايخ ، اين جوان ، مسكين است . بايد كه تو او را يارى كنى و زن و فرزندانش را خلاصى دهى .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و سيم برآمد\r\nگفت : اى ملك جوان‌بخت ، مشايخ گفتند : بايد كه تو او را يارى كنى . شيخ گفت :\r\nاى برادران ، اين كاريست خطرناك . شما ميدانيد كه رسيدن بجزاير واق دشوار است و اهل آنجا را سطوت و لشگريان بسيار است . و من سوگند ياد كرده‌ام كه بسرزمين ايشان پاى ننهم و در هيچ كار بديشان متعرض نشوم . اين جوان به دختر پادشاه بزرگ ، رسيدن كى تواند ؟ و كيست كه او را يارى تواند كرد ؟ گفتند : يا شيخ الشيوخ ، اين جوان از شدت عشق ، خود را بمهلكه انداخته و از جان درگذشته . كتابى از برادر تو شيخ عبد القدوس بسوى تو آورده . بر تو واجب است كه او را يارى كنى . آنگاه حسن برخاسته ، در پاى شيخ ابو الرويش افتاد و دامن او را گرفته ، بر سر نهاد و گريان گشته ، سوگندش داد كه : مرا بزن و فرزندان خويش برسان كه بدون آنان ، مرا زندگى نشايد . اين بگفت و بگريست . حاضران بگريستن او بگريستند و بشيخ گفتند : با اين مسكين نكوئى كن و پاداش نيكو غنيمت شمار . شيخ گفت : انشاء اللّه به قدر طاقت ، او را يارى كنم . حسن از سخن شيخ ، شادمان شد و دستهاى او و حاضران را بوسه داد .\r\nدرين هنگام ، شيخ ابو الرويش ، دوات و قرطاس گرفته ، كتابى بنوشت و او را ختم كرده ، بحسن داد و انبانچهء كه در آن بخور و آتش‌زنه و سنگ بود ، به او\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nداده ، گفت : اين انبانچه نگاهدار . هروقت كه به سختى درافتى ، آتش افروخته ، بخور بسوزان و مرا ياد كن . كه فى الفور حاضر شوم و ترا از آن سختى برهانم .\r\nپس از آن يكى از حاضران را گفت كه : از بهر حسن ، عفريتى از جنيان پرنده حاضر آور . چون عفريت حاضر شد ، شيخ ، نام او را بازپرسيد . گفت : نام من دهنش بن فقطش است . شيخ گفت : نزديك من آى . عفريت نزديك آمد . شيخ ، دهان بر گوش او نهاده ، به او سخنى گفت . عفريت سرى جنبانيده ، خاموش شد .\r\nشيخ بحسن زرگر گفت : اى فرزند ، برخيز و بر دوش عفريت سوار شو . چون ترا بسوى آسمان بالا برد و تسبيح ملايك به گوش تو آيد ، مبادا آنكه تسبيح گوئى .\r\nكه تو و اين عفريت هلاك خواهيد شد . حسن گفت : هرگز سخن نگويم و لب بتسبيح نگشايم . شيخ گفت : اى حسن ، در روز دوم ، سحرگاهان اين عفريت ، ترا بسرزمينى كه در سپيدى چون كافور باشد ، بگذارد . تو ده روز تنها هميرو تا بدروازه شهرى برسى . آنگاه به شهر اندر شو و از پادشاه آن شهر بازپرس . چون با او جمع آئى ، سلام داده ، دست او را ببوس و اين كتاب به او برسان . بهرچه او ترا اشارات نمايد ، چنان كن .\r\nحسن فى الحال برخاسته ، بر دوش عفريت سوار شد . مشايخ ، او را دعا كردند و بعفريتش بسپردند . عفريت بر هوا شد . يك شبانه‌روز برفت . پس از آن فرود آمده ، او را در سرزمينى كه مانند كافور سپيد بود ، بگذاشت و خود بازگشت . حسن تا ده روز تنها روان بود تا بدروازهء شهرى رسيده ، داخل شهر شد و از ملك جويان گشت . او را بملك دلالت كردند . و دانست كه نام او ملك حسون ، پادشاه ارض كافور است و او را لشگريست بسيار و خواستهء دارد بىشمار . حسن دستور خواسته ، نزد ملك شد . ديد پادشاهيست بزرگوار . بر آستانش بوسه داد . ملك گفت : حاجت تو چيست ؟ حسن ، كتاب بملك داد .\r\nملك ، كتاب گرفته و سرى جنبانيده ، بيكى از خاصان خود گفت : اين جوان را بدار الضيافه ببر . حسن را بدار الضيافه بردند . سه روز در آنجا ماند و در نزد او جز خادمكى نبود . چون روز چهارم شد ، خادم ، او را گرفته ، در پيش ملك حاضر\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nآورد . ملك گفت : اى حسن ، توئى كه همىخواهى بجزاير واق داخل شوى ، چنان كه شيخ به من نوشته ؟ حسن گفت : آرى . ملك گفت : اى فرزند ، من ترا درين روزها روانه كنم . و لكن در راه تو مهلكه‌هاى بسيار و بيابانهاى بىآب و گياه سهمناك هست . اگر صبر كنى ، عاقبت كار نيكو شود . و ناچار در كار تو بكوشم و انشاء اللّه ترا به مقصود رسانم . اى فرزند ، در اينجا لشگرى است از ديلم كه هميخواستند بجزاير واق داخل شوند . نتوانستند كه بدانجا روند . و لكن من بپاس خاطر شيخ ابو الرويش پسر دختر بلقيس ، ترا نتوانم بازگردانم . و در اين روزها كشتيها از جزاير واق بسوى ما آيند . من ترا بكشتى نشانده ، بناخدايت بسپارم كه ترا نگاهدارى كرده و بجزاير واق برسانند . و هركس در كشتى ، حالت ترا بازپرسد ، بگو داماد ملك حسون ، خداوند سرزمين كافورم . چون كشتى بجزاير واق رسد و ناخدا به تو گويد كه از كشتى بدر آى ، تو از كشتى بيرون شو . در آنجا دكه‌ها ميبينى . در زير يكى از آن دكه‌ها بنشين . چون شب تاريك شود ، سپاه زنان ميبينى كه ببضاعتها گرد آيند و از بهر راحت در دكه‌ها بنشينند . آنگاه دست خداوند دكهء را كه در زير آن نشستهء بگير و ازو پناه بخواه و بدان كه اگر او ترا پناه دهد ، حاجت تو روا شود و بزن و فرزندان خويش ميرسى . و اگر ترا پناه ندهد ، محزون باش و از زندگانى نوميد شو و هلاكت را يقين كن و بدان كه من بجز اين كارى را قادر نيستم ، و السلام .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و چهارم برآمد\r\nگفت : اى ملك جوان‌بخت ، ملك بحسن زرگر گفت : من بجز اين كارى را قادر نيستم .\r\nو لكن بدان كه اگر عنايت پروردگار نباشد ، تو بدان مكان نتوانى رسيد . حسن از شنيدن اين سخن ملول گشته ، چندان بگريست كه بى خود گشت . چون به خود آمد ، اين دو بيت بخواند :\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n به راه باديه مردن به از نشستن باطل * كه گر مراد نيابم به قدر وسع بكوشم \r\nپس از آن در پيش ملك ، زمين بوسيده ، گفت : اى ملك بزرگوار ، چند روز مانده كشتيها بيايند ؟ ملك گفت : يك ماه ديگر كشتيها بيايند و دو ماه از بهر بيع و شرى درينجا مانده ، پس از آن بازخواهند گشت . آنگاه ملك ، حسن زرگر را بدار الضيافه بفرستاد و فرمود كه از بهر او مأكول و ملبوس درخور رتبت او ببرند . يك ماه حسن در دار الضيافه همىبود كه كشتيها بازآمدند . ملك و بازرگانان بيرون آمده ، حسن را نيز با خويشتن بردند . حسن ، كشتيهاى بزرگ در ميان دريا ديد كه با زورقها بضاعت از آن كشتيها بدر ميآوردند و گروهى بىشمار در آنها بودند . ملك حسون بازگشت . حسن زرگر را در نزد ايشان بگذاشت . تا اينكه اهل كشتيها بضاعتها بيرون آورده ، بيع كردند و بضاعتهاى ديگر شرى نمودند و بازگشتن را سه روز بيش نماند . آنگاه ملك حسون ، حسن را حاضر آورده ، از بهر او ساز برگ سفر مهيا كرد و مالى بسيار بر وى عطا نمود و رئيس كشتى را خواسته ، به او گفت : اين جوان را با خود ببر و كس را بر وى آگاه مكن تا او را بجزاير واق برسانى . رئيس گفت : فرمان ملك را اطاعت كنم . پس از آن ملك بحسن گفت : اى فرزند ، كسى از ساكنان كشتى را بر حال خود آگاهى مده و قصهء خود را به كسى برمخوان و گرنه هلاك شوى .\r\nحسن ، ملك را وداع كرده و دوام نصرت و عزت او را دعا گفت و از نزد ملك بيرون رفت . رئيس كشتى ، او را در صندوق نهاده ، در مخزن كشتى بگذاشت و كشتى براند . تا ده روز روان بودند . چون روز يازدهم شد ، بساحل برسيدند . رئيس ، او را از صندوق بدر آورده ، حسن ، دكه‌هاى بىشمار در كنار دريا ديد . خود را بدكهء كه از همه دكه‌ها بهتر بود ، رسانيده ، در زير او پنهان شد .\r\nچون تاريكى شب ، جهان را فراگرفت ، زنان بسيار بيامدند و تيغهاى بركشيد در كف داشتند . چون آن زنان بضاعتها بديدند ، بر آنها مشغول شدند .\r\nپس از آن از بهر راحت بر دكه‌ها بنشستند . يكى از ايشان بر دكهء كه حسن در زير\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nآن ، پنهان بود ، بنشست . در حال ، حسن گوشهء دامن او را گرفته ، بر سر نهاد و در پاى وى افتاده ، هميگريست . آن زن گفت : اى شخص ، برپاى خيز . حسن از زير دكه بيرون آمده ، برپاى خاست و گفت : اى خاتون ، من در پناه توام . بر من رحمت آور كه از زن و فرزندان خويش جدا گشته‌ام . آن زن بتضرع و زارى او\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nرحمت آورده ، دلش بر وى بسوخت و دانست كه او از بهر كارى بزرگ ، خود را بدان ورطه انداخته و از جان درگذشته است . به او گفت : اى فرزند ، خاطر آسوده دار و خوشدل باش و به مكان خويشتن بازگشته ، تا شب آينده پنهان شو . حسن به زير دكان بازگشته ، پنهان شد . پس از آن ، لشگر زنان تا صبحگاهان ، شمعهاى عود و عنبر آميخته افروخته ، در آن مكان بسر بردند . چون روز برآمد ، بازرگانان ، بضاعت از كشتيها بساحل بيرون ميآوردند تا شب برآمد . و حسن با چشم گريان و دل محزون در زير دكه بود كه ناگاه همان زن بسوى حسن بازآمد و زرهى و شمشيرى و نيزهء و منطقهء به او داده ، بازگشت . حسن چون آنها را بديد ، دانست كه قصد آن زن از حاضر آوردن اسلحه اينست كه حسن آنها را بپوشد .\r\nدر حال برخاسته ، زره بپوشيد و منطقه بر ميان بسته ، شمشير بر خود بياويخت و نيزه بدست گرفته ، بر دكه بنشست و زبانش از ذكر پروردگار ، غافل نبود و پيوسته ازو يارى همىطلبيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و پنجم برآمد\r\nگفت : اى ملك جوان‌بخت ، در هنگامى كه حسن بر دكه نشسته بود ، شمعها و مشعلها و فانوسها پديد شدند . سپاه زنان بازآمدند . حسن برخاسته ، در ميان لشگر شد و با ايشان هميرفت تا بخيمهاى ايشان برسيد . هريكى از ايشان بخيمهء داخل شد .\r\nحسن نيز بيكى از آن خيمه‌ها داخل گشت . از قضا آن خيمهء زنى بوده است كه حسن بر وى پناه برده بود . چون آن زن بخيمه داخل شد ، اسلحه بيك‌سو نهاده و زره بركشيد . حسن بسوى آن زن نگاه كرده ، ديد كه ازرق‌چشم و بزرگ‌بينى است و او پيريست فرتوت و زشت‌روى و در قباحت منظر ، چنان بود كه شاعر گفته :\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n آن‌چنان صورت دلگير كه گر نقش ورا * بر در خانه كنى ديو نيايد در وى \r\nچون آن عجوز ، حسن را ديد ، در عجب شد و گفت : اين چگونه به اين ديار رسيده و در كدام كشتى آمده و چگونه سالم مانده ؟ در آن هنگام ، حسن در پايش افتاده ، همىگريست تا اينكه بى خود شد . چون به خود آمد ، اين ابيات برخواند :\r\n كاش آن دلبر عيار كه من كشتهء اويم * بار ديگر بگذشتى كه كند زنده ببويم\r\nتا قدم باشدم اندر طلبش افتم و خيزم * تا نفس باشدم اندر عقبش پرسم و پويم \r\nپس از آن ، دامن عجوز گرفته ، بر سر نهاد و بگريست و ازو پناه خواست .\r\nچون عجوز گريه و زارى او بديد ، مهرش بر وى بجنبيد و او را پناه داده ، گفت :\r\nبيم مدار و حكايت خود بازگوى . حسن ، حكايت خود از آغاز تا انجام حديث كرد . عجوز از حكايت او شگفت مانده ، به او گفت : خاطر آسوده دار كه بمطلب خويشتن رسيدى . حسن را فرحى سخت روى داد . پس از آن عجوز ، سرهنگان لشگر را بخواست . و آن روز ، روز آخر ماه بود . چون سرهنگان حاضر آمدند ، عجوز بايشان گفت : بتمامى لشگر ندا دردهيد كه فردا هنگام برآمدن آفتاب بيرون آيند و كسى تخلف نكند و گرنه كشته خواهند شد . ايشان بفرمان عجوز بشتافتند و در تمامت لشگر ، نداى رحيل داده ، بسوى عجوز بازگشتند . حسن دانست كه آن عجوز ، رئيس آن لشگر است و نام آن عجوز ، شواهى و كنيت او ام الدواهى بود . و هنوز عجوز از امر و نهى فارغ نشده بود كه صبح بدميد . در حال ، لشگريان از مكانهاى خويشتن بيرون آمدند ، مگر عجوز كه او در خيمهء خويش بود . چون لشگر برفت و مكانها از ايشان خالى ماند ، ام الدواهى بحسن گفت : اى فرزند ، نزديك من آى . حسن نزديك رفته ، در برابر او بايستاد . عجوز به او گفت : سبب درگذشتن تو از جان چيست و چگونه بدين مكان خطرناك آمدى ؟ تمامت كار خويش براستى به من بگو و چيزى را از من پوشيده مدار و هراس مكن كه تو در پناه منى . حسن ، قصهء خود را از آغاز تا انجام حديث كرد\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nو حكايت پرندگان كه چگونه بحوض اندر شدند و او چگونه يكى از ايشان را صيد كرده ، به خود تزويج كرد و از آن زن ، او را دو پسر متولد شد ، همه را بيان كرد .\r\nچون عجوز سخن او بشنيد ، سر خويش بجنبانيد و گفت : سبحان اللّه .\r\nچگونه سالم بدين مكان رسيدهء و به من دچار گشتهء ؟ كه اگر جز من به ديگرى دچار ميگشتى ، هرآينه كشته ميشدى و به مقصود خويشتن نميرسيدى . اكنون مرا فرض است كه حاجت تو برآورم و در پديد آوردن مقصود تو بكوشم تا به زودى به مقصود رسى . و لكن اى فرزند ، بدان كه زن تو در جزيرهء هفتم از جزاير واق است و ميانه ما و او هفت‌ماهه راه مسافتست . و پس از هفت ماه راه ، مكانيست كه او را ارض الطيور گويند كه از بسيارى صيحهء پرندگان و آواز پرهاى ايشان ، كسى سخن كسى را نتواند شنيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و ششم برآمد\r\nگفت : اى ملك جوان‌بخت ، عجوز بحسن گفت : از آن مكانى كه او را ارض الطيور نامند ، چون يازده شبانروز مسافت طى شود ، سرزمينى است كه او را ارض الوحوش نامند . كه از شدت صيحهء وحشيان و شيران و پلنگان و گرگان ، چيزى شنيده نمىشود . و از آن سرزمين چون بيست روزه مسافت طى شود ، مكانى پيش آيد كه آن را ارض الجن خوانند . و در آنجا از شدت صيحهء جنيان و از بسيارى شرر و دخانى كه از دهان ايشان برميآيد ، راهها مسدود شود و ديدها نبينند و گوشها نشنوند و كسى نتواند كه به عقب نگاه كند . و در آن مكان ، سواران ، سرهاى خويشتن بقرپوس زينها نهند و تا سه روز سر نتوانند برداشت . پس از آن كوهيست بزرگ و نهريست روان كه بجزاير واق پيوسته‌اند . و در كنار آن نهر ، كوهى ديگر هست كه آن را واق نامند . و واق ، نام درختى است در آن كوه كه\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nشاخهاى آن بسرهاى آدميان ماند كه در هنگام برآمدن آفتاب ، آن سرها بيك دفته بگويند : واق‌واق سبحان الملك الخلاق . چون ما آواز بشنويم ، بدانيم كه آفتاب برآمده و هم‌چنين در وقت غروب آفتاب نيز آواز از آن سرها بلند شود و همان كلمه اعادت كنند . و بدان كه تمامت اين لشكر ، دختران هستند و حاكم ما زنى است از جزيره هفتمين . و اين هفت جزيره را مسافت يك‌ساله راه هست .\r\nو در نزد ما مردان نتوانند ماند و مردان بدين مكان نتوانند رسيد . و در ميان ما و ملكه ، يك‌ماهه راهست و تمامت رعيت جزاير هفتگانه در زير دست اوست و قبايل جان و عفريتان نيز در فرمان او هستند و او از ساحران ، چندان در زير حكم دارد كه شمار ايشان جز خداى تعالى ، كس نداند . اگر تو ازينها هراس دارى ، ترا با كسى بساحل بفرستم تا در كشتى نشسته ، بسوى بلاد خوى روى . و اگر در نزد ما اقامت توانى كرد ، ترا ممانعت نكنم و در چشم من جاى دارى تا ترا به مقصود رسانم . حسن گفت : اى خاتون ، من از تو مفارقت نكنم تا بزن و فرزندان خويش ملاقات نكنم و يا اينكه درين راه بميرم . عجوز گفت : خوش‌دل باش كه به زودى ترا به مقصود رسانم و ملكه را از آمدن تو آگاه سازم تا تو را يارى كند و در پديد آوردن مطلوب تو بكوشد . حسن ، عجوز را دعا گفت و در عاقبت كار خود متفكر بود و دورى فرزندان و رنجهاى غربت بخاطر آورده ،\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nبگريست و بناليد و اين ابيات برخواند :\r\n هر شبى با دلى و صد زارى * منم و آب چشم و بيدارى\r\nبنمانده است آب در جگرم * بس‌كه چشمم كند گهربارى\r\nمن فراوان كشيده‌ام غمها * ليك كم بوده‌ام بدين زارى \r\nپس از آن عجوز بكوفتن طبل رحيل فرمان داد . لشگريان روان گشتند و حسن نيز در صحبت عجوز روان شد . ولى غرق درياى فكرت و اندوه بود و پيوسته ميگريست و اشعار هميخواند ، و عجوز ، او را دلدارى و تسلى داده ، هميرفتند تا بجزيره نخستين از جزاير هفتگانه رسيدند . و آن جزيره ، مكان پرندگان بود . چون بدان جزيره داخل شدند ، حسن را از شدت صيحهء پرندگان ، گوشها بگرفت و سر او به درد شد و عقلش بپريد و هراسى سخت بر وى روى داده ، با خود گفت : اگر مكان پرندگان اين باشد ، مكان وحشيان چگونه خواهد شد ؟ عجوز ام الدواهى چون او را بدان حالت بديد ، بر وى بخنديد و گفت : اى فرزند ، وقتى كه ترا در جزيرهء نخستين حالت اين باشد ، اگر بجزيره‌هاى ديگر برسى ، چگونه خواهد شد ؟ حسن بدرگاه پروردگار تضرع و زارى كرد و در بليت خويش ازو يارى مسئلت نموده ، هميرفتند تا اينكه از سرزمين پرندگان بدر شد و به مكان جنيان داخل گشتند . چون حسن آن مكان هراسناك بديد ، از غايت بيم ، پشيمانيش روى داد . ولى ناچار از پروردگار يارى جسته ، با ايشان برفت تا از مكان جنيان خلاص گشته ، بدان نهر روان برسيدند .\r\nدر پاى كوهى بلند فرود آمده و كنار نهر ، خيمها بزدند . عجوز فرمود كه از براى حسن ، تختى از مرمر و مرصع بدر و گوهر در كنار نهر بنهادند . حسن بر آن تخت نشسته ، طعام خورد و دهان‌بندى به روى خود بست . چنانچه جز چشمان او چيزى از رخانش پيدا نبود . آنگاه طايفهء از دختران نزديك خيمهء حسن آمده ، و حسن بديشان نظاره ميكرد . آن دختران با يكديگر بازى و طرب ميكردند و نميدانستند كه حسن بديشان نظاره مىكند . كه حسن را يكى از دختران ملوك\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nگمان ميكردند . و آن دختركان آفتاب‌روى و عنبرين‌موى از دختران ملوك بودند . آنگاه عجوز ، همهء سپاه را فرمود كه در برابر خيمهء حسن گرد آمده ، جامهاى پر بركنند ، شايد كه زن حسن در ميان ايشان باشد و حسن او را بشناسد .\r\nآن دختران ، گروه‌گروه جامهاى پر بركندند . عجوز از حسن سؤال ميكرد كه : زن تو در ميان اين گروه هست يا نه ؟ حسن ميگفت : اى خاتون ، زن من در ميان ايشان نيست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و هفتم برآمد\r\nگفت : اى ملك جوان‌بخت ، تا اينكه پس از ايشان دختركى پيش آمد كه سى تن دختران زهره‌جبين خدمتكار داشت . او نيز جامه بركنده ، با كنيزكان خود با غنج و دلال‌بازى ميكرد . پس از آن برخاسته ، با غنج و دلال در ميان لشكر بخراميد . حسن چون او را بديد ، دلش طپيدن گرفت و گفت : اى خاتون ، اين دخترك به آن پرندهء كه من در درياچهء قصر خواهران خود ديده بودم ، بسيار ميماند . كه او نيز بدين‌سان با كنيزكان خود ، غنج و دلال ميكرد . عجوز گفت : اى حسن ، آيا زن تو همين است ؟ حسن گفت : لا و اللّه . اى خاتون ، اين زن من نيست .\r\nمن در ميان همهء اين دختران كه ديدم ، كسى را در حسن و جمال ، شبيه زن خود نيافتم . عجوز گفت : او را از بهر من صفت كن . من همهء دختران جزاير واق ميشناسم . اگر تو صفت او با من بگوئى ، من او را بشناسم و در كار تو تدبيرى كنم . حسن گفت : زن من خداوند روى مليح و بالاى بلند و ابروان پيوسته و زلفان برشكسته و چشمان مكحول و رخان چون زهره و مشترى و ميان حلقهء انگشترى و ساقهاى بلورين است و در لطافت و ظرافت ، چنانست كه شاعر گفته :\r\n ز ناب عنبر پرتاب بر سهيل سمن * هزار حلقه شكست آن نگار حلقه‌شكن \r\n\r\n","description":"","footnote":"","page_name":" 73 ","page_number":73},
  {"content":"\r\n\r\n چهار چيز ورا از چهار چيز آمد * كه هست هريك از آن نادر زمان و زمن\r\nز عقد لؤلؤ دندان بزرگ لاله دهان * ز شاخ سنبل گيسو ز پاك نقره ذقن \r\nعجوز ، ساعتى سر به زير افكنده ، پس از آن گفت : اى حسن ، من از بهر تو به بليت دچار شدم . كاش با تو شناسا نمىبودم . از آنكه زنى را كه تو صفت گفتى ، از دختر بزرگترين ملوك جزاير واقست . چشم بگشا و از خواب بيدار شو و در كار خويش تدبيرى كن كه ترا رسيدن به او هرگز ممكن نباشد . اى فرزند ، ميانهء تو و او از زمين تا آسمانست . تو از اين خيال بازگرد و مرا و خود را به هلاكت درميفكن . حسن چون سخن عجوز بشنيد ، سخت بگريست و بى خود شد .\r\nعجوز ، آب بر وى همىفشاند تا به خود آمد . ولى از سخن عجوز ، ملول و محزون و از زندگى خود ، نوميد و گريان بود . پس از آن با عجوز گفت : اى خاتون ، چگونه من پس از آنكه بدين مكان آمده‌ام ، بازگردم ؟ من گمان نميكردم كه تو از پديد آوردن مقصود من عاجز خواهى ماند . عجوز گفت : اى فرزند ، ترا به خدا سوگند مىدهم تو ازين دختركان ، يكى را اختيار كن تا او را به تو تزويج كنم . كه مرا بيم از آنست كه بدست ملك افتى و مرا در خلاص تو چاره نباشد . ترا به خدا سوگند مىدهم كه سخن من بپذير و يكى از اين دختركان اختيار كرده ، بسلامت بسوى شهر خويش بازگرد و مرا و خود را برنج اندر ميفكن . كه هيچكس ترا از آن ورطهء خطرناك ، خلاصى نتواند داد . آنگاه سر به زير افكنده ، سخت بگريست و اين ابيات برخواند :\r\n هزار سختى اگر بر من آيد آسانست * كه دوستى و ارادت هزار چندانست\r\nسفر دراز نباشد براى طالب دوست * كه خار دشت محبت گل است و ريحانست\r\nاگر نگار مرا خون من بخواهد ريخت * مخالفت نكنم آن كنم كه فرمانست \r\n\r\n","description":"","footnote":"","page_name":" 74 ","page_number":74},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و هشتم برآمد\r\nگفت : اى ملك جوان‌بخت ، حسن ، ابيات بانجام رسانيده ، هميگريست تا بى خود شد . و عجوز آب بر وى فشانده ، به خود آمد . پس از آن روى به دو كرده ، گفت : اى فرزند ، بسوى شهر خويش بازگرد . كه اگر من ترا به شهر ملكه برم ، هر دو كشته خواهيم شد . كه هيچكس تا اكنون آدميان را بدان مكان نبرده . اى فرزند ، به از آن نيست كه بسوى شهر خويش بازگردى . كه من ترا چندان ذخيره و مال دهم كه از تمامت زنان بىنياز شوى . تو سخن من بپذير و خويشتن بورطهء هلاك مينداز . حسن از سخن او بگريست و گفت : اى خاتون ، چگونه من از اين مكان بازگردم و پس از نزديك شدن بخانهء حبيب ، او را نبينم ؟ اميدوارم كه از ديدار او بهره‌مند شوم . پس از آن اين دو بيت برخواند :\r\n از هركناره تير دعا كرده‌ام روان * باشد كز آن ميانه يكى كارگر شود\r\nاى دل صبور باش و مخور غم كه عاقبت * اين شام صبح گردد و اين شب سحر شود \r\nآنگاه عجوز را دل بر وى بسوخت و او را دلدارى داده ، گفت : خوش‌دل باش و خاطر از اندوه پاك كن . كه يا ترا به مقصود رسانم و يا جان در راه تو بگذارم . خاطر حسن از اين سخن بگشود و با عجوز بحديث گفتن بنشست تا روز بپايان رسيد . دختركان پراكنده گشته ، در خيمها شدند . پس از آن عجوز ، حسن را گرفته ، به شهر درآورد و در مكانى خلوت او را جاى داد كه كسى بر او آگاه نشود و ملكه را برو نياگاهاند . و عجوز ، خود به خدمت او مشغول بود و او همواره ميگريست و بعجوز ميگفت : اى خاتون ، اگر من بزن و فرزندان خود\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nنرسم ، خود را هلاك خواهم كرد . كه چنين زندگانى به من سودى ندارد .\r\nو ملكه آن جزيره كه ايشان در آنجا فرود آمده بودند ، نور الهدى نام داشت . و او را هفت خواهر بود كه در نزد ملك اكبر ، پادشاه جزاير هفتگانه بود .\r\nو نور الهدى دختر بزرگ او در آن شهرى كه حسن منزل داشت ، حكمرانى ميكرد . چون عجوز ، حسن را ديد كه از جان درگذشته و از ديدن زن و فرزندان خود ناگزير است ، برخاسته ، روى بقصر ملكه نور الهدى گذاشت و بر ملكه داخل گشته ، در برابر او زمين ببوسيد . چون عجوز ، حق تربيت در ذمّت ملكه داشت ، بدان سبب در نزد ملكه ، عزيز بود . فى الحال ، ملكه نور الهدى بر پاى خاسته ، او را در آغوش گرفت و پهلوى خويشتن بنشاند و از سبب مسافرت او بازپرسيد .\r\nعجوز گفت : اى خاتون ، سفر من سفر مباركيست . اى ملكهء روزگار ، چيزى عجيب با خود آورده‌ام و همىخواهم كه ترا بر او آگاه كنم تا در حاجت او يارى كنى . ملكه گفت : اى دايه ، آن چيست و در كجاست ؟ عجوز ، حكايت حسن را از آغاز تا انجام با او حديث كرد . ولى اندامش از بيم هميلرزيد تا اينكه در پاى ملكه افتاده ، گفت : اى خاتون ، شخصى در ساحل در زير دكه پنهان گشته ، از من پناه خواست . من او را پناه داده ، در ميان سپاه دختران با خود آوردم و او را بدين شهر داخل كرده ، پيوسته من او را از سطوت تو ميترسانيدم . ولى او از شوقى كه\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nداشت ، بازنميگشت و همواره ميگريست و ميگفت ناگزيرم از اينكه يا با زن و فرزندان خود جمع آيم و يا به سختى جان دهم . اى خاتون ، من از آدميان ، كسى را به اين شجاعت و دليرى نديده بودم . عشق بر وى چنان چيره گشته كه از جان درگذشته و خود را به اين ورطهء خطرناك افكنده .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و نهم برآمد\r\nگفت : اى ملك جوان‌بخت ، چون عجوز ، حكايت حسن با ملكه نور الهدى حديث كرد ، ملكه ، قصه حسن دانسته ، غضبناك شد و ساعتى سر به زير افكند .\r\nپس از آن سر بركرده ، گفت : اى عجوزك پليد ، ترا جرأت بدين مقام رسيده كه مردى را با خويشتن بجزاير واق آورده ، به شهر منش داخل ميكنى و از سطوت من نميترسى ؟ بزندگانى ملك سوگند كه اگر ترا حق تربيت بر من نمىبود ، ترا و او را به همين ساعت ببدترين عقوبتها ميكشتم كه ديگر كسى جرأت چنين كارهاى بزرگ نكند . و لكن اكنون بيرون شو و آدمى را نزد من آور . عجوز در حال بيرون آمد و بدهشت اندر بود و از غايت بيم نميدانست كه بكدام سوى رود . و حيران همىرفت تا بمكانى كه حسن در آنجا بود ، برسيد و به او گفت : برخيز و در نزد ملكه حاضر شو كه ترا پايان زندگانيست .\r\nدر حال ، حسن برخاست و توكل بخداى تعالى كرده ، ميگفت : بار خدايا قضاى بد از من بگردان و مرا ازين بليت نجات ده . پس عجوز ، او را هميبرد تا در برابر ملكه‌اش بداشت . و در راه ، او را آموخته بود كه با ملكه چگونه سخن گويد . چون حسن در برابر ملكه حاضر شد ، ملكه را ديد كه نقاب بر روى خود آويخته . آنگاه حسن ، زمين بوسيده ، اين دوبيتى برخواند :\r\n اى بندهء دولت تو هرآزادى * شاگرد كفايت تو هراستادى \r\n\r\n","description":"","footnote":"","page_name":" 77 ","page_number":77},
  {"content":"\r\n\r\n گر بستهء چرخ جز تو كس بگشادى * اميد مرا سوى تو نفرستادى \r\nچون حسن ، شعر بانجام رسانيد ، ملكه ، عجوز را اشارت كرد كه با حسن گويد تا جواب او بشنود . عجوز گفت : اى جوان ، ملكه رد سلام كرد و ميگويد كه : نام تو چيست و از كدام شهرى و زن و فرزندان تو چه نام دارند ؟ حسن با زبانى فصيح و دل قوى گفت : اى ملكه زمان ، مرا نام ، حسن و شهر من بصره است و نام زن من ، خود نمىشناسم . ولى فرزندان من يكى ناصر و ديگرى منصور نام دارند . ملكه گفت : اى آدميزاد ، زن تو فرزندان ترا از كدام شهر برده ؟\r\nحسن گفت : اى ملكه ، از شهر بغداد برده است . ملكه گفت : آيا در وقت پريدن ، سخنى گفته بود يا نه ؟ حسن گفت : آرى . با مادر من گفته بود كه چون پسر تو بازآيد و زمان جدائى دركشد و آرزومند ديدار من شود و شوق و وجدش بجنبش آيد ، بسوى جزيره واق آمده ، از ملاقات من بهره‌مند گردد . ملكه نور الهدى سرى جنبانيده ، گفت : اگر او ترا نمىخواست ، اين سخن بمادر تو نميگفت و مكان خود را به تو معلوم نميكرد و ترا بسوى شهر خويش نميخواند .\r\nحسن گفت : يا سيدة الزمان ، من آنچه روى داده بود ، با تو گفتم و چيزى را از تو نپوشيدم . اكنون از تو همىخواهم كه مرا در پناه خود جاى دهى و بزن و فرزندان خويشم برسانى و پاداش نيكو از پروردگار بگيرى . پس از آن حسن گريان گشته ، اين بيت برخواند :\r\n امروز كه دستگاه دارى و توان * بيخى كه بر سعادت آرد بنشان \r\nملكه نور الهدى ديرگاهى سر به زير افكند . پس از آن سر بركرده ، بحسن گفت : به تو رحمت آوردم و قصد كردم كه هردخترى كه در بلاد من باشد ، به تو بنمايم . اگر زن خود را شناسى ، او را به تو سپارم . و اگر او را نشناسى ، ترا بكشم و بر در خانهء اين عجوز بر دارت كنم . حسن گفت : اى ملكهء روزگار ، من اين شرط قبول كردم . پس از آن ، اين ابيات برخواند :\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n نديم را كه تمناى بوستان باشد * ضرورتست تحمل ز بوستان‌بانش\r\nوصال جان ز جهان يافتن حرامش باد * كه التفات بود بر جهان و بر جانش\r\nز كعبه روى نشايد بنااميدى تافت * كمينه آنكه بميريم در بيابانش \r\nآنگاه ملكه نور الهدى فرمود كه در شهر ، دخترى بر جاى نماند مگر اينكه در قصر حاضر شوند . و عجوز ام الدواهى را فرمود كه در شهر بگردد و همه دختران حاضر آورد . چون دختركان حاضر شدند ، ملكه نور الهدى ايشان را گروه‌گروه بحسن عرضه ميداشت . حسن ، زن خود را در ميان ايشان نميديد و ميگفت : اى ملكهء روزگار ، بزندگانى تو سوگند كه زن من در ميان ايشان نيست .\r\nملكه در خشم شد و بعجوز گفت : هركه بقصر اندر است ، او را نيز بحسن بنماى .\r\nچون تمامت دختركان بحسن بنمود ، حسن ، زن خود را در ميان ايشان نديد و گفت : اى ملكه ، من زن خود در ميان ايشان نيافتم . ملكه را خشم افزون گشته ، بانگ بحاضران زد كه : اين تخمهء ناپاك را روى زمينش افكنده ، گردن او را بزنيد تا ديگرى ببلاد ما قدم ننهد . حاضران ، حسن را گرفته ، بر زمين افكندند و گوشهء دامن او را بچشمانش انداخته ، با شمشيرى بركشيده بر سر او بايستادند و منتظر اذن ملكه بودند كه ام الدواهى پيش رفته ، در برابر ملكه ، زمين ببوسيد و دامن او را گرفته ، بر سر نهاد و گفت : اى ملكه ، ترا به حق تربيت سوگند مىدهم كه در كشتن او شتاب مكن . كه تو ميدانى اين مسكين ، غريب است و رنجهاى بسيار برده تا خود را به شهر تو رسانيده . مرا بيم از آنست كه اگر تو او را بكشى ، بكشتن غريبان و آزردن بيچارگان شهره شوى و خبر تو در شهرهاى دور شايع گردد . و در هر حال ، او در زير حكم تست . اگر زن خود را در شهر تو پديد نياورد ، كشتن او بر تو آسان است . و من نيز او را پناه ندادم مگر اينكه بسبب حق تربيتى كه به تو داشتم ، در مهربانى تو طمع كردم و از شر تو او را ايمن نموده ، ضامن شدم كه تو او را به مقصود رسانى . از آنكه ترا عادل و بغريبان ، مهربان ميدانستم . و اگر مرا بمهربانى تو اعتماد نمىبود ، او را به شهر تو نمىآوردم . من با خود گفته بودم كه\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nچون ملكه ، او را بيند و سخنان فصيح و اشعار مليح او را بشنود ، به دو رحمت آورد . و اى ملكه ، اين جوان به شهر ما داخل شده و نان و نمك ما خورده است .\r\nرعايت او ما را فرض مىباشد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و دهم برآمد\r\nگفت : اى ملك جوان‌بخت ، رعايت جانب او ما را فرض است و تو ميدانى كه رنج دورى از همه رنجها بيشتر است ، خاصه مفارقت فرزندان . ما با اين جوان شرط بسته‌ايم و همه زنان برو نموده‌ايم . درين شهر جز تو زنى نمانده . تو نيز روى خود بر وى بنماى . ملكه تبسمى كرده ، گفت : چگونه تواند بود كه او شوهر من شود و از من فرزندان داشته باشد تا من روى خويش بر وى بنمايم ؟ آنگاه ملكه فرمود حسن را حاضر آورند . خادمان ، حسن را حاضر آورده ، در برابر او بداشتند . ملكه ، نقاب از رخ بركشيد . چون حسن را چشم بر وى افتاد ، فريادى برآورده ، بى خود شد . عجوز ، گلابش همىفشاند تا به خود آمد و اين ابيات برخواند :\r\n هركه دلارام ديد از دلش آرام رفت * بازنيابد خلاص هركه درين دام رفت\r\nياد تو ميرفت و ما عاشق بيدل شديم * پرده برانداختى كار باتمام رفت\r\nمشعلهء برفروخت پرتو خورشيد عشق * خرمن خاصان بسوخت خانگه عام رفت \r\nچون اين ابيات بانجام رسانيد ، ملكه را نظاره كرده ، صيحهء بلند برآورد و بى خود افتاد . عجوز ، گلابش فشانده ، به خود آورد و از سبب آن حالت بازپرسيد .\r\nحسن گفت : اى مادر ، اين ملكه يا زن منست يا با زن من بسيار مانند است .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\nچون شب هشتصد و يازدهم برآمد\r\nگفت : اى ملك جوان‌بخت ، ملكه گفت : اى دايه ، اين جوان غريب ديوانه است كه مانند ديوانگان بسوى من نظاره مىكند . عجوز گفت : اى ملكه ، او معذور است . كه در مثل گفته‌اند : بيمار عشق را دوا نباشد و عاشق را از ديوانه ، فرق نتوان كرد . پس از آن ، حسن گريان گشته ، اين دو بيت برخواند :\r\n مگر تو با بت من زادهء ز يك مادر * كه هست ديدن رخسارهء تو جان‌پرور \r\nو با ملكه گفت : به خدا سوگند تو زن من نيستى . و لكن بزن من بسيار شبيه هستى . ملكه نور الهدى از سخن او بخنديد و بسوى او ميل كرده ، به او گفت : اى حبيب من ، نيك بر من نظر كن و جنون و حيرت بگذار و از آنچه مىپرسم ، جواب مرا ده كه گشايش كارهاى تو نزديك ميماند . حسن گفت : يا سيدة الملوك ، از هرچه ميخواهى سؤال كن . ملكه گفت : كدام عضو زن تو شبيه منست ؟ حسن گفت : اى خاتون ، همهء آنچه از حسن و دلبرى و غنج و دلال و گفتار خوش و قامت زيبا در تو هست ، بزن من شبيه است . آنگاه ملكه روى بامّ الدواهى كرده ، به او گفت : اين جوان را به مكان خويش بازگردان و خدمتهاى او را خود بجاى آر تا من از كار او تفتيش كنم . اگر اين جوان ، وفادار و خداوند مروت باشد ، ما را يارى او فرض است . خاصه آنكه به شهر ما آمده و بر ما پناه آورده و رنجها برده و خطرها ديده است . و لكن چون تو او را به منزل رسانى ، تابعان خود را به خدمت او بگمار و خود بسرعت نزد من آى . عجوز ، حسن را به منزل خويش برد و كنيزكان به خدمت او گماشته ، خود بازگشت .\r\nملكه فرمود كه : سلاح پوشيده ، هزار سوار دلير حاضر آور . عجوز ، سلاح پوشيده ، هزار سوار شجاع حاضر آورد . ملكه فرمود كه : به شهر پدر من ، ملك اكبر شو و در نزد خواهرم نور السنا فرود آى و بگو كه فرزندان خود را بسوى\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nخاله ايشان بفرست كه ديدار ايشان را شوقمند است . ولى اى دايه ، كار حسن را پوشيده دار . وقتى كه فرزندان ازو بگيرى ، بگو كه خواهرت بديدار تو نيز مايل است . آنگاه تو فرزندان او را بسرعت بياور و او را بگذار كه بآرام و تانى بازآيد .\r\nتو خود از بيراهه سفر كن و شبانروز همىآى و مبادا كسى را از كار حسن آگاه كنى . و اى دايه ، بدان كه من سوگند ياد ميكنم كه اگر خواهر من زن اين جوان و فرزندان او از آن اين باشد ، مضايقت نكنم از اينكه زن و فرزندان خود برداشته ، به شهر خويش سفر كند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و دوازدهم برآمد\r\nگفت : اى ملك جوان‌بخت ، ملكه با عجوز سوگند ياد كرد كه : من او را از بردن زن و فرزندان خود ممانعت نكنم ، بلكه او را يارى ميكنم . عجوز بسخن ملكه اعتماد كرد و آنچه ملكه را در دل بود ، ندانست . آنگاه عجوز ، دست ملكه را بوسه داده ، بسوى حسن بازگشت و او را از گفتهء ملكه آگاه كرد . حسن را از شادى ، عقل برفت . برخاسته ، زمين ببوسيد . عجوز گفت : اى فرزند ، بدان كه من سبب جمع آمدن تو با زن و فرزندان تو گشته‌ام . اكنون خوش‌دل باش و خاطر آسوده دار . پس از آن حسن را وداع كرده ، بازگشت . حسن اين دو بيت برخواند :\r\n دارم ز انتظار تو اى ماه سنگ‌دل * دل گرم و آه سرد و غم افزون و صبر كم\r\nدارم ز اشتياق تو اى سرو سيم‌بر * رخ زرد و اشك سرخ و لبان خشك و ديده تر \r\nآنگه عجوز بسوى جزيرهء كه خواهر ملكه نور الهدى در آنجا بود ، روان شد . و ميانهء آن شهر و شهر خواهر نور الهدى ، سه روزه مسافت بود . چون عجوز\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nام الدواهى بدان شهر رسيد ، نزد خواهر ملكه شد و او را سلام رسانيد و او را از اشتياق ملكه نور الهدى باخبر كرد و بر وى بنمود كه ملكه بسبب ترك زيارت او بر تو خشم دارد . ملكه نور السنا با عجوز گفت : حق با خواهر من است و من از ترك زيارت او بتقصير خود معترفم . و لكن اكنون به زيارت او روم . در حال ، فرمود كه خيمها بخارج شهر بردند و از بهر خواهر ، هديتهاى شايسته مهيا كرد .\r\nپدر ملكه از منظرهء قصر ، خيمهاى برزده ديده ، از آن خيمها جويان شد .\r\nگفتند : اى ملك ، خيمها از نور السنا است و همىخواهد كه به زيارت خواهر خود ، نور الهدى ، رود . ملك ، لشكرى انبوه را فرمود كه او را به خواهر خويش رسانند و از خزانه ، گوهرهاى بسيار و مالى بىشمار از بهر او بيرون آورد . و دختران ملك ، همه از يك پدر و يك مادر بودند . مگر همين دختر كه نور السنا نام داشت ، از مادر جداگانه بود . و نام بزرگترين دختران ، نور الهدى و دويمين ، نجم الصباح و سيمين ، شمس الضحى و چهارمين ، شجرة الدر و پنجمين ، قوة القلوب و ششمين ، شرف البنات و هفتمين كه زن حسن و از همه خوردسال‌تر بود ، نور السنا نام داشت . پس از آن عجوز پيش رفته ، دست نور السنا ببوسيد . ملكه گفت : اى مادر ، مگر تو را حاجتى هست ؟ عجوز گفت : خواهر تو ملكه نور الهدى فرموده است كه تو آن دو زره را كه از بهر دو فرزند خود ساختهء ، بفرزندان خود پوشانيده ، ايشان را با من بسوى ملكه روان كنى كه من پيش از تو آنها را بملكه رسانيده ، از قدوم تو او را بشارت دهم . نور السنا چون اين سخن بشنيد ، گونه‌اش زرد شد و سر بر زمين افكنده ، سر در پيش داشت . پس از آن سر خويش بجنبانيد و روى بعجوز كرده و گفت : اى مادر ، دل من در اضطراب شد و خاطرم مشوش گشت .\r\nاز آنكه فرزندان مرا از هنگام ولادت تا اكنون ، كسى از جنيان و انسيان نديده و اگر نسيمى بر ايشان بوزد ، رشك ميبرم . عجوز گفت : اى خاتون ، اين سخن چيست ؟ مگر تو از خواهر خود بر ايشان بيم دارى ؟\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n\r\nچون شب هشتصد و سيزدهم برآمد\r\nگفت : اى ملك جوان‌بخت ، عجوز گفت : تو از خواهر خود به فرزند بيم دارى ؟\r\nترا مخالفت او نشايد ، اگرچه فرزندان تو خوردسالند و تو در بيم كردن بر ايشان معذورى . و لكن اى دختر ، تو مهربانى مرا به خود و اولاد خود ميدانى . كه من ترا تربيتها كرده‌ام و در پرورش تو رنجها برده‌ام . اكنون من فرزندان ترا گرفته ، ببرم و روى در قدم ايشان بگسترم و سينهء خود را شكافته ، ايشان را در دل خود جاى دهم . تو خاطر آسوده دار و از هررهگذر ايمن باش . كه من يك روز بيشتر بر تو سبقت نخواهم گرفت . عجوز ، ابرام و اصرار همىكرد تا اينكه دل ملكه نرم شد و از خشم خواهر نيز هراس كرده ، بفرستادن فرزندان خويش راضى شد . و نميدانست كه در غيب از بهر او چه مقدر است . آنگاه فرزندان خود را نزد خود خوانده ، ايشان را مهياى سفر كرده ، آن دو زرهى كه از بهر ايشان ساخته بود ، بر ايشان پوشانيده ، بعجوز بسپرد .\r\nعجوز ، ايشان را از بيراهه بسرعت هميبرد تا اينكه ايشان را بملكه نور الهدى رسانيد . ملكه فرحناك گشته ، ايشان را در آغوش گرفت . يكى را در دامن راست و ديگرى را بر دامن چپ بنشاند . پس از آن روى بعجوز كرده ، گفت : اكنون حسن را حاضر آور كه من او را پناه داده‌ام .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و چهاردهم برآمد\r\nگفت : اى ملك جوان‌بخت ، ملكه نور الهدى چون عجوز را بحاضر آوردن حسن فرمان داد ، عجوز گفت : اى ملكه ، اگر اين فرزندان ازو نباشند ، از كشتن او درخواهى گذشت يا نه ؟ ملكه سخت خشمگين شد و گفت : اى عجوزك پليد ، تا\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nكى از بهر اين مرد غريب كه چنين جرأت كرده به شهر ما داخل شده و بر حالت ما آگاهى يافته ، خدعه ميكنى ؟ مگر او را گمان اينست كه بدين سرزمين آمده ، رويهاى ما ببيند و بسلامت به شهر خود بازگردد و خبرهاى ما را در شهرهاى دور شايع كند ؟ آنگاه ملوك شهرها ما را سرزنش كرده ، بگويند كه آدميزادى از ساحران و كاهنان و جنيان و وحشيان گذشته ، بجزاير واق شد و بسلامت بازگشت . به خدا سوگند اين كار شدنى نيست . بفرازندهء آسمان و گسترانندهء زمين سوگند كه اگر اين فرزندان ازو نباشند ، او را بدست خود بكشم . پس از آن بانگ بعجوز زد و حاجبى را با بيست تن مملوك برو بگماشت و با ايشان گفت : با اين عجوز برويد و پسرى كه در خانهء اوست ، بسرعت نزد من آريد . حاجب با مملوكان ، عجوز را بيرون كشيدند . او را گونه ، زرد گشته ، اندامش هميلرزيد تا به خانه خويشتنش رسانيدند .\r\nچون حسن او را بديد ، بر پاى خاسته ، سلامش داد . عجوز رد سلام نكرده ، به او گفت : برخيز و در نزد ملكه حاضر آى كه من بسى با تو گفتم بسوى شهر خويش بازگرد . تو سخن من نپذيرفتى و هلاكت مرا و خود را اختيار كردى .\r\nاكنون برخيز و بسوى مرگ روان شو . حسن با خاطرى شكسته و محزون برخاسته ، هراسان بسوى ملكه روان گشت . حاجب و مملوكان ، حسن را با عجوز در پيشگاه ملكه بداشتند . حسن را چشم بفرزندان خود ، ناصر و منصور افتاد كه ملكه ايشان را در دامن خود نشانده ، بايشان تلطف و مهربانى ميكرد . حسن را چون چشم بفرزندان خود افتاد ، ايشان را بشناخته ، فريادى بلند برآورد و از غايت فرح ، بى خود افتاد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n\r\nچون شب هشتصد و پانزدهم برآمد\r\nگفت : اى ملك جوان‌بخت ، چون حسن به خود آمد ، فرزندان خود را نيك\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nبشناخت . محبت طبيعى در ايشان بجنبش آمده ، از دامن ملكه جسته ، بسوى حسن بشتافتند . و خداى تعالى زبان ايشان را به گفتن يا ابتا گويا كرد . عجوز و حاضران را دل بر ايشان سوخته ، بگريستند و گفتند : حمد خداى را كه شما را از ديدار پدر بهره‌مند ساخت . آنگاه حسن ، ايشان را در آغوش گرفته ، بگريست و اين ابيات برخواند :\r\n اندرين مدت كه بودستم ز ديدار تو فرد * جفت بودم با كباب و با شراب و با رباب\r\nبود اشكم چون شراب لعل در زين قدح * ناله چون زير رباب و دل بر آتش چون كباب\r\nاشك چون باران ز كثرت ديده چون ابر از سرشك * نوجه چون رعد از غريو و جان چو برق از اضطراب \r\nچون ملكه يقين كرد كه آن كودكان ، فرزندان حسن و خواهرش نور السنا زن اوست ، بخواهرش خشمگين شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و شانزدهم برآمد\r\nگفت : اى ملك جوان‌بخت ، نور الهدى بخواهرش خشمگين شد و بانگ بر حسن زد . حسن بى خود افتاد . چون به خود آمد ، اين ابيات برخواند :\r\n ايام به زير پاى جورم بسپرد * با كس نفسى دلم بشادى نشمرد\r\nاز جام جهان مرا نه صافست و نه درد * ضايع‌تر از اين عمر بسر نتوان برد \r\nچون ابيات بانجام رسانيد ، باز بى خود افتاد . وقتى كه به خود آمد ، ديد كه پاى او گرفته ، همىكشند . برخاسته ، با هراس تمام هميرفت و گمان خلاصى نداشت .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nاين كار بعجوز ام الدواهى دشوار شد . ولى با ملكه سخن نميتوانست گفت . چون حسن از قصر بدر شد ، حيران ماند و نميدانست كه بكجا رود . فراخناى جهان بر وجود او تنگ شد . نه كسى مييافت كه به او حديث گويد و با او انس گيرد و نه كسى كه او را تسلى دهد . آنگاه هلاك را يقين كرد . از آنكه قدرت سفر نداشت و كسى را كه با او سفر كند ، نمىشناخت و راه بسوئى نميدانست و از خيال گذشتن مكان جنيان و وحشيان ، مضطرب و حيران بود ، و از زندگانى نوميد گشته ، همىگريست تا بى خود افتاد . چون به خود آمد ، از فرزندان و زن خود ياد كرده ، گفت : كاش بدين ديار نمىآمدم . آنگاه اين دوبيت برخواند :\r\n بدان اى نگارين كه بردندم از تو * بدانسان كه آرند اسيران كافر\r\nخروشان و جوشان و گريان و بريان * برى گشته از خواب و بيزار از خور \r\nپس از آن اين دو بيت نيز برخواند :\r\n بر آسمان ز غم عاشقى است اختر من * بر آن گرى كه مر او را چنين بود اختر\r\nاگر بشهد و شكر ماند اين حلاوت عشق * ملول گشتم و سير آمدم ز شهد و شكر \r\nچون ابيات بانجام رسانيد ، با خاطرى ملول روان شد تا بخارج شهر برآمد .\r\nو از كنار نهر هميرفت و نميدانست كه بكجا ميرود . حسن را كار بدينجا رسيد .\r\nو اما زن حسن ، نور السنا يك روز پس از رفتن عجوز ، عزم رحيل كرد . در آن هنگام ، حاجب پدرش نزد او شد و در برابر او زمين ببوسيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و هفدهم برآمد\r\nگفت : اى ملك جوان‌بخت ، نور السنا در هنگامى كه عزم رحيل داشت ، پدرش نزد او آمده ، گفت : اى ملكه ، پدر تو ملك اكبر ، ترا سلام مىرساند و ترا\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nبسوى خود ميخواند . ملكه بر پاى خاسته ، با حاجب بسوى پدر روان شد . پدر ، او را پهلوى خود بر تخت نشانده ، به او گفت : اى دختر ، بدان كه من امشب خوابى ديده‌ام و از آن خواب بر تو بيم دارم و ميترسم كه از اين سفر ، اندوهى بزرگ بر تو روى دهد . ملكه گفت : اى ملك ، در خواب چه ديدهء ؟ ملك گفت : اى فرزند ، ديدم كه بگنجى داخل شدم و در آن گنج ، مالى بسيار و گوهرها و ياقوتهاى بزرگ ديدم . از آن گنج ، هيچ‌چيز بر من پسند نيفتاد مگر هفت دانه گوهر كه از همه چيزهاى آن گنج بهتر بودند . من از آن هفت گوهر ، يكى را كه خوبتر و بهتر و درخشنده‌تر بود ، برگزيدم و او را بدست گرفته ، از گنج بدر آمدم . و از فرحى كه بدان گوهر داشتم ، دست گشوده ، اين سوى و آن سوى او همىديدم كه ناگاه پرندهء غريب كه از شهرهاى دور آمده بود ، از هوا فرود آمد و گوهر از دست من ربوده ، بسوى مكانى كه از آنجا آمده بود ، بازگشت . مرا ملامت و اندوه بگرفت و هراس بزرگ بر من روى داده ، از خواب بيدار شدم . آنگاه معبران خواسته ، خواب به ايشان بازگفتم . ايشان گفتند : آن هفت گوهر ، هفت دختران تواند كه خوردترين ايشان بىرضاى تو از تو دور افتد . اى دختر ، تو خوبترين و عزيزترين دختران منى و اينك بسوى خواهر خود سفر ميكنى . نميدانم ازين سفر بر تو چه خواهد رفت ؟ تو اين سفر ترك كن و بسوى قصر خود بازگرد . نور السنا چون سخن پدر بشنيد ، بتشويش اندر شد و بفرزندان خويشتن بترسيد و ساعتى سر به زير افكنده ، پس از آن گفت : اى پدر ، ملكه نور الهدى ضيافتى از بهر من مهيا كرده و چشم‌انتظار به راه من دوخته است و چهار سال است كه او مرا نديده . اگر من از زيارت او بازپس نشينم ، بر من خشم آورد . و ماندن من در پيش او يك ماه بيش نخواهد بود . و اى پدر ، كيست آن‌كه از شهرهاى ديگر بسوى جزاير واق تواند آمد و كسى چگونه بارض بيضا و جبل اسود و جزيرهء كافور تواند رسيد ؟ و از وادى پرندگان و وحشيان چگونه تواند گذشت كه بجزيرهء ما داخل شود ؟ تو خاطر آسوده دار كه كسى را يارى آن نيست كه بدين سرزمين پاى نهد .\r\nو پيوسته نور السنا در اجازت سفر با ملك سخن ميگفت تا اينكه ملك ، او را\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nجواز سفر داد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و هيجدهم برآمد\r\nگفت : اى ملك جوان‌بخت ، چون ملك ، نور السنا را جواز سفر داد ، هزار سوار دلير را فرمود كه با او سفر كرده ، او را بنهر برسانند و سواران در آنجا مقيم شوند تا ملكه به شهر خواهر رسيده ، بقصر او شود . پس از آنكه از نزد خواهر بازگردد ، او را در نزد پدر حاضر آورند . و نور السنا را بسپرد كه دو روز در نزد خواهر مانده ، بازگردد . نور السنا گفت : سمعا و طاعة . پس از آن برخاسته ، بيرون آمد . و پدر نيز با او بيرون آمده ، وداعش كرد . ولى سخن پدر در دل او اثر كرده بود و بر فرزندانش بيم داشت و با خاطرى پريشان ، سه شبانروز برفت تا بنهر رسيد . خيمها در كنار نهر بزدند و خود با بعضى از خاصان از نهر گذشته ، به شهر داخل شدند .\r\nچون بقصر خواهر درآمد ، فرزندان خود را ديد كه در نزد ملكه نور الهدى گريان هستند و يا ابتا همىگويند و سرشك از ديدها هميريزند . نور السنا چون ايشان را بدين حالت بديد ، بگريست و ايشان را بسينهء خود گرفته ، با ايشان گفت :\r\nمگر پدر خويشتن را ديده‌ايد ؟ اگر من ميدانستم كه او در روى زمين زنده است ، اجر او را ميرسانيدم . آنگاه از شوهر و فرزندان خود ياد كرده ، بگريست و اين دو بيت برخواند :\r\n به حق نعمت و جان و سر خداوندم * كه من به خدمت و ديدارش آرزومندم\r\nز بيم هجر و اميد وصال او شب و روز * چو ابر و برق همىگريم و همىخندم \r\nچون ملكهء نور الهدى ، خواهر خود را ديد كه فرزندان در آغوش گرفته ، ميگويد كه اين كارها من خود بخويشتن كرده‌ام و خانهء خود خراب نموده‌ام ،\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nملكه نور الهدى ، فرزندان او را گرفته و گفت : اى پليدك ، تو اين فرزندان از كجا آوردى ؟ مگر بىاطلاع پدر ، شوى گرفته و يا اينكه زنا كردهء ؟ اگر چنانچه زنا كردهء ، ترا تعزير بايد . و اگر بىاطلاع ما شوى گرفتهء ، چرا ازو جدا گشته و از بهر چه او را از فرزندانش جدا ساخته ، بدين شهر آمدهء ؟\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و نوزدهم برآمد\r\nگفت : اى ملك جوان‌بخت ، ملكه با خواهر گفت : چرا فرزندان او را از وى جدا ساخته ، به اين شهر آمدهء و فرزندان خود را چرا از ما پوشيده همىدارى ؟\r\nمگر گمان ميكنى كه ما از كار تو آگاهى نداريم ؟ بدان كه كار تو بر ما آشكار گشته . پس از آن ملكه نور الهدى ، كنيزكان را فرمود كه او را گرفته ، بازوان ببندند و قيدهاى آهنين بر وى نهند . كنيزكان چنان كردند . آنگاه ملكه نور الهدى بعقوبت او امر كرد . تن او را با تازيانه ، شرحه‌شرحه كردند و از گيسوان او گرفته ، بسوى زندان بكشيدند .\r\nو ملكه نور الهدى ، كتابى به پدر خود ، ملك اكبر نوشته ، خبر او را از بهر پدر بيان كرد و در آن كتاب نوشت كه : در شهر ما مردى از انسيان پديد آمده . و خواهر من ، نور السنا را دعوى اينست كه با سنت پيغمبر با آن مرد تزويج كرده و ازو دو پسر زائيده . و تاكنون آن پسرها از ما پنهان داشته تا اينكه آن مرد آدميزاد كه حسن نام دارد ، به اين سرزمين آمده ، ما را خبر داده است كه نور السنا زن اوست . و ديرگاهى است كه فرزندان او را گرفته ، بىخبر بيرون آمده و در وقت آمدن بمادر او گفته كه بپسر خود بگو كه هروقت شوقمند ديدار من شود ، بسوى جزاير واق آيد . چون آن مرد بدين مكان رسيد ، او را گرفته ، در نزد خود نگاه داشتم و عجوز ام الدواهى را فرستادم تا نور السنا را با فرزندان او نزد من آورد . و من عجوز را گفته بودم كه فرزندان او را پيش از حضور او در نزد من حاضر كند .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nعجوز نيز فرزندان او را پيش از او در نزد من حاضر آورد . و من آن مرد را كه دعوى ميكرد كه نور السنا زن منست ، نزد خود خواندم و او چون نزد من آمد و فرزندان بديد ، ايشان را بشناخت و محقق شد كه فرزندان او و نور السنا ، زن اوست . و دانستم كه سخن آن مرد صحيح است و گناه از خواهر منست . چون من ترسيدم كه در نزد اهل جزاير هفتگانه رسوا شوم ، بدين‌سبب آن پليدك خيانت‌كار را وقتى كه بنزدم آمد ، عقوبت كردم و در زندانش افكنده ، خبر او را با تو بازگفتم . اكنون فرمان تو است . هرچه گوئى ، چنان خواهم كرد . و تو ميدانى كه اين كار ، سبب رسوائى ماست . اگر اهل جزاير ، اين واقعه بشنوند ، ترا سرزنش كنند . بايد به زودى جواب مكتوب از براى من رد كنى . آنگاه مكتوب را برسولى داده ، روان كرد . رسول ، مكتوب را بملك اكبر رسانيد .\r\nملك ، مكتوب خوانده ، به دختر خود ، نور السنا خشم گرفت و در جواب نور الهدى نوشت كه : من كار او به تو سپردم و خون او را به تو حلال كردم . اگر قضيت چنينست كه نوشتهء ، تو او را بكش و در كار او با من مشورت مكن .\r\nچون كتاب ملك بنور الهدى رسيد ، نور السنا را بخواست . او را بازوان بسته در نزد ملكه حاضر كردند كه قيدهاى گران در پا و جامهء پشمين دربر داشت .\r\nچون نور السنا خود را بدان مذلت و خوارى بديد ، از عزت و حشمت خود ياد كرده بگريست و اين دو بيت برخواند :\r\n آن روز قوى و شاد بودم * امروز ضعيف و سوگوارم\r\nزان مى كه بدان زمانه خوردم * امروز همىكند خمارم \r\nپس از آن سخت بگريست تا اينكه بى خود افتاد . چون به خود آمد ، اين دو بيت ديگر نيز برخواند :\r\n فلك كج‌روتر است از خط ترسا * مرا دارد راهب مسلسل‌آسا\r\nچو مريم سرفكنده زيرم از طعن * سرشكى چون دم عيسى مصفا \r\n\r\n","description":"","footnote":"","page_name":" 92 ","page_number":92},
  {"content":"\r\n\r\nو اين دو بيت ديگر نيز برخواند :\r\n تا كى غم يار و درد فرزند كشم * تيمار فراق خويش و پيوند كشم\r\nتا چشم گشاده‌ام همىبند كشم * اى چرخ‌فلك محنت تو چند كشم \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و بيستم برآمد\r\nگفت : اى ملك جوان‌بخت ، چون ملكهء نور السنا ابيات برخواند ، خواهرش ملكه نور الهدى نردبانى چوبين بخواست . نور السنا را بر آن نردبان بخوابانيد و خادمان را فرمود كه او را بر پشت انداخته ، بر آن نردبان فروبندند و ساعدهاى او را كشيده ، با رسنها ببندند . پس از آن سر او را بگشود و گيسوان او را بنردبان چوبين فروپيچيد و مهر او را از دل بدر كرد . چون نور السنا خود را در اين مذلت و خوارى بديد ، فرياد بركشيده ، بگريست و گفت : اى خواهر ، چرا دلت بدينسان سخت گشته و از بهر چه به من و كودكان خوردسال من رحم نمىكنى ؟ نور الهدى چون اين سخن بشنيد ، دلش سخت‌تر شد و او را دشنام داده ، گفت : اى پليدك ، خداى تعالى رحمت نكند به كسى كه بر تو رحمت آورد . چگونه من با تو مهربانى كنم ؟ نور السنا گفت : به خدا سوگند كه من از آنچه مرا به او نسبت ميدهى ، برى هستم . من با كسى زنا نكرده‌ام . بلكه او را شوهر خود گرفته‌ام و مرا دل همىسوزد كه تو مرا بزنا نسبت ميدهى . و لكن خداى تعالى مرا به زودى از تو خلاص كند . و اگر آنچه تو به من نسبت ميدهى راستست ، به زودى خداى تعالى از من انتقام خواهد كشيد . نور الهدى چون سخن او بشنيد . بفكرت فرورفت و به او گفت : اى پليدك ، چگونه با من اين سخنان ميگوئى ؟ آنگاه برخاسته ، او را چندان بزد كه نور السنا از خود برفت . چون به خود آمد ، اين دو بيت را برخواند :\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n عشق‌بازى نه من آخر بجهان آوردم * يا گناهيست كه اول من مسكين كردم\r\nتو برو مصلحت خويش نگه دار كه من * ترك جان كردم از آن پيش كه دل بسپردم \r\nنور الهدى چون شعر او بشنيد ، سخت خشمگين شد و گفت : اى پليدك ، در پيش من شعر ميخوانى و از آنچه كردهء ، عذر نميخواهى ؟ آنگاه كنيزكان را فرمود كه چوب و تازيانه حاضر آوردند و خود برخاسته ، او را با چوب و تازيانه ، شرحه‌شرحه كرد . چون عجوز ام الدواهى ، خشم ملكهء نور الهدى بديد ، از پيش روى او بگريخت . نور الهدى بانگ بر خادمان زد كه : او را نزد من آوريد .\r\nخادمان ، عجوز را گرفته ، نزد ملكه آوردند . ملكه فرمود كه او را بر زمين افكنده ، از گيسوان او بگيرند و در اين سوى و آن سوى قصر بكشند و از قصر بيرون بكنند . ايشان را كار بدينجا رسيد .\r\nو اما حسن در كنار نهر ، حيران و ملول همىرفت و از زندگانى ، نوميد بود .\r\nتا اينكه بدرختى نزديك شد . در برگهاى آن درخت خطى نوشته ديد . دست برده ، برگى را فروچيد . ديد كه اين دو بيت در آن برگ نوشته‌اند :\r\n از صبر شود آسان هركارى سخت * از صبر توان بر شدن از چاه بتخت\r\nاز صبر شود پرگل و پرميوه درخت * رو بر سر كوى صبر ميافكن رخت \r\nچون دو بيت بخواند ، نجات خود را يقين كرد و دانست كه پراكندگى او بجمعيت بدل خواهد شد . پس از آن گامى چند برفت . خود را تنها در بيابانى خطرناك ديد . دلش از تنهائى و بيم ، طپيدن گرفت و اندامش بلرزيد و اين ابيات برخواند :\r\n پيش آمدم چو هاويه پرسهم وادئى * موزه شكاف خارش و خاكش قدم‌شكن\r\nنه مرغ نه فرشته و نه وحش و آدمى * نه رسم و نه ديار و نه اطلال و نه دمن \r\n\r\n","description":"","footnote":"","page_name":" 94 ","page_number":94},
  {"content":"\r\n\r\n غول اندرو قدم ننهد ور نهد بود * درمانده‌تر ز مورچهء لنگ در لگن \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و بيست و يكم برآمد\r\nگفت : اى ملك جوان‌بخت ، حسن ، ابيات را كه بخواند ، بگريست و بر كنار نهر ، قدمى چند برفت . دو پسر خوردسال از فرزندان ساحران و كاهنان بديد كه عصائى مسين كه طلسمات بر آن نقش بود ، با تاجى چرمين كه سه تركهء پولاد طلسم گشته داشت ، در پيش روى كودكان افتاده و آن دو كودك با يكديگر جنگ ميكردند و يكديگر را همىزدند تا اينكه خون در ميان ايشان جارى شد .\r\nيكى ميگفت : عصاى مسين از منست . و آن يكى ميگفت : عصاى مسين ، جز من ، ديگرى را نباشد . حسن در ميان ايشان داخل گشته ، آن دو كودك را از يكديگر جدا كرد و بايشان گفت : سبب اين خصومت چيست ؟ گفتند : اى عم ، در ميان ما حكم كن . كه خداى تعالى ترا بسوى ما فرستاده كه در ميان ما حكم كنى .\r\nحسن گفت : شما حكايت خويشتن با من حديث كنيد تا من در ميان شما حكم\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nكنم . كودكان گفتند : ما هردو برادريم و پدر ما از ساحران بزرگ بود و در اين كوه در غارى منزل داشت . چون بمرد ، اين تاج را با اين عصا بميراث گذاشت .\r\nبرادرم ميگويد كه عصا از منست . من ميگويم كه عصا جز من ، ديگرى را نشايد .\r\nتو در ميان ما حكم كن و ما را از يكديگر رها كن . حسن گفت : اى فرزندان من ، فرق در ميان عصا و تاج چيست و آنها چه خاصيت دارند ؟ شما خاصيت آنها بازگوئيد تا من در ميان شما حكم كنم . كودكان گفتند : هريكى ازينها سرّى عجيب دارد . اما عصا ، مساوى خراج جزاير هفتگانه واق است و تاج نيز بدينسان است . حسن گفت : اى فرزند ، اين دو چيز حقير ، چگونه بدينسان توانند بود ؟ تو سرّ آنها بر من بنماى . آن كودك گفت : اى عم ، اينها سرّى عجيب و خاصيتى بزرگ دارند . از آنكه پدر ما صد و سى و پنج سال عمر كرد و در تمامت عمر در تدبير اين عصا و تاج بكوشيد تا اينكه آنها را استوار كرد و سرّ مكنون در آنها بگذاشت و تمامى طلسمات در آنها نقش كرد . چون كار آنها را بانجام رسانيد ، مرگ ، او را دريافت .\r\nاما خاصيت اين تاج آنست كه هركه او را بر سر نهد ، از چشم مردمان ناپديد شود و تا اين تاج ، آن شخص را بر سر است ، كسى او را نمىبيند . و اما اين عصا را خاصيت آنست كه هركه برو مالك شود ، بهفت طايفه جن حكمرانى كند و هروقت آن عصا را بر زمين زند ، همهء طوايف جن در خدمت او حاضر شوند و پادشاهان روى زمين به مالك اين عصا فروتنى كنند .\r\nحسن چون اين سخن بشنيد ، ساعتى سر به زير افكنده ، با خود گفت : به خدا سوگند من به اين عصا و تاج از اين دو كودك محتاج‌ترم . اكنون بايد كه حيلتى كرده ، تاج و عصا بدست آورم و زن و فرزندان خود را از اين ملكهء ستمكار خلاصى دهم و از اين مكان خطرناك سفر كنم . آنگاه سر بسوى كودكان برداشته ، بايشان گفت : اگر شما ميخواهيد كه خصومت شما رفع شود ، من شما را امتحان ميكنم . هركدام يك از شما برفيق خود غلبه كند ، عصا از آن او باشد و هركدام مغلوب شود ، تاج را او بردارد . كودكان گفتند : اى عم ، ترا در آزمودن ما\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nوكيل كرديم . حسن گفت : اى كودكان ، من سنگى برداشته ، او را بيندازم . هركدام از شما به آن ديگرى سبقت كند و سنگ را گرفته ، پيش از رفيق خود نزد من آيد ، عصا از آن او باشد . و هركدام پستر آيد ، تاج را او بردارد . كودكان گفتند : ما اين سخن از تو پذيرفتيم و به اين حكم راضى شديم . آنگاه حسن ، سنگى گرفته ، به قوت هرچه تمامتر او را بينداخت . كودكان بگرفتن سنگ بشتافتند و از حسن دور شدند . حسن ، تاج گرفته ، بر سر نهاد و عصا بدست گرفت و از آن مكان به مكان ديگر رفت تا راست و دروغ سخن ايشان بداند . پس كودك خوردسال‌تر بگرفتن سنگ سبقت كرده ، بمكانى كه حسن در آنجا بود ، بازگشت . از حسن اثرى نيافت . بانگ ببرادر خود زد كه : آن مرد كه در ميان ما حكم بود ، كجا شد ؟\r\nبرادرش گفت : من او را نمىبينم و نمىدانم كه به آسمان بر شد و يا به زمين فرورفت .\r\nايشان حسن را جستجو كرده ، نيافتند . و حسن در مكان خود ايستاده بود . پس از آن كودكان ، يكديگر را دشنام داده ، گفتند كه : عصا و تاج از دست ما بيرون شد .\r\nنه مرا ازو بهرهء شد و نه ترا سودى . و پدر ما همين سخن بما گفته بود ولى ما سخن او را فراموش كرده بوديم .\r\nآنگاه كودكان از پى كار خود شدند و حسن تاج بر سر و عصا بدست به شهر اندر شد . هيچ‌كس از مردمان شهر او را نديد . پس از آن بقصر آمده ، بمكانى كه عجوز شواهى ام الدواهى در آنجا بود ، برفت . عجوز ، او را نديد .\r\nحسن نزديك رفته ، بطاقچهء كه در بالاى سر عجوز بود ، برشد . و در آنجا شيشه‌ها فروچيده بودند . حسن آن شيشه‌ها بجنبانيد و آنها را به زمين انداخت . ام الدواهى فرياد برزد و بر پاى خاسته ، با خود گفت كه : ملكهء نور الهدى ، شيطانى بسوى من فرستاده كه با من اين كارها مىكند . از خدا همىخواهم كه مرا از ملكه خلاصى دهد و مرا از خشم او برهاند . كه او در وقتى كه خواهر خود را بدينسان بزند و از گيسوانش بياويزد ، با من بيچاره چه خواهد كرد ؟\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n\r\nچون شب هشتصد و بيست و دوم برآمد\r\nگفت : اى ملك جوان‌بخت ، عجوز ام الدواهى بهراس و بيم اندر شد و گفت :\r\nاى شيطان ، ترا بحنان و منان و نقش خاتم سليمان سوگند مىدهم كه با من سخن گوى و مرا جواب ده . حسن بسخن درآمد و به او گفت : من شيطان نيستم . عاشق حيران ، حسن غريبم . آنگاه تاج از سر برداشته ، پديد گشت . عجوز او را بشناخت و او را بخلوت برد و به او گفت : بكدام عقل به اين مكان آمدى ؟ برو و در جائى پنهان شو كه اين پليدك بزن تو گونه‌گونه عذابها كرد . وقتى كه او با خواهر خود چنان كند ، اگر تو دست او بيفتى ، با تو چه خواهد كرد ؟ پس عجوز ، تمامت آنچه ملكه نور الهدى با زن او كرده بود ، بيان كرد . پس از آن گفت كه : ملكه از رها كردن تو پشيمان شد و بسوى تو رسولان فرستاد كه ترا حاضر آورند و سوگند ياد كرد كه هروقت ترا بازگردانند ، ترا با زن و فرزندان تو بكشد . پس از آن ، عجوز سرگذشت خود و آنچه ملكه به او كرده بود ، با حسن بازگفت .\r\nحسن نيز بگريست و گفت : اى خاتون ، ازين ديار و ازين ملكهء ستمكار بكدام حيلت خلاص توان شد ؟ و چگونه زن و فرزندان خود را رها كرده ، به شهر خويش توانم برد ؟ عجوز گفت : واى بر تو . خويشتن را نجات ده . حسن گفت : از خلاص كردن زن و فرزندان خود ناگزيرم ، اگرچه بقهر و غلبه باشد . عجوز گفت :\r\nچگونه بقهر و غلبه توانى ايشان را خلاص دهى ؟ آنگاه حسن ، عصاى مسين و تاج چرمين بر وى بنمود . عجوز چون آنها را بديد ، سخت فرحناك شد و به او گفت : اى فرزند ، به خدا سوگند تو با زن خويش در ورطهء هلاك بودى و اكنون نجات يافتهء . از آنكه من اين عصا و تاج ميشناسم و خداوند اينها استاد من بود و من سحر ازو آموخته‌ام . او ساحرترين اهل روزگار بود . يكصد و سى و پنج سال بكوشيد تا اين عصا و تاج را بساخت . چون اينها بنهايت رسيدند ، مرگ ، او را دريافت . و شنيدم كه او با پسران خويش ميگفت كه : اين عصا و تاج ، نصيب شما\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nنيست . شخصى غريب به اين سرزمين آمده ، اينها را بحيله از شما بگيرد . فرزندان گفتند : اى پدر ، بازگو كه آن شيخ ، چگونه اينها را از ما بگيرد ؟ آن شيخ گفت :\r\nنميدانم كه چگونه خواهد گرفت . تو اكنون اى فرزند ، بازگو كه اينها را چگونه گرفتى ؟ حسن ، كيفيت گرفتن عصا و تاج بعجوز بيان كرد . عجوز فرحناك گشته ، گفت : اى فرزند ، اكنون كه اين نعمت ، ترا دست داده ، سخن من گوش دار و بدان كه من پس از اين در نزد اين ملكهء ستمكار اقامت نتوانم كرد و ناچار بايد بغار ساحران رفته ، با ايشان بسر برم .\r\nتا روزى كه بميرم . و لكن تو عصا بدست گرفته ، تاج بر سر نه و نزد زن و فرزندان خويش شو . آنگاه عصا بر زمين بزن و بگو اى خادمان اين نامها . در حال ، خادمان آن نامها نزد تو حاضر شوند . تو آنها را بهرچه ميخواهى ، امر كن .\r\nحسن ، عجوز را وداع كرده ، عصا بدست گرفت و تاج بر سر نهاد و بمكانى كه زنش در آنجا بود ، داخل گشت . زن خود را ديد كه از گيسوان فروآويخته و به حالت مرگ نزديكست و كودكان او در پيش روى او بازى مىكنند . او بر آن كودكان نظر مىكند و سرشك از ديده همىبارد و اين ابيات همىخواند :\r\n دايم ز دم سرد و آتش دل * چون كورهء تفته بود دهانم\r\nبفسرده همه خون ز انده * بگداخت همه مغز استخوانم\r\nنه شگفت كه چون فاخته بنالم * زيرا كه درين تنگ آشيانم \r\nحسن از ديدن آن حالت و شنيدن آن مقالت ، چندان بگريست كه بى خود افتاد . چون به خود آمد ، فرزندان خود را ديد ببازى مشغولند و مادر ايشان از كثرت الم و شدت محنت ، بى خود گشته . آنگاه تاج از سر برداشت . كودكان ، او را ديده ، فرياد يا ابتا برآوردند . در حال ، حسن تاج بر سر نهاد و از چشم كودكان ناپديد شد . چون زن حسن به خود آمد ، فرزندان خود را ديد كه گريان و يا ابتا گويان هستند . چنان پنداشت كه ايشان پدر را بخاطر آورده ، گريانند . بگريستن\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nايشان بگريست و خونابه از ديدها چون سيل فروريخت و اين ابيات برخواند :\r\n مرا دى بد گذشت از چرخ و امروز * ز دى بدتر گذشت اى واى فردا\r\nندانم رسم اين ايام انصاف * نه اندر طبع اين مردم مواسا\r\nچنان سيرم ز جان كز غصه هرروز * كنم صد ره گذر بر مرگ عمدا \r\n\r\n","description":"","footnote":"","page_name":" 100 ","page_number":100},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و بيست و سوم برآمد\r\nگفت : اى ملك جوان‌بخت ، حسن ، زن خود را ديد كه اين ابيات خوانده و به چپ و راست نظاره مىكند كه سبب يا ابتا گفتن فرزندان خود را بداند . چون كسى را نديد ، از كردار و گفتار فرزندان خود در عجب شد . و اما حسن چون آن حالت بديد و ابيات بشنيد ، چندان بگريست كه بى خود افتاد . چون به خود آمد ، بفرزندان خويش نزديك شده ، تاج از سر بگرفت . چون كودكان ، او را بديدند ، فرياد يا ابتا برآوردند . مادر ايشان چون ياد آوردن ايشان را از پدر بشنيد ، بگريست و با خود گفت : سبحان اللّه . سبب چيست كه در اين وقت ، كودكان ، پدر ياد كرده‌اند ؟ و از بهر چيست كه پدر را ندا ميدهند ؟ آنگاه بگريست و اين ابيات برخواند :\r\n نگارا وقت آن آمد كه دل با مهر پيوندى * كه ما را بيش ازين طاقت نمانده است آرزومندى\r\nغريب از خوى مطبوعت كه روى از بندگان پوشى * بديع از طبع موزونت كه در بر دوستان بندى\r\nمرا زين پيش در خلوت قناعت بود و جمعيت * تو در جمع آمدى ناگاه مجموعان پراكندى \r\nحسن را طاقت صبر نماند . تاج از سر گرفته ، در برابر زن بايستاد . چون زن ، او را بديد ، فريادى بلند برآورد كه همهء ساكنان قصر از آن فرياد مضطرب شدند .\r\nپس از آن بحسن گفت : چگونه بدين مكان آمدى ؟ در حال ، حسن بگريست .\r\nزن حسن گفت : اى حبيب من ، اين نه وقت گريستن است . ترا سوگند مىدهم بازگو كه بدين مكان چگونه آمدى ؟ برو و خويشتن پنهان دار تا كسى ترا نبيند و\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nخواهر مرا نياگاهاند . و گرنه من و تو كشته خواهيم شد . حسن گفت : اى خاتون ، من از جان درگذشته ، بدين مكان آمدم تا ترا خلاص كنم و يا بمذلت و خوارى بميرم . نور السنا چون اين سخن بشنيد ، تبسم كرد و سر خويش جنبانيده ، گفت :\r\nاى حبيب من ، مرا جز خداى تعالى كسى خلاص نتواند كرد . تو خويشتن را نجات ده و خود را بورطهء هلاكت مينداز . كه خواهر مرا لشگريست بىپايان .\r\nكسى با ايشان مخاصمت نتواند كرد . و چنان پندار كه مرا از اينجا گرفته ، بيرون بردى . چگونه ببلاد خود توانى رسيد ؟ و از اين جزيره و مكانهاى خطرناك چگونه خواهى گذشت ؟ به زودى از اين مكان بدر شو و بر اندوه من اندوه ديگر ميفزاى و خيال مكن كه مرا خلاص توانى كرد .\r\nحسن گفت : اى روشنائى چشم من ، بجان تو سوگند كه از اين مكان بيرون نروم مگر اينكه ترا بيرون برده ، به شهر خويش سفر كنم . زن حسن گفت : چگونه اين كار توانى كرد ؟ تو اشكال سخن خويش نميدانى . اگر تو بطايفهء جان و گروه عفريتان و تمامت ساحران حاكم شوى ، باز بخلاص كردن من قادر نخواهى بود .\r\nتو خويشتن را نجات ده و مرا بگذار . شايد خداى تعالى خود ، مرا نجات دهد .\r\nحسن گفت : يا سيد الملاح ، من نيامده‌ام مگر اينكه ترا با اين عصا و تاج خلاصى دهم . آنگاه حكايت خود و كودكان را كه چگونه تاج و عصا گرفته بود ، با زن خويش حديث كرد . و در حديث بودند كه ملكه نور الهدى بنزد ايشان درآمد و حديث ايشان بشنيد .\r\nحسن چون ملكه را ديد ، تاج بر سر نهاده ، ناپديد شد . ملكه به خواهر خود گفت : اى پليدك ، كه بود آنكه با او حديث ميگفتى ؟ زن حسن گفت : در نزد من بجز اين كودكان ، كيست كه با من سخن گويد ؟ ملكه ، تازيانه گرفته ، او را همىزد تا اينكه بى خود شد . و حسن ايستاده ، نظاره ميكرد . پس از آن ملكه گفت زن حسن را از آن مكان به مكان ديگر بردند . كنيزكان ، زن حسن را بگشودند و بند از او برداشته ، او را به مكان ديگر بردند . حسن نيز با ايشان به همان مكان رفت . زن حسن را بى خود در آن مكان افكندند . پس از ساعتى به خود آمد و اين ابيات را\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nبرخواند :\r\n من تا بزيم جز تو دگر يار نگيرم * وز خلق بجز با تو سروكار نگيرم\r\nور نيز كنى قصد بآزار دل من * يك ذره من از تو بدل آزار نگيرم \r\nچون ابيات بانجام رسانيد ، كنيزكان از نزد او بدر شدند . در آن هنگام حسن تاج از سر بگرفت . زن حسن به او گفت : اى مرد ، ببين كه بر من چه روى ميدهد . همهء اينها از بهر آنست كه به تو عصيان كردم و بىاجازت تو بيرون آمدم .\r\nاى مرد ، ترا به خدا سوگند مىدهم كه مرا بگناه من برمگير . كه زنان ، قدر مردان ندانند و از كم‌خردى از مردان جدا شوند . من بخطا گناهى كردم . اكنون استغفار ميكنم و با خداى خود پيمان ميبندم كه اگر پراكندگى ما بجمعيت بدل شود ، پس از اين هرگز ترا عصيان نكنم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و بيست و چهارم برآمد\r\nگفت : اى ملك جوان‌بخت ، زن حسن استغفار گفته ، اعتذار جست . حسن به او گفت : اى روشنائى چشم من ، تو خطا نكردهء و گناهى از تو سر نزده . خطا از من بود كه ترا گذاشته ، سفر كردم و ترا به كسى سپردم كه قدر ترا ندانست . اكنون اى حبيب من ، بدان كه خداى تعالى مرا بخلاص كردن تو قادر كرده . اگر ميخواهى ترا به شهر پدرت رسانم تا در نزد او بكام دل بمانى و يا اينكه ترا بسوى بلاد خويش برم ؟ زن حسن گفت : مرا جز خداى تعالى كسى نتواند نجات داد . تو به شهر خويش رو و طمع از من بردار . كه تو خطرهاى اين سرزمين ندانستهء . و اگر سخن من نپذيرى ، به زودى خواهى ديد كه ترا و مرا ازين قوم ، چه روى خواهد داد . آنگاه اين ابيات برخواند :\r\n همه غافل از حكم دين و شريعت * همه بىخبر از خدا و پيمبر \r\n\r\n","description":"","footnote":"","page_name":" 103 ","page_number":103},
  {"content":"\r\n\r\n نه هرگز كسى ديده هنجار قبله * نه هرگز شنيده كس اللّه اكبر\r\nچون ديوان بندى همه پير و برنا * چو غولان دشتى همه ماده و نر \r\nپس از آن بگريست و فرزندان او بگريستند . كنيزكان ، آواز گريستن ايشان شنيده ، نزد ايشان رفتند . ملكه نور السنا را ديدند كه با فرزندان خويش گريان و نالانند و حسن را در نزد ايشان نديدند . كنيزكان را دل برو سوخته ، بگريستند .\r\nحسن تا شامگاه صبر كرد كه پاسبانان و گماشتگان بخوابگاه خويشتن رفتند . آنگاه پيش رفته ، زن خود را از بند بگشود . پس از آن پسر بزرگ خود را در آغوش گرفته ، پسر خوردسال را زن او در آغوش گرفت . و هردو از قصر بدر آمده ، هميرفتند تا بدر قصر رسيده ، آن را بسته يافتند . حسن حيران ماند و از زندگى نوميد شد و گفت : در همه چيز انديشه كرده ، عاقبت او را ديده بودم . مگر ازين كار غفلت داشتم . اگر ما بدينسان شب را بروز آوريم . ما را بگيرند . نميدانم درين كار ، حيلت چيست ؟ پس از آن حسن اين دو بيت برخواند :\r\n فلك گردان شيريست رباينده * كه همىهرشب زى ما به شكار آيد\r\nنعمت و شدت او از پس يكديگر * حنظلش با شكر و با گل خار آيد \r\nپس از خواندن شعر ، سخت بگريست . و زن حسن نيز بگريستن او و بمحنت‌هائى كه از روزگار كشيده بود ، بگريست . حسن روى بزن خويش كرده ، اين دو بيت برخواند :\r\n خوش گرفتند حريفان سر زلف ساقى * گر فلكشان بگذارد كه قرارى گيرند \r\nو اين بيت ديگر نيز بخواند :\r\n تا شدم حلقه به گوش در ميخانهء عشق * هردم آيد غمى از نو بمباركبادم \r\nزن حسن گفت : اى حبيب من ، ما را جز كشته شدن ، راه خلاصى نيست . و جز مرگ ، چيزى ما را از اين رنجها نرهاند . و ايشان درين سخن بودند كه گويندهء\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nاز خارج در قصر گفت : به خدا سوگند اى خاتون ، من در را از بهر تو و از بهر شوهر تو حسن نگشايم مگر اينكه فرمان من بپذيريد . و سخنان من بنيوشيد .\r\nچون ايشان اين سخن بشنيدند ، خاموش شدند و خواستند كه بسوى مكانى كه در آنجا بودند ، بازگردند . كه ناگاه گوينده گفت : چرا خاموش شديد و از بهر چه جواب رد نكرديد ؟ ايشان خداوند آواز را بشناختند كه عجوز شواهى ام الدواهى بود . به او گفتند : بهرچه امر كنى ، چنان خواهيم كرد . تو اكنون در بگشاى . كه اين وقت ، وقت سخن گفتن نيست . عجوز گفت : به خدا سوگند در از بهر شما نگشايم مگر اينكه سوگند ياد كنيد كه مرا نيز با خويشتن ببريد و در نزد اين پليدك ستمكار مگذاريد . اگر شما بسلامت رفتيد ، من نيز بسلامت روم و اگر هلاك شديد ، مرا نيز از هلاك ، باكى نيست . كه اين پليدك ستمكار در ساعتى مرا هزار بار هلاك خواهد كرد . چون ايشان عجوز را بشناختند ، سوگند ياد كردند و پيمان استوار بستند .\r\nآنگاه عجوز در بگشود . حسن با زن و فرزندان خويش از در قصر بدر شدند و عجوز را ديدند كه بخمرهء سفالين سوار است و رسنى به گردن خمره انداخته و آن خمره در زير عجوز مانند اسبان نجدى در جست‌وخيز است .\r\nآنگاه عجوز پيش رفته ، با حسن و زن او گفت : بر اثر من روان شويد و از چيزى هراس مكنيد كه من چهل باب از فنون ساحرى ياد دارم كه كمترين پايه آنها اينست كه اين شهر را دريا توانم كرد كه ساكنان اين شهر در آن درياها ماهيان باشند . ولى هيچكدام اينها را از ترس پدر ملكه آشكار نتوانم نمود . از آنكه او را اعوان و خدم بسيار است . و شما به زودى سحرهاى عجيب من خواهيد ديد .\r\nحسن و زن او فرحناك شدند و خلاصى خويشتن را يقين كردند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n\r\nچون شب هشتصد و بيست و پنجم برآمد\r\nگفت : اى ملك جوان‌بخت ، حسن با زوجه خويش و با عجوز ام الدواهى بخارج شهر آمدند . حسن عصا بدست گرفته ، بر زمين زد و گفت : اى خادمان اين نامها در نزد من حاضر آئيد . ناگاه زمين بشكافت . هفت تن عفريت كه هر يكى را پاى در قعر زمين و سر بابر بود ، بدر آمدند و در برابر حسن ، سه بار زمين بوسه دادند و همگى يك‌دفعه گفتند : اى خواجه ، چه ميفرمائى ؟ كه ما فرمان‌بردار توايم . اگر بخواهى درياها را بخشكانيم و كوه‌ها را از جاى خود بجاى ديگر كنيم . حسن از سخن ايشان فرحناك گشته ، دلش قوت گرفت و عزيمتش استوار شد و بايشان گفت : شما كيستيد و نام شما چيست و از كدام قبيله‌ايد ؟ عفريتان دوباره زمين ببوسيدند و گفتند : ما هفت پادشاهيم . هريكى از ما بهفت قبيله از جنيان و عفريتان حكمرانست . ما هفت تن بچهل و نه گروه از طوايف جن مسلطيم ولى خدمتكار و بندهء تو هستيم . هركس كه به اين عصا مالك شود ، بر همهء ما فرمان‌رواست . حسن چون سخن ايشان بشنيد ، فرحناك شد و همچنان زن حسن و عجوز شادمان گشتند . پس از آن حسن بايشان گفت :\r\nهمىخواهم كه مرا بميان قبائل خود بريد . گفتند : اى خواجه ، اگر ما ترا ميان قبايل خويشتن بريم ، بر تو و همراهان تو بيم داريم . از آنكه قبايل ما گروههاى بسيار هستند . پارهء از آنها سرهاى بىتن و پارهء از آنها تنهائى بىسر و پارهء به صورت وحشيان و پارهء به صورت درندگان‌اند و ديدن تو آنها را سودى ندارد . اكنون بازگوى كه در اين وقت از ما چه ميخواهى ؟ حسن گفت : از شما ميخواهم كه مرا با زن خود و با اين زن نيكوكار در همين ساعت برداشته ، به شهر بغداد رسانيد .\r\nچون ايشان سخن بشنيدند ، سر به زير افكندند . حسن گفت : از بهر چه جواب نميدهيد ؟ همگى بيك دفعه گفتند : اى خواجه ، ما از عهد سليمان بن داود عليه السلام سوگند ياد كرده‌ايم كه كسى را از آدميان بر دوش نگيريم و از آن\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nوقت تا اكنون آدمىزادى را بدوش نگرفته‌ايم . و لكن ما از بهر شما اسبهاى جنيان مهيا كنيم كه شما را ببغداد برسانند . حسن گفت : در ميانهء ما و بغداد چه‌قدر مسافتست ؟ گفتند . از بهر سوارى كه بسرعت راه رود ، هفت ساله راهست . حسن در عجب شد و بايشان گفت : من چگونه در كمتر از يك سال بدين سرزمين آمدم ؟ عفريتان گفتند : خداى تعالى دلهاى بندگان نيكوكار خود را بر تو مهربان كرد كه سبب آمدن تو گشتند . و اگرنه تو اين سرزمين را در خواب هم نميتوانستى ديد و هرگز بدين مكان نميرسيدى . زيرا كه شيخ عبد القدوس كه ترا به پيل سوار كرد و پس از آن باسب ميمون سوار كرد ، سه ساله راه در سه روز طى كردى . و اما شيخ ابو الرويش كه ترا بدهنش سپرد ، باز در سه روز ، سه ساله مسافت طى شد . و همه اينها از بركت پروردگار بود . و ابو الرويش از ذريهء آصف بن برخياست كه اسم اعظم ياد دارد . و از بغداد تا قصر دختران ، يك‌ساله راهست . حسن چون سخن ايشان بشنيد ، حيرتى بزرگ او را روى داد و از رسيدن خويش بزن و فرزندان خويش و از طى كردن آن مسافت بعيده ، شكر خداى تعالى بجا آورد كه : چگونه بدين مكان آمدم و خداى تعالى چگونه كار دشوار را بر من آسان كرد . آيا خوابست اينكه مىبينم يا بيدارم ؟ پس از آن روى بملوك جنيان كرده ، بايشان گفت : وقتى كه مرا باسبهاى خويشتن سوار كنيد ، در چند روز مرا ببغداد خواهيد رسانيد ؟ گفتند : در كمتر از يك سال ترا ببغداد برسانيم . و كارهاى دشوار و خطرناك بزرگ در پيش است و وادى معطشه و بيابانهاى موحشه و مكانهاى خطرناك را بايد طى كنيم . و اى خواجه ، نشايد كه تو از اهل اين جزاير ، ايمن باشى .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و بيست و ششم برآمد\r\nگفت : اى ملك جوان‌بخت ، ملوك جان با حسن گفتند : اى خواجه ، نبايد كه\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nاز اهل اين جزاير ايمن شوى و از شر ملك اكبر و ساحران و كاهنان او نشايد كه آسوده باشى . بسا هست كه ايشان بر ما غلبه كرده ، ترا از ما بگيرند . و هركس كه اين خبر را بشنود ، با ما خواهد گفت كه شما چگونه به ملك اكبر خيانت كرديد و آدميزادى را با دختر او گرفته ، از شهر او بدر برديد . اگر تو خود ، تنها با ما بيائى ، كار بر ما آسانتر است . ولى اكنون كه اين عزيمت دارى ، توكل بر خدا كن كه آن خدائى كه ترا به اين جزاير رسانيده ، قادر است كه ترا بمادر خويش رساند . تو توكل بر خدا كن و بيم مدار كه ما نيز با تو هستيم تا ترا به شهر بغداد رسانيم . حسن ، ايشان را سپاس گفت و بايشان گفت : اسبها به زودى بياوريد . ايشان پاى بر زمين كوفتند . زمين بشكافت . در زمين غايب شدند . پس از ساعتى سه اسب زين و لگام كرده حاضر آوردند كه در قرپوس زين هريكى از اين اسبها خرجينى بود كه در يك چشم آن خرجين ، مشكى آب و در چشم ديگر ، توشهء راه بود . آنگاه اسبها پيش آوردند .\r\nحسن ، اسبى را سوار گشته ، يكى از پسرهاى خود را در بغل گرفت . زن حسن با يكى از فرزندان به اسبى ديگر سوار گشت و عجوز نيز از خمره به زير آمده ، باسب سيمين سوار شد و روان گشته ، شب را تا بامداد همىرفتند . چون بامداد شد ، از راه بيك سو رفته ، قصد كوهى كردند و زبانشان از ذكر پروردگار غافل نبود . و تمامت آن روز را در دامنهء كوه ، روان بودند . و در آن هنگام ، حسن را در پيش روى نظر بكوهى افتاد كه مانند دود به آسمان سر بركشيده بود . حسن چيزى از قرآن تلاوت كرد و از شيطان رجيم بپروردگار پناه برد .\r\nچون به آن سياهى نزديك شدند ، ديدند كه او عفريتى است بزرگ كه سرش ببزرگى گنبد و دندانش مانند شاخ كرگدن و دماغش بسان ابريق و دهانش چون دهان غار است و سرش بابر همىسايد . چون حسن او را بديد ، از غايت هراس ، خم گشته ، در برابر او زمين ببوسيد . عفريت گفت : اى حسن ، بيم مدار .\r\nكه من رئيس ساكنان اين سرزمينم و اين جزيرهء نخستين از جزاير واق است و من مسلمان خداپرست هستم . چون آمدن شما دانستم ، آرزو كردم كه از بلاد\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nساحران بشهرى ديگر ارتحال كنم و به جائى كه از انسيان و جنيان خالى باشد ، رفته ، تنها خدا را پرستش كنم تا اينكه مرا مرگ دريابد . اكنون همىخواهم كه با شما موافقت كرده ، دليل شما باشم تا اينكه از جزاير بدر شويد . و از من خاطر آسوده داريد كه من مسلمانم . چون حسن سخن عفريت بشنيد ، فرحناك شد و\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nنجات را يقين كرد و روى بعفريت آورده ، گفت : خداى تعالى ترا پاداش نيكو دهد . آنگاه عفريت در پيش روى ايشان روان شد و ايشان را خاطر آسوده گشت . بحديث گفتن و بلهو و لعب مشغول شدند . و حسن ماجراى خويش و رنجهائى كه برده بود ، با زن خويش بيان مىكرد و همىرفتند تا بامداد شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و بيست و هفتم برآمد\r\nگفت : اى ملك جوان‌بخت ، ايشان با خاطر خرسند همىرفتند تا بامداد شد و اسبها مانند برق خاطف روان بودند . آنگاه ايشان دست بخرجينها برده ، خوردنى بدر آورده ، بخوردند و آب برداشته ، بنوشيدند و بسرعت همىرفتند . و عفريت در برابر ايشان دليل بود و ايشان را از راه بيرون برده ، در كنار دريا تا مدت يك ماه كوه و هامون همىنورديدند .\r\nچون روز سى و يكم شد ، گردى برخاست كه روز روشن تاريك شد .\r\nچون حسن گرد بديد ، گونه‌اش زرد شد . عجوز روى بحسن كرده ، گفت : اى فرزند ، اين لشكر جزاير واق است كه همين دم ، بما ملحق گشته ، ما را خواهند گرفت . حسن گفت : اى مادر ، چه بايدم كرد ؟ عجوز گفت : عصا بر زمين بزن .\r\nحسن ، عصا بر زمين زد . در حال ، هفت تن ملوك جنيان بدر آمده ، حسن را سلام دادند و در برابر او زمين ببوسيدند و به او گفتند : محزون مباش . حسن از سخن ايشان تسكين يافت و بايشان گفت : اى پادشاهان عفريتان ، اكنون هنگام ياريست . ملوك جنيان گفتند : اى حسن ، تو با زن و فرزندان و ياران خويش بفراز كوه شو و ما را با ايشان بگذار . كه ما ميدانيم تو بر حق و ايشان باطل هستند .\r\nخداى تعالى ما را نصرت خواهد داد . حسن با زن و فرزندان خويش و با عجوز از اسبها به زير آمده ، بكوه برشدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nچون شب هشتصد و بيست و هشتم برآمد\r\nگفت : اى ملك جوان‌بخت ، چون حسن با زن و فرزندان خويش و عجوز بفراز كوه رفت ، ملكه نور الهدى با كنيزان خود برسيد و لشگر جنيان در مقابل ايشان صفها بركشيدند . در ميان دو لشكر ، آتش جنگ ، شررافروز شد . دليران ، ثابت‌قدم گشته ، بيدلان بگريختند . و جنيان از دهنهاى خويشتن به يكديگر شرارهء آتش همىريختند تا شب برآمد . هردو گروه از يكديگر جدا گشته ، از اسبها به زير آمدند و در منزلهاى خويشتن قرار گرفتند . آنگاه ملوك جنيان در فراز كوه بنزد حسن حاضر شدند و در برابر او زمين بوسه دادند . حسن ، شكر نكوئى ايشان بجا آورد و ايشان را بنصرت و ظفر دعا گفت و حالت ايشان را با لشكر ملكه نور الهدى بازپرسيد . گفتند : ايشان در جنگ ما پايدار نتواند بود . چون سه روز بگذرد ، ما بر ايشان ظفر خواهيم يافت و دو هزار تن از ايشان دستگير كرده ، گروهى بيشمار از ايشان خواهم كشت . تو خاطر آسوده دار . پس ايشان حسن را وداع كرده ، بسوى لشگر خويشتن فرود آمدند و بحراست لشگر مشغول بودند تا صبح دميد .\r\nآنگاه دليران سوار گشته ، بمقاتله پرداختند و مانند دو درياى موج‌زن به يكديگر آميخته ، آتش جنگ بيفروختند و شب را نيز در خانهء زين بروز آوردند و پيوسته در جنگ و جدال و حرب و قتال بودند . تا اينكه لشگر جزاير واق شكست يافت و بسيار از ايشان كشته شد و ملكه نور الهدى با بزرگان مملكت و خاصان خود دستگير گشت .\r\nآنگاه ملوك جنيان نزد حسن آمده ، تختى زرين مرصع با در و گوهر از بهر او بنهادند . حسن بر آن تخت بنشست و تختى ديگر در پهلوى تخت حسن از بهر ملكه نور السنا ، زن حسن گذاشته ، او را بنشاندند . و تختى ديگر از براى عجوز ام الدواهى بر پاى كردند . پس از آن اسيران را كه يكى از ايشان ملكه\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nنور الهدى بود ، دست‌بسته و رسن در گردن در برابر حسن بداشتند . چون عجوز را چشم بملكه نور الهدى افتاد ، به او گفت : اى پليدك و اى ستمكار ، جزاى تو اين است كه دو سگ گرسنه را با تو بر دم اسب بسته ، اسب را در كوه و صحرا برانند تا اينكه پوست تو پاره شود و سگان ، گوشت ترا از هم دريده و بخورند . كه چگونه با خواهر خود اين ستم را كردى و حال آنكه گناهى نداشت و بسنت رسول از بهر خود ، شوى گرفته بود . تزويج از سنن سيد المرسلين است و زنان از بهر مردان آفريده شده‌اند . در آن هنگام ، حسن بكشتن اسيران امر كرد و عجوز بانگ زد كه همه اسيران را بكشند و يك تن از ايشان زنده نگذارند .\r\nچون ملكه نور السنا خواهر خود را در آن حالت ديد ، برو بگريست . ملكه نور الهدى گفت : اى خواهر ، اين كيست كه ما را در بلاد ما اسير كرد و بر ما چيره شد ؟ نور السنا گفت : اى خواهر ، اين مرد حسن نام را خداى تعالى بر ما چيره گردانيد و سبب غلبه او نيست مگر بسبب اين تاج و اين عصا . چون ملكه نور الهدى سبب غلبهء او بدانست ، به خواهر خود فروتنى كرد و تضرع و زارى همينمود تا اينكه نور السنا را دل بر وى بسوخت و با شوهر خود گفت : با خواهر من چه خواهى كرد ؟ اينك او دستگير تست و از او گناهى سر نزده كه مستوجب عقوبت باشد . حسن گفت : همين بس‌كه ترا آزرده است . نور السنا گفت : هرچه با\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nمن كرده بود ، من از او درگذشتم . اما تو بسبب آوردن من ، دل پدر مرا سوختهء .\r\nاگر خواهر مرا نيز بكشى ، حالت پدرم چون خواهد گشت ؟ حسن گفت : اى ملكه ، راى ، راى تست . هرچه خواهى ، بكن . در آن هنگام ، ملكه نور السنا بگشودن اسيران امر كرد . تمامت اسيران را از بهر خواهر او بگشودند . پس از آن ملكه نور السنا خواهر خود را در آغوش گرفت و هردو بگريستند . پس از ساعتى ملكه نور الهدى با خواهر خود گفت : اى خواهر ، اگر با تو بد كردم ، بر من مگير .\r\nچون بتقصير خويش معترفم . نور السنا گفت : اى خواهر ، آنچه بر من رفت ، به حكم تقدير بود . پس از آن هردو خواهر بر تخت نشسته ، بحديث پيوستند . و ملكه نور السنا در ميان عجوز و خواهرش نور الهدى صلح داد و ايشان از يكديگر خوش‌دل شدند . پس از آن حسن ، لشگرهاى ملوك جنيان را برگردانيد و بكردارهاى ايشان شكر گزارد . پس از آن ملكه نور السنا ماجراى شوهر خود ، حسن را و رنجهائى كه برده بود ، با خواهر خود حديث كرد و گفت : اى خواهر ، او را خداى تعالى يارى كرد كه ببلاد ما داخل شد و ترا اسير كرد و لشگر ترا بشكست . اكنون فرض است كه حق او ضايع نگذاريم . ملكه نور الهدى گفت : اى خواهر ، به خدا سوگند راست گفتى . اين مرد از بهر تو رنجهاى بسيار برده .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و بيست و نهم برآمد\r\nگفت : اى ملك جوان‌بخت ، ملكه نور السنا با خواهر خود گفت كه : اين مرد ، رنجهاى بسيار از بهر من برده . او را جوانمردى و مروت بسيار است . حق او را نبايد ضايع كنيم . پس از آن هردو خواهر آن شب را با يكديگر گفتن بروز آوردند . چون آفتاب برآمد ، يكديگر را وداع كرده ، ملكه نور السنا ، عجوز را با خواهر خود ، نور الهدى صلح داده ، بوى سپرد . در آن هنگام ، حسن عصا بر زمين زد . خادمان عصا بيرون آمده ، حسن را سلام داده ، گفتند : منت خدائى را كه كام\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nتو برآورد . اكنون ما را بهرچه خواهى ، امر كن . حسن گفت : دو اسب از بهترين اسبان از بهر ما حاضر آوريد . ايشان در حال دو اسب زين و لگام كرده حاضر كرده حاضر آوردند . حسن بيكى از اسبان سوار گشته ، پسر خود در بغل گرفت و زن او باسب ديگر سوار گشته ، پسر ديگر در آغوش داشت . و ملكهء نور الهدى نيز با عجوز سوار گشته ، بسوى بلاد خويش روان شدند .\r\nو حسن با زن خويش تا يك ماه روان بودند . آنگاه بشهرى نزديك شدند . در اطراف آن شهر ، نهرها و درختان ديدند . از بهر راحت در كنار نهر فرود آمدند و بحديث بنشستند كه ناگاه سواران بسيار پديد گشتند . حسن چون ايشان را بديد ، برپاى خاست و با ايشان ملاقات كرد و در جلو آنها ملك حسون ، خداوند ارض كافور و قلعهء طيور بود . حسن پيش رفته ، او را سلام داد و دست او را ببوسيد . ملك حسون پياده گشته ، در زير درخت با حسن بنشستند و حسن را تهنيت گفت و فرحى سخت او را روى داد و ماجرى بازپرسيد . حسن تمامت ماجراى خويش از بهر او بيان كرد . ملك حسون شگفت مانده ، گفت : اى فرزند ، هرگز كسى جز تو بجزاير واق نيامده بود كه بسلامت بازگردد . كار تو كاريست عجيب . پس از آن حسن از ملك حسون اجازت سفر خواست . ملك جوازش داد . حسن با زن خويش سوار گشتند . ملك حسون نيز سوار شد و تا ده روز با ايشان روان بود . پس از آن حسن را وداع كرده ، بازگشت .\r\nو حسن با زن خويش تا يك ماه هميراندند تا اينكه بغارى بزرگ برسيدند كه زمين آن غار از مس زرد بود . زن حسن به او گفت : بدين غار نظر كن كه او را مىشناسى يا نه ؟ حسن گفت : آرى ، مىشناسم . درين غار ، شيخى است ابو الرويش نام دارد و او را بر من احسانى است بزرگ . از آنكه او سبب آشنائى من و ملك حسون شد . و حسن ، حكايت ابو الرويش با زن خود حديث كرد . كه شيخ ابو الرويش از در غار بدر شد . چون حسن او را بديد ، از اسب به زير آمده ، دست او را بوسه داد . شيخ بحسن سلام داده ، بسلامت او تهنيت گفت و او را گرفته ، بغار اندر برد و بحديث گفتن بنشستند . حسن ماجراى خويش را از آغاز تا\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nانجام بشيخ بيان كرد . شيخ چون حكايت عصا و تاج بشنيد ، شگفت ماند و گفت :\r\nاى فرزند ، اگر آن عصا و تاج نمىبود ، تو زن و فرزندان خويش نميتوانستى خلاص كنى .\r\nو در حالتى كه ايشان درين سخن بودند ، در غار كوفته شد . شيخ ابو الرويش در بگشود . شيخ عبد القدوس را ديد كه سوار پيل است . شيخ ابو الرويش پيش آمده ، شيخ عبد القدوس را در آغوش گرفت و فرحى سخت او را روى داد . پس از آن شيخ عبد القدوس بغار اندر آمد و حسن را در آغوش گرفته ، بسلامت او تهنيت گفت و ماجراى او بازپرسيد . حسن ماجراى خود از آغاز تا انجام حديث كرد تا بحكايت عصا و تاج برسيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و سىام برآمد\r\nگفت : اى ملك جوان‌بخت ، حسن بحكايت عصا و تاج برسيد . شيخ عبد القدوس گفت : اى فرزند ، شكر خداى را كه تو زن و فرزندان خود خلاص كردى و ترا حاجتى نماند . و تو ميدانى كه سبب رسيدن تو بجزاير واق ، ما بوده‌ايم و من از بهر خاطر دختران برادر خود ، اين نكوئى با تو كردم . اكنون تمناى من اينست كه عصا را به من و تاج را بشيخ ابو الرويش دهى . حسن چون اين سخن بشنيد ، سر به زير افكنده و شرم كرد كه بگويد نميدهم . پس از آن با خود گفت : اين دو شيخ ، نكوئيهاى بزرگ با من كرده‌اند و سبب رسيدن من بجزاير واق ، ايشان بوده‌اند .\r\nاگرنه يارى ايشان ميبود ، من نه زن و فرزندان خود ميديدم و نه به اين عصا و تاج ميرسيدم . آنگاه سر بركرده ، گفت : اى شيخ ، من آنها را بشما مىدهم . و لكن من از ملك اكبر ، پدر ملكه نور السنا بيم دارم كه با لشكر خويش بسوى شهر ما آيد و با من مقاتله كند . كه من در دفع او جز اين عصا و تاج ، چيزى ندارم . شيخ عبد القدوس گفت : اى فرزند ، تو بيم مدار كه ما درينجا جاسوسان بگماريم و هر\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nكس از نزديك ملك اكبر بسوى تو آيد ، او را دفع كنيم . حسن چون اين سخن بشنيد ، شرمش آمده ، تاج را بشيخ ابو الرويش داد و بشيخ عبد القدوس گفت : تو مرا بسوى بلاد خويش رسان تا اينكه عصا به تو دهم . هردو شيخ فرحناك شدند و تا سه روز در غار بسر بردند . پس از آن شيخ عبد القدوس با حسن روانه شد و از راههاى آسان و نزديك هميرفتند تا بديار حسن نزديك شدند . حسن از نزديك شدن بديار و مادر فرحناك شد و شكر خداى تعالى بجاى آورد و اين دو بيت برخواند :\r\n اينكه مىبينم به بيداريست يا رب يا بخواب * خويشتن را در چنين نعمت پس از چندين عذاب\r\nآخر آن ايام ناخوشتر ز ايام مشيب * رفت‌وآمد روزگارى خوشتر از عهد شباب \r\nچون ابيات بانجام رسانيد ، نظاره كرده ، قصر اخضر ، و جبل سحاب را بديد . شيخ عبد القدوس به او گفت : اى حسن ، بشارت باد ترا كه امشب مهمان دختران برادر منى . حسن و زن حسن از اين سخن فرحناك گشته ، همىرفتند تا بقصر رسيدند . دختران باخبر گشته ، بيرون آمدند و بر ايشان سلام دادند . شيخ عبد القدوس گفت : اى دختران برادر من ، اينك برادر شما كه حاجت او را برآوردم و در خلاص زن و فرزندان ، او را يارى كردم . دختران فرحناك گشته ، بسلامت حسن و جمع آمدن او با زن و فرزندان خويش تهنيت گفتند و آن روز در نزد ايشان عيدى شد بزرگ . پس از آن خواهر حسن پيش آمده ، او را تهنيت گفت و سخت بگريست . حسن نيز بگريستن او بگريست و از ايام جدائى شكايت كرده ، گفت :\r\n زبان بود در كامها بىتو خنجر * نظر بود در ديدها بىتو پيكان\r\nز بس خار هجر تو بر ديده و دل * ز خوناب رخساره‌ام چون گلستان \r\n\r\n","description":"","footnote":"","page_name":" 116 ","page_number":116},
  {"content":"\r\n\r\nپس از آن حسن گفت : اى خواهر ، من درين كار جز تو كسى را سپاس نگويم و شكر كسى را بجا نياورم . كه تو بيش از همه‌كس درين بليت ، مرا يارى كردى . آنگاه حسن ماجراى خويش را از آغاز تا انجام فروخواند و رنجهائى كه برده بود ، بازگفت و عجايب و خطرها كه ديده بود ، حديث كرد . پس از آن ،\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nحكايت عصا و تاج را به خواهر نمود و گفت : شيخ ابو الرويش و شيخ عبد القدوس ، آنها را از من خواهش كردند و من آنها را با ايشان ندادم مگر از بهر خاطر تو . خواهر حسن ، او را شكر گزارد و به طول بقاى او دعا گفت . حسن گفت : به خدا سوگند هرنكوئى كه از نخست تا اكنون با من كردهء ، فراموش نخواهم كرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و سى و يكم برآمد\r\nگفت : اى ملك جوان‌بخت ، آنگاه خواهر حسن روى بنور السنا ، زن حسن كرده ، گفت : اى دختر ملك اكبر ، مگر در دل تو رحم نبود كه ميانهء حسن و فرزندان او جدائى انداختى و دل او را به آتش حسرت بگداختى ؟ قصد تو اين بود كه حسن بخوارى بميرد ؟ ملكه تبسمى كرده ، گفت : حكم تقدير چنين بود . هر كس كه بمردمان خدعه كند ، خداى تعالى به او خدعه كند . پس از آن خوردنى حاضر آورده ، بخوردند و بلهو و لعب بنشستند . و تا ده روز حسن در نزد ايشان بسر برد . پس از آن آمادهء سفر گشت . خواهر حسن ، خواستهء بسيار و تحفه‌اى بىشمار بحسن بذل كرد و حسن را وداع كرد . حسن نيز او را وداع كرده ، بگريست و اين ابيات برخواند :\r\n هوا نكرد تن من بدين وداع فراق * رضا نداد دل من بدين قضا و قدر\r\nو ليك حكم چنين كرد كردگار جهان * ز حكم او نتوان يافت هيچگونه مفر\r\nبصبر باد جهان در حضر ترا ناصر * بعون باد فلك در سفر ترا ياور \r\nپس از آن حسن ، عصا بشيخ عبد القدوس داده ، شيخ عبد القدوس ، شكر احسان بجا آورده ، سوار پيل گشته ، به مكان خود بازگشت . و حسن با زن و فرزندان خود تا دو ماه ، كوه و صحرا همىنورديدند كه بدار السلام بغداد رسيدند .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nآنگاه حسن بدر خانهء خويشتن آمده ، در بكوفت . و مادر حسن بسبب جدائى پسر ، از خواب و خور بازمانده ، كارش همه اندوه و گريه بود و شبانه‌روز ميگريست و هرگز پسر فراموش نميكرد و از بازگشتن او نوميد گشته بود . چون حسن پشت در بايستاد ، شنيد كه مادر او همىگريد و اين دو بيت همىخواند :\r\n شب از خيالت در فغان روز از غمت در زاريم * دارم عجب روز و شبى اين خواب و اين بيداريم\r\nگفتى كه آخر ميكنم روزى علاج درد تو * مشكل برم روزى بسر گر اينچنين بگذاريم \r\nچون مادر حسن ابيات بانجام رسانيد ، آواز حسن بشنيد . در حال ، برخاسته ، بنزد در آمد . چون در بگشود ، پسر خود را با زن و فرزندان او ايستاده ديد و از غايت فرح ، فرياد بركشيده ، بى خود افتاد . و حسن ملاطفت همىكرد تا او را به خود آورد . پس از آن ، غلامان را ندا در دادند كه آنچه حسن با خود آورده بود ، به خانه برند . پس از آن مادر حسن ، زن او را در آغوش گرفته ، سر و پاى او را ببوسيد و به او گفت : اى دختر ملك اكبر ، اگر من در حق تو خطا كردم ، اكنون استغفار ميكنم . تو بر من مگير . و روى بپسر خود كرده ، گفت : اى فرزند ، سبب اين غيبت چه بود ؟ حسن ، ماجراى خود را از آغاز تا انجام بر وى بازگفت . مادر حسن چون ماجرى بشنيد ، فريادى كشيده ، بى خود افتاد . و پيوسته حسن ملاطفت ميكرد تا به خود آمد و گفت : اى فرزند ، به خدا سوگند كه عصا و تاج را بيهده تلف كردهء . اگر تو آنها را نگاه مىداشتى ، بهمهء روى زمين مالك مىشدى . و لكن الحمد للّه كه خود با زن بسلامت بازآمديد .\r\nپس چون بامداد شد ، حسن جامهء فاخر پوشيده ، ببازار رفت و بندگان و كنيزكان و عقار و ضياع و بساتين شرى كرد و با زن و فرزندان و مادر خويش برفاهيت و شادى همىزيستند تا مرگ بر ايشان بيامد . فسبحان اللّه لا يموت .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n\r\nحكايت خليفه صياد\r\nو از جمله حكايتها اينست كه : در عهد خلافت هرون الرشيد 2 در بغداد ، صيادى بود خليفه نام كه بسى بىچيز و پريشان‌روزگار بود . اتفاقا روزى از روزها دام برداشته به عادت معهود از بهر صيد بكنار دريا رفت . آستين و دامن بر زده ، دام بگشود . يك بار و دو بار دام در دريا انداخت . چيزى در دام نيامد . تا ده بار دام فشرده ، به دريا انداخت . چيزى در دام نيفتاد . بدين‌سبب تنگ‌دل گشته ، در كار خود حيران بود و استغفار ميكرد و مىگفت : ما شاء اللّه كان و ما لم يشاء لم . 3 يعنى : روزىدهنده ، خداى تعالى است . بيكى روزى بىشمار دهد و عيش ديگرى را تلخ گرداند و كسى را بر او اعتراض نيست . القصه ، مرد صياد از كار خود بفكرت فرورفت و اندوهى بزرگ بر وى روى داد و اين بيت همىخواند :\r\n نعمت منعم چراست دريا دريا * محنت مفلس چراست كشتى كشتى \r\nپس از آن ساعتى نشسته ، سر بر زمين افكند و اين دو بيت برخواند :\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n لطيف كرم‌گستر كارساز * كه داراى خلق است و داناى راز\r\nيكى را بسر برنهد تاج بخت * يكى را به خاك اندر آرد ز تخت \r\nپس از آن با خود گفت : بار ديگر توكل بر خدا كرده ، دام در دريا اندازم .\r\nشايد كه مرا از فضل خود نوميد نگرداند . آنگاه دستها بلند كرده ، بتوانائى هرچه تمامتر دام در دريا انداخت و ساعتى صبر كرد . پس از آن دام بركشيده ، سنگين يافت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و سى و دوم برآمد\r\nگفت : اى ملك جوان‌بخت ، خليفهء صياد ديد كه دام سنگين است . نرم‌نرم‌اش همىكشيد تا اينكه دام بيرون آورده ، ديد كه بوزينهء لنگ بدام اندر است . گفت :\r\nسبحان اللّه . اين چه بخت شوم است و درين روز نامبارك ، چها كه بر من روى دهد . و لكن اين حادثها حكم تقدير است . آنگاه بوزينه را گرفته ، رسن بر دست او بست و سر ديگر رسن را بدرختى كه در كنار دريا بود بسته ، تازيانهء را كه با خود داشت برداشته ، دست بر هوا بلند كرد و ميخواست كه تازيانه ببوزينه زند .\r\nبقدرت پروردگار ، بوزينه بگفتار آمد و با زبان فصيح گفت : اى خليفه ، دست نگاه دار و مرا مزن . مرا بگذار كه به همين درخت بسته باشم . تو بسوى دريا رفته ، دام در دريا انداز و توكل بر پروردگار كن كه او روزى تو برساند .\r\nخليفه صياد چون سخن بوزينه بشنيد ، دام گرفته ، پيش رفت و دام در دريا انداخت . پس از ساعتى دام بركشيد . دام را سنگين‌تر از بار نخستين يافت . در بيرون آوردن او همىكوشيد تا بيرونش آورد . ديد كه بوزينهء است با چشمان مكحول و دستهاى مخضوب و جامهء كهنى دربر دارد و همىخندد . خليفه گفت :\r\nالحمد للّه كه ماهيان در دريا به بوزينه بدل شده‌اند . آنگه بنزد بوزينهء كه بدرختش\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nبسته بود ، بازگشت و به او گفت : اى ميشوم ، از اشارت قبيح و رأى ناصواب تو به اين بوزينهء ديگر دچار گشتم . و اين بدبختى ، مرا روى نداد مگر بسبب اينكه نخست روى چون تو اعرج و اعور و ميشوم را ديدم . پس از آن تازيانه بدست گرفته ، بلند كرد و همىخواست كه تازيانه ببوزينه فرود آورد . بوزينه گفت : اى خليفه ، ترا به خدا سوگند مىدهم كه از من درگذر و مرا بدين بوزينهء ديگر بخش و حاجت خود را ازو بخواه كه او ترا بهرچه خواهى ، دلالت نمايد . آنگاه خليفه ، تازيانه بينداخت و نزد بوزينهء دويمين آمد . بوزينه گفت : اى خليفه ، تو اگر سخن من بنيوشى و با من مخالفت نكنى ، من سبب بىنيازى تو از خلق خواهم بود . خليفه گفت : هرچه گوئى ، اطاعت كنم . بوزينه گفت : مرا بگذار تا به همين درخت بسته باشم و تو بسوى دريا رفته ، دام در دريا بينداز تا بگويم كه از آن پس چكار كن .\r\nخليفهء صياد در حال ، دام بگرفت و بكنار دريا شد . دام در دريا انداخته ، ساعتى صبر كرد . پس از آن دام بيرون كشيد . بسى گران‌تر از آن دوبار نخستين يافت . در بيرون آوردن او همىكوشيد تا اينكه بيرون آورد . بوزينهء ديد سرخ كه جامهء ازرق دربر داشت . گفت : سبحان اللّه . امروز از آغاز تا انجام ، نامباركست . و همهء اينها از سبب همين بوزينهء نخستين است . مگر در دريا ماهى نمانده يا مگر من از بهر صيد بوزينگان آمده بودم ؟ منت خداى را كه ماهيان دريا را ببوزينگان بدل كرده . پس از آن روى ببوزينهء سيمين كرده ، به او گفت : اى ميشوم ، تو ديگر چه بودى ؟ بوزينه گفت : مگر تو مرا نمىشناسى ؟ خليفه گفت : لا و اللّه . ترا نمىشناسم . بوزينه گفت : من بوزينه ابو السعادات صيرفى هستم . خليفه گفت : تو از بهر او چه ميكنى ؟ گفت : او هرروز صبح و شام بر من نظر كند و بدين‌سبب ده دينار به دو عايد شود . آنگاه خليفه صياد روى ببوزينهء نخستين كرده ، به او گفت :\r\nاى ميشوم ، به بوزينگان مردم نظر كن كه چه نيكو هستند . و لكن از ديدن طلعت نامبارك تو من امروز گرسنه ماندم و تا دو روز ديگر هم از شومى تو فقير و مفلس خواهم شد . پس از آن تازيانه برداشته ، سه كرّت او را بگرد سر خود بگردانيد و هميخواست تازيانه ببوزينه فرود آورد كه بوزينه ابى السعادت گفت :\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nاى خليفه ، او را بگذار و نزد من آى تا من با تو بگويم كه چكار كنى . آنگاه خليفه ، تازيانه بينداخت و پيش رفته ، به او گفت : اى بزرگ بوزينگان ، چه ميگوئى ؟ بوزينه گفت : ما را بگذار درينجا نشسته باشيم و تو دام در دريا بينداز .\r\nهرچه در دام تو افتد ، نزد من بياور تا ترا چيزى بياموزم كه صلاح تو در آن باشد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و سى و سيم برآمد\r\nگفت : اى ملك جوان‌بخت ، بوزينه گفت : هرچه در دام افتد او را نزد من آر تا ترا چيزى بياموزم كه صلاح تو در آن باشد . خليفه صياد در حال ، دام گرفت و او را بر كتف خود فروپيچيد و به خداوند همىناليد و اين ابيات را همىخواند :\r\n اى كه روز سپيد با شب داج * بمددهاى فيض تو حجاج\r\nبيك انديشه كار بنمائى * بيكى نكته كار بگشائى\r\nتو دهى صبح را شب‌افروزى * روز را مرغ و مرغ را روزى\r\nز در خويش سرفرازم كن * وز در خلق بىنيازم كن \r\nچون ابيات بانجام رسانيد ، بسوى دريا رفته ، دام در دريا انداخت و ساعتى صبر كرد . پس از آن دام بيرون آورد . بدام اندر يكى ماهى برآمد كه سرى بزرگ و دنبالهء دراز داشت و چشمانش مانند دو ستارهء درخشان بود . چون خليفه او را بديد ، فرحناك شد كه چنان ماهى تا آن روز صيد نكرده بود . در غايت شگفت او را بسوى بوزينهء ابى السعادات آورد . و چندان فرحناك بود كه گويا بتمامت دنيا مالك شده . بوزينه گفت : اى خليفه ، اين ماهى چه كار خواهى كرد و معاملت تو با بوزينهء خويشتن چون خواهد شد ؟ خليفه گفت : اى بزرگ بوزينگان ، بدان كه من بوزينهء پليدك خويش بكشم و ترا بجاى او بوزينهء خود گيرم و هرچيز كه\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nاشتها كنى ، همه‌روزه به تو بخورانم . بوزينه گفت : اكنون كه تو مرا بجاى او برگزيدى ، من با تو چيزى بگويم كه صلاح تو در آن باشد . و آن اينست كه تو مرا با رسنى بر اين درخت ببند و خود دام برداشته ، در دجله بينداز و اندك زمانى صبر كن . آنگاه دام از آب بدر آور . يك ماهى ظريف در دام خواهى يافت كه در تمامت عمر ، چنان ماهى نديده باشى . پس تو آن ماهى نزد من آر تا من بگويم كه با او چكار كنى . در حال ، خليفهء صياد برخاسته ، دام در دجله انداخت و ساعتى صبر كرده ، دام بدر آورد . در دام ، ماهى سپيدى ديد مانند بزغاله .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و سى و چهارم برآمد\r\nگفت : اى ملك جوان‌بخت ، ماهى سپيدى ديد مانند بزغاله كه در همهء عمر ، چنان ماهى نديده بود . آنگاه او را گرفته ، نزد بوزينه آورد . بوزينه گفت : قدرى از گياهان سبز برچين و نيمى از گياهان در قفه كن و ماهى را بر آن بگذار و نيم ديگر در روى ماهى بريز . و ما را بگذار بدرخت بسته باشيم . و خود ، قفه برداشته ، به شهر بغداد شو و هركس كه با تو سخن گويد و از تو چيزى پرسد ، او را پاسخ مده و همىرو تا ببازار صيرفيان برسى . در صدر بازار ، شيخ صرافان ، ابى السعادات را خواهى ديد كه بر مسند نشسته و بمخده تكيه كرده و دو صندوق از بهر زر و سيم در پيش دارد . غلامان و مملوكان در برابر او ايستاده‌اند . پس تو پيش رفته ، به او بگو كه : اى ابو السعادات ، من امروز بصيد ماهيان رفته ، بنام تو دام در دريا انداختم . خداى تعالى اين ماهى را باقبال تو در دام من افكند . پس ابو السعادات ، ماهى از تو بستاند و ترا دينارى دهد . تو آن دينار رد كن . آنگاه دو دينار دهد . دو دينار نيز رد كن . و هرچه بدهد ، تو رد كن . اگرچه به وزن اين ماهى ، زر دهد . در آن وقت ، ابو السعادات با تو گويد : هرچه ميخواهى به من بگو .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nتو به او بگو : به خدا سوگند من اين ماهى نمىفروشم مگر به دو كلمه . اگر ابو السعادات گويد كه آن دو كلمه چيست ، تو به او بگو كه : بر پاى خيز و بآواز بلندى بگو اى حاضران ، گواه باشيد كه من بوزينهء خليفهء صياد را با بوزينهء خود بدل كردم و روزى خود را در عوض روزى او دادم . پس اگر با تو بدينسان كند ،\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمن هرصبح و شام بنزد تو آيم و از بركت روى ميمون من ، ترا ده دينار عايد شود . و تو بجاى ابى السعادات ، توانگر شوى و او بجاى تو بىچيز و فقير گردد و هرگز بمال ، مالك نشود . تو اكنون سخنان من بنيوش كه رستگار شوى . خليفهء صياد گفت : اى بزرگ بوزينگان ، هرچه گفتى پذيرفتم . و لكن با اين بوزينهء شوم چه كار كنم ؟ بوزينه با خليفه گفت : او را و مرا در آب رها كن . خليفهء صياد پيش رفته ، بند از بوزينگان برداشت و در آبشان رها كرد و خود ، ماهى را برداشته ، بشست و گياهان سبز در زير و روى او ريخته ، قفه بر دوش گرفت و به اين دو بيت مترنم بود :\r\n اى كريمى كه از خزانهء غيب * گبر و ترسا وظيفه خور دارى\r\nدوستان را كجا كنى محروم * تو كه با دشمنان نظر دارى \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و سى و پنجم برآمد\r\nگفت : اى ملك جوان‌بخت ، خليفه صياد ، قفه بر دوش گرفته ، شعر همىخواند و هميرفت تا ببغداد رسيد . مردمان ، او را ديده ، بشناختند و او را مرحبائى گفته ، پرسيدند : اى خليفه ، چه آوردهء ؟ خليفه بسوى هيچ‌يك از ايشان نگاه نميكرد و هميرفت تا ببازار صيرفيان رسيد ، چنانچه بوزينه سپرده بود . از دكانها گذشت و بدكان صيرفى برسيد . او را ديد كه بر مسند نشسته و غلامان ايستاده‌اند . چون خليفه را ديد ، بشناخت و به او گفت : اى خليفه ، چه حاجت دارى و چه ميخواهى ؟\r\nاگر كسى با تو سخن گفته و يا با كسى خصومت دارى ، با من بگو كه با تو پيش والى رفته ، داد ازو بستانم . خليفه گفت : نه بجانت سوگند ، كس با من سخن نگفته .\r\nو لكن امروز ببخت تو از خانه بيرون رفته ، دام در دجله انداختم و اين ماهى در دام بيرون آمد . آنگاه ماهى را از ميان گياهان گرفته ، پيش او گذاشت .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nابو السعادات را ماهى ، پسند افتاده ، گفت : سوگند كه من دوش خفته بودم . خود را در پيش روى بزرگى ايستاده ديدم كه او با من گفت : اى ابو السعادات ، از بهر تو هديتى نيكو فرستادم . اكنون دانستم كه آن هديت ، همين ماهى بوده است . پس از آن روى بخليفه صياد كرده ، او را گفت : ترا سوگند مىدهم ماهى را جز من كسى ديده است ؟ خليفه گفت : لا و اللّه . اى بهترين صيرفيان ، او را جز تو كس نديده . آنگاه ابو السعادات دست برده ، دينارى از صندوق بدر آورده ، بخليفه داد .\r\nخليفه چون در تمامت عمر ، زر نديده بود ، دينار به كف گرفته ، گفت : سبحان اللّه مالك الملك . پس در غايت فرحناكى گامى برفت و وصيت بوزينه را بخاطر آورده ، بازگشت و دينار بسوى صيرفى انداخته ، به او گفت :\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و سى و ششم برآمد\r\nگفت : اى ملك جوان‌بخت ، خليفه به او گفت : زر خود بستان و ماهى را بازپس ده . مگر مردم مسخرهء تو هستند ؟ چون ابو السعادات سخن او را بشنيد . دو دينار ديگر بداد . خليفه گفت : ماهى مرا بازپس ده و ازين كارهاى لغو درگذر .\r\nابو السعادات پنج دينار به او داده ، گفت : قيمت ماهى بستان و طمع خويشتن كمتر كن . خليفه آنها را گرفته ، فرحناك برفت و بزرها نظاره كرده ، در غايت شگفت ميگفت : سبحان اللّه . اين زرها كه من دارم ، خليفهء بغداد را ميسر نيست . چون بر سر بازار رسيد ، سخن بوزينه يادش آمد . در حال ، بازگشته و دينارها بسوى صيرفى انداخت . ابو السعادات گفت : اى خليفه ، ترا چه شده و از من چه ميخواهى ؟ اگر صرف دينارها را درمى چند ميخواهى ، بدهم . خليفه گفت :\r\nلا و اللّه . نه دينار ميخواهم نه درم . ماهى خود را ميخواهم . آنگاه ابو السعادات در خشم شد و بانگ بر صياد زد كه : اى صياد ، يكى ماهى آوردهء كه به دينارى نمىارزد . من ترا پنج دينار دادم . باز تو راضى نيستى . مگر تو ديوانهء ؟ بازگو كه\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nاين ماهى چند خواهى فروخت ؟ خليفه گفت : من او را بزر و سيم نفروشم . بلكه او را به دو كلمه خواهم فروخت كه آن كلمه را بگوئى .\r\nابو السعادات چون اين سخن بشنيد ، چشمانش بگرديد و نفسش تنگ شد و دندانها به يكديگر سوده ، بصياد گفت : اى پست‌ترين صيادان ، مگر ميخواهى كه من از بهر يك ماهى از دين خود درگذرم و عقيدتى را كه از پدرانم مانده ، فاسد گردانم ؟ پس از آن ابو السعادات بانگ بر غلامان خود برزد كه : اين پليدك را بزنيد . غلامان برو گرد آمده ، او را همىزدند تا اينكه ابو السعادات بغلامان گفت : ازو بر كنار شويد . غلامان بر كنار شدند . خليفهء صياد بر پاى خاسته .\r\nابو السعادات به دو گفت : بگو كه قيمت ماهى تو چيست ؟ آن را بدهم تا تو از من دل‌آزرده مشوى . كه بدينم سوگند هرچه از من بخواهى ، مضايقت نكنم . خليفه گفت : من قيمت ماهى از تو نمىخواهم ، مگر آن دو كلمه را . ابو السعادات گفت :\r\nگمان دارم كه قصد تو اينست كه مرا فريب دهى . خليفه گفت : اى صيرفى ، به خدا سوگند چيزى كه من از تو ميخواهم اينست كه تو بر پاى خيزى و بگوئى اى مردمان ، گواه باشيد كه من بوزينهء خود را با بوزينهء خليفه صياد و بخت او را با بخت خود ، بدل كردم . ابو السعادات گفت : اگر مقصود تو همين است ، اين كارى است آسان .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و سى و هفتم برآمد\r\nگفت : اى ملك جوان‌بخت ، ابو السعادات گفت : اين كارى است آسان . پس از آن ابو السعادات برخاسته ، گفت : اى مردمان ، گواه باشيد كه بوزينهء خود را با بوزينهء خليفهء صياد و بخت او را با بخت خود ، بدل كردم . آنگاه روى بخليفه كرده ، گفت : ديگر چيزى از من ميخواهى يا نه ؟ خليفه صياد گفت : لا و اللّه . چيز ديگر نميخواهم . گفت : اكنون راه سلامت پيش گير .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nدر حال ، خليفه ، قفه و دام برداشته ، بسوى دريا شد و دام در دريا انداخت .\r\nپس از ساعتى دام بيرون كشيده ، ديد دام بسى گرانست . بمشقتى بسيار دام بر كنار آورده ، دام را پر از ماهيان يافت . زنى آمده ، دينارى بوى داد و ماهى بگرفت .\r\nپس از آن خادمى دررسيد . دينارى داده ، ماهى بگرفت . و همچنان ميفروخت تا ده دينار ماهى فروخت . و تا ده روز ، ده دينار ماهى بفروخت و يكصد دينار زر بيندوخت . و آن صياد در گذرگاه بازرگانان خانهء داشت .\r\nشبى در خانهء خود خفته بود . با خود گفت : اى خليفه ، همهء مردمان ميدانند كه تو مرد فقير صيادى بودى . يكصد دينار جمع آوردهء . ناچار خليفه هرون الرشيد از يكى از مردمان ، اين واقعه خواهد شنيد و بسا هست كه او بمالى محتاج باشد و رسولى نزد تو فرستاده ، بگويد كه : من بمبلغى محتاجم و شنيده‌ام كه تو يكصد دينار زر دارى . ميخواهم كه آن زرها به من قرض دهى . آنگاه من ميگويم : ايها الامير ، من مردىام فقير و هركس ترا خبر داده كه من يكصد دينار زر دارم ، دروغ گفته است . كه مرا نه درمى هست و نه دينارى . آنگاه خليفه ، مرا بوالى سپرده ، به او گويد : جامه ازو بركن و او را بيازار تا اعتراف كند و يكصد دينارى كه دارد ، بدهد . پس راى صواب اينست كه من همين ساعت برخاسته ، خويشتن بيازارم تا عقوبت را معتاد شوم . در حال برخاسته ، جامهء خود بركند و تازيانه بدست گرفته . در نزد او مخدهء بود . يك تازيانه بمخده و يكى بخويشتن ميزد و ميگفت : آه آه ، به خدا سوگند كه اين سخن دروغ است .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nچون شب هشتصد و سى و هشتم برآمد\r\nگفت : اى ملك جوان‌بخت ، صياد مىگفت : اين سخن دروغ است . كه من مرد صياد فقيرى هستم و مرا از مال دنيا بهرهء نيست . چون همسايگان از او شنيدند كه آن سخنان ميگفت ، با يكديگر گفتند : آيا اين مسكين را چه روى داده و اين صداى تازيانه چيست ؟ گويا كه دزدان بخانهء او آمده ، او را همىزنند ؟ در آن هنگام ، همسايگان برخاسته ، از منزلهاى خود بيرون آمده و بسوى خانهء خليفه آمدند . در را بسته يافتند و با يكديگر گفتند : بسا هست كه دزدان از ديوار خانه فراز رفته باشند . بهتر اينست كه ما نيز از بامهاى خانها به آنجا رويم . آنگاه از بامهاى خانها بخانهء خليفه صياد فرود آمدند . او را ديدند برهنه است و خويشتن را بتازيانه ، عقوبت مىكند . بازرگانان گفتند : اى خليفه ، اين چه حادثه است ؟ خليفه گفت : اى جماعت ، بدانيد كه من دينارى چند فراهم آورده‌ام و بيم من از آنست كه خليفه هارون الرشيد از كار من آگاه شود و مرا در پيش خود حاضر آورد ، زرها از من بخواهد و من زرها انكار كنم . آنگاه مرا عقوبت كند . اينك من خويشتن را عقوبت ميكنم و خود را عادت مىدهم . بازرگانان برو بخنديدند و به او گفتند كه :\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nاين كارها ترك كن . خداى تعالى نه ترا بركت دهد و نه زرهاى ترا كه امشب خواب بر ما حرام كردى و ما را در تشويش انداختى . آنگاه خليفه ، آزردن خويش را ترك كرده ، تا بامداد بخفت .\r\nچون از خواب بيدار شد ، خواست كه از پى شغل خود شود . در كار آن يكصد دينار كه جمع كرده بود ، بفكرت فرورفت و با خود گفت : اگر من اين يكصد دينار به خانه بگذارم ، دزدانش خواهند برد . و اگر در هميان گذاشته ، بر ميان بندم ، بسا هست كه كسى او را ببيند و بر من كمين كند . در جائى تنها به من هجوم آورده ، مرا بكشد و زرها بگيرد . و لكن من حيلتى كنم كه آن حيلت از براى من سود بخشد . در حال برخاسته ، كرباسى پديد آورد و طوقى دوخته ، زرها در آن طوق نهاد و طوق در گردن افكنده ، دام بگرفت و قفه و عصا برداشته ، بكنار دجله بشتافت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و سى و نهم برآمد\r\nگفت : اى ملك جوان‌بخت ، خليفه بسوى دجله بشتافت . چون بدجله رسيد ، دام در دجله انداخت . چون دام بيرون آورد ، در دام چيزى نيافت . از آن مكان به مكان ديگر رفت و دام در دجله انداخت . چيزى در دام بيرون نيامد . و از آن مكان به مكان ديگر رفت . و پيوسته از مكانى هميرفت تا اينكه از شهر ، مسافت نيم‌روزه راه دور شد . و دام همىانداخت ولى چيزى در دام بيرون نمىآمد .\r\nآنگاه با خود گفت : به خدا سوگند كه جز اين يك دفعه ، دام نخواهم انداخت .\r\nخواه خالى بدر آيد ، خواه پر . پس دام را از غايت خشم با توانائى تمام در آب انداخت . در آن هنگام ، طوق از گردن او جسته ، در ميان دجله افتاد . در حال ، دام از دست بينداخت و جامهء خويش بركنده ، در كنار دجله گذاشت و بدجله فرورفت . و بر اثر زرها در آب غوطه خورد و پيوسته فروميرفت و بيرون ميآمد\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nتا صد بار غوطه خورده ، بدر آمد . و از بسيارى فرورفتن و برآمدن ، قوتش برفت و از پول اثرى نيافت .\r\nچون نوميد گشت ، از آنجا بدر آمد و جز دام و عصا و قفه ، چيزى نبود و از جامهء خويش اثرى نديد . با خود گفت : مرا كار چنان شد كه در مثل گفته‌اند : ما تكمل الحجة الا بنيك الجمل . پس از آن دام بگشود و بر خويشتن به پيچيد و قفه بر دوش نهاده ، عصا به كف گرفت و مانند اشتر رميده به چپ و راست و پيش و پس همىدويد و گرد برخسار او همىنشست و او مانند ديوى بود كه از زندان سليمان عليه السلام گريخته باشد . خليفه صياد را كار بدينجا رسيد . و اما خليفه هرون الرشيد ،\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و چهلم برآمد\r\nگفت : اى ملك جوان‌بخت ، و اما خليفه هرون الرشيد ، بازرگانى داشت گوهرفروش كه ابن قرناصش ميگفتند . و همه بازرگانان و دلالان مىدانستند كه ابن قرناص ، بازرگان خليفه است . و آنچه در بغداد از گوهرها و تحفه‌ها بيع و\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nشرى مىشد ، نخست بابن قرناص مىنمودند . و همچنان كنيزكان و بندگان را كه بيع و شرى مىكردند ، نخست برو عرضه ميداشتند . روزى از روزها ابن قرناص بازرگان در دكه خود نشسته بود كه شيخ دلالان نزد او آمد . با او كنيزكى بود در غايت حسن كه هيچ ديده مانند او نديده بود . و از جملهء محاسن آن كنيزك اين بود كه همه علوم و فنون ، نيك ميدانست و نواختن همه آلات طرب ، خوب مىتوانست و شعرهاى نغز انشا ميكرد . چون كنيزك را بابن قرناص بنمودند ، او را به پنج هزار دينار زر سرخ شرى كرده و حلهء به قيمت هزار دينار بر وى پوشانيده ، او را نزد خليفه هرون الرشيد آورد . و خليفه آن شب را با كنيزك بروز آورده ، در علوم و فنون آزموده ، او را در همهء چيزها دانا ديده و بىنظير يافت . و آن كنيزك ، قوة القلوب نام داشت و زلف گره‌گيرش بدان‌سان بود كه شاعر گفته :\r\n هميشه پر شكنست آن دو زلف حلقه‌پذير * شكن‌شكن چو زره حلقه‌حلقه چون زنجير\r\nبمشك ماند اگر مه‌پرست باشد مشك * بقبر ماند اگر پرنگار باشد قبر \r\nچون بامداد شد ، خليفه هرون الرشيد ، ابن قرناص را حاضر آورد و شش هزار دينار قيمت كنيزك به او داده ، دل بكنيزك بسته ، به او مشغول شد . و سيدهء زبيده دخترعم خود را ترك و ساير خاصگان نيز فراموشش شدند و يك ماه تمام در منزل كنيزك بنشست و از نزد او جز بهنگام نماز آدينه بدر نميرفت . اين كار ببزرگان دولت دشوار شد . شكايت بوزير خليفه ، جعفر برمكى بردند . جعفر برمكى صبر كرد تا روز آدينه شد . در مسجد جامع نزد خليفه هارون الرشيد رفته ، از هرسوى سخن هميراند تا اينكه حكايت عشق در ميان آورده ، قصه‌هاى عشق و عاشقى فروخواند تا اينكه مكنون خاطر خليفه را بداند . خليفه گفت : اى جعفر ، قصد ترا دانستم . و لكن به خدا سوگند اين كار به اختيار من نيست و مرا دل ، اسير دام عشق است . نمىدانم كه عاقبت اين كار چون خواهد شد ؟ جعفر وزير گفت :\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nايها الخليفه ، بدان كه اين كنيزك ماهروى كه قوت القلوب نام دارد ، در زير حكم تو و از كنيزكان تست . نشايد كه بدينسان شيفته و دل‌بسته او باشى . من ترا به چيزى ديگر آگاه كنم كه صلاح تو در آن باشد . و آن اينست كه بهترين چيزها از براى ملوك و ابناى ملوك ، نخجير و لهو و لعب و نشاط و طرب است . هرگاه تو بنخجير شوى و بلهو و لعب پردازى ، بسا هست كه آن كنيزك را فراموش كنى .\r\nخليفه گفت : اى جعفر ، خوب گفتى و به كار نيكو اشارتم كردى . پس چون نماز تمام شد ، خليفه از مسجد بدر آمد و همان دم با جعفر وزير سوار گشته ، بتفرج گرائيدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و چهل و يكم برآمد\r\nگفت : اى ملك جوان‌بخت ، خليفه هرون الرشيد با جعفر برمكى ميرفتند تا بصحرا رسيدند . و خليفه و جعفر هريك بر استرى سوار بودند و با يكديگر بحديث در پيوسته ، از لشگر پيش افتادند . هوا از اثر آفتاب ، گرم شد . خليفه را تشنگى سخت غالب گشته ، چشم به اين سوى و آن سوى انداخته ، چيز سياهى به روى تلى بلند بديد . با جعفر گفت : آن‌چه را كه من مىبينم ، تو نيز مىبينى يا نه ؟ جعفر وزير گفت : آرى اى خليفه جهان ، بر روى تل ، سياهى همىبينم . خليفه گفت : شايد آن سياهى ، پاسبان بوستان باشد و درهرحال او از آب ، دور نخواهد بود . وزير گفت : من بسوى او روم و از نزد او آب بياورم . خليفه هرون الرشيد گفت : مرا استر ، راهوارتر از استر تست . تو در همان مكان بايست تا لشگر برسند .\r\nمن خود بدان سوى رفته ، در نزد او آب خورم و به زودى بازآيم . پس هرون الرشيد ، استر خويش براند و مانند باد تند همىرفت كه بر آن سياهى نزديك شد . خليفه صياد را ديد كه عريان ايستاده ، دام بر خود پيچيده است و چشمانش از بس سرخى ، شعلهء است از آتش . و صورت مهيب و قد خميده\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nگردآلودش بغول همىماند . خليفه هرون الرشيد او را سلام داد . خليفه صياد رد سلام كرد . ولى خشمناك بود و آتش از دهانش فروميريخت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و چهل و دوم برآمد\r\nگفت : اى ملك جوان‌بخت ، خليفه هرون الرشيد گفت : اى مرد ، در نزد تو آبى هست ؟ خليفه صياد گفت : مگر نابينائى و يا ديوانه هستى ؟ اينك دجله در پشت همين تلست . خليفه هرون الرشيد به پشت تل روان گشته ، در كنار دجله فرود آمد و آب نوشيد و استر خود را آب داد . پس از آن بسوى خليفه صياد بازگشت و به او گفت : اى مرد ، از بهر چه درينجا ايستادهء و صنعت تو چيست ؟ خليفه صياد گفت : اين پرسش تو عجيبتر از پرسشى است كه از آب كردى . آيا صنعت مرا بر دوش من نمىبينى ؟ خليفه هرون الرشيد گفت : گويا صيادى ؟ خليفه گفت : آرى صيادم . خليفه هرون الرشيد گفت : جبه و دستارت كجاست ؟ اتفاقا آنچه از خليفه صياد رفته بود ، با آنچه خليفه هرون الرشيد برشمرد ، مساوى بودند . چون خليفه صياد اين سخن از هرون الرشيد بشنيد ، چنان گمان كرد كه جامهاى او را از كنار دجله ، او برداشته . در حال از روى تل ، چابك‌تر از برق جهنده به زير آمد و لگام استر هرون الرشيد گرفته ، گفت : اى مرد ، آنچه از من بردهء ، بازده و مزاح بيك سو نه . خليفه هرون الرشيد گفت : به خدا سوگند من جامهاى ترا نديده‌ام و نمىدانم كه در كجاست . و خليفه هرون الرشيد ، روئى بزرگ و دهانى كوچك داشت .\r\nخليفه صياد به او گفت : پندارم كه تو ناىزنى . هرچه هستى ، جامهاى من بازپس ده و گرنه به اين عصا چنانت بزنم كه بجامهاى خود پليدى كنى . چون خليفه هرون الرشيد عصا اندر كف خليفه صياد ديد ، با خود گفت : به خدا سوگند كه من ازين گدا تحمل نيم ضربت اين عصا نتوانم كرد . در حال ، قباى حرير كه در برداشت بركنده ، با خليفهء صياد گفت : اى مرد ، اين قبا را بدل جامهاى خود گير .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nخليفه صياد ، قبا را گرفته ، واژگون كرد و گفت : جامهاى من با ده چنين عباى منقش برابر بود . خليفه هارون الرشيد گفت : او را بپوش تا جامهاى ترا پديد آورم . خليفه صياد ، قباى خليفه را بپوشيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nچون شب هشتصد و چهل و سوم برآمد\r\nگفت : اى ملك جوان‌بخت ، صياد ، قباى خليفه را بپوشيد . چون قبا دراز بود ، بر قامت او راست نيامد . كاردى بر گوشهء قفه بسته داشت . آن كارد گرفته ، از دامن قبا سه وجب ببريد تا آنكه قبا برابر زانوى او بايستاد . پس از آن روى بهرون الرشيد كرده ، گفت : اى ناىزن ، ترا به خدا سوگند مىدهم با من بازگوى كه در هرماهى ، از شغل ناىزنى ، ترا وظيفه از استاد خود چند است ؟ خليفه گفت :\r\nدر هرماهى ، مرا وظيفه ، ده دينار زر سرخ است . خليفه صياد گفت : اى مسكين ، اندوه تو بار دوش من گشت . به خدا سوگند كه هرروز ده دينار عايد من شود . اگر خواهى با من باش و خدمت من بجاى آور تا ترا شغل صيادى آموخته و شريك خود گيرم و در هرروز پنج دينار ترا بدهم . و اگر استاد ترا با تو سخنى باشد ، من او را به اين عصا از تو دفع كنم . خليفه هرون الرشيد گفت : به اين كار راضى هستم .\r\nخليفه صياد گفت : الحال از خر فرود آى كه همين ساعت ، ترا صيادى بياموزم .\r\nدر آن هنگام خليفه هرون الرشيد از استر فرود آمده ، استر ببست و دامن بر ميان استوار كرد . خليفه صياد به او گفت : اى ناىزن ، اين دام را چنين بگير و بر روى ساعدهاى خود بدينسان بينداز و بدين‌گونه در دجله‌اش بيفكن . خليفه هرون الرشيد چنان كرد كه خليفه صيادش آموخته بود . آنگاه دام در دجله بينداخت و ساعتى صبر كرد . پس از آن دام بركشيد . بيرون آوردن نتوانست .\r\nخليفهء صياد گفت : اى ناىزن شوم ، اگر عباى ترا در عوض جامهاى خود بگرفتم ، اكنون اگر دام من بگسلد ، خر ترا در عوض دام خود خواهم گرفت و ترا چندان خواهم زد كه راه بازگشتن ندانى . خليفه هرون الرشيد گفت : بيا تا من و تو باهم بركشيم . پس هردو دام بركشيدند و با مشقتى بسيار دام بدر آورده ، ديدند كه دام پر از ماهيان رنگارنگ است .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\nچون شب هشتصد و چهل و چهارم برآمد\r\nگفت : اى ملك جوان‌بخت ، بدام اندر ، بسى ماهيان رنگارنگ بود . خليفهء صياد با خليفهء هرون الرشيد گفت : اى ناىزن ، اگرچه بسيار زشت و قبيح‌منظرى و لكن چون صيد كردن ياد گيرى ، صيادى هنرمند خواهى شد . اكنون تو بر خر خود سوار شو و ببازار رفته ، دو جوال بياور تا ماهيان بخر تو بار كنيم . و مرا ترازو و سنگ هست . همه را با خود برداريم و تو كارى ندارى جز اينكه ترازو گرفته ، بسنجى و قيمت ماهيان بستانى . كه اين‌همه ماهيان ، بيست دينار قيمت بيش دارند . اكنون بآوردن جوالها بشتاب و دير مكن .\r\nخليفه هرون الرشيد ، خليفه صياد را با ماهيان در آن مكان گذاشته ، باستر خود سوار گشته ، در غايت طرب روان گشت و بر آنچه ميان او و صياد گذشته بود همىخنديد . و هميرفت تا بجعفر وزير برمكى رسيد . چون جعفر او را ديد ، گفت : ايها الخليفه ، شايد كه تو از بهر آب خوردن رفتى ، باغى خرم در آن مكان يافتى ، بتفرج مشغول شدى ؟ هرون الرشيد بخنديد . آنگاه جميع اعيان در پيش خليفه ، زمين ببوسيده ، گفتند : ايها الخليفه ، خداى تعالى شادى ترا مستدام كناد و حزن و اندوه از تو دور گرداناد . سبب دير آمدن چه بود و بر تو چه رفت ؟ خليفه بايشان گفت : حديثى عجيب بر من برفت و كارى غريب روى داد . پس حديث خليفه صياد و آنچه او را با هرون الرشيد در ميان گذشته بود ، بازگفت كه صياد ، او را دزد جامهاى خود دانست و خليفه ، قباى خود را به دو داده . جعفر گفت : به خدا سوگند اى خليفه ، مرا بخاطر بود كه آن قبا از تو بطلبم . ولى اكنون از صياد ، او را شرى كنم . خليفه گفت : اى جعفر ، به خدا سوگند سه وجب از طرف دامنش بريده .\r\nو لكن اى جعفر ، ماهى بسيار در دريا صيد كردم و آن ماهيان در كنار دريا نزد استاد من ، خليفه صياد است . او در آنجا بانتظار من ايستاده كه دو جوال برداشته ، بسوى او بازگردم و ماهيان بار كرده ، ببازار بريم و ماهيان بفروشيم و قيمت بخش\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nكنيم . جعفر گفت : ايها الخليفه ، من از بهر شما مشترى آورم كه ماهيان شما را شرى كند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و چهل و پنجم برآمد\r\nگفت : اى ملك جوان‌بخت ، خليفه هرون الرشيد گفت : اى جعفر ، بپدران پاكم سوگند كه هركس از آن ماهيان كه در نزد استاد من ، خليفه صياد است ، يك ماهى از براى من بياورد ، او را يك دينار زر سرخ دهم . پس منادى در ميان لشكر ندا كرد كه : بدويد و ماهى از بهر خليفه شرى كنيد . در حال ، مملوكان بسوى دجله بشتافتند و در هنگامى كه خليفه بانتظار هرون الرشيد ايستاده بود ، مملوكان از چهار طرف برو گرد آمدند و ازو ماهى گرفته ، بدستارچهاى نو ميگذاشتند و از بهر ماهى با يكديگر جنگ ميكردند . خليفهء صياد گفت : شك نيست كه اين ماهيان از ماهيان بهشتند . آنگاه دو ماهى بدست راست و دو ماهى بدست چپ گرفته ، بدجله اندر شد و تا سينه فرورفت و مىگفت : خداوندا به حق ماهيانت سوگند مىدهم كه شريك من ، ناىزن را همين ساعت برسان . ناگاه غلامكى ديرتر از غلامان ديگر برسيد . ديد كه ماهى نمانده . به چپ و راست نگاه ميكرد . خليفه صياد را ديد كه در آب فرورفته و ماهيان در دست دارد . بانگ بر صياد زد كه : نزد من آى . صياد گفت : اى غلام ، پى كار خويشتن شو و سخن دراز مكن . آنگاه غلامك پيش رفته ، گفت : اين ماهى از براى من بياور تا قيمت ماهى بدهم . خليفه صياد گفت : مگر تو عقل ندارى ؟ من اين ماهيان نخواهم فروخت .\r\nآن غلام ، دبوس بركشيده ، بسوى او رفت . خليفه صياد ، ماهيان بسوى او انداخته ، گفت : اى شقى ، مزن كه انعام از دبوس بهتر است . آن غلام ، ماهيان برداشته ، بدستارچه بگذاشت و دست در جيب برده ، دينار و درمى در جيب خود نيافت .\r\nبصياد گفت : ترا بخت شوم است . به خدا سوگند مرا دينارى و درمى نيست . و لكن\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nبدار الخلافه بيا و بگو كه مرا بخواجه صندل دلالت كنيد . خادمان ، ترا پيش من دلالت كنند . چون پيش من آئى ، ترا بىبهره نكنم . خليفه صياد گفت : امروز روز بابركتى است و بركت آن از نخست آشكار بود .\r\nپس صياد ، دام برداشته ، بر دوش انداخت و همىرفت تا ببغداد رسيد .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nمردمان ، خلعت بر بر او ديده ، به او نظاره ميكردند . تا اينكه صياد بكوچهء داخل شد كه دكان خياط خليفه هرون الرشيد در سر آن كوچه بود . چون خياط ، جامهء از جامهاى خليفه را در تن خليفه صياد ديد ، گفت : اى خليفه ، اين جامه از كجا آوردهء ؟ خليفهء صياد گفت : من اين را از كسى گرفته ، او را صيادى آموختم و او بغلامى من اعتراف كرد . من نيز از بريدن دست او درگذشتم . كه او جامهاى من دزديده بود و اين عباى منقش را بدل جامهاى من داده . خياط دانست كه خليفه هرون الرشيد بر وى گذشته و با او مزاح كرده و خلعتش داده است .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و چهل و ششم برآمد\r\nگفت : اى ملك جوان‌بخت ، خياط دانست كه خليفه ، خلعتش داده است . پس از آن ، صياد بسوى خانهء خود روان گشت و او را كار بدينگونه شد . و اما خليفه هرون الرشيد بتفرج بيرون نرفته بود مگر به جهت آنكه از قوت القلوب به چيز ديگر مشغول شود . و اما زبيده چون خبر قوت القلوب بشنيد و ميل خليفه را به او بدانست ، از آنجا كه حسد ، شيوهء زنانست ، به قوت القلوب رشك برد . و از خواب و خور بازماند و پيوسته انتظار غيبت خليفه را ميكشيد كه از بهر قوت القلوب ، فكر دامى نمايد . چون دانست كه خليفه بنخجيرگاه رفته ، كنيزكان را فرمود كه خانه را فرشهاى حرير بگستردند و خوردنيها و حلواها حاضر آوردند و بنگ در آن حلواها به كار بردند . و يكى از كنيزكان را فرمود كه بسوى قوت القلوب رفته ، او را بضيافت سيده زبيده ، دختر عم خليفه بخواند و به او بگويد كه امروز ، سيدهء زبيده ، دوا خورده ، بشنيدن نغمهاى طرب‌انگيز مشتاق است . چون كنيز نزد قوت القلوب شد و پيغام بگذارد ، قوت القلوب در حال بر پاى خاست و نميدانست كه از بهر او چه دامى نهاده‌اند . پس با فرستادهء سيده روان شد و همىرفتند تا بنزد سيده زبيده رسيدند . چون قوت القلوب را نظر بسيده افتاد ،\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و چهل و هفتم برآمد\r\nگفت : اى ملك جوان‌بخت ، چون قوت القلوب را نظر بسيده افتاد ، زمين را بوسه داد و بر پاى ايستاد و گفت : السلام على الستر الرفيع . 4 خداى تعالى ، اقبال و نيك‌بختى را نصيب گرداند . در آن هنگام ، سيده زبيده سر بسوى او برداشت و بحسن و جمال او نظاره كرده ، صورتى ديد كه نقاش فكرت بزيبائى او بر لوح وجود ، نقشى نكشيده و مصور تقدير برعنائى او شكلى نديده . زلف پرشكنش بكمند فتنه ، عالميان را در زنجير بسته و ماه جهان‌تاب از حسرت جبهه‌اش بخاكستر نشسته .\r\n رخش عشاق را شمع شبستان * لبش لعل و شراب مىپرستان\r\nقدش بخت بلند راست‌بنيان * خم زلفش حريف شب‌نشينان\r\nشكر از رشك نطقش رفته در تنگ * عقيق از شرم لعلش رفته در سنگ \r\nسيدهء زبيده چون او را ديد ، بنواخت و گفت : اى قوت القلوب ، بنشين تا از\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nنغمات طرب‌انگيزت بنشاط اندر شويم و بحسن صنعت تو تفرج كنيم .\r\nقوت القلوب فرمان بپذيرفت . در حال نشسته ، دف بگرفت و چنان بخواند كه مكان برقص درآمد . آنگاه دف بگذاشت . چنگ برداشت . پس از آن چنگ گذاشته ، بر بط برداشت و تارهاى آن محكم كرده ، او را در كنار گرفت و چهار طريق بزد و نوبتى بخواند . چنانچه حاضران مدهوش شدند و شنوندگان طرب كردند . پس از آن دوبيتى برخواند :\r\n گويند كه فردوس برين خواهد بود * آنجا مى لعل و حور عين خواهد بود\r\nگر ما مى و معشوق گزيديم چه باك * چون عاقبت كار همين خواهد بود \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و چهل و هشتم برآمد\r\nگفت : اى ملك جوان‌بخت ، چون قوت القلوب در پيش سيدهء زبيده عود بزد و شعر برخواند ، پس از آن برقص برخاست و چنان برقصيد كه سيدهء زبيده برو عاشق شد و با خود گفت : پسرعم ، هرون الرشيد را در عشق اين لعبتگر ملامت نتوان كرد .\r\nپس از آن قوت القلوب در پيش زبيده ، زمين ببوسيد و بنشست و طعام و حلوا حاضر آوردند . حلوائى كه بنگ به دو آميخته بودند ، پيش آوردند . قوت القلوب از آن حلوا بخورد و هنوز حلوا در شكم او جاى نگرفته بود كه در اثر بنگ ، سرش بگشت و بى خود بيفتاد . و سيدهء زبيده ، كنيزكان را گفت كه : او را در فلان غرفه نگاه داريد . كنيزكان چنان كردند كه زبيده فرمود . پس از آن زبيده با خادمان گفت صندوقى مهيا كرده ، نزد سيده آوردند و فرمود كه صورت قبرى بسازند و چنان شهرت دهند كه قوت القلوب ناگهان بمرد و هركس بگويد قوت القلوب زنده است ، كشته خواهد شد .\r\nپس خليفه در همان ساعت از نخجير بازگشت و نخستين سخنش پرسش\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nقوت القلوب بود . خادمان پيش رفته ، زمين آستان بوسه دادند و گفتند : خليفه را زندگانى دراز باد كه قوت القلوب از طعام ، گلوگير گشته ، بمرد . خليفه گفت : اى غلامك شوم ، خداى تعالى ترا بشارت خير ندهد . پس از آن برخاسته ، بقصر درآمد و از هركس كه در قصر بود ، خبر مرگ قوت القلوب را بشنيد و از خبر قوت القلوب جويان شد . او را بسر قبر مزور آورده ، قبر را بر وى بنمودند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و چهل و نهم برآمد\r\nگفت : اى ملك جوان‌بخت ، خليفه را بر سر قبر مزور آوردند . چون چشمش بر آن قبر افتاد ، فريادى برآورده ، بگريست و اين دو بيت برخواند :\r\n شايد كه چشم چشمه بگريد بهاىهاى * بر بوستان كه سرو بلند از ميان برفت\r\nبالابلند كرد درخت بلند ناز * ناگه بحسرت از نظر باغبان برفت \r\nپس از آن محزون و ملول برخاست ، و اما سيدهء زبيده چون ديد كه خليفه ، مرگ قوت القلوب را باور كرده ، در حال ، قوت القلوب را حاضر آورده ، در صندوقش بنهاد و با خادم گفت : به زودى اين صندوق را ببازار برده ، به فروش .\r\nو لكن با مشترى شرط كن كه سر او را نگشوده شرى كند . چون صندوق بفروشى ، قيمت او را بتصدق ده . خادم ، صندوق برداشته ، بيرون رفت . ايشان را كار بدينجا رسيد .\r\nاما خليفه صياد چون شب را بروز آورد ، با خود گفت : امروز مرا شغلى به از آن نيست كه بسوى خواجه صندل كه ماهى از من خريده ، بروم . كه او به من وعده كرده كه در دار الخلافه بنزد او شوم . پس خليفه صياد از خانه خود بدر آمده ، بسوى دار الخلافه روان شد . چون بقصر خليفه برسيد ، مملوكان و بندگان و خادمان را ديد كه پارهء نشسته و بعضى ايستاده‌اند . چشم بر ايشان دوخته ، بدقت\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nهمىنگريست . خواجه صندل را چشم بخليفه صياد افتاد . او را بشناخت . صياد نيز او را ديده ، بشناخت . گفت : اى سياهك ، خداوندان امانت ، نه چنين باشند .\r\nخواجه صندل از سخن او بخنديد و دست در جيب كرد كه او را چيزى دهد .\r\nناگاه آواز جمعى بلند شد . خواجه صندل سر بركرده ، ديد كه جعفر وزير از نزد خليفه بدر آمده و خداوندان حاجت و خادمان و غلامان بر وى گرد آمده‌اند .\r\nخواجه صندل بر پاى خاسته ، نزد جعفر شد و با يكديگر بحديث مشغول شدند .\r\nخليفه صياد ديرگاهى بايستاد و خواجه بسوى او نگاه نكرد . خليفه در خشم گشته ، بخواجه صندل معترض شد و با دست خود اشارت بسوى او كرده ، گفت :\r\nاى سياهك ، مرا روانه كن تا بروم . خواجه صندل آواز او بشنيد ولى از جعفر وزير شرم كرد كه رد جواب كند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و پنجاهم برآمد\r\nگفت : اى ملك جوان‌بخت ، خواجه صندل از جعفر وزير شرم كرد كه رد جواب كند و با وزير بحديث گفتن مشغول بود . خليفهء صياد گفت : اى غلامك چرا سرگرانى ميكنى و حق من از بهر چه بازپس نمىدهى ؟ نفرين خدا بر آن كس باد كه متاع مردمان گرفته ، با ايشان سرگرانى مىكند . خواجه صندل سخن او را بشنيد و از جعفر وزير شرم كرده ، سخن نگفت . جعفر وزير نيز او را بديد كه با دست خود اشارت مىكند و با خواجه صندل گفت : اين مسكين از تو چه ميخواهد ؟ صندل خادم گفت : ايها الوزير ، مگر او را نمىشناسى ؟ وزير گفت : من او را از كجا مىشناسم ؟ كه بجز اين دم ، او را نديده‌ام . خادم گفت : اى وزير ، اين همان صياد است كه ماهيان او را در كنار دجله بتاراج بردند . و لكن وقتى كه من بكنار دجله رسيدم ، چيزى از ماهيان برجا نمانده بود . او را در ميان دجله ايستاده ديدم كه چهار ماهى در دو دست داشت . من نخواستم كه تهىدست بسوى خليفه\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nبازگردم . بصياد گفتم : ماهيان خود را نزد من آور و قيمت آنها را از من بستان .\r\nچون ماهيان به من داد ، دست در جيب بردم كه او را چيزى دهم . در جيب خود چيزى نيافتم . به او گفتم : فردا در دار الخلافه نزد من آى تا ترا چيزى دهم . امروز كه نزد من آمد ، من دست در جيب بردم كه او را چيزى دهم . در آن حال ، تو بيرون آمدى . من در خدمت تو ازو مشغول شدم و ايستادن او دير شده . اينك با من تعرض مىكند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و پنجاه و يكم برآمد\r\nگفت : اى ملك جوان‌بخت ، چون خواجه صندل حكايت خليفهء صياد با جعفر وزير برمكى بازگفت ، جعفر وزير از سخن او تبسم كرده ، گفت : اى رئيس خواجگان ، مگر تو او را نمىشناسى كه حاجت او را روا نكردى ؟ صندل خادم گفت : لا و اللّه من او را نمىشناسم . وزير گفت : او شريك و استاد خليفه هرون الرشيد است .\r\nچون امروز خليفه محزون و اندوهناك مىباشد ، همين صياد ، خليفه را مايهء شادى تواند بود . اكنون تو را در همين جاى نگاه‌دار تا من با خليفه مشورت كنم و او را نزد خليفه برم . شايد كه بسبب او دل خليفه بگشايد و حزن قوت القلوب از خاطرش برود و او را چيزى دهد كه در معيشت خود صرف كند و سبب اين احسان ، تو باشى . آنگاه جعفر وزير بسوى خليفه بازگشت و صندل خادم ، مملوكان را بنگاه داشتن خليفه صياد بگماشت . خليفهء صياد گفت : اى سياهك ، خوب احسان كردى . من آمدم كه دام خود از تو بخواهم . تو خادمان بنگاه داشتن من همىگمارى ؟ جعفر وزير نزد خليفه شد . او را بديد نشسته و سر به زير انداخته ، محزونست و اين دو بيت همىخواند :\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n عمرى ببوى يارى برديم انتظارى * زين انتظار ما را نگشود هيچ كارى\r\nهردم غم فراقش بر دل نهاد دردى * هرلحظه درد هجرش در دل شكست خارى \r\nجعفر وزير ، خليفه را سلام داد . خليفه سر بر كرده ، جواب سلام گفت .\r\nجعفر گفت : اگر خليفه اجازت دهد ، چاكر را سخنى هست . خليفه گفت : هرچه خواهى بگو كه بر تو باكى نيست و تو خلافت را ركن استوار هستى . وزير گفت :\r\nايها الخليفه ، من از آستانه بازگشته ، قصد خانهء خود داشتم . شريك و استاد تو ، خليفهء صياد را ديدم كه بر در ايستاده و از تو شكايت مىكرد و ميگفت كه من او را شريك خود كردم و صياديش آموختم و او رفت كه جوال از بهر من بياورد تا ماهيان بار كرده ، ببازار بريم . بازنيامد . شيوهء شركت ، نه چنين و رسم استادى و شاگردى ، نه اينست . اى خليفهء زمان ، اگر تو با او شركت دارى ، باكى نيست .\r\nو گرنه او را آگاهان كه با ديگرى شريك شود . چون خليفه هرون الرشيد سخن جعفر بشنيد ،\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و پنجاه و دوم برآمد\r\nگفت : اى ملك جوان‌بخت ، چون خليفه سخن جعفر بشنيد ، تبسم كرد و اندوهش كم شد و با جعفر گفت به حق خلافت سوگندت مىدهم آنچه گفتى راستست يا نه ؟\r\nجعفر جواب داد : بزندگانى خليفه سوگند ، راست گفتم . اكنون بر در ايستاده است . خليفه گفت : اى جعفر ، به خدا سوگند در روا كردن حاجت او بكوشم .\r\nهرگاه از بهر او در دست من رنجى يا راحتى مقدر شده باشد ، به او خواهد رسيد .\r\nپس از آن خليفه هرون الرشيد ، ورقهء گرفته ، پاره‌پاره‌اش ببريد و با جعفر گفت :\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nبيست گونه احسان از يك دينار تا هزار دينار و از پستترين مناصب تا منصب خلافت بنويس و بيست گونه هم عذاب كه پست‌ترين آنها تعزير و سخت‌ترين آنها كشتن شود ، بنويس . جعفر وزير ، قرعه‌ها را بدانسان كه خليفه امر كرده بود ، بنوشت . پس از آن خليفه فرمود : اى جعفر ، بروح پاك پدرانم سوگند و به حق قرابتى كه مرا با حمزه و عقيل است كه من خليفهء صياد را حاضر گردانم و او را بگرفتن ورقهء از اين اوراق بفرمايم و هرچه كه در آن ورقه بيرون آيد ، خليفه را برو مالك گردانم . اگرچه خلافت هم باشد ، خويشتن را معزول كرده ، به دو سپارم . و اگر در آن ورقه ، كشتن و يا بريدن و يا عقوبت ديگر باشد ، بكنم . الحال تو برو و صياد را پيش من آور .\r\nچون جعفر اين سخن بشنيد ، با خود گفت : سبحان اللّه . بسا هست كه از براى اين مسكين ، قرعهء بيرون آيد كه هلاك او در آن باشد و من سبب هلاكت او شوم . و لكن من ناگزيرم كه او را در نزد خليفه حاضر آورم . هرچه كه خداى تعالى خواسته ، آن خواهد شد . پس جعفر وزير بسوى خليفه صياد رفته ، آستين او را گرفته ، همىبرد . و خادمان از پس و پيش روان بودند . خليفه صياد در زير لب مىگفت : حبس كردن من بس نبود كه خادمان از هرسو بر من گرد آمدند و راه گريز بر من ببستند ؟ كاش من نزد اين سياه شوم نيامده بودم . پس چون جعفر از هفت دهليز بگذشت ، بخليفهء صياد گفت : چشم باز كن كه اكنون در پيش خليفه روى زمين حاضر خواهى شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و پنجاه و سوم برآمد\r\nگفت : اى ملك جوان‌بخت ، جعفر به صياد گفت : اكنون در پيش خليفه خواهى بود .\r\nآنگاه پرده برداشتند . چشم خليفه صياد بخليفهء هرون الرشيد افتاد كه بر تخت نشسته و بزرگان دولت ايستاده‌اند . خليفه صياد ، او را بشناخت . پيش رفته ، به او\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nگفت : اهلا و سهلا اى ناىزن ، تو زيبنده نبود كه از من صيادى بياموزى ، پس از آن مرا نزد ماهيان گذاشته ، از بهر آوردن جوال به روى و بازنيائى . آنگاه مملوكان سوار چارپايان رنگ‌رنگ گشته ، بر من هجوم آورند و ماهيان از من بتاراج برند . و لكن همهء اينها در زير سر تست . اگر تو زودتر جوال آورده بودى ، صد دينار بيشتر ماهى ميفروختم . اكنون كه من آمدم حق خود بستانم ، مرا در اينجا حبس كردند . نميدانم ترا در اين مكان ، كه حبس كرده و از بهر چه درين مكان نشستهء ؟\r\nخليفه هرون الرشيد تبسمى كرده ، به او گفت : نزديكتر آى و يكى ازين ورقه‌ها بگير . خليفه صياد گفت : اى ناىزن ، ديروز صياد بودى . امروز ترا مىبينم كه رمال هستى . و لكن بدان كه هركس صنعت بيشتر دارد ، روزگار او پريشان‌تر است . جعفر وزير گفت : سخن مگو و يكى از اين ورقها بگير . آنگاه خليفهء صياد پيش رفته ، دست دراز كرد و گفت : هيهات كه اين ناىزن ، دوباره شاگرد من شود و بصيادى اقبال كند . پس ورقهء گرفته ، بخليفه‌اش بداد و به او گفت : اى ناىزن ، راست گو كه چه چيزى در اين ورقه است ؟ و هيچ‌چيز از من پوشيده مدار .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و پنجاه و چهارم برآمد\r\nگفت : اى ملك جوان‌بخت ، خليفه صياد گفت : راست گو كه درين ورقه چيست ؟\r\nخليفه هرون الرشيد ، ورقه بگرفت و بجعفر وزير برمكى داد و به او گفت : آنچه در ورقه است ، بخوان . جعفر وزير ، ورقه نظاره كرده ، گفت : سبحان اللّه . خليفه هرون الرشيد گفت : اى جعفر ، در ورقه چه بود ؟ جعفر گفت : در ورقه بيرون آمده كه صد چوب بصياد بزنند . پس خليفه فرمود كه او را صد چوب بزنند . خادمان ، صد چوب بصياد بزدند . آنگاه خليفه صياد برخاسته ، گفت : نفرين خدا بچنين بازى بيايد . مگر حبس كردن و زدن از جملهء بازيهاى شماست ؟\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nجعفر وزير گفت : ايها الخليفه ، چگونه اين مسكين از دريا تشنه بازگردد ؟\r\nتمناى من از خليفه اينست كه برو تصدق كند و بگرفتن ورقهء ديگر اجازتش دهد . شايد كه در آن ورقه ، چيزى از بهر او بيرون آيد و از آستان خليفه بخرمى بازگردد . خليفه گفت : اى جعفر ، به خدا سوگند كه اگر در ورقه ، كشتن او بيرون آيد ، بخواهمش كشت . و سبب تو خواهى بود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و پنجاه و پنجم برآمد\r\nگفت : اى ملك جوان‌بخت ، جعفر جواب داد : اگر كشته شود ، راحت يابد .\r\nخليفهء صياد با جعفر گفت : روى خوبى نبينى . مگر من بغداد را بر تو تنگ كردم كه كشتن من ميخواهى ؟ جعفر وزير گفت : ورقه بگير و سخن مگوى . خليفهء صياد ، ناچار دست برده ، ورقه گرفته ، بجعفر داد . جعفر ورقه خوانده ، سخن نگفت . خليفه هرون الرشيد پرسيد : اى پسر يحيى ، از بهر چه سخن نگفتى ؟ جعفر جواب داد : اى خليفه ، در ورقه بيرون آمده است كه خليفهء صياد را چيزى مده .\r\nهرون الرشيد گفت : او را در نزد ما نصيبى نيست . بگذار تا از پى كار خود شود .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nجعفر وزير گفت : ترا بروح پاك پدرانت سوگند مىدهم اجازت ده تا ورقهء سيمين بگيرد . شايد او را بهرهء رسد . خليفه هرون الرشيد بگرفتن ورقهء جوازش داد . صياد دست برده ، ورقهء سيمين بگرفت . و در آن ورقه نوشته بودند كه يك دينار بصياد بده . جعفر وزير بصياد گفت : از بهر تو بسيار كوشيدم . ولى خداى تعالى جز اين يك دينار نصيب تو نكرده بود . خليفه صياد گفت : آرى صد چوب بيك دينار ، نيكو معاملهء است . خداى تعالى ترا تندرستى ندهد . هرون الرشيد از سخن خليفه بخنديد و جعفر ، آستين خليفه را گرفته ، بدر آورد .\r\nچون صياد بدر قصر رسيد ، خواجه صندل را نظر بر وى افتاد . به او گفت :\r\nاى صياد ، از آنچه خليفه به تو داده ، نصيب ما را بده . خليفه صياد گفت : اى سياهك شوم ، اگر ميخواهى انعام خليفه را با من بخش كنى ، من صد چوب خورده و يك دينار گرفته‌ام . و لكن اين يك دينار را تو بگير . پس دينار بسوى او انداخته ، گريان گريان روان شد . چون خواجه صندل او را در آن حالت بديد ، دانست كه چه ميگويد . در حال ، غلامان را گفت او را بازگردانند . و خود دست در جيب برده ، هميانى سرخ بدر آورد و او را بگشود و زرهائى كه در آن بود بدر آورده ، بشمرد . يك صد دينار بود . بصياد گفت : اين زرها در عوض ماهيان خود گير و از پى كار خويشتن شو . در آن هنگام ، خليفه صياد فرحناك شد و يكصد دينار با دينارى كه خليفه داده بود ، برداشته ، از قصر بيرون شد و الم چوبها فراموش كرد .\r\nاز قضا او را بسراى كنيزفروشان گذر افتاد . در آنجا حلقهء بزرگ و خلقى بسيار ديد . پيش رفته ، صفها بشكافت . در ميان جماعت بايستاد . شيخى را ديد بر پاى ايستاده و صندوقى در پيش دارد و خادمى بر آن صندوق نشسته و شيخ ندا ميدهد و ميگويد : كيست كه بخريد اين صندوق مجهول دربسته كه از خانهء سيده بيرون آمده ، مبادرت كند ؟ يكى از بازرگانان گفت : به خدا سوگند خريدن اين صندوق ، خطرها دارد . لكن من او را به بيست دينار شرى كنم . ديگرى گفت : به پنجاه دينارش بخرم . القصه ، بازرگانان بر قيمت صندوق همىافزودند تا اينكه\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nبيكصد دينار رسيد . منادى گفت : اى بازرگانان ، در ميان شما كسى هست كه ديگر افزون كند ؟ خليفه صياد گفت : من اين صندوق را بيك صد و يك دينار خريدم . چون بازرگانان سخن خليفه صياد بشنيدند ، او را مزاح دانستند و برو بخنديدند و بشيخ گفتند : آن را بخليفهء صياد بده و يكصد و يك دينار ازو بستان .\r\nشيخ دلالان گفت : آرى اين صندوق را نفروشم مگر بخليفه صياد . اى خليفه ، صندوق بگير و قيمت بشمار .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و پنجاه و ششم برآمد\r\nگفت : اى ملك جوان‌بخت ، شيخ دلالان گفت : صندوق بگير و قيمت بشمار . خدا او را به تو مبارك كند . در حال ، خليفه ، زرها بيرون آورده ، بخادمى كه صندوق آورده بود ، بشمرد و صيغهء بيع و شرى بخواندند . خادم ، زرها گرفته ، بمسكينان بذل كرد و بقصر بازگشت . سيده زبيده خرسند شد .\r\nو اما خليفه صياد ، صندوق بر دوش گرفته ، از گرانى ، طاقت برداشتن نبود و با مشقتى بسيار همىبرد تا بدر خانهء خود رسانيد و صندوق به زمين نهاد . خود نيز\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nنشسته ، بفكرت فرورفت و با خود گفت : كاش ميدانستم كه در صندوق چيست .\r\nپس از آن در خانه خود گشوده ، با تعب و مشقت ، صندوق را به خانه بود و در گشودن صندوق بسى كوشيد ، نتوانست . با خود گفت : نميدانم بكدام عقل ، اين را خريدم ؟ ناچار بايد كه اين صندوق بشكنم و آنچه در صندوق است ، باز ببينم .\r\nپس از آن چندى بكوشيده ، قفل صندوق را شكستن نتوانست . با خود گفت : به از اين نيست كه اين كار بفردا بگذارم . آنگاه قصد خواب كرد . چون خانه را صندوق به طول و عرض قرار گرفته بود ، جائى از براى خفتن نيافت . بفراز صندوق رفته ، بخفت . و ساعتى نرفته بود كه چيزى در صندوق بجنبش آمد . خليفه هراس كرده ، خوابش از سر برفت و عقلش بپريد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و پنجاه و هفتم برآمد\r\nگفت : اى ملك جوان‌بخت ، خليفه صياد عقلش بپريد و بر پاى خاسته ، گفت : گويا جنى درين صندوق باشد . خوب شد كه او را گشودن نتوانستم . كه اگر او را ميگشودم ، جنيان بتاريكى ، مرا هلاك ميكردند . پس ساعتى حيران بايستاد . پس از آن بفراز صندوق رفته ، بخسبيد . صندوق دوباره بجنبش آمد . خليفه ، جستجوى چراغ كرده ، چراغ در خانه نيافت . در حال از خانه بيرون آمد و بانگ بر مردمان محلت زد . مردمان از آواز او بيدار شدند و گفتند : اى خليفه ، ترا چه روى داده ؟ خليفه گفت : مرا با چراغى دريابيد كه جنيان بخانهء من آمده‌اند .\r\nمردمان بر وى بخنديدند و چراغى روشن كرده ، به دو دادند . خليفه ، چراغ گرفته ، بخانهء خويش درآمد و قفل صندوق را با سنگى بزرگ بشكست و صندوق بگشود . بصندوق اندر دخترى ديد مانند حور كه بنگ خورده و از قضا بنگ را قى كرده و به خود آمده . پس دخترك چشمان خود گشوده ، گفت : اى ياسمن و اى سوسن ، نزد من آئيد . خليفه صياد گفت : آفرين بر حشيش . آنگاه دخترك\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nبه خود آمده ، خليفه را بديد و به او گفت : تو كيستى و من در كجايم ؟ خليفه جواب داد : تو در خانهء منى . قوت القلوب پرسيد : من در قصر خليفه هرون الرشيد نيستم ؟\r\nخليفه جواب داد : اى ديوانه ، هرون الرشيد كيست ؟ تو كنيز منستى و امروز ترا بيك صد دينار گرفته‌ام . چون كنيزك سخنان او بشنيد ، از نام او بازپرسيد . گفت :\r\nمرا نام ، خليفه است . ولى نيك‌بخت شده‌ام و مرا ببخت خويش اين گمان نبود .\r\nدخترك بخنديد و بخليفه گفت : اگر از خوردنى چيزى هست ، بياور .\r\nخليفه گفت : به خدا سوگند جرعهء آبى ندارم و من خود نيز دو روز است چيزى نخورده‌ام و بلقمهء محتاجم . دخترك بر وى بخنديد و به او گفت : برخيز و چيزى از همسايگان بخواه كه از گرسنگى به هلاكت اندرم . خليفه صياد برخاسته ، از خانه بدر شد و بانگ بر همسايگان زد . ايشان از خواب بيدار شدند و گفتند : اى خليفه ، ترا چه روى داده ؟ گفت : اى همسايگان ، گرسنه‌ام و از گرسنگى خوابم نميبرد . همسايگان ، يكى قرصهء و ديگرى پارهء پنيرى و ديگرى خيارى بياوردند .\r\nخليفه ، آنها را بدامن كرده ، به خانه بازگشت و همه را در برابر دخترك بگذاشت و به او گفت : فداى تو شوم ، بخور كه هركه با من باشد ، چنين نعمتها خورد . دخترك گفت : بىكوزهء آب ، چگونه چيز توان خورد ؟ كه ميترسم گلوگير شوم . خليفه ، كوزهء شكستهء سفالينى كه داشت برداشته ، بيرون آمد و بانگ بر همسايگان زد گفتند : اى خليفه ، ترا امشب چه مصيبت روى داده است ؟ خليفه گفت : نان كه داديد ، بخوردم و اكنون تشنه‌ام . احسان بر من تمام كنيد و مرا جرعهء آبى دهيد .\r\nيكى از همسايگان ، كوزهء و ديگرى ابريقى و ديگرى قلهء پر از آب بياوردند .\r\nخليفه ، كوزهء خود را از آب پر كرده ، به خانه بازگشت و با دخترك گفت : اى خاتون ، ديگر ترا حاجتى نماند . اكنون حديث خود بازگو .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\nچون شب هشتصد و پنجاه و هشتم برآمد\r\nگفت : اى ملك جوان‌بخت ، خليفه به دخترك گفت : حديث خود بازگو . دختر گفت :\r\nاگر تو مرا نمىشناسى ، من خود را به تو بشناسانم . من قوت القلوب ، كنيز هرون الرشيدم كه سيده زبيده بر من رشك برده ، بنگ خورانده و بيخودم كرده و درين صندوق نهاده است . پس از آن قوت القلوب گفت : منت خداى را كه اين كار به آسانى گذشت . و لكن اين حادثه روى نداد مگر از نيكبختى تو . از آنكه خليفه ، ترا چندان مال دهد كه بىنياز شوى . خليفه صياد گفت : هرون الرشيد نه آنست كه من امروز در قصر او محبوس بودم ؟ قوت القلوب گفت : آرى .\r\nهرون الرشيد همانست . خليفهء صياد گفت : به خدا سوگند من از آن ناىزن ، بخيل‌تر و كم‌خردتر كسى نديده‌ام . كه او امروز مرا صد چوب زد و يك دينارم بداد با اينكه من او را صيادى آموختم و شريك خود گردانيدم . قوت القلوب گفت : اين سخنان زشت بگذار و چشم بازكن و اگر پس از اين او را ببينى ، شيوهء ادب از دست منه . كه او ترا به مقصود خواهد رسانيد .\r\nخليفهء صياد چون سخن او را بشنيد ، گويا خفته بود ، بيدار گشت و به جهت نيكبختى كه داشت ، خداى تعالى ، دانائى و معرفت بر وى عطا كرد . آنگاه با قوت القلوب گفت : به چشم . من هرچه تو گفتى ، چنان كنم . پس از آن با قوت القلوب گفت : بسم اللّه . بخسب . قوت القلوب بخفت و خليفه دور تر از وى تا بامداد بخفت .\r\nچون بامداد شد ، قوت القلوب ، دوات و قلم و قرطاس بخواست . در حال ، خليفهء صياد آنها را حاضر آورد . قوت القلوب به ابن قرناص كه نديم خليفه بود ، كتابى نوشت و او را از حالت خويشتن آگاه كرد و بودن خود را در نزد خليفه صياد بر وى بنمود . پس از آن ورقه بخليفه صياد داده ، به او گفت : اين كتاب بسوق گوهريان برده ، از دكان ابن قرناص گوهرفروش جويان شو . چون ترا بر او دلالت\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nكنند ، ورقه به او ده و هيچ سخن مگوى .\r\nخليفه صياد ، ورقه گرفته ، ببازار گوهريان شد و از دكه ابن قرناص جويان گشت . خليفه را بدكان او راه نمودند . خليفه بدان مكان آمده ، ابن قرناص را سلام داد . و او رد سلام كرد و او را حقير شمرد و به او گفت : چه حاجت دارى ؟ در حال ، خليفه ورقه به او داد . ابن قرناص ورقه گرفته ، بخواند و چنان دانست كه دريوزه‌ايست ، ازو صدقه هميخواهد . بيكى از خادمان گفت : او را نيم درم بده .\r\nخليفه صياد گفت : مرا حاجت به صدقه نيست . ورقه بخوان . ابن قرناص ، ورقه برخواند و مضمون بدانست . آنگاه ورقه را بوسيده ، بر چشم نهاد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و پنجاه و نهم برآمد\r\nگفت : اى ملك جوان‌بخت ، ابن قرناص ورقه بوسيده ، بر چشم نهاد و بر پاى خاسته ، با خليفه گفت : اى برادر ، ترا خانه كجاست ؟ خليفه صياد گفت : با خانهء منت چه كار است ؟ مگر ميخواهى كه بخانهء من رفته ، كنيزم را بدزدى ؟ ابن قرناص گفت :\r\nكنيز ترا نخواهم دزديد . بلكه قصد من آنست كه خوردنى از بهر تو و او شرى كنم .\r\nخليفه گفت : خانهء من در فلان محله است . ابن قرناص گفت : احسنت . خداى تعالى ترا عافيت دهد . پس ابن قرناص دو تن از خادمان خود را بخواند و بايشان گفت : اين مرد را بدكان محسن صيرفى برده ، هزار دينار زر ازو گرفته ، به اين مرد دهيد و بسرعت بسوى منش بازآوريد . خادمان ، خليفه را بسوى دكان محسن صيرفى بردند و هزار دينار زر سرخ ازو گرفته ، بخليفه بدادند و در حال بدكان ابن قرناص بازآوردند . ديد كه ابن قرناص بر استرى سوار است كه بهزار دينار ارزش دارد و مملوكان و خادمان در چپ و راست او ايستاده‌اند و در پهلوى استر او استرى ديگر با زين و لگام هست كه به استر او همىماند . ابن قرناص با خليفه گفت : بر اين استر سوار شو . خليفه گفت : به خدا سوگند من نتوانم بر اين خر\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nسوار شد كه او مرا مياندازد . ابن قرناص گفت : ناچار بايد سوار شوى . آنگاه خليفه پيش رفته ، واژگونه سوار شد و دم او را بر دست گرفته ، بانگ بر وى زد .\r\nدر حال ، استر برميد و او را بر زمين انداخت . حاضران بر او بخنديدند . خليفه برخاسته ، گفت : من با شما نگفتم كه من خر بزرگ نتوانم سوار شد ؟\r\nپس ابن قرناص ، خليفه را در بازار گذاشته ، خود بنزد خليفه هرون الرشيد رفت و او را از كار كنيزك آگاه كرد . پس از آن بازگشته ، قوت القلوب را بخانهء خويش برد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و شصتم برآمد\r\nگفت : اى ملك جوان‌بخت ، ابن قرناص ، قوت القلوب را بخانهء خويش برد . چون خليفه بخانهء خود بازآمد ، مردمان كوى را ديد كه در سر محلت جمع آمده‌اند و با يكديگر مىگويند كه : خليفهء صياد امروز گريخته است . يكى پرسيد : آيا كنيزك از كجا آورده بود ؟ يكى از ايشان گفت : اين ديوانه ، كنيزك را در ميان راه ، مست يافته و او را برداشته ، بخانهء خويش آورده است و از اينكه گناه خود\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nميدانست ، گريخته است . ايشان در گفتگو بودند كه خليفه صياد دررسيد . مردمان كوى به او گفتند : اى مسكين ، حالت تو چونست ؟ مگر نمىدانى كه بر تو چه گذشته ؟ خليفه گفت : لا و اللّه . نميدانم . ايشان گفتند : همين ساعت ، مملوكان و خادمان آمده ، كنيزك ترا بگرفتند و ترا جستجو كرده ، نيافتند . خليفه بسوى ايشان نگاه نكرده ، در حال بازگشت و بسوى دكان ابن قرناص بشتافت . ابن قرناص را ديد كه سواره همىرود . به او گفت : به خدا سوگند از تو زيبنده نبود كه مرا مشغول داشته ، مملوكان خود را بآوردن كنيز من اشارت كنى . ابن قرناص گفت : اى مجنون ، بيا و هيچ سخن مگو . پس ابن قرناص او را\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و شصت و يكم برآمد\r\nگفت : اى ملك جوان‌بخت ، ابن قرناص گفت : بيا و سخن مگو . پس ابن قرناص او را گرفته ، بخانهء نكوبنائى برد . خليفه را در آنجا نظر بكنيزك افتاد كه بر تخت زرين نشسته و ده تن كنيزكان ماه‌روى در گرد او هستند . چون ابن قرناص ، قوت القلوب را بديد ، در پيش او زمين ببوسيد . قوت القلوب به او گفت : با خواجهء تازهء من كه مرا خريده و تمامت مال خود به قيمت من شمرده ، چه كردهء ؟ ابن قرناص گفت : اى خاتون ، او را هزار دينار زر دادم . آنگاه حكايت خليفه را از آغاز تا انجام با قوت القلوب بازگفت . قوت القلوب بخنديد و هزار دينار هم خود بخليفه داده ، به او گفت : اين زرها هبه است از من و انشاء اللّه خليفه ، ترا چندان چيز دهد كه بىنياز شوى . و ايشان در حديث بودند كه خادمى از نزد خليفه دررسيد و گفت : خليفه چون دانست كه قوت القلوب در خانهء ابن قرناص است ، از وى صبر كردن نتوانست و مرا بطلب او بفرستاد .\r\nقوت القلوب ، خليفه صياد را برداشته ، بسوى دار الخلافه روان شد . چون بنزد هرون الرشيد رسيد ، زمين ببوسيد . هرون الرشيد بر پاى خاست و او را\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nبنواخت و حالت او بازپرسيد و از كسى كه او را خريده بود ، جويان گشت .\r\nقوت القلوب گفت : مرديست خليفه صياد نام دارد و اينك پشت در ايستاده . گويا از بهر شركتى كه ميان او و خليفه بوده است ، با خليفه حسابى دارد . خليفه هرون الرشيد ، صياد را بخواست . صياد حاضر آمد و آستانهء خليفه ببوسيد و بدوام عزت و نعمت او دعا گفت و بر وى ثنا خواند . خليفه را ازو عجب آمد و بر وى بخنديد و به او گفت : اى صياد ، ديروز نيز با من شريك بودى يا نه ؟ صياد ، سخن او را بدانست و از دقيقه آگاه شده ، با زبانى فصيح گفت : به حق آن كسى كه ترا خليفه كرده كه مرا بر وى جز نظرى نبود . پس تمامت ماجرى از آغاز تا انجام با خليفه بازگفت و حديث خادم كه صد دينار داده بود ، بيان كرد و بخليفه بنمود كه صد دينار خادم را با آن يك دينار برداشته ، ببازار شدم و صندوقى را كه نمىدانستم در آن چيست ، بيك صد و يك دينار شرى كردم . و حكايت خفتن بر آن صندوق و نان و آب گرفتن از همسايگان را شرح داد . خليفه بر وى بخنديد و خاطرش بگشود و به او گفت : چون امانت نگاه داشتى ، هرچه خواهى تمنا كن . خليفه صياد سخن نگفت . آنگاه خليفه ، پنجاه هزار دينار زر و خلعتى گرانبها از جامهاى خود بخليفه صياد بداد و از براى او استرى با خادمان و كنيزان بفرستاد . و خليفهء صياد مانند يكى از ملوك شد . و خليفه هرون الرشيد از قوت القلوب ، خرسند گشت و دانست كه همهء آن كارها از نيرنگهاى سيده زبيده ، دختر عم خود بوده .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و شصت و دوم برآمد\r\nگفت : اى ملك جوان‌بخت ، هرون الرشيد دانست كه همه اين كارها از سيده زبيده ، دختر عم خود بوده . خليفه را بسيدهء زبيده ، خشم افزون گشت و ازو دورى كرد . و چون سيده زبيده ازين كار آگاه شد ، اندوهى بزرگ او را روى داد و گونهء\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nارغوانيش زعفرانى گشت . چون طاقت شكيبائيش نماند ، رسولى نزد پسرعم خود ، هرون الرشيد فرستاده ، معذرت خواست و بگناه خويش اعتراف كرد و اين دوبيتى نيز بنوشت :\r\n ناكرده گناه در جهان كيست بگو * آن كس كه گنه نكرده چون زيست بگو\r\nمن بد كنم و تو بد مكافات دهى * پس فرق ميان من و تو چيست بگو \r\nچون كتاب سيده زبيده را خليفه بخواند ، دانست كه سيدهء زبيده بگناه خود اعتراف كرده ، معذرت هميخواهد . بمقام بخشايش آمد و از گناه سيده درگذشت و بر وى ببخشيد . سيده زبيده را فرحى بزرگ روى داد . پس از آن ، خليفه هرون الرشيد از بهر خليفهء صياد در هرماهى پنجاه دينار مرتب داشت و او را بنواخت .\r\nآنگاه خليفه صياد خواست كه از نزد خليفه بيرون آيد . زمين بوسيد و بيرون آمده ، با تكبر همىرفت . چون بدر قصر رسيد ، خادمى كه يكصد دينار به دو داده بود ، بر وى نظاره كرد ، او را بشناخت . گفت : اى صياد ، اين‌همه قدر و منزلت از كجا يافتى ؟ خليفه صياد ، تمامت ماجراى خود از آغاز تا انجام با خادم ، حديث كرد . خادم از كار او شادمان گشت ، از آنكه سبب بىنيازى صياد ، او شده بود . آنگاه خادمك با خليفه صياد گفت : ازين مال كه به تو رسيده ، چيزى بر من انعام كن . در حال خليفهء صياد دست در جيب برده ، بدرهء كه هزار دينار زر داشت ، بدر آورد و بخادم بداد . خادم ، مال به دو بازپس داده ، او را ثنا گفت و از مروت و سخاوت او شگفت ماند . و خليفه صياد سوار اشترى شده و خادمان در چپ و راست او همىرفتند تا بكاروان‌سرائى برسيد . مردمان ، او را نظاره كرده ، در كار او شگفت ماندند و از عزتى كه بر وى روى داده بود ، تعجب ميكردند .\r\nآنگاه صياد از استر فرود آمد و مردمان پيش رفته ، سبب نيك‌بختى او پرسيدند .\r\nخليفه صياد ، ماجراى خود را از آغاز تا انجام بديشان فروخواند . پس از آن خانهء وسيعى خريده ، مالى بسيار به آن صرف كرد و در آنجا ساكن شد و اين دو بيت بر\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nطاق خانه بنگاشت :\r\n اى بنا سخت عالم‌آرائى * بس طرب‌زاى و عشرت‌افزائى\r\nدر كمال تو هيچ باقى نيست * كامدستى چنان كه ميبائى \r\nپس از آن دخترى نيكوروى از دختران اكابر شهر تزويج كرد و پيوسته با نشاط و انبساط بسر ميبرد . چون بخت نيك و روزى فراخ خويش بديد ، شكر خداى تعالى بجا آورده ، اين ابيات برخواند :\r\n اگر مراد بجاه اندر است و جاه بمال * مرا ببين كه ببينى مراد را بكمال\r\nهمان صنم كه به من چشم برنكرد از عجب * نداد فرقت او مر مرا اميد وصال\r\nكنون همىنپسندم بفر دولت شاه * كش آفتاب كنم تاج و ماه نو خلخال \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و شصت و سوم برآمد\r\n\r\nحكايت على نور الدين\r\nگفت : اى ملك جوان‌بخت ، و از جملهء حكايتها اينست كه : در زمان گذشته ، بازرگانى بود تاج الدين نام كه خداوند بنده و كنيز و خادمان بود و در شهر مصر جاى داشت . و پيوسته بشهرهاى دور و درياهاى پرشور سفر ميكرد و بسى رنجها برده و خطرها ديده و گرم و سرد سفر كشيده و تلخ و شيرين روزگار چشيده . و او نكوروى و خوش‌گفتار و خداوند خواستهء بىشمار و متاعهاى از همه شهر حمصيه و بعلبكيه و سندسيه و مزوريه و هنديه و بغداديه و مغربيه و غلامان و كنيزكان تركيه و حبشيه و روميه و مصريه داشت و با همه اينها\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nنيكوخصال و بديع الجمال بود ، چنان كه در مدحت او گفته‌اند :\r\n بدان راى درافشان چون شهابى * بدان دست درافشان چون سحابى\r\nزمين مكرمت را نوبهارى * سپهر محمدت را آفتابى \r\nو آن بازرگان ، پسرى داشت على نور الدين نام كه به ماه تمام همىمانست .\r\nروزى از روزها آن پسر قمرمنظر به عادت معهود بدكان پدر نشسته و بازرگان‌زادگان بر وى گرد آمده بودند ، چنان كه ستارگان به ماه گرد آيند . و او را عارض چون ديباى شوشترى و جبين مانند ماه و مشترى و ميان بسان حلقهء انگشترى بود و خطى داشت مشك‌فام و تنى نقرهء خام ، بدانسان كه شاعر گفته :\r\n سرو سيمينى و بار سرو سيمين آفتاب * جفت لاله ماه دارى جفت نسرين آفتاب\r\nآفتاب و ماه جفت لاله و نسرين كه ديد * يا كسى ديدست يار سرو سيمين آفتاب \r\nو در وصف او ديگرى گفته است :\r\n ايا بتى كه چو يوسف به نيكوئى مثلى * بچهره ماه و بعارض گلى بلب عسلى\r\nگهى بسنبل پرتاب فتنهء زمنى * گهى بنرگس پرخواب مايهء حيلى \r\n\r\n","description":"","footnote":"","page_name":" 162 ","page_number":162},
  {"content":"\r\n\r\nالقصه ، بازرگان‌زادگان ، او را بمهمانى دعوت كردند و گفتند : اى خواجه نور الدين ، همىخواهيم يك امروز ما با تو بتفرج فلان باغ رويم . على نور الدين گفت : با پدر مشورت كنم كه بىجواز او رفتن نتوانم . در هنگامى كه ايشان در سخن بودند ، پدرش تاج الدين برآمد . نور الدين گفت : بازرگان‌زادگان مرا بمهمانى دعوت كرده‌اند كه با ايشان در فلان باغ بتفرج شويم . آيا دستور ميدهى يا نه ؟ تاج الدين گفت : آرى اى پسر ، جواز دادم . پس از آن مقدارى از زر و سيم بوى داده ، گفت : با ياران خود بتفرج شو .\r\nدر حال ، بازرگان‌زادگان سوار گشتند و على نور الدين نيز سوار گشته ، بباغى اندر آمدند و در آن‌جاى از هرچه دل آرزو ميكرد و ديده لذت ميبرد ، مهيا بود . و درهاى آن باغ بدرهاى بهشت همىمانست و دربان آن رضوان نام داشت و در چهار سوى آن باغ ، تاكها چتر زمردين برگشاده بودند . از انگور سرخش خون در دل مرجان مىفشرد و انگور سفيدش رونق از نقرهء خام مىبرد و انگور سياهش طعنه بر عنبر سارا ميزد . در آن باغ ، شفتالو و نار و امرود و به و سيب ، فزون از حد بود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و شصت و چهارم برآمد\r\nگفت : اى ملك جوان‌بخت ، بازرگان‌زادگان چون بباغ اندر شدند ، انگورهاى گوناگون ديدند . پس از آن بايوان باغ درآمدند . رضوان دربان را در ايوان نشسته ديدند گويا كه رضوان بهشتست . و بر در ايوان ، اين دو بيت نوشته يافتند :\r\n نه باغست اين‌كه فردوس برينست * درو گلبن بجاى حور عين است\r\nاگرنه صحن فردوس است صحنش * چرا با مشك و با عنبر عجينست \r\nپس از آن بباغ گرائيدند كه ميوه‌هاى گوناگون و از هرصنف پرندگان در\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nآنجا بود و آبهاى صاف در پاى درختان روان بود ، چنان كه شاعر گفته :\r\n در ميان جوى او آب روان همچون گلاب * شاخهاى گل شكفته در كنار جويبار\r\nاز بنفشه مرزها گسترده ديباى يمن * وز شكوفه شاخها بربسته در شاهوار\r\nبا هواى اوست گوئى هرچه در گيتى نسيم * بر زمين اوست گوئى هرچه در عالم در بهار\r\nاز درختان اندر آن مانند حوران بهشت * از زمرد جامه از ياقوت و مرجان گوشوار \r\nو بر درختان آن باغ ، ميوه‌ها چندان بود كه در وصف نمىگنجد و آن باغ را نار بدانسان بود كه شاعر گفته :\r\n آن نار هميدون بزن حامله ماند * و اندر شكم حامله مشتى پسرانست\r\nمادر بچگان يا دو پسر زايد يا سه * اين نار نگر مادر سيصد بچگانست \r\nو در آن باغ ، سيبها و امرودهاى گوناگون بود كه نظارگيان را مدهوش ميكرد ، چنان كه شاعر گفته :\r\n سيب را هرطرفى داده طبيعت رنگى * هم بدانگونه كه گلگونه كند روى نگار\r\nشكل امرود چه گويم كه بشيرينى لطف * كوزه چند نباتست معلق بر بار \r\nو در آن باغ ، انجيرهاى سبز و سرخ و خوشهاى رطب ، ناظران را به جهت ميافزود ، چنان كه شاعر گفته :\r\n بندهاى رطب از نخل فروآويزند * نقش‌بندان قضا و قدر شيرين‌كار\r\nحشو انجير چو حلواگر استاد كه او * حب خشخاش كند در عسل شهد به كار \r\nو در آن باغ ، سيبهاى سرخ بر درخت چون سهيل درخشان بود كه شاعر\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nبه طرز نغز در وصف آنها گفته :\r\n چيست آن قصر بىدر و روزن * خيره زو پيكر سهيل يمن\r\nشكل او همچو هيئت گردون * شخص او همچو كوكب روشن \r\nو در آن باغ ، آبيهاى طورى و حلبى و رومى بود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و شصت و پنجم برآمد\r\nگفت : اى ملك جوان‌بخت ، آبيهاى معطر و رنگين ديدند كه نظارگيان را هوش از تن هميبرد ، بدانسان كه شاعر گفته :\r\n آبى پرگرد و زرد چون رخ بيدل * ديده و بويش چو ناف و نكهت دلبر \r\nو در آن باغ ، نارنج چنان بود كه در وصف سخندان نمىآمد ، بدانسان كه شاعر گفته :\r\n گو نظر باز كن و خلعت نارنج ببين * اى كه باور نكنى فى الشجر الاخضر نار \r\nو در آن باغ ، ترنجهاى سيمين بدان وصف بود كه شاعر گفته :\r\n چون بدرخت ترنج برگذرد باد * شاخ وى از باد و بار خفته كند سر\r\nگوئى هنگام عرض لشكر ميرند * سجده‌كنان پيش او بر زين مغفر \r\nو در آن باغ ، خرمن‌خرمن ياسمين و سنبل و نسرين و نسترن و بنفشه و گلهاى رنگارنگ ديدند و آن باغ را از فردوس ، خرمتر يافتند و پس از تفرج باغ در ايوان باغ نشسته ، على نور الدين را در صدر مكان بنشاندند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n\r\nچون شب هشتصد و شصت و ششم برآمد\r\nگفت : اى ملك جوان‌بخت ، بازرگان‌زادگان بنشستند و على نور الدين در صدر مكان بر فرش زرين طراز بنشست و بمتكاى ديبا تكيه داده ، آنگاه رضوان ، بادبيزنى از پرنعام آورده ، به دو داد كه بر آن بادبيزن ، اين بيت نقش بود :\r\n شيرين بدر نميرود از خانه بىرقيب * داند شكر كه دفع مگس بادبيزنست \r\nپس از آن بازرگان‌زادگان ، دستار و جبه بركندند و بمنادمت بنشستند و از هرسوى سخن همىراندند . ولى در حسن و جمال على نور الدين حيران بودند و چشم ازو برنمىداشتند . چون ساعتى برفت ، غلامكى جوان كه خوان طعامش بر سر بود ، از خانهء يكى از بازرگان‌زادگان درآمد . و در آن خوان ، همه‌گونه خورش در ظرفهاى زرين و بلورين مهيا بود . چون خوان بنهادند ، بازرگان‌زادگان پيش آمده ، خوردنى بخوردند و دستها به آب صاف و صابون معطر بشستند و با دستارچهاى حريرش بخشكانيدند و با يكديگر حديث ميگفتند كه باغبان ، طبقى پر از گل بياورد . بازرگان‌زادگان گفتند : طبق پيش آور كه بزم ما را بىاو رونقى نبود . باغبان گفت : مرا عادت اينست كه گل نميدهم مگر به كسى كه هنگام گرفتن آن شعرى مناسب بخواند . و آن بازرگان‌زادگان ده تن بودند .\r\nيكى از ايشان گفت : گل پيش من آور تا شعرى مناسب بخوانم . باغبان ، دستهء گلى به دو داد . پسر ، دسته‌گل بگرفت و اين دو بيت برخواند :\r\n كرد باغ و بوستان را خرم و آباد گل * خرمى با گل بود دايم كه دايم باد گل\r\nخوش بود خوردن مى روشن به زير گل كه هست * بزمگاه خرمى را مايه و بنياد گل \r\n\r\n","description":"","footnote":"","page_name":" 166 ","page_number":166},
  {"content":"\r\n\r\nپس از آن باغبان ، دستهء گلى به ديگرى داد . او نيز گل بگرفت و اين بيت برخواند :\r\n چون هوا تارى شود بر گل فشاند ابر در * چون جهان روشن شود بر ما فشاند باد گل \r\nپس از آن باغبان ، دستهء بسيمين بداد . آن پسر ، دستهء گل گرفته و اين بيت برخواند :\r\n همچو دل‌جويان بناليدن زبان بگشاد رعد * همچو دل‌بندان بخنديدن دهان بگشاد گل \r\nآنگاه بپسر چارمين دستهء گلى بداد . آن پسر ، دستهء گل بگرفت و اين بيت برخواند :\r\n باد آمد و گشاد نقاب از رخان گل * ابر آمد و نهاد گهر در دهان گل \r\nپس از آن بجوان پنجمين ، دستهء گل بداد . او نيز دستهء گل بگرفت و اين بيت برخواند :\r\n آمد كه شكفتن گل در ميان باغ * وامد گه نشستن ما در ميان گل \r\nپس از آن باغبان ، دستهء گل بجوان ششمين بداد . او گل بگرفت و اين بيت برخواند :\r\n سوگندها خورند بگلزارها كنون * مستان بجام باده و مرغان بجان گل \r\nآنگاه باغبان ، دستهء گل بپسر هفتمين داد . آن پسر ، گل بگرفت و اين بيت برخواند :\r\n با حسن باغ و فر بهار و جمال گل * نيكوست حال من كه نكو باد حال گل \r\n\r\n","description":"","footnote":"","page_name":" 167 ","page_number":167},
  {"content":"\r\n\r\nپس از آن ، باغبان گل پيش پسر هشتمين آورد . آن پسر ، گل گرفته ، اين بيت برخواند :\r\n بر نقش آزرى شد و بر صورت پرى * باغ از بهار خرم و چشم از جمال گل \r\nپس از آن باغبان ، پسر نهمين را دستهء گلى بداد . او نيز گل گرفته ، اين بيت برخواند :\r\n گل بوى و باده نوش بديدار گل كه هست * امروز روز باده و امسال سال گل \r\nپس از آن دستهء گل بپسر دهمين بداد . او نيز اين بيت برخواند :\r\n با گل نشين و نغمهء بلبل سماع كن * پيش از رحيل بلبل و پيش از زوال گل \r\nآنگاه جوان باغبان برخاسته ، استرى از استران بازرگان‌زادگان سوار شد و ساعتى غايب گشته ، پس از ساعتى بازآمد و دختر سميبر عشوه‌گر حورمنظر باريك‌ميان كه زلفكان برشكسته و ابروان بهم پيوسته داشت ، بياورد . كه جعد مشكينش چين بر چين و زلف حلقه‌حلقه عنبرينش چنان بود كه شاعر گفته :\r\n اى شكسته زلف يار از بس‌كه تو دستان كنى * دست دست تست اگر با ساحران پيمان كنى\r\nگاه بر ماه دو هفته گرد مشك آرى پديد * گاه مر خورشيد را در غاليه پنهان كنى\r\nهم زره پوشى و هم چوگان زنى بر ارغوان * خويشتن را گه زره‌سازى و گه چوگان كنى \r\nو آن دخترك آفتاب‌روى ، حلهء ازرق در بر و چادرى سبز بر سر داشت كه نظارگيان را از ديدن او خرد بزيان رفتى و هوش از تن بپريدى .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n\r\nچون شب هشتصد و شصت و هفتم برآمد\r\nگفت : اى ملك جوان‌بخت ، باغبان ، دخترى ، نوازنده آورد كه در حسن و جمال و قد بااعتدال ، تو گفتى كه ازين بيت ، مقصود همانست :\r\n سرو را ماند و بارش همه مشك سمنست * ديدهء سرو كه مشك و سمنش بار بود \r\nپس از آن باغبان به آن دخترك گفت : اى شمسهء خوبان و اى خاتون نيكوان ، ما را از حاضر آوردن تو بدين مكان مقصود اينست كه در اين بزم ، بنوازى . دخترك گفت : اگر مرا آگاه كرده بودى . آنچه با خود داشتم ، ميآوردم .\r\nباغبان گفت : اى خاتون ، من بازگشته ، آن را مىآورم . دختر گفت : بسيار خوب ، چنان كن . باغبان گفت : نشانهء به من ده . دخترك دستارچهء بوى داد . باغبان در حال بيرون رفت و بسرعت بازگشت و با خود ، كيسهء حرير سبز بياورد . دختر كيسه گرفته ، بگشود و از كيسه ، سى و دو پارچه چوب عود قمارى فروريخت و آن پارچهاى چوب را بهم پيوسته ، عودى شد از صنعت هنود . پس از آن دخترك ، عود به كف گرفته ، تارهاى او را استوار كرد و او را در كنار گرفته ، راهى چند بزد و\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nبه راه نخستين بازگشت و اين ابيات برخواند :\r\n اين مطرب از كجاست كه ساز عراق ساخت * و آهنگ بازگشت به راه حجاز كرد\r\nساقى بيا كه شاهد رعناى صوفيان * ديگر بجلوه آمد و آغاز ناز كرد\r\nزاهد مكن ملامت رندان كه در ازل * ما را خدا ز زهد و ريا بىنياز كرد \r\nچون نور الدين اين ابيات از دختر بشنيد ، به چشم محبت بر وى نگريست و مهرش به دو بجنبيد . چنان كه از غايت عشق ، نزديك شد كه عنان طاقتش از كف بيرون رود و دخترك نيز بدانسان شد . از آنكه دختر بحاضران نظاره كرده ، نور الدين را در ميان ايشان مانند ماه در ميان ستارگان يافت كه او خوش‌گفتار و سرو رفتار و بديع الجمال بود ، چنان كه شاعر گفته :\r\n گر مشك زره‌وار بود مشك زره‌ور * ور سيم سمن‌بوى بود سرو سمن‌بر\r\nماه است ترا چهره و مشك است ترا زلف * سرو است ترا قامت و سيم است ترا بر \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و شصت و هشتم برآمد\r\nگفت : اى ملك جوان‌بخت ، على نور الدين چون ابيات از دختر بشنيد ، از فصاحت او در عجب شد و به اين دوبيتى ، او را جواب گفت :\r\n جز ما اگرت عاشق شيداست بگو * ور ميل دلت بجانب ماست بگو\r\nگر هيچ مرا در دل تو جاست بگو * گر هست بگو نيست بگو راست بگو \r\n\r\n","description":"","footnote":"","page_name":" 170 ","page_number":170},
  {"content":"\r\n\r\nچون على نور الدين اين شعر بخواند ، دخترك را عشقش افزون گشت و از حسن و جمال و قد بااعتدال او در عجب گشته ، خوددارى نتوانست . دوباره عود در كنار گرفته ، اين بيت برخواند :\r\n نه من انگشت نمايم بهوادارى رويت * كه تو انگشت‌نمائى و خلايق نگرانت \r\nچون دخترك ابيات بانجام رسانيد ، نور الدين را از زبان فصيح و گفتار نغز و اشعار بديعهء او عقل از سر بپريد و طاقت شكيبائيش نماند . پس از آن دخترك عود بگرفت و راهى چند بزد . پس از آن به راه نخستين بازگشته ، اين بيت برخواند :\r\n حلقهء زلف تو در گوش اى پسر * عالمى افكنده در جوش اى پسر \r\nچون على نور الدين ، سخن نغز و شعر بديع او را بشنيد ، در نشاط و طرب شد و اين ابيات برخواند :\r\n آراسته آمدى بر ما * احسنت زهى نگار زيبا\r\nامروز زمانه خوش گذاريم * بدرود كنيم دى و فردا \r\nچون على نور الدين ابيات بانجام رسانيد ، دخترك را فصاحت و لطافت او عجب آمد . عود گرفته ، بهترين راهها بزد و تمامت نغمها اعادت كرد و اين ابيات برخواند :\r\n اى عارض تو چون گل و زلف تو چو سنبل * من شيفته و فتنه بر آن سنبل و آن گل\r\nزلفين تو قير است برانگيخته از عاج * رخسار تو شير است و برآميخته با مل\r\nبر دانهء لعل است ترا نقطهء عنبر * بر گوشهء ماه است ترا خوشهء سنبل \r\nدر آن هنگام ، على نور الدين را غايت طرب روى داد و او را به اين ابيات\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nجواب گفت :\r\n در عاشقى و دلبرى اى لعبت شيرين * من رنجه چو فرهادم تو طرفه چو شيرين\r\nپيوسته كند زلف تو نقاشى گلنار * همواره كند جعد تو فراشى نسرين\r\nآرام جهانى به دو ياقوت روانبخش * آشوب روانى به دو هاروت جهان‌بين \r\n\r\n","description":"","footnote":"","page_name":" 172 ","page_number":172},
  {"content":"\r\n\r\nچون دخترك ، شعر نور الدين بشنيد و حسن فصاحت او بديد ، دلش بطپيد و عقلش برفت . پس عود بگرفت و اين ابيات برخواند :\r\n بىتو حرام است بخلوت نشست * حيف بود در بچنين روى بست\r\nدامن دولت چو بدست اوفتاد * گر بهلى بازنيابد بدست\r\nما به تو يك‌باره مقيد شديم * مرغ بدام آمد و ماهى نشست \r\nو اين بيت نيز برخواند :\r\n ما در خلوت به روى غير ببستيم * از همه بازآمديم و با تو نشستيم \r\nعلى نور الدين ، دخترك را سپاس گفت و بر وى ثنا خواند . دخترك در حال بر پاى خاسته ، آنچه زرينه دربر داشت ، همه را بركند و در كنار على نور الدين بنشست و زرينهاى خود بعلى نور الدين بخشيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و شصت و نهم برآمد\r\nگفت : اى ملك جوان‌بخت ، دخترك آنچه زرينه داشت ، بعلى نور الدين بخشيد و گفت : اى روشنى چشم من ، بدان كه هديت به مقدار هديت‌كننده است . على نور الدين هديت او قبول كرد . پس از آن بر وى رد نمود . چون مجلس تمام گشت ، على نور الدين بر پاى خاست . دخترك گفت : اى خواجه ، بكجا ميروى و دلهاى سوختگان بكجا ميبرى ؟ على گفت : بسوى خانهء پدر همىروم .\r\nبازرگان‌زادگان ، او را سوگند دادند كه نزد ايشان بخسبد .\r\nعلى نور الدين سخن ايشان نپذيرفت . باستر سوار گشته ، همىرفت تا به خانه رسيد ، مادرش از بهر او بر پاى خاست و گفت : اى فرزند ، تا اين وقت سبب غيب چه بود ؟ به خدا سوگند كه من و پدرت از غيبت تو بتشويش اندر بوديم و\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nخاطر به تو مشغول داشتيم . در هنگامى كه ايشان در اين سخن بودند ، پدر على نور الدين برسيد . آنگاه على نور الدين خود را ببستر افكند . پدرش گفت :\r\nنور الدين را چه روى داده ؟ مادرش جواب داد : بخواب است . ليك گويا به بزم طرب رفته بوده . در آن هنگام پدر نور الدين پيش رفت و بنور الدين گفت : اى فرزند ، ترا سفاهت بدين غايت رسيده كه تا نيمه‌شب به بزم مىروى ؟ چون سخن پدر بشنيد ، از روى بيخودى ، طپانچه بر روى او زد . از قضا طپانچه بر چشم راست پدر آمد . خون برخساره‌اش روان گشت و بى خود افتاد . گلابش همىفشاندند تا به خود آمد . خواست كه او را بزند . مادر نور الدين ، او را منع كرد .\r\nتاج الدين بازرگان بطلاق سوگند خورد كه : چون بامداد شود ، دست او ببرم .\r\nمادرش چون اين سخن بشنيد ، محزون شد و بر پسر خويش بترسيد و همواره از تاج الدين التماس ميكرد تا اينكه تاج الدين را خواب درربود . مادر نور الدين صبر كرد تا ماه برآمد و خواب از سر نور الدين برفت . آنگاه به او گفت : اى نور الدين ، اين كردار زشت چه بود كه با پدر خويش كردى ؟ نور الدين جواب داد : چه كردم ؟ مادر گفت : با ضربت طپانچه ، چشم راست او را نابينا كردهء و او بطلاق سوگند ياد كرده كه چون بامداد شود ، دست راست ترا ببرد . نور الدين بندامت اندر شد . مادرش گفت : اى فرزند ، پشيمانى ، ترا سود نبخشد . اكنون\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nبرخيز و بگريز تا از هلاك نجات يا بى . پس از آن مادر نور الدين ، صندوق بگشوده و بدرهء كه يكصد دينار زر در او بود بدر آورده ، بنور الدين بداد و به او گفت : اى فرزند ، هروقت كه اين زرها تمام شود ، مرا آگاه كن تا بدرهء ديگر دهم و هروقت كه رسول بنزد من بفرستى ، مرا از كار خود آگاه كن . شايد كه خداى تعالى ترا فرجى عطا فرمايد كه بسوى منزل خود بازگردى . آنگاه نور الدين ، مادر را وداع كرده ، خواست كه بيرون رود . هميانى بزرگ در پهلوى صندوق بود كه مادرش آن را فراموش كرده ، بر جاى گذاشته بود . و در آن هميان ، هزار دينار زر سرخ بود . نور الدين او را برداشت و هردو بدره بميان بست و بسوى بولاق روان شد .\r\nتا وقت دميدن صبح ببولاق رسيد و در كنار دريا شد . كشتى در آنجا ديد كه باسكندريه روان است . بناخدا گفت : مرا نيز با خويشتن ببر . ناخدا گفت : اى جوان نكوروى ، منت‌پذير هستم . در حال ، على نور الدين بسوى بازار رفته ، توشهء راه خريد و بسوى كشتى بازگشت . ناخدا كشتى براند و همىرفتند تا به شهر رشيد 5 رسيدند . على نور الدين ، زورقى را ديد كه بسوى اسكندريه روانست . در آن زورق نشسته ، هميرفت تا بقنطرهء كه قنطره جامى نام داشت ، برسيدند . على نور الدين از زورق بدر آمده ، از باب الصدور ، داخل اسكندريه شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و هفتادم برآمد\r\nگفت : اى ملك جوان‌بخت ، چون على نور الدين به شهر اسكندريه درآمد ، آنجا را شهرى ديد خرم كه موسم دى درگذشته و فصل خريف بربيع مبدل گشته و درختان شكوفه بر سر آورده و آبهاى صاف بنهرها اندر روانست و او شهرى است نيكوبنا و مردمانش نغزگفتار و خوش‌سيما . چون درهاى آن شهر ببندند ، ساكنان شهر از هربدى ايمن شوند و آن شهر در خوبى چنان بود كه شاعر گفته :\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n سواد او به مثل چون پرند مينارنگ * هواى او بصفت چون نسيم جان‌پرور\r\nبخاصيت همه سنگش عقيق لؤلؤبار * بمنفعت همه بادش عبير غاليه‌بار\r\nصبا سرشته بخاكش طراوت طوبى * هوا نهفته در آبش حلاوت كوثر \r\nنور الدين در كوى و محلت آن شهر همىرفت تا ببازار عطاران مىرفت .\r\nمردى سالخورده از دكه به زير آمد و على نور الدين را سلام داده ، دست او بگرفت و بسوى منزل خويشتن برد . على نور الدين كوچهء ديد رفته و آب زده و درختان سايه بر وى افكنده كه نسيم بهشتى درو وزانست . و در آن كوچه ، سه خانه بود كه يكى از آن خانها ساحتى استوار و كرياسى بزرگوار داشت و ساحت آن خانه ، رفته و آب زده و رخامش گسترده بودند و رايحهء شكوفها ، ساحت را معطر كرده . آنگاه شيخ با نور الدين به خانه اندر شدند و شيخ ، خوردنى حاضر آورده ، بخوردند . پس از آن شيخ پرسيد كه : چه وقت از مصر بدين شهر آمدى ؟\r\nنور الدين جواب داد : اى پدر ، دوش بدين شهر رسيدم . شيخ پرسيد : ترا نام چيست ؟ گفت : نام من على نور الدين است . شيخ گفت : اى فرزند ، تا تو درين شهر هستى ، از من جدا مشو كه من مكانى از بهر تو خالى كنم تا تو در آن مكان ساكن شوى . على نور الدين گفت : اى شيخ ، خود را به من بشناسان . شيخ گفت : من سالى از سالها ببازرگانى داخل مصر شدم . متاع خويش فروخته ، متاعى ديگر شرى كردم و مرا بهزار دينار زر حاجت افتاد . پدر تو تاج الدين ، مرا نشناخته ، هزار دينار به من داد و حجت از من نستد تا اينكه من بدين شهر آمده ، زرهاى او را با هديتى بفرستادم . و ترا در آن روزها ديدم كه خوردسال بودى . اكنون اگر خدا بخواهد ، پاداش كردار نيك پدر ترا به تو خواهم داد . چون نور الدين اين سخن بشنيد ، خرسندى آشكار كرد و بدره را كه هزار دينار زر در آن بود ، بدر آورده ، بشيخ سپرد و به او گفت : اين را بوديعت به تو ميسپارم تا بضاعت شرى كنم .\r\nپس از آن نور الدين چند روز در آن شهر بماند و باغها و نزهتگاهها را تفرج ميكرد و بلهو و لعب و عيش و طرب همىگذاشت تا اينكه يكصد دينار كه\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nبرسم نفقه برداشته بود ، تمام شد . آنگاه نزد شيخ عطر آمد كه از هزار دينار چيزى گرفته ، صرف نمايد ، شيخ را در دكان نيافت . بانتظار او در دكان بنشست و بازرگانان را تفرج ميكرد و به چپ و راست نظاره مينمود كه عجمى استر سوارى ببازار آمد و كنيزكى ماه‌روى و زهره‌جبين و سيمين‌تن در عقب او سوار بود . و همانا شاعر در صفت زلف و رخسار و لعل شكربار آن گلعذار ، اين اشعار گفته :\r\n آن روى نه روى است گل سرخ ببارست * و آن زلف نه زلفست شب غاليه‌دار است\r\nوان جعد نه جعدست همه حلقه و بندست * وان چشم نه چشمست همه خواب و خمار است \r\nپس از آن ، عجمى از استر فرود آمده ، كنيزك را فرود آورد و بانگ بر دلال زد . دلال حاضر آمد . عجمى گفت : اين كنيزك را بگير و مشتريان بر وى بخوان . دلال ، كنيزك گرفته ، او را در ميان بازار بكرسى از آبنوس و عاج بنشاند و نقاب از روى او بركشيد . از زير نقاب ، روئى چون آفتاب پديد شد كه چشم نظارگيان درو خيره ماند . و زلف گره‌گيرش بدانسان بود كه شاعر گفته :\r\n اى زلف يار من زرهى يا زرهگرى * يا پيش تير غمزهء جانان زره‌درى\r\nنشنيده‌ام كه هيچ زره زهر پرورد * بر روى آن صنم زره زهره‌پرورى\r\nبالين و بستر تو ز نسرين و سوسن است * در چين و تاب زينت بالين و بسترى \r\nآنگاه دلال با بازرگانان گفت : به اين گوهر برگزيده و آهوى رميده ، چند خواهيد داد ؟ يكى از بازرگانان ، در قيمت گشوده ، يك صد دينار گفت . و ديگرى دويست دينار داد و سومين سيصد دينار قيمت داد . و همواره بازرگانان ،\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nقيمت كنيزك همىافزودند تا اينكه بنهصد و پنجاه دينار رسانيدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و هفتاد و يكم برآمد\r\nگفت : اى ملك جوان‌بخت ، بازرگانان ، قيمت كنيزك همىافزودند تا قيمت او بنهصد و پنجاه دينار رسيد . در آن هنگام ، دلال رو بعجمى كرده ، گفت : كنيزك ترا قيمة بنهصد و پنجاه دينار رسيد . آيا راضى هستى كه صيغه بخوانيم ؟ عجمى جواب داد : كنيز ، خود راضى هست يا نه ؟ كه من رضاى خاطر او همىخواهم . از آنكه درين سفر ، مرا رنجورى ، روى و او در خدمت من فرونگذاشت . من نيز سوگند ياد كردم كه او را نفروشم مگر به كسى كه او خود بخواهد . تو با او مشورت كن . اگر بگويد راضيم ، به فروش و گرنه مفروش .\r\nدر آن هنگام دلال پيش رفته ، با كنيزك گفت : اى خاتون خوبرويان ، بدان كه خواجهء تو بيع ترا به تو واگذارده و اكنون ترا قيمت بنهصد و پنجاه دينار رسيد .\r\nآيا اجازت ميدهى كه ترا بدين قيمة بفروشم ؟ كنيزك جواب داد : مشترى بر من بنماى . دلال ، يكى از بازرگانان كه مردى بود سالخورده بر وى بنمود . كنيزك ساعتى بر آن شيخ نظاره كرده ، با دلال گفت : مگر تو كم‌خردى و يا ديوانه ؟\r\nدلال جواب داد : اين سخن از بهر چه گفتى ؟ كنيزك گفت : چگونه روا ميدارى كه چون منى را بچنين سالخوردهء بفروشى ؟ كه در صفت چنين مرد ، شاعر گفته :\r\n اى آن‌كه به روى طالع تو * شب جلوه‌گرى كند زحل را\r\nپيرك شدهء كه بر در تو * سنگ آيد از آمدن اجل را \r\nچون شيخ بازرگانان از كنيزك ، اين هجاى زشت بشنيد ، در خشم شد و با دلال گفت : اى پليدك ، ترا كارى نبود مگر اينكه مرا بشرى كردن كنيزك شومى بخوانى كه او مرا در ميان بازرگانان هجا گويد . آنگاه دلال روى بكنيزك كرده ،\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nگفت : ادب بيك‌سو منه . كه اين شيخ كه تو او را هجا گفتى ، شيخ سوق و محل مشورت بازرگانانست . كنيزك تبسم كرده ، گفت : مگر تو گفتهء مهستى 6 نشنيدهء ؟\r\n در خانهء تو آنچه مرا شايد نيست * بندى ز دل رميده بگشايد نيست\r\nگوئى همه‌چيز هست از مال‌ومنال * آرى همه هست آنچه ميبايد نيست \r\nپس از آن كنيزك بدلال گفت : به خدا سوگند كه من بدين شيخ راضى نخواهم شد . مرا به ديگرى به فروش كه هميترسم او از من خجالت برد و مرا به ديگرى بفروشد و من پيوسته از مشترى به مشترى ديگر فروخته شوم . آنگاه دلال به مردى بزرگوار اشارت كرده ، بكنيزك گفت : اى خاتون ، اجازت ميدهى كه ترا بخواجه شريف الدين بفروشم ؟ كنيزك بسوى خواجه نگاه كرده ، ديد كه او نيز پير است و لكن زنخ رنگين كرده . بدلال گفت : نگفتمت كه ديوانهء ؟ از بهر چه مرا بشيخ فانى هميفروشى ؟ مگر من مضحكه‌ام كه مرا از پيرى بسوى پيرى همىگردانى كه هردو بديوارى كهن ميمانند كه به خرابى نزديك هستند و يا عفريتند كه شهاب ثاقب بر ايشان برآمده ، سرنگون گشته‌اند ؟ اما پير نخستين به اين خطاب سزاوار است كه مهرى 7 گفته :\r\n مرا با تو سر يارى نمانده * سر مهر و وفادارى نمانده\r\nترا از ضعف پيرى قوه و زور * چنان كه پاى بردارى نمانده \r\nو اما پير دومين كه زنخ رنگين كرده ، چنانست كه شاعر گفته :\r\n ريش خود را به نيل كرده سياه * كش جوان خوانى و نخوانى پير\r\nخواجه را بين كه از نهايت مكر * كرده با ريش خويشتن تزوير \r\nچون شيخ مصبوغ اللحيه ، اين سخن از كنيز بشنيد ، در خشم شد و با دلال گفت : امروز كنيزكى كم‌خرد ببازار ما آوردهء كه همه‌كس را هجا ميگويد و سخنان زشت بر زبان ميراند . آنگاه بازرگانى از دكان به زير آمده ، دلال را بزد .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nدلال ، كنيزك گرفته ، بازگشت و خشمگين بود و ميگفت : به خدا سوگند كه من در همه عمر ، كنيزى از تو بىشرم‌تر نديده‌ام . كه امروز روزى من ببردى و بازرگانان از بهر تو به من خشم گرفتند .\r\nپس از آن مردى بازرگان كه شهاب الدين نام داشت ، ده دينار به قيمت كنيزك بيفزود . دلال از كنيزك دستورى خواست . كنيزك گفت : او را به من بنماى كه ازو چيزى را بپرسم كه آن چيز را در خانه دارد يا نه . اگر آن چيز در خانه داشته باشد ، مرا بوى بفروشى . دلال ، كنيز را در همانجا گذاشته ، نزد بازرگان شد و گفت : اى خواجه شهاب الدين ، اين كنيزك همىخواهد كه چيزى را از تو جويان شود . اگر آن چيز به خانه اندر داشته باشى ، به تو راضى خواهد شد . و تو شنيدى كه آن كنيزك ببازرگانانى كه ياران تو بودند ، چه گفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و هفتاد و دوم برآمد\r\nگفت : اى ملك جوان‌بخت ، دلال با شهاب الدين گفت : به خدا سوگند كه من همىترسم كه چون او را بسوى تو آورم ، با تو آن كند كه با همسايگان تو كرد و تو بر من خشم گيرى . اگر تو بآوردن او اجازت ميدهى ، بازآورم . بازرگان جواب داد : او را نزد من آور . دلال برفت و كنيزك را بياورد و كنيزك بشهاب الدين نظر كرده ، پرسيد : اى خواجه ، در خانهء تو بالش پر هست يا نه ؟ شهاب الدين جواب داد : آرى يا سيدة الملاح ؟ كنيزك گفت : همىخواهم در وقتى كه بخسبى ، او را بر دهان تو بگذارم تا نفست قطع شود . پس از آن كنيزك روى بدلال كرده ، گفت :\r\nاى پست‌ترين دلالان ، مگر تو ديوانهء كه مرا به پيران سالخورده همىنمائى ؟\r\nساعتى پيش از اين مرا به دو پير بنمودى كه هريكى از ايشان يك عيب داشتند . و اكنون مرا نزد خواجه شهاب الدين آوردهء كه دو عيب دارد . عيب نخستين اينكه كچل است و عيب دومين اينكه كوسج است . و شاعر در مثل خواجه اين بيت را\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nگفته است :\r\n سرى دارد كل و هر جاى موئى رسته دور از هم * مگس گوئى بر اطراف كدوى خشك ريدستى \r\nچون خواجه شهاب الدين از كنيزك اين سخن بشنيد ، از دكه به زير آمده ، كمرگاه دلال بگرفت و گفت : اى پليدك ، كنيزى را بسوى ما آوردى كه ما را يكىيكى هجا همىگويد . در آن هنگام ، دلال دست كنيزك گرفته ، روان شد و گفت : به خدا سوگند من در تمامت عمر از تو بىادب‌تر كنيزى نديده‌ام و از تو شومتر كسى را دچار نشده‌ام . كه امروز روزى مرا ببردى و از تو سودى نبردم ، مگر طپانچه‌هاى بازرگانان خوردم .\r\nپس از آن دلال ، كنيزك را نزد بازرگانى كه خداوند بندگان و غلامان بود ، بياورد و با كنيز گفت : راضى هستى كه ترا بدين بازرگان ، خواجه علاء الدين بفروشم ؟ كنيزك جواب داد : اى دلال ، اين بازرگان نيز كل است و شاعر از براى مثل او گفته است :\r\n اى خواجه ترا سرى چو طاسى * ماليده و سرخ‌روى و محكم\r\nموئى نه در او اگر بود نيز * از تنهائى گرفته ماتم \r\nآنگاه دلال ، او را بسوى بازرگان ديگر برد . كنيزك او را نظر كرده ، ديد كه زنخ‌اش دراز است . گفت : اى شومترين دلالان ، مگر نشنيدهء كه هركرا زنخ دراز است ، او از خرد بىبهره است ؟ و شاعر درين معنى گفته است :\r\n قد تو كوته است و ريش دراز * هردو بادند بر تو ارزانى\r\nآن يكى همچو روز پائيزى * وان دگر چون شب زمستانى \r\nدر آن هنگام دلال ، كنيزك را بازگرداند و گفت : بيا تا ترا نزد خواجهء تو برم . سودى كه امروز از تو به من رسيد ، بس است . كنيزك در بازار به پيش و پس\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nنظاره ميكرد . ناگاه چشمش بنور الدين مصرى افتاد . او را جوانى ديد ماه‌روى و سروقامت و بديع شمايل ، چنان كه صفت گويندگان در وصف او گفته‌اند :\r\n نگار من چو بر سيمين ميان زرين‌كمر بندد * هرآنكو را ببيند دل كى اندر سيم و زر بندد\r\nگهى از مشك زلف او حمايل در گل آويزد * گهى از قير جعد او سلاسل بر قمر بندد \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و هفتاد و سيم برآمد\r\nگفت : اى ملك جوان‌بخت ، كنيزك ، بستهء كمند محبت نور الدين شد و روى بدلال كرده ، گفت : آيا اين جوان بازرگان كه در ميان بازرگانان نشسته ، هيچ بر من مشترى نشد و در قيمت من نيفزود ؟ دلال جواب داد : اى خاتون ، اين جوان ، غريب و از مردمان مصر است . پدر او در مصر از بزرگان بازرگانان است و او ديرگاهى است كه در نزد يكى از ياران پدر خود مهمان است و او در تو از فزونى و كاستى سخنى نگفت . آنگاه ، كنيزك ، انگشتر ياقوت گران‌قيمة از انگشت خود بدر آورده ، با دلال گفت : مرا نزد اين جوان نكوروى بر . اگر او مرا شرى كند ، من اين انگشترى در مقابل رنجهائى كه امروز بردهء ، به تو دهم . دلال فرحناك گشته ، او را بنور الدين رسانيد . كنيزك در شمايل نيكوى او تامل كرده ، ديد در خوبى چنانست كه شاعر گفته :\r\n چون بنشيند به ماه ماند و خورشيد * ماهش خوانم نه ماه و هور بمنظر\r\nكبك قدح‌كش كه ديده سرو كمانكش * ماه بمجلس كه ديده هور بلشكر\r\nدل بربايد همىز شوخ دو بادام * جان بيفزايد همىبلعل دو شكر \r\n\r\n","description":"","footnote":"","page_name":" 182 ","page_number":182},
  {"content":"\r\n\r\nپس از آن كنيزك بنور الدين نظاره كرده ، به او گفت : اى خواجه ، ترا به خدا سوگند مىدهم آيا من خوبروى هستم ؟ على نور الدين جواب داد : اى شمسهء خوبان ، مگر در جهان بهتر از تو كسى هست ؟ كنيزك گفت : از چه‌رو بازرگانان ، قيمة من بيفزودند و تو هيچ سخن نگفتى ؟ گويا كه ترا از من پسند نيامد ؟\r\nنور الدين جواب داد : اى خاتون ، اگر من در شهر خود بودم ، ترا بتمامت مال خود شرى ميكردم . كنيزك گفت : اى خواجهء من ، من با تو نمىگويم كه مرا بقيمة گران بخر و لكن بپاس خاطر من چيزى بقيمة من بيفزاى . نور الدين از سخن كنيزك شرمگين گشت و بدلال گفت : او را قيمة به چند رسيده ؟ دلال جواب داد : قيمتش بنهصد و پنجاه دينار رسيده و اما خراج سلطان بذمت بايع است . نور الدين گفت :\r\nاو را بهزار دينار به من ده . مزد دلالى را نيز از بايع بگير . آنگاه كنيزك پيش رفته ، خود گفت : من خود را به اين جوان نكوروى فروختم . از حاضران يكى گفت :\r\nمبارك است . و ديگرى گفت : شايسته يكديگرند . و يكى ديگر گفت : پليد بن پليد است كسى كه پس ازين بقيمة بيفزايد . نور الدين بحيرت درمانده بود كه دلال ، قاضى و گواهان حاضر آورده و صيغهء بيع و شرى بنوشتند و كنيزك را بنور الدين سپردند و به او گفتند : خدا او را بر تو مبارك كند كه تو او را شايستهء و او سزاوار تست .\r\nدر آن هنگام نور الدين از بازرگانان شرم كرده ، هزار دينار كه بشيخ بوديعت سپرده بود ، بگرفت و در قيمة كنيز بشمرد و كنيزك را بخانهء شيخ عطار بياورد . چون كنيزك به خانه اندر شد ، بساط كهنه در آنجا گسترده يافت . بنور الدين گفت : اى خواجه ، مگر مرا در نزد تو چندان منزلت نبود كه مرا بخانهء اصلى خويشتن برسانى ؟ نور الدين گفت : اى نكوروى ، به خدا سوگند خانهء كه من در آن ساكنم ، همين است . و اين هم ملك شيخ عطار است كه اين مكان از بهر من منزل داده و من مثل تو غريبم و از بازرگان‌زادگان مصرم . كنيزك گفت : اى خواجه ، خانهء محقر نيز ما را كافيست تا به شهر خود بازگردى . و لكن اى خواجه ، برخيز و پارهء خوردنى حاضر آور . نور الدين گفت : اى نكوروى ، مرا جز آن\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nهزار دينار كه در قيمة تو شمردم ، ديگر مالى نيست . كنيز گفت : ترا درين شهر ، صديقى هست كه ازو پنجاه درم وام گرفته ، نزد من آورى تا با تو گويم كه چكار كنى ؟ نور الدين جواب داد : صديقى جز عطار ندارم . در حال برخاسته ، بسوى عطار رفته ، او را سلام داد . شيخ عطار رد سلام كرده ، گفت : اى فرزند ، امروز با هزار دينار چه خريدى ؟ نور الدين گفت : اى عم ، كنيزكى شرا كرده‌ام . عطار پرسيد : مگر تو ديوانهء كه بهزار دينار يك كنيز خريدى ؟ كاش من ميدانستم كه او چگونه كنيزيست . نور الدين جواب داد : اى عم ، او دختركى است فرنگىزاده .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و هفتاد و چهارم برآمد\r\nگفت : اى ملك جوان‌بخت ، شيخ به او گفت : اى فرزند ، بدان كه بهترين فرنگىزادگان در شهر ما يك‌صد دينار قيمة دارند . درين كنيز با تو حيلت كردند . على الصباح ببازارش ببر و او را به فروش . اگر زيان كنى ، دويست دينار زيان خواهى كرد و چنان پندار كه دويست دينار از تو دزد برده است . نور الدين جواب داد : اى عم ، راست ميگوئى . و لكن ميدانى كه مرا جز آن هزار دينار ، مالى نبود . و اكنون چيزى ندارم كه صرف كنم ، اگرچه يك درم باشد .\r\nهمىخواهم كه از روى فضل و احسان ، پنجاه درم به من وام دهى كه تا فردا آن را صرف كنم . چون فردا او را بفروشم ، درمهاى تو بازپس دهم . شيخ گفت : اى فرزند ، تو خوردسالى و اين كنيز ، نكوروست . بسا هست كه ترا خاطر به او متعلق گشته و فروختن او بخويشتن هموار نتوانى كرد و ترا مالى نيست كه به دو صرف كنى و اين پنجاه درم نيز تمام خواهد شد . پس از آن دوباره از من وام خواهى گرفت . باز تمام گشته ، بار سيمين و چهارمين تا ده كرّت از من وام گرفته ، صرف خواهى كرد . اگر پس از آن نزد من آئى ، بسوى تو نگاه نخواهم نمود . آنگاه شيخ پنجاه درم بنور الدين بداد .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nنور الدين درمها گرفته ، بسوى كنيز آمد . كنيز گفت : اى خواجه ، الحال ببازار شو و از اين درمها بيست درم ابريشم رنگارنگ شرى كن و سى درم ديگر را گوشت و نان و نقل و ميوه و شربت و ريحان بياور . نور الدين ببازار رفته ، چنان كرد كه او گفته بود . چون به خانه بازگشت ، كنيزك بر پاى خاست و آستين برزد و\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nطعامى نيكو طبخ كرده ، پيش آورد . طعام بخوردند . پس از آن شربت بخوردند تا اينكه نور الدين خسته گشت و بخفت . آنگاه كنيزك بر پاى خاسته ، از بقچهء خود ، كارگاهى با دو مسمار بدر آورده ، به كار خويش مشغول شد و پيوسته كار همىكرد تا اينكه فارغ گشت و زنارى نيكو تمام كرد . او را صيقلى داده ، فروپيچيد و در زير بالين بگذاشت و بخفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و هفتاد و پنجم برآمد\r\nگفت : اى ملك جوان‌بخت ، كنيزك نيز تا بامداد بخفت . چون بامداد شد ، نور الدين از خواب برخاسته ، ديد كه كنيزك آب حاضر آورده ، آنگاه هردو دست‌نماز گرفته و فريضه بجاى آوردند و خوردنى به كار بردند . كنيزك دست به زير بالين برده ، زنارى را كه شب بافته بود ، بدر آورد و بنور الدين داده ، گفت :\r\nاين زنار بگير . نور الدين پرسيد : اين زنار از كجاست ؟ او جواب داد : اين همان ابريشمهاست كه خريده بودى . اكنون برخيز و او را ببازار عجمها برده ، بدلالش ده كه مشتريان بر وى بخواند . و او را به كمتر از بيست دينار مفروش . نور الدين گفت : اى خوبروى ، چگونه چيزى را كه بيست درم خريده شده ، به بيست دينار توان فروخت و حال آن‌كه بيش از يك شب درو كار نكردهء ؟ كنيزك جواب داد : اى خواجه ، تو قيمة آن را نميدانى . تو او را ببازار برده ، بدلالش ده . چون دلال ، مشتريان بر وى بخواند ، آنگاه قيمة او بر تو معلوم شود .\r\nپس نور الدين زنار ازو گرفته ، ببازار شد و بدلالش سپرده ، بفروختنش اجازت داد . خود بر مصطبهء دكانى بنشست . دلال ، ساعتى غايب شد . پس از آن بازآمده ، گفت : اى خواجه ، برخيز و قيمة زنار بگير كه بيست دينار است . چون نور الدين سخن دلال بشنيد ، در عجب شد . برخاسته ، بيست دينار بگرفت و همه را حريرهاى گوناگون شرى كرد كه كنيزك ، آنها را زنار ببافد . پس از آن به خانه\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nبازگشته ، حرير بياورد و بكنيزك گفت : همهء اينها را زنار بساز و زنار ساختن به من نيز ياد ده . كه در تمامت عمر ازين نكوتر صنعتى نديدم و ازين سودمندتر كارى در عالم نخواهد بود . به خدا سوگند كه اين از تجارت ، هزار مرتبه بهتر است .\r\nكنيزك از سخن او بخنديد و به او گفت : اى خواجه ، نزد شيخ عطار شو و سى درم ازو وام گير و بگو فردا اين مبلغ را رد خواهم كرد . در حال ، نور الدين ، برخاسته ، نزد عطار شد و گفت : سى درم مرا ده كه فردا بازآورم . شيخ ، سى درم بوى بشمرد . نور الدين گرفته ، ببازار درآمد . گوشت و شربت و ريحان خريده ، بسوى خانه بازآمد . و نام كنيزك ، مريم زناريه بود . در حال ، مريم برخاسته ، خوردنى لذيذ مهيا كرد و سفره بگسترد و به خوردن و نوشيدن بنشست دخترك از حسن و جمال نور الدين در عجب شد و اين دو بيت برخواند :\r\n اى زلف تو هرخمى كمندى * چشمت بكرشمه چشم‌بندى\r\nمخرام بدين صفت مبادا * كز چشم بدت رسد گزندى \r\nو پيوسته مريم زناريه با نور الدين بمنادمت مشغول بودند تا خواب بنور الدين غلبه كرده ، بخفت . در حال ، مريم زناريه برخاسته ، بزنار بافتن مشغول شد . چون زنار تمام كرد ، او را صيقل زده ، فروپيچيد و در بقچه‌اش بگذاشت و بخفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و هفتاد و ششم برآمد\r\nگفت : اى ملك جوان‌بخت ، مريم زناريه بخفت . پس از آن برخاسته ، زنار بنور الدين داد و گفت : ببازارش برده ، ببيست دينار به فروش . نور الدين زنار گرفته ، ببازار برد و ببيست دينارش فروخت و بسوى عطار رفته ، وام او رد كرد و شكر احسان او بجا آورد . عطار پرسيد : اى فرزند ، كنيزك را فروختى يا نه ؟ نور الدين\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nجواب داد : چگونه روان از تن خود جدا كنم ؟ پس از آن حكايت از آغاز تا انجام با شيخ عطار فروخواند . شيخ سخت فرحناك شد و گفت : اى فرزند ، به خدا سوگند كه مرا شاد كردى و من از بهر محبتى كه با پدر تو دارم ، همىخواهم كه كار تو نيكو شود . پس از آن نور الدين از شيخ جدا گشته ، گوشت و ميوه و شربت شرى كرد و به عادت معهود بسوى مريم بازگشت .\r\nالقصه ، نور الدين و مريم زناريه پيوسته در عيش و طرب بودند . و مريم هر شب زنارى ساخته و بامدادان ، نور الدين آن را به بيست دينار ميفروخت . درمى چند ازو صرف كرده ، باقى را بمريم مىسپرد . سالى بدين منوال بگذشت .\r\nپس از آن مريم با نور الدين گفت : اى خواجه ، فردا چون زنار بفروشى ، ابريشم هفت‌رنگ شرى كن . كه بخاطرم رسيد از بهر تو جبهء بسازم كه هيچ‌كدام از بازرگانان ، مانند آن جبه نداشته باشند . بلكه ملك‌زادگان را نيز چنان جبه نباشد . نور الدين ببازار رفته ، حريرهاى گوناگون بخريد و بسوى مريم آورد . مريم زناريه در يك هفته ، جبه تمام كرد و بنور الدين داد . نور الدين او را بدوش گرفت و ببازار درآمد . مردمان و بزرگان شهر ، گروه‌گروه بتفرج حسن و جمال نور الدين و حسن صنعت آن جبه گرد آمدند . و او را حال بدين منوال بود تا اينكه شبى از شبها نور الدين خفته بود . چون بيدار شد ، مريم را ديد سخت گريان است و اين ابيات همىخواند :\r\n دلبرا دل ز تو مهجور نخواهم كردن * جان ز هجران تو رنجور نخواهم كردن\r\nهركه مهجور شد از روى تو رنجور دلست * پس دل از روى تو مهجور نخواهم كردن\r\nتا سر من ز گريبان نكنى دور بتيغ * چنگ از دامن تو دور نخواهم كردن \r\nنور الدين گفت : اى خاتون ، گريستن از بهر چيست ؟ مريم جواب داد : از\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nبهر جدائى گريانم . كه بوى جدائى بمشام دلم همىآيد . نور الدين گفت : اى خاتون ، ما را كه از هم جدا خواهد ساخت ؟ كه من جهان را از بهر تو همىخواهم . مريم جواب داد : به خدا سوگند مرا محبت بر تو هزار چندانست كه ترا با من . و لكن هركه از روزگار ايمن نشيند ، برنج و تعب درافتد و بندامت و افسوس درماند . و شاعر درين معنى گفته است :\r\n بنگريد اين چرخ و استيلاى او * بنگريد اين دهر و اين ابناى او\r\nنيست بىصد غصه از وى شربتى * نيست بىصد خار يك خرماى او\r\nتيره‌تر از پار هرامسال او * بدتر از امروز هرفرداى او \r\nپس از آن گفت : اى خواجه نور الدين ، اگر جدائى من نميخواهى ، از مردى فرنگى كه چشم راست او نابيناست و پاى او شل است ، برحذر باش . كه او سبب جدائى ما خواهد بود و من در خواب ديدم كه او بدين شهر آمده و گمان ميكنم كه او نيامده است مگر بطلب من . نور الدين جواب داد : اى شمسهء خوبان ، اگر مرا چشم بر وى بيفتد ، او را بكشم . مريم گفت : اى خواجه ، او را مكش و با او سخن مگوى و بيع و شرى نيز مكن . بلكه خداى تعالى ما را از شر و مكر او نگاه دارد .\r\nپس چون بامداد شد ، نور الدين زنار گرفته ، ببازار رفت و بر مصطبهء دكانى بنشست و با بازرگان‌زادگان بحديث گفتن درپيوست . در آن حال ، همان مرد فرنگى با هفت تن از فرنگيان ببازار بگذشت و على نور الدين را ديد كه جبهء بصنعتى غريب دربر دارد . پيش رفته ، در پهلوى ايشان بايستاد و گوشهء جبه را گرفته ، ساعتى درو تامل كرد و اين روى و آن روى بگردانيد . و على نور الدين نمىدانست . چون او را چشم بدان مرد فرنگى افتاد ، ديد كه او را نام و نشان همانست كه مريم گفته است . آنگاه نور الدين بانگ بر وى زد . فرنگى گفت :\r\nبانگ از بهر چه بر من زدى ؟ چيزى از تو بردم ؟ نور الدين جواب داد : اى پليدك ، از من دور شو . فرنگى گفت : اى مسلم ، ترا بدين خود سوگند مىدهم كه\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nبه من بگوى اين جبه ، صنعت كيست ؟ نور الدين جواب داد : اين صنعت مادر منست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و هفتاد و هفتم برآمد\r\nگفت : اى ملك جوان‌بخت ، چون در جواب فرنگى نور الدين گفت اين صنعت مادر منست ، فرنگى پرسيد : او را ميفروشى كه قيمة گران از من بستانى ؟ نور الدين جواب داد : اى پليدك ، او را نه به تو ميفروشم و نه به ديگرى . كه اين بنام من ساخته شده . فرنگى گفت : او را به من به فروش كه من همين ساعت قيمة آن را پانصد دينار بدهم و كسى كه او را ساخته ، يكى ديگر از بهر تو بسازد . نور الدين جواب داد :\r\nمن هرگز او را نميفروشم . كه درين شهر ، او را نظير و مانند نيست . فرنگى گفت :\r\nاى خواجه ، او را بششصد دينار زر خالص مىفروشى يا نه ؟ و پيوسته ، قيمت همىافزود تا بنهصد دينار رسانيد . نور الدين گفت : خداى تعالى مرا بفروختن او محتاج نكرده . من او را نخواهم فروخت . اگرچه به دو هزار دينار باشد . و آن فرنگى همواره نور الدين را بمال ترغيب ميكرد تا اينكه قيمة بهزار دينار رسانيد .\r\nآنگاه جماعتى از بازرگانان گفتند : اگر نور الدين نفروشد ، ما اين جبه به تو فروختيم . قيمة بشمار . نور الدين گفت : هرگز نفروشم . يكى از بازرگانان گفت : اى فرزند ، اگر اين جبه را قيمت بيشتر دهند و طالب آن بسيار باشد ، يك صد دينار خواهد بود . اكنون اين فرنگى ، او را هزار دينار قيمت داده ، نهصد دينار سود تست . كدام سود از اين بيشتر خواهد بود ؟ مرا راى اينست كه او را بهزار دينار بفروشى و كسى كه او را ساخته ، يكى ديگر از بهر تو بسازد . آنگاه ترا هزار دينار ازين مردك منفعت خواهد بود . نور الدين از بازرگانان شرم كرده ، جبه بفرنگى بهزار دينار بفروخت و قيمة بستد . پس از آن خواست كه بسوى كنيزك رود و او را از حكايت فرنگى آگاه كند . فرنگى گفت : اى حاضران ، نور الدين را نگذاريد\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nبرود كه شما و او امشب مهمان من هستيد كه در نزد من همه‌گونه ميوه و طعام و ريحان مهياست . امشب همهء شما از قدوم خود ، مرا سربلند سازيد .\r\nبازرگانان گفتند : اى خواجه نور الدين ، يك امشب با ما باش تا ساعتى حديث گوئيم و در منزل اين فرنگى كه مردى سخى و جوانمرد است ، بسر بريم .\r\nپس از آن ، بازرگانان او را سوگند دادند و از رفتن خانهء خويش منعش كردند . در حال برخاسته ، دكانها فروبستند و نور الدين را با خويشتن برداشته ، با فرنگى برفتند و بخانهء وسيع و منقش برسيدند . فرنگى ، ايشان را در ايوان خانه نشانيد و سفرهء مصور كه از صنايع غريبه بود ، بگستردش . از آن ظرفهاى قيمتى چينى و بلور در سفره فروچيده و نقل‌هاى گوناگون بنهاد و بكشتن گوسپندى فربه بفرمود .\r\nآنگاه آتش افروخته ، از آن گوشت بريان كرد و ببازرگانان و بعلى نور الدين همىخورانيد . تا اينكه نور الدين را خواب چيره شد .\r\nچون فرنگى او را در خواب و خستگى غرق يافت ، به او گفت : اى نور الدين ، امشب ما را سربلند ساختى . هزار آفرين بر تو باد . پس فرنگى او را بسخن گفتن مشغول كرد و به دو نزديكتر گشته ، در پهلوى او بنشست و عقل او را ساعتى بحديث گفتن بدزديد . آنگاه گفت : اى خواجه نور الدين ، كنيزى را كه يك سال پيش ازين در حضرت بازرگانان بهزار دينار شرى كردهء ، پنج هزار دينارش ميفروشى كه چهار هزار دينار سود كنى ؟ نور الدين جواب داد : حاشا و كلا . فرنگى پيوسته بمالش ترغيب همىنمود تا اينكه قيمة كنيز بده هزار دينار رسانيد . نور الدين در برابر بازرگان از روى بيخودى گفت : كنيزك را فروختم . ده هزار دينار زر بياور . فرنگى از اين سخن فرحناك گشته ، بازرگانان را گواه گرفت و آن شب را با عيش و نوش بروز آوردند .\r\nچون بامداد شد ، فرنگى بانگ با غلامان زد . غلامان ، مال حاضر آوردند .\r\nفرنگى ده هزار دينار زر سرخ بشمرد و گفت : اى نور الدين ، زرها بگير كه اين قيمة كنيزكى است كه دوش در حضرت بازرگانان به من فروختهء . نور الدين گفت :\r\nپليدك ، من چيزى نفروخته‌ام . دروغ همىگوئى . مرا كنيزى نيست . فرنگى گفت :\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nتو او را بيع كردى و اين بازرگانان ، گواه منند . بازرگانان گفتند : اى نور الدين ، ما گواهيم كه تو كنيز خود را بده هزار دينار فروختى . برخيز و قيمة بستان و كنيزك بده كه خداى تعالى بهتر از آن كنيزك به تو خواهد رسانيد . اى نور الدين ، تو اين كنيز را بهزار دينار خريده بودى و يك سال و نيم است كه شب و روز با او بسر مىبرى و هرروز آن كنيز ، زنارى ميساخت كه آن زنار ببيست دينار ميفروختى .\r\nاكنون كه او را بده هزار دينار شرى ميكنند ، نه هزار دينار منفعت تست و هيچ سود ازين بيشتر نخواهد بود . اگر تو او را دوست ميدارى ، ديرگاهيست كه در وصال او بودى . اكنون قيمة بستان و كنيزكى بهتر ازو شرى كن و يا دخترى از دختران بازرگانان بزنى بياور و نيمى ازين قيمة در مهر آن دختر بده و نيمهء ديگر سرمايه كن . و پيوسته بازرگانان ازين گونه سخنان با نور الدين ميگفتند تا اينكه نور الدين ، ده هزار دينار قيمة كنيزك بستد . در حال ، فرنگى ، قاضى و گواهان حاضر آورده و حجت بيع و شرى بنوشتند . نور الدين را كار باينجا رسيد .\r\nو اما مريم زناريه به انتظار خواجهء خود همىگريست . چون شيخ عطار ، آواز گريستن او بشنيد ، زن خود بسوى او فرستاد . زن عطار بنزد او شد و سبب گريستن بازپرسيد . مريم گفت : اى مادر ، نيمى از شب گذشته و هنوز خواجه‌ام بازنگشته ، مرا بيم از آنست كه كسى در شرى كردن من به او حيلت كند و مرا بفروشد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و هفتاد و هشتم برآمد\r\nگفت : اى ملك جوان‌بخت ، زن عطار به او گفت : اى خاتون ، اگر خانه پر از زر كنند ، نور الدين از محبتى كه با تو دارد ، ترا نخواهد فروخت . بسا هست كه از شهر مصر ، جماعتى آمده باشند و او را در نزد خويشتن نگاه داشته باشند .\r\nعلى الصباح انشاء اللّه بسوى تو خواهد آمد . تو اكنون حزن از دل بيرون كن و من\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nنيز امشب بنزد تو بخسبم . القصه ، زن عطار ، مريم زناريه را مشغول ميكرد و او را تسلى ميداد تا اينكه بامداد شد . مريم ، خواجهء خود نور الدين را ديد كه از سر كوچه پديد گشت و همان فرنگى با جمعى از بازرگانان بر اثر او همىآيند . مريم چون ايشان را بديد ، اندامش بلرزيد و گونه‌اش زرد شد . زن عطار چون او را بدين حالت بديد ، گفت : اى خاتون ، چرا حالت تو دگرگون شد و گونه‌ات زرد گشت ؟ مريم گفت : به خدا سوگند كه مرا دل ، بوى جدائى همىشنود . پس از آن كنيزك آهى بركشيد و سرشك از ديده فروريخت و اين شعر برخواند :\r\n اى كينه‌ور زمانهء غدار خيره‌ساز * برخيز تيره كرده بما بر تو روزگار\r\nيك روز راحتى و يكى هفته رنج و غم * يك ماه برقرارى و يك سال بىقرار \r\nپس از آن با زن عطار گفت : اى خاتون ، من با تو نگفتم كه با خواجه‌ام نور الدين از بهر فروختن من حيلتى كرده‌اند ؟ اكنون شك ندارم كه مرا بدين فرنگى فروخته است . و من او را برحذر كردن از اين فرنگى امر كرده بودم . ولى از تقدير ، گريزى و گزيرى نيست . ايشان درين سخن بودند كه نور الدين به خانه اندر شد . كنيزك بر وى نظاره كرده ، ديد كه گونه‌اش زرد گشته و اندامش همىلرزد . به او گفت : اى نور الدين ، گويا مرا فروختهء ؟ نور الدين سخت بگريست و اين ابيات برخواند :\r\n قضا روزى خضر كرد آب حيوان * كشيده بظلمات سختى سكندر\r\nتو از حكم يزدان كركر شناسى * گذر نيست از حكم يزدان كركر\r\nمن از تو به خيره نبرم و لكن * گهى خير بايدت كشيدن گهى شر \r\nپس از آن نور الدين از وى معذرت خواسته ، گفت : يا مريم ، به خدا سوگند كه قلم بدينسان رفته بود و مردمان از بهر فروختن تو با من حيلتى كردند . و لكن اميدوارم كه آنكه بجدائى حكم كرده ، وصال را نيز روزى گرداند . مريم گفت :\r\nمن با تو نگفتم كه ازين فرنگى برحذر باش ؟ پس از آن اين بيت برخواند :\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n دريغ از آنكه نديدم تمام روى تو من * نهاده بايد رويم همىبراه سفر \r\nو ايشان درين حالت بودند كه فرنگى درآمد و خواست كه پاهاى سيده مريم ببوسد . سيدهء مريم طپانچه بر عارض او زد و گفت : اى پليدك ، از من دور شو . چندان در پى من افتادى كه با خواجه‌ام حيلت كردى . فرنگى ازو معذرت\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nخواسته ، گفت : اى خاتون ، گناه من چيست ؟ خواجهء تو نور الدين ترا بطيب خاطر بفروخت . اگر او ترا دوست ميداشت ، ترا نمىفروخت . كه شاعر گفته :\r\n لب چنان را غازى بسيم و زر بفروخت * عجبتر از دل غازى دلى بود بجهان \r\nو اين كنيزك ، دختر ملك فرنگيان بوده است و بيرون آمدن او از شهر پدر ، حديث غريب و حكايت عجيب داشته است كه ما او را به ترتيب بازگوئيم تا شنوندگان در طرب آيند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و هفتاد و نهم برآمد\r\nگفت : اى ملك جوان‌بخت ، مريم زناريه ، دختر ملك فرنگ بود . در نزد پدر و مادر خويش بعزت و حشمت تربيت يافته و فصاحت و كتابت و علم شمار و علم ستارها و فنون سوارى ، نيك آموخته بود و تمامت صنعتها از قبيل خياطت و حياكت و زناربافى و زركشى و كارگاه‌دوزى ياد گرفته و يگانه روزگار خود بود . و او در حسن و جمال ، بتمامت زنان آن عصر برترى داشت . پادشاهان جزاير ، او را از پدر خواستگارى كردند . ولى پدر از محبتى كه به او داشت ، بجدائى او شكيبا نتوانست شد و او را به كسى تزويج نميكرد . و آن ملك جز او فرزند نرينه و مادينه نداشت .\r\nاتفاقا در پارهء از سالها اين دخترك را رنجورى سخت روى داد و به هلاكت نزديك شد . نذر كرد كه اگر از رنجورى عافيت يابد ، فلان دير را كه در فلان جزيره است ، زيارت كند . و آن دير در نزد ايشان رتبتى بلند داشت كه از بهر او نذرها مىكردند و از آنجا بركتها مىجستند . چون مريم از رنجورى خلاص شد ، خواست كه به نذر خود وفا كند . پدرش او را در كشتى بسوى دير فرستاد و پارهء از دختران بزرگان را با وى همراه كرد و خادمان به خدمت ايشان بگماشت . چون\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nكشتى ايشان بدير نزديك شد ، يك كشتى پديد گشت و تمامت آنچه در كشتى مريم بود ، بيغما و اسيرى بردند و ايشان را در شهر قيروان 8 بفروختند . از قضا مريم را بازرگانى عجم بديد و آن عجمى ، عنين بود و بر زنان ميل نداشت . او را از بهر خدمت ، شرى كرد . پس عجمى را رنجورى سخت روى داد و رنجورى او دير كشيد . مريم در خدمت او مبالغت كرد تا اينكه عجمى عافيت يافت و پيوسته هميخواست كه نيكيهاى مريم را پاداش نيكو دهد تا اينكه روزى به او گفت : اى مريم ، چيزى از من تمنا كن . مريم جواب داد : اى خواجه ، تمناى من اينست كه مرا نفروشى مگر به كسى كه من او را بخواهم و دوست دارم . عجمى با او پيمان بست كه چنان كند . پس از آن ، عجمى اسلام بر وى عرضه داشت . مريم مسلمان شد و عبادات بياموخت و كارهاى دين ياد گرفت و قرآن و احاديث نبويه حفظ كرد . چون او را به شهر اسكندريه آورد ، او را چنان كه ياد كرديم ، بعلى نور الدين بفروخت . سبب بيرون آمدن او از شهر خود اين بود .\r\nو اما پدر او ، پادشاه فرنگيان چون از كار دختر آگاه شد ، قيامت بر وى قيام كرد و كشتيها از پى او روان ساخت و سرهنگان و دليران بجستجوى او فرستاد .\r\nايشان جزاير اعراب جستجو كردند و از مريم خبرى نيافتند و نوميد بازگشتند .\r\nپدرش از بهر او محزون گشت و همين فرنگى نابينا كه بزرگترين وزيران او بود و در حيلت و عيارى بر همه‌كس برترى داشت ، بجستجوى مريم بفرمود كه شهرها بگردد و او را اگرچه بيك كشتى زر خالص باشد ، شرى كند . و آن پليدك ، جزاير و درياها همىگشت تا باسكندريه رسيد و ازو جويان گشته ، خبر او را در نزد نور الدين بشنيد و با نور الدين حيلت كرده ، او را از نور الدين چنان كه گفتيم ، شرى كرد . چون مريم در دست وزير پدر گرفتار شد ، بگريستن مشغول گشت . وزير گفت : اى خاتون ، گريستن بگذار . برخيز به شهر پدر شويم تا بعزت در ميان خادمان و غلامان باشى و از مذلت غربت خلاص شوى . و مرا نيز اين رنجها كه از بهر تو برده‌ام و مالها كه از بهر تو صرف كرده‌ام ، بس است . كه يك سال و نيم است من در جستجوى تو همىگردم . پس از آن وزير ملك فرنگيان ،\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nلابه و فروتنى كرد . ولى او را خشم ، افزون ميگشت و ميگفت : اى پليدك ، خداى تعالى ترا به مقصود نرساند .\r\nآنگاه خادمان وزير ، استرى كه زين زرين مرصع داشت ، حاضر آوردند و مريم را بر آن استر سوار كرده ، چترى ديبا كه عمودهاى زرين داشت ، بر سر او بداشتند و در چپ و راست او همىرفتند تا به دريا رسيدند و او را بزورقى نشانده ، بكشتى بزرگ برسانيدند . در آن هنگام وزير نابينا و شل ، ناخدايان را راندن كشتى فرمود . در حال ، ناخدايان ، بادبان كشتى برافراشتند و لنگرها برداشتند و كشتى براندند . و لكن مريم را چشم بسوى اسكندريه بود تا اينكه شهر اسكندريه از چشم او ناپديد شد . آنگاه سخت بگريست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و هشتادم برآمد\r\nگفت : اى ملك جوان‌بخت ، مريم سرشك از ديده روان ساخت و اين دو بيت برخواند :\r\n قسمتم كاش بدان سوى كشد ديگربار * كه از آن مرحله من دل‌نگران بستم بار\r\nبىتو بر سينه زنم هرچه درين ناحيه سنگ * كه از آن مرحله من دل‌نگران بستم بار \r\nو همواره كار مريم ، نوحه و گريستن بود . سرهنگان ، او را دلجوئى كرده و تسليتش همىدادند . سخن ايشان نمىپذيرفت و شكيبا نميشد و گريان‌گريان ، اين دو بيت همىخواند :\r\n دلى كه عاشق صابر بود مگر سنگ است * ز عشق تا بصبورى هزار فرسنگ است\r\nبرادران طريقت نصيحتم مكنيد * كه توبه در ره عشق آبگينه و سنگ است \r\n\r\n","description":"","footnote":"","page_name":" 197 ","page_number":197},
  {"content":"\r\n\r\nمريم را كار بدينجا رسيد . و اما على نور الدين مصرى پس از سفر كردن مريم ، جهان برو تنگ شد و طاقت صبرش نمانده ، بسوى خانه بازگشت . خانه در چشمش تاريك نمود و جامهاى مريم برداشته ، بسينهء خود گرفته ، بگريست و اين ابيات برخواند :\r\n صنما با غم عشق تو چه تدبير كنم * تا بكى از غم تو نالهء شبگير كنم\r\nدل ديوانه از آن شد كه پذيرد درمان * مگرش هم ز سر زلف تو زنجير كنم\r\nآنچه در مدت هجر تو كشيدم هيهات * در دو صد نامه محال است كه تحرير كنم\r\nگر بدانم كه وصال تو بدين دست دهد * دين و دل را همه دربازم و توقير كنم \r\nپس از آن نور الدين ، گريان‌گريان به چهار سوى خانه بگشت و اين دوبيتى برخواند :\r\n دل درد تو يادگار دارد بىتو * و اندوه تو در كنار دارد بىتو\r\nبا اين‌همه من ز جان بجان آمده‌ام * تا در تن من چكار دارد بىتو \r\nآنگاه برخاسته ، در خانه فروبست و بسوى دريا روان گشت و به مكان آن كشتى كه مريم در آن نشسته بود ، نظاره كرد و آهى بركشيده ، سرشك از ديدگان فروريخت و اين ابيات برخواند :\r\n مرا تا كى فلك رنجور دارد * ز روى دلبرم مهجور دارد\r\nبيك باده كه با معشوق خوردم * همه عمرم در آن مخمور دارد\r\nندانم تا فلك را زين غرض چيست * كه بىجرمى مرا رنجور دارد \r\nو در هنگامى كه نور الدين ميگريست و مريم مريم ميگفت ، شيخى از كشتى بيرون آمده ، نور الدين را ديد كه گريانست و اين دوبيتى همىخواند :\r\n ديروز چنان وصال جان‌افروزى * امروز چنين فراق عالم‌سوزى\r\nافسوس كه در دفتر عمرم ايام * آن را روزى نويسد اين را روزى \r\n\r\n","description":"","footnote":"","page_name":" 198 ","page_number":198},
  {"content":"\r\n\r\nشيخ پرسيد : اى فرزند ، گويا تو از بهر دختركى گريانى كه دوش از اينجا با فرنگيان سفر كرد ؟ نور الدين چون سخن بشنيد ، بى خود افتاد و ديرگاهى بى خود بود . چون به خود آمد ، سخت بگريست و اين ابيات برخواند :\r\n اى يار مرا غم تو يار است * عشق تو ز عالم اختيار است\r\nبا عشق تو غم همىگسارم * عشق تو غم است و غم‌گسار است\r\nجان و جگرم بسوخت هجران * خود عادت دل نه زين شمار است\r\nدر هجر ز درد بىقرارم * كان درد هنوز برقرار است \r\nچون شيخ بنور الدين نظاره كرد و حسن و لطافت و فصاحت او را بديد ، از بهر او محزون شد و دلش بر وى بسوخت . و آن شيخ ، رئيس كشتى بود كه به شهر مريم سفر ميكرد و در آن كشتى ، صد تن بازرگانان مسلمان بودند . شيخ با نور الدين گفت : صبر كن . كه صبر اگرچه تلخ است و لكن بر شيرين دارد . و من انشاء اللّه ترا بر وى رسانم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و هشتاد و يكم برآمد\r\nگفت : اى ملك جوان‌بخت ، چون رئيس با نور الدين گفت كه ترا بوى برسانم ، نور الدين پرسيد كه : چه وقت سفر خواهيد كرد ؟ شيخ جواب داد : سه روز مانده كه سفر كنيم . نور الدين از سخن رئيس شادمان شد و شكر احسان او بجاى آورد .\r\nپس از آن ايام وصال بخاطر آورده ، بگريست و اين دوبيتى برخواند :\r\n اى ساخته گشته از تو كار دگران * من يار غم تو و تو يار دگران\r\nمن كرده كنار پر ز خون ديده * از بهر تو و تو در كنار دگران \r\nپس از آن بسوى بازار رفته ، توشه و برگ سفر ساز كرد و بسوى كشتى\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nبازگشت . چون سه روز برفت ، ناخدا بادبان بيفراشت و كشتى براند . پنجاه و يك روز روان بودند . پس از آن ، راه‌زنان بر ايشان بيامدند . كشتى بغارت برده ، ساكنان كشتى اسير كردند و به شهر فرنگيان برده ، بملك عرضه داشتند . ملك فرمود كه ايشان را بزندان كنند و نور الدين نيز با اسيران بود . وقتى كه خواستند اسيران را سوى زندان برند ، كشتى كه ملكه مريم با وزير نابينا در آنجا بودند ، برسيد . وزير بسوى ملك رفته ، او را از آمدن دخترش ، مريم زناريه بشارت گفت . ملك فرمود شهر را بياراستند . و ملك ، خود با تمامت لشكر سوار گشته ، بسوى ساحل باستقبال دختر خود ، مريم روان شدند . چون مريم از كشتى بدر آمد ، ملك او را در آغوش گرفت . ملكه مريم ، ملك را سلام داد . و اسبى از بهر ملكه حاضر آوردند . ملكه سوار گشته ، همىآمدند تا بقصر برسيدند . مادر ملكه پيش رفته ، او را در آغوش گرفت . ملكه او را سلام داد . و اسبى از بهر ملكه حاضر آوردند .\r\nملكه سوار گشته ، همىآمدند تا بقصر برسيدند . مادر ملكه پيش رفته ، او را در آغوش گرفت . ملكه او را سلام داد . مادرش حالت او بازپرسيد .\r\nدر آن هنگام ، ملك ، اسيران را بخواست . اعراب را حاضر آوردند و على نور الدين از جمله ايشان بود . ملك بكشتن ايشان فرمان داد . نخستين كسى كه او را كشتند ، رئيس كشتى بود . پس از آن بازرگانان را يك‌يك بكشتند و جز على نور الدين كسى نماند . چشمان او را فروبستند و بر نطعش بنشاندند و هميخواستند كه او را بكشند . ناگاه عجوزى دررسيد و با ملك گفت : اى ملك ، تو نذر كرده بودى كه هروقت دختر تو مريم بسلامت بازگردد ، بهر يكى از كليساها پنج تن از اسيران بدهى كه به خدمت كليسا قيام كنند . و اكنون دخترت بسلامت بازآمده . به نذر خود وفا كن . ملك با عجوز گفت : سوگند كه از اسيران ، جز اين جوان كه همىخواهند او را بكشند ، كس زنده نمانده . او را بگير و به خدمت كليسااش بدار تا دگربار ، اسيران بياورند . آنگاه چهار تن ديگر به تو مىدهم .\r\nعجوز ، ملك را دعا گفته ، پيش رفت و على نور الدين از روى نطعش بر پاى كرد و بسوى او بنگريست . او را جوانى نكومنظر يافت و او را بسوى كليسا\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nبرد و به او گفت : اى فرزند ، جامهاى خويش بركن كه تو به اين جامه ، سزاوار خدمت پادشاهانى . نور الدين جامه بركند . عجوز ، جبه و پيراهن پشمين حاضر آورده ، بوى بپوشانيد و دستار پشمينش بر سر نهاد و به خدمت كليسااش بداشت .\r\nنور الدين هفت روز به خدمت قيام كرد . آنگاه عجوز نزد نور الدين آمده ، گفت : اى جوان ، جامهاى حرير خود دربر كن و اين ده دينار گرفته ، الحال بيرون شو و امروز تفرج كن و بدينجا بازمگرد ، و گرنه كشته خواهى شد . نور الدين پرسيد : اى مادر ، سبب چيست كه بايدم بيرون رفت ؟ عجوز جواب داد : اى فرزند ، بدان كه دختر ملك ، مريم همىخواهد كه از بهر زيارت بكليسا اندر آيد و به جهت خلاص يافتن از اسارت ، قربانى كشته ، به نذر خويش وفا كند . و با او چهار صد تن دختريست قمرمنظر كه از جملت ايشان دختران وزير و دختران بزرگان دولت است و در اين دم حاضر خواهند شد . بسا هست كه ايشان را چشم بر تو افتد . كه اگر ترا ببينند ، در حال بكشند . در آن هنگام نور الدين ده درم از عجوز گرفته ، جامهاى حرير خود را بپوشيد و بسوى بازار رفت و كوى و محلت شهر همىگشت تا اينكه همه سوى و همه راهها بشناخت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و هشتاد و دوم برآمد\r\nگفت : اى ملك جوان‌بخت ، چون نور الدين ساعتى غايب شد ، پس از آن بدير بازگشت . مريم زناريه ، دختر ملك فرنگ را ديد كه با چهار صد تن دختران ماهروى بدير اندر آمدند . چون نور الدين را چشم بمريم زناريه افتاد ، عنان طاقت از دستش رها گشته ، بىتابانه فرياد بركشيد و گفت : يا مريم يا مريم . چون دختران آواز نور الدين بشنيدند كه مريم مريم همىگويد ، شمشيرها آهيختند و بنور الدين هجوم كردند و همىخواستند كه او را بكشند . مريم چشم بر وى انداخته ، در او تامل كرد و او را نيك بشناخت . آنگاه با دختران گفت : ازين جوان\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nدست برداريد كه بىشك و ريب ، او ديوانه است و علامت جنون از چشمان او آشكار است . چون نور الدين از ملكهء مريم اين سخن بشنيد ، سر خويش بگشود و چشمان بگردانيد و پاها كج كرده ، دست و پا زدن گرفت و كف بر لب آورد .\r\nمريم گفت : نگفتمت كه او ديوانه است ؟ او را نزد من آوريد و ازو دور شويد تا سخن او بشنوم . كه من لغت عرب ، نكو ميدانم . تا حالت او ببينم و بدانم كه درد او را داروئى هست يا نه . در آن هنگام دختركان ، او را برداشته ، نزد ملكهء مريم آوردند و خويشتن ازو دور گشتند . ملكه گفت : اى نور الدين ، آيا از بهر من بدينجا آمده ، خود را بمهلكه انداختهء و خود را به صورت ديوانگان ساختهء ؟\r\nنور الدين جواب داد : اى خاتون ،\r\n ما را ز فراق تو خرد هيچ نمانده است * اين بىخرديها همه معذور همىدار \r\nمريم گفت : اى نور الدين ، تو جز خويشتن ، كسى را ملامت مكن . كه من ترا پيش از آنكه در دام بيفتى ، بحذر كردن از وزير نابينا و شل بسپردم . ولى تو شنيدى و بهواى نفس خود پيروى كردى . و من كه ترا خبر دادم ، نه از راه كشف بود و نه در خواب ديده بودم . بلكه وزير نابينا را بعيان بديدم و دانستم كه او در آن شهر ، جز طلب من از پى كار ديگر نيامده . نور الدين جواب داد : اى خاتون ،\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nلغزش و خطائى بود كه مرا روى داد .\r\n جنايتى كه بكردم اگر درست نباشد * فراق روى تو چندين بس است حد جنايت \r\nديرگاهى نور الدين و ملكه در معاتبه و شكايت بودند و هريكى ماجراى خويش به ديگرى بيان ميكردند و اشعار همىخواندند و همىگريستند . و ملكه را حلهء سبز زرين طراز دربر بود و حسن و جمالش فزونتر گشته . گويا شاعر به اين ابيات ، او را وصف گفته بود :\r\n پريست نه كه پرى چاكر ويست بحسن * فرى كسى كه پرى چاكر ويست فرى\r\nپرى ندارد رخساره از گل سورى * پرى ندارد زلف از بنفشهء طبرى\r\nپرى كه ديده بنور مه چهارده شب * پرى كه ديد بزيب ستارهء سحرى \r\nپس چون شب درآمد ، ملكه روى بدختركان كرده ، بايشان گفت : آيا در دير مينشينيد يا نه ؟ گفتند : آرى برنشينيم . در آن هنگام ملكه ، دختركان برداشته ، به مكان مريم عذرا درآمد كه در آنجا طواف كنند . چون دختركان طواف كرده ، زيارت بانجام رسانيدند ، ملكه روى بايشان كرده ، گفت : همىخواهم كه در اين دير تنها باشم و تبرك حاصل كنم . كه ديرگاهيست من ازينجا غايب بودم و مرا اشتياق ، افزون گشته و شما هروقت كه ميخواهيد بخسبيد . دختركان گفتند : حبا و كرامة . تو بدان‌سان كه ميخواهى ، به زيارت مشغول شو . آنگاه دختركان هريكى بسوئى پراكنده گشته ، بخفتند .\r\nملكه برخاسته ، على نور الدين را جستجو همىكرد . او را در گوشهء ديد كه بانتظار ملكه نشسته . چون ملكه ، راه بسوى او كرد ، نور الدين بر پاى خاست .\r\nملكه بنشست و او را در پهلوى خويش بنشاند و ميگفتند : شبهاى وصال ، چه كوتاه و شبهاى جدائى ، چه دراز است . و گفتهء شاعر همىخواندند :\r\n ديدار شد ميسر و بوس و كنار هم * از بخت شكر دارم و از روزگار هم \r\n\r\n","description":"","footnote":"","page_name":" 203 ","page_number":203},
  {"content":"\r\n\r\n آن شد كه چشم بد نگران بود در كمين * خصم از ميان برفت و سرشك از كنار هم \r\nو ايشان در حديث گفتن بودند كه ناگاه ناقوس‌زن به بام دير شد كه مردمان از خواب بيدار كند . و آن ناقوس‌زن ، جوانى بود نكوروى ، چنان كه شاعر گفته :\r\n فتنه سامريش در دهن شورانگيز * معجز عيسويش در لب شكرخا بود \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و هشتاد و سيم برآمد\r\nگفت : اى ملك جوان‌بخت ، چون ناقوس‌زن به بام دير برآمد ، ناقوس برزد . در حال ملكه برخاسته ، كار بعلى نور الدين دشوار شد و با كدورت و محنت بازگشته ، بگريست و اين دو بيت را برخواند :\r\n بسالها شب و صلى گر اتفاق افتد * شفق فرونشده صبح مىكند آغاز\r\nچو نوبت شب هجران رسيد مؤذن صبح * بصبحگاه قيامت برآورد آواز \r\nملكه گفت : اى نور الدين ، چند روز است كه درين شهرى ؟ نور الدين گفت : هفت روز است . ملكه گفت : آيا اين شهر گرديدهء و راههاى او ديدهء ؟\r\nنور الدين جواب داد : آرى ، همه را نيك شناخته‌ام . ملكه گفت : جاى صندوق مىشناسى ؟ نور الدين جواب داد : آرى ، ميشناسم . ملكه گفت : اكنون كه همهء اينها ميشناسى ، در شب آينده چون سه يك شب بگذرد ، تو بسوى صندوق نقد شو و هرچه در آنجا ببينى ، بردار . آنگاه در دير بگشا و بسوى دريا شو . كه يكى كشتى كوچك در آنجا ببينى كه ده تن ناخدايان در آن كشتى هستند . چون رئيس ترا ببيند ، دست بسوى تو دراز كند . تو دست به او ده تا ترا بكشتى نشاند و تو با ايشان در كشتى بنشين تا من بسوى تو آيم . و زينهار زينهار كه در آن شب نخوابى و گرنه پشيمان شوى . پس از آن ملكه ، نور الدين را وداع كرده ، از نزد او بيرون\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nآمد . دختركان بيدار كرده ، بدر دير آمده ، در بكوفتند . عجوز ، در بگشود . چون ملكه از در دير بدر آمد ، خادمان و سپاهيان ديد كه ايستاده‌اند . آنگاه استرى حاضر آوردند . ملكه بر استر بنشست . سرهنگى از سپاهيان ، لگام استر گرفته ، دختركان از دنبال ايشان همىرفتند تا بقصر ملك برسيدند . و ملكه را كار بدينجا رسيد .\r\nو اما نور الدين پيوسته در آن مكان پنهان بود تا آفتاب برآمد و در دير گشوده شده و مردمان در دير بسيار گشتند . على نور الدين با مردمان آميخته ، بسوى عجوز آمد . عجوز ازو پرسيد : دوش در كجا خفتى ؟ نور الدين جواب داد :\r\nبدانسان كه فرموده بودى ، در شهر به جائى خفته بودم . عجوز گفت : اى فرزند ، كارى صواب كردهء . اگر دوش بدير اندر خفته بودى ، ترا ببدترين عقوبت مىكشتند . نور الدين به كار خويش پرداخت تا اينكه روز بپايان رسيد و شب برآمد . نور الدين برخاسته ، صندوق نقد بگشود و از صندوق ، گوهرهاى گران‌قيمت سبك‌وزن بگرفت و صبر كرد تا سه يك شب برفت . آنگاه برخاسته ، از در بيرون آمد و كمى رفت تا بدروازه رسيد . دروازه بگشود و بكنار دريا شد .\r\nيك كشتى در آنجا ديد كه رئيس آن شيخى كهن‌سال است كه زنخ سفيد و دراز دارد و در ميان كشتى ايستاده و ناخدايان در خدمت او ايستاده‌اند . چنان كه ملكه به او گفته بود ، دست بسوى او دراز كرد و شيخ دست او را بگرفت و بكشتى برنشاند . در آن هنگام ، شيخ رئيس بانگ بناخدايان زد و بايشان گفت : طنابهاى كشتى از ساحل بگشائيد كه پيش از دميدن صبح ، كشتى برانيد . يكى از آن ده تن گفت : اى رئيس ، كشتى چگونه توانيم راند كه ملك بكشتى خواهد نشست و در دريا تفرج خواهد كرد ؟ و همىخواهد كه از حال دريا آگاه شود كه از دزدان اعراب به دختر خود ، ملكه بيم دارد . آنگاه رئيس بانگ بديشان زد و شمشير بركشيد و آن‌كه جواب داده بود ، دونيمه كرد . يكى ديگر از ايشان گفت : رفيق مرا بكدام گناه كشتى ؟ در حال ، شيخ رئيس ، گردن او نيز بزد . و پيوسته شيخ\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nرئيس ايشان را همىكشت تا ده تن را پاك بكشت و به دريا فروريخت . پس از آن بانگى بلند بنور الدين زد و به او گفت : از كشتى بدر شو ، طناب كشتى بگشاى .\r\nنور الدين از شمشير او هراس كرده ، برخاست و بر ساحل بجست و طناب كشتى بگشود و بسرعت بكشتى درآمد . و شيخ رئيس به او ميگفت چنين كن و چنان كن و كشتى چنين بران و بفلان ستاره نظر كن . نور الدين چنان ميكرد كه شيخ رئيس ميگفت و بسرعت كشتى همىراند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و هشتاد و چهارم برآمد\r\nگفت : اى ملك جوان‌بخت ، شيخ با نور الدين ، كشتى همىراندند . ولى نور الدين در درياى فكرت و حيرت غرق بود و هروقت كه بشيخ نظاره ميكرد ، بهراس ميشد و نميدانست كه بكدام سوى مىراند . تا اينكه هنگام ظهر رسيد . در آن هنگام ، نور الدين ديد كه رئيس ، زنخدان خود گرفته ، فروكشيد و زنخدان از رويش جدا شد . نور الدين تامل كرده ، ديد كه زنخدانى بوده است مزور كه بر روى خود چسبانيده و آن شيخ رئيس ، ملكه است كه آن حيلت به كار برده تا ناخدايان بكشد .\r\nنور الدين از حيلت ملكه و شجاعت او بشگفت ماند و عقلش از غايت فرح ، پريدن گرفت . پس از آن نور الدين را شوق و طرب بگرفت و پديد آمدن مقصود را يقين دانسته ، اين ابيات برخواند :\r\n تا سايهء مباركت افتاد بر سرم * دولت غلام من شد و اقبال چاكرم\r\nشد سالها كه از سر من رفته بود بخت * از دولت وصال تو بازآمد از درم\r\nبيدار در زمانه نديدى كسى مرا * در خواب اگر خيال تو گشتى مصورم\r\nساقى بيا كه از مدد بخت كارساز * كامى كه خواستم ز خدا شد ميسرم \r\n\r\n","description":"","footnote":"","page_name":" 206 ","page_number":206},
  {"content":"\r\n\r\nچون نور الدين ابيات بانجام رسانيد ، ملكه از فصاحت او در عجب شد .\r\nنور الدين گفت : اى خاتون ، اگر تو خويشتن به من آشكار نمىكردى ، هرآينه از غايت خشم هلاك ميشدم . ملكه از سخن او بخنديد . و ملكه ، شجاعت تمام داشت و راههاى دريا و راندن كشتى نيك ميشناخت . براندن كشتى مشغول شد و تا شامگاه ، مسافت بعيد طى نمودند . آنگاه طعام حاضر آورده ، بخوردند . پس از آن ملكه ، گوهرها و ياقوتهاى گران‌قيمت كه از قصر پدر بيرون آورده بود ، بنور الدين بنمود .\r\nنور الدين را غايت فرح روى داد و باد مراد همىوزيد و كشتى همىرفت تا به شهر اسكندريه نزديك شدند و علامتهاى شهر بديدند . و همىرفتند تا ببندر يمينه برسيدند . آنگاه نور الدين از كشتى بدر آمده ، طناب كشتى بسنگى از سنگهاى گازران فروبست و از ذخيرهائى كه ملكه از خزينهء پدر آورده بود ، قدرى بگرفت و بملكه گفت : اى خاتون ، تو در كشتى بنشين تا من ترا بدانسان كه آرزو دارم ، باسكندريه برسانم . ملكه گفت : هرچه خواهى بكن . ولى بشتاب كه تاخير انداختن كارها سبب ندامت خواهد بود . نور الدين گفت : اى ملكه ، دير نخواهم كرد . پس ملكه در كشتى نشسته ، نور الدين روى بسوى خانهء عطار گذاشت كه از زن عطار ، نقابى و چادرى و موزهء عاريت كرده ، بياورد . ولى از\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nگردش روزگار آگاه نبود . نور الدين و ملكه را كار بدينجا رسيد .\r\nو اما پدر ملكه چون بامداد شد ، از دختر خود جويان شد و او را نيافت . از كنيزكان و خادمان او بازپرسيد : گفتند : اى ملك ، او شب از قصر بدر شد و بسوى دير رفت . در هنگامى كه ملك با كنيزكان در حديث بود ، فريادى بلند برخاست .\r\nملك سبب بازپرسيد . گفتند : اى ملك ، ده تن از ناخدايان در كنار دريا كشته افتاده و كشتى ملك مفقود گشته و درى را كه از دير به دريا بازميشود ، گشوده يافتيم و اسيرى كه به خدمت كليسا گماشته بودند ، ناپديد گشته . ملك گفت : اگر كشتى من ناپديد گشته ، بىشك و ريب ، دختر من در آن كشتى خواهد بود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و هشتاد و پنجم برآمد\r\nگفت : اى ملك جوان‌بخت ، ملك گفت : دختر من در آن كشتى خواهد بود . در حال ، ملك ، رئيس بندر را بخواند و به او گفت : سوگند كه اگر با لشكرى انبوه بكشتى من نرسى و كشتى را با كسانى كه درو هستند بسوى من نياورى ، ترا ببدترين عقوبت بكشم . رئيس بندر ، هراسان از آستان ملك بدر آمده ، در كليسا نزد عجوز شد و به او گفت : اى خاتون ، تو از اسيرى كه در نزد تو بود ، چه شنيده بودى و او را شهر ، كدامست ؟ عجوز جواب داد : من از اسير شنيده بودم كه او از شهر اسكندريه است . چون رئيس بندر ، سخن عجوز بشنيد ، بسوى بندر بازگشت و بانگ بر ناخدايان زد كه : اكنون بادبان كشتى بگشائيد . ناخدايان چنان كردند كه او فرمود . در حال ، كشتى براندند و شبانروز همىراندند تا در ساعتى كه نور الدين از كشتى بدر آمده و ملكه را در كشتى گذاشته بود ، به شهر اسكندريه نزديك شدند .\r\nو از جملهء فرنگيان كه از پى ايشان بيرون آمده بود ، وزير نابينا و شل بود . چون ايشان كشتى را ديدند كه بساحل بسته است ، كشتى را بشناختند و كشتى خويشتن را دور تر ازو بستند و با زورقى بسوى آن كشتى روان شدند . و در آن زورق ، صد\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nتن دلير جنگجو بودند و زورق همىراندند تا بكشتى ملكه برسيدند . در آنجا كسى جز ملكه نيافتند . او را گرفته ، با كشتى بسوى كشتيهاى خويشتن آمدند و به قصد بلاد روم بازگشتند و كشتى همىراندند تا به شهر خويشتن برسيدند و ملكه از كشتى درآورده ، بسوى ملك بردند .\r\nاو بر تخت مملكت نشسته بود . چون چشمش بملكه افتاد ، به او گفت : اى پليدك ، چرا دين پدران خويش گذاشتى و مسيح را ترك كرده ، بدين اسلام پيروى كردى ؟ ملكه جواب داد : مرا گناهى نيست . كه من شب بيرون رفتم . ناگاه دزدان اعراب هجوم آورده ، دهان من بگرفتند و بازوان من ببستند و مرا در كشتى گذاشته ، بسوى شهر خويش براندند . من بايشان حيلت كرده ، خود را چنان نمودم كه مسلمانم . آنگاه بند از من برداشتند و من ابدا اميد خلاصى نداشتم كه سپاه تو رسيده ، مرا خلاص كردند . سوگند كه مرا از خلاصى خود ، غايت فرح روى داد . ملك به او گفت : اى پليدك ، سوگند كه دروغ همىگوئى . ناچار ترا ببدترين عقوبت بكشم . مگر آنچه نخست كرده بودى ، بس نبود كه دوباره اين حيلتها و خدعها كردى ؟ پس از آن ملك بكشتن او فرمان داد .\r\nدر حال ، وزير نابينا و شل كه عاشق ديرينهء ملكه بود ، حاضر آمده ، گفت :\r\nاى ملك ، او را مكش و او را به من تزويج كن كه من ازو پاس همىدارم و از بهر او قصرى از سنگ بنا كنم كه دزدان اعراب بر آن قصر دست نتوانند يافت . و هر وقت كه قصر تمام كنم ، سى تن از اعراب بر در قصر قربان كنم . ملك ، تمناى وزير پذيرفت و راهبانان را اجازت داد كه ملكه را بوزير تزويج كنند و وزير را ببنا كردن قصرى محكم امر فرمود . وزير ، بنايان به كار بداشت . ملكه را با پدر خويش و وزير نابينا ، كار بدينجا رسيد .\r\nو اما نور الدين چون بسوى خانهء عطار رفت ، از زن عطار ، چادرى و نقابى و موزهء عاريت كرده ، بسوى دريا بازگشت و از كشتى ملكه اثرى نيافت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n\r\nچون شب هشتصد و هشتاد و ششم برآمد\r\nگفت : اى ملك جوان‌بخت ، چون نور الدين بكنار دريا رسيد ، از ملكه اثرى نديد ، محزون گشت و سرشك از ديده روان ساخت و اين دو بيت برخواند :\r\n درمان دل خود ز كه جويم * افسانهء خويش با كه گويم\r\nآورد فراق زردروئى * دور از رخت اى صنم برويم \r\nپس از آن به چپ و راست نظر كرده ، گروهى ديد كه ميگويند : اى مسلمانان ، از براى شهر اسكندريه ، حرمتى بر جاى نماند . كه فرنگيان بدينجا آمده ، كشتى را با ساكنان كشتى بسوى بلاد خويشتن بردند و كسى از مسلمانان از عقب ايشان نرفت . نور الدين بايشان گفت : چه روى داده ؟ گفتند : اى فرزند ، يكى كشتى پر از سپاه فرنگيان ، همين ساعت برسيد و سپاهيان هجوم آورده ، كشتى را كه بساحل بسته بودند ، با ساكنان آن بگرفتند و به شهر خويشتن بازگشتند . چون نور الدين سخن ايشان بشنيد ، بى خود افتاد . چون به خود آمد ، مردمان ، قضيت او بازپرسيدند . او حكايت از آغاز تا انجام حديث كرد . چون مردمان از حكايت او آگاه گشتند ، يكان‌يكان او را دشنام دادند و به او گفتند : تو چرا ملكه را بىچادر و نقاب بيرون نياوردى كه چنين حادثه روى دهد ؟ القصه ، هريكى بيك‌گونه سخن ، او را سرزنش ميكردند و پارهء از ايشان ميگفتند كه : او را به حال خود واگذاريد كه آنچه به او روى داده ، بس است .\r\nآنگاه نور الدين دوباره بى خود شد و در آن حالت ، شيخ عطار برسيد .\r\nمردمان را ديد كه در يك جا جمع آمده‌اند . بسوى ايشان رفت كه خبر بازپرسد .\r\nنور الدين را ديد كه در ميان ايشان بى خود افتاده . در نزد سر او بنشست و او را به خود آورد و به او گفت : اى فرزند ، اين چه حالت است ؟ نور الدين گفت : اى پدر ، كنيزى كه از من برده بودند ، او را از شهر پدرش بازآوردم و رنجها از بهر او\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nبردم . چون بدين شهر رسانيدم ، كشتى بساحل بسته ، كنيزك درو گذاشتم و بخانهء تو رفتم كه از زن تو جامهء زنان گيرم كه او را به شهر درآورم . سپاه فرنگيان آمده ، كشتى را با كنيزك بازپس برده‌اند . چون شيخ عطار سخن او بشنيد ، جهان در چشمش تيره گشت و بنور الدين گفت : اى فرزند ، از بهر چه او را به شهر اندر نياوردى ؟ اكنون برخيز و با من به شهر درآى . شايد خداى تعالى كنيزى بهتر از آن ترا نصيب گرداند . نور الدين گفت : اى عم ، من هرگز ازو شكيبا نتوانم بود و دست از طلب برنخواهم داشت ، اگرچه جام هلاك بنوشم . عطار گفت : اى فرزند ، اكنون چه خواهى كرد ؟ نور الدين جواب داد : بسوى شهر بازخواهم گشت و خويشتن در ورطهء هلاك انداخته ، يا بجانان خواهم رسيد يا در راه او جان خواهم داد . عطار گفت : اى فرزند ، ما كل مرة تسلم الجره . 9 اگر آن دفعه نجات يافتى ، بسا هست كه درين كرّت ترا بكشند . خاصه اينكه ترا شناخته‌اند .\r\nنور الدين گفت : اى عم ، بگذار تا سفر كنم كه اگر در راه او بميرم ، بهتر است از آن‌كه در جدائى او بميرم .\r\nاز قضا كشتى بكنار بسته و مهياى سفر بود كه ساكنان آن همهء كارها ديده و توشه و آب برداشته بودند . در حال ، بادبان كشتى بگشودند و نور الدين نيز در كشتى بنشست . باد مراد بر ايشان وزيدن گرفت و همىرفتند كه كشتىهاى فرنگيان در دريا پديد شدند و هركشتى كه از اعراب ميديدند ، ساكنان آن اسير كرده ، نزد ملك بردند و در پيش ملك بداشتند . ملك بكشتن ايشان فرمان داد و ايشان يك صد مسلمان بودند . جلاد ، ايشان را بكشت و كشتن نور الدين را بخردسالى او رحمت آورده ، تاخير انداخت . چون ملك او را بديد ، نيكش بشناخت و به او گفت : آيا تو نور الدين نيستى كه در نزد ما بودى ؟ جواب داد : نام من نور الدين نيست . بلكه ابراهيم است و هرگز اين شهر نديده‌ام . ملك گفت :\r\nدروغ ميگوئى . تو همان نور الدين هستى كه ترا بعجوز بخشيدم تا در دير خدمت كنى . نور الدين جواب داد : اى ملك ، مرا نام ، ابراهيم است . ملك گفت : اگر عجوز حاضر آيد و ترا ببيند ، خواهد شناخت .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nو ايشان درين گفتگو بودند كه وزير اعور دررسيد و زمين بوسيده ، گفت :\r\nاى ملك ، بناى قصر تمام گشت . تو ميدانى كه من نذر كرده بودم كه هروقت بناى قصر تمام شود ، سى تن از اعراب بكشم و اكنون آمده‌ام كه سى تن از اسيران از تو گرفته ، بكشم و به نذر خود وفا كنم . ملك گفت : سوگند كه از اسيران ، جز اين جوان در نزد من نمانده . تو او را بگير و همين ساعتش بكش تا دگربار اسيران بياورند . كه هرچه اسير خواسته باشى ، به تو بدهم . در آن هنگام وزير اعور ، نور الدين را گرفته ، بسوى قصر برد كه او را بر در قصر بكشد . آنگاه نقاشان گفتند : اى وزير ، دو روز ديگر ما را شغل باقى است . صبر كن و كشتن اين اسير ، دو روز تأخير نه ، كه نقاشى بانجام رسانيم . شايد بقيت سى تن نيز تمام شود و همه را يك‌دفعه بكشى و در يك روز به نذر خود وفا كنى . در آن هنگام ، وزير ، نور الدين را بزندان فرستاد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و هشتاد و هفتم برآمد\r\nگفت : اى ملك جوان‌بخت ، وزير چون فرمود نور الدين را در زندان كنند ، خادمان ، او را گرفته ، قيد بر او بنهادند . نور الدين ، مرگ را بعيان ديد و گرسنه و تشنه در زندان بود . از قضا ملك دو اسب داشت . يكى سابق و ديگرى لاحق نام داشت .\r\nيكى از آنها اشهب و ديگرى ادهم بود و پادشاهان جزاير ميگفتند كه هركه يكى از آن دو اسب را دزديده ، نزد ما آورد ، هرآنچه سيم و زر و در و گوهر بخواهد ، او را بدهيم . ولى كس دزديدن يكى از آنها نمىتوانست . اتفاقا در چشمهاى يكى از آن دو اسب ، علتى پديد آمد . ملك ، بيطاران جمع آورد . همه بيطاران از معالجت عاجز شدند . در آن هنگام وزير اعور و شل نزد ملك شد و او را محزون يافت . گفت : اين اسب به من ده تا معالجت كنم . ملك ، اسب به او داد .\r\nوزير ، اسب باصطبلى آورد كه نور الدين در آنجا محبوس بود . چون آن اسب از\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nاسب ديگر كه رفيق او بود ، جدا شد ، فريادى برآورد كه مردمان ازو بترسيدند و پيوسته فرياد همىكرد . وزير دانست كه شيههء او را سبب ، جز جدائى آن از اسب ديگر نيست . آنگاه نزد ملك رفته ، او را ازين كار آگاه نمود . ملك چون سخن او تحقيق كرد ، گفت : در وقتى كه حيوان لا يعلم بجدائى شكيبا نشود ، خداوندان خرد و هوش چگونه بجدائى صبر توانند كرد ؟ پس از آن ملك فرمود كه آن اسب ديگر باصطبل وزير اعور ، شوهر مريم برند و خادمان را گفت به او بگويند كه اين اسب را از بهر خاطر دختر خود به تو بخشيدم .\r\nپس در هنگامى كه نور الدين در اصطبل بقيد اندر نشسته بود ، به آن دو اسب نظاره كرده ، يكى از آنها را ديد كه در چشمان او علتى هست . او را معرفت تمام به حالت چارپايان و معالجت آنها بود . با خود گفت : به خدا سوگند اكنون هنگام فرصت است . برخاسته ، با وزير ميگويم كه من چشمهاى اين اسب ، معالجت توانم كرد . آنگاه كارى كنم كه چشمان اسب تلف شود و بدان سبب ، وزير ، مرا بكشد كه شايد ازين زندگانى ناخوش خلاص شوم .\r\nچون وزير باصطبل درآمد ، نور الدين گفت : اى وزير ، اگر من اين اسب را معالجت كنم ، با من چه خواهى كرد . وزير جواب داد : بجان تو سوگند اگر تو او را معالجت كنى ، از كشتنت آزاد كنم . نور الدين گفت : بفرما تا دست از من بگشايند . وزير بگشودن دست او فرمان داد . در حال ، نور الدين برخاسته ، پارچهء شيشه نرم بگرفت و بآهكش بياميخت و به آب پياز عجين كرده ، بچشمان اسب بگذاشت و با دستارچه فروبست و با خود گفت : همين دم چشمهاى اسب از حدقه بيرون آيد و مرا بدان سبب بكشند و من راحت يابم . پس از آن نور الدين آن شب را نخفت و بتضرع و زارى سر برده و ميگفت : اى پروردگار ، علم تو از مسئلت من بىنياز است .\r\nپس چون بامداد شد ، وزير باصطبل آمده ، دستارچه از چشمان اسب بگشود . بقدرت پروردگار ، چشمهاى او را بىعيب يافت . آنگاه وزير گفت : اى جوان مسلمان ، سوگند كه من از كار تو شگفت ماندم . كه همه بيطاران شهر ما از\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nمعالجت اين اسب عاجز بودند . پس از آن وزير ، خود پيش رفته ، بند از نور الدين برداشت و حلهء فاخر بر وى پوشانيد و او را امير اصطبل خود گردانيد .\r\nقضا را از قصرى كه وزير از بهر مريم بنا كرده بود ، بمكانى كه نور الدين در آنجا نشسته ، منظره‌ها بود . پس نور الدين روزى چند در اكل و شرب و عيش و طرب نشسته بود ، خادمان اصطبل را امر و نهى ميكرد و همه‌روزه در خدمت اسبها كوشش بجا مياورد . و وزير اعور ، دخترى قمرمنظر داشت كه بآهوى رميده همىمانست . اتفاقا روزى از روزها در منظرهء كه به مكان نور الدين مىنگريست ، نشسته بود . شنيد كه نور الدين به اين ابيات ، مترنم است :\r\n چه حيله سازم كز من گسست يار سلام * چه چاره ورزم كز من بريد دوست پيام\r\nبريده گشت و گسسته دل از برم تا دوست * بريده كرد پيام و گسسته كرد سلام\r\nگرفت دامن من هجر نابرآورده * هنوز سر ز گريبان وصل دوست تمام\r\nز ناله نيست مرا راحت و نشاط و طرب * ز نوحه نيست مرا لذت شراب و طعام\r\nز روزگار بنالم كه روزگار بعمد * همىز كام دلم را جدا كند ناكام \r\nچون نور الدين ابيات بانجام رسانيد ، دختر وزير با خود گفت : سوگند كه اين جوان مسلمان ، جوانى است نكوروى . ولى عاشقى است كه از يار جدا گشته . كاش ميدانستم كه معشوق او چون خودش نكوروست يا نه ؟ اگر معشوق او چون خودش نكوروى باشد ، سرشك ريختن و ناليدن او بجاى خواهد بود ، و گرنه عمر ضايع ميگذرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\nچون شب هشتصد و هشتاد و هشتم برآمد\r\nگفت : اى ملك جوان‌بخت ، در وقتى كه دختر وزير گوش باشعار نور الدين ميداشت ، مريم زناريه در قصرى كه وزير از بهر او بنا كرده بود ، محزون و ملول نشسته ، ميگريست . دختر وزير را ملالت او ياد آمد . در حال ، برخاسته ، بسوى مريم شد كه او را از حديث آن پسر باخبر كند و ابياتى كه ازو شنيده بود ، با مريم بازگويد .\r\nمقارن آن حال ، مريم نيز كسى از پى او بفرستاد . در حال ، دختر وزير نزد مريم شد . او را ديد كه سرشك از چشمان همىريزد و اين ابيات همىخواند :\r\n بيا كه دمبدمت ياد ميرود هرچند * كه ياد آب بجز تشنگى نيفزايد\r\nبانتظار تو آبى كه ميرود از چشم * به آب ديده نماند كه چشمه ميزايد\r\nمن آن قياس نكردم كه زور بازوى عشق * عنان عقل ز دست حكيم بربايد \r\nدختر وزير گفت : اى ملكه ، از بهر چه گريانى ؟ ملكه چون سخن او بشنيد ، ايام وصال بخاطر آورده ، اين دو بيت برخواند :\r\n روزگار خرم و خوش بگذرانم گر مرا * با مساعد يار بنشاند مساعد روزگار\r\nز آرزوى آن‌كه گيرم در كنار آن ماه را * شد كنارم ز آب ديده راست چون درياكنار \r\nدختر وزير گفت : اى ملكه ، تنگ‌دل و محزون مباش . برخيز تا بمنظرهء قصر شويم كه در اصطبل ما جوانى است نكوروى و سروقامت و شيرين‌گفتار .\r\nگويا كه او عاشقى است از يار جدا گشته . مريم گفت : بكدام علامت دانستى كه او عاشق است ؟ دختر وزير گفت : اى ملكه ، او شب و روز شعرهاى عاشقانه ميخواند . ملكه با خود گفت : اگر سخن دختر وزير راست باشد ، او عاشق حزين ،\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nعلى نور الدين خواهد بود . در حال ، ملكه برخاسته ، با دختر وزير بمنظره نظاره كرده ، چشمش بخواجه خود ، نور الدين افتاد . ديد كه از رنج عشق و محنت جدائى ، نزار گشته و اين شعر همىخواند :\r\n جانا دلم ز عشق تو پالوده شد همه * پالوده شد و زود خم آلوده شد همه\r\nشخصى كه دى بوصل تو آسوده داشتم * امروز در فراق تو فرسوده شد همه \r\nچون ملكه ، نور الدين را بديد و ابيات بشنيد ، كار خويش از دختر وزير پوشيده داشت و به او گفت : سوگند كه مرا گمان اين بود كه تو از بهر دلتنگى من معالجتى خواهى كرد . مرا دل ازين كارها نگشايد . پس در حال برخاسته ، به مكان خود بازگشت و دختر وزير نيز از پى كار خود رفت .\r\nو اما ملكه ساعتى صبر كرده ، پس از آن بسوى منظره بازگشت و خواجه نور الدين را ديد كه با حسرت و اندوه ، سرشك از چشمان همىريزد و اين ابيات همىخواند :\r\n اى دوست غم تو برد هوشم * بگذاشت چو ديگ پر ز جوشم\r\nبىروى تو خسته گشت چشمم * بىگفت تو بسته گشت گوشم\r\nخونست ز حسرت تو اشكم * زهر است ز اندوه تو نوشم \r\nچون ملكه ، ابيات از نور الدين بشنيد ، سرشك از ديده فروريخت و اين دو بيت برخواند :\r\n كند بدوزخ اگر جاى چون تو غلمانى * بهشتى از سر سوداى حور عين خيزد\r\nز هرزمين كه فتد عكس عارض تو به دو * قسم بجان تو يك عمر ياسمين خيزد \r\nچون نور الدين آواز ملكه بشنيد ، سخت بگريست و با خود گفت : به خدا سوگند اين آواز بآواز ملكه همىماند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\nچون شب هشتصد و هشتاد و نهم برآمد\r\nگفت : اى ملك جوان‌بخت ، نور الدين فهميد كه اين آواز به خواندن ملكه همىماند .\r\nگفت : كاش ميدانستم كه اين اوست يا نه ؟ پس از آن آه بركشيد ، اين دو بيت را برخواند :\r\n از درون سوزناك و چشم تر * نيمهء در آتشم نيمى در آب\r\nهركه ميآيد ز در پندارم اوست * تشنه مسكين آب پندارد سراب \r\nچون نور الدين ، ابيات بانجام رسانيد ، ملكه ، دوات و قرطاس حاضر آورده ، كتابى بدين مضمون بنوشت كه : كنيزك تو مريم ، ترا سلام مىرساند و او را اشتياق بسوى تو افزون گشته . اين نامه ازوست بسوى تو . چون اين نامه بخوانى ، در حال برخيز و در انجام كار خود بكوش . چون سه يك شب بگذرد .\r\nآن ساعت بهترين ساعتهاست . بايد بر آن دو اسب زين برنهى و آنها را بخارج شهر برى و هركس ترا بيند و از تو بپرسد كه بكجا ميروى ، تو به او بگو كه اسبها همىگردانم . چون تو اين سخن گوئى ، كسى ترا ممانعت نكند . از آن‌كه مردمان شهر چنان دانند كه دروازهاى شهر بسته است . پس از آن ملكه ، ورقه در دستارچهء حرير فروپيچيد و از منظره بسوى نور الدين انداخت . نور الدين ورقه گرفته ، بخواند و مضمون بدانست و خط ملكه را ببوسيد و بچشمانش بسود و ايام وصال او را بخاطر آورده ، سرشك از ديده روان ساخت و اين دو بيت برخواند :\r\n اين خط شريف از آن بنانست * اين نقل حديث از آن دهانست\r\nاين بوى عبير آشنائى * از ساحت يار مهربانست \r\nپس چون شب ، تاريك شد ، نور الدين بهر دو اسب زين بنهاد و صبر كرد تا سه يك شب بگذشت . آنگاه برخاسته ، اسبها را از اصطبل بدر آورد و در\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nاصطبل را فروبست و اسبها را بدروازهء شهر برده ، بانتظار ملكه بنشست . على نور الدين مصرى را كار بدينجا رسيد .\r\nو اما ملكه بسوى حجلهء كه در قصر از بهر او ترتيب داده بودند ، برفت .\r\nوزير اعور را ديد كه بر بسترى از پرنعام نشسته و بمتكاى ديبا تكيه كرده . ملكه چون او را بديد ، با پروردگار مناجات كرده ، گفت : بارخدايا ، او را از من به مقصود مرسان و پس از پاكى ، مرا در پليدى ميفكن . پس از آن ملكه روى بوزير كرده ، به او مودت آشكار كرد و در پهلوى او بنشست و با او ملاطفت كرده ، گفت : اى خواجه ، اين چه سرگرانى است كه با من دارى ؟ اى خواجه ، اگر تو بنزد من نيائى و با من سخن نگوئى ، من نزد تو آيم و با تو سخن گويم . وزير جواب داد : اى ملكه ، من از خادمان و پستترين غلامان تو هستم . ولى مرا سخن نگفتن از شرمسارى است . ملكه گفت : اين سخنان يك‌سوى نه . ماكول حاضر آور . در حال ، وزير بانگ بر غلامان و كنيزكان زد و خوردنى بخواست . كنيزكان سفره بگستردند و خوردنيهاى لذيذ و گوناگون فروچيدند . ملكه دست بسوى سفره برده ، خوردنى بخورد . چون از خوردن طعام فارغ شدند ، كنيزكان ، سفره برداشتند و شربت بنهادند . ملكه دست در جيب برده ، قرصهء بنگ مغربى بدر آورد و وزير را غافل كرده ، بنگ در قدح بوزير داد . وزير را از غايت فرح ، عقل پريدن گفت و قدح گرفته ، بنوشيد . هنوز شربت در اندرونش جاى نگرفته بود كه مانند مردگان بيفتاد .\r\nآنگاه ملكه برخاست . دو خرجين بزرگ را از چيزهاى گران‌قيمت و سبك‌وزن پر كرد و از بهر خوردن نيز توشهء برداشت و اسلحهء جنگ پوشيده ، از براى نور الدين نيز جامهاى فاخر و آلات حرب ، آنچه ميسر بود ، برداشت و هر دو خرجين بدوش گرفته ، بسوى نور الدين روان شد . ملكه را كار بدينجا رسيد . و اما نور الدين ،\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n\r\nچون شب هشتصد و نودم برآمد\r\nگفت : اى ملك جوان‌بخت ، و اما نور الدين بدروازه شهر ، لگام اسبها بدست گرفته ، در انتظار ملكه بنشست و خواب برو چيره شد . از قضا در آن ايام ، ملوك جزاير ، زر و مال بعياران بذل كرده بودند كه هردو اسب ملك يا يكى از آنها را دزديده ، ببرند . و در آن هنگام ، غلامك سياه كه ملوك ، او را وعدهء مال داده بودند كه اسبان ملك را ببرد و ديرگاهى بود كه غلامك خود را در آن شهر ميداشت . چون در اصطبل ملك بودند ، دزديدن آنها نميتوانست . پس از آن‌كه ملك آنها را بوزير اعور بخشيد ، وزير آنها را باصطبل خود برد . غلامك فرحناك شد و در بردن اسبها طمع كرد و با خود گفت : سوگند كه اكنون اسبها را بدزدم . پس از آن غلامك سياه در همان‌شب به قصد بردن اسبها قصد اصطبل وزير كرد و همىرفت كه ناگاه نور الدين را ديد كه خفته و لگام اسبها در دست گرفته . لگام از سر اسبها بيرون كرد و همىخواست كه يكى را سوار گشته ، ديگرى را براند كه ناگاه ملكه برسيد . غلامك را نور الدين گمان كرد . يكى از خرجينها به او داد و خرجين ديگر بر اسب نهاد . و غلامك خاموش بود . پس از آن ملكه از دروازهء شهر بيرون شد و غلامك خاموش بود . ملكه پرسيد : اى خواجه نور الدين ، چرا سخن نمىگوئى ؟\r\nغلامك غضبناك گشته ، با ملكه گفت : اى كنيزك ، چه ميگوئى ؟ ملكه چون آواز زشت و درشت غلام را بشنيد ، دانست كه او نور الدين نيست . سر پيش برده ، او را نظاره كرد . صورت زشت او را بديد . جهان در چشمش تاريك گشته ، به او گفت : اى شيخ بنى حام ، نام تو چيست ؟ غلامك جواب داد : مرا نام ، مسعود و دزد خيلها هستم . ملكه هيچ نگفت و بچالاكى ، شمشير بركشيده ، او را دونيمه كرد و بجستجوى نور الدين بازگشت . نور الدين را در همان مكان خفته يافت كه لگامها در دست داشت .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nآنگاه ملكه از اسب به زير آمده ، نور الدين را بيدار كرد . و نور الدين هراسان بيدار گشته ، گفت : اى خاتون ، الحمد للّه كه بسلامت بازآمدى . ملكه گفت : برخيز و بر اسب سوار شو و خاموش باش . نور الدين برخاسته ، سوار شد و ملكه بر اسب ديگر بنشست و از شهر بدر آمده ، ساعتى برفتند . آنگاه ملكه با نور الدين گفت : نگفتمت كه مخواب ؟ هركه بخوابد ، هرگز رستگار نشود . نور الدين گفت :\r\nاى خاتون ، مرا چون خاطر برآسود ، اندكى بخفتم . مگر چه روى داده ؟ ملكه ، حكايت غلام بر وى فروخواند . نور الدين شكر بجا آورد و بسرعت همىرفتند تا بغلام كه ملكه كشته بود ، برسيدند . ملكه با نور الدين گفت : از اسب فرود آى و اسلحهء او را بگير . نور الدين نگاه كرده ، غلامك را ديد كه مانند غول بر خاك غلطيده . گفت : اى خاتون ، من از اسب نتوانم فرود آمد و بنزديك او نتوانم رفت . ملكه ، خود فرود آمد ، اسلحهء او را بگرفت . نور الدين كردار ملكه را سپاس گفت و بقيت آن شب را ميرفتند تا بامداد شد و آفتاب برآمد . بمرغزارى برسيدند كه در خرمى بدانسان بود كه شاعر گفته :\r\n چمنهاى او را ز نزهت رياحين * روشهاى او را ز خوبى صنوبر\r\nبگاه بهار اندرو روى لاله * بوقت خزان اندرو چشم عبهر\r\nز دستان قمرى درو بانگ عنقا * ز آواز بلبل درو زخم مضمر\r\nدرختانش از عود و برگ از زمرد * نباتش ز مينا و خاكش ز عنبر \r\nدر آن هنگام ملكه با نور الدين از بهر راحت در آن مرغزار فرود آمدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و نود و يكم برآمد\r\nگفت : اى ملك جوان‌بخت ، ملكهء مريم با نور الدين در آن مرغزار فرود آمده ، از ميوه‌هاى آن سرزمين بخوردند و از نهرهاى آن مكان بنوشيدند و اسبها را از بهر\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nچرا رها كرده ، بحديث گفتن بنشستند . هريكى حكايت خود و رنجهائى كه برده بود ، با ديگرى شكايت ميكرد كه ناگاه گردى برخاست و آفاق را فروگرفت .\r\nشيههء اسبان و قعقعهء اسلحه به نه گنبد افلاك برخاست .\r\nو سبب اين بوده است كه چون بامدادان ، ملك ، وزير را بخواست . او را در خوابگاه ، بى خود افتاده يافت . ملك قصر را گرديده ، دخترك را نيافت .\r\nحالتش دگرگون شد . سركه و كندر خواسته ، آنها را به يكديگر آميخت و در بينى وزير فروريخت . وزير عطسه كرده ، پارهاى بنگ از اندرون او بدر آمد . در حال برخاسته ، راست بنشست . ملك حالت وزير و حالت دختر خود بازپرسيد . وزير جواب داد : اى ملك ، مرا ازو آگاهى نيست . مگر اينكه او دوش با من بطعام و شربت خوردن نشسته ، تا از خود بى خبر شدم . ملك چون اين سخن بشنيد ، ستاره به چشم اندرش تيره گشت . شمشير بركشيده ، وزير را دونيمه كرد . پس از آن غلامان را بحاضر آوردن آن دو اسب بفرمود . غلامان ، خادم اصطبل را آوردند .\r\nخادم گفت : اى ملك ، دوش رئيس اصطبل با اسبها ناپديد شده . ما صبح برخاسته ، در اصطبل گشوده يافتيم . ملك گفت : بدين خودم سوگند ، اسبها را نبرده مگر دختر من با اسيرى كه خدمت كليسا ميكرد . و كرّت نخستين نيز دختر مرا او برده بود . كه من او را شناخته ، قصد كشتن او كردم . اين وزير اعور ، او را از دست من خلاص كرد و هزار شكر كه وزير بپاداش خود برسيد . پس از آن ملك ، سه پسر خود را بخواست . كه هريكى يگانهء روزگار بوده و با هزار سوار در ميدان ضرب و طعان برابرى ميكردند . و ايشان را به سوار شدن فرمود . خود نيز با بزرگان دولت و سرهنگان و دليران سوار گشته ، بر اثر ملكه نور الدين روان شدند و در آن مرغزار بايشان درپيوستند .\r\nچون ملكه ، سواران را بديد ، بر پاى خاسته ، سوار شد و شمشير بر ميان بست و بنور الدين گفت : پايدارى تو در جنگ چونست ؟ نور الدين جواب داد :\r\nثبات من در جنگ مانند استوارى ميخى است كه بر خمير اندر كوبند و من در شجاعت مانند كسانى هستم كه شاعر در وصف ايشان گفته :\r\n\r\n","description":"","footnote":"","page_name":" 221 ","page_number":221},
  {"content":"\r\n\r\n ور بخيار و كدو نهند چو رستم * پشت بخيل عدو دهند چو گرگين\r\nعاجز و مسكين هرچه دشمن و بدخواه * دشمن و بدخواه هرچه عاجز و مسكين \r\nچون مريم از نور الدين اين ابيات بشنيد ، تبسم كرد و گفت : اى خواجه ، تو در مكان خويش قرار گير كه من شر ايشان از تو بازگردانم ، اگرچه فزون از ستاره باشند . در حال ، ملكه عنان اسب از دست رها كرد و بنور الدين گفت : تو نيز اسب خود را سوار شو و از پى من بيا كه اگر ما از خصم بگريزيم ، تو خود را از افتادن نگاه دار . چون ملك ، دختر خود را بديد ، او را بشناخت و روى بپسر بزرگ خود كرده ، گفت : اى برطوط ، اين خواهر تست كه بر ما حمله آورده . تو بمبارزت او بيرون رو . اگر بر وى ، ظفر يا بى بهر عقوبتش كه خواهى بكش . در حال ، برطوط بمبارزت خواهر بشتافت و با او ملاقات كرده ، گفت : اى مريم ، دين پدران ترك كردى و بدين اسلام تابع گشتى . سوگند اگر ازين دين بازنگردى ، ترا ببدترين عقوبت بكشم . مريم از سخن برادر بخنديد و به او گفت : به خدا سوگند من از دين محمد بن عبد اللّه بازنگردم ، اگرچه ساغر مرگ بنوشم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و نود و دوم برآمد\r\nگفت : اى ملك جوان‌بخت ، برطوط از خواهر خود اين سخن بشنيد . در خشم شد و بر وى حمله كرد و آتش جنگ در ميان ايشان شعله‌ور گشت و ديرگاهى مريم با اطلاعاتى كه بفنون حرب داشت ، او را رد ميكرد تا اينكه برطوط مانده شد و قوتش برفت . آنگاه ملكه شمشير بر فرق او حواله كرده ، او را دونيمه ساخت .\r\nپس از آن ملكه در ميدان جولان كرده ، مبارز خواست . چون ملك ، پسر بزرگ خود را كشته ديد ، طپانچه بر سر خود زد و جامه بر تن خود بدريد و بانگ بر پسر اوسط زد كه : اى برطوس ، بمبارزت خواهر بشتاب و خون برادر بگير و او را\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nاسير كرده ، نزد من آور . برطوس بمبارزت برآمد . در ميانهء او و ملكه ، جنگى سخت‌تر از جنگ نخستين روى داده ، برطوس خويشتن را عاجز ديد . ولى از پيش او گريختن نميتوانست . آنگاه ملك شمشير به گردن او حواله كرده ، سرش چون گوى در ميدان بغلطيد . ملكه اسب بجولان آورده ، مبارز خواست . پدر ملكه با دلى مجروح و ديدهء گريان ، بانگ بر پسر سيمين زد كه : اى فسيان ، بمبارزت خواهر بدر شو و خون برادران ازو بخواه . در آن هنگام ، فسيان پيش آمده ، بر ملكه حمله كرد . ملكه پيش رفته ، به او گفت : اى دشمن خدا ، اكنون ترا ببرادرانت برسانم . آنگاه شمشيرى بسوى برادر بينداخت و هردو ساعد او را بريده ، ببرادرانش برسانيد . چون دليران و سرهنگان ديدند كه هرسه پسران ملك كشته شدند ، از ملكه بوحشت و هراس اندر گشتند و روى بگريختن نهادند .\r\nچون ملك پسران خود را كشته و لشكريان خود را گريزان ديد ، با خود گفت : اگر من بمبارزت ملكه بيرون روم ، او مرا نيز خواهد كشت . راى صواب اينست كه ما ازو طمع ببريم . در حال ، لگام اسب سست كرده ، بسوى شهر خويش بازگشت و در قصر خود قرار گرفت . بزرگان دولت خود را بخواست و از كردار دختر خود بر ايشان شكايت كرد . بزرگان دولت ، او را اشارت كردند كه كتابى بخليفه هرون الرشيد بنويسد و او را ازين قضيت آگاه كند . ملك اشارت ايشان\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nصواب ديده ، كتابى بدين مضمون بنوشت كه : ما را دخترى بود مريم زناريه نام .\r\nيكى از اسيران عرب كه نور الدين مصرى نام داشت ، عقل او دزديده ، او را شبانگاه بيرون برده و بسوى شهر خويشتن آورده . تمناى من از احسان خليفه اينست كه دختر مرا پديد آورده ، برسولى امين سپارد و بسوى ما بازفرستد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و نود و سوم برآمد\r\nگفت : اى ملك جوان‌بخت ، ملك فرنگيان ، دختر خود ، مريم را از هرون الرشيد تمنا كرد . پس از آن بنوشت كه : اگر دختر را بسوى من بازفرستى ، در ازاء اين احسان ، نيمه مملكت روم را بشما بدهم . و خراج آن را بسوى شما بفرستم كه در آنجا مسجدها بنا كنيد . ملك چون كتاب بانجام رسانيد ، وزير جديد خود را كه در جاى وزير اعور بوزارت بنشانده بود ، فرمود كتاب را مهر كند و همچنان بزرگان دولت ، خط بگذاشتند . و به او گفت : اگر دختر من را بازآورى ، مملكت به تو بخشم .\r\nپس از آن ، كتاب بوزير داد .\r\nدر حال ، روان شد و كوه و صحرا همىنورديد تا ببغداد برسيد . سه روز از بهر راحت در مكانى فرود آمده ، پس از آن بقصر هرون الرشيد رفت و دستورى خواسته ، در پيشگاه خليفه حاضر شد و آستانهء خليفه ببوسيد و كتاب ملك فرنگيان بخليفه داده ، هديتها عرضه داشت . خليفه چون كتاب بخواند ، وزير خود را فرمود كه نامها به همه بلاد مسلمانان بنويسد و نام و نشان مريم و نور الدين را ياد نمايد و بنويسد كه هركس ايشان را دريابد ، گرفته ، بسوى خليفه بفرستد . و زينهار كه كسى در كار مسامحت كند و غفلت ورزد . پس از آن كتابها مهر كرده ، بسوى حاكمان بلاد فرستاده و فرستادگان بجستجوى مريم و نور الدين روان شدند . ايشان را كار بدينجا رسيد .\r\nو اما نور الدين و مريم زناريه پس از كشته شدن پسران ملك فرنگ و\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nشكست يافتن ملك ، بازگشته ، بسوى شهر شام روان بودند تا بدمشق برسيدند . و فرستادگان خليفه يك روز پيش از ايشان بدمشق رسيده و امير دمشق را از حكم خليفه آگاه كرده بودند . چون نور الدين و مريم بدمشق داخل شدند ، جاسوسان ، ايشان را گرفته ، بسوى امير دمشق بردند . امير ايشان را به شهر بغداد فرستاد .\r\nچون ببغداد رسيده ، در پيش خليفه حاضر شدند و آستانهء خليفه بوسه دادند ، گفتند : ايها الخليفه ، اين مريم زناريه ، دختر ملك فرنگ و اين نور الدين پسر تاج الدين بازرگان مصريست كه ايشان را در هنگام داخل شدن دمشق گرفته ، به پيشگاه خليفه آورديم . آنگاه مريم ، دوام عمر و دولت خليفه و زوال محنت و نقمت او را دعا گفت و بر وى ثنا خواند . خليفه بر وى نظر كرده ، ديد كه دختريست ماه‌منظر و مليح . از گفتار فصيح او شگفت مانده ، به او گفت : مريم زناريه ، دختر ملك فرنگ تو هستى ؟ گفت : آرى اى امام الموحدين و ابن عم سيد المرسلين . در آن هنگام خليفه روى بعلى نور الدين كرده ، ديد كه جوانى است نكوروى . به او گفت : اى جوان ، نور الدين پسر تاج الدين تو هستى ؟ گفت :\r\nآرى . خليفه گفت : اين دختر را از مملكت پدر او چرا گرفتى و چگونه گريختى ؟\r\nعلى نور الدين ، حكايت خود را از آغاز تا انجام با خليفه بازگفت . چون حديث بانجام رسانيد ، خليفه شگفت ماند و گفت : مردان چه رنجها از بهر زنان برند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و نود و چهارم برآمد\r\nگفت : اى ملك جوان‌بخت ، خليفه از حكايت نور الدين شگفت ماند و روى بملكه كرده ، گفت : اى ملكه ، بدان كه پدر تو ملك فرنگ ، كتابى بسوى ما فرستاده و ترا از ما خواسته است . ترا درين باب سخن چيست ؟ مريم جواب داد : اى خليفه روى زمين و اى مروج شريعت سيد المرسلين ، خدا نعمت بر تو پايدار كند و نقمت از تو دور گرداند . تو خليفة اللهى . من در دين شما داخل گشته و از ملت\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nخود دور گشته‌ام و اينك در پيشگاه خليفه همىگويم اشهد آن لا إله الا اللّه و اشهد ان محمد رسول اللّه و اگر تو بخواهى كه كتاب ملك ملحدان را كه اصنام همىپرستند قبول كرده ، مرا به شهر كافران بفرستى ، من در روز رستخيز ، دامن ترا گرفته ، شكايت نزد پسر عمت رسول اللّه برم .\r\nچون خليفه از مريم اين سخنان بشنيد ، گفت : معاذ اللّه كه من اين‌چنين كار كنم . چگونه من زنى را كه بيگانگى پروردگار اعتراف كرده ، بملت كافران ترغيب كنم . اكنون كه تو مسلمانى ، نگاهدارى تو بر ما فرض است ، اگرچه در راه تو به مقدار برگ درختان و ريگهاى بيابان ، زر و سيم و گوهر صرف كنم . تو اكنون خاطر آسوده دار كه ترا بدى روى نخواهد داد . آيا راضى هستى كه اين جوان مصرى ، شوهر تو باشد ؟ مريم جواب داد : چگونه راضى نيستم ؟ كه او مرا با مال خود خريده و خود را از بهر من بارها بورطهء هلاكت انداخته است .\r\nآنگاه خليفه ، قاضى و گواهان حاضر آورده ، مهر از مال خود بشمرد و او را بعلى نور الدين تزويج كردند . آنگاه روى بوزير ملك روم كرده ، به او گفت :\r\nسخنان مريم شنيدى يا نه ؟ چگونه توانم كه مسلمانى را بسوى كافر بفرستم ؟\r\nخاصه اينكه فرزندان او را كشته است . شايد كه ملك با او بدى كند و در روز رستخيز مرا بگناه او بگيرند . تو اكنون بسوى ملك بازگردد و به او بگو كه ازين خيال بازگرد و اين طمع بگذارد . و آن وزير ، مردى بود نادان و مغرور . بخليفه گفت : سوگند كه تا مريم را نبرم ، نخواهم رفت . در حال ، خليفه بكشتن آن پليدك فرمان داد . آنگاه ملكه گفت : اى خليفه ، تو شمشير به خون اين پليدك ميالاى . ملكه خود تيغ بركشيده ، او را دونيمه ساخت . خليفه از قوت بازوى ملكه و دليرى او شگفت ماند و نور الدين را خلعت فاخر داده ، قصرى جداگانه از براى او و مريم مرتب ساخت و فرشها و ظرفهاى گران‌قيمت به دو بخشيد . و ايشان ديرگاهى در بغداد بعيش و نوش بزيستند .\r\nپس از آن نور الدين بديدار پدر و مادر شوقمند گشته ، از خليفه اجازت سفر خواست . خليفه او را جواز داده ، انعاماتى بزرگ بر وى كرد و فرمود كه\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nمنشور نيابت مصر بنام نور الدين بنويسند . چون خبر نور الدين بمصر رسيد ، پدر و مادرش فرحناك شدند و بزرگان دولت بملاقات او بيرون آمدند و نور الدين را بعزت و حشمت به شهر آوردند . نور الدين با پدر و مادر ملاقات كرد و بديدار يكديگر فرحناك گشتند و اندوه ايشان برفت و هديه‌ها و تحفها از بزرگان ايشان همىرسيد . و پيوسته در انبساط و شادى بسر ميبردند تا اينكه برهم‌زنندهء لذتها و پراكنده‌كنندهء جماعات و خراب‌كنندهء قصور و آبادكنندهء قبور بر ايشان بيامد .\r\nفسبحان من لا يموت .\r\n\r\nحكايت نتيجه تقوى\r\nو از جملهء حكايتها اينست كه : امير شجاع الدين محمد بن متولى قاهره گفته است كه : ما شبى از شبها در نزد مردى كه از شهر صعيد 10 بود ، مهمان بوديم . آن مرد بما اكرام كرد و از لوازم مهمانى ، چيزى فرونگذاشت . و او مردى بود سياه‌چرده و فرزندان خوردسال سپيد داشت . ما به آن مرد گفتيم : چونست كه تو سياه‌چردهء و فرزندان تو سپيداند ؟ آن مرد گفت : مادر ايشان را از شهر فرنگ\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nآورده‌ام و مرا با او طرفه حديثى هست . گفتيم : ما را از شنيدن آن حديث بهره‌مند كن . آن مرد گفت : بدانيد كه من درين شهر ، كتان كاشتم و او را درو كرده ، ببافتم و پانصد دينار درين كار صرف كردم . وقتى كه خواستم او را بفروشم ، زياده بر آنچه صرف كرده بودم ، قيمت ندادند . كسى به من گفت كه : از آن بسوى شهر عكاء 11 ببر كه از بهر تو سودى بزرگ خواهد نمود . و عكاء در آن زمان در دست فرنگيان بود .\r\nمن كتان بسوى عكا بردم و پارهء از آن كتان را بوعدهء شش ماه بفروختم . و در هنگامى كه ببيع و شرى مشغول بودم ، زنى از زنان فرنگيان چنان كه عادت ايشان است ، بىنقاب ببازار آمد و خواست كه كتان شرى كند . من ، حسن و جمال آن زن ديده ، عقلم حيران شد . قدرى كتان به قيمت ارزان بوى بفروختم . او كتان گرفته ، برفت . پس از چند روز بسوى من بازآمد . قدرى ديگر كتان به قيمت ارزان‌تر از نخستين از من شرى كرد . و آن زن پيوسته بسوى من آمده ، كتان همىخريد و دانسته بود كه من او را دوست ميدارم . و آن زن را عادت اين بود كه عجوزى را با خود ميآورد . روزى من بعجوز گفتم كه : من بمحبت اين دل‌آرام ، مفتون گشته‌ام . آيا ميتوانى كه در ديدار من با او حيلتى كنى ؟ عجوز جواب داد : آرى مىتوانم . و لكن نبايد كه اين راز از ميان من و تو و اين زن بدر شود . و با وجود اين بايد كه مال صرف كنى . من با عجوز گفتم : اگر در ديدار او جان دهم ، مضايقت نكنم .\r\n زر چه محل دارد و دينار چيست * مدعيم گر نكنم جان‌نثار \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و نود و پنجم برآمد\r\nگفت : اى ملك جوان‌بخت ، آن مرد ، پنجاه دينار بعجوز داد . عجوز زرها گرفته ،\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nبه او گفت : مكانى مهيا كن كه به زودى محبوبه‌ات را خواهى ديد . آن مرد گفته است كه من برخاسته ، خوردنى و ريحان گرفته ، به خانه بردم . و مرا خانه به دريا مشرف بود . چون آن فصل ، فصل تابستان بود ، من فرش به بام خانه بگستردم . عجوز ، محبوبه را نزد من آورد و طعام بخورديم . چون شب تاريك شد و ماه درآمد ، مرا در دريا چشم به عكس ماه و ستارگان افتاد . با خود گفتم : مگر تو از خدا شرم ندارى كه با اين نصرانيه معصيت ميكنى و خويشتن را مستوجب عذاب پروردگار همىگردانى ؟ پس روى به آسمان كرده ، گفتم : بارخدايا تو گواه باش كه من امشب از شرم و بيم تو چشم از اين نصرانيه پوشيدم . پس از آن بخفتم و آن زن برخاسته ، بسوى خانهء خود رفت .\r\nمن سحرگاهان برخاسته ، دوگانه بجاى آوردم و بسوى بازار رفته ، در دكهء خود نشسته بودم كه آن ماهروى با عجوز ، خشمگين از من بگذشت . من با خود گفتم : تو كيستى كه از چنين ماه‌روى درگذشتى ؟ مگر تو سرى سقطى يا بشر حافى يا جنيد بغدادى يا فضيل بن عياض 12 هستى ؟ در حال برخاسته ، خود را بعجوز رسانيدم و به او گفتم : اين ماه‌رو را بسوى من بازآور . عجوز گفت : سوگند تا يك صد دينار زر ندهى بديدارت نخواهد آمد . من يكصد دينار زر شمردم .\r\nآن ماه‌روى بار ديگر به ديدار من آمد . من باز از بيم روز جزا چشم ازو پوشيدم و بپاك‌دامنى رفتار كردم . او برفت و من به مكان خود بازآمدم .\r\nآنگاه ماه‌روى با عجوز ، خشمگين از من بگذشت . من با عجوز گفتم : او را بسوى من بازآور . عجوز جواب داد : بسوى تو نگاه نكند مگر اينكه پانصد دينار به او بدهى . من قصد كردم كه تمامت قيمت كتان از بهر او صرف كنم . و درين خيال بودم كه ناگاه منادى ندا درداده ، گفت : اى گروه مسلمانان ، صلحى كه در ميان شما بود ، مدت آن بنهايت رسيده . شما را يك هفته مهلت داديم كه كارهاى خويشتن بانجام رسانيده ، بسوى شهرهاى خويش بازگرديد . آنگاه عجوز از من بيك‌سو رفت و من بجمع آوردن قيمت كتان مشغول شدم و بضاعتى نيكو خريده ، از عكاء بدر آمدم . ولى از آن زن فرنگى ، مرا در دل عقده‌ها بود كه او\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nدل و مال من برده بود .\r\nالقصه ، من شب و روز روان بودم تا بدمشق برسيدم و بضاعت به قيمت گران فروخته ، سودى بسيار بردم و ببيع و شراى كنيزان و غلامان مشغول شدم . و تا سه سال مرا حال بدين منوال بود . تا اينكه خداى تعالى ، ملك ناصر را نصرت داد و همهء ملوك فرنگيان را اسير كرد . اتفاقا روزى از روزها مردى بنزد من آمده ، كنيزكى از بهر ملك ناصر بخواست . در نزد من كنيزكى بود خوب‌روى . او را يك صد دينار فروختم . ملك ، نود دينار بشمرد و ده دينار ديگر در خزينه نداشت كه به من بدهد . از آن‌كه خزانهاى خود در جنگ فرنگيان صرف كرده بود . آنگاه گفت : اين مرد را منزل اسيران بريد كه از دختران فرنگيان ، يكى را بجاى ده دينار خود بگيرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و نود و ششم برآمد\r\nگفت : اى ملك جوان‌بخت ، خادمان ملك مرا به مكان اسيران بردند . من باسيران نظاره همىكردم كه ناگاه ماه‌روئى را كه من در شهر عكا به دو مفتون بودم ، در ميان اسيران بديدم . و او دختر سرهنگى از سرهنگان فرنگيان بوده . من از خادمان ملك ، او را گرفته ، به منزل خويش بردم و به او گفتم : آيا مرا ميشناسى ؟\r\nجواب داد : لا و اللّه نمىشناسم . گفتم : من آن كسى هستم كه تو كتان از من خريدى و زرها از من گرفتى . پس از آن به من گفتى تا پانصد دينار ندهى ، ترا نخواهم گذاشت كه به من نظاره كنى . من اكنون ترا از ملك بده دينار گرفتم .\r\nآن زن گفت : اين از بركت دين استوار است كه تو دارى . و من نيز شهادت مىدهم كه خداى تعالى يكى است و محمد عليه السلم او را رسول است . من با خود گفتم كه : به خدا سوگند كه من حاجت ازو برنياورم مگر اينكه او را آزاد كنم و قاضى را آگاه گردانم . آنگاه سوى قاضى رفتم و او را از ماجرى آگاه كردم .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nپس از خواندن صيغه آزادى ، او را به من عقد كرد و او از من آبستن شد .\r\nچند روزى نگذشت كه صلح در ميانه ما واقع شد و بطلب اسيران بيامدند .\r\nپس هركس را كه اسيرى بود ، رد نمودند و هيچ اسيرى بر جاى نماند مگر زنى كه در نزد من بود . رسولان گفتند كه : دختر فلان سرهنگ را رد نكرده‌ايد . آنگاه در جستجوى زن بكوشيدند . چون دانستند كه آن زن در نزد من است ، او را از من بخواستند . من در غايت ملالت نزد او رفتم . و مرا گونه دگرگون بود . آن زن به من گفت : ترا چه روى داده ؟ گفتم : رسول ملك فرنگ بطلب اسيران آمده و ترا از من همىخواهند . گفت : بيم مدار و مرا نزد ملك ناصر برسان . من او را برداشته ، در پيشگاه ملك ناصر حاضر كردم . و رسول ملك فرنگ در پهلوى او نشسته بود . گفتم : اى ملك ، اين زنيست كه در نزد من بود . ملك ناصر و رسول به او گفتند : اى زن ، آيا به شهر خويش ميروى يا در نزد شوهر خود ميمانى ؟ زن جواب داد : اى ملك ، من مسلمان گشته‌ام و از شوهر مسلمان خود آبستنم . ملك پرسيد : تو اين مسلمان را دوست دارى يا وطن خود را ؟ زن ، سخن نخستين اعادت كرد . ملك با رسولان گفت : آيا شنيديد كه اين زن چه گفت ؟ رسولان گفتند : آرى . آنگاه بزرگ رسولان به من گفت : زن خود بگير و از پى كار خود شو .\r\nمن او را گرفته ، بيرون آمدم . آنگاه كسى از پى من بفرستاد . من بنزد رسول بازگشتم . رسول به من گفت : مادر اين زن ، وديعتى با من فرستاده . همىخواهم كه تو آن وديعت بر وى برسانى . در حال ، صندوقى حاضر آورده ، به من داد . من صندوق گرفته ، به خانه آوردم . چون زن صندوق بگشود ، درو جامهاى ديبا و حرير و دو بدره زر بود . شكر خداى تعالى بجا آوردم . و اين فرزندان من زادهء آن زن هستند و آن زن اكنون زنده است و اين طعام را از بهر شما او پخته . ما از حكايت آن مرد شگفت مانديم . و اللّه اعلم .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\n\r\nحكايت عاشق صادق\r\nو از جملهء حكايتها اينست كه : در زمان گذشته در بغداد ، جوانى بود از بزرگ‌زادگان كه از پدر ، مالى بسيار از بهر او بميراث مانده بود و او بكنيزكى عشق داشت و كنيزك نيز بر وى مايل بود . آن مرد ، كنيزك را شرى كرد و پيوسته مال برو صرف مينمود تا اينكه همهء مالش برفت و چيزى كه با او معيشت بگذارد ، بر جاى نماند . و آن جوان در ايام توانگرى بمجلس كسانى كه صنعت تغنى ميدانستند ، حاضر ميشد و در آن صنعت مهارت تمام داشت . روزى با ياران خود در كار خويش مشورت كرد . گفتند : ما از بهر تو صنعتى به از آن نميدانيم كه تو با كنيزك خود تغنى كنى و مال بدست آورده ، معيشت بگذارى . آن جوان و كنيزك او اين سخن ناخوش داشتند . كنيزك به او گفت : مرا رائى است صواب .\r\nجوان پرسيد : ترا راى چيست ؟\r\nكنيزك گفت : مرا به فروش كه من و تو ازين سختى خلاص شويم و شايد كه من سبب بازگشتن خود بسوى تو باشم . جوان سخن او را پذيرفته ، او را ببازار\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nبرد . نخستين كسى كه او را ديد ، مردى بود از آل هاشم و آن مرد اديب و ظريف و كريم بود . كنيزك را بهزار و پانصد دينار بخريد .\r\nصاحب كنيز گفته است : چون من قيمت كنيز بگرفتم ، پشيمان شدم و من و كنيز هردو گريان گشتيم . من از آن مرد تمنا كردم كه بيع برهم زند و كنيز بر من رد كند . آن مرد راضى نشد . من زرها در هميان بگذاشتم و نمىدانستم كه بكدام سوى روم . به خانه نمىتوانستم بروم ، از آن‌كه خانهء ، خالى از كنيزك ، مرا وحشت ميافزود . ناچار بيكى از مساجد رفته ، بگريستن بنشستم . مرا خواب درربود . بدرهء زر در زير سر گذاشته ، بخفتم . كسى مرا غافل كرده ، بدره از زير سر من بكشيد .\r\nمن هراسان بيدار شده ، بدره در زير سر نديدم . خواستم كه از پى دزد بدوم .\r\nپاهاى خود را با رسنى بسته يافتم . گريان گشتم و طپانچه بر روى خويش زدم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و نود و هفتم برآمد\r\nگفت : اى ملك جوان‌بخت ، چون هميان از من تلف شد ، مرا حال دگرگون گشت .\r\nبرخاسته ، بسوى دجله آمدم و خويشتن در دجله افكندم . حاضران از كار من آگاه گشته و گفتند : او را اندوهى بزرگ روى داده كه بچنين كار اقدام كرده .\r\nشناگران بدجله انداختند تا مرا بدر آورده ، از كار من بازپرسيدند . من حكايت با ايشان حديث كردم . به حالت من افسوس خوردند .\r\nناگاه شيخى از ايشان پيش آمده ، به من گفت : اكنون كه ترا مال رفته ، چگونه سبب هلاك خويشتن ميشوى كه در دوزخ پاينده بمانى ؟ برخيز و منزل خود به من بنماى . من چنان كردم . چون به منزل برسيديم ، آن شيخ ساعتى در نزد من بنشست و مرا تسلى داد تا حزن من كمتر شد . آنگاه شيخ از نزد من بيرون رفت . من خواستم كه خويشتن را بكشم . از رستخيز و از آتش دوزخ ، انديشه كردم . پس ، از خانه بدر آمده ، بسوى يكى از ياران خود رفتم و او را از ماجراى خود آگاه\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nكردم . او بر من رحمت آورده ، بگريست و پنجاه دينار به من داده ، گفت : به اين زرها توشه بگير و همين ساعت از بغداد بيرون شو تا دلت از محبت خالى شود .\r\nو تو انشا و خط دارى . روى بيكى از حاكمان نه و خويشتن بآستان او بينداز .\r\nشايد خداى تعالى ترا با كنيز خود جمع آورد .\r\nمن سخن او بپذيرفتم و با عزيمت استوار ، قصد سرزمين واسط 13 كردم كه در آنجا پيوندان بسيار داشتم . آنگاه بكنار دريا آمده ، كشتى يافتم كه ناخدايان ، متاعها در آن كشتى ميبردند . من از ايشان مسئلت كردم كه مرا بكشتى بگذاردند .\r\nايشان گفتند : اين كشتى از مردى است هاشمى . ما نتوانيم ترا در اين كشتى گذاشت . من ايشان را بمال ترغيب كردم . گفتند : اگر از نشستن بكشتى ناگزيرى ، جامهاى فاخر خود بركن و جامهء ملاحان بپوش و با ما بنشين كه هركس ترا ببيند ، يكى از ملاحان گمان كند . من در حال بازگشتم و جامهء فلان ملاحان گرفته ، بسوى كشتى آمدم . و آن كشتى ببصره روان بود . من در كشتى فرود آمدم .\r\nساعتى نرفته بود كه كنيز خود را با دو تن كنيزك خدمتكار ديدم كه بكشتى نشستند . مرا اندوه برفت و با خود گفتم : تا بصره از تغنى و جمال او بهره‌مند خواهم شد . من درين خيال بودم كه آن مرد هاشمى با جمعى از سواران رسيدند و خادمان از چپ و راست او بودند . چون آن مرد بكشتى بنشست ، خوردنى آورده ، با كنيزك بخوردند . و ديگران نيز در ميان كشتى ، طعام بخوردند . پس از آن هاشمى با كنيزك گفت : تا كى تغنى نخواهى كرد و محزون و گريان همىخواهى بود ؟ تو نخستين كسى نيستى كه از يار خود جدا گشتهء . من دانستم كه آن كنيزك از بهر من اندوهناك است . پس از آن هاشمى در يك سوى كشتى پرده فروآويخت و خود در خارج پرده با كسانى كه با او آمده بودند ، بنشست . من جويان شدم . دانستم كه ايشان برادران او هستند . پس از آن كنيزك را بتغنى ترغيب همىكردند تا اينكه كنيزك ، عود بخواست و تارهاى عود محكم كرده ، بتغنى پرداخت و اين دو بيت برخواند :\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n كسى نگذشت بر دلم تا تو بخاطر منى * يك نفس از درون جان خيمه برون نميزنى\r\nمهرگياى عهد من تازه‌تر است هرزمان * ور تو درخت دوستى از بن و بيخ بركنى \r\nپس از آن گريستن برو غلبه كرده ، عود از دست بينداخت و تغنى فروگذاشت . من بى خود بيفتادم . قوم چنان گمان كردند كه مرا صرع گرفت . پارهء از ايشان به گوش من تلاوت كردند . و پيوسته آن مرد هاشمى از كنيزك تغنى همىخواست تا اينكه عود بگرفت . تارهاى او محكم كرد و تغنى آغاز كرده ، اين دو بيت برخواند :\r\n تا دور شدى تو از من اى سرو روان * شد خون دلم بدوزخ از ديده روان\r\nجانى و دلى داشتم اى جان جهان * در وصف تو دل دادم و در هجر تو جان \r\nپس از آن بى خود بيفتاد . آواز گريستن از مردم بلند شد . من نيز فريادى زده ، بى خود افتادم . ناخدايان از بهر من فرياد برآوردند . پارهء از غلامان آن جوان هاشمى با ناخدايان گفتند كه : اين مجنون را از بهر چه بكشتى گذاشته‌ايد ؟ هر وقت كه بدهكده برسيد ، اين را از كشتى بدر آوريد و ما را از عذاب و محنت اين مصروع خلاص كنيد . من با خود گفتم : مرا در خلاصى از دست ايشان حيلتى نيست مگر اينكه خود را بكنيزك معلوم سازم تا از بيرون كردن من مانع شود . پس از آن همىرفتيم تا به نزديكى دهكدهء برسيديم . ناخدايان ، كشتى را نگاه داشتند . ساكنان كشتى بيرون شدند و آن وقت هنگام شام بود . من برخاسته ، به پشت پرده رفتم و عود گرفته ، راهى چند بزدم . پس از آن راهى را كه كنيزك به من آموخته بود ، بزدم و بازگشته ، در مكان خود بايستادم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\nچون شب هشتصد و نود و هشتم برآمد\r\nگفت : اى ملك جوان‌بخت ، آن جوان گفته است كه : چون من به مكان خويشتن بازگشتم ، آن گروه از ساحل بكشتى بازآمدند و ماه ببر و بحر پرتو انداخت . آنگاه هاشمى با كنيزك گفت : ترا به خدا سوگند مىدهم كه عيش بر ما مكدر مكن .\r\nكنيزك عود بدست گرفته ، چنان فرياد زد كه گمان كردند كه روانش از تن بدر شد . پس از آن گفت : به خدا سوگند كه استاد من درين كشتى است . هاشمى گفت :\r\nبجان تو سوگند كه اگر او درين كشتى باشد ، او را از صحبت خويشتن محروم نگردانم كه شايد بودن او اندوه از تو ببرد . و لكن دور ميبينم كه او در كشتى باشد . پس هاشمى از ملاحان بپرسيد كه : كسى را در كشتى گذاشته‌ايد يا نه ؟\r\nايشان گفتند : لا و اللّه .\r\nمن ترسيدم كه سؤال و جواب بريده شود . آنگاه بخنديدم و گفتم : آرى .\r\nاستاد او منم . كنيزك گفت : اين آواز خواجهء منست . پس غلامان بسوى من آمده ، مرا نزد هاشمى بردند . چون هاشمى مرا ديد ، بشناخت . با من گفت : واى بر تو .\r\nاين چه حالت است و ترا چه روى داده كه بدينسان شدى ؟ من حكايت به او حديث كردم و بگريستم . و آواز فرياد كنيزك از پس پرده بلند شد . هاشمى نيز با برادران خود سخت بگريستند . پس از آن هاشمى گفت : به خدا سوگند من به اين كنيز نزديك نشده‌ام و تا آن روز غناى او نشنيده بودم . و من مردىام كه خداى تعالى به من وسعت و گشايش داده . از بهر ديدن خليفه ببغداد آمده بودم .\r\nچون خواستم كه بسوى وطن خود بازگردم ، با خود گفتم از مغنيان بغداد ، كسى بخرم . آنگاه اين كنيزك را شرى كردم و نمىدانستم كه شما را حالت اينست . من اكنون خدا را گواه ميگيرم كه چون ببصره روم ، اين كنيزك را آزاد كرده ، به تو تزويج كنم و از بهر شما اسباب معيشت ترتيب دهم . ولى به شرط اينكه هروقت من تغنى بخواهم ، او از پشت پرده تغنى كند و تو از جملهء برادران و نديمان من\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nهستى . من ازين سخنان خرسند شدم . آنگاه هاشمى سر از پرده بدان سوى برد و با كنيزك گفت : به اين شرط راضى هستى يا نه ؟ كنيزك او را دعا گفت و شكر خدا بجا آورد .\r\nآنگاه هاشمى ، غلامكى را بخواست و به من اشارت كرده ، به او گفت : دست اين جوان بگير و جامهاى او بركن و جامهء فاخر بر وى بپوشان و او را با عطرها معطر ساخته ، نزد ما آور . در حال ، غلام مرا گرفته ، با من آن كرد كه خواجه فرموده بود . چون مرا پيش ايشان برد ، شربت در برابر ما بنهاد و كنيزك ببهترين نغمها تغنى آغاز كرده ، اين دو بيت برخواند :\r\n كس نستاندم به هيچ ار تو برانى از درم * مقبل هردو عالمم گر تو قبول ميكنى\r\nاى دل اگر فراق او ، آتش اشتياق او * در تو اثر نميكند تو نه دلى كه آهنى \r\nآن گروه را طربى سخت روى داد و آن جوان را نيز فرح ، زيادت شد و عود از كنيزك گرفته ، بزد و اين ابيات برخواند :\r\n نبيد روشن و آواز رود و روى چو ماه * موكلان صبوحند بامداد پگاه\r\nاز اين سه دانه درافتند عاشقان در دام * از اين سه فتنه گرايند عاقلان بگناه \r\nحاضران را طرب و نشاط ، زيادت شد و پيوسته در فرح و شادى بودند .\r\nگاهى من و گاهى كنيزك تغنى ميكرديم .\r\nتا اينكه بمكانى برسيديم . در آنجا كشتى نگاه داشته و هركه در كشتى بود ، بساحل بيرون شدند . من نيز بساحل شدم . و من بى خود بودم . از بهر دفع پليدى بنشستم . خواب بر من غلبه كرد . در همانجا بخفتم . ساكنان كشتى بازگشته ، كشتى براندند و از من آگاه نشدند . از آن‌كه ايشان نيز خسته بودند . و مرا توشه در نزد كنيز بود . و من بيدار نگشتم مگر وقتى كه گرمى آفتاب بر من اثر كرد .\r\nآنگاه برخاسته ، كسى در آنجا نديدم و بحسرت بسر ميبردم تا كشتى بزرگ بر من بگذشت . من در آن كشتى نشسته ، ببصره رفتم . در آنجا كسى را نميشناختم و راه\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nبخانهء هاشمى نميبردم . بسوى بقالى رفته ، دوات و ورقهء ازو بگرفتم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتصد و نود و نهم برآمد\r\nگفت : اى ملك جوان‌بخت ، جوان گفته است : به نوشتن بنشستم . بقال ، خط مرا نكو يافت و جامهاى مرا چركين ديد . از حال من جويان شد . من او را آگاه كردم كه غريب و فقير هستم . مرد بقال با من گفت : آيا در نزد من ميمانى كه روزى نيم درم با خورش و پوشش تو بدهم و تو حساب دكان من ضبط كنى ؟ گفتم : آرى .\r\nپس در نزد او ماندم و حساب او مضبوط مىكردم . چون ماهى برين بگذشت ، آن مرد ، دخل خود را فزون و خرج خود را كمتر ديد . كارهاى من بپسنديد . از براى من روزى يك درم قرار داد . و سالى بدين منوال بگذشت . آنگاه خواست كه دختر خود به من تزويج كند و مرا شريك دكان سازد . من دعوت او را اجابت كردم . دختر او را تزويج نمودم و در دكان بنشستم . ولى خاطرم شكسته و محزون بود . تا دو سال ، مرا حالت اين بود .\r\nتا اينكه روزى در دكان نشسته بودم . جماعتى را ديدم تكه طعام و شربت برداشته ، بسوئى ميروند . من از بقال سؤال كردم كه : اين جماعت از بهر چه طعام و شربت برداشته ، كجا مىبرند ؟ بقال گفت : امروز روز فرح و شادى توانگرانست .\r\nو امروز خداوندان لهو و لعب و عيش بنشينند . مرا نفس بتفرج ايشان مايل شد و با خود گفتم : شايد محبوبهء خويش در ميان آن جمع ببينم . با بقال گفتم : مرا نفس ، آرزوى تفرج مىكند . بقال مرا دستورى داد و طعام و شربت از بهر من مهيا كرد .\r\nمن برفتم تا بنهر آمله برسيدم . مردمان را ديدم كه قصد بازگشت دارند . من نيز خواستم كه با ايشان بازگردم .\r\nناگاه رئيس همان كشتى را كه هاشمى و كنيزك در آن بودند ، بديدم كه در نهر آمله همىرود . من او را آواز دادم . او و ياران او مرا بشناختند . با من معانقه\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nكردند و قصهء من را بازپرسيدند . من قصه بديشان فروخواندم . ايشان گفتند : ما گمان كرديم كه خواب بر تو غلبه كرده ، در آب غرق گشتهء . من از كنيزك جويان شدم . گفتند : او چون مفقود شدن تو بدانست ، جامه بر تن بدريد و عود بسوزانيد و طپانچه بر سر و روى خود زده ، بناليد . چون ببصره آمديم ، به آن كنيزك گفتيم كه : اين حزن و گريستن ترك كن . جواب داد : من بايد جامهء سياه بپوشم و در خانهء خود ، قبرى ساخته ، بر آن بنشينم و از تغنى توبه كنم . پس او چنان كرد كه گفته بود . تاكنون به همان حالتست .\r\nپس ايشان مرا برداشته ، برفتيم . چون به خانه برسيديم ، كنيزك را در آن حالت ديديم كه گفته بودند . چون كنيزك مرا بديد ، فريادى بركشيد كه من گمان هلاك او كردم . آنگاه هاشمى به من گفت كه : اين كنيزك از آن تست . گفتم :\r\nبدانسان كه گفته بودى ، او را آزاد كرده ، به من تزويج كن . هاشمى چنان كرد و متاعهاى گران‌قيمت و جامها و فرشهاى بسيار و پانصد دينار زر به من داد و گفت :\r\nدر هرماه اين مقدار چيز به تو بدهم . و لكن به شرط اينكه نديم من باشى و مرا از غناء كنيزك محروم نگردانى . پس از آن هاشمى ، خانهء از ما خالى كرده ، فرمود كه تمامت ما يحتاج بدان خانه نقل كردند و كنيزك بدان خانه فرستاد . چون من به آن خانه رفتم ، خانه را چون خانهء يكى از بزرگان يافتم . آنگاه بسوى بقال رفته ، تمامت آنچه به من روى داده بود ، با بقال بازگفتم و مهر دختر او را رد كرده ، طلاقش دادم و درخواست كردم كه از طلاق دادن بىسبب بر من ببخشايند . پس از آن با هاشمى تا دو سال بسر برديم و خواستهء بىشمار آوردم . و حالت من از آنچه در بغداد بود ، بهتر و نكوتر شد . الحمد للّه فى المبدء و المعاد . 14\r\n\r\nحكايت ملكزاده و شماس وزير\r\nو نيز از جملهء حكايتها اينست كه : در بلاد هند ، پادشاهى بود كريم الطبع و\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nبزرگوار كه فقيران دوست ميداشت و همت برفاه رعيت مىگماشت و هفتاد و دو پادشاه در زير فرمان او بودند و در مملكت خود ، سيصد و پنجاه قاضى و هفتاد وزير داشت . بزرگترين وزيران او شخصى بود كه شماس نام داشت و آن وزير ، كريم الطبع و فرزانه و مدبر و كارآگاه بود و ملك ، او را بسيار دوست ميداشت .\r\nولى آن ملك را فرزندى نبود و بدين‌سبب ، ملك و اهل مملكت او محزون ميزيستند . اتفاقا شبى از شبها ملك در عاقبت كار خود بفكرت اندر بود كه خواب بر وى غلبه كرد . در خواب ديد كه آب ببيخ درختى هميريزد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصدم برآمد\r\nگفت : اى ملك جوان‌بخت ، پادشاه هند در خواب ديد كه آب ببيخ درختى همىريزد و در اطراف آن درخت ، درختان بسيار هستند . ناگاه آتشى از آن درخت برجسته ، همهء آن درختان كه در اطراف آن بودند ، بسوزانيد . در آن هنگام ، ملك هراسان از خواب بيدار شد و غلامكى را خواسته ، به او گفت : به زودى شماس وزير را بنزد من آر . غلام بسرعت رفته ، شماس را حاضر آورد . شماس ، ملك را ، ديد\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nكه بخوابگاه اندر نشسته است . بر ملك سجده برد و بدوام دولت و عزت او دعا كرده ، گفت : خداى تعالى ترا محزون نكند . سبب بىخوابى تو درين شب و حاضر آوردن من بسرعت چيست ؟ ملك ، او را جواز نشستن داد . شماس بنشست و ملك ، خوابى كه ديده بود ، به او حديث كرد . وزير ساعتى سر به زير افكنده ، پس از آن تبسم كرد . ملك گفت : اى شماس ، آنچه دانستى براستى بگو و چيزى از من پوشيده مدار .\r\nشماس جواب داد : ايها الملك ، خداى تعالى چشم ترا روشن گردانيد و آن خواب را تاويل بسى نكو است . و آن اينست كه خداى تعالى ترا پسرى كرامت خواهد فرمود كه وارث مملكت تو باشد . و درين خواب ، چيزى ديگر نيز هست كه تفسير كردن آن درين وقت مناسب نيست . ملك را از تاويل شماس ، فرحى بزرگ روى داد و خرسند گشته ، هراسش برفت و با وزير گفت كه : اگر تاويل خواب من بدين‌سانست كه گفتى ، بايد تمامت تاويل با من بگوئى تا عيش من تمام شود . شماس با دليلى ملك را از خود رفع كرد و در آن هنگام ملك ، ستاره‌شناسان و معبران را حاضر آورده ، قصهء خواب بديشان فروخواند و بايشان گفت : همىخواهم كه مرا از تفسير اين خواب آگاه كنيد .\r\nيكى از ايشان پيش آمده ، اجازهء سخن گفتن خواست . ملك ، او را جواز داد . آن مرد گفت : اى ملك ، بدان كه وزير تو شماس از تأويل اين خواب عاجز نيست . ولى او ترا محتشم شمرده ، تمامت تأويل را با تو نگفته است . اگر مرا اجازت دهى ، تمامت تأويل بگويم . ملك گفت : اى مفسر ، بيم مدار و سخن براستى بازگو . مفسر گفت : اى ملك ، بدان كه از تو پسرى بوجود آيد كه پس از زندگانى دراز تو وارث مملكت تو باشد . و لكن خلاف شيوهء تو با رعيت ستم خواهم كرد و رسوم عدالت فروخواهد گذاشت و بر وى خواهد رسيد آنچه از گربه بموش رسيد . ملك پرسيد : حكايت گربه و موش چونست ؟\r\nمفسر جواب داد : اى ملك ، يكى گربه شبى از شبها در پارهء از خرابها از بهر طعمه بسى بگشت و چيزى نيافت و از سرما و بارانى سخت كه در آن شب\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nبود ، آزرده گشت و از گرسنگى ، طاقتش نمانده ، در زير درختى سوراخ موش ديده ، بدان سوى رفت و بر در سوراخ ايستاده ، بوى همىكشيد و دندانها به يكديگر همىسود تا اينكه درون سوراخ ، احساس موش كرده . خواست كه باندرون رود و موش را گرفته ، طعمهء خويش سازد . موش ، اين معنى بدانست .\r\nخاك بر سر سوراخ ريختن آغاز كرد كه شايد راه بگربه مسدود كند .\r\nآنگاه گربه بآوازى ضعيف با موش گفت : اى برادر ، چنين مكن كه من به تو پناه آورده‌ام كه مرا امشب در آشيانهء خود جاى دهى . از آن‌كه من پير و رنجورم و قوتم نمانده و قدرت جنبش ندارم و درين خرابه ، امشب راه گم كرده ، از خدا مرگ همىخواهم كه ازين رنج راحت يابم . و اينك من از سرما و باران بىطاقت گشته ، بدرگاه تو پناه آورده‌ام و از تو سؤال ميكنم كه بتصدق سر خويش ، دست مرا بگيرى و بآشيانه اندر كشى و مرا در دهليز آشيانه جاى دهى كه من غريب و مسكينم . و گفته‌اند كه هركس غريبى را در منزل خود جاى دهد ، او را جاى در بهشت خواهد بود . اى برادر ، چنين پاداش را تو سزاوارى .\r\nمرا جاى ده تا يك امشب در نزد تو بسر برم و چون روز شود ، از پى كار خويش روم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و يكم برآمد\r\nگفت : اى ملك جوان‌بخت ، چون موش ، سخنان گربه بشنيد ، به او گفت : من چگونه ترا در آشيانهء خود جاى دهم ؟ كه تو دشمن جان منى و ترا معيشت از گوشت منست . مرا بيم از آنست كه تو با من مكر كنى ، كه ترا شيوه همينست و عهد ترا بقائى نيست . و در مثل گفته‌اند كه : نبايد مرد بزن خود از فاجران ايمن باشد و همچنين از آتش بهيزم خشك ، ايمن نتوان بود . و مرا نشايد كه از تو ايمن باشم و دشمن ديرين ، حقير نتوان شمرد ، اگرچه ضعيف باشد .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n دانى كه چه گفت زال با رستم گرد * دشمن نتوان حقير و بيچاره شمرد \r\nگربه با لابه و فروتنى و آواز حزين جواب داد كه : سخنان تو همه راست است . من تكذيب تو نكنم . و لكن مسئلت من از تو اينست كه از گذشتها بگذرى و عداوت طبيعى را كه در ميان من و تست ، از خاطر فروهلى . از آن‌كه گفته‌اند :\r\nهركس از گناه مخلوقى درگذرد ، خالق نيز از گناه او درگذرد . اگرچه من پيش از اين دشمن تو بودم ، ولى امروز دوستى ترا مايلم . و سخن يكى از بزرگان است كه : اگر خواهى دشمن ، صديق تو باشد ، به او نكوئى كن . من اى برادر ، با تو عهد ميكنم و پيمان همىبندم كه به تو ضررى نرسانم و حال آن‌كه مرا قدرتى نمانده كه با تو بدى توانم كرد . تو سخنان مرا اعتماد كن و با من نكوئى بجا آور و عهد و پيمان من بپذير .\r\nآنگاه موش گفت : من چگونه عهد كسى را بپذيرم كه بنيان عداوت ميان من و او استوار است و او را پيوسته عادت اينست كه با من مكر كند ؟ اگر عداوت در ميان من و تو جز خون‌ريزى به چيزى ديگر ميبود ، من آن را به خود هموار ميكردم . و لكن عداوت ما در ميان ارواح است . و گفته‌اند كه : هركس از دشمن جان خود ايمن باشد ، مانند كسى است كه دست در دهان اژدها فروكند . آنگاه گربه با دلى پر از خشم گفت : اى برادر ، اينك من در حالت مرگم و اندكى نميرود كه من بر در تو بميرم و بزه من بر تو بماند . زيرا كه تو بنجات دادن من از اين ورطه توانائى دارى . اين سخن آخرين من بود كه با تو گفتم . پس موش را بيم خدائى بگرفت و رحمت در دلش فرود آمد و با خود گفت : هركس از خداى تعالى بر دشمن خود ظفر جويد ، بايد بدشمن نكوئى كند و بر وى رحمت آورد . من درين كار توكل بپروردگار كنيم و اين گربه را از هلاكت برهانم و پاداش نيكو از خداى تعالى بگيرم .\r\nپس در آن هنگام موش بيرون آمده ، گربه را بآشيانهء خود برد و در نزد او بايستاد . چون گربه راحت يافت و بيحاليش برفت ، بپيرى و ناتوانى خود شكايت\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nكرد . موش ، او را تسلى داده ، دلجوئى كرد و به او نزديك گشته ، بگرد او همىگرديد . و اما گربه اندك جنبيده تا در سوراخ بگرفت كه مبادا موش بيرون شود . موش چون خواست كه بيرون شود ، گربه او را بچنگال بگرفت و او را بفشرد و بنزديك دهان خود برد . پس از آن او را بلند كرده ، بينداخت و از پى او بدويد و او را گرفته ، همىفشرد و همىآزرد . و آن موش ، خلاصى از خداى تعالى خواسته ، با گربه شكايت آغازيد و به او گفت : كجاست آن عهدها كه با من كردى و چه شد آن سوگندها كه همىخوردى ؟ مگر پاداش من كه از تو ايمن گشته ، ترا بآشيانهء خود درآوردم ، اين بود ؟ راست گفته‌اند كه هركه بعهد دشمن اعتماد كند ، نجات خود نخواهد . و هركه خويشتن بدشمن سپارد ، مستوجب هلاكت است . و لكن مرا توكل به خالق خويشتن است كه او مرا از تو خلاص خواهد كرد .\r\nدر آن حال ، گربه خواست كه او را به درد . ناگاه مردى صياد با سگى برسيد .\r\nسگ را بدر سوراخ موش گذر افتاد . در آنجا معركهء بزرگ شنيد . گمان كرد كه در آنجا روباهى است كه صيدى بدست آورده . در حال ، سگ بسوراخ اندر شد و گربه را گرفته ، بسوى خويش كشيد . چون گربه در دست سگ اسير شد ، بخويشتن مشغول گشته ، موش را زنده رها كرد . و اما گربه را سگ بيرون آورده ، از هم بدريد و لاشهء او را بر در آشيانه بينداخت . اى ملك ، كس نبايد كه عهد بشكند و مكر و خيانت كند . كه بدى او بخويشتن بازخواهد گشت . و هركه پيمان نگاه ندارد ، او را آن روى دهد كه به آن گربه روى داد . و لكن اى ملك ، تو محزون مباش كه پسر تو بعد از جور و ستم بحسن اخلاق بازگردد .\r\nچون معبران تعبير بازگفتند ، ملك انعام جزيل بديشان كرده ، ايشان را بازگردانيد و خود برخاسته ، در خلوت بنشست و در عاقبت كار خويش بفكرت اندر بود .\r\nچون چهار ماه بگذشت ، يكى از زنان ملك كه ملك او را از همهء زنانش بيشتر دوست ميداشت ، آبستن شد . پس او را فرحى سخت روى داده ، ملك را\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nاز آبستنى خود آگاه كرد . ملك گفت : رؤياى من صادق گشت . الحكم للّه . پس از آن ملك ، آن زن را در بهترين قصرهاى خود جاى داده و او را انعام بزرگ عطا فرمود و غلامى را بحاضر آوردن شماس بفرستاد . شماس حاضر آمد . ملك ، آبستنى خود به او حديث كرد و گفت : رؤياى من صادق گشت . اميدوارم كه اين حمل ، فرزند نرينه باشد كه وارث مملكت من شود . اى شماس ، ترا سخن چيست ؟ شماس جواب نداد . ملك گفت : اى شماس ، از بهر چه بشادى من شاد نمىشوى و جواب من بازنميگوئى ؟ مگر تو اين كار ناخوش ميدارى ؟ در حال ، شماس بملك سجده برده ، گفت : اى ملك ، از سايهء آن درخت چه بهره توان برد كه آتش ازو بدر آيد ؟ و بادهء ناب ، چه لذت بخشد كه گسارنده را گلوگير كند ؟ و از آب صاف و شيرين ، تشنه را چه سود كه در آن غرق شود ؟ اى ملك ، گفته‌اند كه در سه چيز پيش از آن‌كه تمام شود ، مرد فرزانه نبايد سخن گويد :\r\nيكى مسافر تا از سفر بازگردد . دومين كسى كه بجنگ رفته باشد تا بدشمن ظفر يابد . سيمين زنى كه آبستن باشد تا اينكه حمل بگذارد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و دوم برآمد\r\nگفت : اى ملك جوان‌بخت ، وزير شماس گفت : اى ملك ، و هركس در چيزى پيش از تمام شدن او سخن گويد ، مانند نمازفروش است كه روغن بر سر گرفته بود . ملك پرسيد : حكايت نمازفروش چونست و او را چه روى داد ؟\r\nگفت : اى ملك ، مردى در نزد شريفى از اشراف بود . و آن مرد در هر روزى از شريف سه قرصه نان با اندك روغن و عسل جيره داشت . و روغن در آن شهر بسى گران بود و آن مرد هرچه روغن به دو ميدادند ، در كوزهء جمع ميكرد تا اين‌كه آن كوزه پر شد . آن مرد از بيم تلف شدن روغن ، كوزه را در بالاى سر خود آويخته بود . تا اينكه شبى از شبها آن مرد در فراش خود نشسته ،\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nعصا در دست داشت و در كار روغن و گرانى او بفكرت اندر شد و با خود گفت : بهتر اينست كه اين روغن بفروشم و از قيمت او بزى شرى كنم و با يكى از فلاحان شريك شوم . و آن بز در سال نخستين ، دو بچهء نر و ماده آورد و در سال دومين نيز دو بچه نرينه و مادينه زايد و پيوسته نر و ماده زاده شوند . آنگاه بزها با شريك خود قسمت كنم و حصهء خود بفروشم و فلان زمين شرى كنم . و قصرى بزرگ در آن زمين بسازم و غلامان و كنيزكان بخرم و جامها و فرشهاى نيكو بدست آورم و دختر فلان بازرگان تزويج كرده ، عيشى بزرگ برپا كنم و گوسفندان و گاوان بكشم و خوردنيهاى فاخر و طعامها طبخ كنم . و در آن عيش ، بازىگران و مغنيان حاضر آورم و توانگران و فقيران و عالمان و بزرگان دولت به منزل عيش دعوت كنم و منادى را گويم كه ندا دردهد كه هركس تمنا كند ، بآرزوى خود خواهد رسيد . پس از آن نزد عروس شوم و از حسن جمال او تمتع برگيرم و بلهو و لعب و عيش و طرب زندگانى كنم و با نفس خود گويم كه بآرزوى خود رسيدى و از نماز فروختن و رنج بردن راحت يافتى يا نه ؟ پس از آن زن من آبستن شود و پسرى زايد . من از بهر او وليمها دهم و او را در نعمت و دولت و عزت بپرورم و حكمت و ادب بر وى بياموزم و او را به نيكوئيها امر كنم و از بديها بازدارم و بپرهيزكاريش وصيت كنم و عطيتهاى بزرگ ، او را بدهم . اگر ديدم كه او فرمان همىبرد ، احسان بر وى زيادت كنم و اگر ببينم كه او به معصيت مايل شود ، به اين عصا او را بكوبم . آنگاه عصا بلند كرد كه پسر خود را بزند . عصا بكوزهء روغن برآمد . او را بشكست و روغن بر سر و جامه و ريش او فروريخت .\r\nاى ملك ، اين مثل از بهر آن گفتم كه كسى نبايد پيش از تمام شدن كارى درو سخن گويد . ملك گفت : اى وزير ، راست گفتى و نيكو وزيرى هستى .\r\nشماس بملك سجده برد و او را دعا كرده ، گفت : اى ملك ، بدان كه من چيزى را از تو پوشيده ندارم . مرا خشنودى از خشنودى تست و اندوه تو اندوه من است . اگر تو بر من خشم آورى ، من شب نتوانم خفت . از آن‌كه رتبت و\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nخوش‌بختى من از عنايت ملك است . از خدا همىخواهم كه ترا در پناه خود نگاه دارد . ملك از سخنان او بهجت شد . پس از آن شماس برخاسته ، از نزد ملك بازگشت .\r\nچون مدتى بگذشت ، زن ملك پسرى زائيد . بشارت‌گويان بسوى ملك بشتافتند . ملك را فرحى سخت روى داد و شكر خدا بجا آورد و گفت : منت خداى را كه پس از نوميدى ، پسرى به من عطا فرمود . پس از آن ملك ، كتابها بمردمان نواحى مملكت خود نوشته ، ايشان را بقصر خود خواند . اميران و عالمان و اهل همهء بلاد كه در زير حكم او بودند ، حاضر آمدند و طبلهاى بشارت زدند و عيشها برپا كردند .\r\nپس از آن ملك ، هفت وزير خود را كه بزرگترين ايشان شماس بود ، اشارت فرمود كه هريكى به قدر دانش خويش سخن گويند . نخست شماس بسخن گفتن ابتدا كرده ، گفت : منت خداى را كه ما را از نيستى بهستى آورده و پادشاهان باعدل و انصاف ببندگان خود عطا فرموده . خاصه پادشاه ما را كه مردمان شهر ما را به او زنده كرده و از سلامت او بساط عيش و نشاط بر ما گسترده . كدام پادشاه است كه با رعيت اين كند كه ملك با ما همىكند ؟ كه خرابيهاى ما آباد ميگرداند و داد مظلوم از ظالم همىستاند و هيچ‌گاهى از رعيت غفلت نمىكند . و از فضل پروردگار است كه پادشاه ، همت برفاه رعيت گمارد و ايشان را از معصيت نگاه دارد . الحمد للّه كه در عهد پادشاه ما دشمن ، پاى به شهر ما ننهاد و هيچ‌گونه بدى برعيت روى نداده و اين نعمتى است بزرگ و سعادتى است شگرف كه سخن‌شناسان ، اين نعمت را صفت نتوانند كرد . اى ملك ، خداى تعالى نعمت تو پاينده و عمر ترا دراز گرداند . و ما را پيوسته دعوت اين بود كه خداى تعالى ، چشم ترا بوجود پسرى روشن كند . الحمد للّه كه دعوت ما باجابت رسيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n\r\nچون شب نهصد و سوم برآمد\r\nگفت : اى ملك جوان‌بخت ، شماس گفت : شكر خداى را كه دعوت ما اجابت كرد و ما را فرجى قريب داد ، چنانچه ماهيان را آب رسانيده ، ملك گفت : حكايت ماهيان چونست ؟\r\nوزير گفت : اى ملك ، بركهء آبى بود و در آن بركه ، پارهء از ماهيان بودند . از قضا آب از آن بركه بريده شد و از آب آن چندان نماند و نزديك شد كه ماهيان هلاك شوند . گفتند : چه حيلت كنيم و در خلاص خويشتن مشورت از كه جوئيم ؟ يكى از ماهيان كه خردمندترين و بزرگترين ايشان بود ، گفت : ما را حيلتى نيست مگر اينكه توكل بر خدا كنيم . و لكن ما را بايد از سرطان راى جوئيم كه او بزرگ ماست . ماهيان ، راى او را بپسنديدند و همگى بسوى سرطان رفته ، او را ديدند كه در مكان خود چسبيده و او را از حالت ماهيان آگاهى نيست . ماهيان ، او را سلام دادند و گفتند : اى خواجه ، تو بزرگ و رئيس ما هستى .\r\nهيچ حالت ما نمىپرسى ؟ سرطان جواب سلام بازگفت و پرسيد كه : شما را چه روى داده و چه ميخواهيد ؟ ماهيان ، قصه فروخواندند و آنچه از كم شدن آب بديشان رسيده بود ، بيان كردند و گفتند كه : اگر آب بخشكد ، ما همگى هلاك خواهيم شد . اكنون نزد تو آمده ، راى تو همىجوئيم و راه نجات همىپرسيم . كه تو بزرگ ما هستى و از ما داناترى .\r\nسرطان سر به زير افكنده ، پس از ساعتى گفت : شك نيست كه شما را خرد ، نقصان پذيرفت كه از رحمت پروردگار نوميد گشته‌ايد و از رزاقى او مايوس شده‌ايد . مگر نميدانيد كه خداى تعالى ، بندگان خود را روزى بىحساب دهد و پيش از آفريدن ايشان ، روزى ايشان را مقدر كرده است و از براى هركس ، رزقى مقسوم و اجلى محتوم قرار داده ؟ چگونه شما اندوه از چيزى همىبريد كه او در غيب مستور است ؟ مرا راى اينست كه هرچه ميخواهيد ، از پروردگار\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nبىنياز بخواهيد و شما را فرض است كه هريكى از شما دل خود با پروردگار خود خالص كند و در آشكار و نهان با او باشد و از خداى تعالى بخواهيم كه ازين سختيها ما را نجات دهد . و خداى تعالى كسى را كه روى بر وى نهد و به دو توكل كند ، نوميد نگرداند . پس اگر شما خويشتن را اصلاح كنيد و حالت خود نكو گردانيد ، همه درهاى نعمت و خوبى به روى شما بگشايد و كارهاى شما درست شود . مرا راى اينست كه صبر كنيد تا ببينيم كه خداى تعالى چه خواهد كرد . اگر مرگ دررسد ، راحت يابيد و اگر راه بگريختن پيدا كنيد ، بگريزيد و ازين مكان كوچ كرده ، بهرجا كه خداى تعالى بخواهد ، برويد . ماهيان همگى گفتند : راست گفتى . خداى تعالى ترا پاداش نيكو دهاد . پس هريكى به مكان خود بازگشتند . روزى چند نگذشت كه بارانى سخت بباريد و بركه ، زياده از نخستين پر شد .\r\nاى ملك ، بىتفاوت شرح حال ماست . اين‌كه ما نوميد بوديم از اين‌كه ترا پسرى باشد . اكنون كه خداى تعالى به اين پسر ، ترا و ما را منت نهاده ، از خداى عز و جل مسئلت همىكنم كه اين پسر بر تو مبارك كند و چشم ترا ازو روشن گرداند و ما را نيز نيكوئيها از اين پسر كرامت فرمايد .  أَنَّهُ عَلى كُلِّ شَيْءٍ قَدِيرٌ .  15\r\nپس از آن ، وزير دوم ، آستان ملك بوسه داد و گفت : اى ملك ، شايسته پادشاهى نباشد مگر كسى كه او را دل بخشنده و اخلاق نكو باشد و شرايع و سنن بر پاى دارد . ستمكشان را بنوازد و ستمگران را كيفر دهد و خون و مال و ناموس رعيت نگاه دارد و از فقيران غفلت نكند و قويها را نگذارد كه بضعيفان ستم كنند تا اينكه همهء رعيت و زيردستان ، او را دعا گويند و فرمان او را ببرند . و شك نيست كه اگر پادشاه به اين صفتها متصف شود ، محبوب رعيت خواهد بود و حشمت دنيا و عزت آخرت خواهد اندوخت . اى ملك ، ما بندگان معترفيم باينكه همهء اين صفتها كه گفتم ، در تو موجودند . و گفته‌اند كه : بهترين سعادت از براى رعيت اينست كه ملك عادل و حكيم ماهر و عالم عامل داشته باشند .\r\nالحمد للّه ما ازين سعادت بهره‌منديم . و ما را پيش ازين ، نوميدى ازين بود كه\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nمملكت ، وارثى نداشت . و لكن خداى تعالى جلت قدرته از حسن ظنى كه با او داشتى و از توكلى كه بر وى كرده بودى ، دعاى ترا اجابت كرد و ترا نوميد نگردانيد و بر تو آن روى داد كه از بهر غراب روى داده بود . ملك پرسيد :\r\nچونست حكايت غراب ؟\r\nگفت : اى ملك ، غرابى با جفت خويش بدرختى آشيانه گرفته ، در عيش و نوش ميگذاردند تا اينكه هنگام بچه گذاشتن ايشان دررسيد . و آن هنگام تابستان بود . مارى از سوراخ خويش آمده ، قصد آن درخت كرد و بشاخهاى آن آويخته ، بفراز درخت برشد و بآشيانهء غراب رسيده ، در آن آشيانه مسكن كرد .\r\nو غراب از آشيانهء خود دور مانده ، مار در آنجا همىبود تا فصل تابستان بگذشت و مار به مكان خويش بازگشت . آنگاه غراب با جفت خود گفت : شكر خدا كن كه ما را ازين بليت نجات داد و ما را جز احسان او به چيزى اعتماد نيست . و اگر او بخواهد ، در سال آينده عوض بچهاى ما نيز بدهد . پس چون سال ديگر رسيد و هنگام بچه گذاشتن ايشان شد ، همان مار از مكان خود بدر آمده ، قصد درخت كرد . در وقتى كه بشاخهاى درخت آويخته ، بآشيانهء غراب برميشد ، كركسى از هوا بر وى بيامد و او را بچنگال گرفته ، منقار همىزد تا اينكه سرش كوفته شد و بر زمين افتاد . مورچگان بر وى جمع آمده ، او را بخوردند . غراب با جفت خويش بسلامت برستند و بچگان بسيار بگذاشتند و شكر خداى تعالى بجا آوردند . اى ملك ، ما را نيز فرض است كه شكر پروردگار بجاى آوريم كه اين مولود را پس از نوميدى بما عطا فرمود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و چهارم برآمد\r\nگفت : اى ملك جوان‌بخت ، چون وزير دوم ، سخن بانجام رسانيد ، وزير سوم بر پاى خاسته ، گفت : اى ملك عادل ، بشارت باد ترا بچيزهاى دنيوى . از آن‌كه هر\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nكس را كه اهل زمين دوست دارند ، اهل آسمان نيز او را دوست دارند . و خداى تعالى محبت ترا در دلهاى اهل مملكت افكنده . بايد ما و تو شكر پروردگار بجا آوريم تا نعمت خود بر تو و بر ما زيادت كند . و اى ملك ، بدان كه هيچكس به چيزى قدرت ندارد مگر بامر خداى تعالى . از آن‌كه بحقيقت ، عطا\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nكننده ، اوست و خوبيهاى ديگران بسوى او منتهى شود . و خداى تعالى نعمت را باندازهء محبتى كه با بندگان دارد ، بخش فرموده . پارهء از ايشان را نعمت داده و پارهء را به تحصيل روزى مشغول كرده و جمعى را رياست و امارت داده و گروهى را زاهد و گوشه‌نشين كرده . و ضرر و منفعت از پروردگار است . و اوست كه رنجور كند و عافيت دهد و بىنياز گرداند و فقير كند و بميراند و زنده گرداند .\r\nشكر او بر همهء آفريدهء فرض است . و تو اى ملك ، از نيك‌بختان هستى . كه گفته‌اند : نيك‌بخت آن كس است كه دنيا و آخرت را جمع آورده و بدادهء خدا راضى باشد و شكر خداى تعالى در هرحال بجا آورد . و هر آن‌كس كه از خواست خدا تجاوز كند و جز خواست او طلب نمايد ، بحمار وحش و روباه همىماند . ملك گفت : حديث آنها چگونه است ؟\r\nوزير جواب داد : روباهى همه‌روزه از مكان خود بيرون آمده ، از بهر روزى ميگشت . روزى از روزها در كوهى همىگرديد كه روز بپايان رسيد و خواست كه به مكان خويش بازگردد . روباهى ديگر برسيد . با يكديگر حكايت خود حديث ميكردند و آنچه صيد كرده بودند ، ميگفتند . يكى از آنها گفت كه :\r\nمن دى بخر وحشى برخوردم و سه شبانه‌روز همىبود كه چيز نخورده و گرسنه بودم . از ديدن خر وحشى فرحناك گشته ، شكر خداى تعالى بجا آوردم كه او را مسخر من گردانيد . آنگاه او را بدريدم و دل او را خوردم و به مكان خود بازگشتم .\r\nاكنون سه روز بر من گذشته كه چيزى از بهر خوردن نيافته‌ام . ولى باز سير هستم .\r\nچون روباه ديگر حكايت او بشنيد ، بسيرى او رشك برد و با خود گفت : من نيز بايد بناچار دل خر وحشى بخورم . پس از چند روزى ، خوردن ترك كرد تا اينكه نزار گشت و به هلاكت نزديك شد و طاقت كوشش نماند و در مكان خود بخفت .\r\nاز قضا دو صياد از بهر صيد بيرون آمده ، بخر وحشى برخوردند . خر وحشى از ايشان بگريخت و صيادان در پى او همىدويدند تا اينكه در برابر مكان روباه ، تير شعبه‌دارى بر وى بينداختند . تير بدل او برآمده ، ناوك شعبه‌دار در اندرون او بماند . چون هنگام شام شد ، روباه از مكان خود با ضعف تمام بيرون آمده ، خر\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nوحشى را بر در مكان خود افتاده ديد . فرحى سخت او را روى داده ، گفت :\r\nالحمد للّه كه بىرنج و تعب بآرزوى خويش رسيدم . در حال ، شكم او را پاره كرده ، سر باندرونش برد و در امعاء و احشاى او دهان همىگردانيد تا اينكه دل او را دريافت و آن را در دهان گرفته ، فروبرد . چون لقمه بحلقوم او رسيد ، شعبه‌هاى تير به استخوان گلويش فروشد . نه فروبردن توانست و نه بدرآوردن . در حال ، هلاك شد .\r\nايها الملك ، سبب اينست كه بايد انسان به آنچه خدا داده ، راضى شود و شكر نعمت بجا آورد و اميد از پروردگار خود نبرد . اى ملك ، اينك بسبب حسن‌نيت تو ، خداى تعالى پس از نوميدى ، اين فرزند به تو عطا فرموده . از خداى تعالى مسئلت ميكنيم كه او را عمرى دراز و بختى نيكو كرامت فرمايد و او را خلف صالح گرداند و بعهدهاى تو وفا كند . پس از آن وزير چهارم برخاسته ، زمين ببوسيد و گفت : اگر ملك ، فنون حكمت بداند ،\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و پنجم برآمد\r\nگفت : اى ملك جوان‌بخت ، وزير چهارم گفت : اگر ملك فنون حكمت بداند و احكام سياست بشناسد و با رعيت عدالت كند و اكرام كسى كه فرض است ، بجا آورد و هنگام ندرت ببخشايد و رتبت رئيس و مرئوس نگاه دارد و بر ايشان انعام كند و عيبهاى ايشان بپوشد و بعهد ايشان وفا كند ، شايستهء سعادت دنيا و آخرتست . و اين كردارها سبب ثبات پادشاهى او خواهد بود و بدشمن ظفر خواهد يافت . و اگر بر خلاف اين باشد ، پيوسته او و اهل مملكت او در مصيبت و محنت خواهند بود و ستم او بدور و نزديك خواهد رسيد و او را آن خواهد رسيد كه از ملك‌زادهء سياح به آن پادشاه رسيد . ملك پرسيد : چگونه بوده است حكايت ايشان ؟\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nوزير گفت : اى ملك ، در بلاد عرب ، ملكى بود ستمكار كه رعايت رعيت نمىكرد و كسى بمملكت او داخل نمىشد . و عاملان ، چهار خمس مال ايشان ميگرفتند و يك خمس از مال ايشان باقى ميماند . از قضا آن ملك را پسرى بود سعيد نام . چون احوال دنيا را غيرمستقيم يافت ، ترك دنيا كرده ، در خوردسالى ، راه بيابانها پيش گرفت و بپرستش پروردگار مشغول شد . و همواره از جائى به جائى و از شهرى بشهرى همىرفت . روزى از روزها بشهرى داخل شد .\r\nپاسبانان آن شهر او را گرفته ، جستجو كردند . چيزى با او نديدند مگر دو جامه كه يكى كهنه و ديگرى نو بود . جامهء نو ازو بركندند و او را ذليل و خوار نمودند .\r\nملك‌زاده بر سبيل شكايت گفت : اى ستمگران ، من مردىام فقير و سياح و نپندارم كه اين جامه بشما سودى بخشد . اگر شما جامه به من بازپس ندهيد ، شكايت نزد ملك برم . ايشان گفتند : ما اين كار بفرمان ملك كرده‌ايم . هرآنچه خواهى بكن . ملك‌زادهء سياح قصد قصر ملك كرد و خواست كه نزد ملك شود .\r\nحاجبان نگذاشتند . در حال بازگشت و با خود گفت : مرا چاره نيست جز اينكه بانتظار ملك بنشينم تا بيرون آيد و حالت خود بر وى شكايت كنم . در آن هنگام كه ملك‌زاده در اين حالت بود ، شنيد كه يكى از سپاهيان ، خبر بيرون آمدن ملك همىدهد . پس اندك‌اندك پيش رفته ، نزديك در قصر ملك بايستاد . ناگاه ملك بيرون آمد .\r\nملك‌زاده او را دعا گفت و آن‌چه بر وى روى داده بود ، بملك عرضه داشت و از حالت خويش شكايت نمود و ملك را آگاه كرد كه من مردى هستم تارك دنيا كرده و بطلب رضاى پروردگار بيرون آمده‌ام و بهرجا و نزد هركس كه ميرفتم ، با من جز نكوئى كارى نمىكردند . وقتى كه بدين شهر آمدم ، اميد من اين بود كه مردمان اين شهر با من آن كنند كه ديگران همىكردند . ولى تابعان تو مرا گرفته ، جامهء من بكندند و مرا بيازردند . اى ملك ، به حالت من نظر كن و جامهء من از ايشان بستان ، به شرط اينكه من ساعتى درين شهر اقامت نكنم . ملك ستمكار گفت : ترا بآمدن اين شهر ، كه اشارت كرد ؟ و حال آن‌كه تو نميدانستى\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nكه ملك اين شهر با تو چه خواهد كرد . ملك‌زادهء سياح گفت : پس از آن‌كه من جامهء خود بگيرم ، هرچه خواهى با من بكن . چون ملك اين سخن ازو بشنيد ، در خشم شد و گفت : اى نادان ، ما جامهء ترا بكنديم كه تو ذليل و خوار باشى . اكنون كه چنين سخنان از تو شنيدم ، روان از تنت بدر آوردم . آنگاه ملك فرمود كه او را در زندان كنند .\r\nچون ملكزاده بزندان اندر شد ، از جوابى كه داده بود ، پشيمان گشت و خود را سرزنش كرد كه : چرا آن جواب ترك نكردم و خود را بورطهء هلاكت انداختم ؟ پس چون از شب نيمى برفت ، بر پاى خاسته ، نمازى مطول بجا آورد و گفت : بارخدايا ، تو عادل و حكيمى . حالت من نيك ميدانى . من بندهء مظلوم توام . از رحمت بىمنتهاى تو مسئلت ميكنم كه مرا از دست اين ملك ستمكار خلاص كنى و او را بسخط خويش گرفتار گردانى . كه تو از ظلم ظالمان غافل نيستى . اگر ميدانى كه او به من ستم كرده ، او را بمحنتها گرفتار كن . از آن‌كه حكمهاى تو محض عدل است و تو پناه ستم كشانى . چون زندانبان ، مناجات آن مسكين بشنيد ، بهراس اندر شد . در آن حال ، آتشى در قصر افروخته شد و آنچه در قصر بود ، بسوخت و بجز زندانبان و ملك‌زادهء سياح ، كسى خلاص نشد .\r\nآنگاه ملك‌زاده سياح از زندان بدر آمده ، با زندانبان از شهر بيرون گشتند و همىرفتند تا به شهر ديگر برسيدند . و اما شهر ملك ستمكار بسبب ستمهاى آن ملك بسوخت .\r\nو اكنون اى ملك نيك‌بخت ، ما در هرصبح و شام ترا دعا كنيم و شكر خداى تعالى را بسبب عدل و حسن اخلاق تو بجاى آوريم . و ما بسبب اينكه تو فرزند نداشتى ، اندوه بىشمار و ملالت بسيار داشتيم و همىترسيديم كه پس از تو ديگرى بر ما پادشاه شود . منت خداى را كه از كرم خويش ما را بنواخت و اندوه از ما ببرد و از وجود اين پسر مبارك‌اثر ، خرسندى بما عطا فرمود . از خداى تعالى جلت عظمته مسئلت همىكنيم كه او را خلف صالح گرداند و عزت و سعادت بر وى روزى كند .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و ششم برآمد\r\nگفت : اى ملك جوان‌بخت ، پس از آن وزير پنجم برخاسته ، گفت : بزرگست پروردگارى كه بخشندهء عطيتهاى نيكوست . اما بعد ، ما بتحقيق دانسته‌ايم كه خداى تعالى به كسى كه شكر او بجا آورد و دين خود محافظت كند ، نعمت زياده گرداند . و تو اى ملك ، به اين منقبتهاى بزرگ و بعدل و انصاف ، متصف هستى و بدين‌سبب ، خداى تعالى رتبت ترا بلند كرده و ايام ترا سعيد گردانيده و اين عطيت نكو را كه اين پسر سعادتمند باشد ، پس از نوميدى به تو عطا فرموده . و ما را نيز بدين‌سبب ، فرحى بزرگ و خرسندى افزون روى داده . از آن‌كه پيش از اين بحزن سخت و ملالت بسيار گرفتار بوديم و بيم از آن داشتيم كه پس از تو خلفى صالح از تو نماند كه وارث مملكت تو شود و رايهاى ما مختلف گشته ، در ميان ما نفاق پديد آيد و بما آن روى دهد كه غراب را روى داد . ملك پرسيد :\r\nحكايت غراب چونست ؟\r\nوزير جواب داد : اى ملك ، در مرغزارى وسيع كه نهرهاى روان و درختان بارور داشت ، مرغان نغمه‌سنج در آنجا بودند . و از جملهء پرندگان ، غرابانى بود كه بعيش و نوش همىگذاردند . و حاكم بزرگ ايشان غرابى بود كه بايشان رافت و شفقت تمام داشت و غرابان بسبب حسن سيرت او ايمن و آسوده بودند و هيچكدام از ايشان به ديگرى ستم نمىتوانست . اتفاقا بزرگ ايشان را اجل دررسيد و از اين جهان بجهان ديگر شد . غرابان بماتم او بنشستند و از بهر او محزون شدند . و بيشتر حزن ايشان بسبب اين بود كه كسى چون او عادل و نيكوسيرت نبود كه قائم‌مقام او شود . پس غرابان همگى جمع آمدند كه كسى را در ميان خود امير گردانند تا برياست و سياست ايشان قيام كند . طايفهء از آنها غرابى را برگزيده ، گفتند : كه اين شايسته است كه ما را پادشاه شود . طايفهء ديگر\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nاو را نخواستند . و در ميان ايشان بدين‌سبب ، نفاق و جدال روى داد و فتنهء بزرگ برپا شد و همگى متفق گشتند و عهد كردند كه آن شب را بخوابند و بامدادان ، هيچيك از آنها بطلب معيشت بيرون نرود .\r\nو در هنگام دميدن صبح در يك جا جمع آمده بودند كه ناگاه شاهينى بپرواز آمد . ايشان گفتند : يا ابو الخير ، ترا بپادشاهى خويش برگزيديم تا در كارهاى ما نظر كنى . شاهين سخن ايشان بپذيرفت و بايشان گفت : از من خوبيهاى بزرگ بشما خواهد رسيد . پس از آن‌كه غرابان ، شاهين را امير خود گرفتند ، همه روزه در وقتى كه غرابان بگرديدن و دانه و آب پديد آوردن ميرفتند ، او يكى از آنها را تنها بدست آورده و دماغ و چشمان او را مىخورد و باقى آن را دور ميانداخت . و همواره شاهين را كار بايشان همين بود تا اينكه غرابان از كار او آگاه شدند و بيشتر ياران خويش را كشته يافتند . آنگاه هلاك را يقين كردند و با خود گفتند : چكار كنيم كه بيشتر ياران ما هلاك شدند و بزرگان ما كشته گشتند ؟\r\nاكنون ما را سزاوار اينست كه جانهاى خويش نگاه داريم . پس چون بامداد شد ، كلاغان از شاهين بگريختند و هريكى بسوئى پراكنده شدند .\r\nاى ملك ، ما را نيز بيم از آن بود كه جز تو ديگرى بر ما پادشاه شود .\r\nو لكن خداى تعالى به اين نعمت بزرگ بر ما منت نهاد . فتبارك اللّه العظيم و له الحمد . 16\r\nپس از آن وزير ششم برخاسته ، گفت : ايها الملك ، خداى تعالى در دنيا و آخرت بعزت تو بيفزايد . و پيشينيان گفته‌اند كه : هركه نماز كند و روزه گيرد و بحقوق والدين قيام نمايد و در ميان رعيت بعدل و انصاف حكم كند ، او پروردگار خود را ملاقات كند در حالتى كه خداى تعالى ازو خشنود باشد . و تو اى ملك ، در ميان ما بعدل و انصاف حكم كرده و بما حسن اخلاق به كار بردهء و از خدا همىخواهيم كه صواب تو جزيل گرداند و احسان‌هاى ترا پاداش نيكو دهد . اى ملك ، آنچه آن وزير دانا گفت ، شنيدى كه ما را بيم بود از فقدان ملك و نبودن ملك ديگر كه در حسن اخلاق و عدل و انصاف مانند ملك نباشد . پس\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nاز ملك ، اختلافات ما بزرگ شود و بسبب اختلاف ، بلاها بر ما روى دهد و در آن وقت ما را فرض باشد كه تضرع و زارى كرده ، از بهر ملك ، پسرى نيك بخت از خدا بخواهيم كه پس از ملك ، وارث مملكت شود . و بسا هست چيزى را كه انسان دوست ميدارد و عاقبت آن را نداند . و انسان را نشايد كه از خدا بخواهد كه عاقبت آن را نداند . زيرا كه بسا هست ضرر آن چيز از منفعت او از بهر سائل ، نزديكتر باشد . آن‌وقت هلاك انسان در مطلوب خواهد بود و بر وى خواهد رسيد آنچه كه بمارگير و زن و فرزندان او رسيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و هفتم برآمد\r\nگفت : اى ملك جوان‌بخت ، ملك پرسيد : چونست حكايت او ؟ وزير جواب داد : اى ملك ، مردى بود مارگير كه مار نگاه ميداشت و او را صنعت همين بود . و در خانه ، سبدى داشت بزرگ و در آن سبد ، مار گذاشته بود . زن و فرزندان او بر آن مارها آگاهى نداشتند . و همه‌روزه آن مرد مارگير ، آن مارها برداشته ، در شهر همىگشت . و او را پيوسته كار همين بود و خانگيان خود را از آنچه در سبد ميگذاشت ، آگاه نميكرد . اتفاقا روزى از روزها به عادت معهود به خانه بازگشت . زن پرسيد : در اين سبد چيست ؟ آن مرد گفت : مقصود ازين پرسش چيست ؟ مگر در نزد شما توشه كم است ؟ بهرچه خداى تعالى داده ، قانع شو و از چيز ديگر سؤال مكن . زن مارگير ، لب از پرسش فروبست و با خود گفت : ناچار بايد من اين سبد تفتيش كنم و آنچه درو هست ، بدانم . فرزندان خود را آگاه كرد كه ايشان از آنچه در سبد است ، جويان شوند و در سؤال اصرار كنند . كودكان نيز چنان پنداشتند كه در آن سبد ، خوردنى هست . و از پدر تمنا كردند كه آنچه درين سبد است ، بديشان بنمايد . پدر ، ايشان را از آن سؤال منع كرد . ديرگاهى كودكان مارگير را كار همين بود و مادر نيز ايشان را بپرسش ترغيب ميكرد . پس\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nاز آن كودكان با مادر اتفاق كردند كه خوردنى نخورند و نوشيدنى ننوشند تا اينكه پدر ، سبد از بهر ايشان بگشايد .\r\nاتفاقا شبى از شبها مارگير حاضر شد و خوردنيهاى بسيار بياورد و فرزندان خود را از بهر خوردن نزد خود خواند . ايشان از خوردن امتناع كردند و خشمگين نشستند . پدر با ملاطفت و سخنان نرم بايشان گفت : هرچه ميخواهيد از خوردنى و نوشيدنى و پوشيدنى به من بگوئيد تا من از بهر شما حاضر آورم .\r\nكودكان گفتند : اى پدر ، ما از تو هيچ نميخواهيم مگر اين‌كه اين سبد بگشائى و آنچه درو هست ، بما بنمائى و گرنه خويشتن را هلاك كنيم . پدر بايشان گفت : اى فرزندان من ، آنچه درين سبد هست ، سودى بشما نخواهد داد . بلكه گشودن آن ضرر شماست . در آن هنگام ، قهر و خشم آنها زياد شد . پدر چون حالت ايشان بديد ، ايشان را بترسانيد و بايشان گفت : اگر از اين حالت بازنگرديد ، شما را بيازارم . از سخنان پدر ، رغبت ايشان زيادت گشت . آنگاه مرد مارگير خشم آورده ، عصا برگرفت كه ايشان را بزند . ايشان از پيش پدر بگريختند . و سبد در آن‌وقت در خانه حاضر بود و مارگير آن را در مكانى پنهان نكرده بود . زن مارگير چون شوهر را بكودكان مشغول ديد و خانه را خلوت يافت ، سر سبد بگشود تا آنچه در سبد هست ، نظاره كند . ناگاه ماران از سبد بدرآمدند ، در حال ، زن را گزيده ، بكشتند . و پس به اين سوى و آن سوى همىگشتند تا اينكه بجز مارگير ، خورد و بزرگ آن خانه را هلاك كردند . مارگير ، خانه گذاشته ، بيرون آمد .\r\nاى ملك نيك‌بخت ، انسان نبايد چيزى بجز آن‌كه خداى تعالى خواسته است ، تمنا كند . بلكه بايد بهرچه خداى تعالى مقدر كرده ، خشنود باشد . اى ملك ، اينك خداى تعالى از وجود اين پسر ، پس از نوميدىهاى بسيار ، چشم ترا روشن كرده و دل ترا خشنود گردانيده . ما را مسئلت از خداى تعالى همين است كه او را از خلفاى عادل گرداند .\r\nپس از آن وزير هفتم گفت : اى ملك ، آنچه كه برادران من در وصف تو\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nگفتند ، همه را بحقيقت دانستم . كه تو بسبب عدل و انصاف و حسن اخلاق از ملوك ديگر امتياز دارى و از همهء پادشاهان در همه خصلت‌ها برترى . و من اكنون ميگويم كه حمد بر خدائى كه ترا ولىنعمت و بزرگ مملكت گردانيد و بدين‌سبب ، نعمت بر ما تمام كرد كه شكر او بجا آوريم . و اين نعمت نيست مگر بسبب وجود تو و مادامى كه تو در ميان ما هستى ، ما از ستم و جور كسى بيم نداريم و كسى نتواند كه بما برترى كند . و گفته‌اند كه : بدترين رعيتها آنانند كه ملك ايشان ستمكار باشد . و نيز گفته‌اند كه : در سوراخ مارگزيده بسر بردن ، بهتر است از آن‌كه در مملكت ملك ستمكار بسر برند . اكنون حمد خداى را كه ترا بر ما انعام كرده و پس از نوميديها اين پسر مبارك‌اثر را عطا فرموده و ترا بسبب حسن سيرت و صابرى ، آن روى داد كه عنكبوت را روى داد . ملك پرسيد :\r\nحكايت عنكبوت چه‌گونه بوده است ؟\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و هشتم برآمد\r\nگفت : اى ملك جوان‌بخت ، وزير گفت : اى ملك ، عنكبوتى بدرى بلند بياويخت و در آن خانهء ساخته ، بايمنى در آن خانه همىزيست و بسبب اينكه خداى تعالى آن مكان را بر وى ميسر كرده و او را از بيمها ايمن گردانيده بود ، شكر بجا آورد . و ديرگاهى براحت و شكرگزارى بسر ميبرد تا اينكه خداى تعالى او را بمقام امتحان آورد كه مقدار صبر و شكر او را بداند . بادى تند بسوى او فرستاد . باد ، خانهء او را برداشته ، به دريا انداخت و موجها ، او را همىزد تا بساحل رسانيد . آنگاه عنكبوت ، شكر خداى تعالى بجا آورده ، بسبب سلامتى خويش بپروردگار سجده كرد و روى بباد كرده ، گفت : اين كار از بهر چه كردى و ترا چه سود رسيد كه مرا از مكان خود بدينجا آوردى ؟ باد به او جواب داد : با من معاتبه مكن . كه به زودى ترا به مكان خود بازگردانم . عنكبوت شكيبا شد و او را\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nاميد اين بود كه به مكان خود بازخواهد گشت . باد شمال از نزد او رفته ، بازنگشت .\r\nپس از چندى باد جنوب وزيدن گرفت . عنكبوت را برداشته ، بسوى همان در برد . چون عنكبوت ، آن در بديد ، آنجا را بشناخت و به مكان اصلى خويش درپيوست .\r\nتو نيز اى ملك ، به جهت شكر و شكيبائى از تنهائى برستى و پس از نوميدى و سال‌خوردگى ، از اين پسر ، خرسند و مسرور گشتى .\r\nملك چون سخنان او بشنيد ، بخداى تعالى رو كرد و شكر بجا آورد و گفت : حمد خداى را كه ما را پس از نوميدى ، اميدوار كرد و اين پسر بما عطا فرمود و او را وارث مملكت گردانيد . پس چون ملك شكرگزارى باتمام رسانيد ، حكيمان و عالمان برخاسته شكر خدا بجا آوردند و ملك را ثنا گفتند و دست او را بوسه دادند و هريكى بخانهء خويش بازگشتند .\r\nو ملك نيز به خانه اندر شد و پسر را نيز نزد خود خواست . كودك را نزد وى حاضر آوردند . ملك بر وى دعا كرد و او را وردخان نام نهاد . چون از عمر او دوازده سال بگذشت ، ملك خواست كه علوم بر وى بياموزد . قصرى در ميان شهر بنا كرد و در آن قصر ، سيصد و شصت غرفه بنا نهاد و پسر را در آن قصر برده ، سه تن از حكيمان دانشمند بر وى بگماشت و ايشان را فرمود كه شبان‌روز از تعليم او غافل نگردند و هرروز در يكى از آن غرفها بنشينند و هيچ علمى نگذارند مگر اينكه به آن پسر بياموزند تا آن‌كه در تمامت علوم دانا باشد . و بر در هرغرفه ، آن علمى را كه از اصناف علوم بوى مياموزند ، بنويسند و در هرهفته ، آنچه كه از علوم آموخته ، ملك را آگاه كنند . عالمان بتربيت پسر مشغول شدند و شبان‌روز از آموختن آن سستى نميكردند تا اينكه آن پسر از علوم ، چندان بهره برداشت كه پيش ازو به كسى ميسر نگشته بود . و عالمان در هرهفته از آنچه ملكزاده آموخته بود ، ملك را آگاه ميكردند و بملك ميگفتند كه : ما كسى را نديديم كه خداى تعالى چنين فهم و ذكاء عطا كرده باشد . خداى تعالى اين پسر را بر تو مبارك گرداند و ترا از زندگانى ، تمتع بخشد .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nچون دوازده سال تمام شد ، ملك‌زاده ، همهء علوم را بياموخت و از همهء حكيمان و عالمان كه در آن زمان بودند ، برتر شد . آنگاه عالمان كه آموزگار او بودند ، او را بنزد ملك آوردند و گفتند : اى ملك ، خداى تعالى ازين پسر نيك‌بخت ، چشم ترا روشن گرداند . كه ما همهء علوم بوى بياموخته ، نزد تواش بازآورديم . و امروز كسى را اين پايهء دانش نيست كه اين پسر راست . ملك را از بشارت ايشان فرحى سخت روى داد و شكر خداى تعالى را زيادت كرد و به سجده درافتاد . پس از آن شماس ، وزير خود را بخواست و به او گفت : اى شماس ، بدان كه عالمان و حكيمان آمده ، مرا خبر دادند كه پسر من همهء علوم ياد گرفته و بر تمامت عالمان برترى دارد . شماس چون اين سخن بشنيد ، به سجده درافتاد و دست ملك ببوسيد و گفت : اگر ياقوت در كوه سختى باشد . محالست كه روشنائى ندهد . اين پسر ترا استعداد و قابليت جبلى است . اگر او با اين خوردسالى ، حكيم و دانشمند باشد ، غريب نخواهد بود . حمد بر آن خدائى كه او را عطا فرمود . چون فردا شود ، عالمان و اميران در مجلس جمع آوريم و با او در علومى كه ياد گرفته ، گفتگو كنيم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و نهم برآمد\r\nگفت : اى ملك جوان‌بخت ، ملك چون سخن شماس وزير بشنيد ، فرمود كه فردا عالمان ماهر و دانشمندان فاضل و حكيمان كامل را در قصر ملك حاضر آوردند . چون فردا شد ، همگى بر در قصر حاضر آمده ، از ملك جواز دخول خواستند . پس از آن شماس حاضر گشته ، دست ملكزاده ببوسيد . ملك‌زاده بر پاى خاسته ، بشماس سجده كرد . شماس گفت : شيربچگان را نشايد كه بساير وحشيان سجده برند . ملك‌زاده گفت : شيربچه چون وزير ملك را بيند ، بايد كه برو سجده برد .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nو در آن هنگام ، شماس وزير گفت : مرا خبر ده كه دائم مطلق چيست و او را دو كون كدام‌اند و آنچه از دو كون ، دائمى خواهد بود ، كيست ؟ ملكزاده جواب داد : اما دائم مطلق ، خداى تعالى است جلت عظمته . از آن‌كه او اوليست كه ابتدا ندارد و آخرى است كه انتها ندارد . و اما دو كون ، او دنيا و آخرتست . اما آنچه از دو كون ، او دائمى خواهد بود ، نعمت اخروى است . شماس گفت :\r\nراست گفتى . و لكن همىخواهم كه مرا خبر دهى از اين‌كه از كجا دانستى كه از دو كون او يكى دنيا و ديگرى آخرتست ؟ ملك‌زاده جواب داد : از آن‌كه دنيا آفريده شد در حالتى كه چيزى آفريده نبود . و لكن او عرضى بود سريع الزوال و عملهاى مردمان ، مستوجب پاداش بود . و اين معنى لازم داشت كه فانى را اعاده كنند . و وقتى كه فانى را اعادت كنند ، آن نشانهء آخرتست . شماس گفت : راست گفتى . و لكن مرا خبر ده كه از كجا دانستى كه نعمت اخروى ، دائمى است ؟\r\nملكزاده جواب داد : از آن‌كه آخرت ، خانهء پاداش عملهاى بندگان است كه او را خداى باقى بىزوال از بهر ايشان مهيا كرده . شماس گفت : مرا خبر ده كه كدام يك از اهل دنيا عملش محمود است ؟ ملكزاده جواب داد : آن كسى كه آخرت را بدنياى خويش برگزيند ؟ شماس پرسيد : كيست آن كسى كه آخرت را بدنياى خويش برگزيده . ملكزاده جواب داد : آن كسى كه او ميداند منزل او در خانهء است كه آن خانه خراب خواهد شد و او خود ، فانى خواهد گشت و بعد ، حساب ازو خواهند خواست . و كسى كه چنان داند كه درين دنيا مخلد خواهد ماند ، هرگز آخرت به دنيا برنگزيند .\r\nشماس گفت : مرا خبر ده كه آيا آخرت ، بىدنيا صورت بندد يا نه ؟\r\nملكزاده جواب داد : كسى كه دنيا ندارد ، آخرت ندارد . و لكن من دنيا و اهل دنيا و معاد ايشان را كه بسوى او بازخواهد گشت ، مانند اهل اين صفير ديده‌ام كه اميرى از بهر ايشان مكانى تنگناى بنا كرده و ايشان را در آن مكان داخل نموده و ايشان را بكارى فرموده و از بهر هريكى از ايشان اجلى معين كرده و شخصى را برو گماشته . هركس از ايشان كارى كه ملك فرموده ، او را بجا آورد ، شخصى\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nكه برو گماشته‌اند ، او را از آن تنگنائى بيرون آورد . و هركس كه آن كار نكند و اجل تمام شود ، عقوبتش كنند . پس در هنگامى كه ايشان بكارى مشغولند ، از شكافهاى ديوار آن خانه اندكى عسل بچكد . ايشان آن عسل بخورند و حلاوت آن ببينند . در كار كردن ، سست شوند و در آن تنگنائى كه هستند ، جاى گيرند . با اينكه ميدانند كه اگر آن كار بانجام نرسانند ، عقوبت خواهند ديد . پس ايشان باندك شيرينى قانع شوند و آن گماشته ، وقتى كه اجل رسد ، احدى را در آن خانه نخواهد گذاشت و ناچار او را از آن خانه بيرون خواهند برد . و ما دنيا را بدينسان يافتيم كه از براى اهل او اجلى معين كرده‌اند . هركس از اهل دنيا اندك شيرينى يابد ، خود را به آن مشغول كند ، از جمله هالكان گردد . از آن‌كه چنين كس دنيا را بآخرت خود برگزيده . و كسى كه آخرت بدنياى خويش بگزيند ، به آن شيرينى بيمقدار التفات نكند و از هلاكت نجات يابد .\r\nشماس گفت : آنچه از كار دنيا و آخرت گفتى ، شنيدم و پذيرفتم . و لكن من آنها را به انسان مسلط ديده‌ام و انسان ناچار است كه آنها را باهم خشنود دارد و آنها با يكديگر مختلفند . اگر بنده بطلب معيشت پردازد ، او را تن ، نزار خواهد شد و رنج او افزون خواهد گشت و در هرحال ، انسان ، دو چيز مخالف نگاه نتواند داشت . ملكزاده گفت : هركه معيشت دنيا تحصيل كند ، بآخرت او معين خواهد شد . و من دنيا و آخرت را مانند دو ملك ستمكار و عادل ديده‌ام كه مملكت ملك ستمكار ، درختان بسيار و چشمهاى روان و گياهان سبز داشت و آن ملك ، كسى از بازرگانان نگذاشته ، مگر اينكه مال او را بگرفته بود . و ايشان بسبب فراوانى نعمت كه در مملكت او بود ، بهرچه از آن ملك ، ايشان را روى ميداد ، شكيبا بودند . و اما ملك عادل ، مردى از اهل مملكت خود را مالى بسيار داده ، فرمود كه بمملكت ملك ستمكار شود و به آن مال ، گوهرها شرى كند . آن مرد ، مال برداشته ، برفت و بمملكت ملك ستمكار رسيد . بملك گفتند كه :\r\nبازرگانى با مالى بسيار بدين سرزمين آمده ، همىخواهد كه به آن مال ، گوهرها شرى كند .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nملك ، آن بازرگان را حاضر آورد و به او گفت كه : از كجائى و كيستى و حاجت تو درين سرزمين چيست ؟ بازرگان جواب داد : من از فلان زمينم . ملك آن شهر ، مالى به من داده ، مرا بشرى كردن گوهرهاى اين سرزمين فرستاده است .\r\nمن بفرمان‌بردارى ملك بدين مكان آمدم . ملك به او گفت : واى بر تو . مگر حال مرا با اهل مملكت خويش نميدانى كه من مال ايشان همه‌روزه ميگيرم ؟ تو چگونه مال خود بدين سرزمين آوردهء ؟ بازرگان جواب داد : من از مال ، چيزى ندارم . آن مال در نزد من امانت است تا او را به خداوند مال برسانم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و دهم برآمد\r\nگفت : اى ملك جوان‌بخت ، ملك ستمكار گفت : اگر تمامت مال بر خود فديت نكنى ، ترا نگذارم كه در مملكت من معيشت گذارى تا اينكه هلاك شوى .\r\nآن مرد با خود گفت : مرا سروكار با دو پادشاه افتاده و من ميدانم كه اين ملك را ستم بهمهء اهل مملكت شامل است . اگر من او را خشنود نكنم ، خود هلاك شوم و مال من نيز تلف شود و بحاجت خويش نرسم . و اگر تمامت مال بدهم ، هلاك من بنزد خداوند مال خواهد افتاد . بهتر اينست كه من از اين مال ، اندكى به اين ملك ستمكار دهم و او را از خود خشنود گردانم و شر او را از نفس خود و ازين مال دور كنم و در اين سرزمين ، معيشت گذرانيده ، گوهرها شرى كنم . آنگاه بسوى خداوند مال با حاجت برآورده بروم كه مرا بعدل و بخشايش او چندان اميد هست كه از عقوبت او مرا چنان بيم نيست . پس از آن بازرگان با ملك ستمكار گفت : اى ملك ، من مال را بجان خود فديت كنم . و در نزد من مالى است حقير . او را به تو دهم . ملك سخن او قبول كرده ، دست از او برداشت . آنگاه مرد بازرگان به آن مال كه در نزد خود مانده بود ، گوهرها خريده ، بسوى ملك عادل خداوند مال برفت .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nملك عادل ، مثال آخرتست و گوهرهائى كه در مملكت ملك ستمكار است ، مثال حسنات و عملهاى صالح است . و مردى كه مال با اوست ، كسيست كه دنيا همىطلبد و مالى كه با اوست ، مثال از براى زندگانى انسانست . من چون اين را بديدم ، دانستم كه از بهر كسى كه در دنيا طلب معيشت مىكند ، سزاوار است كه يك روز طلب آخرت مهمل نگذارد . و در اين صورت ، دنيا و آخرت ، هردو را خشنود خواهد داشت .\r\nشماس گفت : مرا خبر ده كه آيا جسد و روح در صواب و عقاب شريكند يا اين‌كه عقاب ، مخصوص خداوند شهوات و فاعل خطيئات است ؟ ملكزاده جواب داد : گاهى ميل بسوى شهوات بسبب كف نفس و توبهء از آنها موجب صواب گردد و حال آن‌كه معاش از جسد ناگزير است و جسد بىروح نتواند بود و پاكى روح در دنيا با خلوص نيت و التفات بسوى چيزى است كه در آخرت سود بخشد . پس جسد و روح مانند فرسى رهان و رضيعى لبانند و در ثواب و عقاب شريكند . و مثل آنها مثل نابينا و زمين‌گير است كه خداوند باغى ايشان را گرفته ، بباغ داخل كند و ايشان را امر كند باينكه در باغ ، چيزى تلف نكنند . پس وقتىكه ميوهء باغ برسد ، زمين‌گير بنابينا بگويد كه : اين ميوه‌ها مىبينم رسيده‌اند .\r\nآرزو ميكنم كه از آنها بخورم ولى قدرت برخاستن ندارم . ترا كه پاى بىعيب است ، برخيز و ازين ميوه‌ها از بهر خوردن ما بياور . نابينا گويد : واى بر تو . چيزى را بخاطر من آوردى كه من ازو غافل بودم . و لكن مرا بر وى قدرتى نيست . از آن‌كه من آن ميوه‌ها نمىبينم و در چيدن آنها حيلتى ندارم .\r\nپس ايشان درين گفتگو بودند كه ناظر باغ دررسيد و او مردى بود دانا .\r\nزمين‌گير به او گفت : اى ناظر ، من از اين ميوه‌ها آرزو همىكنم و ما را مىبينى كه من زمين‌گير و رفيق من نابيناست . پس چه حيلت كنيم ؟ ناظر بايشان جواب داد :\r\nمگر شما نمىدانيد كه خداوند باغ بشما چه عهد كرده ؟ او را عهد با شما اينست كه شما در باغ به چيزى متعرض نشويد و چيزى را تلف نكنيد . اكنون شما را حفظ كردن فرض است . ايشان گفتند : ناچار بايد ازين ميوه‌ها چيزى بدست آورده ،\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nبخوريم . تو حيلتى ميدانى ، ما را بياموز . ناظر گفت : اكنون كه شما عهد نگاه نمىداريد ، حيلت اينست كه نابينا برخيزد و ترا كه زمين‌گير هستى ، بدوش بگيرد و بدرخت نزديك برد . آنگاه تو ميوهء كه ميخواهى بچين . در حال ، نابينا برخاسته ، زمين‌گير را برداشت . زمين‌گير او را راهنمائى ميكرد تا اين‌كه بدرخت شد . آنگاه زمين‌گير هركدام از ميوه‌ها كه دوست ميداشت ، برمىچيد و ايشان را كار همين بود تا اين‌كه چيزى بسيار در باغ تلف كردند . آنگاه خداوند باغ درآمد و بايشان گفت : واى برشما . اين كارها چيست ؟ مگر با شما عهد نكرده‌ام كه از ميوهء اين باغ ، چيزى تلف نكنيد ؟ ايشان گفتند : تو ميدانى كه ما قدرت رسيدن به چيزى نداريم . يكى زمين‌گير و ديگرى نابينا هستيم . ما را گناه چيست ؟ خداوند باغ گفت : شايد گمان شما اينست كه آنچه شما كرده‌ايد ، من نميدانم ؟ اى نابينا ، گويا كه من نزد تو بودم كه تو برخاستى و زمين‌گير را بدوش گرفتى و او ترا راه بنمود تا اينكه بدرخت رسيدى . پس از آن خداوند باغ ، ايشان را با عقوبت سخت بيازرد و ايشان را از باغ بدر كرد .\r\nپس نابينا مثل جسد است كه چيزى را نمىبيند و زمين‌گير مثل نفس است كه او را حركتى نيست مگر با جسد . و اما باغ مثل عملهاى نكوست . و اما ناظر مثل عقل است كه بخير امر كند و از شر بازدارد و جسد و روح در ثواب و عقاب شريكند . شماس گفت : راست گفتى . اكنون مرا خبر ده كه كدام عالم در نزد تو پسنديده است ؟ ملكزاده گفت : آن كسى كه بپروردگار ، عالم باشد و علمش او را سود بخشد . شماس گفت : او كيست ؟ ملك‌زاده گفت : آن‌كه خشنودى خدا را خواهد و از سخط او دورى گزيند . شماس گفت : مرا خبر ده كه كدام عالم را دل رقيق است ؟ ملكزاده گفت : آن‌كه بيشتر بمرگ مهياست و آرزوهاى او كمتر است . شماس پرسيد : كدام گنجها بهتر است ؟ ملكزاده جواب داد : گنجهاى آسمان . شماس پرسيد : از گنجهاى آسمان ، كدام‌يك بهتر است ؟\r\nملكزاده جواب داد : بزرگ شمردن خداى تعالى و حمد كردن به او . شماس پرسيد : از گنجهاى زمين ، كدام‌يك افضل است ؟ ملكزاده جواب داد : احسان\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nكردن با مردمان .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و يازدهم برآمد\r\nگفت : اى ملك جوان‌بخت ، چون وزير ، جواب ملك‌زاده بشنيد ، گفت :\r\nراست گفتى . اكنون مرا از سه چيز مختلف كه علم و راى و ذهن باشد ، خبر ده كه آنها در كجا جمع آيند ؟ ملك‌زاده جواب داد : اما علم بآموختن پديد آيد . و اما راى از تجربتها حاصل شود . و اما ذهن از تفكر است . و آنها در عقل جمع آيند .\r\nهركس اين سه خصلت درو جمع شود ، كامل خواهد بود و هركس پرهيزكارى به آنها بيفزايد ، به حق خواهد رسيد . شماس گفت : راست گفتى . اكنون مرا خبر ده از عالم و علم و خداوندان راى استوار و صاحب ذهن روشن كه آيا هوا و شهوت ، او را ازين حالتها تغيير تواند داد يا نه ؟ ملك‌زاده گفت : هوا و شهوت ، علم و راى و ذهن مردم را دگرگون كند . و او مثل عقابى است كه از دام برحذر باشد و از غايت فراست در ميان هوا بايستد و در آن حالت نظرش بصيادى افتد كه دام برمىنهد . چون صياد از دام نهادن فارغ شود ، پارهء گوشت در آن دام بگذارد .\r\nپس چون عقاب ، پارهء گوشت ببيند ، هوا و شهوت برو چيره شود ، بدانسان كه دام فراموش كند . آنگاه از هوا به زير آمده ، بر آن پارهء گوشت بيفتد و در آن بيفتد .\r\nچون صياد بازآيد و عقاب در دام خود بنشيند ، سخت در عجب ماند و گويد كه :\r\nمن دام بنهادم كه كبوتر و مانند او از پرندگان ضعيف در آن بيفتد . اين عقاب چگونه بدام اندر افتاد ؟\r\nو گفته‌اند كه : مرد عاقل را چون هوا و شهوت بكارى بدارند ، آن مرد عاقل در عاقبت آن كار تدبير كند و از مدد عقل به هوا و شهوت قاهر شود . پس وقتى كه انسان را هوا و شهوت به كار بدارد ، سزاوار نيست كه آن مرد ، عقل خود را مانند كسى گرداند كه در سوارى ماهر باشد و تواند كه اسبان سركش نگاه دارد\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nو او را بهرسوئى كه ميخواهد ، ببرد . و اما كسى كه سفيه است و علم و راى ندارد و هوا و شهوت بر وى مسلط هستند ، او با شهوت و هوا كار كند و از هالكين شود و در ميان مردم ازو بدحالت‌تر كسى نيست .\r\nشماس گفت : راست گفتى . مرا خبر ده كه علم ، كى سود دهد و عقل ، چه وقت هوا و شهوت را دفع كند ؟ ملك‌زاده گفت : در وقتى كه خداوند عقل و علم ، آنها را در طلب آخرت صرف كند . مگر به قدر آن‌كه روزى خود پديد آورد . پس از آن بايد آنها را در طلب آخرت صرف كند . شماس پرسيد : انسان را كدام مشغله سزاوار است ؟ ملك‌زاده جواب داد : عمل نيكو . شماس گفت : اگر انسانى خود را درو مشغول كند ، در كار معيشت كه ازو ناگزير است ، چه بايدش كرد ؟ ملك‌زاده گفت : شب و روز انسانى بيست و چهار ساعت است . يك بخش از آن طلب معيشت كند و بخشى را راحت يابد و باقى را در طلب علم صرف نمايد . از آن‌كه انسان اگر عاقل باشد و او را علم نباشد ، بشوره‌زارى ماند كه از بهر زراعت ، صلاحيت ندارد . و همچنان انسانى كه علم ندارد ، او را منفعتى نيست .\r\nشماس گفت : مرا خبر ده از علمى كه بعقل نباشد . ملك‌زاده جواب داد :\r\nآن مانند علم چهارپايان است كه اوقات خوردن و نوشيدن و خفتن و بيدار شدن خود را ياد گرفته‌اند و آنها را عقل نيست .\r\nشماس گفت : حق ملك بوزير چيست ؟ ملك‌زاده جواب داد : پند گفتن و دولتخواهى او را آشكار و پنهان و پوشيدن سر ملك و اينكه هيچ‌چيز از ملك پوشيده ندارد و از كارهائى كه ملك بوزير سپرد ، غفلت نكند و در هرباب ، رضاى ملك را طلب كند و از آنچه ملك ناخوش دارد ، دورى جويد . شماس پرسيد : وزير را كردار با ملك چگونه بايد ؟ ملك‌زاده جواب داد : اگر وزير بخواهد كه از ملك ، سالم بماند ، به قدر منزلتى كه در نزد ملك دارد ، طلب حاجت كند . و زينهار از اينكه خود را در مقامى بدارد كه اهليت آن مقام ندارد .\r\nو اين كار از وزير بمنزلت جرات است . اگر چنان كه فريب حلم ملك خورده ،\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nخود را در مقامى غير از مقام خود بدارد ، مانند صيادى خواهد بود كه وحشيان صيد كرده و پوست از آنها برميدارد و گوشت آنها را مياندازد و شيرى بدان مكان آمده ، از آن لاشها بخورد . پس چون شير را آمدوشد به آن مكان بيشتر گردد ، با صياد الفت گيرد و صياد ، لاشه بسوى او مىاندازد و دست بر پشت او مىكشد و آن شير ، دم همىجنباند . صياد چون سكون شير ببيند و الفت او را با خود ملاحظه كند ، با خود گويد كه : اين شير با من فروتنى كند . من اكنون بر وى چيره گشته‌ام . بايد برو سوار شوم و پوست او نيز چون وحشيان ديگر بردارم .\r\nآنگاه جرأت كرده ، بر پشت شير بجهد و در وى طمع كند . چون شير ، كردار صياد ببيند ، در خشم شود و دست بلند كرده ، او را بزند . چنگالهاى شير باندرونهاى صياد فرورود و او را در زير پاى خود افكنده ، به درد . و از بهر اينست كه وزير بايد بر ملك جرأت نكند و از مقام خويش تجاوز ننمايد تا ملك را متغير نگرداند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و دوازدهم برآمد\r\nگفت : اى ملك جوان‌بخت ، چون پسر ملك جليعاد ، شماس را از آن مسئلت پاسخ داد ، شماس گفت : مرا خبر ده كه وزير را با چه‌چيز در نزد ملك ، رتبت افزون مىشود ؟ ملك‌زاده جواب داد : بامانت و رأى استوار ، او را رتبت افزون شود .\r\nشماس گفت : پيش ازين گفتى كه حق وزير بر ملك آنست كه وزير ، رضاى ملك را بجويد و از چيزى كه ملك را ناخوش آيد ، دور شود و در كارهائى كه به دو سپرده ، كوشش نمايد كه اينها براى وزير فرض است . اكنون بازگوى اگر رضاى ملك در ستم و ارتكاب ظلم و اعتساف باشد ، وزير را چاره چيست ؟ و در معاشرت چنين ملك ستمكار ، چه حيلت بايد كرد ؟ كه اگر بخواهد ملك را از هوا و شهوت بازدارد ، نتواند بازداشت و اگر به هوا و شهوت او تابع شود و\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nكردار او را تحسين كند ، و بال و مظلمهء اين كار با وزير خواهد بود و رعيت ، دشمن او خواهند شد . ملك‌زاده گفت : اى وزير ، آنچه از و بال و گناه گفتى ، آن در وقتى است كه وزير در جور و ستم ، تابع سلطان شود . اما وزير را واجب است كه چون ملك در چنان كارها با او مشورت كند ، او راه عدل و انصاف بر ملك بنمايد و از جور و اعتساف ، منعش كند و حسن اخلاق و نگاهدارى رعيت بوى بياموزد و از ثواب و عقاب فعل و ترك ، ملك را آگاه كند . اگر ملك سخن او بپذيرد و از آن راه بازگردد ، مقصود حاصل خواهد شد . و اگر ملك سخنان وزير گوش ندارد ، وزير را گزيرى جز جدا گشتن از ملك نخواهد بود . كه از مفارقت ، هردو براحت اندر شوند .\r\nشماس گفت : مرا خبر ده از اينكه حق ملك بر رعيت و حق رعيت بر ملك چيست ؟ ملك‌زاده جواب داد : اما رعيت بايد فرمان ملك را با خلوص نيت اطاعت كند . و اما ملك بايد مال و ناموس رعيت نگاهدارد . شماس گفت :\r\nمرا خبر ده كه آيا رعيت ، حقى ديگر بر ملك دارند ؟ ملك‌زاده جواب داد :\r\nآرى . حق رعيت بر ملك فرض‌تر است از حق ملك برعيت . و ضايع شدن حق رعيت ضررش بر ملك بيشتر از ضايع شدن حق ملك است برعيت . از آن‌كه هلاك ملك و زوال مملكت و نعمت او ، نيست مگر از ضايع شدن حق رعيت .\r\nهركس بسلطنت مباشر باشد ، او را واجبست كه سه چيز فرونگذارد : اصلاح دين و اصلاح رعيت و اصلاح سياست . و اين سه چيز ، او را سلطنت دائمى باشد .\r\nشماس پرسيد : اصلاح رعيت با چه‌چيز است ؟ ملك‌زاده جواب داد : سنت ايشان را برپاى نگاه دارد و عالمان را بتعليم ايشان بگمارد و در ميان ايشان داورى فرونگذارد و خون ايشان را نگاه دارد و چشم از مال رعيت بپوشد .\r\nشماس پرسيد كه : حق وزير بر ملك چيست ؟ ملك‌زاده جواب داد : بسه جهت حق وزير بر ملك واجبتر از حق همه‌كس است : يكى از بهر آن‌كه وزير ، پندگوى ملك است و او را از خطا بصواب بازگرداند . و دويم اينكه مردم ، حسن منزلت وزير را در نزد ملك بدانند و به نظر اجلال بر وى ببينند و او را بزرگ\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nشمارند . سيم آن‌كه چون وزير از ملك عنايت ببيند و از رعيت ، فروتنى مشاهده نمايد ، پيوسته ناخوشيها و بديها از رعيت بگرداند . شماس گفت : همهء اينها درست گفتى . اكنون بازگوى كه سزاوار زبان چيست ؟ ملك‌زاده جواب داد : زبان را سزاوار اينست كه بجز خوبى و نكوئى به چيزى تكلم نكند و از كذب و سفه و دشنام و سخن‌چينى احتراز بكند . از آن‌كه سخن مانند تير است . چون از شصت بيرون رود ، بازگشتن نتواند . و ديگر راز به كسى مسپارد كه فاش خواهد كرد .\r\nشماس گفت : از حسن سلوك با پيوندان و نزديكان ، مرا خبر ده . ملك‌زاده جواب داد : آدميزاد راحتى نيست مگر با حسن سلوك . و لكن بهركس آنچه سزاست ، بايد بجا آورد . اما با پدر و مادر ، فروتنى بايد كرد و با زبان شيرين و سخنان نرم بايشان تكلم كند . و اما با برادران بايد بايشان نصيحت گويد و بذل مال كند و بشادى ايشان شاد و باندوه ايشان اندوهناك گردد و از لغزش ايشان چشم بپوشد و از كارهاى ايشان فرونگذارد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و سيزدهم برآمد\r\nگفت : اى ملك جوان‌بخت ، پس از آن شماس گفت : همهء اينها كه گفتى ، دانستيم . بازگوى مخلوق از خالق مقسوم است يا خير ؟ يا هريكى از انسان و حيوان تا آخر عمر ، روزى معين دارند يا نه ؟ و اگر كار چنين باشد ، طلب معيشت و تحمل مشقت را سبب چيست ؟ و اگر انسان كوشش ترك كند ، هرآينه توكل به خدا كرده و راحت خواهد بود يا نه ؟ ملك‌زاده جواب داد : اگرچه رزق هركس مقسوم و اجلش محتوم است ، و لكن هرروزى را طريقى و سببى هست . شماس پرسيد : در طلب معيشت چه ميگوئى ؟ ملك‌زاده جواب داد : هرچه را كه خداى تعالى بر تو حلال كرده ، حلالست و آنچه كه خداى عز و جل حرام كرده ، حرام است .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nچون ملك‌زاده را سخن بدين مقام رسيد ، سخن ببريدند . در حال ، شماس و حاضران برخاسته ، بملك‌زاده سجده بردند و ملك او را در آغوش گرفت و جبين او ببوسيد و بر پهلوى خويش بر تخت بنشاند و حمد خدا بجا آورد .\r\nپس از آن ملك‌زاده با شماس و عالمانى كه حاضر بودند ، گفت : اى عالم دانشمند ، مرا نيز از تو مسئلتى هست كه فهم من از دريافتن آن عاجز مانده و دانستن آن بر من دشوار شده . از تو همىخواهم كه او را شرح دهى تا خاطرم آسوده شود كه چنانچه زندگانى در آب و قوت در طعام و شفاى بيماران در مداواى طبيب است ، شفاى جاهى نيز بعلم عالم است . شماس گفت : اى فرزانهء روزگار ، هيچ مسئلتى نيست مگر اينكه تو بتأويل و تفسير آن از من شايسته‌تر هستى . از آن‌كه خداى تعالى از علوم ، آنچه به تو داده ، به كسى نداده . اكنون مسئلت بازگو .\r\nملك‌زاده گفت : مرا خبر ده كه خالق جلت قدرته ، خلق را از چه چيز آفريده ؟ كه پيش از آن چيزى نبود و در دنيا چيزى نيست مگر اينكه از چيزى ديگر مخلوق است . و خداى تعالى قادر است كه اين چيزها را از عدم خلق كند .\r\nو لكن با كمال قدرت و عظمت ارادهء حضرت بارى ، اقتضا كرده كه خلق نكند چيزى را مگر از چيزى . وزير جواب داد : اما صنعتگران مانند كوزه‌گر و ديگران بساختن چيزى قدرت ندارند مگر از چيزى . از آن‌كه مخلوق عاجز هستند . و اما خالقى كه اين عالم را بصنعت عجيبه آفريده است ، اگر بخواهى كه قدرت او را در آفريدن اشياء ببينى ، فكرت خود باصناف خلق بگمار كه تو آيات و علامات خواهى يافت كه بكمال قدرت خداى تعالى دلالت ميكنند . آنگاه خواهى دانست كه اشياء را از لاشىء خلق كرده و از عدم صرف آفريده است . زيرا كه عناصر كه مادهء مخلوقات است ، عدم صرف بوده است . و اين دو آيت شب و روز از بهر تو بيان ميكنند كه شب و روز ، متعاقب يكديگرند و وقتىكه روز برود و شب بيايد ، روز بر ما مخفى است و مقر او را نمىدانيم و همچنان وقتى كه\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nشب برود و روز بيايد ، ما مقر شب را نميدانيم . و امثال آنها از افعال خالق جلت عزته بسيارند كه دانشمندان را در آنها عقول ، حيران شود . ملك‌زاده گفت :\r\nقدرت خالق به من شناسانيدى . اكنون مرا خبر ده كه خلق را چگونه آفريده ؟\r\nشماس جواب داد : بدرستى كه خلق ، مخلوقند بكلمهء كه آن كلمه قبل از دهر موجود بوده است كه به آن كلمه ، همهء اشياء آفريده شده .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و چهاردهم برآمد\r\nگفت : اى ملك جوان‌بخت ، ملكزاده بشماس گفت : بدرستى كه خداى تعالى آفريدن خلق را قبل از وجود ايشان اراده كرده بود . شماس جواب داد : خداى تعالى اراده كرده بود ولى به آن كلمه ، خلق را بيافريد . اگر آن كلمه را ظاهر نميكرد ، خلق موجود نمىشدند . و معنى آن كلمه اينست كه خداى تعالى در ذات و صفات يكى است و معنى او اينست كه آن كلمه را قدرتيست بلكه قدرت ، صفت خداى تعالى است . چنان كه كلام و غير او از صفات كمال صفات خداى تعالى عز سلطانه هستند . و خداى تعالى بكلمهء خود ، همهء خلق را بيافريد و بدون كلمه چيزى نيافريد . بدرستى كه ايشان را بكلمهء حق آفريد . ما به حق مخلوق گشته‌ايم .\r\nملك‌زاده گفت : تو گفتى كه خداى تعالى خلق را به حق آفريد . حق ضد باطل است . پس باطل از كجا پديد آمد و چگونه به حق عارض شد تا اينكه حق بباطل مشتبه گشت و مخلوق ، بجدا كردن اينها محتاج شدند ؟ آيا خالق ، اين باطل را دوست ميدارد يا ناخوش ميدارد ؟ اگر بگوئى كه خالق ، دوستدار حق است و مخلوق را به او خلق كرده و باطل را ناخوش ميدارد ، پس چيزى را كه ناخوش ميدارد ، چگونه به چيزى كه دوست ميدارد ، داخل شد ؟ شماس جواب داد :\r\nبدرستى كه خداى تعالى انسان را خلق كرد و انسان بتوبه محتاج نبود تا اينكه\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nباطل به حق داخل شد . و آن باطل ، مخلوق انسان است . بسبب آن استطاعتى كه خداى تعالى در انسان آفريده كه او را اراده و ميل گويند و كسب نامند . پس چون باطل به اين معنى به حق داخل شد ، باطل و حق بسبب ارادهء انسان و كسبى كه جزء اختيار انسان است ، به يكديگر مشتبه و ملتبس شدند . آنگاه خداى تعالى ، توبه را بيافريد تا انسان را از باطل بازگرداند و به حق متنبه سازد .\r\nملك‌زاده گفت : مرا خبر ده كه سبب عروض آن باطل به حق چه بود تا اينكه به يكديگر مشتبه شدند و حاجت بتوبه افتاد ؟ شماس جواب داد : خداى تعالى چون انسان را بيافريد ، او را دوستدار خويش كرد . و او را عقوبتى نبود و حاجت بتوبه نداشت تا اينكه خداى تعالى نفس را درو بيافريد و عروض باطل از نفس ناشى شد . آنگاه انسان به معصيت ميل كرد و از حق بباطل افتاد . ملك‌زاده پرسيد : سبب دخول حق بباطل ، معصيت و مخالفت بوده است ؟ شماس جواب داد : آرى چنين است . از آن‌كه خداى تعالى انسان را دوست ميدارد و از براى محبتى كه با او دارد ، او را محتاج خلق و رنجور كرده . اين محض حقست . و لكن گاهى انسان بسبب ميل نفس بشهوتها سست گشته ، بسوى خلاف مايل شود و بپروردگار خويش عصيان ورزد و بدين‌سبب مستوجب عقوبت گردد . و لكن بسبب توبه و رجوع انسان بمحبت حق ، مستوجب ثواب گردد . ملك‌زاده گفت :\r\nاز مبدء مخالفت خبر ده كه با اينكه خداى تعالى انسان را به حق آفريده ، چگونه معصيت را بسوى خويشتن همىكشد ؟ پس از آن با وجود ميل نفس بشهوتها چگونه توبه كند و مستوجب ثواب شود ؟ شماس جواب داد : اول نزول آيت عصيان به انسان بسوى ابليس است كه او از ملائكه و انس و جن ، اشرف بود و او را در طبيعت ، جز محبت چيزى نبود . و لكن از بسيارى محبت ، عجب و تكبر ، او را از طاعت خالق بيرون برد و معصيت را شعار خود ساخت و چون مىدانست كه خداى تعالى معصيت را دوست نميدارد و آدم را با چنان محبت و طاعت بديد ، حسد بر وى مستولى گشت و در بازگردانيدن آدم از حق ، حيلت ساخت تا او را در باطل شريك كند . و چون پروردگار ، ضعف انسان را ميدانست و\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nميل كردن او را از حق بسوى دشمن ميشناخت ، توبه را از براى انسان بيافريد تا به آن توبه از ورطهء معصيت خلاصى يابد و بسوى حق ميل كند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و پانزدهم برآمد\r\nگفت : اى ملك جوان‌بخت ، شماس چون جواب مسئلتهاى ملك‌زاده بيان كرد ، ملك‌زاده پرسيد كه : خلق چگونه مخالفت خالق را توانستند كرد ؟ و حال آن‌كه خداى تعالى در غايت بزرگى و نهايت قدرتست . شماس جواب داد :\r\nخداى تعالى ، عادل و منصف و مهربانست و از براى مخلوق ، راه خير بيان كرده و ايشان را بپديد آوردن هرچيزى كه از خير اراده كنند ، قدرت داده . اگر ايشان بر خلاف آن كار كنند ، در معصيت افتند و هلاك شوند . ملك‌زاده پرسيد : در وقتى كه خالق بر ايشان استطاعت داده باشد و ايشان هرچيزى را كه بخواهند ، برو قادر باشند ، پس از بهر چيست كه در ميانهء ايشان و آن چيزى كه از باطل اراده ميكنند ، حايل نميشود تا بندگان را بسوى حق رد كنند ؟ شماس جواب داد :\r\nبجهة رحمت بزرگ و بىمنتهاى اوست كه چنانچه بابليس خشم آورده ، بر وى رحمت نكرد . همچنان بسبب توبه پس از خشم ، از آدم درگذشت .\r\nملك‌زاده پرسيد : آيا خداى تعالى چيزى را كه دوست ميدارد و چيزى را كه دوست نميدارد ، هردو را خلق كرده يا اينكه تنها آن چيزى را كه دوست ميدارد ، خلق كرده است ؟ شماس جواب داد : خداى تعالى همه‌چيز را خلق كرده . و لكن خوش نميدارد مگر چيزى را كه دوست ميدارد .\r\nملك‌زاده پرسيد : آن دو چيز چگونه‌اند كه خداى تعالى يكى از آنها را دوست دارد و خداوند آن را ثواب دهد و ديگرى را ناخوش دارد و خداوند او را عذاب كند ؟ شماس پرسيد : آن دو چيز كدامند ؟ ملك‌زاده جواب داد : آنها خير و شرند كه در جسم و روح ، مركب‌اند . شماس گفت : اى خردمند ، ترا\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nمىبينم دانسته‌اى كه خير و شر ، علمهائى هستند كه فاعل آنها جسد است . پس خير را ازين جهة خير گفتند كه خشنودى خدا دروست . و شر را از آن گفتند كه خشم خدا در اوست . ملكزاده جواب داد : من مىبينم كه خير و شر را حواس پنجگانه ، ذوق و سمع و بصر و لمس ميكنند . همىخواهم كه به من بنمائى كه اين حواس پنجگانه از براى خير خلق شده‌اند يا از براى شر ؟ شماس گفت : بدان كه خداى تعالى انسان را به حق خلق كرد و او را بمحبت خود مايل گردانيد و از خداى تعالى هيچ مخلوقى صادر نميشود مگر بقدرت و غلبه . و خداى تعالى را بجز عدل و انصاف و احسان به چيزى نسبت نتوان داد . و خلق را از محبت خود آفريد و نفس را كه بشهوت مايل است ، در انسان قرار داد . و اين حواس پنجگانه را سبب بهشت و دوزخ گردانيد . ملك‌زاده پرسيد : اين چگونه است ؟ شماس جواب داد : خداى تعالى منطق و دستها را از براى كار آفريد و پاها را از بهر راه رفتن و چشم را از براى ديدن و گوشها را از براى شنيدن آفريد و آنها را قدرت داده ، فرمود كه هيچ‌يك بىرضاى حق كارى نكند . آنچه از منطق ، رضاى حقست ، راست گفتن و ترك ضد اوست كه دروغ باشد . و آنچه از چشم ، رضاى حق است ، نظر كردن بچيزيست كه خداى تعالى او را دوست ميدارد و ترك نظر بسوى ضد اوست كه شهوات باشد . و از گوش ، آنچه رضاى خداست ، شنيدن موعظت و ترك ضد اوست . و چيزى كه از دستها رضاى خداست ، اينست كه آنها را در خشنودى خدا صرف كند و ترك ضد او نمايد . و از پاها آنچه رضاى خداست ، آنست كه در راه خدا سعى كند و ترك ضد او نمايند . و ماسواى اينها از شهوتها كه انسان آنها را مىكند ، از جسد به حكم روح صادر مىشود . پس از آن شهوتى كه از جسد صادر مىشود ، به دو گونه است : شهوت تناسل و شهوت شكم است . آنچه از شهوت تناسل با رضاى خدا موافق است ، آنست كه حلال باشد و حرام نباشد . و اما شهوت شكم ، اكل و شرب است . و آنچه موجب رضاى حق است ، آنست كه از چيزهائى كه خداى تعالى حلال فرموده ، پديد آورد و كم و زياد او را شاكر باشد .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nملك‌زاده گفت : مرا خبر ده كه آيا از علم خداى تعالى گذشته بود كه آدم از شجرهء منهيه خواهد خورد يا نه ؟ شماس جواب داد : آرى . خداى تعالى را علم به آن بود و نهى كردن آدم عليه السلام دليل است بر آن‌كه ميدانست كه او از شجره خواهد خورد . پس او را آگاه كرد كه اگر از آن شجره بخورد ، گناهكار گردد . و آگاه كردن آدم عليه السلام از راه عدل و انصاف بود تا اينكه آدم را حجتى نماند .\r\nپس از آن‌كه آدم بورطهء درافتاد و پايش بلغزيد ، از آدم عليه السلام اين كار در نسل او جارى شد . آنگاه خداى تعالى ، پيغمبران و رسولان فرستاد . ايشان شرايع بر ما بياموختند و احكام بما بيان كردند و راهى كه ما را به مقصود برساند ، بر ما بنمودند . پس هركس كه آن حدود نگاه دارد ، نجات يابد و هركس از آنها تعدى كند ، زيانكار شود . و تو دانستى كه خداى تعالى بهمهء چيزها قادر است و شهوت را او بارادهء خود از بهر ما خلق كرده و ما را فرموده است كه آنها را بوجه حلال اخذ كنيم تا از براى ما خير باشد . و هرگاه ما شهوات را بوجه حرام استعمال كنيم ، از براى ما شر شود . ازينست كه هرحسنهء كه بما ميرسد ، از خداى تعالى است و هرسيئهء كه بما ميرسد ، از خودمانست نه از خالق تعالى . اللّه عن ذلك  عُلُوًّا كَبِيراً *  . 17\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و شانزدهم برآمد\r\nگفت : اى ملك جوان‌بخت ، چون ملك‌زاده اين مسئلتها از شماس بازپرسيد و شماس جواب بيان كرد ، در حال ، يكى از حكيمان برخاسته ، گفت : مسئلتها و تفسيرها كه از شما شنيدم ، هرگز نشنيده بودم . مرا فرض شد كه از شما سؤال كنم كه مرا خبر دهيد كه بهترين نعمتهاى دنيا چيست ؟ ملك‌زاده جواب داد :\r\nتندرستى و روزى حلال و فرزند صالح . آن حكيم گفت : مرا خبر دهيد آن چهار چيز كه مردمان درو شريكند ، كدامند ؟ ملك‌زاده جواب داد : طعام و شراب\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nو لذت خواب و شهوت زنان و سكرات مرگ . حكيم پرسيد : كدام سه چيز است كه هيچكس زشتى از آنها دور نتواند كرد ؟ ملك‌زاده جواب داد : حماقت و خست طبع و دروغ است . حكيم پرسيد : كدام دروغ بهتر است ؟ ملك‌زاده جواب داد : دروغ مصلحت‌آميز . حكيم پرسيد : كدام راستى قبيح است ؟ ملكزاده جواب داد : راستى فتنه‌انگيز . حكيم پرسيد : اقبح قبايح كدام است ؟ ملكزاده جواب داد : فخر كردن آدمى به چيزى كه ندارد . حكيم پرسيد : كدام مرد احمق‌تر است ؟ ملكزاده جواب داد : كسى كه همتش بسير كردن شكم مصروف باشد .\r\nآنگاه شماس گفت : اى ملك ، تو پادشاه ما هستى . همىخواهم كه پسر خود را وليعهد مملكت گردانى . در آن هنگام ملك ، حاضران را بفرمان‌بردارى پسرش بفرمود و او را وليعهد كرد كه پس از او در مملكت پدر ، خليفه باشد . و ملك ، عهد از تمامت اهل مملكت بگرفت كه از حكم پسر او تخلف نكنند و فرمان او را بپذيرند .\r\nپس چون ملكزاده هفده ساله شد ، ملك را رنجورى سخت روى داد و مرگ را يقين كرد . آنگاه بپيوندان و نزديكان گفت : اين بيمارى ، بيمارى مرگ است . پسر مرا با اهل مملكت حاضر سازيد . در حال ، منادى در شهر ندا درداد و خرد و بزرگ و دور و نزديك در نزد ملك حاضر آمدند . ملك گفت : بيمارى من بيمارى مرگ است و تير قضا بهدف برآمده و امروز روز آخرين منست .\r\nپس از آن بپسر گفت : نزديك شو . ملكزاده بر وى نزديك شد و همىگريست .\r\nملك را نيز چشمان پر از اشك شد و حاضران بگريستند . پس از آن ملك بپسر خود گفت : اى پسر ، تو نخستين كسى نيستى كه اين ماجرى بر وى رفته باشد . از آن‌كه مخلوقات از مرگ ناگزيرند . وصيت من اينست كه پرهيزكار شو و نكوئى كن و در طاعت هواى خويشتن مباش و در قيام و قعود و خواب و بيدارى ، از ياد خدا غافل مشو و مرا آخرين سخن همينست ، و السلام .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n\r\nچون شب نهصد و هفدهم برآمد\r\nگفت : اى ملك جوان‌بخت ، ملك جليعاد چون وصيت بگذارد ، ملك‌زاده گفت : اى پدر ، تو دانستى كه من پيوسته در طاعت تو بوده‌ام و رضاى ترا طلب كردم و تو نيز از بهر من نيكو پدرى بودى . چگونه پس از مرگ تو از چيزى كه رضاى تو در آنست ، بيرون خواهم رفت ؟ ملك گفت : ده خصلت ترك مكن كه خداى تعالى ترا از آنها سود دنيا و آخرت عطا فرمايد : نخست اينكه هروقت بخشم اندر شوى ، خشم خود فرونشان و اگر مبتلى شوى ، صبر كن و اگر تكلم كنى ، راست گو و اگر وعده كنى ، وفا كن و اگر حكم كنى ، به عدالت باش و اگر قدرت يا بى ، ببخشا و بزرگان را گرامى بدار و از دشمنان چشم بپوش و بديشان نكوئى كن و اذيت از آنها دور دار . و نيز اى پسر ، ده خصلت ترك مكن تا باهل مملكت تو سود دهد . و آن ده خصلت اينست كه : در قسمت ، عدالت كن و عهد را وفا كن و نصيحت بنيوش و لجاجت ترك كن و رعيت را بنگاه داشتن شرايع و سنن بفرماى و به عدالت حكم كن تا خرد و بزرگ ، ترا دوست دارند و مفسدان از تو هراس كنند . پس از آن با حاضران گفت : زينهار كه مخالفت امر ملك كنيد و زينهار كه از سخن بزرگ خودتان خلاف نمائيد كه اين كار سبب پراكندگى جمعيت شما و باعث خرابى شهر شما خواهد بود و دشمنان بشما شماتت خواهند كرد ، و السلم . پس از آن سكرات مرگ اشتداد كرد و زبانش كند شد .\r\nپسرش خويشتن بر وى بچسبانيد و او را همىبوسيد كه ملك درگذشت . تمام رعيت برو نوحه كردند و او را تجهيز كرده ، با اكرام و احتشام بخاكش سپردند .\r\nپس از آن بازگشته ، حلهء پادشاهى بپسر ملك بپوشانيدند و تاج پدر را بر سر او نهادند و انگشترى در انگشتش كرده ، بر تختش بنشاندند .\r\nملك‌زاده اندك‌زمانى در ميان ايشان بشيوهء پدر ، عدل و انصاف پيش گرفت . پس از آن شهوتهاى دنيا او را فريب داده ، به كارهاى مزخرف دنيا اقبال\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nكرده ، آنچه را كه پدر به او وصيت كرده بود ، ترك كرد و طاعت پدر فروگذاشت .\r\nو بدوستى زنان حريص شد . هيچ زن خوبروئى را نمىشنيد مگر اينكه بسوى او فرستاده ، او را ميآورد و بخويشتن تزويج ميكرد . از زنان بيش از آن‌كه سليمان بن داود جمع كرده بود ، جمع آورده و هرروز با طايفهء از ايشان خلوت كرده و از ماهى تا بماهى ديگر بيرون نمىآمد و از مملكت خويش نمىپرسيد و بشكايت مظلومان گوش نميداد . اگر شكايتى را مىنوشتند ، جواب پس نميداد .\r\nچون رعيت ، اين حالت ازو مشاهده كردند و ديدند كه او نظر به كارهاى رعيت نمىكند و در كار دولت و مملكت مسامحت دارد ، دانستند كه به زودى بليت ، ايشان را فراخواهد گرفت . كار بر ايشان دشوار شد . بملامت يكديگر زبان گشودند . پاره‌اى از ايشان گفتند : بيائيد تا بسوى شماس كه وزير بزرگ ملك است ، رويم و قصه بر وى فروخوانيم تا ملك را پند گويد . و گرنه به زودى بلا بر ما نازل شود كه اين ملك ، آلودهء دنيا گشته و لذتهاى دنيا او را فريب داده . آنگاه برخاسته ، بسوى شماس رفتند و به او گفتند : اى حكيم دانشمند ، اين ملك را دنيا فريب داده و او بباطل مايل گشته ، در فساد مملكت خويش همىكوشد . سبب اينست كه ماهى ميگذرد ، ما او را نمىبينيم و او بيرون نمىآيد و به حالت كسى نظر نمىكند و بشكايت مظلومان گوش نميدارد . اينك ما آمده‌ايم كه ترا از حقيقت كار آگاه كنيم كه تو بزرگ ما هستى . سزاوار نيست در سرزمينى كه تو در آنجا مقيم شوى ، بليتى پديد آيد . از آن‌كه تو اصلاح حال اين ملك توانى كرد .\r\nو اكنون بسوى او برو و با او سخن بگو : شايد سخن تو بپذيرد و سوى پروردگار بازگردد . در حال ، شماس برخاسته ، بمكانى رفت كه در آنجا غلام‌بچگان و خواجه‌سرايان ميتوانست ديد . پس از آن با غلام‌بچه‌اى گفت : اى فرزند ، ميخواهم كه از ملك اجازت خواهى تا بنزد او شوم كه مرا سخنى است . بايد روبرو گويم و جواب بشنوم . غلام‌بچه گفت : يا سيدى ، به خدا سوگند كه او يك ماه بيش است كه جواز دخول بهيچ‌كس نداده . من نيز نتوانم كه در نزد او روم و\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nدرين مدت روى او را نديده‌ام . و لكن من ترا بسوى كسى دلالت كنم كه او از بهر تو دستورى خواهد . و او خدمتكارى است كه پيوسته در بالاى سر او بايستد و از براى او طعام از مطبخ بياورد . پس وقتى كه او بسوى مطبخ درآيد ، ازو مسئلت كن كه او هرآنچه تو خواهى ، چنان كند .\r\nآنگاه شماس بسوى مطبخ رفته ، بر در مطبخ بنشست . پس از زمانى همان خدمتكار پديد آمد و خواست كه بمطبخ اندر شود . شماس به او گفت : اى فرزند ، ميخواهم كه با ملك در يك جا جمع آيم و سخنى كه به دو مخصوص است ، بگويم . از احسان تو ميخواهم وقتى كه ملك از طعام خوردن فارغ شود و دل‌خوش باشد ، تو به او سخن بگو و از براى من جواز دخول بخواه . خادمك گفت : سمعا و طاعة . پس خادمك طعام گرفته ، بسوى ملك شد و ملك طعام خورده ، خوشدل بنشست . و خادمك گفت : اى ملك ، شماس وزير بر در ايستاده و دستورى همىخواهد تا پاره‌اى كارها كه مخصوص تو است ، با تو بازگويد . ملك در هراس شد و بريب اندر افتاد و خادمك را بآوردن شماس بفرمود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و هيجدهم برآمد\r\nگفت : اى ملك جوان‌بخت ، خادمك بسوى شماس رفته ، او را بخواند . چون شماس نزد ملك شد ، زمين بوسه داد و او را دعا گفت . ملك پرسيد : اى شماس ، ترا چه روى داده كه طالب آمدن نزد من شده‌اى ؟ شماس جواب داد : ديرگاهى است كه روى ميمون ملك نديده بودم . مرا اشتياق از حد بگذشت . آمدم تا طلعت مبارك مشاهده كنم و سخنى نيز دارم . ملك گفت : سخن بازگو . شماس جواب داد : اى ملك ، بدان كه خداى تعالى درين خردسالى ، ترا علم و حكمت چندان داده كه به كسى عطا نفرموده و آن احسان را بسلطنت تمام كرده . و رضاى\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nپروردگار درين است كه تو از وظيفهء خويش بيرون نروى و شيوه‌اى كه سبب خشنودى خداست ، فرونگذارى و در طاعت الهى ، تقصير و كوتاهى نكنى . من چند روزى است كه ترا مىبينم پدر خويش فراموش كرده‌اى و وصيتهاى او را از ياد برده و عهد و پيمان او شكسته‌اى و پندهاى او ضايع كرده و از عدل و انصاف دور مانده‌اى و نعمتهاى خداى تعالى بخاطر نميآورى و شكر آنها نمىكنى . ملك پرسيد : اين سخنان را سبب چيست ؟ شماس جواب داد : سبب اينست كه تو كارهاى مملكت ترك كردى . و گفته‌اند كه : اصلاح دين و مملكت و رعيت و محافظت آنها بر ملك فرض است . اى ملك ، مرا راى اينست كه در عاقبت خود ، نكو نظر كنى و بلذات فانى كه آدمى را بورطهء هلاكت مىاندازد ، مايل نشوى . كه به تو برسد آنچه بصياد رسيد . ملك پرسيد : چگونه بوده است حكايت ؟\r\nشماس جواب داد : اى ملك ، شنيده‌ام كه صيادى به عادت معهود بكنار نهرى برآمد كه ماهيان صيد كند . چون بكنار نهر رسيد و بجسر برشد ، يكى ماهى بزرگ ديده ، با خود گفت : اين ماهى ببايد گرفت . كه او چند روزى مرا از صيد بىنياز خواهد كرد . آنگاه جامه بركند و از پى ماهى به آب اندر فروشد . آب ، او را بسرعت هميبرد تا بماهى رسيده ، ماهى را بگرفت . پس از آن نگاه كرده ، خود را از كنار دور يافت . دل بر آن ننهاد كه ماهى را ترك كرده ، خود بازگردد . از غايت حرص با دو دست ، ماهى را گرفته ، تن خود را از جريان آب بشنا كردن بگذاشت و پيوسته آب ، او را همىبرد تا بغرقابى رسيد كه هيچكس از آنجا خلاصى نتوانست يافت . آنگاه فرياد برآورده ، گفت : غريق را دريابيد و او را نجات دهيد .\r\nپاره‌اى مردم از دريائيان بسوى او آمدند و به او گفتند : تو كيستى و از بهر چه خود را بمكانى خطرناك انداختى ؟ صياد گفت : من آن كسى هستم كه راه نجات و طريق واضح ترك كرده و به پيروى هوا ، خويشتن را بمهلكه انداختم . گفتند : اى صياد ، چرا تو راه نجات ترك كردى و خويشتن بدين ورطه انداختى ؟ و حال آن كه تو ميدانستى كه هيچكس بدين مكان داخل نمىشود كه بسلامت تواند رست .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nتو از بهر چه اين ماهى را كه در دست دارى ، نينداختى تا خويشتن نجات دهى ؟\r\nاكنون هيچكس ترا ازين ورطه خلاص نتواند كرد . صياد ، اميد از زندگانى بريده ، ماهى از دست رها كرد و خود نيز هلاك شد .\r\nاى ملك ، من اين مثل نگفتم مگر از بهر آن‌كه تو اين كار محقر را كه ترا از مملكت مشغول كرده ، ترك كنى و بسياست و نظام مملكت قيام نمائى تا كسى در تو عيب ننهد . ملك گفت : اى وزير ، فرمان تو چيست ؟ وزير جواب داد : چون فردا شود ، مردم را بار ده و در احوال ايشان نظر كن و از ايشان عذر بخواه و ايشان را با حسن اخلاق و خوشى بازگردان . ملك گفت : اى شماس ، سخنان تو نيكو و راى تو صواب است و من فردا پگاه ، هرچه اشارت كردى ، بجا آورم . در حال ، شماس از نزد ملك بيرون آمد و مردمان را از آنچه در ميان ملك و او رفته بود ، آگاه كرد .\r\nچون بامداد شد ، ملك بيرون آمد و مردمان را بآستان خود بار داد و از ايشان معذرت خواست و ايشان را بخوبىها وعده داد . مردم خوشنود بازگشته ، هريك به منزل خويش رفتند . پس از آن يكى از زنان ملك كه گرامىترين زنان بود ، بنزد ملك آمد و او را دگرگون و متفكر ديد . از او پرسيد : اى ملك ، از چيست كه ترا دگرگون مىبينم ؟ ملك جواب داد : مرا لهو و لعب و عيش و طرب از كارهاى خود بازداشته . چرا بايد كه من از كار رعيت بدين‌گونه غافل و بى خبر باشم ؟ اگر من اين كارها ترك نكنم ، به زودى مملكت از دست من بيرون خواهد رفت . آن زن گفت : اى ملك ، من وزيران ترا با تو در مقام كيد مىبينم . كه ايشان ميخواهند از براى تو از پادشاهى ، آن لذت دست ندهد و تو نعمت و راحت از سلطنت نبرى . بلكه قصد ايشان اينست كه تو در تحمل مشقتهاى ايشان عمر بپايان رسانى . و مثل تو مثل آن جوان و دزدان باشد . ملك پرسيد : چگونه بوده است حكايت ايشان ؟\r\nزن گفت : اى ملك ، گفته‌اند كه : هفت تن از دزدان روزى بعادتى كه داشتند ، از بهر روزى بدر آمدند و بباغى كه گردكان بدرخت داشت ، بگذشتند .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nدر آن حال جوانى را ديده ، به او گفتند : اى جوان ، سر آن دارى كه با ما به اين باغ شوى و به اين درخت فراز رفته ، از گردوهاى آن به قدر كفايت بخورى و از براى ما نيز قدرى چيده ، فروريزى . آن جوان سخن ايشان پذيرفته ، بباغ شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و نوزدهم برآمد\r\nگفت : اى ملك جوان‌بخت ، آن جوان چون با دزدان بباغ شد ، دزدان با يكديگر گفتند : هركدام از ما سبك‌تر و خوردسال‌تر است ، بايد بفراز درخت بشود .\r\nايشان گفتند : در ميان ما از اين جوان ، لطيف‌تر نيست . پس چون آن جوان بدرخت برشد ، به او گفتند : اى جوان ، چنان مكن كه كسى ترا ببيند و بيازارد . آن جوان گفت : چگونه كنم ؟ دزدان گفتند : در ميان درخت بنشين و شاخ‌ها را يك‌يك سخت بجنبان تا آنچه بر درخت است ، فروريزد . ما آنها برچينيم . پس از آن‌كه تو فارغ گشته ، فرود آئى ، نصيب خود را از آنچه جمع آورده‌ايم ، بگير .\r\nآن جوان يك‌يك شاخها همىجنبانيد و دزدان ، گردوها برمىچيدند كه ناگاه خداوند درخت پديد شد و بايشان گفت : شما را به اين باغ چه‌كار است ؟ دزدان گفتند : ما از درخت چيزى نگرفته‌ايم . جز اينكه ما از اين مكان ميگذشتيم . اين پسر را بر فراز درخت ديديم . اعتقاد كرديم كه او خداوند درخت است . از او تمنا كرديم كه ما را از ثمر درخت ، بىبهره نكند . او نيز شاخها از بهر ما بجنبانيد . ما را در اين حادثه ، گناهى نيست .\r\nپسر جواب داد : به خدا سوگند دروغ ميگويند . ما همىبدين مكان آمديم .\r\nاين جماعت مرا بفراز درخت كردند و مرا جنباندن شاخها آموختند . خداوند درخت گفت : خود را ببلائى بزرگ انداخته‌اى . بازگو كه از خوردن ثمر درخت ، سودى برده‌اى يا نه ؟ پسر جواب داد : لا و اللّه . هيچ نخورده‌ام . خداوند درخت گفت : اكنون دانستم كه تو احمق و نادانى كه از براى اصلاح ديگران در تلف\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nنفس خويش كوشيده‌اى . پس از آن با دزدان گفت : مرا با شما كارى نيست . از پى كار خويش شويد . و آن پسر را گرفته ، بيازرد .\r\nاى ملك ، وزيران تو نيز بدينسان هستند . همىخواهند كه تو از بهر اصلاح ايشان خود را هلاك كنى . ملك گفت : راست گفتى . من هرگز بسوى ايشان بيرون نروم و لذتهاى خود ترك نكنم . پس از آن تا بامداد با زن خويش بعيش و نوش بنشست .\r\nچون بامداد شد ، وزير برخاسته ، با بزرگان دولت ، فرحناك و شادمان بسوى قصر ملك آمدند . ملك ، در قصر از بهر ايشان نگشود و بيرون نيامد .\r\nچون ايشان نوميد شدند ، با وزير شماس گفتند : اى وزير سعادتمند و اى حكيم دانشمند ، آيا حالت اين كودك خوردسال كم‌خرد ديدى كه بوعدهء خود وفا نكرد ؟ و اين گناه ، سرآمد گناهان اوست . و لكن ما را تمنا اينست كه بنزد او شويم و سبب بيرون نيامدن او بدانيم .\r\nآنگاه شماس بقصر اندر شد و نزد ملك رفته ، او را سلام داد و گفت : اى ملك ، چرا بسبب لذت حقير ، ترك كارهاى بزرگ كردى ؟ و مانند كسى شدى كه او را شترى بود كه شير آن شتر ، آن مرد را از زمام او مشغول كرده بود . روزى آن مرد بشير شتر پرداخت و بزمام او اعتنا نكرد . چون شتر دانست كه زمام او نگرفته‌اند ، راه صحرا پيش گرفت . آن مرد ، شير گذاشته ، از پى شتر هميدويد تا اينكه شير و شتر هردو از او تلف شدند . اى ملك ، تو بر آنچه صلاح رعيت و تو در آنست ، نظر كن . كه مردمان را نشايد كه از بهر طعام بدر مطبخ نشينند و از بهر شهوتى كه از بهر زنان دارند ، با ايشان بسر برند . مرد خردمند را سزاوار اينست كه از اين بيست و چهار ساعت در هرشبانه‌روز دو ساعت با زنان باشد و تتمه را در مصالح خود و رعيت صرف كند و بيش از دو ساعت با زنان خلوت ننمايد . كه معاشرت زنان بعقل و بدن آدمى زيان دارد كه ايشان بسوى خير راه ننمايند . بايد مرد سخن ايشان نپذيرد و من شنيده‌ام كه گروهى بسيار از بهر زنان هلاك شده‌اند .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و بيستم برآمد\r\nگفت : اى ملك جوان‌بخت ، شماس گفت : اى ملك ، من اين با تو نگفتم مگر اينكه بدانى مرد نبايد سخن زن و فرمان او برد . زينهار كه پس از آن‌همه دانش و حكمت ، جامهء جهل بپوشى كه ترا زيان سخت روى خواهد داد . چون ملك سخن شماس بشنيد ، به او گفت : انشاء اللّه فردا بيرون آيم . آنگاه شماس بيرون آمده ، بزرگان مملكت را از گفتهء ملك آگاه نمود .\r\nچون زن ملك از سخنان شماس باخبر گشته ، بنزد ملك درآمد . گفت : اى ملك ، تا بود جهان ، رعيت ، بندگان ملك بودند و اكنون ترا مىبينم بندهء رعيت هستى و از شر ايشان هراس دارى و ايشان همىخواهند كه ترا امتحان كنند . اگر ترا ضعيف يابند ، در خدمت تو سستى كنند و اگر ترا دلير بينند ، از تو بترسند . و وزيران خائن و بد را با ملك خويشتن ، پيوسته كار چنين است . از آن‌كه ايشان را حيلت بسيار است . اگر تو به خواهش ايشان موافقت كنى ، ترا از كار خود بسوى مراد خويش ببرند و پيوسته ترا از كارى بكارى دعوت كنند تا ترا به هلاكت درافكنند . و مثل تو مثل بازرگان و دزدان خواهد بود . ملك پرسيد : چگونه بوده است حكايت ايشان ؟\r\nزن جواب داد : اى ملك ، شنيده‌ام كه بازرگانى توانگر از بهر تجارت بپاره‌اى از شهرها روان شد . چون بدان شهر رسيد ، منزلى از بهر خود كرايه كرد و در آنجا فرود آمد . دزدانى كه در آن شهر مراقب بازرگانان بودند كه متاع ايشان بدزدند ، آن بازرگان را ديدند . بسوى منزل او رفته ، به دو راه نيافتند . آنگاه بزرگ ايشان گفت كه : من در كار اين بازرگان حيلتى كنم . در حال بازگشته ، جامهء طبيبان بپوشيد و انبانى كه داروها درو بود ، بدوش گرفت و در كوچه و بازار ندا درداد كه : كيست حاجت بطبيب داشته باشد ؟ تا اينكه به منزل آن بازرگان رسيد . او را\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nنشسته ديد . چاشت هميخورد . از او پرسيد : حاجت بطبيب دارى يا نه ؟ بازرگان جواب داد : بطبيب محتاج نيستم . و لكن بنشين با من طعام خور . در حال ، دزد در برابر او نشسته ، طعام مىخورد . آنگاه دزد با خود گفت : اكنون هنگام فرصتست .\r\nپس روى ببازرگان كرده ، به او گفت : نصيحت تو بر من فرض شد . كه تو با من احسان كردى و آن نصيحت اين است كه من ترا به بسيار خوردن ، حريص مىبينم . و اين سبب مرضى است كه تو در معده دارى . اگر تو بمعالجت او مبادرت نكنى ، كار تو به هلاكت خواهد افتاد . بازرگان گفت : من تندرست هستم و معدهء من طعام هضم مىكند . دزد به او گفت : آن مرض به تو پوشيده است . تو خود ، او را نمىدانى ولى من آن مرض در تو دانسته‌ام . اگر سخن من بپذيرى ، خويشتن را معالجت كنى و خداى تعالى شفا بخشد . بازرگان گفت : دارو به من بنما و چيزى از آن دارو به من بده . آنگاه دزد ، سفوفى كه سقوطرى در آن بسيار بود ، بوى داد و به او گفت : اين را امشب به كار بر . بازرگان ، دارو بگرفت . چون شب برآمد ، قدرى از او بخورد . ديد كه صبريست كريه الطعم . پس چون آن را بخورد ، از آن خود را سبكتر يافت . چون شب ديگر برآمد ، دزد ، داروئى كه صبرش بيش از داروى نخستين بود ، به بازرگان بداد . چون بازرگان آن را بخورد ، در آن شب باسهال گرفتار شد . و لكن برو صبر كرد و بر طبيب انكار ننمود . چون دزد ديد كه بازرگان بسخن او اعتماد كرده و از او ايمن گشته ، دواى كشنده بياورد . بازرگان ، دارو از او گرفته ، بنوشيد . در حال ، جگرش پاره‌پاره از دهان فروريخت و بمرد .\r\nدزدان در كمين او بودند . به منزل او درآمده ، همهء مال او بگرفتند . اى ملك ، من اين با تو نگفتم مگر از بهر اينكه از اين حيلت گران ، سخن قبول نكنى . كه عاقبت هلاك خواهى شد . ملك گفت : راست گفتى بسوى ايشان بيرون نروم .\r\nپس چون بامداد شد ، مردمان جمع گشته ، بسوى قصر ملك بيامدند و چندان بنشستند كه از بيرون آمدن ملك نوميد شدند . پس از آن بنزد شماس رفته ، به او گفتند : اى فيلسوف دانشمند ، اين كودك نادان را ديدى كه بجز دروغ ، كارى ندارد . الحق صواب اينست كه مملكت از دست او بگيريم و ديگرى\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nبجاى او بنشانيم كه شايد كارهاى ما منظم شود و احوال ما مستقيم گردد . و لكن تو بار ديگر نزد او شو و به او بگو كه ما از احسانهاى پدر او شرم داريم و گرنه مملكت از دست او بيرون كنيم . و ما تاكنون عهود و مواثيق پدر او را نگاه داشته‌ايم . ولى چون فردا شود ، همگى اسلحه درپوشيم و بدين مكان درآييم و در و ديوار قصر ويران كنيم . اگر آن‌وقت بيرون آيد و سخن ما گوش دارد ، او را باكى نيست . و اگرنه بقصر اندر شده ، او را بكشيم و مملكت به ديگرى سپاريم .\r\nدر آن حال ، شماس وزير نزد ملك شد و با وى گفت : اى ملك ، بلهو و لعب مشغول گشته ، پيروى هوى و هوس ميكنى . اين چه كاريست كه تو بخويشتن مىپسندى ؟ كاش ميدانستم ترا كه فريب ميدهد ؟ اگر تو بخويشتن ستم ميكنى ، پس آن علم و حكمت كه در تو ميدانستم ، بكجا شدند ؟ اى كاش ، ميدانستم كيست كه ترا از علم بسوى جهل و از وفا بجفا و از نرمى به سختى برده و سبب چيست كه با آن‌همه پذيرفتن كه از من داشتى ، بدينسان اعراض همىكنى ؟\r\nچگونه من ترا سه دفعه پند گفتم و بصواب اشارت كردم ، تو پند ننيوشيدى و مشورت مرا مخالفت كردى ؟ مرا خبر ده كه اين غفلت را سبب چيست و ترا كه فريب داده ؟ اى ملك ، بدان كه اهل مملكت تو معاهده كرده‌اند كه بر تو داخل شوند و ترا بكشند و مملكت به ديگرى سپارند . آيا تو با ايشان مقاومت توانى كرد و يا اينكه پس از كشته شدن بزنده كردن خويش قادر هستى ؟ اگر چنانچه ترا به دنيا حاجتى هست و زندگانى همىخواهى ، به هوش باش و مملكت را ضبط كن و عذرهاى خويشتن بمردم بنماى كه ايشان همىخواهند كه مملكت از تو بستانند و به ديگرى دهند و قصد مخالفت و عصيان دارند و همىخواهند كه ترا هلاك سازند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n\r\nچون شب نهصد و بيست و يكم برآمد\r\nگفت : اى ملك جوان‌بخت ، وزير با ملك گفت كه : مثل تو مثل روباه و گرگ خواهد بود . ملك پرسيد : چگونه بوده است حكايت ايشان ؟ وزير جواب داد :\r\nآورده‌اند كه جماعتى از ثعالب ، روزى بطلب طعمه بيرون آمدند و بهر سوى ميگشتند . ناگاه باشترى مرده برسيدند . گفتند : چيزى يافتيم كه ديرگاهى با او گذران توانيم كرد . و لكن بيم از آن داريم كه بعضى از ما ببعضى ديگر ظلم كنند و قوى بر ضعيف ، ميل و حيف نمايد . آنگاه ضعيفان ما هلاك شوند . سزاوار اينست كه كسى را بداورى بگزينيم و از بهر او نيز نصيبه دهيم تا در ميان ما حكم كند و قوى بر ضعيف تعدى ننمايد .\r\nپس در هنگامى كه ايشان مشورت ميكردند ، گرگى پديد شد . بعضى از روبهان گفتند : اگر راى داشته باشيد ، اين گرگ را در ميان خويشتن حاكم كنيم .\r\nكه او از همه قوىتر است و پدر او پادشاه ما بود و اميد داريم كه در ميان ما عدل و انصاف كند . پس از آن تمامت روبهان بسوى گرگ رفته ، به او گفتند كه ما ترا بداورى برگزيديم كه بهريكى از ما طعمه به قدر حاجت دهى تا قويهاى ما بضعيفان ستم نكنند و بعضى از ما بعضى ديگر را هلاك نسازد . گرگ ، دعوتشان اجابت كرده ، در آن روز بهريكى به قدر كفايت ، بخشى بداد . چون فردا شد ، گرگ با خود گفت : اگر من اين اشتر در ميان روبهان قسمت كنم ، چيزى بجز نصيبه كه از بهر من جدا كرده‌اند ، به من عايد نخواهد شد . و اگر من اين لاشه را تنها بخورم ، كارى بر من نتواند كرد . اگر من اين شتر از بهر خود و فرزندان خود غنيمت برم ، كيست كه مرا منع تواند نمود ؟ بهتر اينست كه من او را مخصوص خود گردانم و برايشان چيزى ندهم . پس چون روبهان بنزد گرگ آمده ، گفتند : يا ابا سرحان ، طعمهء امروز ما را بده ، گرگ گفت : در نزد من چيزى نمانده كه بشما دهم . روبهان از نزد او با حالت زبون رفتند و گفتند : خداى تعالى بسبب ملاقات\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nاين خبيث و خائن ، ما را بمحنتى بزرگ گرفتار كرد . كه او نه از خدا بيم دارد و نه از معاصى پرهيز مىكند و ما را نيز بر وى قدرتى نيست . پس از آن پاره‌اى از ايشان گفتند كه : او را گرسنگى بدين كار بداشت . يك امروز بگذاريد او بفراغت بخورد و خوب سير شود . فردا بسوى او رويم .\r\nپس چون بامداد شد ، روبهان بسوى گرگ رفتند و به او گفتند : يا ابا سرحان ، ما ترا بخويشتن امير ساختيم كه طعمه هريك از ما بدهى و داد ضعيفان از قويها بستانى و هروقت كه اين طعمه تمام شود ، در پديد آوردن طعمهء ديگر بكوشى و ما پيوسته در سايهء حمايت تو آسوده باشيم . و امروز دو روز است كه ما چيزى نخورده‌ايم و از گرسنگى ، ما را طاقت رفتار نمانده . تو مؤنه ما بازپس ده و از آنچه در وى تصرف كرده ، ترا حلال كنيم . گرگ بديشان رحمت نياورد . آنگاه روبهان با يكديگر گفتند كه : ما را حيلتى نمانده بجز اينكه بسوى شير رويم و خويشتن بر پاى او بيندازيم و حكايت اشتر بر وى عرضه داريم . اگر او بما يارى كند ، زهى مقصود . و اگر نكند ، او ازين پليد ، سزاوارتر است كه لاشهء اشتر ، طعمهء او باشد . پس ايشان بنزد شير شدند و او را از ماجرا باخبر كردند و آنچه از گرگ بديشان روى داده بود ، بازگفتند و از شير پناه جستند و گفتند : ما را از دست اين پليدك خلاصى ده كه ما از بندگان تو خواهيم بود . چون شير سخن روبهان\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nبشنيد ، بغيرت آمد و با ايشان بسوى گرگ رفت . چون گرگ ، شير را ديد كه همىآيد ، از پيش او ميگريخت و شير از پى او همىدويد تا اينكه او را بگرفت و از هم بدريد و روبهان را بطعمهء خويشتن تمكين داد . اى ملك ، از اينجا دانسته‌ايم كه هيچ ملكى را شايسته نباشد كه در كار رعيت و مملكت سستى كند .\r\nتو پند من بنيوش و سخنان من در گوش دار و بدان كه پدر تو پيش از آن‌كه بميرد ، ترا بپذيرفتن پند وصيت كرد و اين سخن آخرين منست ، و السلام . ملك گفت : من پند تو پذيرفتم فردا حتما بيرون آيم . آنگاه شماس از نزد ملك بيرون رفت و بزرگان دولت را از ماجرى آگاه كرد .\r\nچون زن ملك از سخن گفتن شماس و ملك آگاه گشت و يقين كرد كه ملك فردا بدادخواهى رعيت بيرون خواهد رفت ، بسرعت روى بملك گذاشت و به او گفت : از كار تو مرا بسى عجب آمد كه چگونه فرمان بندگان خود همىبرى ؟ مگر نميدانى كه اين وزراء تو بندگان تواند ؟ از بهر چه ايشان را بزرگ ميدارى و رتبت ايشان افزون ميكنى ؟ تا اينكه ايشان گمان ميكنند كه پادشاهى ترا سبب ايشانند و ايشان ترا به اين رتبت رسانيده‌اند و اين عطيتها ايشان با تو كرده‌اند . باوجود اينكه ايشان با تو هيچ نتوانند كرد و بر تو آسيبى نتواند رسانيد . و ترا سزاوار نيست كه بديشان فروتنى كنى . ايشان را سزاست كه فروتنى كنند .\r\nچگونه تو از ايشان بدين‌گونه هراسانى ؟ و گفته‌اند كه : هركرا دل مثل آهن نباشد ، شايستهء پادشاهى نباشد . و ايشان را بردبارى تو معذور ساخته تا اينكه بر تو جسور گشته‌اند و حال آن‌كه ايشان را فرض است كه بطاعت تو مقهور باشند و بفرمانبردارى تو مجبور شوند . اگر تو در پذيرفتن سخن ايشان سرعت كنى و ايشان را درين حال بگذارى ، ايشان در تو طمع كنند . اگر تو سخن من بپذيرى ، بسخن هيچكدام از ايشان دل ننهى و ايشان را بطمع نمىاندازى كه بر تو جسور شوند و تو مانند آن چوپان باشى . پرسيد : چگونه بوده است حكايت چوپان ؟\r\nزن ملك جواب داد : شنيده‌ام مردى بوده است چوپان . شبى از شبها دزدى بسوى وى درآمد كه از گوسفندان او بدزدد . چوپان را ديد كه شبها\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nنمىخوابد و روزها غفلت نميكند . پس دزد ، تمامت شب بگرد گوسفندان بگرديد و به چيزى از آنها دست نيافت . چون عاجز شد ، راه صحرا در پيش گرفت و شيرى را صيد كرده ، پوست از وى بگرفت و آن پوست را پر از كاه كرد و او را برده ، در مكانى بلند بگذاشت . چنان كه چوپان او را ميديد . پس از آن خود نزد چوپان شده ، به او گفت : شير ، مرا بسوى تو فرستاده . از گوسفندان تو طعمه ميخواهد . چوپان پرسيد : شير كجاست ؟ دزد جواب داد : چشم بردار ، شير را ببين كه اينك ايستاده است . آنگاه چوپان سر بركرده ، صورت شير را ديد . گمان كرد فى الحقيقه شير است . از او سخت هراسان شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و بيست و دويم برآمد\r\nگفت : اى ملك جوان‌بخت ، چوپان از آن صورت شير سخت بترسيد و بدزد گفت :\r\nاى برادر ، هرچه ميخواهى بگير كه مرا با تو مخالفتى نيست . آنگاه دزد از گوسفندان به قدر حاجت بگرفت و چوپان را سخت هراسناك ديد . پس در هر چند روزى بسوى او آمده ، به او گفت : شير باز طعمه ميخواهد . پس از آن ، حال دزد پيوسته با چوپان بدين حالت بود تا اينكه بسيارى از گوسفندان را ببرد . اى ملك ، من اين سخن با تو گفتم كه بزرگان دولت ،\r\nتو ترا فريب ندهند و به جهت نرمى و بردبارى تو در تو طمع ننمايند . ملك گفت من پند تو پذيرفتم . هرگز بسوى ايشان بيرون نروم .\r\nپس چون بامداد شد ، وزرا و بزرگان دولت و اعيان مملكت ، هريكى اسلحهء خويش برداشته ، رو بخانهء ملك گذاشتند كه او را بكشند و مملكت به ديگرى بسپارند . چون بخانهء ملك برسيدند ، از دربان مسئلت كردند كه در از بهر ايشان بگشايد . دربان ، در نگشود . ايشان آتش آوردند كه در سوزانده ، بقصر اندر شوند . دربان چون اين بديد ، بسرعت نزد ملك رفت و او را آگاه كرد كه :\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nخلقى بر در جمع آمده‌اند ، از من گشودن در مسئلت كردند . من نگشوده‌ام . آتش آورده‌اند كه درها بسوزانند و بقصر آمده ، ترا بكشند . اكنون ترا فرمان چيست ؟\r\nملك با خود گفت : بورطهء بزرگ افتادم . آنگاه از پى زن خود فرستاد . زن حاضر آمد . ملك گفت : هرچه شماس با من گفته بود ، همه را صحيح يافتم . اينك خاص و عام به قصد كشتن من آمده‌اند . ترا راى چيست ؟ زن گفت : بر تو باكى نيست و از كار ايشان هراس مكن . ملك پرسيد : در اين كار ، حيلت چيست ؟ زن جواب داد : رأى من اينست كه دستارچه‌اى بر سر بسته ، چنان بنمائى كه من بيمار هستم . آنگاه شماس را حاضر آور و بگو كه من امروز قصد بيرون آمدن داشتم .\r\nرنجورى ، مرا منع كرد . تو مردم را خبر ده كه فردا بسوى ايشان آمده ، حاجت ايشان برآورم و در حال ايشان نظر كنم . چون اين سخن با شماس بگوئى ، ايشان را خشم فرونشيند . و لكن چون فردا شود ، ده تن از غلامان شجاع نزد خود بخوان . به شرط آن‌كه از ايشان ايمن باشى كه ايشان فرمانبردار و رازپوش هستند .\r\nآنگاه غلامان را بفرما كه در بالاى سر تو بايستند و كسى را نگذارند كه بر تو داخل شود ، مگر اينكه يكان‌يكان داخل شوند . وقتى كه يكى از ايشان داخل شود ، تو با غلامان بگو كه او را گرفته ، در آن غرفهء ديگر بكشند و با ديگرى نيز چنان كنند كه باولين كرده باشند تا اينكه تمامت ايشان را بدينسان بكشند . و لكن\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nبايد نخست شماس را بكشى كه او بزرگ ايشان است . چون تو چنين كنى ، رعيت را قوت نماند و تو از ايشان در راحت باشى . و بدان كه هيچ حيلت از بهر تو سودمندتر ازين حيلت نيست .\r\nملك گفت : رأى تو صوابست . بدينسان كنم كه تو گفتى . پس از آن دستارچه خواسته ، سر خود را فروبست و شماس را حاضر آورده ، به او گفت :\r\nبدان كه من تو را دوست ميدارم و رأى تو را اطاعت كنم و از بهر من بجاى برادر و پدرى . و اينكه تو گفتى بيرون روم و به كار رعيت نظر كنم ، دانستم كه اين از براى من پنديست پدرانه . و مرا قصد اين بود كه بيرون آيم . و لكن ناخوشى مرا روى داد كه بيرون آمدن نتوانستم . و همىشنوم كه اهل مملكت از بيرون نيامدن من در خشم شده‌اند و قصد كرده‌اند كه كارهاى نالايق نسبت به من بجا آورند .\r\nايشان از ناخوشى من آگاهى ندارند . تو بيرون رفته ، ايشان را از حالت من آگاه كن و از زبان من معذرت گوى كه من بهرچه گويند ، پيروى كنم . تو از من بر ايشان ضمانت كن تا انشاء اللّه فردا بيرون آيم . چه ، شايد كه مرض من امشب بسبب نيتى كه كرده‌ام ، زايل شود . آنگاه شماس بكردگار سجده برده و ملك را دعا گفت و فرحناك بيرون آمد و مردم را از آنچه گفته بود ، باخبر كرد و عذر ملك را برعيت بنمود و ايشان را از قصدى كه داشتند ، نهى كرد . در حال ، مردم بسوى منزلهاى خويشتن بازگشتند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و بيست و سوم برآمد\r\nگفت : اى ملك جوان‌بخت ، چون شماس ، عذر ملك بگفت ، رعيت بازگشتند . ايشان را كار بدينجا رسيد . و اما ملك ، ده تن شجاع سخت‌دل از غلامان ديرين پدر حاضر آورد و بايشان گفت : شما رتبت خويش در نزد پدر من ديده بوديد . و احسان و مكرمت او با شما نهايت نداشت . اكنون من شما را رتبت ، برتر از آن\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nكنم و احسان و مكرمت بر شما بيفزايم . و لكن از شما مسئلتى دارم . آيا فرمان مرا مىپذيريد و راز مرا مىپوشيد ؟ آن ده تن يك‌دل و يك‌زبان گفتند : اى خواجه ، هرچه گوئى همان كنيم و از اطاعت تو بدر نرويم . ملك بايشان گفت :\r\nاكنون من سبب اختصاص شما را بمزيد اكرام بيان كنم و آن اينست كه شما دانستيد كه پدر من باهل اين مملكت چه نيكوئيها كرده و چگونه از ايشان در كار من عهد و پيمان گرفت باينكه ايشان با من مخالفت نكنند . و ديروز كار ايشان ديديد كه همگى بر من جمع آمدند و قصد كشتن مرا داشتند . و من ميخواهم كه بايشان كارى كنم و همىبينم كه ايشان را از كردار خويش منع نكند مگر اينكه چند تن از ايشان بكشم . پس ، فردا من درين غرفه بنشينم و ايشان را يك‌يك اجازت دخول دهم و گويم كه از درى درآيند و از در ديگر بدر شوند . شما ده تن در برابر من بايستيد و اشاره من فهم كنيد و هروقت كه يكى از ايشان داخل شود ، او را گرفته ، بكشيد و جسد او را در آن غرفه بيندازيد . غلامان گفتند : اى ملك ، ترا اطاعت كنيم . پس ملك بايشان احسان كرده ، ايشان را بازگردانيد . و خود ، شب را بروز آورد .\r\nچون بامداد شد ، فرمود كه تخت بنهند و چون جامهء سلطنت پوشيد ، كتاب حكمرانى بدست گرفت و ده تن غلامان در برابر او بايستادند . آنگاه بگشودن در بفرمود . و منادى ندا درداد كه : هركس را حاجتى باشد ، در بساط ملك حاضر آيد . آنگاه وزرا و سرهنگان و حاجبان بدرگاه ملك حاضر آمدند . ملك فرمود كه يكان‌يكان داخل شوند . نخست شماس ، چنان كه عادت او بود ، داخل شد و در برابر ملك جاى گرفت . و او از جائى خبر نداشت كه ناگاه ده تن غلامان بر وى احاطت كرده ، او را بگرفتند و او را در پستوئى برده ، بكشتند . پس از آن وزيران ديگر و عالمان و حكيمان ، يك‌يك نزد ملك ميآمدند . غلامان ، ايشان را گرفته ، ميكشتند تا اينكه تمامت ايشان را بكشتند . پس از آن ملك ، سيافان را فرمود كه تيغ بر بقيت قوم بگذارند و در هركس اثر شجاعت ببينند ، بكشند و بجز پست‌ترين رعيت ، كسى را زنده نگذارند . ايشان چنان كردند كه ملك فرموده\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nبود . پس از آن ملك با زنان خلوت كرده ، بلذت و عيش مشغول شد و رسم جور و ستم برپا كرد .\r\nدر شهر آن ملك ، معدنهاى زر و سيم و ياقوت و گوهرها بود و ملوك ديگر بمملكت او حسد ميبردند و پيوسته انتظار فرصت داشتند . يكى از ملوك نواحى با خود گفت كه : من همواره ميخواستم كه مملكت از دست آن پسر نادان بگيرم و اكنون اين كار بر من ميسر است . از آن‌كه او بزرگان دولت و خداوندان شجاعت را كشته است . در نزد او كسى كه تدبير حرب كند و يا در ميدان جنگ پايدارى تواند كرد ، نمانده . اكنون هنگام فرصت است . ولى بايد سخنى بر وى بنويسم تا ببينم جواب چه خواهد شد . پس آن ملك ، كتابى به اين مضمون بنوشت كه : آنچه با وزرا و بزرگان دولت خود كرده‌اى ، شنيده‌ام و هيچ‌كس زنده نگذاشته‌اى .\r\nكه دفع خصم از تو تواند كرد . و اكنون هنگامى است كه خداى تعالى مرا نصرت خواهد داد و بر تو ظفر خواهم يافت . تو سخن من بنيوش و فرمان بپذير و در ميان دريا قصرى بزرگ از براى من بنا كن . اگر اين كار نتوانى كرد ، از شهر خويش بدر شو و خويشتن را نجات ده و گرنه از اقصاى بلاد هند ، دوازده كردوس كه در هركردوس ، دوازده هزار لشگر باشد ، بسوى تو بفرستم كه به شهر تو داخل شوند و مالهاى تو بغارت برند و مردانت را بكشند و زنان را اسير كنند .\r\nوزير خود ، بديع را سردار آن لشكر كنم و او را بفرمايم كه شهر ترا محاصره كند تا اينكه به شهر تو مالك شود . و اين رسول را فرمودم كه در نزد تو سه روز بيش نماند . اگر فرمان مرا طاعت كردى ، از هلاك رستى . و گرنه لشگرى كه بگفتم ، به زودى بفرستم . پس از آن كتاب ، مهر كرده ، برسول داد .\r\nو رسول همىرفت تا بدان شهر رسيد و بر ملك داخل گشته ، كتاب به دو داد . چون ملك ، كتاب بخواند ، تنگدل شده ، در كار خود حيران مانده ، هلاك خويش بعيان ديد . نه كسى يافت كه با او مشورت كند و نه دليرى ديد كه ازو يارى جويد . در حال برخاسته ، با حالت دگرگون نزد زن خود آمد . زن پرسيد :\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nاى ملك ، ترا چه روى داده ؟ ملك جواب داد : مرا پادشاه مخوانيد . كه من بندهء ملك ديگرم . پس از آن كتاب گشوده ، بزن خويش خواند . زن چون مضمون كتاب بشنيد ، گريه و ناله سر كرد و جامه بر تن بدريد . ملك ازو پرسيد : ترا حيلتى از بهر اين كار دشوار هست يا نه ؟ زن جواب داد : از بهر جنگ در نزد زنان حيلت نباشد . كه زنان را قوت و راى نيست . قوت راى و حيلت در چنين كارها مردان راست . چون ملك اين سخن از زن بشنيد ، او را پشيمانى و افسوس از ستمى كه ببزرگان دولت خود كرده بود ، روى داد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و بيست و چهارم برآمد\r\nگفت : اى ملك جوان‌بخت ، ملك را ندامت روى داد و از بهر خود ، آرزوى مرگ كرد . پس از آن با زنان خود گفت : هرآينه از شما به من آن رفت كه بدراج از سنگ پشتها رفت . زنان گفتند : چگونه بوده است آن حكايت ؟ ملك گفت :\r\nآورده‌اند كه سنگ‌پشتها در جزيره‌اى از جزاير بودند . و آن جزيره ، درختان بارور و نهرهاى روان داشت . اتفاقا دراجى بدان جزيره گذشت كه از گرمى هوا و رنج سفر مانده بود . در آن جزيره فرود آمد . چون سنگ‌پشتان را در آنجا ديد ، بر آنها پناه برد . و آن سنگ‌پشتها در جزيره‌ها ميچريدند و شبانگاه به مكان خويش بازميگشتند . وقتى كه سنگ‌پشتها به مكان خويش بازگشتند ، دراج را در آنجا بديدند و شمايل نيكوى او را بپسنديد و آن را سخت دوست داشتند و با يكديگر گفتند كه : شك نيست كه اين از بهترين پرندگان است . پس همگى بسوى او ميل كردند و به او مهربانى كردند . چون دراج از آنها محبت و مهربانى ديد ، به آنها ميل كرد و با آنها انس گرفت . روزها بهرسو كه ميخواست ، ميپريد و وقت شام بسوى ايشان بازميگشت . و ديرگاهى او را حال بدين منوال بود .\r\nچون سنگ‌پشتها ديدند كه غيبت دراج بر وحشت آنها ميافزود و او را جز\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nشب نتوانستند ديد و بامدادان زودتر پريده ، به اطراف جزيره خواهد رفت ، با يكديگر گفتند كه : ما را به اين دراج ، محبت افزون است و ما را طاقت صبر بر جدائى او نيست . بايد حيلتى كنيم كه او را همواره در نزد خويشتن نگاهداريم ، از آن‌كه هروقت كه او بپرد ، تا هنگام شام از ما غايب گردد و ما جز در شب او را\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nنمىبينيم . يكى از آنها گفت : اى خواهران ، آسوده باشيد كه من چنان كنم كه او ساعتى از ما جدا نشود . همگى به او گفتند : اگر تو چنين كار كنى ، ما ترا بنده خواهيم بود . پس چون دراج از گشتن بازگشت ، در ميان ايشان بنشست .\r\nسنگ‌پشتى كه حيلت‌گر بود ، بوى نزديك شد و او را دعا كرده ، به او گفت : اى خواجه ، بدان كه خداى تعالى صحبت ترا روزى ما گردانيده و همچنين محبت ما در دل تو جاى داده كه در اين وادى با ما انس گرفته . و لكن دوستان را بهترين اوقات ، وقتيست كه باهم جمع باشند . كه در دورى ، محنتهاى بزرگ هست ، ولى چه سود كه تو هنگام دميدن صبح از ما جدا شوى و بسوى ما بازنگردى مگر وقت غروب . ياران را بدين‌سبب ، وحشت افزون گشته و كار بر ما دشوار شده .\r\nدراج گفت : آرى مرا محبت بشما افزون گشته و اشتياقم از حد بيرونست و جدائى شما بر من آسان نيست . و لكن مرا حيلتى نيست . زيرا كه من پرنده‌ام و با شما پيوسته در يك جا نتوانم بود . زيرا كه پرنده در جائى جز شب قرار نتواند گرفت و بامدادان بايد به اين سوى و آن سوى رود . سنگ‌پشت گفت : راست ميگوئى . و لكن پرندگان را بسيار وقت ، راحت نباشد و پيوسته در رنج و تعب همىگذارند . و غايت مقصود از زندگانى ، راحتست . و ديگر خداى تعالى در ميان ما و تو الفت و محبت پديد آورده و ما را بيم از آنست كه ترا صيد كنند و ما از ديدار تو محروم بمانيم .\r\nدراج گفت : راست ميگوئى . و لكن در كار من رأى تو چيست ؟\r\nسنگ‌پشت گفت : رأى من اينست كه پرهاى خويشتن بكنى و در نزد ما باستراحت بنشينى . و از مأكول ما بخورى و بنوشى و ما و تو درين مكان سبز و خرم بعيش و نوش بسر بريم . آنگاه دراج بسخن او ميل كرده ، قصد راحت خود بنمود و پرهاى خويش را يكان‌يكان بركند و در نزد سنگ‌پشتان قرار گرفت و به آن لذت حقير و عيش ناپايدار راضى شد . تا اينكه روزى شاهين بدراج بگذشت و در وى تأمل كرده ، پرهاى وى را بريده يافت و دانست كه پريدن نميتواند . چون دراج را بدين حالت ديد ، فرحناك شد و بدراج نزديك گشته ، او\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nرا صيد كرد . دراج بانگ بر او زد و از سنگ‌پشتان طلب يارى كرد . آنها يارى نتوانستند نمود و گفتند : اى برادر ، ما را قوت و حيلت و طاقت در كار شاهين نباشد . آنگاه دراج از زندگانى نوميد گشته ، به آنها گفت : گناه از شما نيست . بلكه گناه از من است كه شما را اطاعت كرده ، پرهاى خويش بكندم . اكنون مستوجب اين شدم .\r\nو بيش ازين من نيز اى زنان ، شما را ملامت نكنم . بلكه خويشتن را ملامت كنم . از آنكه بخاطر نياوردم كه شما سبب لغزش جد ما آدم بوديد و از زنان شد كه او از بهشت بيرون آمد . و فراموش كردم كه شما مايهء همه بدىها هستيد . از نادانائى خود ، سخن شما را بپذيرفتم و وزرا و اعيان مملكت خود را بكشتم كه در كارهاى سخت ، پندگو و قوت بازوى من بودند . اكنون من عوض ايشان را نخواهم يافت و كسى را قائم‌مقام ايشان نخواهم ديد و در اين ورطه ، هلاك خواهم شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و بيست و پنجم برآمد\r\nگفت : اى ملك جوان‌بخت ، پس از آن‌كه ملك خويشتن را ملامت گفت ، برخاسته ، بخوابگاه رفت و از بهر وزيران و حكيمان بگريست و گفت : كاش آن شيران درين وقت نزد من ميبودند تا من كار خود بايشان شكايت مىكردم و آنچه پس از ايشان به من روى داده ، بايشان ميگفتم . و تا دو روز از خواب و خور دور بماند و اندوهگين و گريان بود .\r\nپس چون شب برآمد ، برخاسته ، جامه خود تبديل كرد و خود را به صورت ديگر آورد و از قصر بيرون آمد كه در شهر بگردد ، شايد از كسى سخن شنود كه از آن سخن ، فرحى يابد . پس در هنگامى كه او در كوچهاى شهر ميگشت ، دو پسر دوازده ساله ديد كه در كنار ديوارى خلوت كرده ، نشسته ، با يكديگر\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nبحديث اندرند . آنگاه بر ايشان نزديك شد ، چندانكه سخن ايشان ميشنيد . از يكى از آن دو پسر شنيد كه با ديگرى ميگويد كه : اى برادر ، پدر من دوش با من حكايت ميكرد كه زراعت او بسبب نبودن بارش خشكيده است . پسر ديگر گفت : اى برادر ، ميدانى كه سبب اين بليت چيست كه شهر را فروگرفته ؟ آن پسر گفت : لا و اللّه نميدانم . اگر تو ميدانى ، از بهر من بازگو . آن پسر گفت : اى برادر ، بدان كه من از ياران پدر خود شنيدم كه پادشاه ما وزرا و بزرگان دولت خود را بىگناه بكشت و سبب كشتن ايشان جز اين نبود كه ملك ، زنان دوست ميداشت و بديشان مايل بود . وزرا او را نهى كردند . او نهى ايشان قبول نكرد و سخن زنان پذيرفت و ايشان را بكشت . و پدر من شماس را كه وزير پدر او بود ، بى ، خطا بكشت . و به زودى خواهى ديد كه خداى تعالى چگونه انتقام ايشان را از ملك خواهد كشيد . آن پسر گفت : اميد نيست كه انتقام ازو كشيده شود . پسر شماس گفت : اى برادر ، بدان كه ملك هند بپادشاه ما كتابى نوشته و او را سرزنش كرده و گفته است قصرى در ميان دريا بنا كند و اگر نكند ، دوازده كردوس ، در هر كردوس دوازده هزار جنگ‌جو بسوى پادشاه ما بفرستد و وزير خود ، بديع را سردار آن لشكر خواهد كرد تا مملكت ما بگيرد ، مردان را كشته و زنان را اسير نمايد . اكنون كه رسول آمده ، پادشاه ما سه روز مهلت خواسته . و لكن اى برادر ، بدان كه پادشاه هند ، ملكى است با سطوت و لشكرى بسيار دارد . اگر پادشاه ما حيلتى نكند و در دفع او تدبيرى نسازد ، هلاك خواهد شد و پس از هلاكى او پادشاه هند ، مالهاى ما بگيرد و مردمان ما بكشد و زنان ما اسير كند .\r\nپس چون ملك اين سخن بشنيد ، اضطرابش زياد شد و با خود گفت : البته اين پسر ، حكيم است . زيرا كه به چيزى واقفست كه از من نشنيده و كتابى كه از ملك هند بنزد من آمده ، كس بر آن مطلع نگشته . اين پسر ، او را چگونه دانسته است ؟ مرا فرض است كه به اين پسر ملتجى شوم و با او سخن گويم و از خدا همىخواهم كه خلاصى ما را در دست او كند .\r\nپس از آن ملك بديشان نزديك رفته ، به آن پسر گفت : اى فرزند ، اين چه\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nسخن بود كه گفتى و اين را از كجا دانستى كه ملك هند ، كتابى نوشته و ملك را سرزنش كرده و به او اين سخنان درشت گفته ؟ آن پسر جواب داد : تو ندانسته‌اى كه در ميان بنى آدم ، روحانيون هستند كه همه رازهاى پوشيده بدانند ؟ ملك گفت : اى پسر ، راست گفتى . و لكن پادشاه ما را حيلت و تدبيرى هست كه او را از خود دفع تواند كرد و اين بليت از مملكت خويش بازتواند داشت . آن پسر جواب داد : آرى . اگر ملك ، مرا بخواهد ، از من سؤال كند كه با كدام حيلت از كيد خصم خلاص توان شد ، من بقدرت خداى تعالى چيزى را كه نجات ملك در آن باشد ، با وى بازگويم . ملك پرسيد : كيست كه ملك را از اين كار آگاه كند تا او ترا نزد خود خواند ؟ آن پسر جواب داد : من شنيده‌ام كه در جستجوى خداوندان دانش و بينش است . اگر چنين باشد ، مرا در خواهد يافت و چون من نزد او شوم ، چيزى را كه مصلحت او در آن باشد و بليت را ازو دفع كند ، بوى بشناسانم . اگر چنانچه او در اين كار بزرگ اهمال كند و باز مشغول بزنان شود و من بخواهم كه ناطلبيده نزد او بروم و او را از تدبير كار مملكت آگاه كنم ، او مرا نيز مانند وزراء خويش خواهد كشت و شناساندن من خود را بوى ، سبب هلاك من خواهد شد . آنگاه مردمان ، مرا كم‌خرد و نادان خواهند دانست و از آن قبيل خواهم بود كه گفته‌اند :\r\nهركس را علم بيشتر از عقل باشد ، آن عالم از ناخردمندى خويش هلاك شود . پس چون ملك سخن آن پسر بشنيد ، حكمت و فضيلت او بدانست و يقين كرد كه نجات از بهر او و رعيت از آن پسر خواهد بود . در آن هنگام ، ملك به آن پسر سخن اعادت كرد و ازو پرسيد : تو از كجائى و خانهء تو در كجاست ؟ آن پسر جواب داد : از اين ديوار بخانهء ما توان رسيد . ملك ، آن مكان را بذهن سپرده ، پسر را وداع كرده و مسرور بازگشت .\r\nچون در خانه بنشست ، خوردنى خواست و زنان از خود دور ساخت .\r\nطعام خورده ، شكر خداى تعالى بجا آورد و از حضرت بارى جلت عظمته يارى خواست و از لغزش‌هاى خود ، طلب آمرزش كرده و توبهء خالص نمود و روزه و\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nنماز بسيار نذر گفت . و غلامى از خاصان خود را نزد خود خواند و مكان آن پسر را به او صفت كرد و به او گفت كه : بسوى آن پسر رفته ، او را بخوشى و نرمى نزد ملك حاضر آور . آن غلام بسوى پسر رفته ، به او گفت : ملك ، ترا همىخواند و از او سودى بسيار به تو خواهد رسيد . چيزى از تو خواهد پرسيد . پس از آن بخير و خوبى بسوى منزل خود بازخواهى گشت . آن پسر جواب داد : اطاعت ملك را بجان بكوشم . در حال با غلام سلطان روان گشت تا بنزد ملك رسيد و خدا را سجده كرده و ملك را دعا كرد . ملك ، او را جواز نشستن داد . آن پسر بنشست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و بيست و ششم برآمد\r\nگفت : اى ملك جوان‌بخت ، ملك ، جواز نشستن داد و به او گفت : ميدانى كه بود آن‌كه دوش با تو سخن ميگفت ؟ پسر جواب داد : آرى اى ملك ، ميدانم . ملك پرسيد : او در كجاست ؟ پسر جواب داد : او با من سخن همىگويد . پس از آن ملك فرمود كرسى در پهلوى تخت ملك بگذاشتند و آن پسر را بدان كرسى بنشاند و بحديث درپيوستند تا اينكه ملك با آن پسر گفت : اى وزير ، تو دوش با من حديثى گفتى . و چنان نمودى كه ترا حيلت هست كه به آن حيلت ، پادشاه هند را دفع توان كرد . اكنون بازگو كه آن حيلت كدامست و مرا از چارهء دفع ملك هند آگاه كن تا ترا بوزارت خود بگزينم و تابع رأى تو باشم و جايزه‌هاى بزرگ ، ترا دهم . آن پسر گفت : اى ملك ، جايزه‌ها از آن خود گير . و تدبير و حيلت نزد زنانى است كه ترا بكشتن پدر من ، شماس اشارت كردند .\r\nچون ملك اين سخن از او بشنيد ، شرمسار شد و آهى بركشيده ، گفت : اى فرزند ، مگر شماس پدر تو بود ؟ آن پسر جواب داد : من پسر شماسم . در آن هنگام ، ملك چشمان پر از اشك كرده ، از كرده خود استغفار نمود و گفت : اى فرزند ، من از نادانى و سوء تدبير ، پيروى زنان كردم . و لكن از تو همىخواهم كه\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nاز من درگذرى و من ترا در جاى پدر بنشانم و مقام ترا از مقام او برتر كنم و هر وقت اين بليت كه ما را فروگرفته ، از ما زايل شود ، طوقى زرين از بهر تو سازم و ترا ببهترين خيلها سوار كنم و منادى را گويم كه در پيش تو ندا دردهد و بگويد كه اين خداوند كرسى دوم است و در نزد ملك از همگنان عزيزترست . و اما آنچه از كار زنان بازگفتى ، من انتقام ايشان را نيت كرده‌ام . در وقتى كه خداى تعالى بخواهد ، ببدترين عقوبت از ايشان انتقام خواهم كشيد . اكنون مرا خبر ده كه ترا تدبير چيست تا خاطر من برآسايد ؟ آن پسر جواب داد : با من عهد كن كه مخالفت من نكنى . ملك گفت : عهد كردم كه از سخن تو بيرون نروم و ترا صاحب مشورت خود گردانم و هرچه بگوئى ، چنان كنم . و در ميان من و تو ، گواه پروردگار است .\r\nچون پسر اين سخن بشنيد ، آسوده و خرسند گشت و گفت : اى ملك ، تدبير من اينست : در وقتى كه رسول از بهر جواب نزد تو آيد ، او را از خود دفع كن و بگو روز ديگر بيا و رسول با تو بگويد كه پادشاه ، مدت معلوم از بهر من معين كرده . من دير نتوانم كرد . تو او را از پيش خود بيرون كن و بگو روز ديگر نزد من آى . و آن روز تعيين مكن . آنگاه رسول از نزد تو خشمگين بيرون رود و در شهر بلند بگويد : اى مردمان اين شهر ، من رسول ملك هندم و او پادشاهى است جبار و خداوند عزيمت استوار . كتابى بسوى ملك شهر شما فرستاده . من آن كتاب به دو دادم . او سه روز از من مهلت خواست . من از روى مهربانى و رعايت خاطر او مهلتش دادم . اكنون ايام مهلت تمام گشته . رفتم كه جواب ستانم ، وعدهء روز ديگر ميدهد و مرا صبر نيست كه ديگر بمانم و همين دم بسوى پادشاه خويش روان هستم تا او را از آنچه روى داده ، آگاه كنم . اى قوم ، شما گواه باشيد كه مرا گناهى نيست . چون سخن او را به تو رسانند ، تو كسى را بحاضر آوردن او بفرست و بلطف و خوشى با او سخن گو و بگو : اى رسول ، چرا قصد هلاك خوددارى و از بهر چه سخنان نالايق در ميان مردم همىگوئى و در رسوائى من همىكوشى ؟ الحق تو مستوجب عقوبتى . و لكن پيشينيان گفته‌اند كه :\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nبخشايش ، شيوهء كريمان است . و اكنون بدان كه تأخير جواب تو نه از راه عجز است بلكه از بسيارى مشغلهء ماست . پس از آن كتاب را بخواه و دوباره او را بخوان . پس از آن خندان شو و بسيار همىخند و به او بگو : آيا با تو جز اين كتاب ، كتابى هست تا جواب او بنويسم ؟ او خواهد گفت : نزد من جز اين كتاب نيست .\r\nتو همين سخن ، دوباره و سه‌باره اعادت كن . او خواهد گفت : جز اين كتابى نزد من نيست . آنگاه تو به او بگو كه : پادشاه شما از عقل ، بيگانه است . از آن‌كه در اين كتاب ، سخنى گفته كه بايست ما بسبب اين سخن با لشكرى افزون از ستاره بسوى مملكت او روان شويم و مملكت او بگيريم . و لكن ما در اين كرّت ازو مؤاخذت نكنيم و از اين بىادبى كه كرده ، ازو بگذريم . زيرا كه عقل او ناقص است . شايسته سطوت ما اينست كه اين دفعه او را بترسانيم كه اين‌گونه هذيانات اعادت نكند . اگر چنانچه بار ديگر خود را بدين ورطهء خطرناك انداخته ، بچنين سخنان اعادت كند ، مستحق بلا و مستوجب گوشمال خواهد بود . و گمان دارم كه ملكى كه ترا فرستاده ، جاهل و احمق است و عاقبت‌بين نيست و وزير دانشمند و خداوند رأى ندارد كه با او مشورت كند . اگر آن ملك ، عاقل بودى ، هرآينه پيش از آن‌كه ترا بسوى ما فرستد ، با وزير خود مشاورت ميكرد و چنين سخنان با من نمىنوشت . و او را در نزد من جوابى نيست . ولى من كتاب او را بيكى از كودكان دبستان دهم تا او سخنان او را جواب نويسد . پس از آن‌كه اين سخن به او بگوئى ، بسوى من فرست و مرا طلب كن چون من حاضر آيم ، مرا به خواندن كتاب و رد جواب بفرماى . ملك را انبساط پديد آمد و راى آن پسر بپسنديد و از حيلت او شگفت ماند و بر وى انعام كرد و جاى پدر به او داد و او را خرسند بازگردانيد .\r\nپس چون ايام مهلت بانجام رسيد ، رسول نزد ملك آمد و جواب خواست . ملك گفت : روز ديگر بنزد من آى تا جواب دهم . در حال ، رسول بازگشت و از بساط بيرون نرفته ، بدانسان كه پسر شماس گفته بود ، سخن زشت و نالايق به زبان راند . پس از آن ببازار رفته ، گفت : اى مردمان اين شهر ، من رسول\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nهندم و برسالت نزد ملك شما آمده‌ام و او در جواب ، مماطله مىكند . اكنون مدتى كه پادشاه ما از براى من معين كرده بود ، منقضى گشته . شما در اين كار گواه باشيد . چون ملك ازين سخن آگاه شد ، كسى از پى رسول بفرستاد . چون او را حاضر آوردند ، ملك به او گفت : اى رسول ، تو در هلاكت خويش همىكوشى .\r\nاز آن‌كه تو از پادشاهى بپادشاهى كتاب آورده‌اى و شايد در ميان ايشان رازها باشد . تو چگونه بيرون رفته ، در ميان مردم ، راز ملوك آشكار ميكنى ؟ الحق بدين‌سبب مستوجب عقوبتى . لكن ما از تو درگذريم تا اينكه جواب از بهر آن ملك احمق و نادان برسانى . و مناسب اينست كه جواب او را رد نكند مگر كودك دبستانى . آنگاه ملك ، پسر شماس را بخواست . در حال آن پسر هوشمند حاضر شد و رسول نيز حاضر بود . ملك ، كتاب بسوى آن پسر انداخت و به او گفت : اين كتاب بخوان و جواب بنويس . پس از آن ، پسر كتاب گرفته ، بخواند و بخنديد و بملك گفت : از بهر جواب اين كتاب نه لايق بود كه از پى من بفرستى .\r\nدر حال ، دوات و قرطاس بيرون آورده ، بنوشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و بيست و هفتم برآمد\r\nگفت : اى ملك جوان‌بخت ، آن پسر ، دوات و قرطاس بيرون آورده ، پس از حمد و ثناى الهى نوشت : اما بعد ، اى ملك كه در اسم ، بزرگ و در رسم ، حقيرى ، بدان كه كتاب تو بسوى ما برسيد و ما او را خوانده ، مزخرفات و هذيانات كه در آن بود ، دانستيم . نادانى تو بما معلوم شد كه دست بسوى چيزى دراز كرده‌اى كه قدرت بر آن ندارى . اگر ما را رأفت ببندگان پروردگار نمىجنبيد و بر حالت ايشان رحمت نمىآورديم ، در آمدن بسوى تو دير نمىكرديم . و اما رسول تو ببازار رفته ، خبرهاى ترا بخاص و عام نشر كرد و مستوجب اين بود كه ما او را عقوبت كنيم . و لكن بر او رحمت آورده ، زنده‌اش گذاشتيم . اما آنچه در كتاب\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nنوشته بودى كه من وزراء و علما و بزرگان دولت خود را كشته‌ام ، راست گفته بودى . و لكن كردار من سببى داشته است كه خود او را ميدانم . و من از عالمان يكى را نكشته‌ام مگر اينكه در نزد من هزار تن ازو عالمتر و دانشمندتر است . و در نزد من هيچ كودكى نيست مگر اينكه سينهء او پر از علم و دانش است . و هر تنى از لشكريان من با كرد و سى از لشكر تو مقاومت تواند كرد . اما از جهت مال ، تو خود ميدانى كه زر و سيم در نزد من مقدارى ندارند و ياقوت و گوهر با سنگ‌ها برابرند ؟ تو با كدام جرأت بما گفتى كه در ميان دريا از بهر من قصرى بنا كنيد ؟ و اين سخن ، جاى هزار تعجب است . شايد كه اين خيال از خرافت عقل بر تو روى داده باشد ؟ و يا اينكه گمان كرده‌اى كه به من ظفر خواهى يافت ؟\r\nحاش اللّه . چگونه امثال تو به من ظفر خواهد يافت ؟ بلكه خداى تعالى عز نصره ، مرا بر تو چيره خواهد كرد . از آن‌كه تو متعدى و ستمكار هستى . بدان كه تو مستوجب عذاب خدا و خشم ما شده . و لكن من از خدا بيم دارم كه مبادا رعيت پايمال شوند و جانوران ، بيجان گردند . و به اين كار اقدام نكنم مگر پس از ترسانيدن تو . اگر اين سخنان در تو بگيرد ، به زودى خراج مال از براى من بفرست . و گرنه هزارهزار و يكصد هزار سوار بمقاتله تو بفرستم و وزير خود را بگويم سه سال ترا محاصره كند تا اينكه مملكت از تو بستانم و از اهل مملكت ، جز تو كسى را نكشم و از زنان ايشان جز حريم تو كسى را اسير نكنم . پس از آن پسر شماس ، صورت خود را در كتاب نقش كرد و در پهلوى آن نوشت كه : اين جواب از خردسالترين اولاد نويسندگان است . پس از آن ختم كتاب كرده ، بملك داده ، ملك ، او را برسول سپرد .\r\nرسول ، كتاب گرفته ، دست ملك را بوسه داد و شكرگويان از نزد ملك بيرون شد و از آنچه از پسر شماس ديده بود ، عجب داشت . پس چون رسول بنزد پادشاه خود رسيد ، سه روز از زمانى كه ملك از بهر او معين كرده ، گذشته بود و در آن وقت ، بارگاه ملك از خاص و عام مملو بود . رسول در برابر ملك ، زمين ببوسيد و كتاب بملك داد . ملك كتاب گرفته ، سبب دير كردن او بازپرسيد\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nو از حالت ملك وردخان جويان شد . رسول ، قصه بر وى فروخواند و تمامت آنچه ديده بود ، بازگفت . عقل ملك حيران شد و برسول گفت : واى بر تو . اين خبر چيست كه همىگوئى ؟ رسول گفت : ايها الملك ، اينك من در خدمت ايستاده‌ام . تو كتاب گشوده ، برخوان تا راست و دروغ من بر تو آشكار شود . در آن هنگام ، ملك كتاب گشوده ، برخواند و صورت آن پسر در آن كتاب بديد .\r\nزوال ملك خود را يقين كرد و در كار خود حيران ماند و روى بوزيران خود كرده ، ماجرى بايشان حديث كرد و كتاب بر ايشان بخواند . ايشان را هراسى بزرگ روى داد و در ظاهر ، بيم ملك ساكن ميكردند ولى دل‌هاى ايشان مضطرب بود .\r\nپس از آن بديع كه وزير بزرگ او بود ، گفت : اى ملك ، وزيران تو آنچه ميگويند ، سودى ندارد . رأى من اينست كه بدين ملك كتابى نوشته ، عذر بخواهى و بگوئى كه من دوست توام و با پدر تو نيز پيش از اين دوستى من استوار بود و من رسول را با آن كتاب بسوى تو نفرستادم مگر آن‌كه ترا امتحان كنم و عزيمت و شجاعت ترا بدانم . از خداى تعالى مسئلت ميكنم كه مملكت ترا به تو مبارك كند و سلطنت تو بيفزايد . ملك گفت : به خدا سوگند كه جاى تعجبست كه اين ملك پس از كشتن علماء و خداوندان رأى و بزرگان لشكر چگونه مقابله و مقاتله را بدينسان مهيا است و چونست كه پس از اين حادثه ، شهر او معمور مانده ؟ و ازين عجيبتر آنست كه خردسال‌ترين نويسندگان او چنين جواب نويسد . گناه از من بود كه از بسيارى طمع خود ، اين آتش را بر خود و اهل مملكت شعله‌ور كردم . اكنون نميدانم كه اين آتش را فروخواهد نشاند مگر اينكه تدبير وزير خردمند ، كارى كند .\r\nآنگاه هديتى گران‌قيمت و خدم و حشم بسيار مهيا كرده ، كتابى به اين مضمون بنوشت كه : ايها الملك العزيز ، اى پسر برادر من ، جواب تو برسيد . او را خوانده ، مضمون بدانستم و از آنچه در آن كتاب بود ، مسرور شدم . كه مرا غايت آرزو همين بود كه ترا عزيمت استوار باشد . و از خدا همىخواهم كه رتبت ترا\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nبلند و اركان مملكت ترا استوار گرداند و ترا بر دشمنان نصرت دهد . اى ملك ، بدان كه پدر تو برادر من بود و با او در ايام حيات ، عهدها و پيمان‌ها داشتيم . و از من جز خوبى بظهور نميرسيد و من جز نكوئى از او نميديدم . وقتى كه او درگذشت و تو بجاى او بر تخت بنشستى ، مرا غايت خرسندى و سرور روى داد .\r\nپس از آن‌كه شنيدم كه با بزرگان دولت و وزيران خود چنان كرده‌اى ، به بيم اندر شدم كه مبادا اين خبر بپادشاهان ديگر برسد و ايشان در تو طمع كنند . و مرا گمان اين بود كه تو در حفظ حصون و مصالح مملكت غافلى . بدين‌سبب آن كتاب به تو نوشتم تا ترا از خواب غفلت بيدار كنم . اكنون كه ديدم اين‌گونه جواب نوشته ، خاطرم آسوده شد . خداى تعالى ترا از مملكت خويش برخوردار كند ، و السلام .\r\nپس از آن هديت‌ها را با يكصد سوار بفرستاد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و بيست و هشتم برآمد\r\nگفت : اى ملك جوان‌بخت ، چون ملك ، هديت بنزد ملك وردخان بفرستاد ، فرستادگان همىرفتند تا بنزد ملك شدند و او را سلام كرده ، كتاب بوى خواندند .\r\nچون مضمون بدانست ، سواران را در مكانى شايسته جاى داد و هديت‌ها قبول كرد . و اين خبر در نزد مردم شايع شد . ملك را فرحى سخت روى داد . و آنگاه پسر شماس را حاضر آورد و رئيس آن صد تن سوار بخواست و كتابى را كه از نزد ملك هند آورده بودند ، او را بپسر شماس داد . آن پسر ، كتاب گشوده ، بخواند . ملك را مسرتى بزرگ روى داد و با رئيس سواران عتاب همىكرد و او دست ملك بوسه ميداد و عذر ميخواست و دوام زندگانى و خلود نعمت ملك را دعا ميگفت تا اينكه ملك از او خشنود شد و اكرامش كرد . و او را و همراهان او را عطاى جزيل بفرمود و هديت‌هاى لايق بايشان از بهر ملك مهيا كرد . و پسر شماس را برد جواب فرمان داد . در آن هنگام ، پسر شماس جواب بنوشت و\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nخطاب نيكو كرد و باختصار بكوشيد و ادب رئيس و فرستادگان ديگر را بيان كرد . چون كتاب بانجام رسانيد ، بر ملك عرضه داشت . پس از آن ملك ، كتاب را مهر كرده ، برئيس سواران داد و او را بازگردانيد و جمعى از لشكر خود با ايشان بفرستاد كه ايشان را بنواحى بلاد خويشتن برسانند . رئيس با سواران هميرفتند تا نزد ملك برسيدند و هديتها بگذاردند و كتاب بدادند و از آنچه ديده بودند ، ملك را باخبر كردند . ملك را فرحى سخت روى داد و رئيس را بنواخت . او را كار بدينجا رسيد .\r\nو اما ملك وردخان از طريق ناصواب بازگشت و توبه كرد و زنان را ترك نمود و باصلاح مملكت بپرداخت و وزارت بپسر شماس بسپرد . رعيت شادمان شدند و بيم ايشان برفت و از عدل و انصاف ملك خرسند گشتند و ملك و وزير را دعا گفتند . پس از آن ملك با وزير گفت : ترا راى در انتظام مملكت و اصلاح رعيت كه به حالت نخستين بازگردند ، چيست ؟ گفت : اى ملك ، دل از معصيتها پاك كن و از لهو و اشتغال بزنان درگذر و بيخ معصيت از دل خود بركن . ملك پرسيد : بيخ معصيت كدام است ؟ وزير جواب داد : آن پيروى زنانست و پذيرفتن سخن ايشان . زيرا كه محبت زنان ، عقول را تغيير دهد و طباع سليمه را فاسد گرداند و سخن مرا گواه و دلايل روشن است كه اگر تو در آنها تفكر كنى ، از سخنان من بىنياز شوى . پس تو خاطر به ياد زنان مشغول مكن و مهر ايشان از دل بركن . كه خداى تعالى به پيغمبر خود ، موسى فرموده كه : از زنان بپرهيز . و يكى از ملوك بپسر خود گفته : اى فرزند ، چون پس از من در مملكت قرار گيرى ، بزنان بسيار مايل مباش كه گمراه شوى و راى تو فاسد گردد . و اى ملك ، بدان كه محبت زنان ، مايهء هربدى است . آدمى را سزاوار اينست كه از ايشان به قدر ضرورت اكتفا كند و بديشان مايل نشود . كه ايشان مردان را فاسد كنند و به هلاكت اندازند . اى ملك ، اگر تو تمامت سخن من بپذيرى ، تمامت كارهاى تو منظم گردد و اگر سخن من ننيوشى ، پشيمان شوى . ولى پشيمانيت سود نبخشد . ملك گفت : از ميلى كه مرا بزنان بود ، درگذشتم .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و بيست و نهم برآمد\r\nگفت : اى ملك جوان‌بخت ، ملك وردخان با وزير خود گفت : من از ميل زنان درگذشتم و از دوستى ايشان بازگشتم . و لكن پاداش ايشان چگونه دهم ؟ كه شماس ، پدر تو از كيد و مكر ايشان كشته شد و هرگز قصد من آن نبود . و نميدانم عقل مرا چه شد كه در كشتن وزراى خويش با ايشان موافقت كردم ؟\r\nپس از آن ملك آه كشيد و گفت : افسوس از كشته شدن وزير من و حيف بر راى استوار و تدبير نيكوى او . پس از آن وزير جواب داده ، گفت : اى ملك ، گناه تنها از زنان نيست . كه ايشان بمتاعهاى خوب همىمانند كه نظارگيان بر آنها گرد آيند . هركس كه بشرى كردن ميل كند ، از آن بضاعت بوى بفروشند . و كسى كه مشترى نباشد ، كسى او را جبر نكند . بلكه گناه از كسى است كه مشترى باشد .\r\nخاصه از كسى كه مضرت آن متاع بشناسد . پدرم بسى با تو پند گفت و ترا از زنان منع نمود . تو پند او نشنيدى . اكنون من نيز ترا از آنها همىترسانم كه زينهار زينهار بر ايشان راه مده و سخن ايشان منيوش . در آن هنگام ، ملك گفت : اى وزير ، چنان كه گفتى ، گناه از من است . ولى تقدير چنين بود .\r\nوزير جواب داد : اى ملك ، اگر خواهى كه بزه اين خطا بر تو نماند ، جامهء ظلم و اعتساف بركن و حلهء عدل و انصاف بپوش و مخالفت هواى خويش كن و بمولاى خود طاعت آور و بسيرت ملك عادل كه پدر تو بود ، بازگرد و حقوق رعيت ادا كن و دين خود نگاه دار و در عاقبت كارها نظر كن و بضعيفان مهربان شو كه اگر اين كارها كنى ، ترا وقت ، خوش گردد و خداى تعالى برحمت خود بر تو نظر كند و هيبت ترا در دل خلق بيندازد و دشمنان ترا پراكنده سازد . ملك گفت : اى وزير ، دل مرا زنده كردى و سينهء مرا شاد نمودى و ديدهء بصيرت مرا پس از بينائى ، روشنى دادى . اكنون مرا قصد اينست كه هرچه تو گفتى ، بجاى\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nآورم و جور و ستم و شهوت ترك كنم و خود را از اين تنگنا بيرون آورم و از بيم بايمنى گرايم . و سزاوار اينست كه تو نيز مسرور و فرحناك شوى . زيرا كه من با اين سالخوردگى ، فرزند تو شدم و تو به آن خوردسالى ، پدر من گشتى . مرا فرض است كه در بردن فرمان تو بكوشم و شكر خداى تعالى بجا آورم كه مرا راى متين تو هدايت كرد و حزن و انده از من ببرد و بتدبير تو ، بليت از رعيت من بگردانيد . تو اكنون مدبر مملكت منى و بهرچه حكم كنى ، بپذيرم و بر تو جز نشستن بكرسى نپسنديدم . اگرچه خوردسالى ولى عقل تو بزرگست . وزير گفت :\r\nاى ملك ، مرا بر تو فضيلتى و مزيتى نيست و من پروردهء نعمت تو هستم و پدر من نيز پروردهء احسان تو بود و ما همگى به نيكوئىها و احسان‌هاى تو اعتراف داريم . و چگونه معترف نباشيم كه تو حافظ و حاكم ما هستى و شر دشمنان از ما دور همىگردانى ؟ ما اگر بطاعت تو جان‌ها بذل كنيم ، صد يك از فرضيهء تو بجا نياورده باشيم . و لكن بدرگاه حضرت بارى تضرع و زارى هميكنم كه بر ما ولى گردانيده و در ميان ما حاكم كرده . و از خداى عز و جل مسئلت كنيم كه ترا عمرى طويل عطا كند و در تمامت كارها ترا رستگار گرداند و بمحنت روزگارت گرفتار نكند و غلا و بلا از مملكت تو دور سازد و ترا از دنيا و آخرت تمتع بخشد . انه على كل شى قدير .\r\nچون ملك اين دعا از وى بشنيد ، فرحناك شد و به دو مايل گشته ، گفت :\r\nاى وزير ، بدان كه تو در نزد من بجاى برادر و پدر و فرزندى و مرا از تو جز مرگ ، چيزى نتواند جدا كرد و در تمامت مال و مملكت من تصرف كردن ، ترا شايد . و اگر مرا پسرى نباشد ، تو بر تخت بنشين كه به ميراث من تو سزاوارترى و من ترا در حضور بزرگان دولت ، وليعهد خود گردانم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n\r\nچون شب نهصد و سىام برآمد\r\nگفت : اى ملك جوان‌بخت ، پس از آن ملك وردخان كتاب را فرمود كه بتمامت بزرگان دولت و نواب بنويسند كه در نزد ملك حاضر آيند و در شهر ندا دردهند كه امرا و سرهنگان و خدم و حشم و علما و حكما حاضر شوند . آنگاه ملك ، ديوانى بزرگ برپا كرده ، تمامت خاص و عام ، قصد پيشگاه ملك كرده ، تا يك ماه بعيش و نوش همىگذاردند . پس از آن ملك تمامت حاضران را خلعت بداد و عطيتها فرمود و شش تن از عالمان و حكيمان را بتصديق پسر شماس بوزارت برگزيد كه زيردست پسر شماس باشند . و ايشان را جامهء وزارت بخشود و بايشان گفت : شما وزيران من هستيد ولى از طاعت پسر شماس بيرون نرويد اگرچه او را سال عمر ، كمتر ولى عقل او بزرگست . پس از آن ملك ايشان را بكرسىها بنشاند و از بهر ايشان ارزاق و نفقات مقرر داشت و بحاضران نيز انعام كرده ، ايشان را خشنود و خرسند گردانيد . و عاملان خود را بعدل و داد فرمان داد . آنگاه وزيران ، دوام عزت و بقاى سلطنت را دعا گفتند و ملك فرمود كه شهر را بيارايند و شكر پروردگار بجا آورد . ملك را با پسر شماس ، كار بدينجا رسيد .\r\nاما زنانى كه سبب كشته شدن شماس و وزرا شده بودند ، پس از آن‌كه حاضران هريك به مكان خويش بازگشتند ، ملك ، پسر شماس را با شش وزير بخواست و با ايشان خلوت كرده ، گفت : بدانيد كه من از راه راست منحرف بودم و از غايت نادانى ، پند نمىپذيرفتم و سبب همهء اينها ملاعبت زنان و خديعت آنان بود . كه من گمان ميكردم سخنان ايشان نصيحت است ولى زهر كشنده بوده است . و اكنون دانسته‌ام كه ايشان جز هلاك من قصدى نداشته‌اند و بدين‌سبب مستوجب عذاب و مستحق عقاب هستند . شما را در هلاك ايشان راى چيست ؟\r\nوزير اعظم ، پسر شماس گفت : اى ملك ، من نخست با تو گفتم كه گناه ،\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nمخصوص ايشان نيست ، بلكه زنان و مردانى كه سخن ايشان بپذيرند ، در گناه شريكند . و لكن زنان در همه‌حال ، مستوجب پاداشند كه بر تو جسارت و خديعت كرده‌اند و سخنى گفته‌اند كه از ايشان شايسته نبوده است . اكنون ايشان سزاوار هلاكند . و لكن مصيبتى كه بايشان نازل گشته ، ايشان را بس است . تو ايشان را در منزلت خدمتكاران بدار . پس از آن بعضى از وزرا ، ملك را بدان اشارت كردند كه پسر شماس گفته بود . و بعضى ديگر پيش رفته ، ملك را سجده بردند و گفتند : اى ملك ، اگر در هلاك كردن ايشان ناگزيرى ، آنچه ما ميگوئيم چنان كن . ملك پرسيد : راى شما چيست ؟ گفتند : يكى از خاصگان خود را بفرما زنانى كه با تو خدعه كرده‌اند ، بگيرد و بخانه‌اى كه در آنجا وزرا كشته شده‌اند ، داخل كنند و ايشان را در آنجا محبوس گردانند . و بفرما كه ايشان را طعام چندان دهد كه سد رمق نمايند و ايشان را هرگز نگذارد كه از آن مكان بيرون آيند و هر كس از ايشان باجل خود بميرد ، در ميان ايشان به حال خود گذارد تا اينكه همگى در آن مكان بميرند . و اين كمترين پاداش ايشان است كه چنين فتنهء بزرگ را سبب گشته‌اند .\r\nملك ، راى او را بپذيرفت و چنان كرد كه او گفته بود . آنگاه چهار تن از كنيزكان جبار را بخواست و زنان را بدست ايشان داد و فرمود كه ايشان را بقتلگاه وزيران داخل كنند و از بهر ايشان اندكى آب و نان دهند . و زنان را اندوه بزرگ و حزن سخت روى داد و از كردار خويشتن پشيمان گشتند و خداى تعالى در دنيا ايشان را مذلت و خوارى داده ، عذاب آخرت هم از بهر ايشان مهيا كرد . و آن زنان پيوسته در آن مكان تاريك بودند و هرروز از ايشان جمعى ميمرد تا اينكه يكسر هلاك شدند و خبر اين حادثه در تمامت شهرها و ناحيت‌ها شيوع يافت . و اللّه اعلم .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n\r\nحكايت ابو قير و ابو صبر\r\nو از جملهء حكايتها اينست كه : در شهر اسكندريه ، دو مرد بودند يكى صباغ كه ابو قير نام داشت و ديگرى دلاك كه ابو صبرش ميگفتند . و با يكديگر همسايه دكان بودند . و آن صباغ ، مردى دروغگو و شرير و بىشرم بود و همه گونه صباغت خوب ميدانست . و لكن با هيچكس سخن راست نمىگفت و اگر كسى متاعى از بهر صباغت نزد او مىآورد ، نخست اجرت خود ميگرفت و در اكل و شرب صرف ميكرد و او را خورش و پوشش ، لذيذ و فاخر بود . وقتى كه خداوند متاع نزد او آمده ، متاع از او ميخواست ، در جواب ميگفت : فردا پيش از آفتاب بيا تا متاع ترا رنگ كرده بدهم . خداوند حاجت ، سخن او باور كرده ، مىرفت . صباغ با خود ميگفت كه : يك امروز هم غنيمتست . پس چون فردا ميشد ، خداوند متاع ، حسب الوعده ميآمد . صباغ ميگفت : فردا بيا . كه من ديروز كار نكردم و مهمان داشتم . چون فردا شود ، پيش از آفتاب نزد من آى و متاع خويش رنگ گشته بگير . پس روز سيم ، خداوند متاع نيز ميآمد . صباغ ميگفت :\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nديروز عذر داشتم از آن‌كه زن من شب زائيده بود و من روز بجمع آوردن ما يحتاج مشغول بودم . و لكن فردا بيا متاع خود را بگير . آنگاه خداوند متاع مىرفت و هنگام ميعاد بازميامد . صباغ ، حيلتى ديگر ميساخت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و سى و يكم برآمد\r\nگفت : اى ملك جوان‌بخت ، خداوند متاع هروقت كه نزد صباغ ميامد ، صباغ بحيلتى جواب ميگفت و سوگند ياد ميكرد و پيوسته وعده ميداد و سوگند ياد ميكرد تا اينكه خداوند متاع تنگدل گشته ، ميگفت : تا چند امروز و فردا ميگوئى و تا كى حيلت همىكنى ؟ من صباغت نمىخواهم . متاع مرا رنگ نكرده بده . آنگاه صباغ ميگفت : اى برادر ، به خدا سوگند من از تو شرم داشتم . و لكن اكنون راست بايد گفت . متاع ترا چنان رنگ كرده بودم كه نظير نداشت . وقتى كه او را بآفتاب انداختم ، دزدانش بدزديدند . اگر خداوند متاع از اهل خير بود ، ميگفت : خداى تعالى به من عوض خواهد داد . و اگر از اهل شر ميبود ، با صباغ مرافعه و جنگ و جدال ميكرد . و پيوسته صباغ را با مردان ، حال چنين بود . تا اينكه تقلب صباغ در ميان مردم شايع شد و در زبانها ضرب المثل گشت و مردم ، يكديگر را ازو ميترسانيدند و متاع پيش او نمىبردند و در دام او نمىافتادند مگر كسى كه به حال او جاهل بود .\r\nو باوجود اين هرروز با مردم ، كشاكش و قيل و قال داشت و بدين‌سبب او را كسادى بازار روى داده و بدكان همسايه خود دلاك مىرفت و درون دكان او مينشست . اگر غريبى را بر در دكان خويش ايستاده مييافت و با او متاعى ميديد كه از بهر صباغت آورده ، در حال از دكان ابو الصبر دلاك برخاسته ، به آن غريب جاهل ميگفت : چه‌كار دارى ؟ آن مرد جواب ميداد : اين متاع بگير و از بهر من صباغتش كن . صباغ ، متاع گرفته ، به او ميگفت : اجرت بده و فردا بيا متاع خود\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nبستان . آن مرد غريب ، اجرت ميداد و ميرفت . صباغ آن متاع برداشته ، ببازار ميبرد و او را فروخته ، نان و گوشت و برنج و شكر ميخريد . و اگر كسى از آنان كه متاع به دو داده بودند ، در آنجا ميديد ، خود را پنهان ميكرد . و سالها او را كار همين بود .\r\nاتفاقا روزى از روزها مردى جبار و باسطوت ، متاع بوى داده و او متاع گرفته ، بفروخت و قيمت آن صرف كرد . و آن مرد همه‌روزه ميآمد و او را در دكان نمىيافت ، از آن‌كه هروقت صباغ او را ميديد ، بدكان ابو الصبر دلاك ميگريخت . پس چون آن مرد او را در دكان نيافت و از آمدن و رفتن آزرده گرديد ، بسوى قاضى رفت و از خادمان قاضى يكى را بياورد و دكان را در حضور جماعتى فروبسته ، در را مهر كرد . و در آنجا جز پاره‌اى طغارهاى شكسته چيزى نبود كه بعوض متاعهاى خود بردارد . پس از آن خادم قاضى ، كليد گرفته ، با همسايگان گفت : صباغ را بگوئيد كه متاع اين مرد بازپس دهد و كليد دكان خود بگيرد . پس آن مرد با خادم قاضى از پى كار خود برفتند .\r\nآنگاه ابو صبر دلاك با ابو قير گفت : سبب چيست كه از هركسى متاع ميگيرى و آن را مفقود ميكنى ؟ راست گو كه متاع اين مرد جبار چه شده ؟ ابو قير جواب داد : اى همسايه ، او را از من دزديده‌اند . ابو صبر گفت : عجب است اينكه هركس متاع نزد تو آورد ، دزد ، او را همىدزدد . مگر دكان تو بنگاه دزدانست ؟\r\nمرا گمان اينست كه دروغ ميگوئى . قصهء خود با من حديث كن . صباغ گفت : اى همسايه ، هيچ‌كس از من چيزى ندزديده . ابو صبر پرسيد : پس متاعهاى مردم چه كرده‌اى ؟ صباغ جواب داد : من اين كارها از بىچيزى همىكنم . كه مرا صنعت ، كاسد است و خود فقيرم . پس از آن همهء كسادى بازار خود با دلاك بيان كرد .\r\nو ابو صبر نيز كسادى بازار خود حديث كرد و گفت : من استادى هستم كه درين شهر ، مانند ندارم . و لكن بسبب اينكه بىچيزم ، كسى سر پيش من نمىتراشد و من اين صنعت را ناخوش ميدارم . صباغ جواب داد : من نيز از صنعت خود بسبب كسادى آن بيزارم . اى برادر ، چرا بايد در اين شهر مقيم\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nشويم ؟ بهتر اينست كه من و تو بشهرهاى ديگر سفر كنيم . كه صنعت ما در همهء شهرها رواج دارد و اگر سفر كنيم ، از اين اندوه بزرگ نجات خواهيم يافت . و پيوسته صباغ ، محاسن سفر از بهر دلاك بيان كرد تا اينكه دلاك را به سفر رغبت افتاد و سفر را يكدله گشتند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و سى و دوم برآمد\r\nگفت : اى ملك جوان‌بخت ، ايشان در سفر يكدله گشتند و ابو قير فرحناك شد و گفتهء شاعر برخواند :\r\n بىسفرها مرد كى خسرو شود * از سفرها مرد كيخسرو شود \r\nوقتى كه ايشان عزيمت سفر كردند ، صباغ با دلاك گفت : اى همسايه ، اكنون با يكديگر همسفر شديم و در ميان ما جدائى نماند . سزاوار اينست كه ما پيمان بربنديم كه هركدام از ما كار كند ، هردو صرف كنيم و هرچه زياد بماند ، در صندوقى بگذاريم . چون باسكندريه بازگرديم ، اندوخته را بالسويه قسمت كنيم . دلاك گفت : آرى چنين كنيم . پس از آن دلاك ، دكان فروبسته ، كليد به خداوند دكان داد و صباغ ، كليد در نزد خادم قاضى گذاشته ، سفر كردند .\r\nو در بحر مالح بكشتى بنشستند . از نيك‌بختى دلاك اين بود كه در كشتى ، جز او دلاكى نبود و در آن كشتى ، جز ناخدايان ، صد و بيست مرد بودند . پس چون بادبان كشتى بگشودند ، دلاك با صباغ گفت : اى برادر ، اينجا درياست و ما را باكل و شرب احتياج است . ما چندان توشه برنداشته‌ايم . اكنون بايد در ميان مردمان بگرديم . شايد يكى از ساكنان با من بگويد اى دلاك ، سر من بتراش . من نيم درم يا يك قرص نان يا يك شربهء آب گرفته ، سر او بتراشم تا من و تو منتفع شويم . صباغ جواب داد : بسيار خوب است . چنان كن .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nپس صباغ سر به زمين نهاده ، بخفت . و دلاك برخاسته ، لنگ بدوش انداخته ، طاسك بگرفت و جلبندى بر ميان بست و در ميان ساكنان كشتى همىگشت . يكى گفت : اى استاد ، سر من بتراش . دلاك ، سر او بتراشيد . آن مرد نيم درم بوى داد . دلاك گفت : اى برادر ، به اين درم حاجت ندارم . اگر مرا قرصهء نانى دهى ، در اين دريا از براى من سودمندتر خواهد بود . كه مرا رفيقى هست و توشهء درست نداريم . آن مرد ، او را قرصهء نانى و پاره پنيرى داده ، طاسك او را پر از آب شيرين كرد . دلاك آنها را گرفته ، بسوى صباغ آمد و به او گفت : اين نان و پنير بخور و اين آب شيرين كه در طاسك است ، بنوش . صباغ آنها را گرفته ، بخورد و بنوشيد .\r\nو دلاك ، طاسك و لنگ گرفته ، در كشتى همىگشت . يكى را بقرصهء نانى و ديگرى را بپارچه پنيرى سر همىتراشيد تا اينكه بازارش رواج گرفت . هركس كه ميخواست سر بتراشيد ، دو قرصه نان و نيم درم نقره بيندوخت . و در نزد او از پنير و زيتون ، چيزى بسيار جمع آمد . و سر قبطان نيز بتراشيد و از قلت توشه بوى شكايت كرد . قبطان گفت : هرشب رفيق خود آورده ، با من طعام بخوريد و تا با ما هستيد ، از بهر توشه اندوهگين مباشيد . آنگاه دلاك بسوى صباغ بازگشته ، او را خفته يافت . بيدارش كرد . چون صباغ بيدار شد ، چيزى بسيار از خوردنيها در برابر خود ديد . با دلاك گفت : اينها را از كجا آوردى ؟ دلاك جواب داد : اينها از فضل الهى به من رسيد . آنگاه صباغ برخاست كه از آن خوردنيها بخورد . دلاك گفت : اينها را بوقت ديگر نگاه دار . كه من سر قبطان بتراشيدم و از كمى توشه بوى شكايت كردم . او گفت : هرشب رفيق خود آورده ، نزد من تعشى كنيد . ما را تعشى در نزد قبطان خواهد بود . ابو قير گفت : سر من از هواى دريا همىگردد و از جاى خود برخاستن نمىتوانم . مرا بگذار از همين تعشى كنم . تو خود بنزد قبطان شو و در آنجا تعشى كن . ابو صبر گفت : باكى نيست . پس از اين چنين كنم .\r\nپس از آن ابو صبر نشسته ، بوى نگاه ميكرد . او همىخورد و لقمه‌هاى بزرگ برداشته ، فروميبرد . گويا كه روزها چيزى نخورده و پيش از آن‌كه لقمه\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nفروبرد ، لقمه ديگر بر دهان ميگذاشت و چشمان خود را مانند غول از حدقه بيرون مىآورد و مانند گاو نفس همىزد . كه ناگاه خادمى از نزد قبطان رسيد و گفت : اى استاد ، رفيق خود را بياور و در نزد قبطان تعشى كنيد . ابو صبر گفت : اى ابو قير ، با من آئى يا نه ؟ ابو قير گفت : مرا طاقت نيست . آنگاه دلاك تنها برفت و قبطان را ديد كه سفره از بهر او نهاده‌اند كه بيست گونه طعام در آن سفره است و قبطان با جماعتى كه در آنجا بودند ، بانتظار دلاك نشسته‌اند . چون قبطان ، ابو صبر را بديد ، از رفيقش بازپرسيد . ابو صبر گفت : اى خواجه ، او را از هواى دريا سر بگردش اندر است . قبطان گفت : باكى برو نيست . به زودى رفع خواهد شد . تو بيا و با ما تعشى كن كه در انتظار تو بودم . آنگاه قبطان ظرفى گرفته ، از همه لون طعام در وى بقدرى بگذاشت كه از بهر ده تن كافى بود . پس از آن دلاك ، طعام خورد . قبطان به او گفت : اين ظرف را از بهر رفيق خود ببر . ابو صبر ، ظرف طعام برداشته ، نزد ابو قير آورد و با او گفت : نگفتمت كه چيزى مخور ؟ قبطان مردى است كثير الخير . ببين از براى تو چه چيز فرستاده . ابو قير گفت : بياور . دلاك ، ظرف پر از طعام به او داد . او ظرف گرفته ، مانند گرگ گرسنه به خوردن مشغول گشت . گويا كه سالها است گرسنه مانده است . ابو صبر او را به خوردن گذاشته ، خود نزد قبطان رفت و در آنجا قهوه خورده ، بازگشت . ديد كه ابو قير هرآنچه در آن ظرف بود ، همه را خورده و ظرف دور انداخته است .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و سى و سوم برآمد\r\nگفت : اى ملك جوان‌بخت ، ابو صبر ، ظرف را برداشته ، بشست و بخادمان قبطان برسانيد و خود بسوى ابو قير بازگشته ، تا بامداد بخفت . چون روز ديگر شد ، ابو صبر بسر تراشيدن همىگشت و آنچه كه پديد مىآورد ، بابوقير ميداد و ابو قير همىخورد و همىنوشيد و از جاى خود برنمىخاست و هرشب ابو صبر از\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nبهر ابو قير ، ظرفى پر از همه‌گونه طعام از نزد قبطان ميآورد . و تا بيست روز بدين حالت بودند تا آن‌كه كشتى بساحل كه نزديك شهرى بود ، رسيد .\r\nابو صبر و ابو قير بيرون آمده ، در آن شهر داخل شدند و حجره‌اى را در كاروانسرا منزل گرفتند . ابو صبر ، بازار رفته ، همه ما يحتاج شرى كرده و گوشت خريده ، طبخ كرد . و ابو قير از وقتى كه بحجره داخل گشته ، خفته بود و بيدار نمىگشت تا اينكه ابو صبر او را بيدار كرد و سفره در برابرش بنهاد و او به خوردن مشغول شد . چون خوردن بانجام رسانيد ، گفت : از من مؤاخذه مكن . كه سر من هنوز ميگردد . اين بگفت و بخفت و تا چهل روز به اين حالت بود .\r\nو همه‌روزه دلاك ، لگن و طاس برداشته ، در شهر ميگشت و كم‌وبيش آنچه پديد ميآورد ، نزد ابو قير ميبرد . ميديد كه ابو قير خفته است . او را بيدار ميكرد و در حال ، ابو قير به خوردن مىنشست و چنان مىخورد كه گويا سال‌ها گرسنه بوده است . پس از آن ميخفت . چهل روز ديگر حال بدين منوال گذشت .\r\nهروقت كه ابو صبر به او مىگفت : برخيز و در شهر تفرج كن كه اين شهر ، نزهتگاهيست خوب و در شهرها چنين شهر نديده‌ام ، ابو قير صباغ مىگفت : بر من ببخشاى كه در سرم از هواى دريا بقيتى هست . ابو صبر دلاك راضى نمىشد كه او دل‌آزرده شود و سخنى نميگفت كه او برنجد .\r\nپس چون روز هشتاد و يكم شد ، ابو صبر رنجور گشت و بيرون رفتن نتوانست . از دربان كاروانسرا حاجت خويشتن التماس ميكرد . دربان ، ماكول از بهر ايشان مىآورد . و ابو قير به همان حالت خفته بود و از جاى خود برنميخاست .\r\nتا چهار روز ، دربان با التماس ابو صبر بايشان آمدوشد ميكرد . پس از آن ابو صبر را مرض افزون گشت و از غايت رنجورى ، بى خود افتاد . و ابو قير از گرسنگى بيطاقت شد . ناگزير مانده ، برخاست و جامهاى ابو صبر جستجو كرد .\r\nدرمى چند با او يافت . درمها گرفته ، در حجره بابو صبر فروبست و كسى را آگاه نكرده ، از كاروانسرا بدر شد و ببازار آمده ، جامه فاخرى شرى كرده ، بپوشيد و در شهر همىگشت و تفرج همىكرد . ديد شهريست كه در روى زمين نظير ندارد\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nو لكن مردمانش جز سفيد و كبود ، جامه‌اى نپوشيده‌اند و رنگ ديگر در برندارند .\r\nآنگاه بسوى صباغ رفته ، آنچه در دكان او بود ، كبود يافت . شال از كمر گشوده ، گفت : اى استاد ، اين را رنگ كرده ، اجرت بستان . صباغ گفت : اجرت صباغت اين بيست درم است . ابو قير گفت : در شهر ما به دو درم اين را رنگ كنند .\r\nصباغ گفت : برو در بلاد خويش او را رنگ كن . من به كمتر از بيست درم صباغتش نكنم . ابو قير پرسيد : چه رنگ خواهى كرد ؟ صباغ جواب داد : جز كبود ، رنگ ديگر نمىباشد . ابو قير گفت : ميخواهم كه سرخش كنى . صباغ جواب داد : سرخ نتوانم كرد . ابو قير گفت : سبزش همىكن . صباغ جواب داد : او را نيز نميدانم . ابو قير ، رنگ زرد خواست . صباغ جواب داد : نمىدانم . ابو قير ، رنگها يكان‌يكان ميشمرد و صباغ جواب ميداد : نميدانم . پس از آن صباغ گفت : در شهر ما چهل صباغ است . نه كم مىشود و نه زياد ميگردد . هروقت كه يكى از آنها بميرد ، پسر او را صباغى بياموزيم . اگر پسر نداشته باشد ، يكى را ناقص گذاريم و صنعت ما مضبوط است ولى جز رنگ كبود ، رنگ ديگر نميدانم .\r\nابو قير گفت : بدان كه من صباغم و همهء رنگها نيك مىدانم . مرا اجرت ده و در نزد خود نگاه دار تا من همهء رنگها بياموزمت تا بهمهء صباغان افتخار كنى . صباغ گفت : ما غريبان به خود راه ندهيم . ابو قير گفت : من نيز تنها دكانى بگشايم . صباغ جواب داد : هرگز اين كار نتوانى كرد .\r\nابو قير چون اين سخن بشنيد ، صباغ را گذاشته ، نزد صباغ ديگر رفت و او نيز چنان گفت كه صباغ نخستين گفته بود . و پيوسته ابو قير از صباغى ديگر بصباغى ديگر همىرفت تا اينكه تمامت چهل تن صباغ بگذشت . هيچكدام او را بمزدورى قبول نكرد . آنگاه نزد شيخ صباغان رفته ، با او سخن گفت . او نيز گفت : ما غريبان بخويشتن راه ندهيم .\r\nابو قير از سخنان ايشان در خشم شد و شكايت بسوى ملك آن شهر برد و گفت : اى ملك جهان ، من غريبم و صنعت من صباغتست و من گوناگون رنگها\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nتوانم كرد مانند گلى و عنابى و فستقى و زيتى و چنارى و كحلى و زيتونى و نارنجى و ليموئى . و جز اينها رنگها دانم . و صباغان شهر تو هيچ‌يك از اين رنگها ندانند و بجز كبود ، رنگ ديگر ندانند . و مرا با ايشان گفتگو چنين و چنان شد . ملك گفت : من از بهر تو دكه‌اى بگشايم و سرمايه دهم . هركس به تو متعرض شود ، او را بكشم .\r\nپس از آن ملك ، بنايان را فرمود كه : با اين استاد در شهر بگرديد و هر مكانى كه او را پسند افتد ، خداوند مكان را به قيمت راضى كنيد و او را از آن مكان بيرون نمائيد ، اگرچه دكان يا خانه يا كاروانسرا باشد . آنگاه مصبغه‌اى بدانسان كه خود گويد ، بنا كنيد و هرچه با شما بگويد ، بجا آوريد و مخالفت نكنيد . پس از آن ملك ، خلعتى فاخر با هزار دينار زر بابو قير بداد و گفت : اينها را به خود صرف كن . و دو مملوك از بهر خدمت به دو داد و اسبى را با زين و لگام سيمين بوى بخشود . ابو قير ، حله پوشيده ، بر اسب بنشست . بيكى از اميران ميمانست . پس از آن ملك ، خانه‌اى از بهر او خالى كرده ، فرمود كه خادمان ، فرش به خانه بگسترند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و سى و چهارم برآمد\r\nگفت : اى ملك جوان‌بخت ، ابو قير در آن خانه ساكن گشت . روز ديگر بر اسب نشسته ، در شهر همىگشت و مهندسان در ركاب او ميرفتند و او بهر مكانى نظر ميكرد تا اينكه مكانى را بپسنديد . آنگاه خداوند مكان را نزد ملك بردند .\r\nملك ، قيمت مكان را زياده بر آنچه بود ، بوى بشمرد و بنايان به تعمير مشغول شدند و ابو قير ايشان را تعليم همىكرد تا آن‌كه مصبغه‌اى از بهر او تمام كردند كه در جهان نظير نداشت . پس از آن ملك را از تمام شدن آن بنا آگاه كرد . ملك چهار هزار دينار او را سرمايه داد . ابو قير زرها گرفته ، ببازار شد و نيل بسيار\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nبه قيمت ارزان در آنجا خريد و تمامت ما يحتاج نيز شرى كرد . پس ملك ، پانصد شقهء متاع از بهر صباغت بفرستاد . ابو قير از همهء الوان ، آنها را رنگ كرده ، در برابر مصبغه بر آفتاب افكند . چون مردمان از آنجا بگشتند ، عجايبى ديدند كه در تمامت عمر نديده بودند . آنگاه مردمان از بهر تفرج بدر مصبغه گرد آمده ، از نام الوان ، يكان‌يكان مىپرسيدند . مىگفت : اين سرخ و اين زرد و اين سبز است . و نامهاى الوان از بهر ايشان همىشمرد و مردمان ، متاعها آورده ، به او ميدادند و ميگفتند : از براى ما از اين رنگ و از آن رنگ صباغت كن و هرچه ميخواهى بگير . پس چون از صباغت متاع‌هاى ملك فارغ شد ، آنها را برداشته ، بديوان ملك درآمد . چون ملك آن لونها بديد ، فرحناك شد و او را انعامى بىاندازه كرد . و تمامت لشكريان ، متاعها آورده ، از او صباغت خواستند . ابو قير هرلون كه ميخواستند ، رنگ كرده ، بديشان ميداد و ايشان زر و سيم زياد بر وى ميافشاندند .\r\nپس نام او مشهور شد . و مصبغه را مصبغهء سلطان ناميدند و صباغان شهر نميتوانستند با او سخن بگويند . هروقت كه نزد او ميآمدند ، دست او را بوسه ميدادند و از آنچه از ايشان بوى رفته بود ، معذرت مىخواستند و به او ميگفتند : ما را در نزد خود مزدور كن و خادم خود گير . مسئلت ايشان قبول نميكرد . و او را مالى بسيار و غلامان و خادمان بهم رسيد . ابو قير صباغ را كار بدين‌گونه شده بود .\r\nو اما ابو صبر دلاك چون ابو قير درم‌ها برداشته ، حجره بوى فروبست و او را بى خود گذاشته ، برفت و او در آن حجره دربسته تا سه روز افتاد ، پس از آن دربان كاروانسرا بدر حجره التفات كرده ، او را بسته يافت . و از آن دو رفيق تا وقت مغرب ، كسى را نديد و خبر ايشان ندانست . با خود گفت : شايد ايشان كرايه حجره نداده ، سفر كرده‌اند ، يا اينكه مرده‌اند ؟ آنگاه بدر حجره آمده ، ناليدن ابو صبر بشنيد و كليد را در پاشنه دريافت . كليد برداشته ، در بگشود . ابو صبر را ديد رنجور است . از او پرسيد : رفيق تو كجاست ؟ ابو صبر جواب داد : من بى خود بودم . امروز به خود آمده ، كسى را نديدم . اى برادر ، ترا به خدا سوگند مىدهم كه\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nكيسه از زير سر من بردار و ازو درم گرفته ، از بهر من خوردنى شرى كن كه بسيار گرسنه‌ام . دربان دست بكيسه برده ، كيسه را خالى يافت و بابو صبر گفت : اين كيسه خالى است . ابو صبر دانست كه هرچه در كيسه بوده است ، ابو قير برداشته و رفته است . بدربان گفت : تو رفيق مرا نديده‌اى ؟ دربان گفت : سه روز است كه من او را نديده‌ام و گمان من اين بود كه تو و او سفر كرده‌ايد . ابو صبر گفت : سفر نكرده‌ايم . و لكن او درم‌هاى من برداشته و گريخته است . پس از آن ابو صبر بگريست و بناليد . دربان گفت : غم مدار كه او بپاداش كردار خود خواهد رسيد .\r\nپس از آن دربان بيرون رفته ، از براى ابو صبر ، شورباى پخته بياورد و تا دو ماه ، پرستارى ابو صبر مىكرد و از كيسه خود صرف مينمود تا اينكه خداى تعالى او را عافيت بخشيد . آنگاه ابو صبر برخاسته ، با دربان گفت : خداى تعالى اگر مرا مقدرت دهد ، پاداش نكوئيها كه با من كرده‌اى ، خواهم داد . و لكن نكوئىهاى ترا بجز پروردگار ، كسى پاداش نتواند داد . دربان به او گفت : منت خداى را كه بعافيت اندرى . و من اين كار با تو نكردم مگر از بهر خدا .\r\nپس از آن ابو صبر از كاروانسرا بدر آمده ، در بازار همىگشت تا اينكه پيشواى تقدير ، او را بمصبغهء ابو قير كشيد . ديد كه متاع‌ها به گونه‌گونه رنگها صباغت كرده ، در پيش مصبغه بآفتاب انداخته‌اند و مردمان از بهر تفرج در آن مكان گرد آمده‌اند . ابو صبر از يكى از اهل شهر سئوال كرد كه : اين مكان چيست و او بهرچه ازدحام كرده‌اند ؟ آن مرد جواب داد : اينجا مصبغهء سلطانست كه مردى غريب ، ابو قير نام او را بنا كرده و مردم بتفرج صباغت او گرد آمده‌اند . از آن‌كه در شهر ، صباغى نبود كه اين رنگ‌هاى گوناگون بداند . پس حكايت ابو قير كه او را با صباغان چه در ميان رفت و بسلطان چگونه شكايت كرد و سلطان بچه‌سان سرمايه به دو داد ، همه را با ابو صبر بازگفت . ابو صبر فرحناك شد و گفت :\r\nحمد خداى را كه او را گشايش داده و او در اين شهر ، رئيس صباغان گشته . و او معذور بوده است . زيرا كه بسبب اين صنعت از من مشغول شده و مرا فراموش كرده است . و لكن من او را گرامى داشته‌ام و در هنگامى كه او بىكار بود ، به دو\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nاحسان كرده‌ام . اگر او مرا ببيند ، گرامى خواهد داشت و پاداش نيكوئيهاى من بخواهد داد .\r\nآنگاه ابو صبر بدر مصبغه رفته ، ابو قير را ديد كه در مصبغهء بلند نشسته و حلهء ملوك دربر دارد و چهار غلام و چهار مملوك حريرپوش در برابر او ايستاده‌اند و ده تن عمله بصباغت مشغولند و او خود مانند وزيران تكيه كرده و نشسته است . ابو صبر در مقابل او بايستاد و گمانش اين بود كه اگر ابو قير او را ببيند ، فرحناك خواهد شد و او را سلام داده ، اكرامش خواهد كرد و دل او را بدست خواهد آورد . چون ابو قير را چشم بر وى افتاد ، بانگ بر وى زد كه : اى پليدك ، چند بار با تو گفتم كه در اينجا مايست . اى دزد ، مگر قصد تو اين است كه مرا در نزد مردم رسوا كنى ؟ پس بانگ بر ملازمان زد كه : اين را بگيريد .\r\nغلامان از پى او دويده ، او را بگرفتند و خود برخاسته ، عصا بگرفت و گفت او را برگرداندند . صد عصا بر شكمش زد و گفت : اى پليدك دزد ، اگر بار ديگر ترا بر در مصبغه ببينم ، در حال ترا نزد ملك فرستم تا ترا بوالى سپارد كه سر ترا از تن جدا كند . آنگاه ابو صبر با خاطرى گداخته از نزد او بيرون رفت . حاضران بابو قير گفتند : اين مرد چه كار كرده كه مستوجب عقوبت آمد ؟ ابو قير گفت : او دزد است كه متاع مردم همىدزدد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و سى و پنجم برآمد\r\nگفت : اى ملك جوان‌بخت ، ابو قير گفت : اين دزد است . مال مردم همىدزدد و بارها متاع از من دزديده . من از وى درگذشته‌ام و قيمت متاع مردم ، غرامت كشيده‌ام و او را بخوشى نهى كرده‌ام . چون او نهى من نپذيرفت ، او را بيازردم . و اگر بار ديگر بدين مكان آيد ، نزد سلطانش فرستم تا او را بكشد تا مردم از وى براحت اندر باشند .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nو اما ابو صبر بكاروانسرا بازگشته ، بفكرت بنشست و از كارى كه ابو قير كرده بود ، بحيرت اندر بود . چند روزى بنشست تا الم ضربتش ساكن شد . پس از آن برخاسته ، ببازار آمد و از خاطرش گذشت كه بگرمابه شود . از يكى راه گرمابه بپرسيد . او گفت : اى برادر ، گرمابه چيست ؟ ابو صبر گفت : جائى است كه در آن\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nغسل كنند و چرك از تن پاك سازند و او از بهترين نعمتهاى دنياست . آن مرد پرسيد : اگر قصد غسل دارى و يا تن همىخواهى بشوئى ، به دريا شو . ابو صبر جواب داد : قصد من گرمابه است . آن مرد گفت : ما گرمابه را ندانسته‌ايم كه چگونه مىشود ؟ اگر ما بخواهيم غسل كنيم ، به دريا همىرويم .\r\nچون ابو صبر دانست كه آن شهر گرمابه ندارد و مردمان آن شهر ، گرمابه نميدانند چيست ، در حال رو ببارگاه ملك نهاده ، حاضر شد و زمين بوسيده ، او را دعا كرده ، گفت : اى ملك ، من مردىام غريب . صنعت من گرمابه‌اى است . چون به شهر تو درآمدم ، خواستم كه بگرمابه شوم . در اين شهر ، گرمابه نديدم . مرا عجب آمد كه شهرى بدين خوبى ، چگونه گرمابه ندارد . كه گرمابه بهترين لذت‌هاى دنياست . ملك پرسيد : گرمابه چيست ؟ ابو صبر ، اوصاف گرمابه از بهر ملك بيان كرده ، گفت : شهر تو كامل نشود مگر اينكه در آن گرمابه‌اى بنا نهى .\r\nملك ، او را خلعتى و اسبى با دو غلام ببخشود و چهار كنيز به او داده ، خانهء فرش كرده از بهر او مهيا كرد و او را بيش از صباغ گرامى بداشت و بنايان با او بفرستاد و گفت هرمكانى كه بپسندد ، در آنجا گرمابه بنا كنند . ابو صبر با بناها در شهر همىگشت تا مكانى را بپسنديد . بنايان را به بنا كردن اشارت نمود و كيفيت گرمابه بايشان همىآموخت تا اينكه گرمابه بىنظير بنا نهادند و نقاشان را حاضر آورده ، نقش‌هاى عجيب در او بنگاشتند ، بدانسان كه ناظران را بهجت ميافزود .\r\nپس از آن بنزديك ملك آمده ، او را از انجام بنا و نقش گرمابه آگاه كرد و به او گفت : گرمابه را نقصانى جز فرش و فوطه نمانده . ملك ، ده هزار دينار بابو صبر داد .\r\nابو صبر ، فرش و فوطهاى حرير شرى كرد . و هركس كه از در گرمابه ميگذشت ، چشم بر آن دوخته ، در آن حيران مىشد . و تمامت خلق بر وى هجوم آورده ، تفرج مىكردند و مىگفتند : اين چيست ؟ ابو صبر بايشان ميگفت :\r\nاين گرمابه است . ايشان شگفت ميماندند . پس از آن ابو صبر ، آب به گرمابه كرد و آب بحوض‌ها بسته ، فواره به كار انداخت و هركس از اهل شهر او را ميديد ،\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nعقلش حيران ميشد . و از ملك ، ده تن غلام نابالغ گرفته ، كيسه كردن و مالش دادن بديشان بياموخت . پس از آن بخور در آتش افكنده ، منادى را گفت در شهر ندا دردهد و مردم را به گرمابه خواند . مردمان گروه‌گروه بگرمابه درمىآمدند و ابو صبر ، غلامان خوردسال را بشستن تن ايشان ميفرمود . پس از آن مردم به آب گرم فرورفته ، بيرون مىآمدند و در خلوتگاه مىنشستند . غلامان بدانسان كه ابو صبر آموخته بود ، كيسه و مالش ميكردند و تا سه روز مردم بگرمابه اندر آمده ، حاجتهاى خويشتن رفع ميكردند و اجرت نداده ، بيرون ميرفتند .\r\nچون روز چهارم شد ، ابو صبر ، ملك را بگرمابه دعوت كرد . ملك با بزرگان دولت سوار گشته ، رو به گرمابه گذاشتند . ملك جامه بركنده ، بدرون شد و ابو صبر نيز باندرون گرمابه رفته ، ملك را كيسه همىماليد و چرك از تن او فتيله فتيله بيرون مىآمد و آنها را بملك همىنمود . ملك از آن حالت فرحناك مىشد و ابو صبر دست بتن ملك مىماليد و تن او از غايت نعومت و نرمى صدا ميكرد . پس از آن‌كه ملك را بشست ، گلاب در آب گرمخانه بياميخت و ملك را بگرمخانه درآورد . پس از آن ملك از گرمخانه بيرون آمد و تنش از نعومت و طراوت ، مانند برگ گل بود . و از آن حالت ، نشاط و سرور بىاندازه داشت و بابو صبر گفت : اى معلم ، بجان خودم سوگند كه شهر من بىاين گرمابه ، شهر نبود .\r\nپس از آن ملك گفت : از هركس چند اجرت مىستانى ؟ ابو صبر گفت : هرچه بفرمائى ، بستانم . ملك گفت : هركس كه در گرمابه غسل كند ، هزار دينار از وى بستان . ابو صبر گفت : اى ملك ، همه‌كس مساوى نيستند . بلكه پاره‌اى فقير و پاره‌اى توانگرند . اگر از هركس هزار دينار بخواهم ، گرمابه از كار بيفتد . ملك پرسيد : اجرت چگونه خواهى گرفت ؟ ابو صبر جواب داد : اجرت ، موقوف بمروت شخص است . هركس بهرچه كه قدرت داشته باشد و هرچه بذل تواند كرد ، بحسب حال آن شخص خواهم گرفت . وقتى كه كار بدين قرار باشد ، مردمان بسوى ما ميل كرده ، توانگر و فقير ، هركس به قدر حال خويشتن چيزى\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nخواهد داد . و اما هزار ، عطيت ملك است . همه‌كس برو قادر نيست . بزرگان دولت ، او را تصديق كردند و گفتند : همه‌كس چون تو نتواند بود . ملك گفت :\r\nراست مىگويد . و لكن اين مرد ، غريبست و در شهر ما اين گرمابه بنا نهاده . اگر او را اجرت بيشتر دهند ، اسراف نخواهد بود . كه لا سرف فى الخير ، يعنى در خوبى ، اسراف نباشد . و لكن شما هريك صد دينار و يك مملوك و يك كنيز به او بدهيد . بزرگان دولت ، فرمان ملك قبول كردند و هريك ، صد دينار و يك كنيز و غلامكى بابو صبر بدادند . و بزرگان در آن روز ، چهار صد تن در گرمابه بودند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و سى و ششم برآمد\r\nگفت : اى ملك جوان‌بخت ، آنچه كه بابو صبر از بزرگان دولت عايد شد ، چهل هزار دينار و چهار صد مملوك و چهار صد كنيزك بود . و اما ملك ، ده هزار دينار و ده تن غلام و ده تن كنيز بر وى عطا فرمود . آنگاه ابو صبر پيش رفته ، در برابر ملك زمين ببوسيد و گفت : اى ملك پيروزبخت ، من همه غلامان و كنيزان در كدام مكان جاى دهم ؟ ملك گفت : من بزرگان دولت خود را به اين كار نفرمودم مگر از آن‌كه مالى بسيار از بهر تو جمع شود كه هروقت تو شوقمند بلاد و پيوندان خود شوى و قصد سفر كنى ، مالى بىشمار از اين سفر ببرى و در شهر خود بعيش و كامرانى زندگانى كنى . ابو صبر گفت : اى ملك ، اين‌همه غلامان و كنيزكان ، ملوك را شايد . اگر از براى من بدل اينها نقد دهند ، هرآينه از اين‌همه غلام و كنيز بهتر است . از آن‌كه هرچه من پديد آورم ، بخورش و پوشش آن‌ها صرف مىشود . ملك گفت : راست گفتى . ايشان به قدر لشكر شدند . تو بسير كردن ايشان مقدرت ندارى . و لكن هريكى از ايشان بيك صد دينار به من به فروش .\r\nابو صبر گفت : به همين قيمت فروختم . در حال ، ملك ، خازن را بحاضر آوردن مال بفرمود . خازن ، مال حاضر آورده ، قيمت تمامت ايشان را بشمرد و ملك ، ايشان\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nرا ببزرگان خود ببخشود و گفت : هركس غلام و كنيز خود را ببرد و از آن خودش باشد . ابو صبر گفت : اى ملك ، خدا ترا راحت بخشد كه مرا از اين غولان راحت بخشيدى و گرنه من بسير كردن ايشان قدرت نداشتم . ملك از سخن او بخنديد . پس از آن با بزرگان از گرمابه بدر آمد . بسوى قصر روان شدند .\r\nو آن شب را ابو صبر با فرحى تمام ، زرها را شمرده در هميان‌ها ميكرد و مهر بر آن ميزد . و در نزد او چهار مملوك و چهار كنيز از بهر خدمت بودند . پس چون بامداد شد ، ابو صبر ، گرمابه بگشود . منادى ببازار فرستاد كه ندا دردهد كه هركس ميخواهد بگرمابه اندر شود و غسل كند و باجرت گرمابه هرچيز كه مروت او اقتضا كند ، بدهد ، كسى را با وى سخنى نخواهد بود . آنگاه ابو صبر در نزد صندوق بنشست و مردمان بگرمابه هجوم آوردند . هركس هنگام بيرون رفتن ، هرچه قدرت داشت ، به روى صندوق مىگذاشت . و هنوز شام نشده بود كه صندوق از سيم پر گشت . پس از آن ملكه خواست كه بگرمابه درآيد . روز را دو بخش كرد . از صبح تا ظهر از بهر مردان قرار داد و از ظهر تا شام از براى زنان .\r\nوقتى كه ملكه بگرمابه درآمد ، ابو صبر ، كنيزكى را در سر صندوق بنشاند . چهار تن كنيزك كه دلاكى آموخته بود ، از بهر خدمت در گرمابه بگذاشت . چون ملكه به گرمابه اندر شد ، عجب آمدش و خاطرش بگشود و هنگام بيرون آمدن ، هزار دينار بصندوق بگذاشت . و خبر گرمابه در شهر شايعه شد . هركس كه بگرمابه درمىآمد ، خواه توانگر خواه فقير ، ابو صبر را محبت ميكرد و باكرام او ميافزود و از هرسوى ، منفعت بابو صبر روى گذاشت . و ملك ، هفتهء يك‌بار بگرمابه مىرفت و هزار دينار بابو صبر ميداد . و ساير ايام هفته ، بزرگان دولت و فقيران رعيت بگرمابه درمىآمدند . و ابو صبر با مردم با مدارا و حسن سلوك رفتار ميكرد .\r\nاتفاقا قبطان ملك كه در كشتى بابو صبر احسان كرده بود ، بگرمابه درآمده ، ابو صبر جامه بركنده ، با او بگرمابه شد و او را بماليد و تن او را بشست و زياده از حد با او مهربانى كرد . چون بيرون آمد ، ابو صبر ، شربت و قهوه از بهر او\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nمهيا كرد . چون قبطان را خواست چيزى دهد ، ابو صبر سوگند ياد كرد كه چيزى نگيرد . قبطان را از جوانمردى او عجب آمد . ابو صبر را كار بدينجا رسيد .\r\nو اما ابو قير شنيد كه نام گرمابه ، همه را ورد زبان است و همه‌كس ميگويد كه گرمابه ، بهترين نعمتهاى دنياست و ما او را نديده بوديم . ابو قير با خود گفت :\r\nمن نيز بايد به اين گرمابه شوم و او را تفرج كنم . پس جامهء فاخر پوشيده ، باسترى سوار شد و چهار مملوك و چهار غلام در چپ و راست او همىرفتند تا بگرمابه برسيدند . آنگاه از استر فرود آمده ، رايحهء عود بمشامش رسيد و گروهى را ديد كه بگرمابه اندر ميشوند و گروهى ديگر بيرون مىآيند . چون بگرمابه اندر شد ، بزرگان و رعيت را ديد كه در مصطبه‌ها نشسته‌اند . ابو صبر را چشم بر وى افتاد .\r\nدر حال بر پاى خاسته ، از ديدن او فرحناك شد . ابو قير به او گفت : مگر شيوهء دوستى ما همين است كه من صبغه گشوده ، استاد اين شهر گشته‌ام و در نزد سلطان ، معروف و بسعادت و سيادت ، قرين شده‌ام و تو هيچ نزد من نمىآئى و حالت من نمىپرسى و نمىگوئى كه رفيق من چه شده ؟ من بس‌كه جستجوى تو كردم ، عاجز شدم . همه‌روزه غلامان و ملوكان بجستجوى تو بكاروانسراها فرستادم . كسى بر تو راه نيافت و خبرى از تو بازنيامد .\r\nابو صبر گفت : نه من بودم كه نزد تو آمدم و تو مرا دزد گفتى و مرا بزدى و در ميان قومم رسوا ساختى ؟ ابو قير ، حزن آشكار كرده ، پرسيد : اين سخنان چيست ؟ مگر تو همان بودى كه من او را بزدم ؟ ابو صبر جواب داد : آرى ، من بودم . ابو قير سوگندها ياد كرد كه : من نشناخته‌ام . اما كسى شبيه تو بود كه همه روزه مىآمد و متاع مردم همىدزديد . گمان كردم كه تو اوئى . و ابو قير پشيمانى مىنمود و دست بر دست همىسود و مىگفت : با تو بدى كرده‌ام . و لكن تو خود را بايست به من بشناسانى و بگوئى كه من فلانم . گناه از تست كه خود را نشناسانده‌اى . خاصه اينكه از براى مشغلهء ، هوش در سر نداشتم . ابو صبر گفت :\r\nاى برادر ، خدا از تو درگذرد . اينكه بر من مقدر بوده است . اكنون بگرمابه اندر شو و تن بشوى . ابو قير گفت : اين سعادت و سيادت از كجا يافتى ؟ ابو صبر گفت :\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nآن خدائى كه ترا گشايش داد ، در رحمت به من نيز بگشود . كه من نزد ملك رفته ، او را بگرمابه ترغيب مىكردم . ملك ، بنايان را ببنا كردن گرمابه فرمود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و سى و هفتم برآمد\r\nگفت : اى ملك جوان‌بخت ، ابو قير بابو صبر گفت : چنان كه تو معروف ملكى ، من نيز معروف ملكم . انشاء اللّه ملك را بر آن بدارم كه باكرام تو بيفزايد و بسبب من ترا دوست دارد . كه ملك تاكنون ندانسته است كه تو رفيق من هستى . من او را آگاه كنم كه تو رفيق منى و ترا بوى بسپارم . ابو صبر گفت : حاجت بسپردن تو نيست كه رشته ارتباط ميان من و ملك محكم است و ملك با بزرگان دولت خويش مرا دوست دارند و با من چنين و چنان احسان كرده‌اند . پس تمامت حكايت خود بازگفت . پس از آن گفت : جامه خود در پشت صندوق بركن و خود بگرمابه شو كه من نيز با تو بگرمابه شوم و ترا كيسه كرده ، بمالم . آنگاه ابو قير جامه بركنده ، بگرمابه شد و ابو صبر نيز در پى او بگرمابه اندر گشته ، او را بشست و بر تن او كيسه ماليد و صابون زد و به دو مشغول بود تا بيرون آمد . آنگاه از بهر او چاشت و شربت مهيا كرد و تمامت مردم از بسيارى اكرام بابو صبر بابوقير شگفت مانده بودند . پس از آن ابو قير خواست چيزى دهد . ابو صبر سوگند ياد كرد كه چيزى نگيرد و گفت : از اين كار ، شرمت باد . كه تو رفيق منى و من و تو جدائى نداريم .\r\nپس از آن ابو قير گفت : اى برادر ، اين گرمابه تو منفعتى بزرگ دارد . و لكن در كار تو منقصتى هست . ابو صبر گفت : اى برادر ، نقصان كدام است ؟ ابو قير جواب داد : آن زرنيخ و آهك است كه موى از اندام به آسانى برد . تو اين دارو بساز . چون ملك بگرمابه درآيد ، پيش او نه و او را آگاه كن كه موى از تن چگونه ميبرد . كه اگر چنين كنى ، ملك ترا دوست دارد و باكرام تو بيفزايد .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nابو صبر گفت : راست گفتى . انشاء اللّه اين را بسازم .\r\nپس از آن ابو قير بيرون آمده ، بر استر بنشست و بنزد ملك شد و به او گفت :\r\nاى ملك ، من ترا پندگوى مهربان هستم . ملك پرسيد : پند تو چيست ؟ ابو قير گفت : شنيده‌ام كه گرمابه بنا كرده‌اى . ملك گفت : آرى . مردى آمد غريب . با او چنان كردم كه با تو كرده بودم . اكنون گرمابه خوب بنا كرده و شهر من ازو زينت يافته است . ابو قير گفت : بدان گرمابه داخل شدهء يا نه ؟ ملك گفت : آرى . ابو قير گفت : للّه الحمد كه از شر آن پليد ، آسيبى به تو نرسيده . ولى اگر پس از اين در آن گرمابه شوى ، هلاك خواهى شد . ملك گفت : از بهر چه هلاك خواهم شد ؟\r\nابو قير گفت : اين مرد گرمابه ، دشمن تو و دشمن دين است و او گرمابه بنا نكرده مگر به قصد آن‌كه در آنجا ترا مسموم كند . كه او از بهر تو چيزى ساخته است كه اگر بگرمابه شوى ، او را پيش آورد و با تو گويد اين دوائيست كه موى تن را پاك كند . و در حقيقت او دارو نيست . بلكه او درديست بزرگ و زهرى است كشنده .\r\nو اين پليدك ، پادشاه نصارا را وعده كرده كه اگر ترا بكشد ، زن و فرزند او را از اسيرى رها كند كه زن و فرزند او در نزد ملك نصارا اسيرند . من نيز در آنجا اسير بودم . و لكن من مصبغه‌اى گشودم و از براى ايشان رنگهاى گوناگون صباغت كردم . ملك را دل با من مهربان گشت و با من گفت : چه ميخواهى ؟\r\nگفتم : آزادى خود هميخواهم . ملك مرا آزاد كرد . من بسوى اين شهر آمدم و اكنون آن پليدك را در گرمابه ديدم و ازو پرسيدم كه : زن و فرزندان تو چگونه شد ؟ گفت : من با زن و فرزند اسير بودم تا اينكه ملك نصارى مرا بديوان بخواست . من با حاضران بايستادم . شنيدم نام پادشاهان هميبرد تا اينكه نام پادشاه اين شهر بردند . ملك نصارى آهى بركشيده ، گفت : در دنيا هيچ پادشاه بر من غلبه نكرده مگر پادشاه فلان شهر . هركس در كشتن او حيلتى كند ، من تمامى آرزوهاى او برآورم . آنگاه من پيش رفته ، با او گفتم : اگر من او را نابود كنم ، تو زن و فرزندان مرا آزاد خواهى كرد يا نه ؟ ملك جواب داد : آرى . شما را آزاد كنم و هرچه تمنا كنى ، بجا آرم . پس با ملك نصارى بر اين كار اتفاق كرديم .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nآنگاه ملك ، مرا بكشتى كه بسوى اين شهر روان بود ، بفرستاد . من بنزد اين ملك بيامدم و گرمابه از بهر او بنا كردم . اكنون مرا كار نمانده ، جز اينكه او را كشته ، بسوى ملك نصارى بازگردم و زن و فرزند خود را رها كنم .\r\nمن به او گفتم : در كشتن ملك چه تدبير كرده‌اى ؟ گفت : مرا حيلتى است آسان . چيزى ساخته‌ام زهرآلود . چون ملك بگرمابه درآيد ، به او بگويم : اين دارو بر تن خويش بمال تا موى تن تو ببرد . چون ملك آن دارو بر تن خود بمالد ، زهر درو كارگر شود و يك شبانه‌روز نگذرد كه هلاك گردد . اى ملك ، من چون اين سخن بشنيدم ، بر تو بيم كردم . كه ترا احسان بر من بسيار بود . اينك آمده ، ترا از كار آن پليدك آگاه كردم .\r\nچون ملك اين سخن بشنيد ، خشمگين گشت و بابو قير صباغ گفت : اين راز پوشيده دار . پس از آن قصد گرمابه كرد كه از شك بيقين اندر شود . چون بگرمابه درآمد ، جامه بركند . ابو صبر نيز بعادتى كه داشت ، با ملك بدرون گرمابه شد و تن او را بشست . پس از آن گفت : اى ملك ، من داروئى به جهت پاك كردن موى تن ساخته‌ام . ملك گفت : دارو حاضر آور . ملك چون رايحهء ناخوش او بشنيد ، يقين كرد كه او با زهر آميخته است . در حال خشمناك شد و بانگ بر خادمان زد كه : اين را بگيريد . ابو صبر را بگرفتند . ملك با خشمى تمام بيرون آمد ولى كس سبب خشم او نمىدانست و از غايت خشم ، كسى را از سبب آن آگاه نميكرد و كس ياراى پرسيدن نداشت . پس از آن در ديوان بنشست و ابو صبر را دست‌بسته حاضر آوردند .\r\nآنگاه ملك ، قبطان را بخواست و به او گفت : اين پليدك را بگير و او را در خيكى گذاشته ، دهان آن خيك فروبند و او را در زورقى گذاشته ، بپاى قصر من آور . چون مرا بينى كه در منظره قصر نشسته‌ام ، با من بگو كه : اين را به دريا اندازم يا نه ؟ من انداختنش بفرمايم . در حال ، او را به دريا بيانداز تا غرق شود . قبطان گفت : سمعا و طاعة . آنگاه ابو صبر را گرفته ، بسوى جزيرهء كه در پايان قصر ملك بود ، ببرد و با او گفت : اى برادر ، من يك‌بار در گرمابه نزد تو آمدم . مرا\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nگرامى داشته ، مهمانم كردى . من از تو شادمان شدم . تو سوگند ياد كردى كه از من اجرت نگيرى . مرا محبت بر تو زيادت شد . تو اكنون مرا از قضيت خود با ملك آگاه كن كه با او چه كار كرده‌اى كه بر تو خشم آورده و مرا فرموده كه ترا به اين عقوبت بكشم ؟ ابو صبر گفت : به خدا سوگند من بدى نكرده‌ام و بر خود گناهى نميدانم كه مستوجب اين عقوبت باشم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و سى و هشتم برآمد\r\nگفت : اى ملك جوان‌بخت ، قبطان بابو صبر گفت : تو در نزد ملك ، مقامى بزرگ داشتى . شايد كسى بمقام تو رشك برده و درباره تو سخنى گفته و ملك را بخشم آورده است ؟ و لكن بيم مدار . چنانچه تو نشناخته به من اكرام كردى ، من نيز ترا خلاص كنم . و لكن در اين جزيره مقيم باش تا از اين شهر ، كشتى بسوى بلاد تو برود . من ترا بر آن كشتى نشانده ، روانه كنم . ابو صبر دست قبطان ببوسيد و شكر احسان او بجا آورد . پس از آن قبطان ، سنگى بزرگ به مقدار چند من در خيك گذاشت و گفت : توكلت على اللّه . پس از آن دامى بابو صبر داده ، گفت : از اين دريا ماهى صيد كن كه ماهى مطبخ بعهدهء منست و من امروز بسبب اين مصيبت كه به تو رسيده ، ماهيان صيد نتوانم كرد . شايد طباخ بطلب ماهى بيايد . اگر تو چيزى صيد كنى ، بطباخ بده تا من بروم و در پاى قصر ، اين تمام كنم و چنان بنمايم كه ترا در دريا انداختم . ابو صبر گفت : تو برو كه من ماهيان صيد كرده ، بغلام طباخ دهم .\r\nپس قبطان ، خيك در زورق گذاشته ، همىرفت تا بپاى قصر رسيد . ملك را ديد در منظر نشسته است . پرسيد : اى ملك ، بيندازمش يا نه ؟ ملك با دست اشاره كرد كه : او را بينداز . آنگاه چيزى در دريا بيفتاد و او خاتم ملك بوده است كه در وى طلسمى نقش بود كه هروقت ملك به كسى خشم مىآورد و\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nمىخواست كه او را بكشد ، با دست راست كه خاتم در آن بود ، بسوى او اشارت ميكرد و از خاتم ، آتشى جسته ، به آن كس درميافتاد و او را همىسوخت . و لشكريان نيز بسبب آن خاتم ، طاعت ملك مىكردند . و آن ملك بخاصيت آن خاتم بهمهء پادشاهان غالب بود . پس چون خاتم از دست ملك بيفتاد ، كار خود پوشيده داشت و از بيم لشكر نتوانست بگويد كه خاتم به دريا اندر افتاد . ملك را كار بدينجا رسيد .\r\nو اما ابو صبر پس از رفتن قبطان ، دام گرفته ، در دريا افكند . چون دام بيرون آورد ، پر از ماهيان بود . دوباره دام در دريا افكند . چون بيرون آورد ، همه‌گونه ماهيان در دام ديد . و پيوسته دام همىانداخت و ماهيان همىآورد تا اينكه در برابر او تلى از ماهيان گرد آمد و با خود گفت : ديرگاهى است كه من ماهى نخورده‌ام . پس يكى ماهى بزرگ از ميان برگزيد و گفت : چون قبطان بيايد ، با او بگويم كه اين ماهى از بهر من بريان كن . پس آن ماهى را با كاردى كه با خود داشت ، شكم بدريد . انگشترى ملك را در شكم او يافت . در حال ، انگشترى گرفته ، در انگشت كرد و خاصيت او نمىدانست . ناگاه دو تن از خادمان طباخ بطلب ماهى بيامدند . بابو صبر گفتند : اى مرد ، قبطان كجا رفت ؟ ابو صبر با دست راست اشارت بسوى خادمان كرده ، گفت : نميدانم . در حال ، سرهاى ايشان از تن بيفتاد . ابو صبر شگفت ماند و مىگفت : كاش ميدانستم كه ايشان را كه كشت ؟ و در اين كار بفكرت فرورفت .\r\nناگاه قبطان دررسيد و تلى از ماهيان در آنجا بديد و آن دو تن را كشته يافت و انگشترى ملك را در انگشت ابو صبر ديده ، به او گفت : اى برادر ، دست مجنبان و گرنه مرا ميكشى . ابو صبر از سخن او در عجب شد و دست نجنبانيد . تا اينكه قبطان نزديك او آمده ، پرسيد : اين دو غلام را كه كشت ؟ جواب داد : من نميدانم . قبطان پرسيد : اين انگشترى از كجا به تو رسيد ؟ ابو صبر جواب داد : او را در شكم ماهى يافتم . گفت : راست ميگوئى . وقتى كه ملك با دست بسوى من اشارت كرد كه او را بينداز ، چيزى درخشنده ديدم كه به دريا درافتاد . و او\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nانگشترى ملك بوده است كه اين ماهى او را فروبرده ، نصيب تو بوده است .\r\nو لكن تو خاصيت اين نميدانى . ابو صبر گفت : لا و اللّه نميدانم . قبطان گفت : اين انگشتر ، طلسم است . ملك بهركس كه خشم گيرد ، سوى او به اين انگشترى اشارت كند . در حال ، سر او از تن جدا شود . لشكريان از بيم اين انگشترى ، ملك را طاعت كنند . ابو صبر از اين سخن فرحناك شد و با قبطان گفت : مرا نزد ملك بازگردان . گفت : آرى ، ترا بازگردانم . كه ديگر بر تو از ملك بيم ندارم كه اگر تو كشتن او را بخواهى ، با دست بسوى او اشارت كنى . سر او از تن جدا خواهد شد و اگر مىخواهى ، تمامت لشكر او توانى كشت . پس از آن قبطان ، او را بزورق گذاشته ، بسوى شهر بازآورد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و سى و نهم برآمد\r\nگفت : اى ملك جوان‌بخت ، چون قبطان ، ابو صبر را به شهر بازآورد ، ابو صبر نزد ملك درآمد . ملك را ديد نشسته و لشكريان در برابر او ايستاده‌اند و از تلف شدن انگشترى سخت اندوهناكست ولى به كسى نمىتواند گفت . چون ملك را چشم بابو صبر افتاد ، به او گفت : مگر نه ترا به دريا انداختيم ؟ چون بيرون آمدى ؟ ابو صبر جواب داد : اى ملك ، چون تو فرمودى كه مرا در دريا اندازند ، قبطان مرا گرفته ، بسوى جزيره برد و از سبب خشم تو بازپرسيد . من گفتم : گناهى بر خود راه نمىبرم . قبطان جواب داد : شايد كسى بر تو رشك برده و با ملك سخنى گفته كه او را بخشم آورده است . و گفت : چون تو در گرمابه با من مهربانى كرده بودى ، من نيز ترا خلاص كنم و ترا بسوى شهر خود بفرستم . آنگاه سنگى بجاى من در خيك گذاشته ، به دريا انداخت . و لكن وقتى كه تو اشارت كرده بودى ، انگشترى از دست تو به دريا افتاد . ماهى او را فروبرده بود . و من در جزيره ، ماهيان صيد ميكردم . آن ماهى در ميان ماهيان بدام من افتاد . پس از بهر بريان كردن ، شكم\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nآن ماهى بدريدم و انگشترى در شكم او يافته ، در انگشت كردم . آنگاه دو تن از خادمان مطبخ بطلب ماهى نزد من آمدند . من خاصيت انگشترى نمىدانستم .\r\nبسوى ايشان اشارت كردم . سرهاى ايشان بيفتاد . پس از آن قبطان آمده ، انگشترى بشناخت و خاصيت آن بنمود . من اكنون او را بسوى تو آورده‌ام كه تو با من بسى احسان كرده‌اى . اين انگشترى بگير و اگر من گناهى كرده‌ام كه مستوجب كشتنم ، مرا آگاه كرده ، بكش . پس از آن ابو صبر ، انگشترى از انگشت بدر آورده ، بملك داد .\r\nملك انگشترى در انگشت كرده ، روانش بتن بازآمد و بر پاى خاسته ، ابو صبر را در آغوش گرفت و گفت : اى مرد ، تو تخمهء پاك هستى . اگر من با تو بد كردم ، بر من مگير . ابو صبر گفت : اى ملك ، اگر خواهى كه من بر تو ببخشايم ، مرا از گناه خود آگاه كن . ملك گفت : به خدا سوگند ترا گناهى نيست . و لكن صباغ با من چنين و چنان گفت . پس آنچه صباغ به او گفته بود ، بابو صبر بازگفت .\r\nابو صبر سوگند ياد كرد كه : من پادشاه نصارى نمىشناسم و در تمام عمر به شهر نصارى نرفته و هرگز كشتن تو مرا بخاطر نگذشته و لكن اين صباغ ، رفيق من و در شهر اسكندريه با من همسايه بود . عيش بر ما تنگ گشته ، از شهر خويشتن سفر كرديم . پس تمامت ماجرى خود و ابو قير صباغ را با ملك باز گفت . پس از آن گفت : اى ملك ، همين دارو او به من آموخت و گفت : ترا گرمابه از هررهگذر خوبست ، منقصتى كه دارد ، نبودن اين دارو است . اى ملك ، بدان كه آن دارو ضرر ندارد و ما او را در بلاد خويش به كار ميبريم و او از جملهء لوازم گرمابه است . ولى من او را فراموش كرده بودم . چون صباغ بگرمابه درآمد ، او را به ياد من آورد . و اى ملك ، تو اكنون دربان فلان كاروانسرا حاضر آور و آنچه من با تو گفتم ، از وى سؤال كن .\r\nملك ، دربان حاضر آورده ، ماجراى ابو صبر و ابو قير بازپرسيد . دربان آنچه ديده بود ، بملك بيان كرد . ملك فرمود كه : صباغ را سر و پابرهنه و بازوان بسته حاضر آوريد . و صباغ در خانهء خود از كشته شدن ابو صبر شادمان نشسته\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nبود كه خادمان بر وى هجوم كردند و بازوان او را بسته ، به پيشگاه ملك حاضر آوردند . ابو صبر را ديد كه در پهلوى ملك نشسته و دربان كاروانسرا ايستاده است . دربان كاروانسرا از ابو قير پرسيد : مگر اين رفيق تو نيست كه درمهاى او را دزديده ، او را در حالت مرگ در حجرهء دربسته گذاشتى ؟ آنگاه از براى ملك ، كردار زشت ابو قير آشكار شد . ملك گفت او را در كوچهاى شهر بگردانند ، پس از آن در دريا اندازند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و چهلم برآمد\r\nگفت : اى ملك جوان‌بخت ، آنگاه ابو صبر گفت : اى ملك ، شفاعت من قبول كن كه من ازو درگذشتم . ملك گفت : اگر تو ازو درگذشتى ، من ازو درنخواهم گذشت . پس او را گرفته ، در شهر بگردانيدند . پس از آن بخيك اندرش گذاشته ، در دريا افكندند . پس از آن ملك بابو صبر گفت : از من تمنا كن . ابو صبر جواب داد : تمناى من اينست كه مرا بسوى بلاد خويش بفرستى كه ديگر رغبت ماندن درين شهر ندارم . ملك ، عطيتهاى بىاندازه بر وى عطا فرمود و او را يكى كشتى بخشود . ابو صبر ، مالهاى خود بدان كشتى نهاده ، مملوكان خود را براندن كشتى بفرمود و كشتى همىراندند تا بساحل شهر اسكندريه رسيدند . چون بساحل آمدند ، مملوكى از مملوكان ابو صبر ، خيكى در آنجا افتاده يافت . بابو صبر گفت :\r\nاى خواجه ، در كنار دريا خيك بزرگ سنگينى ديدم كه دهان او بسته بود و نميدانم در او چيست ؟ ابو صبر سوى دريا رفته ، دهان خيك بگشود و ابو قير را در آن خيك ديدند كه موج ، او را بسوى اسكندريه انداخته بود . ابو صبر او را بيرون آورده ، بخاكش سپرد و از بهر او بقعهء ساخت و بر طبق بقعه ، اين ابيات بنبشت :\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n ز بداصل چشم بهى داشتن * بود خاك بر ديده انباشتن\r\nبناپاك‌زاده مداريد اميد * كه هندو بشستن نگردد سپيد\r\nز بدگوهران بد نباشد عجب * سياهى نشايد ستردن ز شب\r\nبعنبرفروشان اگر بگذرى * شود جامهء تو همه عنبرى\r\nو گرنه تو شوى سوى انگشت‌گر * ازو جز سياهى نيابى ثمر \r\nابو صبر ديرگاهى زندگانى كرده ، پس از آن درگذشت . او را نزد ابو قير به خاك سپردند و آن مكان بابوقير و ابو صبر شهره شد . فسبحان من لا يموت .\r\n\r\nحكايت عبد اللّه برى و بحرى\r\nو از جمله حكايتها اينست كه : مردى بود صياد و عبد اللّه نام داشت و او را نه تن فرزندان بود . و آن مرد ، بىچيز و پريشان‌روزگار بود . جز دام صيادى ، به چيزى مالك نبود . همه‌روزه از بهر صيد بسوى دريا مىآمد و هرچه صيد بدست ميآورد ، او را فروخته ، صرف زن و فرزندان خود كرده و چيزى ذخيره\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nنمىگذاشت و با خود مىگفت : روزى فردا ، فردا خواهد رسيد . و پيوسته او را كار همين بود .\r\nو زن او هرسال فرزندى مىزائيد تا فرزندان او ده تن شدند . زن به او گفت :\r\nاى خواجه ، چيزى از بهر خوردن پديد آور . صياد گفت : اينك من امروز باقبال اين مولود جديد بسوى دريا مىروم تا بخت او را امتحان كنم . زن گفت : توكل به خدا كن . پس آن مرد ، دام گرفته ، بسوى دريا شد و باقبال آن كودك ، دام در دريا انداخته ، پس از زمانى بيرون كشيد . ماهى درو نيافت . دفعه دومين و سيمين و چهارمين و پنجمين دام انداخته ، ماهى بيرون نيامد . بمكانى ديگر رفت و از خداى تعالى طلب روزى كرد و تا هنگام شام بدين حالت بود . هيچ‌چيز ، او را در دام نيفتاد . او در عجب شد و گفت : مگر خداى تعالى اين مولود را بىروزى آفريده ؟ چنين كار نخواهد شد . زيرا كه هرآن‌كس كه دندان دهد ، نان دهد . پس از آن دام برداشته ، شكسته‌خاطر بازگشت و با خود مىگفت : مرا چه بايد كرد و امشب بفرزندان خود چه خواهم گفت ؟\r\nسر در گريبان فكرت ، حيران همىرفت تا بدكهء خباز رسيد . مردم را ديد كه ازدحام كرده‌اند و در آن وقت ، گرانى سخت بود و در نزد مردم ، آذوقه بهم نمىرسيد . مردمان ، زر و سيم بخباز مينمودند . خباز از بسيارى مشتريان به كسى ملتفت نمىشد . آنگاه عبد اللّه ايستاده ، نظاره ميكرد و رايحهء نان گرم بمشامش مىرسيد و نفسش اشتهاى نان همىكرد . پس خباز را بر وى نظر افتاد و به او گفت :\r\nاى صياد ، بيا . عبد اللّه پيش رفت . خباز به او گفت : مگر نان مىخواهى ؟ صياد خاموش شد . خباز گفت : شرم مكن و سخن بگو . اگر با تو درمى نباشد ، من نان بدهم و صبر كنم تا خداى تعالى ترا گشايش دهد . صياد گفت : اى استاد ، درمى ندارم . و لكن مرا به قدر كفايت نان بده . من اين دام نزد تو بگروگان بگذارم . خباز گفت : اى مسكين ، اين دكان تست و در روزى تو مىباشد . اگر تو او را گرو نهى ، با چه چيز صيد خواهى كرد ؟ بگو كه چه مقدار نان ، ترا كافى است ؟ عبد اللّه گفت : پنج درم نان ، مرا بس است . خباز پنج درم نان داده ، پنج درم نقره نيز بوى\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nبشمرد و گفت : اينها را گوشت خريده ، طبخ كن و ده درم را فردا از بهر من ماهى بياور و اگر فردا نيز چيزى پديد نياورى ، باز نزد من آى و نان و درم از من بستان .\r\nو من صبر كنم تا ترا گشايشى روى دهد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و چهل و يكم برآمد\r\nگفت : اى ملك جوان‌بخت ، صياد گفت : خدا ترا پاداش نيكو دهد . پس از آن نان برداشته ، با درمها گوشت بخريد و بخانهء خويش درآمد . فرزندان خود را ديد كه از گرسنگى گريانند و مادر ايشان دلجوئى همىكند و بايشان مىگويد كه :\r\nهمين ساعت پدر شما بازآيد و خوردنى از بهر شما بياورد . پس چون صياد وارد خانه شد ، نان و مطبوخ بگذاشت . خوردنى بخوردند . آنگاه عبد اللّه زن خود را از آنچه روى داده بود ، آگاه كرد . زن گفت : خداى تعالى كريمست .\r\nروز ديگر صياد دام برداشته ، از خانه بيرون شد و مىگفت : بارخدايا مسئلت من اينست كه امروز چيزى به من برسانى كه در نزد خباز ، روسفيد شوم .\r\nچون به دريا رسيد ، دام در دريا افكنده ، خالى همىكشيد و تا هنگام شام ، كار او همين بود . ولى چيزى پديد نياورد . با اندوهى بزرگ بازگشت و راه خانه او از دكان خباز بود . با خود گفت : از كجا بخانهء خود روم كه خباز مرا نبيند ؟ چون بدكان خباز رسيد ، ازدحام مردم بديد و از خجلت خباز ، گام بسرعت برميداشت كه خباز او را نبيند . ناگاه خباز چشم بركرده ، او را بديد و بانگ زد كه : اى صياد ، بيا و نان و درم بستان . صياد گفت : از تو شرم همىدارم كه امروز ماهى صيد نكرده‌ام . خباز گفت : از من شرم مدار . نگفتمت كه ترا مهلت دهم تا گشايش بر تو روى دهد ؟ پس از آن خباز ، پنج درم نان و پنج درم نقره به دو داد .\r\nو صياد به خانه بازآمد و زن خود را از چگونگى آگاه كرد . زن جواب داد :\r\nخدا كريم است . انشاء اللّه گشايشى روى دهد و دين خباز ادا كنى .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nو صياد را تا چهل روز ، حال بدين منوال بود . همه‌روزه بيرون رفته ، با دست تهى بازميگشت و خباز ، نان و درم به او داده ، مىگفت : برو تا وقتى كه خداى تعالى ترا گشايشى دهد . صياد او را دعا كرده ، شكرگويان از نزد او ميرفت .\r\nچون روز چهل و يكم شد ، صياد با زن خود گفت : قصد من اينست كه اين دام پاره كنم و از اين رنج ، راحت يابم . زن پرسيد : از بهر چه اين كار ميكنى ؟ صياد جواب داد : زيرا كه روزى من از دريا بريده گشته . تا چند بدين حالت باشم ؟ به خدا سوگند از خجلت خباز به مردن راضى گشته‌ام . پس از اين هرگز بسوى دريا نخواهم رفت كه مرا راهى جز بدكان خباز نيست و هروقت كه من از آنجا عبور كنم ، او مرا آواز داده ، نان و درم همىدهد . تا كى ازو وام گيرم ؟\r\nزن صياد گفت : منت خداى را كه دل صياد به تو مهربان كرده . چرا تو كار ناخوش ميدارى ؟ صياد گفت : او را وامى بسيار در ذمت منست و ناچار حق خود طلب خواهد كرد . زن صياد گفت : مگر خباز با تو سخنى گفته و ترا آزرده است ؟ صياد جواب داد : لا و اللّه . او پيوسته با من ميگويد كه همه‌روزه تو نان از من بستان تا ترا گشايشى روى دهد . زن صياد گفت : حالا كه چنين است ، غم مخور و از پى كار خويشتن شو كه خداى تعالى كريم است . صياد جواب داد : راست ميگوئى .\r\nپس از آن دام گرفته ، بسوى دريا شد و مىگفت : بارخدايا ، روزى من برسان اگرچه يك ماهى باشد كه او را بخباز هديت برم . پس از آن دام در دريا انداخت . چون خواست او را بيرون كشد ، گران يافت . و پيوسته در بيرون آوردن او ميكوشيد تا اينكه با رنج سخت و تعب بسيار بيرونش آورد . لاشهء خرى گنديده در دام يافت . سخت ملول شد و لاشه دور انداخته ، گفت : سبحان اللّه . من هرچه به اين زن مىگويم كه مرا در دريا روزى نمانده ، بگذار كه من اين صنعت ترك كنم ، او با من مىگويد خداى تعالى كريم است ، به زودى ترا گشايش دهد .\r\nاما گشايش ، اين لاشهء خر بود كه پديد آمد .\r\nپس از آن غمين و محزون از آن مكان دور تر رفت كه از رايحهء ناخوش\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nآن لاشه دور شود . و دام در دريا انداخته ، ساعتى صبر كرد . پس از آن دام بركشيده ، او را سنگين يافت . و پيوسته در بيرون آوردن دام همىكوشيد تا اينكه خون از كف او جارى شد . پس چون دام بيرون آورد ، يكى آدمى در دام يافت .\r\nگمان كرد كه عفريتيست . از او بگريخت . آدمى بانگ بر وى زد كه : اى صياد ، مگريز . من نيز مانند تو آدمى هستم . بيا مرا از دام خلاص كن تا به مزد خود برسى .\r\nچون صياد اين سخن بشنيد ، خاطرش برآسوده ، نزد او آمد . از او پرسيد :\r\nمگر تو نه عفريتى ؟ او جواب داد : من از انسيانم . به خدا و پيغمبر او ايمان آورده‌ام .\r\nصياد پرسيد : ترا كه در دريا انداخت ؟ او جواب داد : من از آدميان دريا هستم و در دريا همىگشتم كه تو دام بر من بينداختى . ما طايفهء هستيم كه از فرمان خدا بيرون نرويم و ببندگان خدا مهربانيم و اگر من بيم از عصيان پروردگار نداشتم ، دام پاره ميكردم . و لكن بتقدير خدا راضى شدم و تو اكنون اگر مرا خلاص كنى ، مالك من خواهى بود و من ترا اسير شوم . آيا سر آن دارى كه مرا در راه خدا آزاد كنى تا من و تو با يكديگر عهد بربنديم كه هرروز در اين مكان نزد تو آيم و تو نيز از ميوه‌هاى برى از قبيل انگور و انجير و خربوزه و شفتالو و انار از بهر من هديت آورى ؟ و در نزد ما مرجان و لؤلؤ و زبرجد و زمرد و ياقوت و گوهرهاى دريائى بسيار است . من آن ظرف را كه تو ميوه در آن مينهى ، از اين گوهرها پر كنم . صياد گفت : من به اين عهد راضيم . آنگاه او را از دام رها كرده ، ازو پرسيد : نام تو چيست ؟ جواب داد : نام من عبد اللّه بحرى است . هروقت كه بدين مكان آئى . و مرا نبينى ، آواز ده و بگو : اى عبد اللّه بحرى ، كجائى ؟ من در حال نزد تو خواهم بود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و چهل و دوم برآمد\r\nگفت : اى ملك جوان‌بخت ، پس از آن عبد اللّه بحرى ، نام صياد بازپرسيد .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nجواب داد : مرا نام ، عبد اللّه است . آن مرد گفت : تو عبد اللّه برى ، من عبد اللّه به حرام . در اين مكان بايست تا من هديتى از بهر تو بياورم . عبد اللّه بحرى اين بگفت و در دريا فرورفت . آنگاه عبد اللّه برى از رها كردن او پشيمان شد و با خود ميگفت : او هرگز بسوى من بازنخواهد گشت . او مرا مسخره نموده ، خود را از من خلاص نمود . اگر من او را نگاهداشته ، به شهر مىبردم ، مردم برو تفرج كرده ، درمى چند به من ميدادند و او را به خانه بزرگان مىبردم . پس عبد اللّه برى از رها كردن او بندامت و افسوس ايستاده ، خويشتن ملامت همىكرد كه ناگاه عبد اللّه بحرى بسوى او بازگشت و هردو دست او پر از لؤلؤ و مرجان و زمرد و ياقوت بودند و با عبد اللّه برى گفت : اى برادر ، بر من مگير كه ظرفى با خود نداشتم كه آن را پر كرده ، نزد تو آورم . در آن هنگام ، عبد اللّه برى فرحناك گشته ، گوهرها بگرفت و با او گفت : هرروز هنگام برآمدن آفتاب بدين مكان آى . پس عبد اللّه بحرى به دريا اندر شد .\r\nو اما صياد ، شادمان به شهر درآمد و همىرفت تا بدكان خباز رسيد و با او گفت : اى برادر ، گشايش به من روى داد . حساب خود با من بكن . خباز گفت :\r\nحاجت به حساب نيست . اگر چيزى دارى ، به من ده و اگر ندارى ، نان را با پنج درم گرفته ، برو تا اينكه ترا گشايش روى دهد . صياد گفت : اى برادر ، از عطيت پروردگار ، گشايش به من روى داده و ترا در نزد من مالى بسيار مانده . آن را بستان . و دست برده ، مشتى لؤلؤ و مرجان و ياقوت بوى داد و به او گفت : پاره‌اى دينار و درم به من ده كه من او را صرف كنم تا اين گوهرها بفروشم . خباز هرچه درم در پيش داشت ، به او داد و هرچه نان در آنجا بود ، بر طبق نهاده ، با صياد گفت : من غلام توام . پس طبق بر سر گرفته ، از پى صياد همىرفت تا اينكه نان بخانهء صياد برسانيد . پس از آن ببازار رفت . گوشت و سبزى و گونه‌گونه ميوه‌ها بياورد و تمامى آن روز ، دكان ترك كرده ، به خدمت صياد مشغول بود . صياد گفت :\r\nاى برادر ، رنج بردى و خويشتن را بيازردى . خباز گفت : خدمت تو مرا فرض است كه مرا تو باحسان خود فروگرفتى . من اكنون از خادمان توام . صياد گفت :\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nدر تنگى و گرانى ، خداوند احسان ، تو بودى . و آن شب را خباز در نزد صياد بروز آورد و با يكديگر صديق شدند .\r\nصياد ، واقعهء خود و عبد اللّه بحرى را با زن خود بازگفت . زن فرحناك گشته ، به او گفت : راز خود پوشيده دار كه حاكمان بر تو دست نيابند . صياد گفت :\r\nاگر راز خود از تمامت مردمان بپوشم ، از خباز نخواهم پوشيد .\r\nپس چون بامداد روز ديگر برآمد ، صياد ، سبدى را از همه‌گونه ميوها پر كرده ، پيش از آفتاب ، ميوها برداشته ، رو بسوى دريا گذاشت . چون بكنار دريا رسيد ، گفت : اى عبد اللّه بحرى ، كجائى ؟ در حال ، عبد اللّه بحرى لبيك‌گويان بدر آمد . عبد اللّه برى ميوها پيش برد و عبد اللّه بحرى ، سبد ميوها برداشته ، در آب فرورفت . پس از ساعتى بيرون آمده ، همان ظرف را پر از گونه‌گونه گوهرها بياورد . عبد اللّه سبد برداشته ، بسوى شهر بازگشت . چون بدكان خباز رسيد ، خباز گفت : اى خواجه ، نان خوب و ممتاز پخته ، به خانه فرستادم و اكنون نيز بپختن نانهاى روغنى مشغولم . هروقت تمام شود ، خود بياورم . پس از آن ببازار رفته ، گوشت و سبزى از بهر تو شرى كنم . صياد سه مشت از آن گوهرها به دو داد و خود بسوى خانه رفته ، گوهرها در خانه گذاشت .\r\nو مقدارى از گوهرهاى قيمتى برداشته ، بسوى بازار گوهريان رفت و بر دكان شيخ گوهريان ايستاده ، به او گفت : اين گوهرها از من شرى كن . شيخ گفت :\r\nگوهرها به من بنما . عبد اللّه برى گوهرها به او بنمود . شيخ سؤال كرد : جز از اينها نيز گوهرى هست ؟ گفت : در نزد من سبدى پر از گوهرهاست . شخ سؤال كرد : خانهء تو در كجا است ؟ عبد اللّه جواب داد : در فلان محلتست . آنگاه شيخ ، گوهر از وى بستد و با تابعان خود گفت : او را بگيريد كه او دزد است و گوهرهاى ملكه را دزديده است . پس آن شيخ فرمود او را بيازردند و بازوان او را ببستند . همهء مردم برو گرد آمده ، ميگفتند : الحمد للّه دزد را بگرفتيم . و يكى از ايشان مىگفت : متاع فلان شخص را ندزديده مگر اين خبيث . و هريكى از ايشان بطرزى سخن ميگفتند و آن صياد خاموش بود و به كسى جواب نمىداد . او را در پيش ملك\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nحاضر كردند . شيخ گفت : اى ملك ، گوهرهاى ملكه را اين پليدك دزديده . چون تو دزد از ما خواسته بودى ، من كوشش كرده ، دزد پديد آورده‌ام و اين گوهرها از دست او گرفته‌ام . ملك با خواجه‌سرايان گفت : اين گوهر گرفته ، بملكه بنمائيد و به او بگوئيد گوهرهائى كه از تو تلف شده بود ، همين است يا نه ؟ خواجه‌سرايان ، گوهرها گرفته ، نزد ملكه بردند . ملكه از ديدن آنها خيره ماند و بملك پيغام داد كه : من عقد خود را در صندوق خود يافتم . اين گوهرها از من نيست و اين گوهرها از عقد من بهتراند . به اين بيچاره ستم روا مداريد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و چهل و سيم برآمد\r\nگفت : اى ملك جوان‌بخت ، ملكه پيغام داد كه : به اين مرد ستم مكنيد و لكن اگر ميفروشد ، اينها را از بهر دختر خود شرى كنيد . چون خواجه‌سرايان بازگشته ، پيغام بگذاردند ، ملك بطعنهء شيخ زبان بگشود . او گفت : اى ملك ، من اين مرد را شناختم . او صيادى بود فقير . چون اين‌همه گوهرها در دست او ديدم ، گمان كردم كه اينها را دزديده است . ملك گفت : اى پليدك ، چرا ازو نپرسيدى ؟ شايد كه خداى تعالى از جائى كه گمان نداشته است ، اينها را به او رسانيده است . چگونه تو او را دزد خوانده و در ميان مردمانش رسوا كردى ؟ بيرون شو كه خدا بر تو بركت ننهاد . در حال ، شيخ گوهريان با جماعت خويش بيرون رفتند . ايشان را كار بدينگونه شد .\r\nو اما ملك با صياد گفت : اى مرد ، خدا اين نعمت بر تو مبارك كناد . بر تو امان دادم . راست با من گو كه اين گوهرها از كجا است ؟ من كه پادشاهم ، چنين گوهرها ندارم . صياد گفت : اى ملك ، مرا سبدى از اين گوهرها است و مرا حكايت ، چنين و چنان است . پس حكايت خود و عبد اللّه بحرى را با ملك بيان كرد و با ملك گفت كه : عهد ميان من و او اينست كه من هرروز سبدى از ميوه\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nاز بهر او ببرم و او همان سبد از اين گوهرها پر كرده ، به من دهد . ملك پرسيد : اى مرد ، اين نعمت نصيب تست . و لكن مال ، حاجت بشوكت دارد . اگر من از تو درگذشتم ، ديگران نخواهند گذشت . چون من معزول شوم يا بميرم و ديگرى بجاى من پادشاه گردد ، ترا بطمع مال دنيا خواهد كشت . و مرا قصد اينست كه دختر خود به تو تزويج كنم و ترا وزير خود گردانم و مملكت به تو سپارم تا كسى در تو طمع نكند . آنگاه ملك فرمود صياد را بگرمابه بردند . چون از گرمابه بدر آمد ، جامهء ملوكانه‌اش پوشانيده ، نزد ملك آوردند . ملك ، وزارت به او سپرده ، زنان بزرگان را بخانهء او بفرستاد و زن و فرزندان او را جامه‌هاى فاخر بپوشانيدند و با عزت و حشمت بسوى قصر ملك بازآوردند . كودك شيرخوار در كنار مادر بود و نه تن فرزندان بزرگ نزد ملك بردند . ملك آنها را در كنار گرفته ، در پهلوى خويشتن بنشاند و ملك را فرزندى جز همان دخترك ، ام السعود نام نبود . و اما ملك ، عبد اللّه برى را گرامى بداشت و او را وزير خود گردانيد . ملك فرمود كتاب دختر خود را بعبد اللّه برى بنويسند و هرچه گوهر و معدنيات نزد عبد اللّه بود ، در مهر دختر ملك بداده ، بناى عيش بنهادند و شهر را بياراستند .\r\nبامدادان ، ملك از منظره قصر نظاره ميكرد . عبد اللّه را ديد كه سبدى پر از ميوه برداشته ، همىرود . ملك پرسيد : اى داماد ، اين چيست و بكجا همىبرى ؟\r\nعبد اللّه جواب داد : نزد رفيق خود ، عبد اللّه بحرى همىروم . ملك گفت : اى داماد ، اكنون ترا هنگام رفتن نزد رفيق نيست . عبد اللّه برى گفت : ميترسم در نزد او دروغ‌گو باشم و او بگويد دنيا ترا از من بازداشت . ملك گفت : نزد رفيق خود شو . پس عبد اللّه در كوچهاى شهر روان بود و مردمان با يكديگر مىگفتند :\r\nاينك داماد ملك است . همىرود كه ميوه‌ها بگوهرها تبديل كند . و كسى كه او را نمىشناخت ، گفت : اى مرد ، از اين ميوه‌ها رطلى به چند ميفروشى ؟ بيار تا من شرى كنم . عبد اللّه گفت : بانتظار من باش تا بازگردم . پس از آن بساحل دريا رفته ، با عبد اللّه بحرى ملاقات كرد . ميوه‌ها به دو داده ، گوهرها بستد . و او را پيوسته كار همين بود .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nو همه‌روزه بدكان خباز مىگذشت و دكان او را بسته ميديد و تا ده روز دكان خباز را بسته يافت . و از خباز اثرى نديد . در كار او بفكرت اندر شد و از همسايهء خباز ، حالت او بازپرسيد . آن مرد گفت : اى خواجه ، بيمار است و از خانه بدر نتواند شد . عبد اللّه پرسيد : خانهء او كجاست ؟ جواب داد : در فلان كوچه است . عبد اللّه بسوى او رفته ، در بكوفت . خباز سر از منظره بيرون كرده ، رفيق خود ، صياد را بديد كه سبدى بر سر دارد . فرود آمده ، در بگشود . صياد او را در آغوش گرفت و به او گفت : اى رفيق ، حال تو چونست ؟ كه من هرروز از دكان تو عبور كرده ، او را بسته ميديدم تا اينكه از همسايهء تو جويان شدم . او مرا خبر داد كه تو بيمارى . آنگاه خانهء ترا پرسيده ، نزد تو آمدم . خباز گفت : خدا ترا پاداش نيكو دهد . مرا بيمارى نيست . لكن من شنيدم كه مردمان ، ترا دزد گفته‌اند و ملك ترا گرفته است و بدين‌سبب من هراس كرده ، دكان فروبسته پنهان شدم . صياد ، خباز را از قضيت خود آگاه كرده ، آنچه از شيخ گوهريان و ملك بر وى رفته بود ، بيان كرد و به او گفت : ملك مرا وزير خود كرد و دختر به من تزويج نمود . پس از آن با خباز گفت : آنچه گوهر در اين سبد است ، بگير كه نصيب تست و بيم مدار . پس از آن از نزد خباز بيرون آمده ، با سبد خالى بسوى ملك رفت . ملك گفت : اى داماد ، مگر امروز با رفيق خود ، عبد اللّه بحرى ملاقات نكرده‌اى ؟\r\nعبد اللّه برى گفت : بسوى رفيق خود رفتم . آنچه او به من داده بود ، برفيق خود ، خباز دادم كه او را بر من بسى نكوئىها بود . ملك پرسيد : خباز كيست ؟ عبد اللّه جواب داد : او مردى است خداوند احسان . و او و مرا در ايام بىچيزى ، چنين و چنان در ميان گذشته . ملك گفت : مرا نيز نام ، عبد اللّه است . و همه عباد اللّه ، برادران يكديگرند . اكنون بفرست رفيق خود ، خباز را بياورند تا من او را وزير ميسره گردانم . عبد اللّه برى كسى بسوى او فرستاد . چون عبد اللّه خباز در نزد ملك حاضر شد ، ملك حله بر وى پوشانيده ، او را وزير ميسره گردانيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n\r\nچون شب نهصد و چهل و چهارم برآمد\r\nگفت : اى ملك جوان‌بخت ، داماد خود را وزير ميمنه و خباز را وزير ميسره گردانيد .\r\nو عبد اللّه برى را تا يك سال كار اين بود كه ميوه برده ، با گوهر تبديل مىكرد .\r\nوقتى كه ميوه در باغ‌ها نبود ، عبد اللّه برى ، زبيب و بادام و فندق و جوز انجير گرفته ، بسوى او مىبرد و هرچه عبد اللّه برى بسوى او ميبرد ، او قبول ميكرد و ظرف او را پر از گوهر و معدنيات كرده ، بر وى رد مينمود .\r\nاتفاقا روزى از روزها عبد اللّه برى به عادت معهود ، طبق پر از نقل كرده ، بسوى دريا برد . عبد اللّه بحرى ، طبق بگرفت . عبد اللّه برى در ساحل نشسته ، عبد اللّه بحرى در ميان دريا نزديك ساحل بنشست و با يكديگر بحديث در پيوستند و از هرسوى سخن همىگفتند تا اينكه سخن ايشان بذكر مقابر كشيد .\r\nعبد اللّه بحرى گفت : اى برادر ، ميگويند كه پيغمبر عليه السلام در برّ مدفون است .\r\nآيا تو قبر او مىشناسى يا نه ؟ عبد اللّه جواب داد : آرى مىشناسم . عبد اللّه بحرى پرسيد : قبر پيغمبر در كدام مقام است ؟ جواب داد : در شهرى است كه او را مدينهء طيبه گويند . عبد اللّه بحرى پرسيد : آيا ساكنان برّ ، او را زيارت مىكنند ؟ عبد اللّه جواب داد : آرى . عبد اللّه بحرى گفت : گوارا باد برّيان را به زيارت چنان پيغمبر كريم رؤفى كه هركس او را زيارت كند ، مستحق شفاعت او گردد . اى برادر ، تو او را زيارت كرده‌اى يا نه ؟ عبد اللّه برى جواب داد : زيارتش نكرده‌ام از آن‌كه من فقير بودم و چيزى كه در راه زيارت او صرف كنم ، نداشتم و من مال نداشتم مگر از آن‌وقت كه ترا شناخته‌ام و تو اين احسان‌ها به من كرده‌اى . ولى اكنون بر من واجب است كه حج بيت الحرام كرده ، پيغمبر عليه السلام را نيز زيارت كنم . و مرا از اين كار بازنداشته ، مگر محبت تو . كه من يك روز از تو جدا نتوانم زيست . عبد اللّه بحرى گفت : مگر محبت من مقدمست به زيارت پيغمبر عليه السلام كه ترا ببهشت خواهد برد ؟ گفت : لا و اللّه . زيارت او نزد من بر همه\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nچيز مقدم است . و لكن از تو جواز مىخواهم كه به زيارت او شوم . عبد اللّه بحرى گفت : ترا اجازت دادم و هروقت كه بر قبر او بايستى ، از من نيز سلام برسان . و در نزد من امانتى هست . با من به دريا اندر آى تا ترا به شهر خويش برم و ترا مهمان كرده ، امانت به تو بدهم تا آن را بقبر پيغمبر عليه السلام برسانى و به او بگوئى كه : يا رسول اللّه ، عبد اللّه بحرى ترا سلام مىرساند و اين هديت بسوى تو فرستاده و آرزوى شفاعت و تمناى خلاصى از آتش دارد .\r\nعبد اللّه برى گفت : اى برادر ، تو در آب خلق شده‌اى و مسكن تو آب است و آب ، آسيبى به تو نرساند . اگر چنانچه به خشكى بيرون آئى ، بر تو ضرر ميرسد يا نه ؟ عبد اللّه گفت : آرى ، تن من خشك شود و بادها بر من وزيده ، مرا هلاك كند . عبد اللّه برى گفت : من نيز چنينم كه در خشكى خلق گشته‌ام . اگر در آب شوم ، آب باندرون من داخل گشته ، مرا بكشد . عبد اللّه بحرى گفت : باك مدار . كه من روغنى آورده ، بر تو بمالم . اگر بقيت عمر در آن بسر برى ، آب ، ترا زيان نرساند . عبد اللّه برى گفت : اگر چنين باشد ، مضايقت نيست . روغن بازآور تا تجربتش كنم . عبد اللّه بحرى در حال به دريا فرورفت و ساعتى غايب شد . پس از آن بازگشته ، روغنى بمانند شحم گاو كه رنگش چون زر و رايحه او چون مشك بود ، بياورد . عبد اللّه پرسيد : اى برادر ، اين چيست ؟ عبد اللّه بحرى جواب داد : اين شحم سمكى است دندان نام . كه او از همهء ماهيان در جثه بزرگتر است و او بدترين دشمنان ماست و روى او بزرگتر از روى بزرگترين حيوانات برّيست .\r\nو اگر او پيل و يا شتر ببيند ، در حال آنها را فروبرد . عبد اللّه برى گفت : اى برادر ، او را خورش چيست ؟ عبد اللّه بحرى جواب داد : از چارپايان دريا مىخورد . مگر تو در مثل نشنيده‌اى كه : ماهيان دريا قويها ضعيفان را بخورند . عبد اللّه برى گفت :\r\nبيم من از آنست كه اگر من در دريا فروشوم ، آن جنس ماهيان ، مرا بخورند .\r\nعبد اللّه بحرى جواب داد : بيم مدار كه چون او ترا ببيند و بشناسد كه آدميزاد هستى ، از تو هراس كرده ، بگريزد . كه او از هيچ‌چيز چنان نترسد كه از آدميزاد .\r\nاز آن‌كه اگر او آدميزاد بخورد ، در حال بميرد . كه شحم بنى آدم از بهر آن ، زهر\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nكشنده است . در هرمكانى كه آدميزاد باشد ، اگر در آن مكان يكصد يا دويست يا بيشتر از آن ماهيان باشند و آواز بنى آدم بشنوند ، همگى در همان ساعت بميرند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و چهل و پنجم برآمد\r\nگفت : اى ملك جوان‌بخت ، عبد اللّه برى گفت : توكلت على اللّه . پس جامهء خود بركند و در ساحل در زير خاك كرده ، تن خود از فرق تا قدم به آن روغن چرب كرد و در آب فروشد و چشمان خود بگشود . آب بر وى زيان نرسانيد .\r\nآنگاه به چپ و راست برفت و هروقت ميخواست بالا ميآمد و هروقت ميخواست در ته آب ميشد و آب دريا را ميديد كه مانند خيمه برافراشته . عبد اللّه بحرى پرسيد : اى برادر ، چه مىبينى ؟ جواب داد : ترا سخن راست بوده است .\r\nآب بر من زيان نميرساند . عبد اللّه بحرى گفت : از پى من بيا . عبد اللّه برى از پى او روان شد و از مكانى بمكانى همىرفتند و او در پس‌وپيش و چپ و راست خويش ، ماهيان گوناگون تفرج ميكرد كه پارهء بزرگ و پارهء خورد بودند . و در آب ، چيزى چون گاوميش و چيزى مانند گاو و چيزى مانند سگان بود و چيزى ديگر بود كه بآدميان مىمانست . و هرصنفى از آن‌ها چون عبد اللّه برى را ميديدند ، مىگريختند . عبد اللّه برى گفت : اى برادر ، چونست كه همهء صنف حيوانات ، چون مرا مىبينند ، مىگريزند ؟ عبد اللّه بحرى ميگفت : اى برادر ، از بيم تو گريزانند . از آن‌كه هرچه خداى تعالى آفريده ، از آدمى هراس كنند .\r\nو پيوسته عبد اللّه بعجايب دريا تفرج ميكرد تا اينكه بكوهى بلند برسيدند .\r\nعبد اللّه برى بسوى آن كوه همىرفت كه ناگاه صيحهء بزرگ بشنيد . نگاه كرده ، چيزى بزرگ سياه به مقدار شتر يا بزرگتر بديد كه از كوه بسوى او فرود مىآيد و فرياد همىزند . عبد اللّه برى گفت : اى برادر ، اين چيست ؟ بحرى گفت : اين\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nدندانست كه بطلب من همىآيد كه مرا بخورد . تو پيش از آن‌كه او نزد ما رسد ، بانگ بر وى زن . عبد اللّه برى بانگ بر وى زد . در حال ، دندان ، مرده بيفتاد .\r\nعبد اللّه گفت : سبحان اللّه . من او را كارد و تيغ نزدم . چگونه مخلوقى به اين بزرگى ، طاقت صيحهء ما نياورد ؟\r\nپس از آن بشهرى رسيد . همهء اهل آنجا را ديد كه دخترانند . عبد اللّه بحرى گفت : اين شهر دختران دريائيست . برى پرسيد : در ميان ايشان مردى هست يا نه ؟ بحرى جواب داد : مردى در ميان ايشان نيست . برى پرسيد كه :\r\nايشان بىمرد ، چگونه آبستن مىشوند و چگونه زايند ؟ بحرى جواب داد : ملك بحر ، ايشان را بديدن شهر فرستاده و ايشان آبستن نشوند و نزايند . بهر يكى از ايشان ملك خشم گرفته ، بدين شهر فرستاده است و بيرون رفتن نتوانند و اگر بيرون روند ، درندگان دريا ايشان را بخورند . و اما در شهرهاى ديگر ، مردان و دختران هستند . برى پرسيد : آيا در دريا جز اين شهرى ديگر هست ؟ بحرى جواب داد : آرى . شهر بسيار است . برى گفت : آيا شما پادشاه داريد ؟ بحرى گفت : آرى . برى گفت : اى برادر ، در دريا بسى عجايب ديدم . بحرى گفت : هنوز چه ديده‌اى ؟ مگر نشنيده‌اى كه عجايب بحر از بر بيشتر است ؟ پس از آن بدختران تفرج كرده ، ديد كه روهاى ايشان چون ماهست و گيسوان ايشان بگيسوان زنان همىماند و لكن دست و پاى ايشان در شكم ايشان است و مانند ماهيان ، دمها دارند .\r\nآنگاه از آن شهر بيرون آمدند و همىرفتند تا به شهر ديگر برسيدند كه زن و مرد در آن شهر بسيار بودند . ايشان نيز دمها داشتند . و در آن شهر بيع و شرى نبود و جامهء نداشتند . همگى برهنه بودند و عورت ايشان مكشوف بود . عبد اللّه برى گفت : اى برادر ، زنان و مردان را همىبينم كه مكشوف العورة هستند . بحرى جواب داد : دريائيان ، جامه ندارند . برى گفت : وقتى كه تزويج ميكنند ، چگونه ميكنند ؟ بحرى گفت : در ميان دريائيان تزويج نباشد . هركس كه زنى را بپسندد ، مقصود از او حاصل كند . برى گفت : اين حرام است . چرا بسنت\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nرسول عليه السلام تزويج نكنند ؟ گفت : ما همه يك ملت نيستيم . در ميان ما مسلمان و نصارى و يهود هستند . مسلمانان بسنت رسول عليه السلام تزويج كنند .\r\nبرى گفت : شما برهنه‌ايد و در نزد شما بيع و شرى نيست . در مهر زنان چه ميدهيد ؟ آيا گوهر و لؤلؤ ميدهيد ؟ بحرى گفت : در نزد ما گوهرها و معدنيات سنگ هستند و قيمت ندارند . ولى هركس كه تزويج كند ، چيزى از اصناف ماهيان را معين گرداند كه هزار يا دو هزار يا هرچه بر وى اتفاق كنند ، صيد نمايد .\r\nكه اهل عيش ، ماهيان را بجاى وليمه بخورند . برى گفت : اگر كسى زنا كند ، او را حال چگونه گردد ؟ بحرى گفت : اگر زن باشد ، او را از شهر بيرون كرده ، به شهر زنان فرستند . و اگر آبستن باشد ، او را ميگذارند تا بزايند . اگر دختر بزايد ، او را با مادرش از شهر بيرون كنند و او را زانيه بنت زانيه نامند . و اگر مولود پسر باشد ، او را نزد پادشاه دريا برند . سلطان ، او را بكشد .\r\nعبد اللّه برى را اين كارها عجب آمد . و عبد اللّه بحرى ، او را شهر به شهر همىگردانيد تا اينكه بهشتاد شهر تفرج كرد و مردمان هيچ شهر باهل شهرى ديگر شبيه نبودند . برى گفت : اى برادر ، در دريا شهرى ديگر مانده يا نه ؟ بحرى گفت : تو از شهرها و عجايب آنها چه ديده‌اى ؟ من ترا جز سرزمين خودمان بجاى ديگر نبردم . بپيغمبر رؤف سوگند كه اگر هزار سال ، ترا در هرروز بهزار شهر برده ، در هرشهر ، هزار عجايب به تو بنمايم ، يك قيراط از بيست و چهار قيراط شهرهاى دريا و اعجوبهاى آنها نتوانم نمود . برى گفت : اى برادر ، چون چنين است ، آنچه تفرج كرده‌ايم ، بس است . كه من از ماهى خوردن آزرده شده‌ام و اكنون هشتاد روز است كه در صحبت تو هستم و در صباح و مسا چيزى جز ماهى ناپخته نمىخورم . بحرى گفت : شما خود چگونه مىخوريد ؟ برى گفت : ما او را در آتش بريان كنيم و در روغنش بپزيم . بحرى گفت : ما آتش از كجا آوريم و روغن از كجا يابيم ؟ برى گفت : اى برادر ، مرا بشهرهاى بسيار بردى ولى به شهر خويش نبردى . بحرى گفت : ما را شهر بساحل نزديكست . من نخست ترا بدين شهرها آوردم كه در شهرهاى دريا تفرج كنى . عبد اللّه برى\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nگفت : آنچه تفرج كرديم ، بس است . اكنون قصد من اينست كه مرا به شهر خويش برى .\r\nآنگاه عبد اللّه بحرى او را بسوى شهر خويش برد . چون بدان شهر برسيدند ، برى ديد كه آنجا شهريست از همه شهرها محقرتر . پس بر آن شهر داخل شده ، برفتند تا بغارى رسيدند . عبد اللّه بحرى گفت : اين غار ، خانهء من است و همه خانهاى شهر بدينسان هستند كه غارهاى خورد و بزرگ در كوه دارند . و همه شهرهاى دريا چنين‌اند . از آن‌كه هركس بخواهد در دريا مكانى سازد ، بنزد ملك رفته ، به او گويد كه من در فلان مكان ، خانه‌اى همىخواهم .\r\nملك ، ماهيان را كه نقار نام دارند و آن‌ها را منقارهاست ، بفرمايد نقارها بسوى كوه آيند و بصفتى كه آن شخص خواسته ، از بهر او در كوه ، خانه‌اى بكنند . كه آن ماهيان ، سنگ‌هاى سخت كندن توانند و در مزد آن‌ها خداوند خانه ، ماهى خوردنى گرفته ، بآن‌ها بدهد و آنها در چاشت و شام بخورند . و تمامت اهل دريا بدين حالت هستند كه معاملت نكنند و خدمت ننمايند مگر بماهى .\r\nپس از آن بعبد اللّه برى گفت : داخل غار شو . او داخل غار شد . عبد اللّه بحرى ، دختر خود بخواند . دختركى آفتاب‌روى سياه‌چشم كمرباريك بيامد ولى عريان بود و مانند ماهيان ، دم داشت . چون دخترك ، عبد اللّه برى را بديد ، با پدر گفت : اين كيست كه با خود آورده‌اى ؟ عبد اللّه بحرى جواب داد : اين رفيق برى منست كه از او ميوه‌هاى برى بسوى تو ميآورم . بيا او را سلام ده . دخترك پيش آمده ، او را سلام داد . پدرش گفت : توشه‌اى از بهر مهمانان بياور . دخترك ، دو ماهى بزرگ از بهر او بياورد كه هريكى از آنها به قدر بزغاله‌اى بودند . عبد اللّه برى خواه مخواه از غايت گرسنگى از آنها بخورد . و از خوردن ماهى نفرت داشت ولى نزد ايشان جز ماهى چيزى نبود . ساعتى نگذشت كه زن عبد اللّه بحرى نيز آمد و دو پسر با او بودند . هريكى بچهء ماهى در دست گرفته ، ميخوردند ، بدانسان كه آدميان خيار ميخورند . پس از آن زن و فرزندان عبد اللّه بحرى پيش آمده ، بعبد اللّه برى نظاره ميكردند و برو ميخنديدند و تعجب\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nمىكردند . عبد اللّه گفت : اى برادر ، مرا آوردى كه مضحكه زن و فرزندان خود كنى ؟\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و چهل و ششم برآمد\r\nگفت : اى ملك جوان‌بخت ، عبد اللّه بحرى گفت : اى برادر ، ببخشاى . كه در نزد ما كسى يافت نمىشود كه دم نداشته باشد . اگر كسى بىدم يافت شود ، سلطان ، او را از بهر مضحكه نگاهدارد . و لكن اى برادر ، تو از كردار زن و فرزند ملول مباش كه ايشان ناقص العقول هستند . پس از آن عبد اللّه بحرى بانگ بزن و فرزندان خود زد كه : خاموش باشيد . ايشان بترسيدند و ساكت شدند .\r\nو بحرى از برى دلجوئى همىكرد كه نگاه ده تن خادمان غلاظ و شداد پديد گشتند و گفتند : اى عبد اللّه ، ملك شنيده است كه در نزد تو كسى از برّيان هست كه دم ندارد . عبد اللّه گفت : آرى . همين مرد است كه مهمان منست . اكنون همىخواهم كه بسوى خشكى بازش گردانم . گفتند : ما بىاو نزد سلطان نتوانيم رفت . اگر تو را جوابى هست ، برخيز ، و با ما نزد ملك شو . آنچه بما ميگوئى ، به او بگو . عبد اللّه بحرى ببرى گفت : اى برادر ، فرمان ملك را مخالفت نتوانم كرد . تو با من نزد ملك بيا كه من انشاء اللّه در خلاصى تو بكوشم . و تو هيچ هراس مكن كه اگر ترا ببيند ، خواهد دانست كه تو در خشكى پرورش يافته‌اى و برى هستى .\r\nاو ترا گرامى داشته ، بسوى خشكى بازگرداند . عبد اللّه برى گفت : راى ، راى تست . من توكل به خدا دارم .\r\nپس ايشان نزد ملك برفتند و ملك چون او را بديد ، بخنديد و او را سلام داد و هركس كه در نزد ملك بود ، بر وى ميخنديدند كه چگونه او دم ندارد .\r\nآنگاه عبد اللّه بحرى پيش رفته ، ملك را از حالت او آگاه كرد و گفت : اين از برّيان و با من رفيق است و اين در آب زندگانى نتواند كرد و گوشت ماهى ناپخته\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nو بريان نگشته نتواند خورد . تمناى من اينست كه دستورى دهى تا او را بسوى خشكى بازگردانم . ملك دستورى داد كه او را به خشكى بازگرداند . پس از آن ملك گفت خوردنى بياوردند . در حال ، ماهيان گوناگون بياوردند . عبد اللّه بفرمان‌بردارى ملك از آنها بخورد . پس از آن ملك گفت : اى برى ، از من\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nتمنائى كن . عبد اللّه برى گفت : تمناى من اينست كه گوهرهاى خوب به من دهى .\r\nملك فرمود كه او را بخزانه برند كه هرچه ميخواهد برگزيده ، فروچيند . عبد اللّه بحرى او را بگوهرخانه برد . عبد اللّه برى آنچه ميخواست ، جدا كرد . پس از آن به شهر عبد اللّه بحرى بازگشتند و عبد اللّه ، هميانى بيرون آورد و گفت : اين امانت گرفته ، بقبر پيغمبر عليه السلام برسان . برى ، هميان بگرفت و نمىدانست كه در آن هميان چيست . پس از آن عبد اللّه بحرى با او روان گشت كه او را به خشكى برساند .\r\nدر ميان راه ، عيشى برپا و سماطى گسترده يافت و آواز تغنى بشنيدند و گروهى را بعيش مشغول ديدند . عبد اللّه برى گفت : اى برادر ، اين مردمان از بهر چه بنشاط و انبساط مشغولند ؟ مگر ايشان را عيشى برپاست ؟ بحرى جواب داد :\r\nكسى از ايشان بمرده و بدان سبب شادى همىكنند . برى گفت : مگر وقتى كه كسى از شما بميرد ، فرحناك مىشويد و تغنى ميكنيد ؟ بحرى جواب داد : آرى .\r\nاى برادر ، بازگو كه شما چه ميكنيد ؟ برى گفت : وقتى كه كسى از ما بميرد ، ما بر وى محزون و گريان شويم و زنان بر سر و روى خويشتن طپانچه زنند و جامه‌ها بدرند . چون عبد اللّه اين سخن بشنيد ، چشمانش بگشت و در خشم شد و با برى گفت : امانت بازپس ده . برى امانت بداد و بحرى ، عبد اللّه برى را به خشكى بيرون آورده ، با او گفت : تو ازين پس مرا نخواهى ديد و من ترا نخواهم ديدن . برى گفت : سبب چيست ؟ بحرى گفت : اى اهل برّ ، مگر شما امانت پروردگار نيستيد ؟\r\nبرى گفت : آرى . ما امانت خدائيم . بحرى گفت : چگونه بشما دشوار مىآيد كه خداى تعالى امانت خود بازپس گيرد ؟ پس من چگونه امانت پيغمبر عليه السلام به تو بدهم كه شما از مولود فرحناك ميشويد كه خداى تعالى ، روح در وى بامانت گذاشته . وقتى كه خواهد ، امانت بازپس گيرد چرا بر شما دشوار مىنمايد و محزون و گريان ميشويد ؟ ما را برفاقت شما حاجتى نيست . اين بگفت و به دريا فرورفت .\r\nپس از آن عبد اللّه برى ، جامه خود پوشيده ، گوهرهاى خويش برداشت و\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nبنزد ملك شد . ملك گفت : اى داماد ، سبب غيبت درين مدت چه بود ؟ عبد اللّه ، قصه بر وى فروخواند و عجايب دريا كه ديده بود ، با ملك بازگفت . ملك شگفت ماند . پس از آن عبد اللّه برى آنچه از عبد اللّه بحرى شنيده بود ، بر ملك بيان كرد . ملك گفت : او را از آگاهانيدن كار برّيان خطا كرده‌اى . پس از آن همواره عبد اللّه برى بسوى دريا رفته ، عبد اللّه بحرى را آواز مىداد . عبد اللّه بحرى او را پاسخ نمىگفت و بسوى او نمىآمد . پس عبد اللّه برى اميد از وى بريده ، با پدرزن خويش بعيش و خوش همىزيستند تا اينكه برهم زنندهء لذتها و پراكنده‌كنندهء جمعيت‌ها بر ايشان تاخته ، بمردند . فسبحان من لا يموت .\r\n\r\nحكايت ابو الحسن عمانى\r\nو نيز از جملهء حكايتها اينست كه : خليفه هرون الرشيد را شبى بيخوابى سخت بگرفت . مسرور خادم را بخواست و به او گفت : جعفر برمكى وزير را بسرعت پيش من آور . مسرور بسوى جعفر رفته ، او را حاضر آورد . خليفه گفت :\r\nاى جعفر ، امشب بيخوابى بر من چيره شد ، نميدانم چه چيز او را زايل تواند\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nكرد ؟ جعفر جواب داد : ايها الخليفه ، حكيمان گفته‌اند كه : در آئينه نظر كردن و بگرمابه رفتن و شنيدن آواز خوش ، اندوه را ببرد . خليفه گفت : اى جعفر ، من جمله اين كارها كرده‌ام ولى حزن من نرفته . بروح پدران پاكم سوگند كه اگر تو چاره در زوال اندوه من نكنى ، ترا بكشم . جعفر جواب داد : ايها الخليفه ، به شرط آن‌كه بهرچه من اشاره كنم ، بپذيرى . خليفه سؤال كرد : مرا بكدام چيز اشارت خواهى كرد ؟ جعفر جواب داد : اگر در زورقى نشسته ، بدجله تفرج كنيم و به مكان كه قرن الصراط نام دارد ، برويم ، شايد چيزهاى ناشنيده بشنويم و كسان ناديده ببينيم . زيرا كه گفته‌اند : زوال اندوه با سه چيز است : يكى اينكه انسان چيز ناديده ببيند ، دوم آن‌كه ناشنيده بشنود ، سيم آن‌كه بمكانى كه نرفته باشد ، برود . در آن هنگام خليفه هرون الرشيد از جاى خود برخاسته ، در صحبت جعفر وزير و برادر او فضل ابن يحيى با اسحق نديم و ابو دلف و مسرور سياف بسوى دجله روان شدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و چهل و هفتم برآمد\r\nگفت : اى ملك جوان‌بخت ، خليفه هرون الرشيد با آن جماعت ، جامهء بازرگانان در بر كرده ، بسوى دجله روان شدند و در زورقى نشسته ، همىرفتند تا بمكانى كه قصد كرده بودند ، برسيدند . در آنجا آواز كنيزكى شنيدند كه تغنى ميكرد و عود مىنواخت و اين ابيات همىخواند :\r\n صبح است و ژاله ميچكد از ابر بهمنى * برگ صبوح ساز و بده جام يك منى\r\nخون پياله خور كه حلالست خون او * در كار باده‌نوش كه كاريست كردنى\r\nساقى به هوش باش كه غم در كمين ماست * مطرب نگاه دار همين ره كه ميزنى \r\nچون خليفه آن آواز بشنيد ، گفت : اى جعفر ، اين آواز چه بسيار نيكوست .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nجعفر جواب داد : ايها الخليفه ، خوبتر از اين آواز به گوش من نيامده بود . و لكن سماع از پشت پرده ، نيمه سماع است و تمام سماع آنست كه درون پرده باشيم .\r\nخليفه گفت : اى جعفر ، برخيز و از خداوند اجازت بخواه . شايد اين مغنيه را بعيان ببينيم . در حال از زورق بدر آمدند و در كوفته ، اجازت خواستند . ناگاه جوانى نيكومنظر و خوش‌گفتار بسوى ايشان بيرون آمده و گفت : اى خواجگان ، اهلا و سهلا كه مرا نواخته و منت بر جان من نهاده‌ايد . اكنون به خانه درآئيد . ايشان به خانه درآمدند . آن جوان پيش‌بينى در دهليز همىرفت تا بخانه‌اى رسيدند كه ديوارها و سقفهاى آن مكان به آب زر و لاجورد منقش بود . در آنجا ايوانى ديدند كه پردهء ديبا بر آن آويخته و در آن ايوان ، صد تن كنيزكان قمرمنظر بودند . آن جوان بانگ بكنيزكان زد و در حال ايشان از كرسىها به زير آمدند . آنگاه خداوند خانه روى بجعفر آورده ، گفت : اى خواجه ، من بزرگترين شما را نمىشناسم . هركس از شما برتر و رتبه‌اش افزونتر است . در صدر مجلس بنشيند و ساير يارانش هريك در مرتبهء خويش جاى گيرند . ايشان هريك در جاى خويش بنشستند و مسرور خادم در برابر ايشان بايستاد . پس از آن خداوند خانه گفت : اى مهمانان ، آيا دستور ميدهيد كه خوردنى از بهر شما حاضر آورم ؟ گفتند : حاضر آور . پس او كنيزكان را بحاضر آوردن طعام بفرمود . چهار تن از كنيزان كه ميان به خدمت بسته بودند ، سفره بنهادند و گونه‌گونه خوردنىها فروچيدند . ايشان طعام خورده ، دست بشستند .\r\nآنگاه جوان گفت : اى خواجگان ، اگر شما را حاجتى باشد ، مرا از آن آگاه كنيد تا از برآوردن آن حاجت سعادتمند شوم . گفتند : ما آوازى از پشت ديوار تو بشنيديم و بشنيدن آن آواز و ديدن خداوند او مايل گشتيم . اگر از مكارم اخلاق خود ، منتى نهى ، حاجت ما برآورى و ما را حاجت همين است . چون كنيزك را ديده و آواز او بشنويم ، از هرجا كه آمده‌ايم ، بدانجا بازخواهيم گشت . در حال آن جوان رو بكنيزكى سياه كرده ، گفت : خاتون خويش حاضر آور . آنگاه كنيزك برفت و كرسى آورده ، بگذاشت و دوباره بازگشت . دختركى مانند آفتاب با خود\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nبياورد . دختر پرىروى بر كرسى بنشست . پس از آن كنيز سياه ، هميانى حرير آورده ، به او داد . آن مشترى طلعت ، عودى مرصع بگوهرها از هميان بدر آورد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و چهل و هشتم برآمد\r\nگفت : اى ملك جوان‌بخت ، آن لعبت مشترى ، عود گرفته ، تارهاى او استوار كرد و راهى بزد و اين ابيات برخواند :\r\n بيا كه نوبت صلح است و دوستى و عنايت * به شرط آن‌كه نگوئيم از آنچه رفت حكايت\r\nبدين يكى شده بودم كه گرد عشق نگردم * ترا بديدم و بازم بدوخت چشم درايت\r\nمرا سخن بنهايت رسيد و فكر بپايان * هنوز وصف كمالت نميرسد بنهايت \r\nچون ابيات بانجام رسانيد ، سخت بگريست و هركس در آن خانه بود ، همگى بگريستند . آنگاه خليفه گفت : از خواندن اين دخترك چنين مىنمايد كه عاشقى است از يار جدا گشته . خليفه از خواندن او در طرب شد و باسحق گفت :\r\nبه خدا سوگند كه من چنين تغنى نديده بودم . اسحق گفت : مرا نيز از اين تغنى عجب آمد .\r\nخليفه هرون الرشيد با همهء اينها چشم به خداوند خانه دوخته ، در شمايل بديع و صورت خوب او تأمل مىكرد . ديد كه در گونهء او اثر زردى هست . به او گفت : اى جوان ، مىدانى كه ما كيستيم ؟ آن جوان گفت : لا و اللّه . گفت : اين امير المؤمنين پسر عم سيد المرسلين است . و نامهاى جماعت يك‌يك بازگفت .\r\nپس از آن خليفه فرمود كه : همىخواهم سبب زردى گونه خود با من بازگوئى .\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nآن جوان گفت : ايها الخليفه ، حديث من عجيب و كار من غريب است . خليفه گفت : مرا آگاه كن . شايد شفاى تو در دست من باشد .\r\nآن جوان گفت : ايها الخليفه ، من مردىام بازرگان و از شهر عمانم . پدر من بازرگانى بود خداوند مال و او را در دريا سى كشتى بود كه در هرسال سى هزار دينار اجرت ميگرفت . و او مردى بود كريم . چون او را هنگام وفات دررسيد ، مرا نزد خود خوانده ، وصيت بگذارد و درگذشت . و پدر من شريكها داشت كه از مال او تجارت ميكردند و در دريا سفر مينمودند .\r\nاتفاقا من روزى با جماعتى از بازرگانان در منزل خود نشسته بودم كه غلامى از غلامان من درآمده ، گفت : اى خواجه ، مردى بر در ايستاده ، دستورى همىخواهد . من او را جواز دادم . او به خانه درآمد و چيزى سرپوشيده بر سر داشت . او را در برابر من نهاده ، سر آن بگشود . ديدم كه طبقى است پر از ميوه‌ها در غير موسم ميوه . من او را بنواختم و يكصد دينار به او عطا كردم . آن مرد شكرگويان بازگشت . پس از آن ميوه‌ها را بيارانى كه حاضر بودند ، بخش كردم و از ايشان پرسيدم كه : اين ميوه‌ها از كجاست كه اينها در شهر ما پديد نيايند ؟\r\nبازرگانان گفتند كه : اين ميوه‌ها از بصره است . پس از آن اوصاف بصره و نيكوئيها و خوبيهاى آن ياد كردند و گفتند : در ميان شهرها بهتر از بغداد جائى نيست و سيرت مردمان آنجا از همهء مردمان شهرها بهتر و هوايش از هواى ديگر جاها خوشتر است . مرا نفس ببغداد مشتاق شد و خاطرم بديدن آن متعلق گشت .\r\nدر حال برخاسته ، عقار و ضياع و املاك و كشتيها و غلامان و كنيزان را بفروختم . مرا جز گوهرها و معدنيات ، هزارهزار زر سرخ جمع آمد . يكى كشتى كرايه كرده ، مالهاى خود بر آن كشتى بنهادم و شبانروز سفر همىكردم تا ببصره رسيدم . چند روز در آنجا اقامت كرده ، سفينه‌اى كرايه كردم و مال در آن سفينه گذاشته ، روزى چند سفر كردم تا ببغداد رسيدم . در آنجا از مسكن بازرگانان و از بهترين مكانها جويان شدم . مرا بمحلهء كرخ دلالت كردند . بسوى آن محلت آمده ، بكوچهء كه درب الزعفران نام داشت ، خانه‌اى كرايه كردم و همهء مال خود\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nدر آن خانه نقل نمودم و تا سه روز در آن خانه اقامت كردم .\r\nپس از آن در يكى از روزها پاره‌اى از مال برداشته ، روى بتفرج گذاشتيم .\r\nو آن روز روزى آدينه بود . بسوى جامع منصور 18 رفته ، صلوة آدينه بجاى آوردم و با مردم بمكانى كه قرن الصراطش ميگفتند ، بيرون رفتم . در آنجا قصرى ديدم بلند كه او را منظره بسوى دجله مىنگريست . من در ميان مردمان به آن قصر شدم . در آنجا شيخى ديدم نشسته و جامهاى نيكو دربر دارد و رايحهء خوش از او همىآيد . و در خدمت او چهار تن كنيزكان و پنج تن غلامان بودند . من از شخصى نام و صنعت آن شيخ بازپرسيدم . آن شخص گفت : اين شيخ طاهر بن علاست كه هركس نزد او آيد ، بخورد و بنوشد و بآواز خوبرويانى كه در نزد او هستند ، گوش بسپارد . من گفتم : به خدا سوگند ديرگاهى است كه من از پى چنين شخص ميگشتم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و چهل و نهم برآمد\r\nگفت : اى ملك جوان‌بخت ، آن جوان گفت : اى خليفه ، من پيش آن جوان رفته ، او را سلام دادم و به او گفتم : اى خواجه ، هميخواهم كه امشب مهمان تو شوم و از شنيدن آواز كنيزكى برخوردار باشم . شيخ گفت : جاى در چشم من دارى . و لكن اى فرزند ، در نزد من كنيزكان خوبرو بسيارند . و شنيدن آواز هر يك را قيمتى است . اى خليفه ، من از آن پس ، تمام اندوخته و دارايى خود را كه دهها هزار دينار بود ، در راه شنيدن آواز كنيزكان در يك سال به هدر دادم .\r\nچون چيزى از مال در نزدم نماند ، شيخ كنيزكان با من گفت : اى فلان .\r\nگفتم : لبيك . گفت : عادت ما اينست كه اگر بازرگانى در نزد ما بيچيز شود ، سه روز او را مهمان كنيم . تو يك سال است در نزد ما خورده و نوشيده‌اى و آنچه دلت خواسته از آواز كنيزكان شنيده‌اى . آنگاه رو بغلامان كرده ، گفت : جامه از\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nاين بركنيد . غلامان ، جامه از من كنده ، جامه كه پنج درم قيمت داشت ، به من پوشانيدند . و ده درم سيم به من داده ، با من گفت : خاطر تو نگاه داشته ، ترا نزدم و دشنامت ندادم . و لكن بيرون شو و از پى كار خويش رو . اگر در اين شهر بمانى ، خونت بهدر خواهد رفت . ايها الخليفه ، من با دل پريشان و دماغ ماليده بيرون آمدم و نمىدانستم كه بكدام سو روم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و پنجاهم برآمد\r\nگفت : اى ملك جوان‌بخت ، جوان گفت : نمىدانستم كه بكدام سو روم .\r\nهزاران اندوه در دل من فرود آمد و با خود گفتم : چگونه مىشود كه با هزارهزار دينار زر بسوى اين شهر بيايم و تمامت آنها در خانهء اين شيخ پليد تلف كنم و از آن‌پس با خاطر شكسته و تن برهنه از نزد او بيرون روم ؟ پس سه روز در بغداد اقامت كردم و خوردنى و نوشيدنى نچشيدم . در روز چهارم ، سفينه‌اى ديدم كه بسوى بصره روان است . در آن سفينه نشسته ، ببصره رفتم و ببازار داخل شدم .\r\nبغايت گرسنه بودم . مردى بقال ، مرا بديد . برخاسته در آغوشم گرفت . كه او با من و پدر من شناسا بود . پس آن بقال ، حالت من بازپرسيد . من تمام حكايت با او حديث كردم . جواب داد : به خدا سوگند اين كارها به كار خردمندان نمىماند . اكنون كه اين ماجرى بر تو رفته ، چه در دل دارى و چه خواهى كرد ؟ گفتم : اى عم ، نميدانم چه كار كنم ؟ جواب داد : در نزد من مىنشينى كه خرج و دخل مرا بنويسى و هرروز ده درم به تو دهم و خورش و پوشش تو بذمت من باشد ؟ من گفتم : آرى ، چنين كنم .\r\nايها الخليفه ، يك سال نزد او نشستم تا يكصد دينار پديد آوردم . آنگاه در كنار دريا غرفهء كرايه كردم كه شايد يكى كشتى بيايد و بضاعتى در آن كشتى باشد و من با آن زرها ، بضاعت شرى كرده ، بسوى بغداد ، روم . و پيوسته در اين\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nخيال بودم كه روزى كشتىها بيامدند و بازرگانان از بهر شرى ، رو بكشتيها نهادند .\r\nمن نيز با ايشان روان شدم . چون به خداوند كشتى رسيديم ، غلامان را گفتند بساط حاضر آوريد . غلامان ، بساط بگستردند و انبانى از خرجين برون آوردند و انبان گشوده ، آنچه در انبان بود ، ببساط فروريختند . و از خوبى گوهرها و لؤلؤها و مرجان و ياقوت و عقيق كه در آن انبان بودند ، چشم نظارگيان خيره ماند و عقول ، حيران شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و پنجاه و يكم برآمد\r\nگفت : اى ملك جوان‌بخت ، آن جوان ، قضيهء بازرگانان بيان كرد . پس از آن گفت :\r\nايها الخليفه ، بازرگانان در قيمت ، زبان گشوده ، همىفزودند تا اينكه به چهار صد دينار رسيد . خداوند انبان را با من سابقهء الفتى بود . به من گفت : چرا سخن نمىگوئى و مانند بازرگانان به قيمت نمىافزائى ؟ گفتم : اى خواجه ، به خدا سوگند در نزد من از مال دنيا جز يكصد دينار نمانده . اين سخن بگفتم و از خجلت ، سرشك از ديده روان ساختم . آن بازرگان بسوى من نظاره كرده ، حالت من بر او دشوار نمود .\r\nآنگاه گفت : اى بازرگانان ، گواه باشيد كه من آنچه گوهر و ياقوت و مرجان درين انبان دارم ، بيكصد دينار به اين جوان فروختم و حال آن‌كه من ميدانم كه قيمت آنها چندين هزار دينار است . و لكن آنها هديتى است از من بسوى او . پس خرجين و انبان و تمامت آن گوهرها به من داد . من و حاضران ، او را ثنا خوانديم و شكر گذارديم .\r\nدر حال ، من آن گوهرها گرفته ، بسوى بازار گوهريان رفتم و در آنجا ببيع و شرى بنشستم . و از جملهء آن گوهرها يك قرص تعويذى از صنعت استادان كه به وزن نصف رطل بود در ميان گوهرها ديدم كه رنگ سخت سرخ داشت و سطرى چند مانند پاى مورچه بر آن نقش كرده بودند ولى من منفعت او را\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nنمىدانستم . پس من آن تعويذ را بدلال دادم . دلال ، او را گردانيده ، بسوى من بازگشت و گفت : هيچ‌كس ده درم بيشترش نمىدهد . من گفتم : به اين قيمت‌ها نخواهم فروخت . دلال ، او را بدامن من انداخت ، بازگشت . پس از آن روز ديگر آن تعويذ بدلال دادم . قيمت آن بپانزده درم رسيد . من خشمگين گشته ، او را از دلال گرفته ، ميان بساط انداختم .\r\nتا اينكه روزى از روزها نشسته بودم كه مردى پديد آمد و مرا سلام داد و به من گفت : اگر دستورى دهى ، بضاعتهاى ترا اين‌سو و آن‌سو كرده ، ملاحظه كنم . ايها الخليفه ، من او را جواز دادم . ولى از كسادى آن تعويذ خشمگين بودم .\r\nچون آن مرد ، بضاعتهاى من نيك بديد ، جز آن قرص تعويذ چيزى نگرفت .\r\nو لكن او را بدست گرفته ، ببوسيد و حمد خدا بجا آورد . پس از آن گفت : اى خواجه ، اين را ميفروشى يا نه ؟ مرا خشم زياد گشت . گفتم : آرى . قيمت آن از من پرسيد . گفتم : چند ميدهى ؟ جواب داد : بيست دينار مىدهم . گمان كردم كه مرا استهزا مىكند . گفتم : از پى خويش شو . گفت : پنجاه دينار همىدهم . من جواب نگفتم . گفت : هزار دينار همىدهم . ايها الخليفه ، او هرچه به قيمت بيفزود ، من جواب نميدادم . او از سكوت من همىخنديد و مىگفت : چرا جواب نميگوئى ؟\r\nمن ميگفتم : از پى كار خود شو . و همىخواستم كه از غايت خشم با او جنگ كنم . او هزارهزار مىافزود و من جواب نميدادم . تا اينكه گفت : به بيست هزار دينار ميفروشى يا نه ؟ مرا گمان اين بود كه استهزا همىكند . آنگاه مردمان گرد آمده ، مرا بفروختن ترغيب ميكردند تا اينكه من با او گفتم : آيا قصد تو شرى كردن است يا مرا استهزا ميكنى ؟ او گفت : قصد تو چگونه است ؟ آيا خواهى فروخت يا مرا استهزا ميكنى ؟ گفتم : به خدا سوگند خواهمش فروخت . آن مرد گفت : سى هزار دينار از من بگير و صيغه بخوان . من حاضران را گفتم : گواه باشيد و لكن به شرط آن‌كه مرا از سود اين تعويذ و خاصيت آن آگاه كند . آن مرد گفت :\r\nتو بيع بگذران ، من ترا از خاصيت آن باخبر كنم . آنگاه من صيغه بخواندم . در حال ، مرد ، زر بيرون آورده ، بشمرد و تعويذ گرفته ، در جيب گذاشت و حاضران\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nرا گواه گرفت .\r\nپس از آن روى به من كرده ، گفت : اى مسكين ، اگر بيع نميگذراندى و ساعتى پايدارى ميكردى ، من تا بهزارهزار دينار قيمت او را ميافزودم .\r\nايها الخليفه ، من چون سخن او بشنيدم ، خون روى من برفت و زردى بر روى من چيره شد و اين زردى كه در روى من همىبينى ، از آن روز است .\r\nپس من به آن مرد گفتم كه : سبب هزارهزار دادنت چيست و اين تعويذ را منفعت كدام است ؟ آن مرد گفت : بدان كه پادشاه هند ، دخترى دارد كه خوبروتر از او كسى نديده . و او را جنون عارض گشته بود . پادشاه ، تمامت طبيبان و كاهنان خداوندان علم را حاضر آورد . هيچ‌كس ناخوشى او نتوانست برداشت . من در مجلس حاضر بودم . گفتم : اى ملك ، من مردى را مىشناسم كه سعد اللّه بابلى نام دارد و در روى زمين از او داناتر نيست . اگر اين راى ، ملك صواب بيند ، مرا بسوى او فرستد . ملك جواب داد : بسوى او شو . من گفتم : قطعهء عقيق از بهر من حاضر آوريد . در حال ، قطعهء عقيق بزرگ حاضر آوردند ، با صد دينار و هديتهاى گرانمايه . من آنها را گرفته ، روى به شهر بابل نهادم و از شيخ جويان شدم . مرا بشيخ دلالت كردند . من يك هزار دينار با هديتها بشيخ دادم . شيخ آنها را از من بگرفت و قطعهء عقيق از من بخواست و حجارى حاضر آورد و اين تعويذ بساخت . و شيخ هفت ماه در ستارگان همىنگريست تا اينكه وقتى از براى نوشتن اين خطها برگزيد و در آن‌وقت اين طلسمها كه درو مىبينى ، نقش كرد .\r\nمن او را بنزد ملك هند آوردم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و پنجاه و دوم برآمد\r\nگفت : اى ملك جوان‌بخت ، چون او را به دختر آويختند ، در حال دختر به عافيت اندر شد . و او را با چهار زنجير بسته بودند و هرشب چهار تن كنيزكان در\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nنزد او مىخفتند . على الصباح هرچهار كنيز را كشته مىيافتند . از وقتى كه تعويذ بر وى آويختند ، حالت او به شد و از ناخوشى عافيت يافت . ملك را فرح سخت روى داده ، خلعتى فاخر و مالى بسيار به من عطا كرد . پس از آن تعويذ را در گردن‌بند دخترك بنشاندند .\r\nاتفاقا روزى از روزها دختر ملك با كنيزكان از بهر تفرج دريا در كشتى نشستند . دختر ملك با كنيزكان ملاعبت ميكرد . كنيزى را دست بگردن‌بند او برآمد . رشتهء آن بگسيخت و اين تعويذ در دريا افتاد . دختر ملك را فى الحال ناخوشى عود كرد . ملك را حزن و اندوه بىنهايت روى داد و مالى بسيار به من عطا كرده ، گفت : بسوى همان شيخ رو تا تعويذى ديگر نقش كند . من بسوى شيخ رفته ، او را مرده يافتم . بسوى ملك بازگشته ، او را آگاه كردم . ملك ، ده تن از خاصان خود با من همراه كرده ، در شهرها همىگرديديم كه از بهر دختر ملك ، معالجتى كنم . منت خداى را كه علاج او را در نزد تو يافتم .\r\nايها الخليفه ، آن مرد ، تعويذ از من گرفته ، روان شد . و سبب زردى گونه من همين بود . پس از آن من مال‌هاى خود برداشته ، ببغداد آمدم و در همان خانه ساكن گشتم . بامدادان ، جامهء فاخر پوشيده ، بسوى خانهء طاهر بن علا روان شدم كه شايد كنيزك آوازخوان خود را بازبينم ، كه در اين مدت ، محبت او در دل من زياده مىشد . پس چون بخانهء او رسيدم ، منظره را ديدم كه ويران گشته . با غلامكى گفتم : شيخ را چه روى داد ؟ جواب داد : اى برادر ، سالى از سالها مردى بازرگان كه ابو الحسن عمانى نام داشت ، بنزد شيخ آمد و ديرگاهى از شنيدن آواز كنيزكش بهره برد . پس از آن‌كه مال بازرگان تمام شد ، شيخ ، او را شكسته‌خاطر از خانهء خود بيرون كرد و كنيز شيخ از محبتى كه به آن جوان داشت ، رنجور شد و به حالت مرگ دررسيد . شيخ سبب ناخوشى او بدانست . رسولان بشهرها فرستاد .\r\nگفت : هركس او را بازآورد ده ، هزار دينار بوى بدهم . كسى تاكنون اثرى از او نيافته . ولى دخترك بمرگ نزديك است . گفتم : شيخ را حالت چونست ؟ آن غلام جواب داد : همه كنيزكان را بفروخت . پس من با غلام گفتم : اگر مىخواهى ،\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nترا بابو الحسن عمانى دلالت كنم . غلام در پاى من افتاد و مرا سوگند داد . من گفتم : بنزد شيخ شو و او را بشارت گوى كه ابو الحسن عمانى بر در ايستاده است .\r\nآن غلام بسرعت برفت .\r\nپس از ساعتى با شيخ طاهر بن علا بازآمد . چون شيخ مرا بديد ، بخانهء خود بازگشت و آن مرد را ده هزار دينار زر داده ، او را بازگردانيد . آن مرد به من دعا گفته ، برفت . آن شيخ بيرون آمده ، مرا در آغوش گرفت و بگريست و پرسيد : در اين مدت غيبت در كجا بودى ؟ كه كنيز را از دورى تو كار به هلاكت كشيد . پس مرا با خويش به خانه اندر برد . آنگاه سجدهء شكر بجا آورد و گفت :\r\nحمد خداى را كه مرا از ملاقات خود مسرور ساختى . پس از آن نزد كنيز رفته ، گفت : اى دختر ، خدا ترا از اين رنجورى خلاصى داد . دختر گفت : اى شيخ ، من تا روى ابو الحسن نبينم ، از رنجورى خلاص نخواهم شد . شيخ پرسيد : اى دختر ، اگر لقمهء طعام خورى و بگرمابه اندر شوى ، ترا با او جمع آورم . دخترك پرسيد :\r\nآيا اين سخن راست گفتى ؟ شيخ جواب داد : به خدا سوگند جز راستى سخن نگفتم . دختر گفت : اگر روى او را ببينم ، حاجت به چيز خوردن نباشد . آنگاه شيخ با غلامك گفت : ابو الحسن را حاضر آور . من با غلام به خانه داخل شدم . چون دخترك مرا بديد ، بى خود گشت . چون به خود آمد ، اين بيت برخواند :\r\n در نااميدى بسى اميد است * پايان شب سيه سپيد است \r\nپس از آن درست بنشست و گفت : اى خواجه ، به خدا سوگند گمان نداشتم كه روى ترا ببينم . پس از آن بگريست و گفت : اى ابو الحسن ، اكنون بخورم ، بنوشم . در حال ، طعام و شربت حاضر آوردند . او بخورد و بنوشيد تا اينكه حالتش بهتر شد و به حال خويشتن بازگشت . پس از آن شيخ ، قاضى و گواهان را حاضر آورده ، او را به من تزويج كرد و وليمهاى بزرگ داد .\r\nآن جوان چون بدينجا رسانيد ، از نزد خليفه برخاسته ، بدرون شد . پسرى بديع الجمال با خويشتن بازآورد و به آن پسر گفت : در پيش خليفهء زمين بوسه ده .\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nآن پسر ، زمين بوسه داد . خليفه از حسن و جمال آن پسر شگفت ماند و با جماعتى كه با او بودند ، بدار الخلافه بازگشت و گفت : اى جعفر ، غريبتر از اين چيزى نديده و نشنيده بودم . آنگاه مسرور خادم را فرمود كه : خراج بصره و بغداد و خراسان را در نزد من حاضر كن . مسرور ، مال بىشمار حاضر آورد . خليفه گفت آن مال در يك جا جمع آورده ، پرده‌اى بر آن بكشند . و با جعفر وزير نيز فرمود كه : ابو الحسن را نزد من حاضر آور .\r\nچون ابو الحسن حاضر آوردند ، در پيش خليفه زمين ببوسيد . ولى از خواستن خليفه بهراس اندر بود . آنگاه خليفه گفت پرده از روى زرها بيك‌سو كردند . پس از آن روى بابو الحسن كرده ، گفت : اى عمانى . ابو الحسن گفت :\r\nلبيك ايها الخليفه ، خلدك اللّه الملك . 19 گفت : اى ابو الحسن ، اين مالها خراج سه اقليمست . نظر كن كه اينها بيشتر است يا آنچه در فروختن بازوبند از تو تلف شده بود . ابو الحسن مدهوش گشته ، گفت : ايها الخليفه ، اين مالها چندين برابر آن است كه من در فروختن بازوبند زيان كردم . خليفه گفت : اى حاضران ، گواه باشيد كه من به اين جوان موهبت كردم . ابو الحسن ، زمين بوسيده ، شرمسار گشت و از غايت فرح بگريست . چون سرشك از ديده بعارض او برفت ، سرخى گونه‌اش بازگشت و خون در پوست او بدويد و رويش چون ماه شب چهارده شد . خليفه گفت : پاك است خدائى كه او خود باقيست و مردمان را از حالتى بحالتى همىگرداند . پس از آن خليفه فرمود آن مالها بخانهء ابو الحسن بردند و با او گفت :\r\nاز منادمت من پاى درمكش . ابو الحسن نزد خليفه آمدوشد همىكرد تا اينكه جهان را بدرود كرد .\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n\r\nحكايت دو عاشق ماهرو\r\nو از جملهء حكايتها اينست كه : خصيب ، پادشاه مصر ، پسرى داشت كه از او خوبروتر در جهان كس نبود . از محبتى كه به او داشت ، از بيرون رفتنش هراس مينمود و بجز براى نماز آدينه ، جواز بيرون رفتنش نميداد . پس روزى آن پسر از نماز آدينه بازگشت . به مردى كهن‌سال درگذشت كه در نزد او كتاب بسيار بود . در حال از اسب فرود آمده ، در نزد آن مرد بنشست و كتابها را ملاحظه همىكرد . تا اينكه در يكى از كتابها صورتى يافت كه نزديك بود آن صورت در سخن آيد و از او خوبتر متصور نمىشد . خوبى آن صورت ، عقل او را بربود و هوشش را ببرد و گفت : اى شيخ ، اين صورت را به من به فروش . شيخ در برابر او زمين بوسيده ، گفت : اى خواجه ، او را بىبها به تو هديت كردم . آنگاه ملك‌زاده يكصد دينار زر به آن شيخ داده ، كتاب بگرفت . و شبانروز به آن صورت نظاره كرده و ميگريست و از خواب و خور بازماند و با خود گفت : كاش من از شيخ كتاب‌فروش ، نقاش اين صورت را مىپرسيدم . شايد كه اين صورت‌گر ، مرا از\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nخداوند اين صورت خبر ميداد كه اگر زنده ميبود ، من در وصل او حيلتى مىكردم و اگر صورتى بود بىاصل ، اين ميل ترك مىكردم و خود را از بهر چيزى كه حقيقت ندارد ، نمىآزردم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و پنجاه و سيم برآمد\r\nگفت : اى ملك جوان‌بخت ، چون روز آدينه برآمد ، پسر خصيب بر آن شيخ كتاب‌فروش بگذشت . شيخ از بهر او بر پاى خاست . ملكزاده گفت : اى عم ، مرا از صورت‌گر اين صورت باخبر كن . آن مرد گفت : اين صورت را مردى از اهل بغداد نقش كرده كه او را ابو القاسم صندلانى گويند كه در محلت كرخ جاى دارد . و نميدانم اين صورت ، صورت كيست . در حال ، آن پسر از نزد او برخاسته ، نماز آدينه در جامع بجاى آورد و بسوى خانه بازگشت و انبانى از زر و گوهر كه قيمت آنها سى هزار دينار بود ، برداشته ، تا بامداد صبر كرد .\r\nعلى الصباح بيرون آمده ، كسى را از حالت خود آگاه نكرد . چون بخارج شهر برآمد ، بدوى را در آنجا بديد و به او گفت : اى عم ، ميانهء من و بغداد چه‌قدر مسافتست ؟ بدوى جواب داد : اى عم ، تو در كجائى و بغداد كجاست ؟ ميانهء تو و بغداد ، دو ماهه مسافتست . آن پسر با بدوى گفت : اى عم ، اگر مرا ببغداد رسانى ، يكصد دينار زر با اين اسب كه هزار دينار قيمت دارد ، به تو بدهم . بدوى گفت :\r\nاللّه على ما تقول وكيل . 20 و لكن امشب در نزد من فرود آى . آن پسر ، سخن او را اجابت كرد و شب را نزد او بسر برد . چون فجر بدميد ، بدوى او را برداشته ، از راه نزديك بسرعت همىبرد تا اينكه ببغداد رسيدند . بدوى گفت : اى خواجه ، الحمد للّه على السلامه . اين شهر بغداد است . آن پسر فرحناك شده ، از اسب به زير آمده ، اسب را با يكصد دينار زر ببدوى عطا كرد .\r\nپس از آن انبان برداشته ، از محلت كرخ همىپرسيد و همىرفت تا اينكه\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nرهنمون قدر ، او را بكوچهء برسانيد كه در آن كوچه ، ده حجره مقابل يكديگر بودند . و در صدر كوچه ، درى بود يك‌پارچه كه بر آن در ، حلقه‌اى بود سيمين و در كنار در ، دو مصطبهء از رخام و مرمر بودند كه با فرشهاى نيكو مفروش گشته .\r\nو در يكى از آن دو مصطبه ، مردى نيكوصورت و باهيبت نشسته ، جامهء فاخر در برداشت . و پنج تن مملوكان ماهروى در برابر او ايستاده بودند . آن پسر ، علامتهائى كه كتاب‌فروش گفته بود ، در آن مرد يافت و او را بشناخت و به آن مرد سلام داد . او رد سلام كرده ، مرحبائى زد و او را بنشاند و از حالتش بپرسيد . آن پسر گفت : من غريبم و از احسان تو هميخواهم كه در اين كوچه ، خانهء خالى از بهر من تهيه ببينى . در حال ، آن مرد بانگ برزد و گفت : اى غزاله . آنگاه كنيزكى لبيك‌گويان بيرون آمد . آن مرد گفت : پارهء از خادمان با خويشتن بردار و بسوى فلان خانه شويد و او را بروبيد و فرش در وى بگستريد و تمامى ما يحتاج از ظرف و چيزهاى ديگر از بهر اين جوان نيكوروى بگذاريد . پس كنيزك بيرون آمده ، چنان كرد كه خواجه فرمود . پس از آن شيخ ، آن پسر را برداشته ، بسوى خانه آمد . آن پسر گفت : اى خواجه ، اجرت اين خانه چند است ؟ شيخ گفت : اى خوبروى ، تو در اينجا هستى ، من از تو اجرت نخواهم گرفت .\r\nپس از آن شيخ بپسر گفت : آيا با من شطرنج‌بازى ميكنى ؟ آن پسر گفت :\r\nآرى . پس با يكديگر چند كرّت بازى كردند . آن پسر بشيخ غالب آمد . شيخ گفت : اى پسر ، احسنت كه صفات تو كامل است . به خدا سوگند در بغداد كسى نيست كه به من غلبه تواند كرد و تو بر من غالب شدى . پس از آن شيخ به آن پسر گفت : اى خواجه ، همىخواهم كه به منزل درآئى و طعام بخورى . آن پسر دعوت اجابت كرد و با او به خانه اندر شد . خانه‌اى ديد در غايت خوبى كه به آب زرش منقش كرده بودند و همه‌گونه صورتها و گونه‌گونه فرشها و متاعها در آن خانه بود كه زبان در وصف آنها عاجز ميشد . پس از آن شيخ بحاضر آوردن طعام بفرمود . مائدهء كار صنعاى يمن بنهادند و چهل لون خوردنى فروچيدند كه طعامى از آنها بهتر و لذيذتر يافت نمىشد . پس از آن به قدر كفايت خوردنى خورده ،\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nدست بشستند . ولى آن پسر را چشم در صورتها و فرشهاى خانه بود . پس از آن بسوى انبانى كه با خود داشت ، التفات كرده ، او را نديد . گفت : سبحان اللّه .\r\nلقمه‌اى خوردم كه يك درم يا دو درم قيمت داشت . انبانى از من برفت كه سى هزار دينار زر و گوهر در آن بود . پس از آن ساكت شد و سخن گفتن نتوانست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و پنجاه و چهارم برآمد\r\nگفت : اى ملك جوان‌بخت ، آن پسر چون انبان را ناپيدا ديد ، اندوهى بزرگ بر وى روى داد . آنگاه شيخ ، شطرنج پيش آورده ، به او گفت : بازى مىكنى يا نه ؟ آن پسر گفت : آرى . چون بازى كردند ، شيخ برو غالب آمد . آن پسر ، بازى ترك كرده ، برخاست . شيخ گفت : اى پسر ، ترا چه روى داد ؟ آن پسر جواب داد : انبان خويش همىخواهم . شيخ برخاسته ، انبان او بياورد و گفت : اى خواجه ، اينك انبان تو كه در نزد من بود . آيا بازى ميكنى يا نه ؟ آن پسر گفت : آرى . آنگاه با شيخ بازى كرده ، بر وى غالب آمد . آن مرد گفت : چون فكر تو بانبان مشغول بود ، من بر تو چيره شدم . اكنون كه انبان بازآوردم ، تو بر من غالب آمدى .\r\nپس از آن شيخ گفت : اى فرزند ، مرا خبر ده كه از كدام شهرى ؟ آن پسر جواب داد : از مصرم . شيخ پرسيد : سبب آمدن تو ببغداد چيست ؟ در حال ، آن پسر ، صورت بيرون آورده ، گفت : اى عم ، بدان كه من پسر خصيب ، سلطان مصرم و اين صورت در نزد مردى كتاب‌فروش ديده ، شيفته اين صورت گشتم و از نقاش اين صورت بازپرسيدم . گفتند : صورت‌گر اين در محلت كرخ و در كوچه زعفران ، مرديست كه ابو القاسم صندلانى نام دارد . و من پاره‌اى مال با خود گرفته ، تنها بسوى اين شهر آمدم و كسى را از حالت خود آگاه نكردم .\r\nاكنون از احسان تو همىخواهم كه مرا بابو القاسم دلالت كنى تا از او سبب نقش\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nاين صورت بازپرسم و بدانم كه اين صورت كيست . و هرچه او از من بخواهد ، مضايقتى نخواهم كرد .\r\nآن مرد گفت : اى فرزند ، ابو القاسم صندلانى منم و اين كاريست عجيب كه چگونه تقدير ، ترا بسوى من آورده . چون آن پسر سخن او بشنيد ، بر پاى خاسته ، دست او را بوسه داد و به او گفت : ترا به خدا سوگند مىدهم كه مرا خبر ده كه اين صورت كيست . در حال آن مرد برخاسته ، مخزنى را بگشود و كتابى چند از مخزن بدر آورد كه در آن كتابها صورتى چند نقش كرده بودند . و از جمله صورتها همين صورت بود . آن مرد گفت : اى فرزند ، بدان كه خداوند اين صورت ، دختر عم منست و او را مقام در بصره و پدر او حاكم بصره است كه ابو الليث نام دارد . و آن دختر را جميله گميله گويند . در روى زمين ، خوبروتر از او كسى نيست . و لكن او رغبت بمردان ندارد و ايشان را ناخوش هميدارد و كسى نام مردان در مجلس او نتواند برد . به قصد تزويج او بسوى عم خود رفتم و مالها بذل كردم . او دعوت من اجابت نكرد . دخترش از قصد من آگاه شد . خشمگين گشت و سخنانى چند به من پيغام فرستاد كه از جملهء آنها گفته بود : اگر ترا عقلى هست ، درين شهر اقامت مكن و اگرنه هلاك شوى . خون تو در گردن خود تست . اى فرزند ، چون آن دختر باسطوت و ستمكار بود ، من هراس كرده ، با خاطر شكسته از بصره بدر آمدم و صورت او را در كتابها نقش كرده ، بشهرها فرستادم . شايد كه بدست چون تو پسرى خوبرو بيفتد و او خود را بحيلتى به آن دخترك رساند كه شايد دختر بر وى عاشق شود .\r\nچون ابراهيم خصيب اين سخن بشنيد ، سر به زير انداخته ، ساعتى بفكر فرو رفت . صندلانى گفت : اى فرزند ، من در بصره و بغداد بخوبروئى تو كس نديده بودم . گمان دارم كه چون او ترا ببيند ، به تو عاشق شود . آيا ميتوانى كه هروقت به او ظفر يا بى و با او جمع شوى ، او را يك نظر از دور به من بنمائى ؟ ابراهيم گفت :\r\nآرى . صندلانى گفت : چون چنين است ، در نزد من بمان تا روزى كه سفر كنى .\r\nابراهيم گفت : من اقامت نتوانم كرد . كه در دل من از عشق او آتشى است\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nفروزان . صندلانى گفت : تا سه روز صبر كن كه كشتى از براى تو مهيا كنم .\r\nابراهيم سه روز صبر كرد . صندلانى يكى كشتى از براى او ترتيب داده ، ماكول و ساير ما يحتاج در وى بنهاد و پس از سه روز بابراهيم گفت : آمادهء سفر شو كه كشتى مهياست و كشتى ، ملك منست و ملاحان آن خادمان منند و ايشان را سپرده‌ام كه تا وقت بازگشتن در خدمت تو كوتاهى نكنند .\r\nدر حال ابراهيم برخاسته ، در كشتى بنشست و صندلانى را وداع كرده ، روان شد تا ببصره رسيد . آنگاه ابراهيم يكصد دينار زر از بهر ملاحان بيرون آورد . ايشان گفتند : ما اجرت از خواجه خود گرفته‌ايم . ابراهيم گفت : شما اينها را برسم انعام بگيريد كه من او را باخبر نخواهم كرد . ملاحان ، زرها گرفته ، او را دعا گفتند و ابراهيم ببصره اندر شد و از مسكن بازرگانان بازپرسيد . گفتند : بازرگانان را مكان در كاروانسراى حمدانست . ابراهيم بسوى بازارى كه كاروانسرا در آن بود ، برفت . چشمهاى نظارگيان در حسن و جمال ابراهيم خيره ماند و همهء مردمان ، چشم بر وى بنهادند . پس از آن ابراهيم بكاروانسرا درآمد و از دربان جويان شد . او را بدربان دلالت كردند . مرد سالخورده‌اى ديد كه در مصطبهء پشت در نشسته . او را سلام داد . آن شيخ رد سلام كرد . ابراهيم گفت : اى عم ، حجرهء خوب و ظريف همىخواهم . دربان برخاسته ، حجره منقش و زرنگار از بهر او بگشود و گفت : اى پسر خوبرو ، اين حجره ترا شايد . ابراهيم دو دينار بدر آورده ، بدربان داد . دربان دينارها گرفته ، او را دعا گفت . ابراهيم بحجره اندر شد و دربان با تابعان خود به خدمت بايتسادند . آنگاه ابراهيم يك دينار بدربان داده ، گفت : نان و گوشت و حلوا و شربت از بهر من بياور . دربان ببازار رفته ، بده درم ، آنچه ابراهيم خواسته بود ، شرى كرد و بنزد ابراهيم بازگشته ، باقى درمها بابراهيم داد . ابراهيم گفت : آنها را بخويشتن صرف كن . دربان را فرح بزرگ روى داد .\r\nپس از آن ابراهيم ، قرصهء نانى با اندك خورش بخورد و بدربان گفت : اين خورشها بتابعان خود بخش كن . دربان آنها را بخادمان داده ، بايشان گفت : گمان ندارم كه در روى زمين از اين پسر ، كريمتر كسى باشد . اگر او چندى در نزد ما\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nبماند ، ما را بىنياز خواهد كرد .\r\nپس از آن دربان نزد ابراهيم درآمد . او را ديد كه گريانست . در نزد او بنشست و پاهاى او را همىماليد و همىبوسيد . و ميگفت : اى خواجه ، از بهر چه گريانى ؟ ابراهيم گفت : اى عم ، حالت من مپرس . ولى امشب ميخواهم كه با تو طعام بخورم . آنگاه پنج دينار ديگر بدر آورده ، گفت : با اينها مرغان و كبكان و يكى عود شرى كن . دربان بيرون آمده ، هرآنچه ابراهيم گفته بود ، شرى كرد و بزن خود گفت : طعامى نيكو طبخ كن كه پسرى امروز در كاروانسرا منزل كرده و ما را احسان او فروگرفته . زن دربان ، طعام لذيذ خوب مهيا كرد . پس از آن دربان ، طعام و شربت برداشته ، نزد ابراهيم درآمد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و پنجاه و پنجم برآمد\r\nگفت : اى ملك جوان‌بخت ، چون دربان ، طعام و شربت نزد ابراهيم حاضر آورد ، طعام به كار بردند و شربت بنوشيدند و بنشاط اندر شدند . آنگاه ابراهيم بگريست و اين ابيات برخواند :\r\n گر بىتو شادى آرم هرگز مباد شادى * ور بىتو باده نوشم نوشم مباد باده \r\nپس از آن فريادى بلند برزد و بى خود بيفتاد . دربان از ديدن اين حالت ملول شد . چون ابراهيم به خود آمد ، دربان گفت : اى خواجه ، گريستنت از بهر چه بود و از اين شعر ، كرا قصد كردى ؟ كه همهء خوبرويان ، خاك پاى تو نتوانند بود .\r\n متازكم ز نكويان سمند ناز كه هستى * تو از براى يكى زار و صد هزار برايت \r\nابراهيم برخاسته ، از بهترين جامهاى زنان بيرون آورده ، با دربان گفت : اين را بسوى زن خود بر . دربان آنها را نزد زن خود برد و زن خود را با خويشتن نزد\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nابراهيم آورد . و ابراهيم همىگريست . زن دربان گفت : دلهاى ما را پاره‌پاره كردى . ما را آگاه كن كه كدام خوبروى را همىخواهى ؟ ابراهيم روى بدربان كرده ، گفت : اى عم ، بدان كه من پسر خصيب ، سلطان مصرم . دلبستهء محبت جميله ، دختر ليث عميدم . زن دربان گفت : اى برادر ، ترا به خدا سوگند مىدهم كه اين سخن ترك كن تا كسى اين سخن نشنود و گرنه ما و تو هلاك خواهيم شد . از آن‌كه در روى زمين از او ستمكارتر دخترى نيست و هيچكس نام مرد در نزد او نتواند برد . كه او مردان را ناخوش ميدارد . اى فرزند ، تو ازو بسوى ديگرى ميل كن . چون اين سخن بشنيد ، سخت بگريست . آنگاه دربان گفت : من جز سرى ندارم . او را در سر كار تو خواهم كرد . تا از بهر تو تدبيرى كنم كه بمراد خويشتن برسى . پس از آن دربان با زن خويش از نزد او بيرون آمدند .\r\nچون بامداد شد ، ابراهيم بگرمابه رفته ، حله ملوكانه در بر كرده ، بحجره بازگشت . در آن هنگام دربان با زن خود برآمدند و با او گفتند : اى خواجه ، بدان كه در اينجا مردى است خياط و گوژپشت . و او خياط سيدهء جميله است . تو بسوى او رفته ، او را از حالت خود باخبر كن . شايد او ترا به چيزى دلالت كند كه بمراد توانى رسيد .\r\nدر حال ، ابراهيم برخاسته ، قصد دكان خياط كرد و بنزد او شد . در نزد او ده تن مملوكان ماه‌روى ديد . بر ايشان سلام كرد . ايشان رد سلام كرده ، او را بنشاندند و در حسن و جمال او خيره ماندند . و احدب چون او را بديد ، از حسن و جمال او عقلش حيران شد . ابراهيم ، جيب خود را بعمدا دريده ، باحدب گفت : همىخواهم كه جيب من بدوزى . خياط ، ابريشمى گرفته ، جيب او را بدوخت . ابراهيم پنج دينار زر بخياط داده ، بحجرهء خويش بازگشت . خياط با خود گفت : من از بهر اين پسر چه كار كردم كه پنج دينار به من داد ؟ پس خياط ، شب همه‌شب در فكر حسن و جمال و سخا و كرم آن پسر بود .\r\nچون بامداد شد ، ابراهيم برخاسته ، بدكان خياط احدب رفت و او را سلام داد . خياط رد سلام كرده ، او را گرامى داشت . چون ابراهيم بنشست ، با خياط\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nگفت : اى عم ، جيب من دوباره پاره گشته . او را بدوز . خياط ، كار از دست بر زمين نهاده ، پيش آمد و جيب ابراهيم بدوخت . ابراهيم ده دينار زر به دو داد .\r\nخياط زرها گرفته ، از حسن و كرم او مبهوت بود . پس از آن گفت : اى فرزند ، اين كار تو ناچار سببى دارد و دوختن جيب اين‌گونه نمىباشد . تو مرا از حقيقت كار خود باخبر كن . اگر چنانچه بيكى از اين كنيزان عاشق گشته‌اى ، به خدا سوگند كه هيچكدام از ايشان از تو خوبتر نيستند و همهء ايشان خاك پاى تو نتوانند بود . اگر جز اين قصد دارى ، مرا باخبر كن . ابراهيم گفت : اى عم ، اينجا جاى سخن گفتن نيست . كه حديث من عجيب و كار من غريبست . خياط گفت : چون چنينست ، برخيز تا در خلوت بنشينيم . پس خياط برخاسته ، او را در داخل دكان بحجره‌اى برد و با او گفت : اى فرزند ، حديث بازگوى . ابراهيم ، كار خود از آغاز تا انجام بيان كرد . خياط مبهوت گشته ، گفت : اى پسر ، از اين كار برحذر باش و از اين خيال پرهيز كن . كه آن دختر ، مردان را ناخوش ميدارد . اى برادر ، تو زبان خويش نگاهدار ، و گرنه خود را هلاك كنى . چون ابراهيم سخن او بشنيد ، سخت بگريست و در دامنش بياويخت و گفت : اى عم ، مرا در پناه خود جاى ده ، و گرنه هلاك خواهم شد . كه من مملكت خود و پادشاهى پدر گذاشته ، در شهرها غريب و تنها همىگردم . مرا از آن پرىپيكر ، شكيبائى محال است . خياط چون حالت او بديد ، بر وى رحمت آورد و گفت : اى فرزند ، مرا جانى بيش نيست . او را در سر كار تو بازم . كه تو دل مرا مجروح ساختى . و لكن فردا از بهتر تو تدبيرى كنم كه از آن تدبير ، دل تو شادان گردد . ابراهيم ، خياط را دعا كرده ، بكاروانسرا بازگشت و گفتهء احدب را با دربان بازگفت و آن شب را بروز آورد .\r\nچون بامداد شد ، جامهء فاخر پوشيده ، بدرهء زر بگرفت و بسوى احدب آمده ، او را سلام داد و بنشست . پس از آن گفت : اى عم ، بوعدهء خود وفا كن .\r\nخياط گفت : همين ساعت برخيز و سه مرغ فربه با يك رطل شكر شرى كن و دو كوزه لطيف خريده ، آنها را پر از شربت كن و فردا پس از نماز صبح با ملاح در زورق بنشين و به او بگو همىخواهم كه ما را به پائين بصره ببرى . اگر او بگويد كه\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nمن بيش از يك فرسنگ نتوانمت برد ، تو به او بگو راى ، راى تست . چون يك فرسنگ بگذرد ، او را با مال ترغيب كن تا ترا بباغهاى بصره برساند . نخستين باغى كه تو در آنجا مىبينى ، باغ سيدهء جميله است . آنگاه بدر باغ شو . آنجا دو مصطبهء بلند مىبينى كه فرش ديبا بر آن گسترده و در آنجا مردى گوژپشت مانند من نشسته است . تو حالت خويش بر وى شكايت كن و چنگ در دامن او زن .\r\nشايد كه او به تو رحمت آورد و ترا در مكانى جاى دهد كه سيده را يك نظر از دور توانى ديد . و در دست من جز اين حيلتى نيست . و لكن اگر آن باغبان را دل بر تو نسوزد ، من و تو هلاك خواهيم شد . ابراهيم گفت : يارى از خدا ميخواهم .\r\nما شاء اللّه كان . هرچه خدا خواست ، همان مىشود .\r\nپس از آن ابراهيم از نزد خياط برخاسته ، هرچه خياط گفته بود ، همه را مهيا كرد و بطبقى گذاشته ، بحجرهء خويش برد . چون صبح بدميد ، بكنار دجله آمد . ملاحى را خفته يافت . او را بيدار كرده ، ده دينار زر بر وى بداد و به او گفت :\r\nمرا تا پائين بصره برسان . ملاح گفت : اى خواجه ، زياده از يك فرسنگ ترا نتوانم برد كه اگر يك وجب تجاوز كنم ، من و تو هلاك خواهيم شد . ابراهيم گفت : راى ، راى تست . پس ملاح ، ابراهيم را در زورق گذاشته ، همىرفتند تا ببستان نزديك شدند . آنگاه ملاح گفت : اى فرزند ، از اينجا آن سوى ، زورق برنتوانم گذرانيد ، و گرنه من و تو هلاك شويم . آنگاه ابراهيم ده دينار ديگر بدر آورده ، بملاح داد و گفت : اينها را در نفقه خود صرف كن . ملاح ازو شرمسار گشته ، گفت : كار خود را بخداى تعالى سپردم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و پنجاه و ششم برآمد\r\nگفت : اى ملك جوان‌بخت ، ملاح ، زرها گرفته ، زورق براند . چون بباغ رسيد ، ابراهيم بر پاى خاست و از غايت فرح از زورق بيرون جست ، بدانسان كه تير از\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nكمان همىجهد . و ملاح بسرعت بازگشت . ابراهيم ، اوصاف باغ را چنانچه خياط به او گفته بود ، مشاهده كرد و در باغ را گشوده يافت و در دهليز ، تختى از عاج و بر آن تخت ، مردى گوژپشت و لطيف منظر نشسته ديد كه جامهاى زرين‌طراز در بر و دبوس سيمين زراندود در دست داشت . ابراهيم پيش رفته ، دست او ببوسيد . احدب در حسن و جمال او خيره ماند و با او گفت : اى خوبروى ، تو كيستى و ترا باينجا كه رسانيد ؟ ابراهيم گفت : اى عم ، من كودكى نادان و غريبم .\r\nپس از آن بگريست . باغبان را دل بر وى بسوخت و او را بر تخت فراز برد و اشك از چشمان او پاك كرد و به او گفت : بر تو باكى نيست . اگر وام دارى ، خداى تعالى وام تو ادا خواهد كرد . و اگر از كسى بيم دارى ، خداى تعالى ترا ايمن خواهد گردانيد . ابراهيم گفت : اى عم ، نه وام دارم و نه بيم . به حمد اللّه خواسته بىشمار دارم . دهقان گفت : اى فرزند ، حاجت تو چيست كه خويشتن را بدين مكان خطرناك انداخته‌اى ؟ ابراهيم ، حكايت خود بر وى خواند .\r\nدهقان چون سخن او بشنيد ، ساعتى سر به زير انداخته ، گفت : اى فرزند ، مگر خياط احدب ترا بسوى من دلالت كرده ؟ ابراهيم گفت : آرى . دهقان گفت :\r\nاو برادر من است . پس از آن گفت : اى فرزند ، اگرنه محبت تو در دل من جاى گرفته بود و اگرنه رحمت ميآوردم ، ترا و برادر خود ، خياط را با دربان كاروانسرا و زن او هلاك ميكردم . پس از آن گفت : اى فرزند ، بدان كه اين باغ در روى زمين ، مانند ندارد و اين باغ ، لؤلؤ نام دارد و هيچكس جز سلطان و من و جميله بر اين باغ داخل نگشته . و من بيست سالست كه در اين باغ هستم . كسى را نديده‌ام كه بدين مكان درآيد . و در هرچهل روز ، جميله بكشتى نشسته ، با كنيزكان خود بدين باغ آيد . و لكن من يك جان بيش ندارم . او را در سر كار تو بازم و خود را فداى تو كنم . در آن هنگام ابراهيم ، دست او را ببوسيد . دهقان به او گفت : در نزد من بنشين تا از بهر تو تدبيرى كنم . پس از آن دهقان دست ابراهيم گرفته ، بباغ اندر آورده ،\r\nابراهيم ، باغ را گمان كرد كه بهشت است و آنجا را نزهتگاهى عجيب\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nيافت و در ميان آن باغ ، بركهء آبى از سلسبيل صافتر داشت و در آن باغ ، وحشيان و غزالان و همه‌گونه پرندگان ديد كه بلحنهاى مختلف همىخواندند و هوش از شنوندگان ميربودند . ابراهيم را از ديدن آن باغ ، نشاط و طرب روى داد . دهقان به او گفت : باغ مرا چگونه مىبينى ؟ ابراهيم جواب داد : اين نه باغست ، بلكه بهشت روى زمين است . دهقان بخنديد . پس از آن برخاسته ، ساعتى غايب شد . خوانى بازآورد كه در آن مرغ بريان گشته و طعام لذيذ و حلوا بود . طبق در برابر بنهاد .\r\nابراهيم گفته است كه : من به قدر كفايت ، خوردنى بخوردم . دهقان چون خوردن من بديد ، فرحناك شد و گفت : به خدا سوگند كار ملوك و فرزندان ملوك چنين است . پس از آن چيزهائى كه من باشارت خياط خريده بودم ، بر وى بنمودم .\r\nدهقان گفت : اينها را با خويشتن نگاهدار كه در وقتى جميله حاضر شود ، اينها بر تو سود خواهد بخشيد . كه در آن‌وقت ، مأكول از بهر تو نتوانم آورد . پس از آن دهقان برخاسته ، دست مرا بگرفت و مرا بمكانى كه در برابر ايوان جميله بود ، بياورد و در ميان درختان ، عريشه‌اى بساخت و با من گفت : بر اين عريشه فراز شو . وقتى كه جميله بايوان اندر آيد ، تو از اين عريشه او را توانى ديد . ولى او ترا نتواند ديد . و از اين افزون‌تر در نزد من حيلتى نيست . و ترا بايد اعتماد بخداى تعالى كنى . ابراهيم او را شكرگذارى كرده ، دست او را ببوسيد و طبق را كه شربت و كباب در آن بود ، در عريشه گذاشت . و دهقان به او گفت : اى جوان خوب‌روى ، در باغ تفرج كن و از ميوه‌هاى درختان بخورد . كه جميله فردا بتفرج باغ خواهد آمد . آنگاه بتفرج باغ گرائيد و از ميوه‌هاى آنجا همىخورد تا شب برآمد . و آن شب را با وجد و شوق بروز آورد .\r\nچون بامداد شد ، دوگانه بگذارد كه ناگاه باغبان با گونهء متغير برسيد و گفت :\r\nاى فرزند ، بعرشه فراز شو كه اينك كنيزكان آمدند و جميله پس از ايشان خواهد رسيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\n\r\nچون شب نهصد و پنجاه و هفتم برآمد\r\nگفت : اى ملك جوان‌بخت ، دهقان به او گفت : اينك كنيزكان رسيدند و جميله نيز به زودى خواهد رسيد . و زنهار كه عطسه كنى و يا سرفه نمائى ، كه من و تو هلاك خواهيم شد . در حال ابراهيم برخاسته ، بعريشه برشد و دهقان برفت . آنگاه پنج تن كنيزكان ماهروى بايوان باغ درآمدند و ايوان را رفته ، گلابش بزدند و فرشهاى ديبا در آن مكان بگستردند و عود و عنبر بر آتشى نهادند . پس از آن پنج تن كنيزكان زهره‌جبين كه آلات طرب در كف داشتند و جميله در ميان ايشان بدرون خيمهء ، از ديباى سرخ ميامد . و دختركان ، دامنهاى خيمه را با چنگالهاى زرين برداشته بودند تا اينكه بايوان درآمدند . ابراهيم از جميله و از جامهاى جميله چيزى نديد . با خود گفت : به خدا سوگند كه همه رنجهاى من ضايع شد . آنگاه كنيزكان ، خوردنى پيش آوردند . جميله خوردنى خورده ، دست بشست . پس از آن تختى از براى جميله بنهادند . جميله بر تخت نشسته ، كنيزكان ، آلات طرب همىنواختند و به آوازهاى نشاطانگيز همىخواندند . كه عجوزى در آن ميان برقص اندر آمد . آنگاه كنيزكان پيش آمده ، پردهء برداشتند و جميله بيرون آمد و برقص كردن عجوز همىخنديد . ابراهيم او را بديد و بحلى و حلل او نظاره كرد . بر سر او تاج مرصع با در و گوهر و در گردنش گردن‌بندى از لؤلؤ و در ميانش كمرى از زبرجد و ياقوت بود . پس كنيزكان در برابر او زمين بوسيدند و بر پاى ايستادند و همىخنديدند . ابراهيم گفته است : چون او را بديدم ، عقل من برفت و از حسن و جمال او بحيرت اندر گشته ، بى خود افتادم . چون به خود آمدم ، اين بيت برخواندم :\r\n آمدمت كه بنگرم باز نظر به خود كنم * سير نميشود نظر بس‌كه لطيف‌منظرى \r\nآنگاه عجوز با كنيزكان گفت : برخيزيد و رقصان رقصان بخوانيد .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nابراهيم گفته است : در حالتى كه من چشم بر وى دوخته بودم ، او را بر من نظر افتاد و مرا بديد . روى او دگرگون شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 387 ","page_number":387},
  {"content":"\r\n\r\n\r\nچون شب نهصد و پنجاه و هشتم برآمد\r\nگفت : اى ملك جوان‌بخت ، ابراهيم گفت : جميله مرا بديد و روى او دگرگون گشت و بكنيزكان گفت : شما بتغنى مشغول باشيد تا من بسوى شما بازگردم . پس از آن كاردى را به قدر نصف ذراع كه در آنجا بود گرفته ، بسوى من آمد . چون به من نزديك شد ، من از خود برفتم . چون چشم او بر چشم من افتاد ، ساعدش سست شده ، كارد از دستش بيفتاد و گفت :\r\n هرجا كه پارسى بت من جلوه‌گر شود * بس شيخ پارسا كه برندى سمر شود \r\nپس از آن به من گفت : اى پسر ، خاطر آسوده دار كه ترا از همه بيمها امانست . من بگريستن مشغول شدم . پرسيد : اى پسر ، مرا خبر ده كه تو كيستى و از بهر چه بدين مكان آمده‌اى ؟ من در برابر او زمين بوسه دادم . او گفت : بر تو باكى نيست . بگو كه كيستى ؟ ابراهيم گفته است : من حكايت خود را از آغاز تا انجام بر وى حديث كردم . او را كار من عجب آمد و به من گفت : اى خواجه ، ترا به خدا سوگند مىدهم كه تو ابراهيم بن خصيب هستى ؟ گفتم : آرى . پس خويشتن بر زمين انداخت و گفت : اى خواجه ، از بهر تو بود كه مردان ناخوش ميداشتم .\r\nزيرا كه من شنيده بودم كه در مصر ، كودكى هست كه در جهان از او خوب‌روتر كسى نيست . من از شنيدن صفتهاى تو بر تو عاشق شدم و خاطرم بستهء محبت تو گرديد .\r\n ميشنيدم كه جان جانانى * چون بديدم هزار چندانى \r\nمنت خداى را كه مرا از ديدار تو بهره‌مند ساخت . به خدا سوگند كه اگر جز تو ديگرى ميبود ، دربان و خياط و دهقان را بر دار ميكردم . پس از آن با من گفت : چه حيلتى سازم كه كنيزكان آگاه نشوند و من خوردنى بياورم تا تو آن را\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nبخورى ؟ من به او گفتم : اى روشنى ديدهء من ، در نزد من خوردنى و شربت هست .\r\nپس از آن طبق را در برابر او بگشودم . آن پرى روى و من به خوردن بنشستيم . و گمان ميكردم كه خواب ميبينم . پس از آن شربت پيش آورد . بنوشيدم . و از صبح تا ظهر من و او بدين حالت بوديم . و كنيزكان در سوى ديگر باغ همىرقصيدند .\r\nپس از آن برخاسته ، با من گفت : يكى كشتى مهيا كن و در فلان مكان بانتظار من بنشين تا من بسوى تو بازآيم . و مرا بجدائى تو شكيبائى نيست . من گفتم : اى خاتون ، من خود يكى كشتى دارم كه ملك من است و ملاحان در اجارهء منند و انتظار من همىكشند . پرى روى جواب داد : مرا نيز مقصود همين بود . پس از آن بسوى كنيزكان رفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و پنجاه و نهم برآمد\r\nگفت : اى ملك جوان‌بخت ، جميله بسوى كنيزكان رفت و بايشان گفت : برخيزيد تا بسوى قصر بازگرديم . كنيزكان گفتند : چگونه بازگرديم ؟ كه ما را عادت اين بود كه سه روز در باغ بسر ميبرديم . جميله جواب داد : من خويشتن را گران همىبينم . گويا كه رنجورم و همىترسم كه رنجورى من سخت گردد . كنيزكان بفرمان جميله بشتافتند و روى بكنار دجله گذاشتند و در زورق بنشستند .\r\nآنگاه دهقان بنزد ابراهيم آمد . و او را از ماجرى آگاهى نبود . گفت : اى ابراهيم ، تو شكايت از بخت خويش كن كه حظ تو اين بود كه از ديدار جميله بهره‌مند نشوى . و گرنه او را عادت اين بود كه سه روز در باغ بسر ميبرد . مرا بيم از آنست كه ترا ديده باشد . ابراهيم گفت : مرا نديده و من او را نديده‌ام و هرگز از ايوان بيرون نيامد . دهقان گفت : راست ميگوئى . كه اگر او ترا ديده بود ، ما را هلاك ميكرد . و لكن تو در نزد من بنشين . شايد كه هفتهء ديگر نيز جميله بباغ آيد و تو او را ببينى و چشم از او سير كنى . ابراهيم گفت : اى خواجه ، من مالى بسيار\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nدارم . مرا خاطر از بهر مال در تشويش است و همىترسم كه آن مال را دزدان ببرند . دهقان گفت : اى فرزند ، جدائى تو بر من سخت دشوار است . پس ابراهيم را در آغوش گرفته ، او را وداع كرد .\r\nابراهيم روى بسوى كاروانسرا گذاشت . چون نزد دربان رسيد ، دربان پرسيد : خبر خوش در نزد تو هست يا نه ؟ ابراهيم جواب داد : متاعهاى من بياور تا به شهر خويش روم . كه پديد آمدن مقصود خود را دشوار مىبينم . دربان ، او را وداع كرده ، متاعهاى او را برداشت و بكشتيش برسانيد .\r\nپس از آن ابراهيم بمكانى كه جميله گفته بود ، برآمد و در انتظار جميله بنشست . چون شب تاريك شد ، جميله در صورت مردان پديد آمد . بدستى تير و كمان و در دستى ديگر تيغ برهنه داشت . بابراهيم گفت : پسر خصيب توئى ؟\r\nابراهيم جواب داد : آرى ، منم . گفت : اى ناپاك ، ترا جرأت بدان مقام رسيده كه از شهرهاى دور آمده ، راه دختران ملوك بزنى ؟ برخيز و در نزد سلطان حاضر شو . ابراهيم از اين سخن ، بى خود افتاد . ملاحان از بيم بهلاك نزديك شدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و شصتم برآمد\r\nگفت : اى ملك جوان‌بخت ، ابراهيم گفته است : چون جميله ديد كه بر من چه رفت ، ريش مزور كه بزنخ آويخته بود ، بركند و شمشير دور انداخت و منطقه از كمر بگشود . ديدم كه جميله است . به او گفتم : به خدا سوگند تو دل من بشكافتى .\r\nآنگاه بملاحان گفتم : در راندن كشتى بشتابيد . در حال ، بادبان برافراشته ، بسرعت كشتى براندند . روزىچند نرفت كه ببغداد برسيديم . ناگاه در كنار شط ، كشتى ايستاده بديدم . ملاحان كه در آن كشتى بودند ، بانگ بملاحان كشتى ما زدند و يكان‌يكان را نام بردند و سلامت ما را تهنيت گفتند . پس از آن كشتى خويشتن بسوى كشتى ما آوردند . چون نيك نظر كرديم ، ابو القاسم صندلانى در آن كشتى\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nبود . چون ما را بديد ، گفت : الحمد للّه على السلامة . آيا حاجت خود روا كردى يا نه ؟ گفتم : آرى . آنگاه شمع فروزان كه در برابر او بود برداشته ، بما نزديك شد .\r\nچون جميله او را بديد ، حالتش دگرگون شد و گونه‌اش زرد گشت . و ابو القاسم بجمال او نگاه كرده ، گفت : مرا مقصود ، همين بود . اكنون در امان خدا روان شويد كه من ببصره خواهم رفت و سلطان را با من مشورتى هست . آنگاه خرجينى پر از حلوا بيرون آورده ، بكشت ما انداخت . حلواها با بنگ آميخته بود .\r\nابراهيم با جميله گفت : اى روشنى چشمم ، از اين حلوا بخور . جميله بگريست و گفت : اى ابراهيم ، ميدانى اين كيست ؟ ابراهيم جواب داد : آرى . اين فلانست .\r\nجميله گفت : او پسر عم منست . مرا از پدر خواستگارى كرد . من او را اجابت نكردم و او اكنون ببصره روانست . شايد كه پدرم را از ما آگاه كند . گفتم : اى خاتون ، او ببصره نرسيده ، ما بموصل خواهيم رسيد . و نميدانستم كه در غيب از بهر ما چه مقدر است . پس من اندكى از آن حلوا بخوردم . هنوز در اندرون من جاى نگرفته بود كه بى خود بر زمين افتادم .\r\nبامدادان عطسه كردم كه بنگ از بينى من بيرون آمده ، چشم گشوده ، خويشتن را برهنه در خرابه افتاده ديدم . طپانچه بر سر و روى خويش زدم و با خود گفتم : اين چه حيلت بود كه صندلانى با من كرد ؟ مرا از جامه ، جز شلوارى نمانده بود . آنگاه برخاسته ، حيران حيران همىرفتم كه ناگاه والى با جماعتى كه تيغها به كف داشتند ، برسيدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و شصت و يكم برآمد\r\nگفت : اى ملك جوان‌بخت ، ابو الحسن گفت : ناگاه والى با جماعتى كه تيغها به كف داشتند ، برسيدند . من هراس كرده ، در گرمابهء خرابى كه در آنجا بود ، پنهان شدم .\r\nپاى بگرمابه نهادم . پاى من بلغزيد . دست برده ، چيزى را بگرفتم . دستم به خون\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nآلوده گشت و ندانستم كه او چيست . دست خود را با شلوار پاك كردم . دوباره دست بدان سوى بردم . دستم بكشتهء برآمد . گفتم : سبحان اللّه . اين چه حيلتى است كه من گرفتار شدم ؟ پس از آن در زاويه‌اى از زاويه‌هاى گرمابه پنهان شدم .\r\nناگاه والى بدر گرمابه بايستاد و گفت : در اين مكان داخل شويد و جستجو كنيد .\r\nدو تن از خادمان با مشعلهاى خود بگرمابه اندر شدند . من از بيم در پشت ديوارى پنهان شدم . بروشنى مشعلها در آن كشته تامل كردم . دختركى ديدم كه روى او مانند آفتاب و سر او در طرفى و تنش در طرفى ديگر است و جامهاى گران‌قيمت دربر دارد . من چون او را بديدم ، لرزه بر اندامم بيفتاد .\r\nآنگاه والى ، خود بگرمابه درآمد و گفت : اطراف گرمابه بگرديد و زاويه‌هاى او را جستجو كنيد . خادمان بسوى مكانى كه من در آنجا بودم ، بيامدند . يكى از ايشان مرا ديده ، بسوى من آمد و در دست او كاردى به مقدار نصف ذراع بود . چون به من نزديك شد ، گفت : آفرين بر تو اى پسر خوب‌روى ، و اين كشته را از براى چه كشته‌اى ؟ من گفتم : به خدا سوگند من او را نكشته‌ام و كشندهء او را نشناسم و بدين مكان نيامده‌ام مگر از بيم شما . پس قصهء خود بر وى فروخواندم و به او گفتم : ترا به خدا سوگند مىدهم كه ستم بر من روا مدار . كه من بخويشتن مشغولم . او را دل به من سوخت . مرا گرفته ، پيش والى برد . والى چون دست خونين مرا بديد ، گفت : اين حالت حاجت بگواه ندارد . گردن او را بزنيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و شصت و دوم برآمد\r\nگفت : اى ملك جوان‌بخت ، والى به كشتن من دستور داد . و چون من اين بشنيدم ، سخت بگريستم و سرشك از ديده روان ساخته ، اين دو بيت برخواندم :\r\n آه از اين زندگى ناخوش من * وز دل و خاطر مشوش من \r\n\r\n","description":"","footnote":"","page_name":" 392 ","page_number":392},
  {"content":"\r\n\r\n سپر زخم حادثات شده است * دل پرتير همچو تركش من \r\nپس از آن فريادى برآورده ، بى خود بيفتادم . سياف بر من رحمت آورد و گفت : به خدا سوگند كه اين پسر بقاتل نميماند . والى گفت گردن سياف بزدند . پس از آن مرا در نطع بنشاندند و چشمان مرا ببستند . سياف از والى دستورى خواست كه گردن من بزند . فرياد واغربتا برآوردم . ناگاه سوارى چند برسيدند و گوينده‌اى ميگفت : اى سياف ، دست از او نگاه دار . و آمدن ايشان سبب عجيب داشته و او اين بود كه خصيب ، سلطان مصر ، حاجبى بسوى خليفه هرون الرشيد روانه ساخته ، هديتها و تحفها و كتابى در صحبت او فرستاده و مضمون كتاب اين بود كه : ساليست پسر من ناپديد گشته و شنيده‌ام كه او در بغداد است . و مقصود از احسان خليفه اينست كه به جستجوى او بفرمايد تا در تفحص او كوشش كنند .\r\nچون او را پديد آورند ، در صحبت حاجب بسوى من فرستند . چون خليفه كتاب بخواند ، والى را فرمود كه او را جستجو كنند . و پيوسته والى از خبر او جويان بود تا اين‌كه گفته شد كه او در بصره است . خليفه را از اين خبر آگاه كردند . آنگاه خليفه كتابى نوشته ، بحاجب مصرى داد و او را رفتن بصره بفرمود و جماعتى از اتباع وزير با حاجب همراه كرد . حاجب ، همان ساعت بجستجوى پسر خواجه بيرون رفت و آن پسر در نطع نشسته و جلاد را تيغ در كف ايستاده ديد . بانگ بر سياف زد كه : او را مكش .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و شصت و سوم برآمد\r\nگفت : اى ملك جوان‌بخت ، حاجب گفت : او را مكش . والى چون حاجب را بديد و او را بشناخت ، از بهر او پياده گشت . حاجب با وى گفت : اين پسر كيست و كار او چيست ؟ والى ، خبر وى با او بازگفت . حاجب نمىدانست كه او ابراهيم پسر\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nسلطانست . گفت : اى والى ، اين پسر چنان مىنمايد كه قاتل نباشد . آنگاه فرمود كه بند از او بردارند . چون بند از او برداشتند ، حاجب گفت : او را نزد من آوريد .\r\nابراهيم را پيش حاجب بردند . ابراهيم از بسيارى رنجها كه برده بود ، گونهء ارغوانيش زعفرانى گشته و حالتش دگرگون شده بود . حاجب پرسيد : اى پسر ، از قضيت خود خبر ده و بگو كه چرا تو با اين مقتول در اين مكانى ؟ چون ابراهيم بسوى حاجب نظر كرد ، او را بشناخت و با او گفت : واى بر تو . مگر مرا نمىشناسى ؟ من ابراهيم بن خصيبم . شايد كه تو از بهر من آمده‌اى ؟ حاجب در وى تأمل كرده ، او را نيك بشناخت . در حال بر پاى وى افتاد . چون والى ، كردار حاجب را با آن پسر بديد ، گونه‌اش زرد گشت .\r\nآنگاه حاجب با والى گفت : واى بر تو ستمكار . همىخواستى پسر سلطان مصر را بكشى ؟ والى ، دامن حاجب را ببوسيد و گفت : اى خواجه ، من او را در چنين حالت ، چگونه توانستم شناخت ؟ كه ما او را در اين مكان ديده ، دخترك را در پهلوى او كشته يافتيم . حاجب گفت : واى بر تو . ولايت بر تو سزاوار نيست . از آن‌كه اين پسريست كه از عمر او پانزده سال بيش نرفته و او تاكنون گنجشكى نكشته است . چگونه ميتواند آدمى را بكشد ؟ تو او را مهلت نداده‌اى و از حالتش نپرسيده‌اى . پس از آن با والى گفت : كشندهء دخترك را جستجو كنيد . و دوباره خادمان والى بگرمابه داخل گشته ، كشندهء دخترك را پديد آوردند و او را گرفته ، نزد والى بردند .\r\nپس والى ، او را گرفته ، روى بدار الخلافه گذاشت و خليفه را از ماجرى آگاه كرد . هرون الرشيد بكشتن كشندهء دخترك فرمان داد . پس از آن پسر خصيب را بخواست . چون ابراهيم در برابر خليفه حاضر شد ، خليفه بر روى او بخنديد و با او گفت : قضيت خويش بازگوى و ماجرى بيان كن . ابراهيم ، حكايت خود را از آغاز تا انجام بيان كرد . اين كار بر خليفه دشوار شد . در حال ، مسرور سياف را ندا داد و به او گفت همين ساعت بخانهء ابو القاسم صندلانى رفته ، او را با دخترك بياورد . در حال ، مسرور برفت و بخانهء صندلانى هجوم آورده ، دخترك را ديد كه\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nاز گيسوانش آويخته و از هلاكش چيزى نمانده . آنگاه مسرور ، دخترك را بگشود و او را با صندلانى بازآورد .\r\nچون خليفه ، دخترك را بديد ، از جمال او عجب آمدش . پس از آن فرمود كه دست‌هاى صندلانى كه اين دخترك را آزرده ، ببرند و او را بر دار كرده ، اموال و املاك او را بابراهيم دهند . خادمان چنان كردند كه خليفه بفرمود .\r\nدر آن هنگام ، ابو الليث ، حاكم بصره ، پدر جميله دررسيد و از ابراهيم بن خصيب بخليفه شكايت كرد و از خليفه داورى خواست . خليفه گفت : ابراهيم اگر دختر ترا بىاجازت تو آورده ، او را از هلاك نيز خلاصى داده . پس خليفه بحاضر آوردن پسر خصيب بفرمود . چون حاضر آمد ، خليفه بابو الليث گفت :\r\nمگر راضى نيستى كه چنين پسر خوب‌روى كه پسر سلطان مصر است ، داماد تو شود ؟ ابو الليث جواب داد : اكنون راضى شدم . آنگاه خليفه ، قاضى و گواهان حاضر آورده ، دخترك به ابراهيم تزويج كرد و همهء اموال صندلانى برو بخشيده ، از بهر او سازوبرگ سفر مهيا كرده ، او را بسوى مصر فرستاد . ابراهيم با دخترك بعيش و طرب همىزيستند تا اينكه برهم‌زنندهء لذات بر ايشان بتاخت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و شصت و چهارم برآمد\r\n\r\nحكايت شجرة الدر\r\nو از جملهء حكايت‌ها اى ملك جوان‌بخت ، اين است كه : خليفه معتضد باللّه ، 21 بلندهمت و شريف النفس بود . و در بغداد ، ششصد وزير داشت كه از او كارهاى مردم ، هيچ‌گونه پوشيده نمىماند . پس روزى با ابن حمدون از بهر تفرج رعيت‌ها بيرون آمدند كه خبرهاى مردم بشنوند و حالت ايشان بدانند .\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nگرمى هوا ايشان را بگرفت . بكوچهء لطيفى رسيده ، به آن كوچه داخل شدند و در صدر آن كوچه ، خانهء بلند بنيانى ديدند . از بهر گرفتن خستگى راه بر در آن خانه بنشستند . از آن خانه دو خادمك قمرمنظر بيرون آمدند . يكى از ايشان با ديگرى هميگفت : كاش مهمانى پديد ميآمد . از آن‌كه خواجه من تا مهمان نباشد ، خوردنى نمىخورد . و ما امروز تا اين وقت گرديديم ، كسى را نيافتيم .\r\nخليفه از سخن ايشان شگفت ماند و گفت : براى تفرج كرم خداوند اين خانه داخل شويم و مروت خداوند خانه را بعيان ببينيم و بدان سبب نعمتى از ما به دو رسد . آنگاه با خادمك گفت : از خواجهء خود بآمدن جمعى از غريبان دستورى بطلب . و خليفه هروقت مىخواست كه برعيت تفرج كند ، در زى بازرگانان بيرون ميآمد . پس خادم بخواجهء خود بازگشت و او را از واقعه آگاه كرد .\r\nخواجه فرحناك گشته ، برخاست و خود با خادمان بيرون آمد . و او جوانى بود بديع الجمال و پيراهنى بلند و ردائى زرين طراز كه با طيب معطر بود ، در بر و انگشترى ياقوت در انگشت داشت . چون خليفه را با ابن حمدون بديد ، گفت :\r\nمرحبا بخواجگانى كه از قدوم مبارك خود ، ما را نواخته و غايت لطف بما كرده‌اند . پس چون ايشان به خانه درآمدند ، خانه‌اى ديدند نمونه‌اى از بهشت .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و شصت و پنجم برآمد\r\nگفت : اى ملك جوان‌بخت ، خليفه با ابن حمدون ، خانه را ديدند كه قطعهء است از بهشت و بدرون آن خانه ، باغى است كه همه‌گونه درختان و گلها در آن باغست چنان كه هوش از نظارگيان همىبرد و غرفهاى آنخانه را با فرشهاى حرير و ديبا فرش كرده‌اند . پس ايشان بنشستند . معتضد خليفه در آن خانه و فرشها تامل ميكرد . ابن حمدون گفته است كه : من بخليفه نظر كرده ، در جبين او علامت تغيير يافتم . با خود گفتم : آيا چه روى داد كه خليفه خشمگين گشت ؟ پس از آن طشتى زرين بياوردند . ما دست بشستيم . سفرهء حرير بگستردند و مائده از خيزران بنهادند . چون سرپوش از ظرفها برداشتند ، طعامها ديدم ماننده شكوفهاى بهار ، گوناگون . پس از آن خداوند خانه گفت : اى خواجگان ، بسم اللّه . به خدا سوگند از گرسنگى به هلاكت نزديك بودم . از خوردن اين طعام ، انعام بر من تمام كنيد . و خداوند خانه ، مرغ بريان گشته پاره ميكرد و در پيش ما ميگذاشت و بهجت آشكار كرده ، اشعار همىخواند و حكايات همىگفت و لطايفى كه لايق مجلس بود ، به كار ميبرد . ابن حمدون گفته است كه : ما خوردنى بخورديم . پس از آن بمجلس ديگر كه هوش از نظارگيان ميربود و رايحه‌هاى معطر بر مشام جان ميوزيد ، درآمديم . آنگاه سفره بگستردند و ميوها و حلواها فروچيدند . ما را از آن مجلس ، فرح و انبساط افزون گشت . و لكن خليفه را دل نمىگشود و تبسم نمىكرد . با اينكه او لهو و لعب دوست ميداشت و حسود و ظلوم نبود . من با خود مىگفتم : كاش مىدانستم سبب اندوهگينى خليفه چيست ؟ پس از آن ، طبق شربت را بنهادند و شربتهاى گوناگون در باديهاى بلورين و سيمين فروچيدند . و خداوند خانه با شاخهء خيزران ، در غرفه را بزد . آنگاه در گشوده شد و از آن غرفه ، سه تن كنيزكان كه بآفتاب و ماه همىمانستند ، بدر آمدند . و آن كنيزكان ،\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nعودزن و چنگى و رقاص بودند . پس از آن نقل و ميوه پيش آوردند . ابن حمدون گفته است كه : در ميان ما و كنيزكان ، پردهء از ديبا فروآويختند كه آن پرده شلالهاى ابريشم و حلقهاى زرين داشت . و لكن خليفه بهيچيك از آنها التفات نمىكرد و خداوند خانه نميدانست كه در خانهء او كيست .\r\nپس خليفه با خداوند خانه گفت : آيا تو شريف هستى ؟ آن مرد جواب داد : لا و اللّه . اى خواجه ، من از فرزندان بازرگانم و در ميان مردم بابو الحسن على بن احمد خراسانى معروفم . خليفه به او گفت : آيا مرا ميشناسى ؟ گفت : اى خواجه ، به خدا سوگند مرا معرفت به هيچ يك از شما خواجگان نيست . ابن حمدون گفت :\r\nاى مرد ، اين خليفه معتضد باللّه است . در حال ، آن مرد برخاسته ، در برابر خليفه ، زمين ببوسيد و از بيم همىلرزيد و گفت : ايها الخليفه ، ترا بپدران پاكت سوگند مىدهم كه اگر از من تقصيرى در حضرت تو رفته باشد ، بر من ببخشاى . خليفه گفت : اكرامى كه تو از بهر ما كردى ، اندازه نداشت . اما چيزى از تو مرا ناخوش آمد . اگر تو حديث براستى گوئى ، از من نجات يا بى . و اگر حقيقت حال با من نگوئى ، ترا بحجتى واضح بگيرم ترا عذابى كنم كه كسى را چنان عذاب نكرده باشم . آن جوان گفت : معاذ اللّه كه دروغ گويم . ايها الخليفه ، چه چيز از من ترا ناخوش آمد ؟ خليفه گفت : من از وقتى كه به خانه تو اندر آمده‌ام ، مرا چشم بحسن اين خانه و خوبى ظرفها و فرشهاى اينجاست . ولى بر همهء اينها نام جد خود ، متوكل على اللّه را نقش گشته مىبينم . آن جوان گفت : آرى ايها الخليفه ، كسى را قدرت آن نيست كه جز راستى در خدمت تو سخن بگويد . آنگاه خليفه ، او را جواز نشستن داد . خداوند خانه بنشست . خليفه گفت : حديث با من بازگوى .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و شصت و ششم برآمد\r\nگفت : اى ملك جوان‌بخت ، خليفه گفت : حديث بازگوى . جواب داد : ايها الخليفه ،\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nبدان كه در بغداد از من و پدر من توانگرتر كسى نبود و پدرم در بازار صرافان و عطاران و بزازان دكانها داشت و در هردكان ، وكيلى گذاشته و از همه‌گونه بضاعت فروچيده بود . در بازار صيرفيان در داخل دكان ، حجرهء داشت كه در آنجا بخلوت مينشست . و دكه ، مخصوص بيع و شرى بود . و پدرم با آن‌همه خواسته بيكران ، جز من پسرى نداشت . چون او را مرگ دررسيد ، مرا نزد خود خوانده ، مادر مرا به من سپرد و مرا بپرهيزكارى وصيت كرد . پس از آن درگذشت و خليفه را عمر و دولت ، پاينده باد .\r\nآنگاه من مشغول لذتها شدم . از بهر خود ، صديقان گرفتم ولى مادر ، مرا از اين كار نهى ميكرد و ملامتم ميگفت . من سخن او نمىپذيرفتم تا همهء مال من برفت . آنگاه عقار و ضياع بفروختم . جز خانه‌اى كه در آنجا مسكن داشتم ، چيزى نماند . و آنجا خانه‌اى بود خوب . ايها الخليفه ، من با مادرم گفتم :\r\nهميخواهم كه اين خانه بفروشم . مادرم گفت : اگر اين خانه بفروشى ، جاى نشستن نخواهى يافت و در ميان مردم رسوا خواهى شد . من گفتم : اى مادر ، قيمت اين خانه پنج هزار دينار است . از قيمت او بهزار دينار ، خانهء شرى كنم و با باقى آن بتجارت مشغول شوم . مادرم گفت : آيا خانه را به اين قيمت به من ميفروشى يا نه ؟ گفتم : آرى ميفروشم . در حال ، صندوقى درآورده ، او را بگشود و ظرفى از آهن چينى بدر آورد كه در آن ظرف پنج هزار دينار بود . چون آن مال بديدم ، گمان كردم كه آن خانه پر از زر شد . مادرم گفت : اى فرزند ، گمان مكن اين مال ، مال پدر تو است . به خدا سوگند من اين مال را از پدر خود از براى وقت حاجت ذخيره كرده بودم . ايها الخليفه ، من آن مال از مادر خود گرفته ، بكردارهاى ناصواب خويش بازگشتم و با ياران به خوردن و نوشيدن بنشستم تا اينكه پنج هزار دينار تمام شد . و از مادر پند نپذيرفتم و به او گفتم : همىخواهم كه خانه را بفروشم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n\r\nچون شب نهصد و شصت و هفتم برآمد\r\nگفت : اى ملك جوان‌بخت ، ابو الحسن گفت : به مادرم گفتم : همىخواهم كه خانه را بفروشم . مادرم گفت : اى فرزند ، من ترا از فروختن آن نهى كردم . از آن‌كه ميدانستم تو به خانه محتاج هستى و بدين‌سبب من قيمت آن را به تو دادم . اكنون چگونه او را توانى فروخت ؟ من به او گفتم : سخن بر من دراز مكن . ناچار خانه را بايدم فروخت . مادرم گفت : تو خانه را به پانزده هزار دينار به من به فروش . به شرط اينكه كارهاى ترا من خود ، مباشر شوم . من خانه را به آن قيمت و با آن شرط بفروختم . آنگاه وكيل‌هاى پدر مرا حاضر آورد . بهر يكى از ايشان هزار دينار بداد و مال را زيردست خود گرفت و خود بداد و ستد مشغول شد و پاره‌اى از آن مال به من داد كه با او تجارت كنم . و به من گفت : تو در دكان پدرت بنشين . من آنچه مادرم گفت ، چنان كردم و بحجرهء كه در بازار صرافان بود ، بيامدم و نشسته ، ببيع و شرى مشغول شدم . و يك بر ده سود كردم تا آن‌كه مال من بسيار شد .\r\nچون مادرم حالت من نكو يافت ، آنچه كه در نزد خود از زر و گوهر و معدنيات ذخيره داشت ، بر من آشكار كرد و مرا حالت ، روزبروز بهتر و نيكوتر شد تا اينكه عقار و ضياع من به من بازگشت و حالتم چنان شد كه بود . و ديرگاهى بدان حالت بودم . وكيل‌هاى پدرم نزد من آمدند . من سرمايه‌ها ، بايشان دادم . پس از آن حجرهء ديگر بدرون دكان بساختم .\r\nايها الخليفه ، به عادت خويشتن در حجره نشسته بودم كه ناگاه كنيزكى درآمد كه از او نيكوتر ، چشم كسى نديده . به من گفت : اين حجرهء ابو الحسن خراسانى است ؟ گفتم : آرى . گفت : ابو الحسن در كجاست ؟ گفتم : من ابو الحسنم . و لكن ايها الخليفه ، مرا از حسن و جمال او ، عقل بزيان رفت و هوشم بپريد . پس آن دخترك بنشست و به من گفت : غلام خود را بگو كه سيصد دينار زر به من بشمارد .\r\nمن بغلام گفتم كه : آن مقدار زر بوى بشمار . آن دخترك زرها گرفته ، بازگشت . و\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nمرا عقل با او برفت . غلام من گفت : آيا تو اين دختر ميشناسى ؟ گفتم : لا و اللّه .\r\nغلام گفت : از بهر چه ، نشناخته زرش دادى ؟\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و شصت و هشتم برآمد\r\nگفت : اى ملك جوان‌بخت ، غلام گفت : از بهر چه ، نشناخته زرش دادى ؟ گفتم : به خدا سوگند مرا حسن و جمال او چنان خيره و حيران كرد كه سخن خويش ندانستم .\r\nآنگاه غلام برخاسته ، بىآن‌كه مرا آگاهى باشد ، در پى آن دخترك روان شد .\r\nپس از ساعتى گريان‌گريان بازگشت و در روى او اثر ضربتى بود . گفتم : اى غلام ، ترا چه روى داد ؟ گفت : در پى آن دخترك بيفتادم تا منزل او بشناسم . آن ماه‌روى ، رفتن من بدانست . بسوى من بازگشته ، با ضربتى مرا مجروح كرد و نزديك بود كه چشم من تلف شود . اى خليفه جهان ، من يك ماه بانتظار او نشسته ، آن دخترك را نديدم و در عشق او شكيبائى من تمام شد . تا اينكه آخر ماه رسيد .\r\nناگاه آن دخترك درآمد و بر من سلام كرد . من از فرح ، پريدن گرفتم .\r\nدخترك ، حالت من بپرسيد و گفت : شايد تو با خود گفتى كه اين محتاله بود كه مال من گرفته ، برفت ؟ من گفتم : به خدا سوگند اى خاتون ، مرا زر و مال و تن و روان از آن تست . آنگاه نقاب از رخ بركشيد و از بهر راحت بنشست . و او را سر و گردن ، بحلى و حلل آراسته بود . پس از آن به من گفت : سيصد دينار از بهر من بشمار . من دينارها بشمردم . او زر از من گرفته ، بازگشت . من بغلام گفتم : بر اثر او برو . غلام بر اثر او رفته ، بازگشت . ولى مبهوت بود . ديرگاهى گذشت . آن دخترك بازنيامد .\r\nروزى از روزها نشسته بودم كه آن دخترك پديد آمد و ساعتى با من در حديث شد . پس از آن گفت : پانصد دينار زر از بهر من بشمار . خواستم به او\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nبگويم كه از بهر چه پانصد دينار دهم ، ولى عشق و وجد از سخن گفتنم بازداشت . اى خليفه ، من هرچه بر وى نظاره ميكردم ، عشق من فزونتر ميشد و اندام من ميلرزيد و گونهء من زرد ميگشت و آنچه ميخواستم بگويم ، فراموش ميكردم و چنان ميشدم كه شاعر گفته :\r\n چو بلبل روى گل بيند زبانش در حديث آيد * مرا از ديدن رويت زبان بسته است گويائى \r\nپس از آن پانصد دينار بوى بشمردم . زرها گرفته ، بازگشت . من برخاسته ، خود در پى او برفتم تا اينكه ببازار گوهريان رسيد . بدكان يكى از گوهريان ايستاده ، گردن‌بندى از او شرى كرد . در آنجا چشمش بر من افتاده ، مرا بديد و به من گفت : پانصد دينار از بهر من بشمار . چون صاحب دكان ، مرا بديد ، بتعظيم من برخاست . من به او گفتم : گردن‌بند به او بده كه قيمتش بذمت من است . دخترك ، گردن‌بند گرفته ، برفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و شصت و نهم برآمد\r\nگفت : اى ملك جوان‌بخت ، دخترك ، گردن‌بند گرفته ، برفت . من بر اثر او روان شدم تا دخترك بدجله رسيد و در زورقى بنشست . من خواستم كه در برابر او زمين ببوسم . او تبسمى كرده ، برفت . من ايستاده ، برو نظر ميكردم تا اينكه بقصرى داخل شد . چون نيك نظر كردم ، آن قصر متوكل خليفه بود . آنگاه من بازگشتم و اندوه همه دنيا بر دل من بنشست و او از من سه هزار دينار گرفته بود .\r\nبا خود گفتم : اين دخترك ، مال من بگرفت و عقل من ببرد . بسا هست كه جان من در عشق او تلف شود . پس از آن به خانه بازگشته ، تمامت آنچه بر من رفته بود ، بمادر بازگفتم . مادرم گفت : اى فرزند ، زينهار كه پس از اين بر وى متعرض مشو ،\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nو گرنه هلاك خواهى شد .\r\nپس چون بدكان رفتم ، وكيل من كه در بازار عطاران بود ، نزد من آمد . و او مردى بود سالخورده . با من گفت : اى خواجه ، چونست كه ترا دگرگون همىبينم و از بهر چه اثر حزن در تو آشكار است ؟ من تمامت ماجراى خويش به او حديث كردم . او گفت : اى فرزند ، آن دخترك از كنيزكان قصر خليفه است و خليفه او را دوست ميدارد . تو ازين مال كه دادهء درگذر و خويشتن به او مشغول مكن و اگر او نزد تو آيد ، به او متعرض مشو و ازو برحذر باش و مرا آگاه كن تا از بهر تو تدبيرى كنم ، و گرنه تلف خواهى شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و هفتادم برآمد\r\nگفت : اى ملك جوان‌بخت ، شيخ به من گفت : مرا آگاه كن تا از بهر تو تدبيرى كنم ، و گرنه تلف خواهى شد . پس از آن شيخ ، مرا گذاشته ، برفت و آتش عشق دخترك در دل من فروزان بود . چون آخر ماه شد ، آن دخترك بسوى من آمد . مرا غايت فرح روى داد . دخترك گفت : از بهر چه در پى من افتادى ؟ من به او گفتم : فرط عشق و غايت محبت ، مرا به اين كار بداشت . پس در برابر او بگريستم . او نيز به من رحمت آورده ، بگريست و گفت : به خدا سوگند آنچه تو در دل دارى ، در دل من هزار چندانست . و لكن حيلتى نيست و جز اينكه در هريك ماه ترا ببينم ، راهى ندارم . پس از آن ورقهء به من داده ، گفت : اين را بفلان بن فلان بده كه او وكيل منست و آنچه درين ورقه هست ، ازو بستان . من گفتم : مرا حاجت بمال نيست .\r\nزر و مال و تن و جان من فداى تو باد . آنگاه دخترك گفت : به زودى در كار تو تدبيرى كنم كه به من توانى رسيد ، اگرچه من خود برنج اندر افتم . پس از آن مرا وداع كرده ، بازگرديد .\r\nدر حال من بسوى شيخ عطار رفته ، ماجرى به او بيان كردم . آن شيخ ، مرا\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nبسوى خانهء متوكل آورد . من ديدم همان قصر است كه دخترك در آن قصر اندر شده بود . شيخ عطار بحيرت اندر مانده ، از بهر حيلتى ، فكرت همىكرد كه خياطى را در برابر منظرهء كه بدجله مينگريست ، بديد و به من گفت : ازين خياط به مقصود توانى رسيد . و لكن جيب خود را پاره كرده ، نزد خياط شو و به او بگو كه جيب ترا بدوزد و ده دينار زر به او ده . من روى بخياط آورده و دو شقهء ديباى رومى با خود برده ، بخياط گفتم : اينها را از بهر من چهار جامه بريده ، بدوز . چون خياط از بريدن و دوختن آنها فارغ شد ، من سه برابر اجرت بوى دادم . او دست برده ، جامها پيش من آورد . به او گفتم : اين جامها را به تو بخشيدم . پس ساعتى نزد او بنشستم و جامهاى ديگر در نزد او ببردم و به او گفتم : اين جامها بر دكان بياويز كه هركس خواهد اينها را شرى كند ، به فروش . خياط ، جامها دوخته ، بدكان بياويخت . هركس از قصر خليفه بيرون ميآمد و چيزى از آن جامها مىپسنديد ، من آن جامه به دو مىبخشيدم .\r\nتا اينكه روزى از روزها خياط به من گفت : اى فرزند ، همىخواهم كه حديث خود با من بگوئى از آن‌كه تو در نزد من صد حله بريدهء و هرحله از آنها قيمت گران داشته است و تو تمامت آنها را بخشيده‌اى . اين كردار بكردار بازرگانان نميماند . كه ايشان از درمى مضايقت كنند . مگر سرمايهء تو چه مقدار است كه چندين بخشش همىكنى ؟ تو حديث خود را براستى با من بگو تا در پديد آوردن مقصود تو بكوشم . پس از آن گفت : ترا به خدا سوگند مىدهم كه تو عاشق نيستى ؟ گفتم : آرى . خياط پرسيد : عاشق كيستى ؟ گفتم : بكنيزكى از كنيزكان قصر خليفه عاشقم . خياط گفت : نفرين خدا بر ايشان باد كه ايشان مردمان بفريبند . پس از آن پرسيد : آيا تو نام آن كنيزك ميشناسى ؟ گفتم : لا و اللّه .\r\nگفت : صفت آن كنيزك به من بگو . صفت آن كنيزك به او گفتم . خياط گفت : واى بر تو او از مغنيان خليفه است و خليفه او را دوست ميدارد . و لكن او را خادمكى هست . من ترا با خادمك او شناسا كنم . شايد كه آن خادمك ، سبب رسيدن تو بوى باشد . من با خياط در حديث بودم كه ناگاه خادمكى چون ماه شب چهارده\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nاز قصر خليفه بدر آمد و در برابر من جامهائى كه خياط آنها را از گونه‌گونه ديباها دوخته بود ، بديد . آن خادمك چشم بدان جامها نهاده ، در آنها تأمل ميكرد تا اينكه به من نزديك شد . من بر پاى خاسته ، او را سلام دادم . پرسيد : تو كيستى ؟ گفتم : مردىام بازرگان . پرسيد : اين جامها ميفروشى ؟ گفتم : آرى . پنج جامه بگرفت و گفت : اين پنج را قيمة چند است ؟ گفتم : آنها از من به تو هديتى است تا در ميان من و تو رابطهء مودت باشد . خادمك را فرحى بىاندازه روى داد . آنگاه من به خانه آمدم و جامهء كه با گوهر و ياقوت مرصع بود و سه هزار دينار قيمة داشت ، بسوى او بردم و جامه بوى هديت كردم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و هفتاد و يكم برآمد\r\nگفت : اى ملك جوان‌بخت ، ابو الحسن گفت : من جامه به غلامك هديت كردم . او هديت من قبول كرده ، مرا در قصر بحجرهء برد و نام من بازپرسيد . گفتم : من مردىام بازرگان . گفت : از كار تو بريب اندر شدم . گفتم : از بهر چه بريب اندر شدى ؟ جواب داد : از آن‌كه مال بسيار به من بخشيدى . من چنان ميدانم كه تو ابو الحسن خراسانى صيرفى هستى . اى خليفه ، چون اين سخن بشنيدم ، حيران شدم . غلامك به من گفت : گريه مكن . به خدا سوگند كسى كه تو از بهر او گريان هستى ، او را عشق بر او افزونتر است . و همهء كنيزكان قصر از كار تو و او آگاه گشته‌اند . پس از آن گفت : مقصود تو چيست ؟ گفتم : ميخواهم مرا يارى كنى . او مرا بفردا وعده داد . من بخانهء خويش بازگشتم و آن شب را با هزاران شوق بروز آوردم .\r\nچون بامداد شد ، بسوى او روان گشته ، بحجرهء او داخل شدم . آن خادمك به من گفت : بدان كه محبوبهء تو چون دوش از نزد خليفه بحجرهء خود بازگرديد ، من تمامت حديث تو با او بازگفتم . او را قصد اينست كه با تو ملاقات كند . تو\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nامروز در نزد من بنشين . من در نزد او بنشستم تا اينكه شب ، تاريك شد . ناگاه خادمك را ديدم كه درآمد و پيراهنى زرين طراز با حلهء ، از حلهاى خليفه بر من بپوشانيد و مرا با گلاب ، معطر ساخت . و من بخليفه همىمانستم . پس از آن مرا بمكانى برد كه در هردو سوى آن مكان ، غرفها برابر يكديگر بودند . به من گفت :\r\nاين غرفها جاى كنيزكان خاص خليفه است . چون تو بر اين غرفها بگذرى ، بهر يكى از درهاى غرفها دانهء باقلى بگذار . كه خليفه را عادت همين است و در هر شب بدينسان همىكند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و هفتاد و دوم برآمد\r\nگفت : اى ملك جوان‌بخت ، خادمك بابو الحسن گفت : تو نيز چنان كن كه خليفه مىكند . چون در دست راست بدر حجرهء دومين برسى ، آنجا غرفه‌اى بينى كه عتبهء او از رخام و مرمر است . چون به آن غرفه برسى و آن در بينى ، از آن داخل شو كه محبوبهء خويش در آنجا خواهى ديد و با او در آنجا خواهى بود . و اما بيرون آمدنت را انشاء اللّه چاره‌اى كنم . اگرچه در صندوق باشد ، ترا بيرون آورم . پس غلامك ، مرا گذاشته ، بازگشت . من همىرفتم و درها همىشمردم . چون بميان آن مكان رسيدم ، آوازها شنيدم و روشنى شمع‌ها ديدم و آن روشنائى بسوى من همىآمد . چون نزديك شد ، تأمل كرده ، ديدم كه خليفه است . كنيزكان شمع در دست در گرد او همىآيند . من شنيدم كه يكى از كنيزكان با ديگرى گفت : اى خواهر ، مگر ما دو خليفه داريم ؟ من خود ، خليفه را ديدم كه بر حجرهء من بگذشت و رايحهء عطر و طيب از او بشنيدم و چنان كه عادت اوست ، دانه باقلى بر در حجرهء من بگذاشت . و اكنون روشنى شمع‌هاى خليفه را مىبينم كه خليفه همىآيد . كنيزك ديگر با او گفت : اين كاريست شگفت . همه‌كس جامهء خليفه نتواند پوشيد . پس از آن روشنى به من نزديك شد . اندام من بلرزه درآمد . ناگاه\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nبسوى خادمكى بانگ زد و گفت : بدين سوى بازگرديد . كنيزكان غرفهء از غرفها بازگشته ، به آن غرفه داخل شدند . پس از آن بيرون آمده ، همىرفتند تا بغرفهء محبوبهء من برسيدند . من از خليفه شنيدم كه ميگفت : اين غرفه از كيست ؟ گفتند :\r\nاين غرفه از شجرة الدر است . خليفه گفت : آواز دهيد . چون آوازش دادند ، بيرون آمده ، قدمهاى خليفه ببوسيد . خليفه به او گفت : آيا امشب ترا به آواز خواندن ، رغبتى هست ؟ كنيزك گفت : اگر در حضرت تو نباشد و نظر بطلعت تو نكنم ، امشب به آواز خواندن ، رغبتى ندارم . خليفه بخادم گفت : بخازن بگو كه فلان عقد بشجرة الدر دهد . پس از آن خليفه ، او را جواز بازگشتن داد . او بغرفهء خويشتن بازگشت . ناگاه كنيزكى در پيش آن جمع كه شمعى در دست داشت و پرتو رويش بروشنى شمع غالب بود ، به من نزديك شد و گفت : اين كيست ؟\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و هفتاد و سوم برآمد\r\nگفت : اى ملك جوان‌بخت ، كنيزك به من نزديك شد و گفت : اين كيست ؟ آنگاه مرا گرفته ، بيكى از حجره‌ها داخل كرده ، به من گفت : تو كيستى ؟ بتعظيم او زمين ببوسيدم و او را سوگند داده ، گفتم : اى خاتون ، به من رحمت آور و از بهر خدا مرا از اين ورطه نجات ده . پس من از بيم هلاكت بگريستم . آن كنيزك گفت : شك نيست كه تو دزدى . گفتم : لا و اللّه . من دزد نيستم . دخترك پرسيد : حكايت خود را براستى حديث كن . كه من ترا امان دهم . گفتم : من عاشق احمق و نادان هستم كه عشق و نادانى ، مرا بدين ورطه انداخته . جواب داد : در اينجا بايست تا من بسوى تو بازگردم . در حال بسرعت بازآمد و جامهء از جامهء كنيزكان خود از بهر من بياورد . و آن جامه به من پوشانيد و به من گفت : بر اثر من بيا . من در پى او برفتم تا بحجره او برسيدم . آنگاه به من گفت : بغرفه اندر آى . من بغرفه اندر شدم . مرا بر تختى كه فرش ديبا بر آن بود ، بنشاند و به من گفت : بر تو باكى نيست . آيا تو\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nابو الحسن صيرفى نيستى ؟ گفتم : آرى همانم . پرسيد : اگر همانى و دزد نيستى ، جان درخواهى برد . و گرنه هلاك خواهى شد . و اگر ابو الحسن خراسانى هستى ، ايمن باش كه بر تو باكى نيست . از آن‌كه تو يار خواهر من ، شجرة الدر هستى و او از ياد تو بيرون نميرود . و او ما را باخبر كرده كه چگونه مال از تو گرفته است . با وجود اين تو دگرگون نگشته و او را در دل ، آتش عشق ، فزونتر از آنست كه در دل تست ، و لكن بازگو چگونه بدين مكان آمدى ؟ آيا بفرمان او آمدهء يا بى فرمان او خود را به هلاكت انداختهء ؟ و قصد تو از وصال او چيست ؟ گفتم : به خدا سوگند اى خاتون ، من خود ، خويشتن بورطه انداختم و قصد من از وصل او جز ديدن و حديث او شنيدن ، چيزى نيست و خدا گواه منست كه هرگز خيال خيانتى با او نكرده‌ام . دخترك جواب داد : چون نيت تو اين بود ، خداى تعالى ترا نجات داد و مهر ترا در دل من بينداخت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و هفتاد و چهارم برآمد\r\nگفت : اى ملك جوان‌بخت ، دخترك گفت : خداى تعالى ترا نجات داد و مهر ترا در دل من بينداخت . پس از آن با كنيزك خود گفت : نزد شجرة الدر شو و به او بگو كه خواهرت بر تو سلام مىرساند و ترا امشب نزد خود ميخواند . كنيزك بسوى او رفته ، بازگشت و جواب داد : خداى تعالى از زندگانى تو مرا تمتع دهد و مرا فداى تو گرداند . اگر مرا جز اين وقت ميخواندى ، مجال توقف نداشتم . و لكن امشب صداع بر من چيره گشته . آن دخترك بكنيز گفت : بسوى او بازگرد و به او بگو ناچار بايدت آمد كه با تو مرا سخنى هست . آنگاه كنيزك بسوى او روان شد . پس از ساعتى آن پرىروى بازآمد و او را عارض مانند شب چهارده ، پرتو همىداد . خواهر او پيش رفته ، او را در آغوش گرفت و من در پستوى بودم . به من گفت : اى ابو الحسن ، بدر آى و محبوبهء خود را ببين . ايها الخليفه ، من در حال\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nبيرون آمدم . چون آن ماه‌روى ، مرا بديد ، خود را بر زمين افكنده و به من گفت :\r\nآنچه بر تو رفته ، حديث كن . من ماجراى خود و هراس و بيمى كه به من روى داده بود ، بر وى فروخواندم . گفت : اين رنجها كه از بهر من برده‌اى ، بر من بسى ناهموار بود . و لكن المنة للّه كه عاقبت كار ، نيكو گشته و بخوشى مبدل گرديده . و\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nاز همه خوشتر آن‌كه بحجرهء خواهر من آمده‌اى . پس از آن ، مرا بحجرهء خويش برد و با خواهر خود گفت : من عهد كرده‌ام كه با حرام جمع نشوم . و لكن چنان كه او خود را از بهر من بورطه انداخته ، من نيز كارى كنم كه بحلال با او جمع آيم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و هفتاد و پنجم برآمد\r\nگفت : اى ملك جوان‌بخت ، دخترك با خواهر خود گفت : به زودى خواهى ديد كه من در جمع آمدن با او چكار خواهم كرد . اگر جان بايدم بذل كرد ، مضايقت نكنم . پس در حالى كه ما بگفتگو بوديم ، هاىوهوى بلند شد . نگاه كرده ، خليفه را ديديم كه به قصد حجرهء او همىآيد . آن ماهروى ، مرا گرفته ، در پستوى گذاشت و در بر من ببست و خود باستقبال خليفه بيرون رفته ، خليفه را بحجره درآورد . چون خليفه بنشست ، دخترك در برابر او بايستاد و كنيزكان را حاضر آوردن شربت فرمود . و خليفه ، مادر معتضد باللّه را دوست ميداشت و او بغرور حسن و جمال از خليفه دورى كرده بود و خليفه متوكل بغرور خلافت و او بغرور خلافت و او بغرور حسن با يكديگر صلح نمىكردند . ولى خليفه از محبت او در دل ، شررى داشت فروزان و ناچار بحجره‌هاى كنيزكان ديگر ميرفت و بامثال او ميپرداخت و خود را بتغنى و لهو و لعب مشغول مىداشت . چون خليفه بآواز خوش شجرة الدر مايل بود ، بحجره او آمده ، او را خواندن فرمود . در حال ، شجرة الدر ، عود به كف گرفته ، تارهاى او را استوار كرده ، اين ابيات برخواند :\r\n شاهد كه در ميان نبود شمع گو بمير * ور هست اگر چراغ نباشد منور است\r\nكاش آن بخشم رفتهء ما آشتىكنان * بازآمدى كه ديدهء مشتاق بر در است \r\nخليفه را از شنيدن ابيات ، طربى سخت روى داد و گفت : اى شجرة الدر ، از من تمنائى كن . دخترك جواب داد : تمناى من اينست كه مرا آزاد كنى . خليفه\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nگفت : ترا لوجه اللّه آزاد كردم . دخترك در پيش او سجده برده ، زمين ببوسيد .\r\nخليفه جواب داد : عود بگير و چيزى مناسب كنيزكى كه من دلبستهء اويم ، بخوان .\r\nكه همهء مردم رضاى مرا طالبند ولى من رضاى او را طالبم . پس دخترك ، عود گرفته ، اين دوبيتى برخواند :\r\n آن بت كه قمر بحسن شرمندهء او * خورشيد منست روى تابندهء او\r\nعالم همه بندهء منند از دل و جان * من از دل و از جان شده‌ام بندهء او \r\nخليفه را طرب روى داد و بدخترك گفت : عود بگير و شعرى بخوان كه متضمن شرح حال من و دو تن كنيزكان من باشد كه زمام اختيار من در دست ايشان است و خواب از من برده‌اند . در حال ، دخترك عود گرفته ، با نغمهء دلاويز ، اين دوبيتى برخواند :\r\n از بهر خدا مرا بدارى معذور * گر من بدلى دو عشق را سازم سور\r\nيك دل به دو انديشه كند مهر دو حور * يك تن به دو سايه خيزد از عكس دو نور \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و هفتاد و ششم برآمد\r\nگفت : اى ملك جوان‌بخت ، خليفه از موافقت اين شعر با حالت خود در عجب شد و بدين‌سبب به صلح كردن كنيزى كه از وى دورى كرده بود ، مايل شد .\r\nپس از آن از حجره بيرون رفته ، قصد حجرهء همان كنيزك كرد . يكى از كنيزكان سبقت گرفته ، او را بقدوم خليفه بشارت داد . او نيز باستقبال خليفه بشتافت و قدمهاى او ببوسيد و با خليفه ، در صلح بگشودند . ايشان را كار بدينجا رسيد .\r\nو اما شجرة الدر فرحناك بسوى من آمده ، گفت : من از بركت قدوم مبارك تو آزاد گشتم و اميدوارم كه خداى تعالى در تدبيرى كه من كرده‌ام ، به من يارى\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nكند تا بحلال با تو جمع آيم . من حمد خداى تعالى بجا آوردم و بگفتگو اندر بوديم كه خادم شجرة الدر كه با من رفيق شده بود ، از در درآمد . ماجرى بر وى حديث كرديم . او نيز حمد خداى تعالى بجا آورد و گفت : از خدا همىخواهم كه ترا سالم از اين مكان بيرون برد . در آن هنگام ، خواهر شجرة الدر از در درآمد و او را نام ، فاتن بود . كنيزك گفت : اى خواهر ، چه حيلتى كنيم كه ابو الحسن بسلامت از قصر بدر شود ؟ كه خداى تعالى بآزادى بر من منت نهاد و اكنون من از بركت قدوم مبارك ابو الحسن ، آزادم .\r\nخواهرش گفت : من در بيرون بردن او حيلتى نميدانم ، مگر اينكه جامهء زنان بر وى بپوشانيم . آنگاه بقچهء از جامهء زنان بياوردند . من آن جامها پوشيده ، بيرون آمدم . چون بميان قصر رسيدم ، خليفه را ديدم نشسته و خادمان در برابر او ايستاده‌اند . خليفه بسوى من نظاره كرده ، مرا اجنبى يافت و بخادمان گفت : اين كنيزك را بسرعت نزد من آوريد . خادمان ، مرا بسوى خليفه برده ، نقاب از روى من بركشيدند . چون خليفه ، مرا بديد ، حديث من بازپرسيد . من قصهء خود برو فروخواندم و چيزى از او پنهان نكردم .\r\nخليفه چون حديث من بشنيد ، بفكرت اندر شد و در حال برخاسته ، بحجرهء شجرة الدر داخل شد و به او گفت : چونست كه بازرگان‌زادگان بر من همىگزينى ؟ شجرة الدر ، حديث خود را از آغاز تا انجام براستى بيان كرد . خليفه را دل بر وى بسوخت و در عشق ، عذر او را بپذيرفت و از نزد او بازگشته ، مرا بخواست و به من گفت : ترا چه بر اين بداشت كه بآمدن دار الخلافه جرأت كنى ؟\r\nگفتم : ايها الخليفه ، نادانى عشق و اميدوارى بكرم و بخشايش تو مرا بدين بداشت . پس از آن بگريستم و سه كرّت زمين ببوسيدم . آنگاه خليفه گفت : از شما درگذشتم . پس از آن مرا جواز نشستن بداد و قاضى احمد را بخواست و كنيزك را به من تزويج كرده ، فرمود كه آنچه مال در نزد او هست ، بخانهء من آورند . و فرمود تا سه روز در حجرهء شجرة الدر بسر برم .\r\nچون سه روز بپايان رسيد ، من از قصر بيرون آمدم و هرچه در خانهء آن\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nكنيزك بود ، به خانه خود بازآوردم . اى خليفه ، تمامت اين چيزها كه تو در خانهء من ميبينى و نام خليفه بر آن نقش است ، جهيز شجرة الدر است . پس از آن شجرة الدر روزى از روزها با من گفت : بدان كه متوكل ، خود ، كريم النفس است .\r\nو لكن بيم آن دارم كه حاسدان ، مرا به ياد او آورند و او مرا از بهر تغنى بخواهد .\r\nبايد كه حيلتى كرده ، خلاص شوم و از اين خيال ، آسوده باشم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و هفتاد و هفتم برآمد\r\nگفت : اى ملك جوان‌بخت ، گفت : بايد حيلتى كنم . گفتم : آن حيلت كدام است ؟\r\nجواب داد : هميخواهم كه اجازت مكه گرفته ، از غنا توبه كنم . گفتم : راى تو رائى است صواب . پس در حالتى كه ما اين حديث ميگفتيم ، رسول خليفه بطلب او بيامد ، از آن‌كه خليفه ، خواندن او دوست ميداشت . در حال ، دعوت خليفه اجابت كرد و بنزد خليفه رفته ، خدمت بجا آورد . خليفه به او گفت : زيارت من ترك مكن . او جواب داد : سمعا و طاعة اتفاقا روزى از روزها به عادت معهود ، خليفه او را بخواست و او نزد خليفه رفت . چون از نزد خليفه بازگشت ، او را جامه دريده و سرشك از ديده ريزان يافتم . از آن حالت بهراس اندر شدم و گمان كردم كه بگرفتن ما فرمان رفته . با كنيزك گفتم : مگر متوكل بما خشم آورده ؟ گفت : كجاست متوكل ؟ كه او درگذشت . من گفتم : مرا از حقيقت كار خود خبر ده . گفت : خليفه در پشت پرده با فتح بن خاقان و صدقة بن صدقه نشسته بود كه پسر او منتصر با جماعتى از تركان بر وى هجوم آورده ، او را بكشتند . شادى ما بعزا و خرسندى ما بگريستن مبدل شد و من با كنيزك خود بگريختيم و خداى تعالى ما را بسلامت بدر آورد . ايها الخليفه ، چون من اين سخن از او شنيدم ، در حال برخاسته ، بسوى بصره روان شدم . پس از آن خبر بما رسيد كه در ميانهء منتصر و مستعين ، 22 جنگ و جدال واقعست . مرا دل از بغداد\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nبرميد و بهراس اندر شدم . آنگاه زن خود را با تمامت مال خود ببصره آوردم مرا حكايت همين بود و اين چيزها كه در خانه من ميبينى و نام جد تو متوكل بر آنها نقش گشته ، از جمله نعمتهاست كه جد تو بما احسان كرده . خليفه از حديث من در عجب شد و سخت فرحناك گشت . پس از آن كنيزك را با فرزندان خود در نزد خليفه آوردم . دست خليفه ببوسيدند . خليفه ، دوات و قلم خواسته ، بنوشت كه تا بيست سال ، خراج از املاك ما نگيرند و مرا بنديمى خويش برگزيد . و پيوسته به خدمت مشغول بودم تا اينكه مرگ ، ما را از يكديگر جدا كرد . فسبحان من لا يموت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و هفتاد و هشتم برآمد\r\n\r\nحكايت عبد اللّه فاضل\r\nگفت : اى ملك جوان‌بخت ، از جملهء حكايتها اين است كه : خليفه\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nهرون الرشيد روزى از روزها تفقد خراج شهرها كرده ، ديد كه خراج همهء بلاد و اقطار در بيت المال جمع آمده ، مگر خراج بصره كه از او چيزى نرسيده . جعفر گفت : ايها الخليفه ، شايد نايب بصره را كارى اتفاق افتاده كه او را از فرستادن خراج مشغول كرده . اگر بخواهى ، بسوى او رسولى بفرستم . خليفه فرمود :\r\nابو اسحق نديم موصلى را بفرست . جعفر به خانه بازگشته ، ابو اسحق را حاضر آورد و خطى نوشته ، به او گفت : بسوى عبد اللّه فاضل ، نايب بصره شو و ببين كه او را از فرستادن خراج ، چه چيز مشغول كرده و به زودى خراج از او گرفته ، بازآور . و اگر خراج حاضر نباشد و عبد اللّه ، عذر گويد ، او را با خود بياور تا عذر را خود با خليفه بگويد . ابو اسحق ، حكم خليفه را اجابت كرد و پنج هزار لشگر با خود برداشته ، ببصره روان گشت .\r\nچون ببصره رسيد ، عبد اللّه فاضل ، آمدن او بدانست . با خاصان خود بملاقات او بيرون رفت و او را باحترام و احتشام ببصره آورد و در قصر خويشتن جاى داد و بضيافت او بپرداخت . چون ابو اسحق بديوان برآمد ، بر كرسى بنشست . عبد اللّه فاضل را در پهلوى خود بنشاند و بزرگان ، هريكى در مقام خود بنشستند . پس از آن عبد اللّه فاضل بابو اسحق گفت : اى خواجه ، آمدن ترا سبب چيست ؟ ابو اسحق گفت : از بهر خراج آمده‌ام كه خليفه از خراج بصره جويان گشته ، ديد كه خراج بتأخير افتاده . گفت : اى خواجه ، كاش رنج سفر نميبردى و خود را در مشقت نمىافكندى كه خراج بالتمام حاضر است و همىخواستم كه فردا او را بفرستم . و لكن تو آمده‌اى . پس از سه روزهء ضيافت ، خراج را به تو تسليم كنم . و اكنون مرا فرض است كه هديتى از جملهء احسانهاى خليفه كه به من رسيده ، نزد تو آورم . ابو اسحق گفت : آنچه خواهى بكن . چون ساعتى برفت ، از ديوان برخاسته ، بقصرى نيكو رفتند . و عبد اللّه خوان از بهر او و همراهانش بنهاد .\r\nخوردنى خوردند و دست بشستند و قهوه و شربت به كار بردند و بمنادمت بنشستند تا ثلث شب بگذشت .\r\nپس از آن بر تختى از عاج ، خوابگاه گستردند . ابو اسحق در آنجا بخفت .\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nنايب بصره در نزديك او بر تخت جداگانه بخسبيد . ابو اسحق را بىخوابى بگرفت و به خيال اشعار و لطايف ، ثلث ثانيه شب بيدار بود كه ناگاه عبد اللّه بن فاضل از خوابگاه برخاسته ، كمربند بر ميان بست و مخزنى را گشوده ، تازيانه‌اى از آنجا بگرفته ، شمعى روشن برداشته ، از در قصر بدر شد . و گمانش اين بود كه ابو اسحق خفته .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و هفتاد و نهم برآمد\r\nگفت : اى ملك جوان‌بخت ، عبد اللّه فاضل چون از در قصر بدر شد ، ابو اسحق تعجب كرد و با خود گفت : عبد اللّه اين تازيانه از بهر چه بگرفت و بكجا ميرود ؟\r\nشايد قصد آزردن كسى دارد ؟ ناچار بايد من بر اثر او رفته ، ببينم كه امشب چه خواهد كرد . در حال ، ابو اسحق برخاسته ، نرم‌نرم بر اثر او همىرفت ، چنان كه عبد اللّه او را نميديد . تا اينكه عبد اللّه مخزنى ديگر گشوده ، مائده‌اى كه چهار ظرف طعام در آن بود ، با نان و آب برداشت و همىرفت تا بساحتى داخل شد .\r\nابو اسحق در پشت در ايستاده ، از شكاف در نظاره همىكرد . ديد كه آن خانه ، خانه‌اى است وسيع و فرشهاى فاخر برو گسترده و تختى از عاج بميان ساحت اندر است و دو سگ با زنجيرهاى زرين بپايهء تخت بسته‌اند . پس از آن ابو اسحق ديد كه عبد اللّه ، مائده در مكانى گذاشته ، آستين برزد و يكى از آن دو سگ را بگشود . آن سگ ، خود را بدست و پاى او ميافكند و روى به زمين ميماليد . گويا كه زمين را بوسه ميداد و بآواز ضعيف ميناليد .\r\nپس از آن عبد اللّه دست و پاى او را بسته ، بزمينش انداخت و تازيانه گرفته ، او را همىزد تا اينكه سگ از خود برفت . او را در مكان خود فروبست . و سگ ديگر را گشوده ، با او نيز چنان كرد كه با اولين كرده بود . پس از آن دستارچه بيرون آورده ، سرشك از چشم و روى آنها پاك كرد و آنها را دلدارى\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nداده ، گفت : بر من ببخشائيد كه به خدا سوگند من به اين كار راضى نيستم و بر من بسى دشوار است كه شما را بدينسان ببينم . اميدوارم كه خداى تعالى شما را از اين محنت رهائى دهد . ابو اسحق چون آن حالت بديد و اين مقالت بشنيد ، در عجب شد . پس از آن عبد اللّه فاضل ، سفرهء طعام از بهر سگان گسترده ، بدست خود ، لقمه در دهان آنها نهاد تا سير شدند . دهان آنها را پاك كرده ، سبو برداشت و آب بايشان بنوشانيد . پس از آن سفره و سبو و شمع گرفته ، خواست كه بيرون آيد . ابو اسحق سبقت كرده ، بسوى تخت خويش آمده ، بخفت . عبد اللّه فاضل ندانست كه ابو اسحق در پى او بوده و بر كار او آگاه گشته است . آنگاه عبد اللّه ، سفره و سبو در مخزن گذاشته ، بغرفه درآمد و دولاب گشوده ، تازيانه در آنجا بگذاشت و جامه بركنده ، بخفت . ابو اسحق ، بقيت آن شب را بيدار بود و در آن كار عجيب ، فكرت ميكرد .\r\nچون بامداد شد ، برخاسته ، دوگانه بجا آوردند و قهوه و شربت خورده ، بديوان برآمدند . و ابو اسحق را همه روز ، خاطر بدان نكته مشغول بود ولى آشكار نمىكرد و سبب حادثه از عبد اللّه نمىپرسيد . در شب دوم و سيم نيز عبد اللّه با سگان چنان كرد كه شب نخستين كرده بود . و ابو اسحق هردو شب ، كردار او را مشاهده ميكرد .\r\nچون روز چهارم شد ، خراج در پيش ابو اسحق حاضر آورد . ابو اسحق خراج گرفته ، روان شد و چيزى بعبد اللّه آشكار نكرد و همىرفت تا ببغداد رسيد و خراج بخليفه تسليم كرد . خليفه سبب ديرماندن خراج بازپرسيد . ابو اسحق گفت : ايها الخليفه ، نايب بصره ، خراج آماده كرده ، همىخواست كه بفرستد . اگر من يك روز ديرتر ميرفتم ، خراج را در راه ملاقات ميكردم . و لكن از عبد اللّه بن فاضل چيزى ديدم كه مرا عجب آمد و در تمامت عمر چنان كار نديده بودم .\r\nخليفه گفت : اى ابو اسحق ، چه ديدى ؟ گفت : سه شب او را ديدم كه دو سگ را با تازيانه همىزد . پس از آن طعام و آب بديشان داده ، آنها را مينواخت و آنها را دلدارى ميداد . و من در مكانى كه او مرا نميديد ، ايستاده ، برو نظاره ميكردم .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nخليفه گفت : سبب اين كار پرسيدى ؟ ابو اسحق گفت : لا و اللّه نپرسيدم . خليفه گفت : اى ابو اسحق ، بايد خود ببصره بازگردى و عبد اللّه بن فاضل را با آن دو سگ بازآورى . ابو اسحق جواب داد : ايها الخليفه ، مرا بگذار ، كه عبد اللّه مرا بسيار گرامى داشت و از مكرمت ، چيزى فرونگذاشت و من بر سبيل اتفاق بر اين كار آگاه گشته ، ترا آگاه كردم . چگونه بسوى او بازگردم و او را بياورم ؟ كه من از شرم ، او را ملاقات نتوانم كرد . سزاوار اين است كه خطى نوشته ، جز من ديگرى را بفرستى تا او را با دو سگ بياورد . خليفه گفت : اگر جز تو ديگرى را بفرستم ، بسا هست اين كار را انكار كند و بگويد در نزد من سگى نيست . ولى اگر ترا بفرستم و تو بگوئى كه با چشم خود ديدم ، او را مجال انكار نماند . ناچار بايد بسوى او روى و گرنه كشته خواهى گشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و هشتادم برآمد\r\nگفت : اى ملك جوان‌بخت ، ابو اسحق چون فرمان خليفه بشنيد ، گفت : سمعا و طاعة . راست گفته‌اند كه : انسان را زبان ، مايهء زيان است . من خود بخويشتن ستم كرده ، اين خبر با تو بگفتم . ولى اكنون بايد رفت . خطى بسوى او بنويس . خليفه ، خط بنوشت و ابو اسحق ببصره روان گشت . چون نزد عامل بصره رسيد ، عبد اللّه گفت : اى ابو اسحق ، خدا مرا از شر بازگشتن تو نگاهدارد . از بهر چه بسرعت بازگشتى ؟ مگر خراج ناقص بود و خليفه او را قبول نكرد ؟ ابو اسحق گفت : اى امير ، سبب بازگشتن من نقصان خراج نيست كه او تمام بود و خليفه او را قبول فرمود . و لكن از تو تمنا مىكنم كه اگر تقصيرى رفته باشد ، بر من نگيرى . كه من در حق تو خطا كرده‌ام و آنچه از من روى داده ، مقدر بوده است . عبد اللّه پرسيد :\r\nاز تو چه سر زده ؟ مرا آگاه كن . تو صديق منى . من هرگز از تو مؤاخذه نكنم .\r\nابو اسحق جواب داد : وقتى كه من در نزد تو بودم ، سه شب پىدرپى بر اثر تو\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nآمده ، از كردار تو به آن دو سگ آگاه گشتم و از آن كار تعجب كردم . ولى از پرسش آن شرم داشتم . پس از آن‌كه ببغداد رفتم ، خبر ترا بر سبيل اتفاق با خليفه حديث كردم . خليفه مرا ببازگشتن فرمان داد . اينك خط خليفه با منست .\r\nاگر مىدانستم كه كار بدينجا خواهد كشيد ، هرگز با خليفه نمىگفتم . ولى چنين مقدر بوده است . القصه ، ابو اسحق از عبد اللّه معذرت مىخواست تا اينكه عبد اللّه گفت : اكنون كه خليفه را خبر داده‌اى ، من ترا تصديق كنم تا گمان دروغ در حق تو نكند كه دوستدار منى . اگر جز تو كسى ديگر اين خبر بخليفه گفته بود ، او را تكذيب مىكردم و انكار مىنمودم . ولى الحال با تو بيايم و سگان نيز با خود بياورم ، اگرچه در سر اين كار كشته شوم . ابو اسحق گفت : خداى تعالى بر تو بپوشاند ، چنان كه تو نزد خليفه ، مرا خجل نكردى . پس از آن هديتى لايق برداشته ، سگان را با زنجيرهاى زرين با شترى بنشاند و بسوى بغداد روان شد .\r\nچون در پيشگاه خليفه حاضر گشت ، زمين آستانه بوسه داد . خليفه ، نشستنش را دستورى داد . عبد اللّه بنشست و سگان حاضر آورد . خليفه گفت : اى امير ، اين سگان چيستند ؟ سگان ، آستان خليفه را بوسه داده ، دمها بجنبانيدند و بگريستند گويا كه بخليفه شكايت مىكنند . خليفه از كار آن‌ها در عجب شد و با عبد اللّه گفت : خبر اين دو سگ به من بگو . كه آزردن آن‌ها و پس از آزردن ، مهربانى كردن را سبب چيست ؟\r\nعبد اللّه گفت : ايها الخليفه ، اين‌ها سگ نيستند . بلكه اينها دو جوان خوب رو و سروبالا هستند و برادران پدرى و مادرى منند . خليفه پرسيد : چگونه آدمىزاد ، سگ تواند شد ؟ جواب داد : اگر اجازت دهى ، خبر بازگويم . خليفه گفت : سخن براستى گو كه راستى سبب نجات است . عبد اللّه گفت : اى خليفه ، بدان كه اگر من حكايت آنها بگويم ، آنها بصدق و كذب من گواه خواهند بود .\r\nخليفه گفت : اينها سگانند . خطاب ندانند و جواب گفتن نتوانند . چگونه گواه توانند بود و بچه‌سان تصديق و تكذيب توانند كرد ؟ عبد اللّه با سگان گفت : اى برادران ، هروقت كه من سخنى دروغ گويم ، سرهاى خويشتن برداريد و چشمان\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nبگردانيد . و هروقت كه راست گويم ، سرهاى خويشتن بپيش افكنده ، چشمان بر هم نهيد .\r\nپس از آن عبد اللّه گفت : اى خليفه ، بدان كه ما سه برادر از يك پدر و مادر بوديم و پدر ما فاضل نام داشت . نخست مادر من اين برادر زائيده ، منصورش نام نهاد . پس از آن ببرادر ديگر حامله گشته ، او را بزائيد و ناصر ناميد .\r\nپس از آن حامله گشته ، مرا زائيد و عبد اللّه نام گذاشت . و ما را تربيت دادند تا بزرگ شديم . آنگاه پدر ما بمرد و از بهر ما دكانى پر از متاعهاى قيمتى و خانهء وسيع و شصت هزار دينار زر بميراث گذاشت . ما پدر را تجهيز كرده ، بخاكش سپرديم و بقعه بر خاك او ساخته ، تا چهل روز ختم گرفتيم و بمسكينان طعام داديم . پس از آن بازرگانان و اشراف مردمان را جمع آورده ، ضيافت شايسته مهيا كرديم . چون خوردنى به كار برديم ، گفتم : اى حاضران ، دنيا فانى و آخرت جاودانى است . آيا ميدانيد كه شما را بهر چه جمع آورده‌ام ؟ گفتند : غيب را جز خداى تعالى ، كس نمىداند . گفتم : پدرم پارهء مال بميراث گذاشته . مرا بيم از آنست كه ذمت او به كسى مشغول باشد . همىخواهم كه ذمت پدر را از حقوق مردمان برى كنم . هركس را بذمت او چيزى هست ، بگويد كه من ذمت پدر را برى كنم . بازرگانان گفتند : اى عبد اللّه دنيا كسى را از آخرت بىنياز نكند . ما جملگى حلال از حرام ميشناسيم و از خداى تعالى ميترسيم و از خوردن مال غير ، اجتناب ميكنيم . و مىدانيم پدر تو عليه الرحمه را هميشه مال در نزد مردمان بود و از هيچ‌كس در ذمت خويش چيزى نمىگذاشت . و ما پيوسته از او مىشنيديم كه ميگفت : الهى انت ثقتى و رجائى فلا تمتنى و على دين . 23 و از جملهء طبيعت‌هاى او اين بود كه اگر از كسى بر ذمت او چيزى مىبود ، نخواسته آن چيز را رد ميكرد و اگر او را بذمت كسى چيزى ميبود ، او را نميخواست و مهلت ميداد و اگر آن شخص بىچيز ميبود ، او را برى ميكرد و اگر وام او را ادا نكرده ميمرد ، ميگفت من از او درگذشتم ، خداى تعالى از او درگذرد . ما جملگى گواهى ميدهيم كه هيچ‌كس بر ذمت او چيزى ندارد .\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nپس از آن روى به اين برادران كرده ، گفتم : اى برادران ، پدر ما را ذمت به كسى مشغول نيست و از بهر ما خانه و دكان گذاشته و ما سه برادريم . هريكى از ما بثلث مال پدر استحقاق داريم . آيا اتفاق ميكنيد كه مال را بخش نكنيم و بشراكت گذاشته ، خورش و پوشش ما يكى باشد و يا اينكه قسمت كرده ، هريكى بخشى برداريم ؟ گفتند : قسمت مىكنيم و هريك نصيب خويشتن برميداريم .\r\nآنگاه روى بسگان كرده ، گفت : اى برادران ، ماجرى چنين بود كه گفتم يا نه ؟\r\nسگان سر به زير افكنده ، چشم برهم نهادند . گويا گفتند : آرى . عبد اللّه گفت : پس از آن قسمت‌كنندگان از خانه قاضى حاضر آورده ، مال را قسمت كرديم . و خانه و دكان از جمله نصيب من شد و برادران ، زر و متاع برداشتند . پس از آن من دكان بگشودم و هرروزه متاعهاى قيمتى شرى كرده ، بدكان فروميچيدم تا اينكه دكان پر گشت و من ببيع و شرى مشغول شدم . و اما اين برادران من متاع خريده ، بكشتى نشستند و بشهرهاى ديگر سفر كردند . من بايشان گفتم : خدا شما را يارى كند . من راحت وطن برنج سفر تبديل نكنم . روزى به من خواهد رسيد . من يك سال بر آن كار مداومت كردم . خداى تعالى درهاى خير و بركت بر من بگشود و سودى بسيار كردم تا آن‌كه مال من به قدر آن مال شد كه از پدرم بميراث مانده بود .\r\nاتفاقا روزى از روزها نشسته بودم و دو پوستين ، يك سمور و ديگرى سنجاب بر دوش داشتم . كه آن فصل ، فصل زمستان بود . ناگاه برادران من پديد گشتند . هريكى از ايشان يك پيراهن كهنه دربر داشتند و لبان ايشان از شدت سرما از تگرگ ، سپيدتر بود و مانند برگ بيد ميلرزيدند . چون من ايشان را بدين حالت ديدم ، كار بر من دشوار گشت و بر ايشان محزون شدم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 421 ","page_number":421},
  {"content":"\r\n\r\n\r\nچون شب نهصد و هشتاد و يكم برآمد\r\nگفت : اى ملك جوان‌بخت ، من از بهر ايشان محزون گشته ، عقل از سر من بپريد .\r\nدر حال برخاسته ، ايشان را در آغوش گرفتم و به حالت ايشان گريستم و پوستين سمور بيكى و پوستين سنجاب بيكى داده ، ايشان را بگرمابه بردم و از بهر هر يكى از ايشان ، حلهء جداگانه كه شايستهء بازرگانان بود ، حاضر ساختم . چون ايشان تن شسته ، بيرون آمدند ، حله‌ها دربر كردند . پس ايشان را بسوى خانه برده ، ديدم كه از گرسنگى رنجورند . سفرهء طعام از بهر ايشان بگستردم و خود نيز با ايشان خوردنى خورده ، مهربانى كردم و خاطرشان بدست آوردم . پس از آن روى به آن دو سگ كرده ، پرسيد : اى برادران ، ماجرى همين است يا نه ؟ سگان سر به زير افكنده ، چشمان برهم نهادند .\r\nآنگاه عبد اللّه گفت : ايها الخليفه ، چون سفره برداشتند ، من از ايشان پرسيدم كه : بر شما چه روى داد و مال شما چگونه شد ؟ گفتند : در دريا سفر كرده ، بشهرى رسيديم كه آن شهر ، كوفه نام داشت . در آن شهر ، متاعى را كه بنيم دينار خريده بوديم ، بده دينار فروختيم و يك بر بيست سود كرديم و از متاعهاى عجم ، شقهء بده دينار شرى كرديم كه در بصره ، قيمت آن چهل دينار بود . پس از آن به شهر داخل شديم . در آنجا بيع و شرى كرده ، سودهاى گران برديم و در نزد ما خواستهء ، بيشمار فراهم آمد . القصه ، ايشان شهرها يك‌يك ميشمردند و منافع بازميگفتند . من بايشان گفتم : اگر شما را سود به اين پايه بود ، از بهر چه عريانيد ؟ آهى بركشيده ، گفتند : اى برادر ، دنيا محل آفتست . چون ما اين همه خواسته بيندوختيم ، متاعهاى خود را بكشتى نهاده ، در دريا به قصد شهر بصره سفر كرديم و تا سه روز كشتى برانديم . روز چهارم شد . دريا بجنبش آمده ، موجها كوه‌كوه برخاست و بادهاى مخالف وزيدن گرفت . عنان كشتى از دست ما رها شده ، بكوهى برآمده ، در حال بشكست . مال‌هاى ما غرق شد و ما نيز غرق\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nشديم . يك شبانروز در روى آب بوديم كه خداى تعالى كشتى ديگر بما برسانيد . ساكنان آن كشتى ، ما را گرفته ، بكشتى بنهادند و شهر به شهر سؤال ميكرديم و پيوسته رنج ميبرديم تا اين‌كه ببصره رسيديم . و مالى كه اندوخته بوديم ، اگر تلف نمىشد ، با خزينهء پادشاهى برابر بود . و لكن از تقدير ، گريزى نيست . من بايشان گفتم : اى برادران ، محزون مباشيد كه مال ، فداى تن و جانست و سلامت و تندرستى ، بهترين غنيمتها است . اكنون كه بسلامت بازآمده‌ايد ، جاى هزار شكر است . و فقيرى و توانگرى مانند خواب و خيالست ، كه شاعر گفته :\r\n ز جمله نعمت دنيا چو تندرستى نيست * چو تندرست شوى هيچ دل شكسته مدار \r\nپس از آن گفتم : اى برادران ، چنان پنداريم كه پدر ما امروز مرده و مالى را كه در نزد منست ، بميراث گذاشته . ما همين مال را بسه بخش مساوى قسمت كنيم . آنگاه من قسمت‌كننده از جانب قاضى آورده ، مال را بسه بخش قسمت كرديم . هريكى نصيبى از آن مال برداشتيم . و من بايشان گفتم : اى برادران ، آدمى آن‌وقت نيك‌بختست كه در شهر خويش روزى خورد . كه سفر ، موجب رنج و مايهء خطر است . هريكى از شما دكانى گشوده ، در آن دكان بنشينيد . پس هريكى از ايشان دكانى گشوده ، بضاعتهاى گران‌قيمت بدكان فروچيدند . آنگاه من بايشان گفتم : ببيع و شرى بنشينيد و مالهاى خويشتن داشته ، صرف نكنيد . كه تمامت خورش و پوشش شما را من از مال خود دهم . پس از آن من باكرام و احترام ايشان قيام كردم و ايشان روزها به بيع و شرى مشغول بودند و شب‌ها در خانهء من مىخفتند . من نمىگذاشتم كه از مال خود صرف كنند . ولى هروقت با ايشان مىنشستم ، ياد از غربت ميكردند و محاسن او را صفت ميگفتند و سودهائى كه كرده بودند ، يك‌يك ميشمردند و مرا به سفر ترغيب مىكردند . پس از آن عبد اللّه با سگان گفت : اى برادران ، ماجرى چنين است يا نه ؟ سگان سر به زير افكنده ، چشم برهم نهادند . گويا كه تصديق ميكردند .\r\nپس از آن گفت : اى خليفه ، ايشان پيوسته مرا به سفر ترغيب ميكردند تا\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nاينكه راضى شدم كه با ايشان شريك گشته ، متاعهاى قيمتى در كشتى بنهاديم و خود نيز بكشتى نشسته ، از بصره سفر كرديم . و همىرفتيم تا بشهرى از شهرها برسيديم . در آنجا بيع و شرى ميكرديم و سود همىبرديم تا اينكه مال انبوه جمع آورديم . پس از آن بكوهى رسيديم . ناخدا لنگر انداخته ، كشتى در دامن كوه بداشت و با ساكنان كشتى گفت : بدر شويد . شايد كه آبى شيرين پديد آوريد . در حال ، ساكنان كشتى بيرون شدند . من نيز بيرون آمده ، جستجوى آب ميكردم و هريكى بسوئى روان شديم . من بفراز كوه رفتم .\r\nناگاه مارى سفيد ديدم كه ميگريخت و اژدهائى سياه در پى او همىدويد تا اينكه اژدها بمار سپيد رسيد . سر او را بدندان گرفته ، دم خود را بر دم او پيچيده ، آن مار فرياد زد . من دانستم كه اژدها برو ستم مىكند . مرا مهر بدان مار بجنبيد . سنگى به مقدار پنج رطل به آن اژدها افكندم . سنگ بر سر او آمده ، او را بكوفت . در حال ، آن مار سپيد از آن صورت به صورت دخترى نكوروى برگشت و روى به من آورده ، زمين ببوسيد و با من گفت : اى آدميزاد ، تو ناموس من نگاه داشتى و بر من نكوئى كردى . پاداش تو بر من واجب آمد . آنگاه اشارت به زمين كرده . زمين بشكافت و به زمين فرورفت و شكاف زمين بهم پيوست . من دانستم كه آن از جنيانست . و اما اژدها مشتى از خاكستر شد . من از آن كار شگفت ماندم و بسوى ياران خويش بازگشته ، حادثه با ايشان حديث كردم و آن شب را در دامنهء كوه بروز آورديم .\r\nبامدادان ، ناخدا بادبان برافراشته ، كشتى براند . تا بيست روز همىرفتيم تا اينكه آب شيرين تمام شد . ناخدا گفت : اى مردمان ، آب ما تمام شده و من راه گم كرده‌ام . راه بساحل نمىشناسم . ما را از اين سخن ، اندوهى سخت روى داده و آن شب را ببدترين احوال بسر برديم . و آن شب چنان بود كه شاعر گفته :\r\n شبى چو روز فراق بتان سياه و دراز * درازتر ز اميد و سياه‌تر ز نياز \r\nپس چون بامداد شد ، كوهى ديديم بلند . از ديدن آن فرحناك گشته ،\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nكشتى بسوى كوه برانديم . چون بپاى كوه رسيديم ، جملگى بجستجوى آب بيرون آمده . در آن كوه ، آبى نيافتيم . آنگاه من بفراز آن كوه برشدم . در پشت كوه ، شهرى ديدم بزرگ . ياران خود را نزد خود خوانده ، گفتم : به اين شهر كه در پشت كوه است ، نظر كنيد كه بىشك و ريب ، اين‌چنين شهر ، آب‌هاى خوشگوار خواهد داشت . اكنون بيائيد تا بسوى اين شهر شويم و از آنجا آب و آذوقه بازآوريم . ياران من گفتند : ما را بيم از آنست كه اهل اين شهر ، دشمنان دين باشند و ما را اسير كنند و يا اينكه ما را بكشند . آنگاه سبب هلاك خويشتن گشته ، از كار ناصواب بملالت و ملامت گرفتار آئيم ، چنانچه شاعر گفته :\r\n منه گام زنهار ناديده راه * ز ناديده ره ناگه افتى بچاه \r\nمن گفتم : اى ياران ، مرا با شما كارى نيست . دو برادر خود برداشته ، بسوى اين شهر شوم . برادران من گفتند : ما نيز از اين كار هراس داريم . با تو بسوى شهر نخواهيم آمد . من گفتم : اگر شما نيز بيم داريد ، من ناچار به اين شهر روم و توكل به خدا كرده ، به قضاى او رضا دهم . شما در همين مكان بانتظار بنشينيد تا من بازگردم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و هشتاد و دوم برآمد\r\nگفت : اى ملك جوان‌بخت ، عبد اللّه گفت : اى خليفه ، من با برادران خود گفتم كه : شما بانتظار من بنشينيد تا من بازگردم . پس ايشان را در همان مكان گذاشته ، برفتم تا بدروازهء شهر برسيدم . ديدم شهريست بزرگ كه بناى عجيب و ديوار و برجهاى استوار دارد و درهاى آن از آهن چينى منقش نقشهاى زرين است . پس چون از دروازهء شهر داخل شدم ، دكه‌اى ديدم از سنگ كه مردى بر آن دكه نشسته و در ساعد او زنجيرى است از مس زرد كه چهارده كليد از زنجير\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nفروآويخته . من دانستم آن مرد ، دربان شهر است و شهر ، چهارده دروازه دارد .\r\nآنگاه به آن مرد نزديك رفته ، سلام دادم . سلام بر من رد نكرد . دوباره و سه‌باره او را سلام داد . جواب رد نكرد . دست بر دوش او نهاده ، گفتم : اى شخص ، چرا رد سلام نكردى ؟ مگر بخواب اندرى و يا اينكه نامسلمانى ؟ مرا جواب نگفته ، هيچ نجنبيد . من نيك بر وى بنگريستم . ديدم كه سنگ است . با خود گفتم : اين كاريست عجيب كه اين سنگ به صورت آدميان مصور است و جز سخن ناگفتن ، فرقى با آدمى ندارد .\r\nپس از آن او را گذاشته ، به شهر داخل شدم . شخصى را ديدم كه در ميان راه ايستاده . به او نزديك رفته ، درو تأمل كرده ، ديدم كه سنگست . پس از آن در كوچه‌ها ميرفتم و هرچه به صورت انسان مييافتم ، به او نزديك رفته ، مىديدم كه سنگ است . تا اينكه بعجوزى رسيدم كه جامه‌ها ببقچه فروبسته ، از بهر شستن مهيا كرده كه خود ، سنگ و جامه‌ها سنگ بودند . پس از آن ببازار رفته ، بقالى را ديدم كه ميزان برنهاده و بضاعتها فروچيده . ولى همه سنگ بودند . آنگاه ساير بازاريان را ديدم كه بعضى بدكان نشسته و بعضى ايستاده بودند و مردان و زنان و كودكان را ديدم كه همگى سنگ بودند . پس از آن ببازار بازرگانان رفته ، ايشان را ديدم كه نشسته و متاعهاى گوناگون فروچيده‌اند . همهء بازرگانان ، سنگ بودند و متاعهاى ايشان بتار عنكبوت همىمانست . هرمتاعى را كه دست مينهادم ، هباء منثور ميشد . و صندوقها در آنجا ديدم . يكى را بگشودم . درو بدره‌هاى زر يافتم .\r\nچون بدره بگرفتم ، زرها در دست من بگداخت . من از آن زرهاى گداخته چندانكه مىتوانستم ، برداشتم . و با خود ميگفتم : اگر برادران من نيز آمده بودند ، از اين زرها برميداشتند و از اين ذخيره‌ها مياندوختند . پس از آن بدكهء ديگر رفته و در آنجا زر و سيم بيشتر از آن‌كه ديده بودم ، ديدم . ولى طاقت برداشتن نداشتم . آنگاه ببازار ديگر رفتم و از آنجا ببازار ديگر شدم و همواره بمردمان مختلفة الاشكال تفرج ميكردم كه همگى سنگ بودند و سگان و گربگان نيز سنگ بودند . پس از آن ببازار زرگران شدم . مردمان را ديدم كه در دكه‌ها نشسته ،\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nبضاعتهاى گران‌قيمت ، بعضى را بدست گرفته ، ميساختند و بعضى را در قفس گذاشته بودند . ايها الخليفه ، چون آنها را ديدم ، آنچه زر با خود داشتم ، بينداختم و از آن زرينه‌ها برداشتم . و از آنجا ببازار گوهريان شدم . ايشان را در دكه‌هاى خويشتن نشسته يافتم و در پيش هركدام از ايشان قفسى پر از گوهرها و نگينهاى گران‌قيمت از قبيل الماس و زمرد و لعل ديدم و خداوند دكانها سنگ بودند .\r\nآنگاه زرينه‌ها انداخته ، از گوهرها و نگينها آنچه مىتوانستم ، برداشتم و بحسرت و ندامت اندر بودم كه چرا برادران خود را نياوردم كه از اين گوهرها هرچه ميتوانستند ، بردارند .\r\nپس از آن از بازار گوهريان گذشته ، بدرى بزرگ منقش رسيدم كه با بهترين زينتها مزين بود و در آن در ، مصطبه‌ها بود كه در آن مصطبه‌ها خادمان و لشگريان و اميران و سرهنگان نشسته و جامه‌هاى فاخر دربر داشتند و همگى سنگ بودند . دست بيكى از ايشان بنهادم . جامهء او چون تار عنكبوت از هم بپاشيد . چون از آنجا بدرون رفتم ، قصرى ديدم كه بدان خوبى ، قصر نديده بودم .\r\nو در آن قصر ، ديوانى ديدم كه اميران و وزيران و اعيان دولت در آنجا بكرسيها نشسته و همگى سنگ بودند . و در آنجا كرسى از زر سرخ ديدم كه با در و گوهر مرصع بود و شخصى با جامهء ملوكانه بر آن كرسى نشسته و تاجى بگونه‌گونه لئالى درخشان قيمتى بر سر داشت . ولى آن شخص ، خودش سنگ بود . پس از آن از ديوان بحرمسراى او رفته ، زنان ماهروى را ديدم كه بكرسيها نشسته‌اند . و كرسى زرين مرصع بگوهرها ديدم كه ملكه بر آن كرسى نشسته ، تاجى مكلل بگوهرهاى گرانبها بر سر دارد و خواجه‌سرايان ، دست بر سينه ايستاده ، گويا كه منتظر فرمانند . و در آن سرا نقشهاى زرين و فرشهاى رنگين و ظرفهاى بلورين چندان بود كه عقل از نظارگيان ميربود . ايها الخليفه ، من آنچه مال با خود داشتم ، بينداختم و از گوهرها و نگينها كه هريكى از آنها با گنج خسروى برابر بود ، برداشتم و حيران بودم كه كدامين بردارم و كدامين بگذارم .\r\nپس از آن درى كوچك ديدم . گشوده و درون در ، نردبانى يافتم . از در\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nبدرون شده ، چهل پله از نردبان بالا رفتم . آواز انسانى را شنيدم كه تلاوت هميكرد . به سوى آن آواز برفتم تا بدر قصرى رسيدم و پرده‌اى از حرير كه شريطهاى زرين و آويزهاى لؤلؤ و مرجان و ياقوت داشت ، بر آنجا آويخته ديدم . نزديك پرده رفته ، پرده برداشتم و بقصر اندر شدم . گويا آن قصر ، گنجى از گنجهاى روى زمين بود . در آنجا دخترى ديدم كه مانند آفتاب ميدرخشيد و جامهء فاخر دربر داشته و با گوهرهاى نفيسه متحلى بود . و آن دخترك در حسن و جمال و قد بااعتدال بحور همىمانست و ساقى داشت سيمين و جعدى حلقه حلقه و عنبرين ، بدانسان كه شاعر گفته :\r\n هميشه پرشكنست آن دو زلف حلقه‌پذير * شكن‌شكن چو زره حلقه‌حلقه چون زنجير\r\nبمشك ماند اگر مه‌پرست باشد مشك * بقير ماند اگر گل‌نگار باشد قير \r\nعبد اللّه گفت : ايها الخليفه ، چون من آن دختر قمرمنظر ديدم ، شيفتهء جمال او گشته ، پيش رفته و ديدم كه بر سرير نشسته ، كلام مجيد ربانى را از برمىخواند و از لبان لعل ، در و گوهر همىفشاند و شمايل بديعش چنانست كه شاعر گفت :\r\n نقش كشميرى نمايد زشت پيش تير او * پيش بالاى تو باشد پست سرو كشمرى \r\nچون نغمات دلپذير او را در تلاوت قرآن شنيدم ، زبانم سست شد و سلام نيكو نتوانستم داد . عقل و هوشم از تن و جان بدر شد و چنان شدم كه شاعر گفته :\r\n چنان مست ديدار و حيران او * كه دنيا و دينم فراموش بود \r\nپس از آن دل قوى داشته ، او را سلام دادم . گفت : اى عبد اللّه بن فاضل ، عليك السلام . اهلا و سهلا و مرحبا . من به او گفتم : اى خاتون ، نام من از كجا\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nدانستى ؟ و گناه مردمان اين شهر چه بود كه سنگ شده‌اند ؟ و چگونه تو تنها در اين شهر هستى ؟ آن ماه‌روى جواب داد : اى عبد اللّه ، بنشين تا من خبر مردمان اين شهر با تو شرح دهم . پس من در پهلوى او بنشستم . گفت : اى عبد اللّه ، بدان كه من دختر پادشاه اين شهرم و پدر من همان بود كه بر تختش ديدى . و آنان كه در گرد او هستند ، بزرگان دولت و اعيان مملكت او بودند . و پدر من حشمتى افزون و سپاهى بيشمار داشت و بهزارهزار و يك صد و بيست هزار لشگر حكم‌فرمائى ميكرد و بيست و چهار هزار خداوندان مناصب در خدمت او بودند و هزار شهر بجز قرى و قلاع و ضياع در زير حكم داشت . و هزار تن از امراى عرب كه هراميرى بر بيست هزار سوار حكم داشتند ، در طاعت او بودند . و مال ذخيره و گوهرها و نگينهاى قيمتى چندان داشت كه چشمى نديده و گوشى نشنيده است .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و هشتاد و سوم برآمد\r\nگفت : اى ملك جوان‌بخت ، دختر پادشاه مدينة الاحجار گفت : اى عبد اللّه ، پدر من بملوك غلبه ميكرد و شجاعان را در صف قتال هلاك مىكرد و پادشاهان باسطوت از او بيم و هراس داشتند . ولى كافر بود و پرستش اصنام ميكرد و همهء سپاه او بت‌پرست بودند . اتفاقا روزى از روزها بر كسى مملكت نشسته ، اكابر دولتش در برابر ايستاده بودند كه ناگاه شخصى داخل شد و ديوان از پرتو روى او روشن گشت . پدر من بر وى نظاره كرد . ديد كه جامهء سبز پوشيده و نور رويش تتق بسته و او مرديست باهيبت و وقار . با پدر من گفت : اى پليد ، تا كى بپرستش اصنام مغرورى و تا چند به خداى يگانه پرستش نميكنى ؟ بگو اشهد ان لا إله الا اللّه و اشهد ان محمدا رسول اللّه . پدرم گفت : تو كيستى كه اين سخن همىگوئيد ؟ مگر نميترسى كه اصنام بر تو خشم گيرند ؟ آن شخص گفت :\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nاصنام ، سنگها هستند . نه از خشم آنها ضررى رسد ، نه خشنوديشان سودى بخشد . شما صنمهاى خويشتن حاضر آوريد و بگوئيد كه بر من خشم گيرند . من نيز پروردگار خود را بخواهم كه بر آن‌ها غضب كند . آنگاه غضب خالق را از غضب مخلوق خواهيد دانست . كه اصنام را شما خود ساخته‌ايد و شيطان‌ها بر\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nايشان متلبس گشته ، با شما سخن مىگويند . خداى من صانع و بت‌هاى شما مصنوع‌اند . پروردگار من از هيچ‌چيز عاجز نيست . اگر حق بر شما ظاهر شود ، پيروى كنيد و گرنه اصنام را ترك نكنيد . ايشان با آن شخص گفتند : برهانى از پروردگار خود بياور . آن شخص گفت : شما برهانى از اصنام خويشتن بياوريد .\r\nآنگاه ملك امر كرد هركس صنمى كه را پرستش ميكرد ، حاضر آورد . همهء بزرگان دولت و تمامت سپاه ، اصنام خويشتن در ديوان حاضر آوردند . ايشان را كار بدينگونه شد .\r\nو اما من در پشت پرده كه بديوان پدر مشرف بود ، نشسته بودم و مرا صنمى بود از زمرد سبز . پدرم او را نيز بخواست . من صنم خويش را نزد پدرم فرستادم . او را در پهلوى صنم پدرم گذاشتند . صنم او از ياقوت و صنم وزير از الماس بود و هريكى از بزرگان دولت و رعيت ، صنمى داشتند . پاره‌اى از عقيق و بعضى از مرجان و بعضى از عود قمارى و بعضى از آبنوس و بعضى از سيم سپيد و بعضى از زر سرخ و بعضى از چوب و بعضى از سفال . كه هركس به قدر مرتبهء خويش ، صنمى از بهر خود برگزيده ، پرستش ميكرد . پس آن شخص با پدر من گفت : اى پليدك ، از صنم خويش و از اين اصنام درخواه كه بر من خشم آورند .\r\nآن‌گاه اصنام را صف‌صف بداشت و صنم ملك را با صنم من بكرسى زرين مرصع بگذاشتند و پدرم برخاسته ، بصنم خويش سجده برد و با او گفت : اى پروردگار من ، در ميان اصنام از تو برتر و بزرگترى نيست . و تو ميدانى كه اين شخص در ربوبيت تو طعنه بر من مىزند و بسبب تو بر من استهزا مىكند و گمان دارد كه او را خدائى است از تو قوىتر . و ما را امر مىكند كه تو را عبادت نكنيم و پروردگار او را بپرستيم . تو بر وى غضب كن و او را نابود گردان . پدرم از آن صنم درخواست همىكرد . ولى صنم جواب نميداد و خطابى نميكرد و پدرم به او ميگفت : اى پروردگار من ، تو را اين عادت نبود كه جواب من بازنگوئى . از چيست كه پاسخ نمىدهى ؟ اگر غافلى ، هشيار شو و اگر خفته‌اى ، بيدار باش و با من سخن بگو و مرا يارى كن . پس او را بدست بجنبانيد . او هيچ نگفت و از\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nمكان خود نجنبيد آن شخص با پدرم گفت : از چيست كه صنم تو سخن نميگويد ؟ پدرم گفت : او غافل و يا خفته است . آن شخص گفت : اى دشمن خدا ، چگونه خداى ترا بپرستم كه سخن نميگويد و بر چيزى قادر نيست ؟ و از بهر چه پرستش خدائى نكنم كه غايب نميشود و غفلت نميكند و خواب و وهم و سهو بر وى راه ندارد و بر هرچيزى قادر است ؟ ولى خداى تو عاجز است و دفع مضرت از خود نتواند كرد . چگونه دفع مضرت او تو تواند نمود ؟ تو به چشم خويش ، عجز او را ببين . پس آن شخص پيش آمده ، سرپائى بر آن صنم زد .\r\nصنم بيفتاد . ملك در خشم شد و حاضران را گفت : اين كافر ، سرپا بخداى من همىزند . او را بكشيد . حاضران خواستند كه به قصد او خيزند . هيچكس از مكان خود برخاستن نتوانست . آن شخص ، اسلام بر ايشان عرض كرد . مسلمان نشدند .\r\nآن شخص گفت : اكنون غضب پروردگار بشما بنمايم . گفتند : بنماى . آنگاه دو دست برداشت . گفت : الهى و سيدى ، انت ثقتى و رجائى فاستجب دعائى . اى پروردگار من ، تو اين كافران را كه نعمتهاى تو ميخورند و ديگرى را مىپرستند ، سنگ گردان كه تو بر همه چيز قادرى . در حال ، خداى تعالى مردمان اين شهر را سنگ گردانيد .\r\nو اما من چون برهان او را بديدم ، مسلمان شدم و از آنچه بر ايشان رسيد ، سالم بماندم . پس از آن آن شخص نزديك گشته ، با من گفت : سعادت بر تو روى كرد و توفيق الهى ، يار تو گرديد . پس آداب اسلام بر من بياموخت . و در آن‌وقت ، سال عمر من هفت بود و اكنون سى ساله‌ام . پس من بآنشخص گفتم :\r\nاى خواجه ، نام خود با من بگو و مرا مدد كن با چيزى كه من او را قوت خود كنم . گفت : مرا نام ، ابو العباس خضر است . پس از آن بدست خود ، درخت انارى برنشاند و در حال ، برگ و بار آورد . با من گفت : از اين انارها بخور و خدا را پرستش كن . پس از آن تلاوت قرآن بر من بياموخت . اكنون بيست و سه سال است كه من خداى تعالى را مىپرستم و مرا قوت از اين درختست و خضر عليه السلام هرروز آدينه نزد من آيد . و او نام تو با من گفته و مرا بآمدن تو\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nبشارت داده است و با من گفته است كه هروقت او بيايد ، او را گرامى بدار و امر او را اطاعت كن و از مخالفت او بپرهيزى و او را شوهر خود گرفته ، با او بهرجا كه خواهد ، برو . من چون ترا ديدم ، شناختم . و حكايت اين شهر همين بود ، و السلم .\r\nپس از آن دخترك ، درخت انار بر من بنمود . دانهء انار بر آن درخت بود .\r\nنيمهء آن را خود خورده ، نيمى ديگر بر من بخورانيد . من از آن لذيذتر چيزى نخورده بودم . پس از آن با او گفتم : آيا بر آنچه شيخ بر تو گفته ، راضى هستى و مرا شوهر خود گرفته ، بسوى شهر من ميروى يا نه ؟ گفت : آرى مطيعم و ترا مخالفت نخواهم كرد . پس با او پيمان بربستم . مرا بخانهء پدر برده ، آنچه ميتوانستيم ، برداشتيم و از آن شهر بدر آمده ، روان گشتيم . تا ببرادران خود رسيده ، ديديم كه جستجوى من ميكنند . پس با من گفتند : كجا بودى كه دير كردى ؟ ما را خاطر به تو مشغول بود . و اما رئيس كشتى گفت : اى عبد اللّه ، مدتى است كه باد مراد همىآمد ولى تو سفر ما بتأخير انداختى . گفتم : باكى نيست . كه در اين تأخير ، منفعتى كردم و مال بسيار آوردم و بآرزوى خويش رسيدم . اكنون چنانم كه شاعر گفته :\r\n هم با رمهء اسبم و هم با گلهء ميش * هم با صنم چينم و هم با بت فرخار \r\nپس از آن بايشان گفتم : بر آنچه در زمان غيبت از بهر من پديد آمده ، نظر كنيد . پس من دختر را بر ايشان بنمودم و آنچه درين شهر ديده بودم ، با ايشان حديث كردم و گفتم : اگر شما نيز آمده بوديد ، سودهاى گران مىآورديد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و هشتاد و چهارم برآمد\r\nگفت : اى ملك جوان‌بخت ، من با برادران خود گفتم : بر شما باكى نيست . كه\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nآنچه من آورده‌ام ، همهء ما را كافى است . پس من آن مالى كه آورده بودم ، در ميان خود و برادران و رئيس كشتى قسمت كردم و خادمان كشتى را نيز بىنصيب نگذاشتم . همگى فرحناك گشته ، مرا دعا كردند و بر آنچه داده بودم ، راضى شدند ، مگر برادران من كه حالت ايشان دگرگون شد . من حالت ايشان ملاحظه كرده ، بايشان گفتم : گمان دارم كه بر آنچه داده‌ام ، قانع نيستيد ؟ و لكن من و شما از هم جدا نيستيم . آنچه مرا هست ، از شما است . اگر من بميرم ، جز شما وارثى ندارم . پس ايشان را دلجوئى كردم و دخترك را در خزانهء كشتى جاى دادم و خوردنى از بهر او فرستاده ، خود با برادران بحديث نشستم . ايشان گفتند : اى برادر ، اين دختر بديع الجمال را چه خواهى كرد ؟ گفتم : قصد من اينست كه او را به خود تزويج كنم . يكى از ايشان گفت : اى برادر ، اين دختر بسى شمايل نيكو دارد . مرا خاطر بمحبت او مفتون گشته . همىخواهم كه او را به من دهى . پس از آن ديگرى گفت : من نيز بدينسان هستم . او را به من تزويج كن . من بايشان گفتم :\r\nاى برادران ، او از من عهد گرفته و پيمان بسته كه من او را به خود تزويج كنم . اگر من او را بشما دهم ، پيمان‌شكن خواهم بود و او آزرده‌خاطر خواهد شد . و اينكه گفتيد ما او را دوست ميداريم و به او متعلق گشته‌ايم ، مرا محبت بر وى از شما افزونتر است . محالست كه من او را بشما دهم . و لكن چون به شهر بصره برسيم ، دو دختر از دختران اشراف بصره ، شما را خواستگارى كنم و مهر ايشان از مال خود داده ، بكابين شما بياورم و عيشى بزرگ از بهر شما و خود برپا كنم .\r\nو هرسه برادر در يك شب عروسى كنيم . شما از اين دختر چشم بپوشيد . كه اين نصيبهء منست .\r\nپس ايشان سخن نگفتند . گمان كردم كه بسخن من راضى شدند . پس از آن بسوى بصره روان گشتيم . و در هنگام چاشت و شام خوردن ، از بهر دخترك مىفرستادم و او از خزانهء كشتى بيرون نمىآمد و من با برادران بفراز غليون مىخفتيم . تا چهل روز بدين حالت بوديم تا اينكه شهر بصره نمودار شد و ما را فرح روى داد . و من از برادران ايمن بودم كه جز پروردگار ، كسى غيب نميداند .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nپس آن شب را بخفتم درحالىكه مستغرق خواب و از همه‌جا غافل بودم . ديدم كه همين دو برادر من مرا به روى دستها برداشته ، يكى از دو پاى من و ديگرى از دو دست من گرفته ، همىخواهند كه مرا به دريا افكنند . من چون خود را با آن حالت ديدم ، گفتم : اى برادران ، از بهر چه با من اين كار ميكنيد ؟ گفتند : تو چگونه خاطر ما از بهر دختر بشكستى ؟ ما نيز اكنون ترا در دريا افكنيم . پس از آن مرا به دريا انداختند . آنگاه عبد اللّه روى به آن دو سگ كرده ، گفت : راستست اينكه گفتم يا نه ؟ آنها سر به زير انداخته ، چشمان برهم نهادند . گويا سخن او را تصديق ميكردند . خليفه از آن كار شگفت ماند .\r\nپس از آن عبد اللّه گفت : ايها الخليفه ، چون مرا به دريا انداختند ، بقعر دريا فرورفتم . پس از آن آب ، مرا بالا آورد و گمان زندگى نداشتم كه ناگاه پرنده‌اى بزرگ بر من فرود آمده ، مرا درربود و بسوى هوا بپريد . من از غايت بيم مدهوش شدم . وقتى كه چشم بگشودم ، خود را در قصرى محكم و منقش ديدم كه با همه‌گونه زيورها آراسته بود . و در آنجا كنيزكانى ديدم كه دست بر سينه ايستاده و زنى در ميان ايشان بر كرسى زرين نشسته و جامهء فاخر دربر داشت و از پرتو گوهرهائى كه در آن مكان بود ، چشم خيره مىشد . و آن زن ، منطقهء گوهرين بر ميان و تاج مرصع بر سر داشت كه خزانهء پادشاهان به قيمت آنها وفا نمىكرد و عقول در آنها حيران ميشد . پس از آن پرنده‌اى كه مرا ربوده بود ، پرها بيفشانده ، دختركى شد مانند آفتاب . چون نيك نظر كردم ، همان مار بود كه در كوه با افعى مجادله مىكرد كه من آن افعى را كشته بودم .\r\nپس آن زن كه بر كرسى نشسته بود ، به او گفت : از بهر چه آدمىزاد را بدين مكان آوردى ؟ گفت : اى مادر ، اين همان آدمىزاد است كه ناموس مرا نگاه داشت و نگذاشت كه من در ميان دختران جان ، رسوا شوم . پس از آن به من گفت : مرا ميشناسى يا نه ؟ من همان مار سپيدم كه افعى با من مجادله ميكرد و تو آن افعى را كشته ، مرا نجات دادى . بدان كه من دختر ملك احمر ، ملك جنيانم و مرا نام ، سعيده است و اين زن كه بر كرسى نشسته ، مادر من و نام او مباركه\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nاست و آن افعى كه با من مجادله ميكرد و قصد بردن ناموس من داشت ، او وزير ملك اسود و نامش درفيل بود . و او به من عاشق گشته ، مرا از پدر خواستگارى كرد . پدرم در خشم گشته ، او را پيغام داد كه : اى پليدترين وزرا ، ترا رتبت چيست كه دختران ملوك تزويج كنى ؟ آن پليدك از اين پيغام در خشم گشته ، سوگند ياد كرد كه ناموس مرا ببرد . پيوسته بهرجا كه ميرفتم ، بر اثر من بود تا اينكه ميانهء او و پدرم جنگ‌ها شد . پدرم بوى ظفر نتوانست يافت ، كه شجاع و مكار بود . و من بهر زمين كه ميرفتم ، او بوى مرا ميشنيد . در آن سرزمين به من درمىپيوست . تا اينكه من از وى رنج‌هاى بسيار بردم . پس از آن به صورت مار برآمده ، بدان كوه رفتم . او نيز به صورت افعى برآمده ، به من درپيوست و با من مجادله آغازيد . من بسيار جهد كردم . خلاصى نتوانستم يافت تا اينكه تو پديد آمده ، با سنگش بكشتى . من آنگاه به صورت اصلى بازگشته ، با تو گفتم كه : تو را بر من احسانى شد كه آن احسان را ضايع نكند مگر تخمهء حرام . و من پيوسته در خيال تو بودم كه چگونه ترا پاداش دهم تا اينكه ديدم كه برادرانت با تو اين كيد و مكر كردند و ترا در دريا افكندند . من بسوى تو شتافته ، ترا از هلاك نجات دادم . اكنون اكرام تو بر من و پدر و مادرم فرض است . پس از آن گفت : اى مادر ، او را گرامى بدار .\r\nمادرش گفت : اى آدمى ، تو با ما نكوئى كرده‌اى . مستوجب نكوئى و اكرام هستى . پس فرمود حله‌اى كه قيمت گران داشت ، با جمله‌اى از گوهرها و معدنيها به من دادند . و خادمان را گفت : اين آدمى را نزد ملك بريد .\r\nمرا نزد ملك بردند . ديدم كه بر كرسى نشسته و عفريتان در برابر او صف زده‌اند و از بسيارى گوهرها كه بر او بود ، چشمم خيره گشت . چون مرا بديد ، بر پاى خاست و مرا گرامى بداشت و مالى بسيار مرا بذل كرده ، گفت : او را نزد دختر من بازگردانيد تا به مكان خويشتن بازش گرداند . آنگاه مرا نزد سعيده آوردند . او مرا با مالهائى كه به من داده بودند ، برداشته ، به هوا بپريد . مرا كار بدينجا رسيد .\r\nو اما رئيس كشتى در حالتى كه مرا به دريا انداختند ، بيدار گشته ، پرسيد كه :\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nچه بود آنچه به دريا افتاد ؟ برادران من گريه آغازيدند . و طپانچه بر سر و سينهء خويشتن زدند و افغان وا برادرا برآورده ، گفتند كه : او بهر دفع پليدى برخاسته بود . به دريا افتاد . پس از آن ايشان دست بر مال من نهادند و از بهر آن دخترك ، خلاف در ميان آنها پديد گشت . هريكى از آنها گفتند : اين دخترك ، جز من ديگرى را نيست . برادر را فراموش كرده ، بمخاصمت و منازعت برخاستند و بدان حالت بودند كه مرا بميان كشتى فرود آورد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و هشتاد و پنجم برآمد\r\nگفت : اى ملك جوان‌بخت ، برادران چون مرا ديدند ، در آغوشم گرفتند و گفتند : اى برادر ، حالت تو چونست ؟ كه ما را خاطر از آنچه بر تو رفته ، ملول بود .\r\nسعيده گفت : اگر شما را خاطر به دو مشغول ميبود و يا اينكه او را دوست ميداشتيد ، او را در دريا نمىافكنديد . و لكن مرگ را آماده شويد . پس سعيده ايشان را گرفته ، قصد كشتن آنها كرد . ايشان فرياد برآورده ، به من گفتند : اى برادر ، ما را در پناه خود جاى ده . من بسعيده فروتنى كردم . گفتم : برادران مرا مكش .\r\nسعيده جواب داد : ناچار آنها را بكشم كه خيانت‌كارند . من همواره عجز و لابه ميكردم تا اينكه گفت : از بهر خاطر تو آنها را نكشم . ولى آنها را بجادوى ، سگ كنم . پس از آن طاسكى بدر آورده ، پر آب كرد و فسونى خوانده ، بر وى بدميد و آب بر ايشان فشانده ، گفت : از صورت بشريت به صورت سگيت درآئيد . در حال ، ايشان به صورت سگان درآمده ، بدينسان شدند . پس از آن روى بسگان كرده ، گفت : راست بود آنچه گفتم ؟ آنها سر به زير افكنده ، گويا كه گفتند : راست گفتى .\r\nپس از آن عبد اللّه گفت : ايها الخليفه ، چون سعيده ايشان را سگان كرد ، ساكنان كشتى را گفت : بدانيد كه عبد اللّه بن فاضل ، برادر من است . من روزى\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nيك‌بار و دوبار نزد او آيم . هركس كه با او مخالفت كند يا اينكه فرمان او را نبرد و يا او را بدست و زبان بيازارد ، به آن كس آن كنم كه با برادران عبد اللّه كردم و او را سگ گردانم . و با من گفت : چون ببصره رسى ، مال خود را ببين . اگر چيزى از مال تو ناقص شده باشد ، مرا بياگاهان كه من آن را در هرجا كه باشد ، از بهر تو بياورم . و اگر كسى مال تو را دزديده باشد ، او را نيز بجادوى ، سگ كنم .\r\nو لكن تو پيش از آن‌كه مال خويش را در مخزن بگذارى ، به گردن هريك از اين دو سگ ، زنجيرى بنه و اينها را بپايهء سريرى ببند و هرنيمه شب نزد اين‌ها شو و هريكى را چندان با تازيانه بزن كه بيهوش شوند . اگر شبى بگذرد و تو آنان را نزنى ، من پيش تو آمده ، تازيانه بر تو و تازيانهء بر آنها زنم ، چندان‌كه بى خود شويد . من گفتم : به چشم . هرچه تو گوئى ، چنان كنم . پس من رسن در گردن آنها افكنده ، بر چوب كشتى فروبستم . و دخترك از پى كار خود رفت .\r\nما روز ديگر داخل بصره شديم . بازرگانان باستقبال من برآمده ، مرا سلام دادند و كسى از برادران من نپرسيد . بسگان نظاره همىكردند و با من گفتند : اى فلان ، اين سگان از بهر چه آورده‌اى و آنها را چه خواهى كرد ؟ من بايشان ميگفتم كه : اين سگان را در اين سفر تربيت كرده ، با خود آورده‌ام . مردم بر آنها مىخنديدند و نميدانستند كه آنها برادران منند . پس آنها را در سردابه گذاشته ، خود بجمع آوردن بارها مشغول شدم . بازرگانان نيز در نزد من بودند . آن شب من بغفلت آنها را نزدم تا اينكه مرا خواب درربود . ناگاه ديدم كه سعيده ، دختر ملك احمر نزد من آمده ، گفت : نگفتمت كه زنجير در گردن اين‌ها بنه و اين‌ها را بتازيانه بزن ؟ آنگاه مرا گرفته ، از خوابگاه بيرون برد و تازيانه بدر آورده ، مرا همىزد تا بى خود شدم . پس از آن بمكانى كه برادران من در آن‌جا بودند ، برفت و ايشان را چنان بزد كه از هلاكشان چيزى نماند . و با من گفت :\r\nهرشب اينها را بدينسان بزن . اگر يك شب آزردن اينها ترك كنى ، من ترا چنان كه امشب آزردم ، بيازارم . گفتم : اى خاتون ، فردا زنجير در گردن اينها نهم و هيچ شب ، زدن اينها ترك نكنم .\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nپس چون بامداد شد ، بر خود هموار نكردم كه زنجير آهنين در گردن اينها نهم . نزد زرگر رفته ، زنجيرهاى زرين خواستم . زرگر ، زنجير زرين بساخت . من زنجيرها آورده ، در گردن ايشان بنهادم . چون شب برآمد ، ايشان را چنانچه سعيده سپرده بود ، بزدم . و اين حكايت در زمان خلافت مهدى 24 بود . من هديتهاى لايق از بهر خليفه فرستادم . خليفه ، نيابت بصره به من داد . و من هيچ شب آزردن اين‌ها ترك نمىكردم تا اينكه شبى با خود گفتم : شايد سعيده را خشم فرونشسته باشد . پس آزردن ترك كردم . ناگاه سعيده را ديدم كه پديد آمد و مرا چنان زد كه هرگز الم آن فراموش نميشود . پس از آن ، زدن ايشان هرگز ترك نكردم و دوازده سال كار من همين است كه هرشب آنها را بيازارم . پس از آن اشك از چشمان ايشان پاك كرده ، خاطر ايشان را بدست آورم و معذرت گويم و طعام و آب همىدهم . ولى كسى از قضيت ايشان آگاه نبود تا اينكه تو ابو اسحق نديم را از بهر خراج بسوى من فرستادى و او از اين راز آگاه گشته ، ترا از اين كار بياگاهانيد . چون تو مرا بپيشگاه خلافت خواستى ، فرمانبردارى را بسنجيده ، سگان با خود بياوردم . مرا حكايت همين بود ، و السلم .\r\nخليفه از شنيدن اين حكايت در عجب شد و با عبد اللّه گفت : آيا تو از كردارى كه برادرانت با تو كرده‌اند ، درگذشته‌اى و بر ايشان بخشوده‌اى يا نه ؟\r\nعبد اللّه گفت : ايها الخليفه ، خدا از ايشان درگذرد و در دنيا و آخرت بر ايشان ببخشايد . اكنون من ببخشايش ايشان محتاجم كه دوازده سال است من ايشان را همىرنجانم . آنگاه خليفه گفت : اى عبد اللّه ، من انشاء اللّه در خلاصى ايشان مىكوشم و ايشان را به صورت بشريت بازگردانم و در ميان شما صلح دهم . كه چنانچه تو بر ايشان بخشيدى ، ايشان نيز از تو درگذرند . اكنون تو اينها را برداشته ، به منزل رو و امشب آزردن ايشان ترك كن كه فردا كارها خوب شود . عبد اللّه گفت : اى خليفه ، بزندگانى تو سوگند اگر يك شب من اينها را نزنم ، سعيده بسوى من آيد و مرا بجاى اينها بيازارد . و مرا تنى كه تحمل ضربت او كند ، نيست . خليفه گفت : تو بيم مدار كه من مكتوبى به خط خويش بنويسم . چون\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nسعيده بيايد ، تو خط من به او بنماى . پس از آن‌كه او خط من بخواند ، بر تو ببخشايد . و اگر او فرمان مرا طاعت نكند ، تو كار خويش به خدا سپار و بگذار تو را بزند و چنان پندار كه امشب زدن ايشان فراموش كرده‌اى و آزردن ترا سبب ، فراموشى است . پس از آن خليفه ورقه‌اى به مقدار دو انگشت نوشته ، به دو داد و گفت : اى عبد اللّه ، چون سعيده نزد تو آيد ، بگو خليفهء آدميان ، مرا امر كرده كه ايشان را نزنم و اين ورقه به تو نوشته ، ترا سلام رسانيد .\r\nآنگاه عبد اللّه ، سگان برداشته ، به منزل خويش رفت و با خود گفت : كاش ميدانستم كه دختر ملك احمر اگر با خليفه مخالفت كند ، خليفه او را چه تواند كرد . و لكن من يك امشب بتازيانه صبر كنم و برادران خود را آسوده گذارم .\r\nپس از آن بفكرت فرورفت و عقل او بر وى بنمود كه اگر خليفه بتكيه‌گاهى محكم تكيه نمىداشت ، مرا از آزردن ايشان منع نميكرد . پس از آن به منزل آمده ، زنجير از گردن ايشان برداشت و توكل بر خدا كرده ، بدلدارى ايشان مشغول شد و با ايشان گفت : شما را باكى نيست كه خليفهء روى زمين ، خلاصى شما را ضمانت كرده و من نيز از شما درگذشته‌ام و در همين شب مبارك خلاص خواهيد شد . چون ايشان اين سخن بشنيدند ، مانند سگان ، لابه‌كنان دم همىلاييدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و هشتاد و ششم برآمد\r\nگفت : اى ملك جوان‌بخت ، عبد اللّه بر ايشان محزون شد . دست بر پشت ايشان بماليد . چون هنگام شام رسيد ، سفرهء طعام از بهر عبد اللّه بنهادند . برادران خود را جواز نشستن داد . ايشان به خوردن نشستند . خادمان عبد اللّه از اين كردار مبهوت شدند و از طعام خوردن او با سگان تعجب كردند و مىگفتند : مگر او را عقل مختل گشته ؟ نايب بصره چگونه با سگان طعام همىخورد ؟ كه او را رتبت\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nاز وزير برتر است . مگر نميداند كه سگ ، پليد است . و حاضران چشم به چيز خوردن سگان انداخته ، ديدند كه محتشمانه چيز همىخورند و نميدانستند آن سگان ، برادران عبد اللّه هستند . و بتفرج سگان و طعام خوردن ايشان مشغول بودند تا اينكه از طعام خوردن فارغ شدند . پس از آن عبد اللّه دست شسته ، سگان نيز دست بشستند . حاضران از كردار ايشان شگفت مانده ، بخنديدند و گفتند : در تمامت عمر نديده بوديم كه سگان طعام خورند و دستها بشويند . پس از آن ايشان در پهلوى عبد اللّه بر مسند نشستند و كسى را ياراى آن نبود كه از حقيقت آن كار سؤال كند . و تا نيمهء شب بدان حالت بودند . و در آن هنگام ، خادمان بازگشته ، در منزلهاى خويش بخفتند و سگان نيز بر سرير بخفتند . ايشان را كار بدينجا رسيد .\r\nو اما عبد اللّه غافل نشسته بود كه زمين بشكافت و سعيد بدر آمده ، گفت :\r\nاى عبد اللّه چرا امشب ايشان را نزدى و از بهر چه زنجير از ايشان برداشتى ؟ مگر اين كار بمعاندت من كردى و يا فرمان‌بردارى ، ترا دشوار نمود ؟ اكنون ترا بجادو سگ كنم . عبد اللّه گفت : ترا بنقش خاتم سليمان عليه السلام سوگند مىدهم كه صبر كن تا سبب بازگويم . پس از آن هرچه اراده كرده‌اى ، با من بكن . سعيده گفت : سبب بازگوى . عبد اللّه گفت : سبب اينست كه ملك انسيان ، خليفه هرون الرشيد فرمان داد كه امشب ايشان را نزنم و او از من عهد و ميثاق گرفته و به تو سلام رسانيده و به خط خويش ، كتابى به تو نوشته و فرموده است كه آن كتاب به تو دهم . من طاعت او را برده و فرمان او را امتثال كرده‌ام كه طاعت او بر من واجب بود و كتاب همينست .\r\nسعيده كتاب گرفته ، بخواند . ديد نوشته است : بسم اللّه الرحمن الرحيم . اين كتابى است از خليفه هرون الرشيد بسوى سعيده ، دختر ملك احمر . اما بعد ، بدان كه اين مرد از برادران خود درگذشته و بايشان بخشوده است . من در ميان ايشان حكم به صلح كردم . وقتى كه صلح در ميان باشد ، عقاب صورتى ندارد . و اگر شما به احكام ما اعتراض كنيد ، ما نيز در حكمهاى شما اعتراض كنيم و قانون شما را بر\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nهم زنيم . اگر شما امر ما را امتثال كنيد و حكم ما را بگذرانيد ، ما نيز حكمهاى شما را بگذرانيم . و ترا حكم مىكنم كه بديشان تعرض مكن . اگر چنانچه به خدا و رسول ايمان آورده‌ايد ، بايد فرمان خليفهء رسول بشنويد . اگر بر ايشان بخشودى ، من نيز ترا پاداش دهم . و علامت فرمان‌بردارى من اينست كه سحر از ايشان بردارى كه فردا وارهيده ، نزد من آيند . اگر تو ايشان را خلاصى ندهى ، من بقهر و غلبه ، ايشان را خلاص كنم .\r\nپس چون سعيده ، كتاب خليفه بخواند ، گفت : اى عبد اللّه ، با تو كارى نكنم تا نزد پدر خويش رفته ، كتاب خليفه بر وى عرضه دارم و بسرعت جواب از بهر تو بياورم . آنگاه با دست خود ، اشاره به زمين كرد . زمين بشكافت و سعيده به زمين فرورفت . ولى عبد اللّه را دل از شادى ، پريدن گرفت و مىگفت : خليفه را عزت و شوكت افزون باد .\r\nو اما سيده نزد پدر رفته ، كتاب خليفه بر وى عرضه داشت . ملك احمر ، كتاب گرفته ، ببوسيد و بر سر نهاده ، پس از آن او را خوانده ، مضمون بدانست و گفت : اى دختر ، حكم ملك انسيان بر ما نافذ و طاعتش واجبست . ما را مخالفت او نشايد . به زودى بسوى ايشان برگشته ، سگان را از حالت وارهان و بايشان بگو كه : شما در شفاعت ملك انسيان هستيد . كه اگرنه چنين كنى ، خليفه بر ما خشم آورد و تمامت ما را هلاك كند . سعيده گفت : اى پدر ، اگر ملك انسيان بر ما خشم آورد ، چه ميتواند كرد ؟ ملك گفت : اى دختر ، او از چندين راه بما برترى دارد . نخست آن‌كه او بشر است و بشر بر ما فضيلت دارد . دوم آن‌كه او خليفة اللّه است . سيم آن‌كه او هرگز دوگانهء پيش از صبح ترك نكند . از بركت آن نماز اگر تمامت قبايل جن جمع آيند ، بر او ظفر نتوانند يافت و آسيب بر وى نتوانند رسانيد . ما را مخالفت فرمان او نشايد . كه اگر مخالفت كنيم ، تمامت ما را بسوزاند و ما را گريزگاهى از دست او نخواهد بود . تو از براى آن دو مرد ، هلاكت ما را مخواه . پيش از آن‌كه خشم خليفه ، ما را فروگيرد ، سحر از ايشان بردار .\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nآنگاه سعيده بسوى عبد اللّه فاضل بازگشت و آنچه پدرش گفته بود ، با او حديث كرد و به او گفت : دستهاى خليفه را بجاى ما ببوس و رضاى او را از بهر ما بطلب . پس از آن سعيده طاسكى بدر آورده ، پر از آب كرد و فسونى خوانده ، بر وى بدميد و آب بر ايشان پاشيده ، گفت : از اين صورت به صورت بشريت بازگرديد . در حال ببشريت بازگشتند و شهادتين بر زبان راندند و خويشتن در پاى برادر انداختند و از او بخشايش خواستند . عبد اللّه گفت : خداى تعالى بر شما ببخشايد . شما بايد كه از من درگذريد . پس ايشان توبهء نصوح كرده ، گفتند : ما را شيطان پليد فريب داد و طمع ، ما را گمراه كرد . ولى بخشايش ، شيوهء كريمان است .\r\nپس از آن عبد اللّه گفت : با دخترى كه از مدينهء حجر آورده بودم ، چه كرديد ؟ ايشان گفتند : چون بفريب شيطان ، ترا در دريا افكنديم ، ميانهء ما از بهر دخترك اختلاف پديد آمد . هريكى از ما گفت كه : او را من بايد تزويج كنم .\r\nچون دخترك سخنان ما بشنيد و دانست كه ما ترا به دريا انداخته‌ايم ، از مخزن كشتى بيرون آمده ، گفت : از براى من مخاصمت نكنيد كه من هيچكس از شما را نيستم . و خويشتن به دريا انداخته ، بمرد . عبد اللّه از مردن او بگريست و با برادران گفت : شما نميبايست كه اين‌گونه كارها كنيد و زن مرا هلاك سازيد . گفتند : اى برادر ، اگر ما بد كرديم ، بپاداش خويشتن رسيديم . تو از ما درگذر . عبد اللّه عذر ايشان بپذيرفت . سعيده گفت : پس از همهء اين بدكرداريها كه از اينان ديده‌اى ، چگونه تو از ايشان درگذشتى ؟ عبد اللّه گفت : هركس بهنگام قدرت از كسى درگذرد ، اجر او با پروردگار است . سعيده گفت : تو از اينان برحذر باش كه خائن هستند . پس از آن سعيده ، عبد اللّه را وداع كرده ، بازگشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 443 ","page_number":443},
  {"content":"\r\n\r\n\r\nچون شب نهصد و هشتاد و هفتم برآمد\r\nگفت : اى ملك جوان‌بخت ، چون سعيده او را وداع كرده ، از پى كار خود رفت ، عبد اللّه بقيت شب را با برادران خود بعيش و شادى بروز آورد . چون بامداد شد ، ايشان را بگرمابه برده ، جامه‌هاى فاخر بر ايشان بپوشانيد و از گرمابه به منزل بازگشتند . سفرهء طعام خواسته ، به خوردن بنشستند . چون خادمان ، برادران عبد اللّه را ديدند ، ايشان را بشناختند و بر ايشان سلام داده ، عبد اللّه را تهنيت و چشم‌روشنى گفتند . پس از آن عبد اللّه آنها را نزد خليفه برده ، آستان خليفه ببوسيد و دوام و عزت و نعمت او را دعا گفت . خليفه گفت : اى عبد اللّه ، مرا از ماجراى خويش آگاه كن . عبد اللّه گفت : ايها الخليفه ، خدا قدر و منزلت ترا بلند گرداند كه من چون برادران خود را به منزل خويش بردم ، باعتمادى كه به حكم خليفه داشتم ، زنجير از گردنهاى آنها برداشتم و با آنها در يك سفره طعام خوردم . خادمان از طعام خوردن من با آنها در عجب شدند و مرا خفيف العقل شمردند و ته ماندهء سفره را نخوردند . و با يكديگر در حق من سخن ميگفتند .\r\nمن گفتگوى آنها ميشنيدم ولى پاسخ ندادم . از آن‌كه ايشان نميدانستند كه ايشان برادران منند . پس چون هنگام خواب شد ، خادمان را بازگردانيدم و همىخواستم كه بخوابم . ناگاه سعيده ، دختر ملك احمر ، خشمگين بيرون آمد .\r\nپس عبد اللّه حكايت سعيده و جواب پدر او را با خليفه حديث كرد و گفت :\r\nاينك برادران منند كه از صورت سگيت به صورت بشريت برآمده‌اند .\r\nخليفه بديشان نگاه كرده ، ديد دو جوان قمرمنظرند . آنگاه خليفه با عبد اللّه گفت : خدا ترا پاداش نيكو دهد كه مرا از فايدهء چيزى كه من او را نميدانستم ، آگاه كردى . انشاء اللّه مادامى كه زنده هستم ، هرگز دوگانهء پيش از صبح را ترك نكنم . پس از آن خليفه ، برادران عبد اللّه را بكردارى كه از ايشان سر زده بود ، سرزنش كرد . ايشان معذرت خواستند . خليفه فرمود : با يكديگر مصافحه كنيد و\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nاز گناه يكديگر درگذريد . و با عبد اللّه گفت كه : برادران خود را معين و يار خود گير . و ايشان را بطاعت برادر وصيت كرد و بديشان انعام كرده ، اجازت ارتحال بسوى شهر بصره داد . ايشان با خاطر خرسند از پيش خليفه بيرون آمده ، ببصره روان شدند .\r\nچون ببصره رسيدند ، اعيان مملكت و بزرگان شهر باستقبال ايشان بيرون آمدند و شهر را بياراستند و ايشان را با حشمتى تمام داخل كردند و مردمان شهر ، عبد اللّه را ثنا همىگفتند . و او زر و سيم بمردم همىافشاند و هيچ‌كس ببرادران او التفات نميكرد . حسد بر ايشان چيره گشت و آنچه كه عبد اللّه با ايشان مدارا و مواسات ميكرد ، ايشان را جز كينه و حسد ، چيزى نمىافزود . پس از آن عبد اللّه بهريكى از آنها كنيزكى ماهروى بخشيد و خدم و كنيزكان و بندگان سياه و سپيد از هرصنف به خدمت آنها بگماشت و هريكى را پنجاه اسب بخشود . پس از آن از بهر آنها مرتبات ترتيب داد و به آنها گفت : اى برادران ، من و شما يكى هستيم و از يكديگر جدائى نداريم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و هشتاد و هشتم برآمد\r\nگفت : اى ملك جوان‌بخت ، عبد اللّه با برادران خود گفت : من و شما از هم جدائى نداريم . نيابت بصره از آن من و شما است و در غياب و حضور من ، شما در بصره حكمرانى كنيد . كه حكم شما نافذ است . و لكن در احكام ، پرهيزكارى ، شيوهء خود نمائيد و از جور و ستم دور باشيد و در مال كسى طمع نكنيد . كه هرچه مال بخواهيد ، من از مال خود بشما بذل كنم و آنچه در مذمت ظلم در قرآن مجيد وارد است ، بر شما مخفى نماند . و در اين معنى نيز شاعر گفته :\r\n مها زورمندى مكن با كهان * كه بر يك نمط مىنماند جهان \r\n\r\n","description":"","footnote":"","page_name":" 445 ","page_number":445},
  {"content":"\r\n\r\n سرپنجهء ناتوان برمپيچ * كه گر دست يابد برآئى به هيچ \r\nالقصه ، عبد اللّه ، برادران خود را موعظت همىگفت تا اينكه پنداشت ايشان دوستدار او هستند و بدين‌سبب بر ايشان اعتماد كرده ، در اكرام آنها مبالغت نمود . ولى ايشان را جز كينه و حسد نمىافزود .\r\nپس از آن ناصر و منصور ، برادران عبد اللّه با يكديگر بنشستند . ناصر با منصور گفت : اى برادر ، تا كى ما را اطاعت برادر بايد كرد و تا چند او در بزرگى و اميرى باشد و ما فرمان او ببريم ؟ كه ما را قدر و قيمتى نمانده . ما را استهزاء كرده ، معين خود ساخته است . مگر خادمان او هستيم ؟ منصور گفت : تا او زنده و تندرست است ، رتبت ما بلند نخواهد شد و شأن او بخواهد افزود . و ما را مقصود حاصل نميشود مگر اين‌كه او را بكشيم و مال‌هاى او را جمع آوريم و دست بجواهر و معدنيات او گذاشته ، با يك‌ديگر بخش كنيم و هديتى از براى خليفه بفرستيم و نيابت بصره و كوفه را بخواهيم كه من نايب بصره شوم و تو نايب كوفه باشد . و اين كارها صورت نپذيرد مگر آن‌كه او را هلاك كنيم . ناصر گفت : اى برادر ، راست گفتى . و لكن او را چگونه توانيم كشت ؟ منصور گفت : در خانهء يكى از ما ضيافتى ساخته ، او را مهمان كنيم و غايت خدمت بجا آوريم . پس از آن او را بلطايف و حكايات مشغول داريم و نگذاريم كه او بخوابد تا از بيدارى رنجور شود . آنگاه خوابگاه از بهر او بگستريم . چون او بخسبد ، او را كشته ، در دريا افكنيم و بامدادان گوئيم خواهر جنيهء او برآمده ، با او گفت : اى پليدك ، ترا مقدار چندان شد كه شكايت ما بخليفه برى ؟ مگر گمان تو اينست كه ما از خليفه بيم داريم ؟ اگر او پادشاهست ، ما نيز پادشاهيم . اگر او ادب نگاه ندارد ، ما او را ببدترين عقوبت توانيم كشت . و اكنون من ترا بكشم تا ببينم چه از دست خليفه برمىآيد ؟ پس او را ربوده ، به زمين فروشد . ما چون اين حالت بديديم ، بىخود افتاديم . چون به خود آمديم ، از او اثرى نيافتيم . پس از آن رسولى بسوى خليفه بفرستيم و ماجرى بر وى بيان كنيم . چون چندى بگذرد ، هديتى لايق بخليفه\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nفرستاده ، نيابت كوفه و بصره از او بخواهيم و بانبساط و شادى ، عمر بگذرانيم .\r\nناصر گفت : اى برادر ، راى تو صواب است .\r\nپس ايشان با يك‌ديگر بكشتن برادر اتفاق كردند و ناصر ، ضيافتى ساخته ، با برادر خود ، عبد اللّه گفت : اى برادر ، قصد من اين است كه خاطر شكستهء من بدست آورى و مهمان من شوى تا مرا مفاخرت بر هم‌گنان حاصل شود . عبد اللّه جواب داد : مضايقت نكنم . كه در ميان من و شما جدائى نيست . پس از آن عبد اللّه روى ببرادر خود منصور كرده ، گفت : اى برادر ، بيا تا بخانهء ناصر رويم و از ضيافت او بخوريم و دل او بدست آوريم . منصور گفت : اى برادر ، بزندگانى تو سوگند من با تو نمىآيم مگر اينكه تو سوگند ياد كنى كه پس از بيرون آمدن از خانهء ناصر بخانهء من آئى و مهمان من شوى . كه اگر ناصر ، برادر است ، من نيز برادر توام . چنانچه دل او بدست مىآورى ، دل من نيز بايد بدست آورى .\r\nعبد اللّه گفت : مضايقت نكنم . چون از خانهء او بيرون شوم ، بخانهء تو بيايم . پس از آن ناصر دست برادر خود ، عبد اللّه را بوسيده ، بيرون آمد و ضيافتى لايق مهيا كرد .\r\nچون روز ديگر شد ، عبد اللّه سوار گشته ، با جمعى از لشگريان و برادر خود ، منصور بسوى خانهء ناصر روان شدند . و عبد اللّه داخل خانه گشته ، با برادران خود بنشست . سفرهء طعام بگستردند و همه‌گونه خورش فروچيدند . ايشان خوردنى به كار برده ، دستها بشستند و آن روز را بشادى و انبساط بپايان رسانيدند .\r\nشامگاهان ، فريضه بجا آورده ، طعام خوردند و بمنادمت بنشستند . منصور حكايتى ميگفت و ناصر حكايتى ديگر حديث ميكرد و عبد اللّه گوش بر ايشان همىداشت . و ايشان در قصر تنها بودند و بقيت لشگريان در خارج قصر منزل داشتند . و پيوسته ناصر و منصور ، عبد اللّه را با نوادر اخبار و لطايف حكايات مشغول داشتند تا اينكه عبد اللّه را دل از بيدارى گداخته شد و خواب برو چيره گشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 447 ","page_number":447},
  {"content":"\r\n\r\n\r\nچون شب نهصد و هشتاد و نهم برآمد\r\nگفت : اى ملك جوان‌بخت ، چون عبد اللّه از بيدارى رنجه گشته ، قصد خواب كرد .\r\nبرادرانش از بهر او خوابگاه بگستردند . آنگاه عبد اللّه جامه بركنده ، بخفت . و برادرانش در پهلوى او در خوابگاه ديگر بخسبيدند و صبر كردند تا عبد اللّه مستغرق خواب گشت . آنگاه برخاسته ، بسينهء او افتادند . عبد اللّه بيدار گشته ، ايشان را ديد كه بر سينهء او نشسته‌اند . گفت : اى برادران ، اين چه كردار است ؟\r\nگفتند : ما برادر تو نيستيم و ترا نمىشناسيم . اى بىادب ، مرگ تو از زندگانى بهتر است . پس دستها بحلقوم او گذاشته ، بفشردند تا اينكه عبد اللّه بى خود گشت . و او را مرده پنداشتند . پس او را برداشته ، بدريائى كه در پاى قصر بود ، درافكندند . از قضا موجها او را در روى آب برداشته ، در اندك‌زمانى به آن سوى دريا رسانيد و بساحلش انداخت .\r\nو آنجا گذرگاه قافله بود . پس قافله بر او بگذشته ، او را در ساحل افتاده ديدند و بر او گرد آمده ، تفرج ميكردند . از قضا شيخ قافله مردى بود كه همهء علمها نيك مىدانست و بعلم طب ، معرفت تمام داشت و صاحب فراست و فطانت بود . گفت : اى مردم ، از بهر چه گرد آمده‌ايد ؟ گفتند : در اين مكان ، غريقى مرده افتاده . شيخ بسوى او رفته ، در وى تامل كرد و گفت : اى مردمان ، اين جوان را هنوز روان اندر تن است و اين جوان از برگزيدگان و اشراف مىباشد و در او اميد حيات هست . پس شيخ ، او را گرفته ، جامه بر وى بپوشانيد و تا سه منزل او را معالجت ميكرد تا اينكه عبد اللّه به خود آمد و ضعف بر وى مستولى بود . شيخ قافله او را با شربت‌هاى لطيف و غذاهاى مقوى معالجت ميكرد . و همواره سفر ميكردند تا اينكه پس از يك ماه بشهرى كه آن را شهر عوج ميگفتند ، برسيدند . پس از آن در كاروانسرائى فرود آمدند و بسترى افكنده ، عبد اللّه را در بستر انداختند . آن شب را تا بامداد همىناليد .\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nچون بامداد شد ، دربان كاروانسرا بسوى شيخ قافله آمده ، به او گفت : اين رنجور در نزد شما كيست كه امشب خواب بر ما حرام كرد ؟ شيخ گفت : ما او را در كنار دريا غريق يافتيم و ديرگاهيست كه در معالجت او همىكوشيم . او را بهبودى حاصل نگشته . دربان گفت : او را بشيخه راجحه بنماى . شيخ گفت : شيخهء راجحه كدامست و كار او چيست ؟ دربان گفت : در نزد ما دخترى است نكوروى كه نامش شيخهء راجحه است . هركس را كه دردى روى دهد ، بسوى او برند .\r\nشبى در نزد دخترك بروز آورد و در كمال عافيت صبح كند . شيخ قافله گفت :\r\nمرا بسوى آن دختر دلالت كن . دربان گفت : بيمار خويش بردار . شيخ ، بيمار برداشته ، با دربان همىرفتند و بزاويهء رسيدند . شيخ ، گروهى را ديد كه فرحناك بيرون مىآيند و گروهى ديگر با نذر و قربانىها بدرون همىروند . آنگاه دربان داخل گشته ، در پشت پرده بايستاد و دستورى خواسته ، گفت : اى شيخهء راجحه ، اين بيمار را درياب . شيخه گفت : او را بدرون پرده داخل كن .\r\nدربان ، او را بدرون پرده داخل كرد . عبد اللّه نظاره كرده ، ديد كه شيخه ، همان دختريست كه او را از مدينهء حجر آورده بود . پس عبد اللّه او را بشناخت و او نيز عبد اللّه را بشناخت . به يكديگر سلام دادند . عبد اللّه پرسيد : ترا بدين مكان كه آورده ؟ دخترك جواب داد : چون ديدم كه برادرانت ترا به دريا افكندند و از بهر من مخاصمت و منازعت آغاز نهادند ، من خود را به دريا افكندم . در حال ، ابو العباس خضر مرا گرفته ، بدين زاويه رسانيد و مرا در شفا دادن بيماران ماذون ساخت و در اين شهر ندا درداد كه : هركس را مريضى باشد ، نزد شيخهء راجحه شود . و با من گفت : در اين مكان مقيم باش تا اينكه شوهر تو بدين مكان آيد .\r\nپس هرمريضى كه بنزد من آوردند ، من او را دعا كردم ، از رنجورى خلاص شد .\r\nو نام من به همه عالم برفت . مردمان ، نذرها و قربانها به من آوردند . اكنون مالى بيكران در نزد من است و مرا غايت عزت و حشمت در ميان اهل اين بلاد هست .\r\nپس از آن دخترك دعا كرده ، دست به او بماليد . در حال بقدرت ذو الجلال\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nشفا يافت . و خضر عليه السلام هرشب آدينه نزد او حاضر ميشد . و از قضا آن شب ، شب آدينه بود . پس عبد اللّه و دخترك با طعام‌هاى لذيذ و فاخر تعشى كرده ، بانتظار خضر عليه السلام بنشستند و با يكديگر حديث ميكردند كه ناگاه خضر عليه السلام دررسيد و ايشان را از زاويه برداشته ، در قصر عبد اللّه بن فاضل بگذاشت .\r\nچون بامداد شد ، عبد اللّه خود را در قصر خويش يافت . در آن هنگام آواز قيل و قال شنيده ، سر از منظره بيرون كرد . برادران خود را ديد كه هريكى بچوبى آويخته . و سبب اين بوده است كه ايشان چون عبد اللّه را به دريا افكندند ، بامدادان ، گريان‌گريان برخاسته ، گفتند : برادر ما را جنيه از ميان ما بربود . پس از آن هديتى لايق مهيا كرده ، بسوى خليفه فرستادند و از اين حادثه آگاهش كردند .\r\nو منصب نيابت بصره و كوفه بطلبيدند . خليفه ، رسولى باحضار ايشان بفرستاده ، ايشان در نزد خليفه حاضر آمدند . خليفه از سبب حادثه جويان گشت . ايشان بدانسان كه تمهيد كرده بودند ، بازگفتند .\r\nخليفه را خشم افزون گشت و صبر كرد تا شب برآمد . و نزديك صبح برخاسته ، دوگانه بجا آورد و قبايل جنيان را بخواست . تمامى قبايل جنيان حاضر شدند . خليفه ، عبد اللّه را از ايشان بازپرسيد . سوگند ياد كردند كه كسى از ما متعرض او نگشته و ما را از او آگاهى نيست . آنگاه سعيده ، دختر ملك احمر پيش آمده ، زمين ببوسيد و خبر عبد اللّه را با خليفه حديث كرد . پس خليفه ، ايشان را اجازت بازگشتن داد . چون صبح برآمد ، ناصر و منصور را چندان تازيانه زدند كه بكردار خويشتن اعتراف كردند . خليفه فرمود ايشان را در پاى قصر عبد اللّه بر دار كنند . ايشان را كار بدينجا رسيد .\r\nو اما عبد اللّه از قصر بيرون آمده ، امر كرد كه ايشان را به خاك سپارند . پس از آن خود سوار گشته ، متوجه بغداد شد و حكايت خود را با خليفه حديث كرد .\r\nو او را از كردار برادران بياگاهانيد . خليفه شگفت ماند و قاضى و شهود حاضر آورده ، كتاب دخترى را كه عبد اللّه از مدينه حجر آورده بود ، بعبد اللّه بنوشتند .\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nعبد اللّه در بصره با او بعيش و شادى بسر ميبرد تا برهم‌زنندهء لذات و پراكنده كنندهء جماعات بر ايشان دررسيد . فسبحان من لا يموت .\r\n\r\nحكايت معروف پينه‌دوز\r\nو از جمله حكايتها اينست كه : در محروسهء مصر ، مردى بود پينه‌دوز كه معروف نام داشت . و او را زنى بود فاطمه نام و بسبب بىشرمى و فجور و كثرت شرارت او عرّه‌اش لقب نهاده بودند . و او به شوهر خويش فرمانروا بود و پيوسته او را دشنام ميداد . شوهر از شرارت او بيم داشت و از اذيتش همىترسيد ، از آن‌كه او مردى خردمند و باشرم بود . لكن از حطام دنيا چيزى نداشت و اگر چيزى پديد مىآورد ، بر آن زن صرف ميكرد . و هرشب كه چيزى پيدا نمىكرد ، در آن شب زن ، او را شكنجه كرده ، ميازرد و شب او را از دل او تيره‌تر ميكرد . و آن زن چنان بود كه شاعر گفته :\r\n\r\n","description":"","footnote":"","page_name":" 451 ","page_number":451},
  {"content":"\r\n\r\n ستمكاره و زشت و ناسازگار * بدانديش و بدخوى و بسيارخوار \r\nو از جمله چيزها كه بر آن مرد از زن خويش روى داد ، اينست كه آن زن گفت : اى معروف ، امشب ميخواهم كه برنج و شكر و كتافه و عسل از بهر من بياورى . معروف گفت : اگر خداى تعالى گشايشى دهد ، بياورم . و گرنه به خدا سوگند امروز مرا يك درم نيست . زن گفت : من اين سخنان نميدانم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و نودم برآمد\r\nگفت : اى ملك جوان‌بخت ، زن گفت : من اين سخنان نميدانم . اگر گشايش باشد يا نباشد ، بىكتافه و عسل ميا . كه اگر بىكتافه و عسل بيائى ، شبت را از بختت تيره‌تر كنم . مرد گفت : خدا كريم است . پس از آن معروف با كوه‌كوه اندوه بيرون آمده ، فريضهء صبح بجا آورد و دكان گشوده ، گفت : اى پروردگار ، از تو مسئلت ميكنم كه امروز قيمة كتافه و عسل به من برسانى و مرا امشب از شر اين پليد وارهانى . پس تا نصف النهار بنشست . هيچ كارى نزد او نياوردند . هراسش از زن خود بيشتر شد . برخاسته ، دكان فروبست و در كار خود حيران بود . و او بهر كتافه و عسل بفكرت فرورفت و حال آن‌كه قيمت نانى نداشت . پس از آن بدكان كتافه‌فروش رسيده ، در آنجا مبهوت بايستاد و چشمان خود پر از اشك حسرت كرد .\r\nآن مرد بر وى نظر كرده ، گفت : اى استاد معروف ، از بهر چه گريانى ؟ مرا از مصيبت خود آگاه كن . معروف پاره‌دوز ، قصه خود با او حديث كرد و به او گفت : زن من ستمكاريست بىرحم و از من كتافه و عسل خواسته و من تاكنون در دكان نشستم . كارى نزد من نياوردند و هيچ‌چيز به من نرسيد و قيمت نان نيز عايد من نشد . من از او هراسانم . آن مرد بر سخن او بخنديد و گفت : باك مدار .\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nآنگاه پنج رطل كتافه بسنجيد و با معروف گفت : در نزد من عسل نحل هست .\r\nمال من نيست . ولى مرا عسلى است گداخته كه بهتر از عسل نحل است . اگر با آن عسل باشد ، چه ضرر دارد ؟ معروف پاره‌دوز از شرمسارى بىزرى گفت : با همان عسل كه دارى ، بيالاى . پس آن مرد ، كتافه در روغن سرخ كرده ، با همان عسل بياميخت و چنان خوب شد كه شايستهء هديت ملوك بود . پس از آن با معروف پاره‌دوز گفت : بنان و پنير نيز حاجت دارى يا نه ؟ معروف جواب داد : آرى . پس آن مرد چهار درم نقد و نصف نان و پنير از بهر او شرى كرد و ده درم قيمة كتافه و عسل حساب كرده ، با معروف گفت : اى استاد ، بدان كه مرا پانزده درم و نيم وام بر ذمت تست . اكنون برو و با زن خويش بعيش و شادى بگذار و اين درم گرفته ، صرف گرمابه كن . و ترا دو روز يا سه روز مهلت دادم تا خداى تعالى به تو گشايشى دهد .\r\nپس معروف پاره‌دوز ، كتافهء عسل آميخته را با نان و پنير برداشته ، به آن مرد دعا كرد و با خاطر فرحناك ، آنها را بسوى خانه برد . در ساعتى كه او به خانه درآمد ، زن پرسيد : آيا كتافه و عسل آوردى يا نه ؟ معروف گفت : آرى . پس آنچه آورده بود ، در برابر زن بر زمين نهاد . زن به آنها نظاره كرد . ديد كتافه با عسل نحل نياميخته . با شوهر خود گفت : نگفتمت كه كتافه با عسل نحل بياور ؟ چگونه تو خلاف مقصود من بجا آوردى ، او را با عسل قصيب بياميختى ؟ معروف به او گفت : من اينها را به نسيه خريدم و قيمت نقد نداشتم . زن گفت : اين سخن باطل است . من اين كتافه نمىخورم مگر با عسل نحل . پس از آن غضبناك گشته ، آنها را برداشت و بر روى او بزد و با او گفت : اى پليدك ، برخيز و از براى من غير از اين بياور . آنگاه طپانچه بر روى شوهر زد . يكى از دندانهاى او كنده شد و خون بر سينهء او فروريخت . آن مرد در خشم شد و طپانچهء آهسته بر سر آن زن برد . در حال ، زن ، زنخدان او بگرفت و فرياد يا مسلمون بلند كرد .\r\nهمسايگان داخل شدند و زنخدان او را از دست آن زن رها كردند و زن را ملامت نمودند و به او گفتند : ما همگى كتافه با عسل قصيب همىخوريم . اين\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nچه ستم است كه تو بر اين مرد فقير روا مىدارى ؟ و پيوسته همسايگان ، اين‌گونه سخنان مىگفتند و ملاطفت مىكردند تا ميانهء زن و شوهر صلح دادند . چون همسايگان بيرون رفتند ، زن سوگند ياد كرده كه از آن كتافه هيچ نخورد . مرد از گرسنگى بىطاقت شد و با خود گفت : او سوگند ياد كرده كه چيز نخورد . من از كتافه خوردن ناگزيرم . كه از گرسنگى ، طاقتم نمانده . آنگاه دست برده ، از آن چيزها بخورد . چون زن ، خوردن او بديد ، با او گفت : اميدوارم اين چيزها از براى تو زهر كشنده خواهد شد و تو پس از خوردن اينها زنده نخواهى ماند . آن مرد گفت : اين سخنان چيست كه ميگوئى ؟ تو سوگند ياد كردى كه از اين چيزها نخورى . اميد است شب آينده كتافه با عسل نحل از بهر تو بياورم تا تو او را تنها خورى . و همواره آن مرد با زن خود ملاطفت ميكرد و زن بر وى نفرين ميگفت و تا بامداد او را دشنام ميداد .\r\nپس چون بامداد شد ، به آزردن شوهر آستين برزد . شوهر گفت : مرا مهلت ده كه امروز كتافه با عسل خواهم آورد . پس از آن معروف پاره‌دوز بيرون آمده ، در مسجد نماز كرد و بسوى دكان روانه شد . دكان گشوده ، بنشست . هنوز در دكان آرام نگرفته بود كه دو تن از خادمان قاضى برسيدند و به او گفتند : برخيز ، در نزد قاضى حاضر شو كه زنت بقاضى شكايت آورده . در حال ، آن مرد برخاسته ، با فرستادگان قاضى بخانهء او رفت . زن خود را ديد كه ساعد خود را با دستارچه بسته و نقابش به خون آلوده و گريان ايستاده است . پس قاضى با شوهر او گفت :\r\nاى مرد ، مگر از خدا نترسيدى كه اين زن را بدين‌گونه آزرده و ساعد او را بشكستى و دندان او را بركندى ؟ آن مرد جواب داد : ايها القاضى ، اگر من او را آزرده ، دندان او را بركنده باشم ، تو با من هرچه خواهى كن . قضيت ما با او چنين و چنانست و همسايگان در ميان من و او صلح دادند . پس قصه خود را از آغاز تا انجام بقاضى حديث كرد .\r\nآن قاضى ، مردى نكوكار و از اهل خير بود . ربع دينار بيرون آورده ، گفت :\r\nاى مرد ، اين را بگير . از بهر زن خود ، كتافه با عسل نحل شرى كرده ، با او صلح\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nكن . معروف پاره‌دوز گفت : ايها القاضى ، آن را بزن من بده . آنگاه ربع دينار از قاضى بگرفت و قاضى در ميان ايشان صلح داده ، گفت : اى زن ، فرمان شوهر ببر .\r\nو تو نيز اى مرد ، با او مدارا كن . پس زن و شوهر با يكديگر به حكم قاضى صلح كرده ، بيرون آمدند . زن از راهى و شوهر از راهى ديگر بدكان روانه شد و در دكان بنشست .\r\nناگاه فرستادگان قاضى نزد او حاضر آمده ، گفتند : خدمتانهء ما بده . معروف گفت : قاضى ، خود از من چيزى نگرفت و ربع دينارى به من بذل فرمود . خادمان گفتند : اگر قاضى از تو بگيرد و يا بر تو بذل كند ، ما را به آن كارى نيست . بايد خدمتانهء ما بدهى . پس او را گرفته ، در بازار به اين سوى و آن سوى بكشيدند .\r\nپاره‌دوز ناگزير برمانده ، آلتهاى پاره‌دوزى خود بفروخت و نصف بخادمان قاضى داده ، ايشان را بازگردانيد . و خود دست بر وى دست نهاده ، بيكار و محزون نشسته بود .\r\nناگاه دو مرد قبيح المنظر دررسيدند و به او گفتند : اى مرد ، برخيز و در نزد قاضى حاضر شو كه زن تو بقاضى شكايت آورده . پاره‌دوز بايشان گفت : قاضى در ميان من و او صلح داده است . ايشان گفتند : ما از نزد قاضى ديگر آمده‌ايم .\r\nپاره‌دوز برخاسته ، با ايشان برفت . چون زن خود را ديد ، به او گفت : اى تخمهء ناپاك ، آيا من و تو صلح نكرديم ؟ زن به او گفت : مرا با تو صلح نمانده . آنگاه پاره‌دوز پيش رفته ، حكايت خود با قاضى حديث كرد و به او گفت كه : فلان قاضى ، ساعتى پيش از اين ميانهء من و او صلح داده . قاضى به آن زن گفت : اى پليدك ، اگر شما صلح كرده بوديد ، بهر چه بشكايت آمدى ؟ زن گفت :\r\nايها القاضى ، اين پس از صلح كردن ، دوباره مرا بزد . قاضى بايشان گفت : اكنون صلح كنيد . ولى اى مرد ، تو او را ديگر مزن . و اى زن ، تو نيز مخالفت او مكن .\r\nپس زن و شوهر با يكديگر صلح كردند . قاضى با معروف گفت : خدمتانهء خادمان بده . او خادمان را خدمتانه داده ، بسوى دكان متوجه شد و دكان گشوده ، مبهوت و حيران بنشست .\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nناگاه مردى دررسيد و گفت : اى معروف ، برخيز و در جائى پنهان شو كه زنت شكايت نزد والى برده . اينك خادمان والى در جستجوى تواند . در حال ، معروف برخاسته ، دكان فروبست و بسوى باب النصر بگريخت . و او را از قيمت آنهائى كه فروخته ، پنج درم باقى مانده بود . چهار درم آن را نان خريده ، نيم درم پنير شرى نمود و از زن خويش ميگريخت .\r\nو آن فصل ، فصل زمستان بود و هنگام عصر . پس چون از دروازه بيرون شد ، باران سخت بر وى بباريد و جامه‌هاى او را تر كرد . آنگاه بخرابه‌اى داخل گشته ، در آنجا مكانى خراب و بىدريافت . بدان مكان داخل شد كه خود را از بارش نگاه دارد . ولى جامه‌هاى او از بارش تر بود و سرشك از چشمانش فرو ميريخت و ميگفت : من از دست اين پليدك بكجا بگريزم ؟ اى پروردگار ، از تو مسئلت ميكنم كه كسى را به من برسانى كه مرا بشهرهاى دور رساند . چنانچه اين زن ، راه بر من نشناسد . پس هنگامى كه او نشسته و گريان بود ، ديوار خرابه بشكافت و شخصى بلندقامت زشت‌روى بدر آمد و از او پرسيد : اى مرد ، ترا چه روى داده كه امشب مرا مضطرب كردى ؟ من دويست سالست كه در اين مكان ساكنم . كسى را نديدم كه بدين مكان داخل شود و آنچه تو كردى ، بكند .\r\nتو مقصود خويش به من بگوى كه حاجت تو برآرم كه دلم بر تو بسوخت .\r\nپاره‌دوز جواب داد : تو كيستى و كار تو چيست ؟ آن شخص گفت كه : من خداوند اين مكانم . پس پاره‌دوز ، تمامت ماجراى خود و زن خويش را بيان كرد . آن شخص به او گفت : ميخواهى كه ترا بشهرى برم كه زن تو بر تو راه نيابد ؟ پاره‌دوز جواب داد : آرى . در حال ، آن شخص ، پاره‌دوز را بر پشت گرفته ، تا دميدن صبح بپريد و او را بر سر كوهى فرود آورد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 456 ","page_number":456},
  {"content":"\r\n\r\n\r\nچون شب نهصد و نود و يكم برآمد\r\nگفت : اى ملك جوان‌بخت ، معروف پاره‌دوز را چون عفريت برداشته ، بپريد و بر سر كوهى بلند فرود آورد به او گفت : اى آدميزاد ، از اين كوه سرازير شو .\r\nشهرى خواهى ديد . بر آن شهر داخل شو كه زن تو هرگز راه بر تو نخواهد يافت و ديگر به تو نخواهد رسيد . پس عفريت ، او را در آنجا گذاشته ، برفت . و معروف مبهوت همىبود تا آفتاب برآمد . آنگاه برخاسته ، از كوه فرود آمده ، شهرى ديد بلند حصار و محكم بنابرآن شهر داخل شد . ديد شهريست كه دل اندوهگين را شادى مىبخشد . آنگاه ببازار شد .\r\nاهل شهر چشم بر وى نهاده ، به او تفرج ميكردند و از جامه‌هاى او عجب داشتند كه جامه‌هاى او بجامه‌هاى ايشان نمىمانست . مردى از اهل آن شهر از او سؤال كرد : اى مرد ، مگر تو غريبى ؟ جواب داد : آرى . سؤال كرد كه : از كدام شهرى ؟ جواب داد : از شهر مصرم . سؤال كرد : چه‌وقت از آنجا بيرون آمده‌اى ؟\r\nجواب داد : دى بهنگام پسين از مصر بيرون آمده‌ام . آن مرد بر وى بخنديد و گفت : اى مردمان ، بيائيد و به اين مرد نظاره كنيد و به سخنان او گوش داريد كه او ميگويد كه من از اهل مصرم و دى بهنگام پسين از مصر بيرون آمده‌ام . مردمان همگى بر وى بخنديدند و بر او گرد آمده ، گفتند : اى مرد ، مگر تو ديوانه‌اى كه چنين سخنان ميگوئى و چنان مىپندارى كه دى بهنگام پسين در مصر بوده‌اى و امروز هنگام صبح بدينجا رسيده‌اى ؟ و حال آن‌كه ميانهء اين شهر و شهر مصر ، يك ساله راهست . معروف گفت : من راست مىگويم . ديوانه شما هستيد . اينك نان تازهء مصر با منست و نان بايشان بنمود . نام را ديده ، شگفت ماندند و در عجب شدند . كه آن نان بنانهاى آن شهر نمىمانست . و پيوسته مردم بر او جمع مىآمدند و با يكديگر مىگفتند : اين نان مصر است . برو تفرج كنيم . و معروف پاره‌دوز در آن شهر ، شهره شد . پاره‌اى از مردمان ، او را تصديق مىكردند و\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nبعضى تكذيبش كرده ، استهزاء مىنمودند .\r\nپس در هنگامى كه ايشان به اين حالت بودند ، بازرگانى دررسيد كه باستر سوار بود و دو غلامك در دنبال داشت . مردمان را از سر او پراكنده كرد و گفت :\r\nاى مردم ، مگر شرم نداريد كه به اين مرد غريب جمع آمده ، او را استهزاء ميكنيد و بر او ميخنديد ؟ شما را با او چكار است ؟ پس بازرگان ، ايشان را از معروف پاره‌دوز پراكنده كرد و كس نتوانست بر وى جواب گويد . آنگاه بازرگان او را گرفته ، همىبرد تا بخانهء وسيع منقش داخل كرد و او را در جايگاه رفيع بنشاند و خادمان را فرمود صندوق گشوده ، از بهر او حلهء بازرگانان بدر آورده ، بر وى بپوشاندند . معروف ، مردى بود خوش‌سيما . چون حله بپوشيد ، مانند شاه‌بندر تجار شد . پس از آن بازرگان ، طعام خواسته ، خوانى مشحون بگونه‌گونه طعامها بنهادند . ايشان خورش به كار بردند .\r\nپس از آن بازرگان پرسيد : اى برادر ، نام تو چيست ؟ جواب داد : نام من معروف و شغل من پاره‌دوزيست . بازرگان پرسيد : از كدام شهرى ؟ جواب داد : از شهر مصرم . پرسيد كه : از كدام محلتى ؟ جواب داد : تو مگر مصر مىشناسى ؟\r\nگفت : من از اهل مصرم . معروف گفت : مرا محلت ، درب الاحمر است . بازرگان پرسيد : در درب الاحمر ، كرا ميشناسى ؟ معروف جواب داد : فلان و فلان را ميشناسم . بازرگان پرسيد : آيا شيخ احمد را ميشناسى ؟ معروف جواب داد : او با من همسايهء ديوار به ديوار است . بازرگان پرسيد : او تندرست است يا نه ؟ معروف جواب داد : آرى . بازرگان پرسيد : او را اولاد چند است ؟ معروف گفت : او سه فرزند دارد . مصطفى و محمد و على . بازرگان پرسيد : پسران او چه كاره‌اند ؟\r\nمعروف جواب داد : اما مصطفى ، عالم و مدرس است . و اما محمد ، پدرش او را زن گرفت و زن ، پسرى زائيده است كه حسن نام دارد و خودش اكنون دكانى در پهلوى دكهء پدرش گشوده ، عطارى همىكند . و اما على با من رفيق بود و ما خردسال بوديم و پيوسته من و او با يكديگر بازى ميكرديم و خويشتن را به صورت اولاد نصارى كرده ، بكنيسه‌هاى آنها داخل ميشديم و كتابهاى نصارى\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nدزديده ، مىفروختيم و قيمت آن را بخويشتن صرف ميكرديم . اتفاقا در يك دفعه ، نصارى ما را بديدند و ما را با كتاب كه دزديده بوديم ، بگرفتند و شكايت ما را بپدران ما برده ، گفتند : اگر پسرهاى خويشتن را از اذيت ما منع نكنيد ، شكايت شما را نزد ملك بريم . پدر على آنها را دلجوئى كرده ، عصائى چند بعلى بزد .\r\nبدين‌سبب على بگريخت و از آن وقت تاكنون كه بيست سالست ، خبرى از او نيامده .\r\nبازرگان گفت : من همان على ، پسر شيخ احمد عطارم و تو رفيق من معروف هستى . پس از آن دوباره به يكديگر سلام كردند . بازرگان پس از سلام گفت : اى معروف ، سبب آمدن خود از مصر به اين شهر با من بگو . معروف ، خبر زوجهء خود ، فاطمه عره را به او گفت و آنچه با وى كرده بود ، همه را حديث كرد و به او گفت : اى برادر ، چون اذيت او بر من اشتداد يافت ، من ازو بگريختم و از باب النصر بيرون آمدم . آنگاه باران ، مرا بگرفت . در عادليه بخرابه‌اى داخل شدم كه خود را از بارش نگاه دارم . آنگاه عفريتى از جنيان كه خداوند مكان بود ، بيرون آمد و از حالت من پرسيد . من او را از كار خويش آگاه كردم . آنگاه عفريت مرا بر دوش گرفته ، از آغاز شب تا هنگام صبح در ميان زمين و آسمان همىپريد تا اينكه مرا بر سر كوهى بگذاشت و مرا از اين شهر باخبر كرد . من از آن كوه فرود آمده ، به شهر اندر شدم و مردم بر من گرد آمده بودند كه تو در رسيدى . سبب بيرون آمدن من از مصر اين بود . تو بازگو كه سبب آمدن تو به اين شهر چيست ؟\r\nعلى بازرگان گفت : چون پدر ، عصا بر من زد ، مرا خشم فروگرفت . من هفت ساله بودم و از شهرى بشهرى همىگرديدم تا بدين شهر داخل شدم . و نام اين شهر ، ختيان الختن است . پس مردمان اين شهر را كريم و مهربان يافتم و ايشان را ديدم كه فقيران همىنوازند و اگر فقيرى سخنى گويد ، او را تصديق كنند . پس من بايشان گفتم : من بازرگانم و از بارهاى خويش پيش افتاده‌ام و مكانى همىخواهم كه بارهاى خود را در آنجا فرود آورم . ايشان سخن من\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nراست پنداشته ، مكانى از بهر من خالى كردند . من بايشان گفتم كه : در ميان شما كسى هست كه هزار دينار به من وام دهد كه هنگام آمدن بارها ، وام بر وى رد كنم ؟ ايشان هزار دينار به من بدادند . من ببازار رفته ، به آن زرها بضاعت شرى كردم و آن را بفروختم . پنجاه دينار سود كردم . دوباره بضاعت خريدم و با مردم معاشرت كردم . ايشان مرا دوست داشتند . من ببيع و شرى بنشستم . مال من بسيار شد . و اى برادر ، بدان كه صاحب مثل گفته است : كار دنيا همه نيرنگ و فسونست و در شهرهائى كه ترا در آنجاها نشناسند ، هرچه خواهى بكن . و تو اى برادر ، اگر بهر كس كه از تو سؤال كند ، بگوئى كه من پاره‌دوز و فقيرم و از زن خود گريخته‌ام و ديروز از مصر بدر آمده‌ام ، هيچ‌كس ترا تصديق نكند و تا در اين شهر اقامت كنى ، مسخرهء ايشان خواهى شد . و اگر گوئى كه عفريت ، مرا بر دوش گرفته ، بياورد ، همه كس از تو بگريزند و بگويند كه اين مرد ، جنى است . قرب او محل آفت و مايهء مخافت است . و اين بدنامى از براى من و تو خواهد ماند . زيرا كه مردمان اين شهر ميدانند كه من از شهر مصرم .\r\nمعروف پرسيد : پس چه بايد كرد ؟ بازرگان گفت : من ترا بياموزم كه چكار كنى . فردا هزار دينار زر بر تو شمارم و ترا بر استرى سوار كنم و غلامى پيش روى تو اندازم كه ترا بسوق تجار برساند . آنگاه تو ميان بازرگانان شو و من نيز در ميان ايشان هستم . وقتى كه ترا ببينم ، از بهر تو بر پاى خيزم و ترا سلام دهم و ترا ببوسم و قدر و منزلت ترا بزرگ گردانم و هرچيز كه من از تو سؤال كنم و بگويم كه فلان صفت متاع آورده‌اى ، تو بگو بسيار آورده‌ام . و اگر ترا از من بپرسند ، من ترا در چشم ايشان بزرگ گردانم و ترا در نزد ايشان بتوانگرى و كرم ، صفت كنم .\r\nو اگر سائلى پيش تو آيد ، تو آنچه ميسر شود ، به او بده . پس بازرگانان بسخن من اعتماد كنند و ترا بزرگ و كريم شمارند و ترا دوست دارند . پس از آن من ترا مهمان كنم و بازرگانان نيز از بهر تو مهمان كنم تا همهء ايشان ترا بشناسند و تو ايشان را بشناسى .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 460 ","page_number":460},
  {"content":"\r\n\r\n\r\nچون شب نهصد و نود و دوم برآمد\r\nگفت : اى ملك جوان‌بخت ، على بازرگان با معروف گفت : من ترا با همهء بازرگانان شناسا كنم تا اينكه ببيع و شرى بنشينى و با ايشان بدهى و بستانى . زمانى نميگذرد كه تو خداوند مال شوى .\r\nپس چون بامداد شد ، على بازرگان هزار دينار بمعروف داده ، حله‌اى بر وى بپوشانيد و او را باسترى سوار كرده ، غلامى بوى بداد و به او گفت : همهء اينها را به تو بخشيدم . كه تو رفيق منى و اكرام تو بر من واجب است . تو اندوهگين مباش و سيرت زشت زن خود را از ياد ببر و او را به كسى ذكر مكن . معروف گفت : خداى تعالى ترا پاداش نيكو دهد . پس از آن غلام در پيش او همىرفت تا او را بسوى تجار برسانيد . و همهء بازرگانان نشسته بودند و على بازرگان مصرى در ميان ايشان نشسته بود . پس چون على مصرى او را بديد ، بر پاى خاست و خود را بسوى او انداخت و دست او را ببوسيد و بر وى سلام داده ، گفت : اى رئيس بازرگانان و اى خداوند بزرگى و احسان ، ما را مشرف ساختى . پس از آن روى ببازرگانان كرده ، گفت : اى بازرگانان ، اين بازرگانى است معروف نام . بر او سلام كنيد و او را بزرگ شماريد . كه او را قدر و منزلت ، بسيار رفيع است . پس از آن على مصرى ، معروف را از استر فرود آورد . بازرگانان بر وى سلام كردند و على بازرگان بهريكى از ايشان جداجدا او را مدحت ميكرد . تا اينكه بازرگانان ، معروف را در صدر بنشاندند و بر وى گرد آمدند و ميوه‌ها و شربتها از بهر او حاضر آوردند و شاه بندر تجار نيز بملاقات او آمده ، سلامش داد .\r\nو على مصرى بازرگان در حضرت ايشان با معروف گفت : اى خواجه ، از فلان متاع چيزى با خود آورده‌اى ؟ معروف جواب داد : بسيار . در آن روز ، على مصرى نامهاى همهء متاعها با او آموخته و قيمت آنها ياد داده بود . پس يكى از بازرگانان پرسيد : اى خواجه ، جوخ اصفر آورده‌اى ؟ جواب داد : بسيار . پرسيد :\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nسرخ عنابى نيز دارى ؟ جواب داد : بسيار . و از هرچيز كه بپرسيدند ، او جواب ميگفت : بسيار . پس از آن بازرگانى با على مصرى گفت : اگر بخواهد ، هزار خروار متاعهاى قيمتى بار تواند بست ؟ على مصرى گفت : از يك انبار از جملهء انبارهاى خويش بار تواند بست . پس در آن هنگام سائلى بدريوزگى درآمد .\r\nيكى از بازرگانان ، نيم درم و پاره‌اى از ايشان ربع درم داده ، غالب ايشان هيچ چيز ندادند . چون نوبت بمعروف رسيد ، مشتى زر بسائل داد . سائل او را دعا كرده ، برفت . بازرگانان تعجب كردند و گفتند : اين‌گونه بذل بعطاياى ملوك ميماند كه او زر بمشت همىدهد . اگر او را خواستهء بيشمار نمىبود ، زر بمشت نمىتوانست داد . چون ساعتى بگذشت ، زنى آمد فقير . مشتى زر نيز گرفته ، به او داد . آن زن دعاگويان روان شد و گدايان را از قضيت آگاه كرد . يك‌يك بسوى او آمده ، مشتى زر بگرفتند تا اينكه هزار دينار زر را بفقيران بذل كرد . پس از آن كف بر كف سوده ، گفت : حسبنا اللّه و نعم الوكيل . 25 شاه بندر تجار پرسيد : اى خواجه معروف ، ترا چه روى داد ؟ معروف جواب داد : غالب مردمان اين شهر ، فقرا و مساكين بوده‌اند . اگر من ميدانستم كه آنها بدينسان هستند ، در خورجين ، مقدارى مال با خود آورده ، بر ايشان احسان ميكردم . مرا بيم از آنست كه بارها دير رسد و مرا طبيعت چنانست كه سائل رد نتوان كرد و اكنون مرا مالى نمانده .\r\nاگر فقيرى آيد من به او چگويم ؟ مرا عادت نه اينست كه سائلان رد كنم . بدين سبب اندوه من زيادت شد . همىخواهم كه هزار دينار زر باشد كه من آنها را تصدق كنم تا بارهاى من برسد . شاه بندر گفت : باك نيست . آنگاه خادمى فرستاده ، هزار دينار بخواست . چون خادم ، زرها بياورد ، شاه بندر تجار ، زرها بمعروف داد . معروف بهريكى از فقرا كه بر وى ميگذشت ، زر همىداد تا اين كه هنگام ظهر شد . مؤذن بانگ براورد . بازرگانان برخاسته ، بجامع شدند و فريضه بجا آوردند . آنچه كه از هزار دينار در نزد معروف باقى مانده بود ، بر سر نمازگزاران بپاشيد . مردم از كار او آگاه گشته ، او را دعا كردند و بازرگانان از سخاى او شگفت ماندند .\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nپس از آن معروف ، هزار دينار از بازرگانان ديگر گرفته ، بمردم بپراكنيد و على مصرى بازرگان بر او نظاره كرده و از بيم ، سخن گفتن نمىتوانست . و پيوسته او را كار همين بود تا مؤذن ، اذان پسين بگفت . معروف به مسجد درآمده ، فريضه عصر بجا آورد و باقى زرها بخش و بذل كرد . و هنوز از سوق بدر نيامده بودند كه پنج هزار دينار گرفته ، بذل كرد . و زر از هركس كه ميگرفت ، به او ميگفت : وقتى كه بارهاى من برسد ، اگر زر بخواهى ، ترا زر دهم و اگر متاع بخواهى نيز مضايقت نكنم . كه در نزد من همه‌گونه متاع بسيار است . پس على مصرى وقت شام ، معروف را با بازرگانان مهمان كرد و او را در صدر بنشاند و معروف از متاع و زر و سيم و گوهرها سخن همىراند و نام هرچيز كه ميبردند ، مىگفت : در نزد من بسيار است .\r\nپس چون روز دوم شد ، معروف ببازار آمده ، از بازرگانان زر همىگرفت و بفقيران همىداد تا اينكه در بيست روز ، شصت هزار دينار از بازرگانان بستد و بارهاى متاع او نيامد . بازرگانان از بهر مالهاى خويشتن مضطرب شدند و گفتند :\r\nمتاعهاى معروف نرسيد . تا كى او مال مردم گرفته ، به فقرا خواهد بخشيد ؟ يكى از بازرگانان گفت : رأى صواب اينست كه با على مصرى در اين باب گفتگو كنيم .\r\nپس ايشان نزد على بازرگان آمده ، گفتند : اى على ، بارهاى معروف نرسيد ؟ على جواب داد : صبر كنيد كه عنقريب خواهد رسيد .\r\nپس از آن على مصرى با معروف خلوت كرده ، گفت : اى معروف ، من با تو گفتم نان پخته كن ، نه اينكه بسوزان . اينك بازرگانان از بهر مالهاى خويشتن مضطرب شده‌اند و مرا خبر دادند اكنون شصت هزار دينار مال از ايشان بر ذمت تست كه تو آنها را گرفته ، به فقرا بذل كرده‌اى . تو چگونه توانى كه از عهده اين مال برآئى ؟ كه ترا متاعى و بيعى و شرائى نيست . معروف گفت : شصت هزار دينار را مقدار چيست ؟ چون بارهاى من بيايد ، هرمتاعى كه بخواهند ، بدهم و اگر زر و سيم خواهند ، باز مضايقت نكنم . على مصرى گفت : سبحان اللّه . مگر تو را بارى هست ؟ معروف جواب داد : بسيار . على مصرى گفت : سبحان اللّه . اين\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nسخن من بر تو آموختم و من ترا بمردم شناسانيدم . مگر اين سخن من بر تو آموخته بودم كه با من بازگوئى ؟ معروف جواب داد : سخن دراز ناكرده برو . مگر من فقيرم ؟ بدرستى كه من متاع بسيار دارم . وقتى كه بارهاى من برسد ، مردم ، حق خود را يك بر دو از من بگيرند . من بايشان محتاج نيستم . آنگاه على بازرگان در خشم شد و گفت : اى بىادب ، اكنون كه تو بىشرمانه با من دروغ ميگوئى ، من بر تو نمايم كه چكار خواهم كرد . معروف جواب داد : آنچه از دستت برآيد ، چنان كن . بازرگانان بايد صبر كنند تا بارهاى من برسد . آنگاه متاع خويشتن با زيادتى بگيرند . آنگاه على مصرى او را گذاشته ، برفت و با خود گفت : من پيش از اين او را مدحت كرده‌ام . اگر اكنون مذمتش گويم ، دروغ‌گو خواهم شد و از آن كسان باشم كه در مثل گفته‌اند : اگر كسى را مدحت كند ، پس از آن مذمتش گويد ، دو دروغ گفته خواهد بود .\r\nدر اين كار ، حيران و متفكر بود كه بازرگانان نزد او آمده ، گفتند : اى على ، با معروف تاجر گفتگو كردى يا نه ؟ على گفت : اى مردمان ، من از او شرم ميدارم كه مرا نيز در ذمت او هزار دينار هست . من با او سخن نتوانم گفت . شما وقتى كه وام به او داديد ، با من مشورت نكرديد . شما را بر من سخنى نيست . شما از او مطالبت كنيد . اگر وام ادا نكند ، شكايت بپادشاه بريد و با او بگوئيد كه مرد كذاب و نصاب ، وام بر ما نهاده ، بشيادى مال‌هاى ما گرفته و ما در كار خويش با آن مرد حيرانيم كه او سخاى زايد الوصف دارد و هرچه از ما گرفته ، مشت‌مشت به فقرا بذل كرده . اگر او بىچيز ميبود ، دل بر اين نمىنهاد كه مشت‌مشت زر بفقيران دهد و اگر او مال ميداشت ، راستى سخنش عيان ميگشت و بارهاى او تا اكنون ميرسيد . و ما از براى او بارى نمىبينيم . او را دعوى اينست كه مرا بضاعتها و متاع‌هاست و من بر آنها سبقت كرده‌ام و ما هرمتاع را كه نام برديم ، او گفت نزد من اين متاع بسيار است . ولى ديرگاهى رفته كه از بارهاى او خبرى نرسيده و ما را بر ذمت او شصت هزار دينار است . و همهء اين مال از ما گرفته ، به فقرا داده است . و او در سخا و كرم ، مانند ندارد .\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nاز قضا آن ملك را طمع از اشعث افزونتر بود . آنگاه كرم و سخاى معروف بشنيد . طمع بر او غلبه كرده ، با وزير گفت : اگر اين بازرگان را مالى بسيار نمىبود ، اين‌همه سخا و كرم ازو سرنمىزد و بارهاى او بناچار خواهد رسيد . در آن هنگام ، او مالى بسيار به اين بازرگانان ، زياده بر آنچه وام گرفته ، خواهد داد . من بر آن مال از ايشان سزاوارترم . پس مرا قصد اينست كه با او معاشرت كنم و مودت نمايم تا اينكه بارهاى او برسد . آنچه كه اين بازرگانان خواهند گرفت ، من آن را بگيرم و دختر خود را به او تزويج كرده ، مال او را بمال خود بياميزم . وزير گفت : اى ملك ، من او را حيلت‌گر و شياد همىپندارم . و پيوسته طماع را خانه ، ويران و خراب گشته .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و نود و سيم برآمد\r\nگفت : اى ملك جوان‌بخت ، وزير گفت كه : من او را حيلت‌گر و شياد همىپندارم .\r\nملك گفت : اى وزير ، من او را امتحان كنم تا بدانم كه او شياد است و يا اينكه در دعوى خود راستگو است . وزير گفت : چگونه امتحان خواهى كرد ؟ ملك گفت :\r\nدر نزد من نگينى هست . آن بازرگان را در پيش خود حاضر آورم و او را در پهلوى خود نشانده ، اكرامش كنم . پس از آن نگين به او دهم . اگر نگين را بشناسد و قيمت آن بداند ، شك نيست كه او از خداوندان نعمت است . و اگر آن را نشناسد ، يقين كه شياد است . او را ببدترين عقوبت بكشم .\r\nپس از آن ملك ، كسى را فرستاده ، معروف را بخواست . چون معروف حاضر شد ، ملك را سلام داد . ملك رد سلام كرده ، او را در پهلوى خويش بنشاند و با او گفت : معروف بازرگان توئى ؟ گفت : آرى . ملك گفت : بازرگانان را گمان اين است كه شصت هزار دينار وام بر ذمت تو دارند . آيا راست است آنچه ميگويند يا نه ؟ معروف گفت : آرى . ملك پرسيد : چرا مالهاى ايشان رد نميكنى ؟\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nمعروف جواب داد : بايد صبر كنند تا بارهاى من برسد تا بيك دينارشان دو دينار دهم ، اگر زر بخواهند و يا سيم بدهم و اگر متاع خواهند نيز بدهم . هركس هزار دينار بر من دارد ، دو هزار دينارش بدهم . از آن‌كه ايشان را بر من منتى است بىپايان كه نگذاشته‌اند كه من در نزد فقرا شرمسار شوم .\r\nپس از آن ملك گفت : اى بازرگان ، بر اين نگين نظر كن و بگو كه او چه جنس و قيمة او چند است ؟ پس نگينى ببزرگى عناب به دو داد كه ملك او را بهزار دينار شرا كرده بود و جز آن نگين ديگر نداشت و خاطرش بر او متعلق بود . معروف ، او را گرفته ، در ميان انگشت ابهام و سبابه بفشرد . آن نگين از بسيارى لطافت و نازكى بشكست . ملك پرسيد : چرا اين گوهر بشكستى ؟\r\nمعروف بخنديد و گفت : اى ملك ، اين نه گوهر است . اين پاره‌سنگى است معدنى كه هزار دينار قيمة دارد . چگونه او را گوهر نام مينهى ؟ گوهر آنست كه هفتاد هزار دينار قيمة دارد و خود ببزرگى جوز باشد . چنين گوهرها در نزد من مقدارى ندارند و من بچنين چيزها اعتنا نكنم . تو چگونه پادشاهى كه اين پاره سنگ را گوهر همىگوئى ؟ و لكن شما معذوريد ، كه فقير هستيد و شماها را ذخيره‌هاى قيمتى نيست .\r\nملك از او پرسيد : اى بازرگان ، مگر در نزد تو چنان گوهرها هست ؟\r\nبازرگان گفت كه : بسيار است . طمع بر ملك غالب گشته ، به او گفت : از آن گوهرها به من ميدهى يا نه ؟ معروف جواب داد : چون بارهاى من برسد ، ترا گوهر بسيار دهم . كه از هرصنف گوهر در نزد من بسيار است و ترا از آن گوهرها بها ناگرفته دهم . ملك فرحناك گشته ، بازرگانان را گفت كه : از پى كار خود شويد و صبر كنيد تا بارهاى او برسد . آنگاه نزد من آمده ، مالهاى خود را از من بگيريد .\r\nمعروف را با بازرگانان كار بدينجا رسيد .\r\nو اما ملك روى بوزير كرده ، گفت : اى وزير ، با معروف ملاطفت كن و نام دختر من در نزد او بر تا اينكه او را تزويج كند و ما را از اين مالها كه در نزد اوست ، غنيمتى رسد . وزير گفت : اى ملك ، مرا حالت اين مرد پسند نيفتاد . گمان\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nمن اينست كه او نصاب و كذاب باشد . تو اين سخن ترك كن و دختر خود بىسبب بمحنت اندر ميفكن . و آن وزير ، پيشتر دختر ملك خواستگارى كرده ، دختر به تزويج او راضى نگشته بود . پس ملك با وزير گفت : اين خائن ، تو از بهر من طالب خير نيستى . از آن‌كه تو دختر مرا پيش از اين خواستگارى كردى و او راضى نشد كه ترا شوى خود گيرد . تو اكنون راههاى تزويج او همىبندى تا اينكه او را قدر و منزلت نماند و به تزويج تو راضى شود . تو سخن من گوش دار . و چگونه او نصاب و كذاب است كه گوهر را بشناخت و قيمة آن بدانسان كه خريده بودم ، بدانست و آن را نپسنديده ، بشكست ؟ بيقين در نزد او گوهرهاى گران‌قيمة بسيار است . وقتى كه به دختر من داخل شود و خوبروئى او ببيند ، شيفتهء جمال او گشته ، گوهرها و ذخيره‌ها بر وى عطا كند . قصد تو اينست كه دختر مرا از آن ذخيره‌ها محروم گردانى .\r\nوزير ساكت شد و از خشم ملك هراس كرد . پس از آن بنزد معروف بازرگان رفته ، به او گفت : ملك ترا دوست داشته است و او را دخترى است خداوند حسن و جمال كه همىخواهد او را به تو تزويج كند . ترا سخن چيست ؟\r\nمعروف جواب داد : باكى نيست . و لكن صبر بايدش تا بارهاى من برسد كه مهر دختران ملوك ، گران و مقامشان رفيع است . بايد مهر مناسب حال ايشان شمرده شود و در اين ساعت نزد من مالى نيست . بايد ملك صبر كند تا بارهاى من برسد . كه در آن هنگام مرا مال بسيار است و من ناگزيرم از اينكه پنج هزار بدره زر سرخ بشمارم و هزار بدرهء ديگر ميخواهم كه در شب زفاف به فقرا و مساكين بذل كنم و هزار بدرهء ديگر به كسانى كه در زفاف خدمت ميكنند ، بدهم و هزار بدره صرف وليمه كرده ، بلشگريان و رعيت دهم و به صد دانه گوهر گران‌بها محتاجم كه بامداد عروسى ، آنها را بملكه ببخشم و صد دانه گوهر نيز ميخواهم كه بكنيزكان و خادمان بخش كنم و هريكى را گوهرى دهم تا عروس را مقام ، بلند شود و مقدار او افزون گردد . و همىخواهم كه هزار عريان را جامه پوشانم و از صدقه‌ها و احسانهاى بسيار ناگزيرم . و اين كارها ميسر نشود مگر اينكه بارهاى\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nمن برسد . از همهء اين مصارف باك ندارم .\r\nپس وزير نزد ملك بازگشت و او را از گفتهء معروف بازرگان بياگاهانيد .\r\nملك گفت : در حالتى كه قصد او اين باشد ، تو چگونه ميگفتى كه او نصاب و كذابست ؟ وزير جواب داد : من اين سخن تا جان دارم ، خواهم گفت . ملك او را سرزنش كرده ، گفت : بزندگانى خودم سوگند كه اگر اين سخن را ترك نكنى ، ترا بكشم . تو الحال بسوى او بازگرد و او را نزد من آور . وزير بسوى معروف رفته ، او را نزد ملك آورد . ملك به او گفت : اى بازرگان ، اين عذرها بنه . كه مرا خزانه از زر و سيم مشحونست . تو كليدهاى خزانه بگير و بهر چيز كه محتاجى ، صرف كن و بهركس كه خواهى ، بده و فقيران را بپوشان و هرچه قصد كرده‌اى ، بكن . و دختر و كنيزكان را بر تو چيزى احتياج نيست تا بارهاى تو بيايد . پس از آن‌كه بارهاى تو برسد ، با زن و كنيزكان خود هرچه خواهى ، اكرام و ملاطفت كن و صداق دختر را نيز صبر كنيم تا بارهاى تو برسد . كه ميانهء من و تو جدائى نيست .\r\nپس از آن ملك ، شيخ الاسلام را به نوشتن كتاب دختر خويش امر كرد .\r\nشيخ الاسلام ، كتاب دختر ملك را بمعروف بازرگان بنوشت . ملك به كار عيش بپرداخت و آراستن شهر بفرمود . طبلهاى شادى فروكوفتند و سفره‌ها بگستردند و خداوندان ملاعبت از همه‌سوى گرد آمدند . اما معروف بازرگان بر كرسى بنشست . رقاصان و چنگيان و بازيگران پيش او ميآمدند . او خازن را بگفت : سيم و زر بياور . خازن ، بدره بدره زر و سيم بياورد . معروف ، مشت‌مشت ببازيگران و چنگيان و لعبت‌گران ميداد و به فقرا و مساكين احسان ميكرد و برهنگان ميپوشانيد و پيوسته خازن ، مال از خزينه بيرون ميآورد . وزير را دل از اين كار نزديك بود كه بشكافد . ولى ياراى سخن گفتن نداشت . و على مصرى از بذل آن‌همه مال حيران بود . به او گفت : اى معروف ، مگر بس نبود اينكه مال بازرگانان تلف كردى ؟ اكنون مال ملك تلف ميكنى ؟ معروف گفت : ترا نشايد كه اين سخنان بگوئى . وقتى كه بارهاى من برسد ، چندين برابر اين مالها بملك دهم .\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nالقصه ، معروف دست بر مال ملك نهاده ، بتبذير و اسراف ، صرف ميكرد و با خود مىگفت : آنچه شدنى است ، خواهد شد . از قدر برحذر نتوان بود . پس چهل روز عيش برپا بود . در روز چهل و يكم ، زفاف كرده تمامى امرا و لشگريان در پيش روى عروس ميرفتند . چون عروس را بقصرى كه از بهر معروف مهيا بود ، بردند ، معروف ، زر سرخ بر سر مردمان بپراكنيد و مالى بسيار صرف كرد . پس از آن نزد ملكه شد و مشاطگان پرده‌ها بياويختند و درها را فروبستند . معروف را در نزد عروس گذاشته ، بيرون آمدند . آنگاه معروف دست بر روى دست نهاده ، زمانى محزون بنشست و كف بر كف همىسود . ملكه پرسيد : اى خواجه ، چرا غمين هستى ؟ معروف جواب داد : چگونه غمين نباشم ؟\r\nپدر تو مرا مشوش كرد و كار او با من بدان ماند كه كسى كشت سبز را بسوزاند .\r\nملكه پرسيد : پدر من با تو چه كرده ؟ جواب داد : پيش از آن‌كه بارهاى من برسد ، ترا با من تزويج كرد . قصد من اين بود كه يك صد دانه گوهرهاى قيمتى به تو دهم كه تو آنها را با كنيزكان بخش كنى تا كنيزكان بگويند كه خواجه در شب زفاف ، اين گوهرها بما داده . و اين كار سبب بلندى مقام و افزونى شرف تو باشد كه من در بذل گوهرها مضايقت نداشتم ، از آن‌كه در نزد من گوهرهاى قيمتى بسيار است . ملكه گفت : غمين مباش و بدين‌سبب اندوه بر خود راه مده كه من صبر ميكنم تا بارهاى تو برسد . و اما كنيزكان را بر تو حقى نيست . و نشاط از دست مده . چون بارها بيايد ، به آن گوهرها و چيزها خواهيم رسيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و نود و چهارم برآمد\r\nگفت : اى ملك جوان‌بخت ، معروف با دختر ملك ازدواج كرد . بامدادان ، معروف بگرمابه رفته ، حلهء ملوكانه درپوشيد و از گرمابه بيرون آمده ، در ديوان ملك بنشست . بزرگان دولت بتهنيت او برآمدند . و او در پهلوى ملك نشسته ، خازن را\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nبخواست و به او گفت : خلعت از براى وزرا و امرا و خداوندان مناصب بياور .\r\nخازن ، هرآنچه معروف خواست ، حاضر آورد . و معروف هركسى را درخور مقام او خلعت و زر مىداد . تا بيست روز كار همين بود و از متاع‌هاى او خبرى نرسيد .\r\nپس از آن خازن ديد كه در خزانه چيزى نماند . ناچار نزد ملك شد و در نزد او جز وزير ، كسى نبود . خازن زمين بوسيده ، گفت : اى ملك ، ترا از چيزى بياگاهانم كه اگر نگويم ، بسا هست كه از من مؤاخذه كنى . بدان كه خزانه خالى گشته و در او چيزى كم برجاى مانده . اگر ده روز حال بدين‌منوال گذرد ، در خزانه چيزى نخواهد ماند . ملك گفت : اى وزير ، متاعهاى داماد من نرسيده .\r\nوزير بخنديد و گفت : اى ملك ، زندگانيت دراز باد كه عجب غافلى و هنوز اين نصاب و كذاب را راستگو مىپندارى . بنعمت تو سوگند كه او را نه بارى و نه متاعى و نه مرگى كه ما را از او خلاص كند . كه او همواره دام بر تو همىنهاد تا اينكه دختر ترا تزويج كرد و مال ترا تلف نمود . تا كى تو از اين شياد غافلى ؟\r\nملك پرسيد : اى وزير ، چه بايد كرد كه حقيقت حال او بر ما معلوم شود ؟ وزير جواب داد : اى ملك ، برازهاى مرد ، جز زن ، ديگرى نتواند آگاهى يافت . تو خادمى فرستاده ، دختر خويش حاضر كن و در پشت پرده‌اش بنشان تا من حقيقت حال اين مرد از او سؤال كنم . ملك گفت : اين راى صوابست . ولى بزندگانى خودم سوگند كه اگر معلوم كنم كه او نصاب و كذابست ، او را ببدترين عقوبت بكشم .\r\nپس از آن ملك ، دختر خويش را بخواست . و او را در پشت پرده حاضر آوردند . گفت : اى پدر ، فرمان چيست ؟ ملك گفت : با وزير سخن بگو . ملكه گفت : اى وزير ، چه مىخواهى ؟ وزير گفت : اى خاتون ، بدان كه شوهر تو مال پدر ترا تلف كرد و ترا بىمهر تزويج نمود و پيوسته ما را وعده ميدهد كه بارها و متاع‌هاى من خواهد آمد . وعدهء او خلاف و از بارها و متاعهاى او اثرى ظاهر نگشت . تو ما را از كار او خبر كن . ملكه گفت : او را سخن اينست كه مال در نزد\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nمن بسيار است و هروقت كه نزد من آيد ، گوهرها و ذخيره‌ها و متاعهاى گران‌قيمت خويش هميشمارد . ولى من چيزى نديده‌ام . وزير گفت : اى خاتون ، ميتوانى كه امشب با او ملاطفت كنى و به نرمى با او بگوئى كه حقيقت كار خود با من بگو و از هيچ‌چيز هراس مكن كه تو شوهر منى و من بدى بر تو نمىپسندم .\r\nتو مرا بياگاهان تا من تدبيرى كنم كه راحت تو در آن باشد . چون او بحقيقت كار خود اعتراف كند ، تو ما را از كار او آگاه كن . ملكه گفت : اى پدر ، من طريق آزمايش بهتر شناسم و نيك ميدانم كه او را چگونه تجربت كنم . پس از آن ملكه بقصر بازگشت .\r\nهنگام شام ، معروف به عادت معهود نزد وى آمد . ملكه برپاى خاسته ، خدعه و حيلت بنهايت رسانيد و گفت كه : خدعهء زنان از تو دور باد . كه هروقت ايشان را بمردان كارى افتد ، فروتنى و لابه از حد ببرند . القصه ، ملكه با شوهر خود ملاطفت ميكرد و پيوسته با او سخنان نرم همىگفت تا اينكه عقل او را بدزديد . چون ديد كه شوهر محو او گشته ، با او گفت : اى حبيب من و اى روشنى ديدهء من ، روزگار ، ترا از من دور نگرداند و داغ جدائى تو بر دل من ننهد كه محبت تو بر دل من جاى گرفته و آتش عشق تو خرمن وجود من پاك سوخته و هرگز من ملال ترا نخواهم و بدى بر تو نميپسندم . و لكن قصد من اينست كه مرا از حقيقت كار خود بياگاهانى . از آن‌كه چراغ دروغ ، بىفروغ و در همه‌وقت ، دروغ سودى نمىبخشد . تو تا كى دروغ ميگوئى و بر پدر من دام همىنهى ؟ مرا بيم از آنست كه رسوا شوى و دروغ تو بر وى آشكار گردد و او بر تو خشم آورد . همىخواهم كه از كار تو آگاه گشته ، تدبيرى كنم كه سبب نجات تو باشد .\r\nتو حقيقت حال با من بگو و از چيزى هراسم مكن . تا چند دعوى ميكنى كه من بازرگانم و مرا بارها و متاعها هست و زر و سيم و گوهر من بسيار است ؟ اكنون ديرگاهيست كه تو بارهاى من و متاعهاى من همىگوئى و از آنها خبرى و اثرى ظاهر نگشته و بدين‌سبب ، آثار اندوه در جبين تو آشكار است . اگر سخنان تو راست نيست ، مرا آگاه كن تا از بهر تو تدبيرى كنم .\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nكه خلاصى تو در آن باشد . معروف گفت : اى خاتون ، من راستى با تو بگويم . هرآنچه خواهى بكن . ملكه گفت : راستى ، سفينهء نجات است . مبادا اينكه دروغ گوئى . كه دروغ موجب رسوائى است ، چنانچه شاعر گفته :\r\n هرآن كس را كه گفتارش دروغست * ز روى عقل رايش بىفروغست \r\nپس معروف گفت : اى خاتون ، بدان كه من بازرگان نيستم و در شهر خود ، مردى بودم پاره‌دوز . زنى داشتم فاطمه عره نام كه مرا با او در ميان چنان و چنين رفته . پس حكايت خويش از آغاز تا انجام با ملكه بازگفت . ملكه بخنديد و گفت : تو در صفت نصابى و كذابى ، مهارت تمام دارى . معروف گفت : اى خاتون ، راز من بپوش كه خداى تعالى رازپوشان را دوست ميدارد .\r\nملكه گفت : بدان كه بر پدر من دام نهاده ، او را فريب دادى تا اينكه او از طمع ، مرا به تو تزويج كرد . پس مال او را تلف كردى . وزير پدرم دعوى ترا منكر بود و بارها در نزد پدر من بدگوئى تو كرده كه او نصاب و كذاب است . و لكن پدرم سخن او نمىپذيرفت . چون ديرزمانى رفت كه از بار و متاع تو خبرى نرسيد ، كار بر پدرم دشوار شد و بدين‌سبب دلتنگ گشته ، با من گفت : شوهر خود را بياور . بتحقيق من ترا باقرار آوردم . پرده از كار تو برداشته شد . پس از اين پدرم بر تو مضرت خواهد رسانيد و وزير نيز در ضرر تو همىكوشد . زيرا كه پيش از اين او مرا خواستگارى كرد و من راضى نشدم كه او شوهر من باشد .\r\nو لكن اكنون تو شوهر منى . من هرگز زيان ترا نخواهم و بمضرت تو راضى نشوم .\r\nاگر من اين خبر با پدر بگويم ، بر او آشكار شود كه تو شياد و دروغگو هستى . كه بسخنان دروغ ، دام بدختران پادشاهان نهاده و مال ايشان را تلف كرده . آنگاه از جرم تو نگذرد و بر تو نبخشايد و ناچار ترا بكشد . آنگاه در ميان مردم شايع شود كه من مردى نصاب و كذاب را شوهر خود گرفته‌ام و اين مرا سبب رسوائى خواهد بود . و وقتى كه پدر من ترا بكشد ، بايد مرا به ديگرى تزويج كند و من هرگز اين را قبول نخواهم كرد ، اگرچه بميرم . الحال برخيز و جامهء مملوكان\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nپوشيده ، پنجاه هزار دينار با خويشتن بگير و سوار گشته ، بشهرى ديگر سفر كن كه آن شهر در فرمان پدر من نباشد . و در آن شهر بيع و شرى كن و بازرگانى پيش گير و كتابى نوشته ، از بريدى بسوى من بفرست تا بدانم كه در كدام شهرى .\r\nكه اگر چيزى بدست من افتد ، نزد تو بفرستم كه مال تو افزون شود . و اگر پدر من بميرد ، من خادمان بسوى تو فرستم تا ترا باكرام و احتشام نزد من آورند . و اگر تو و يا من مرديم ، در محشر به يكديگر خواهيم رسيد . و رأى صواب همين بود كه گفتم . و تا من و تو زنده و سلامتيم ، مكتوب از تو نخواهم بريد و مال فرستادن ترك نخواهم كرد . تو پيش از آن‌كه وزير برآيد ، برخيز و برو .\r\nآنگاه معروف برخاسته ، جامهء مملوكانه درپوشيده ، مير اصطبل را فرمود كه اسبى را از براى او زين برنهد . اسبى زين و لگام كرده ، حاضر آوردند .\r\nمعروف ، ملكه را وداع كرده ، سحرگاهان بيرون شد و هركس او را ميديد ، گمان ميكرد كه مملوكى از مملوكان ملك است كه از پى كارى همىرود .\r\nپس چون بامداد شد ، پدر ملكه با وزير در خلوت نشسته ، كسى از پى ملكه بفرستادند . ملكه در پشت پرده حاضر شد . پدرش گفت : اى دختر ، در حق شوهر خود چه ميگوئى ؟ دختر جواب داد : خدا روى وزير سياه كند كه او همىخواست روى من در نزد شوهر خود سياه كند . ملك سؤال كرد : اين سخن را سبب چيست ؟ ملكه جواب داد كه : ديروز شوهرم نزد من آمد و پيش از آن كه من با او سخن بگويم ، خواجه‌سرائى كه فرج نام داشت ، بدرون آمد و كتابى در دست داشت . گفت كه ده مملوك در پاى منظرهء قصر ايستاده‌اند و اين كتاب را به من داده ، گفتند كه : دستهاى خواجهء ما معروف را ببوس و اين كتاب به او ده كه ما از جملهء مملوكان او هستيم كه در سر بارهاى او بوديم . و بما رسيد كه او دختر ملك را تزويج كرده ، ما آمديم كه او را از ماجرائى كه در راه بر ما رفته ، آگاه كنيم . من كتاب گرفته ، بخواندم . در آن كتاب ديدم كه : اين كتاب از پانصد تن مملوك است به حضرت خواجه معروف بازرگان . كه او بداند پس از آن‌كه او از ما جدا شد ، گروهى از عرب بمحاربهء ما بيرون آمدند و ايشان دو هزار سوار\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nبودند . در ميان ما جنگ بزرگ واقع شد . ما را از آمدن منع كردند و تا سى روز با ايشان در مجادله بوديم و سبب تأخير ما همين بود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و نود و پنجم برآمد\r\nگفت : اى ملك جوان‌بخت ، نوشته بودند : عرب ، ما را از راه منع نمود و سبب تاخير ما اين بود كه دويست بار متاع از ما گرفته ، پنجاه تن از ملوكان بكشتند . و چون شوهرم مكتوب بخواند ، گفت : نفرين خدا بمملوكان باد كه از بهر دويست بار متاع مجادله كرده‌اند . دويست بار متاع چه مقدار داشت كه از بهر آن قتال كنند ؟\r\nسزاوار نبود كه آمدن ايشان به جهت اين متاع بىمقدار بتاخير افتد كه قيمت آنها هفت هزار دينار بيش نمىشد . و لكن مرا بايد كه بسوى ايشان شوم و ايشان را به زودى بازآورم . كه آنچه عرب گرفته ، منقصتى به من ندارد و چنان پندارم كه من آنها را تصدق كرده‌ام . پس از آن خندان خندان از نزد من بيرون رفت و بتلف شدن مال و كشته شدن مملوك ، محزون نبود . چون او از نزد من بدر شد ، از منظرهء قصر نگاه كرده ، ده تن مملوكان را كه مكتوب آورده بودند ، بديدم كه پسران قمرمنظر بودند . هريكى را حله‌اى كه دو هزار دينار قيمت داشت ، در بر بود و در نزد پدرم مملوكى كه به آنها شبيه باشد ، نيست . آنگاه شوهرم با مملوكانى كه مكتوب آورده بودند ، بآوردن متاعها برفت و حمد خداى را كه مرا از سخن گفتن با او منع كرد كه آنچه تو فرموده بودى ، با وى نگفتم . و گرنه مرا و ترا استهزا مىكرد . و بسا بود كه مرا از چشم بيندازد و بر من خشم آورد . و لكن اين عيب‌ها همه از وزير تست كه در حق شوهر من سخن ناشايسته گفت . ملك گفت : اى دختر ، شوهر تو خواسته بىشمار دارد و از تلف شدن دويست بار هرگز ملول نخواهد شد . كه او از روزى كه بدين شهر آمده ، مالى خطير به فقرا تصدق كرده . و انشاء اللّه عن‌قريب بارها بياورد و ما را منفعتى بسيار رسد . و بالجمله ملك ، دختر\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nخود را تسلى داده ، وزير را سرزنش كرد . ايشان را كار بدينجا رسيد .\r\nو اما معروف بازرگان سوار گشته ، در بيابان بىآب‌وعلف و گياه روان شد و حيران بود . نمىدانست كه بكدام شهر شود و از محنت جدائى ملكه همىگريست و اين ابيات همىخواند :\r\n بناى صبر خرابى گرفت از دل من * بناى صبر مرا كرد فرقت تو خراب\r\nشبم چو زلف تو بىتو دراز گشت و سياه * ز نور روى تو بايد شب مرا مهتاب\r\nمخواه طاقت صبر از دلم بفرقت خويش * چو تاب زلف تو از من ببرد طاقت و تاب \r\nچون ابيات بانجام رسانيد ، سخت بگريست و راهها به روى او بسته شد و مرگ را بزندگى بگزيد و از غايت حيرت مانند سرمستان همىرفت تا اينكه وقت ظهر بشهرى كوچك برسيد . در خارج شهر ، فلاحى ديد كه با دو گاو شيار همىكند . چون معروف را نهايت گرسنگى روى داده بود ، بسوى او رفته ، سلامش داد . زارع رد سلام كرده ، به او گفت : اى خواجه ، مگر تو از مملوكان سلطانى ؟ معروف جواب داد : آرى . زارع گفت : در نزد من بضيافت فرود آى .\r\nمعروف گفت : اى برادر ، من در نزد تو چيزى نمىبينم كه به من طعام دهى . زارع گفت : اى خواجه ، تو فرود آى . شهر نزديك است . من به شهر رفته ، چاشت از بهر تو و عليق از براى اسب بياورم . معروف گفت : حال كه شهر نزديك است ، من خود زودتر از تو به شهر توانم رسيد كه طعام بخورم . مرد زارع گفت : اى خواجه ، اين شهر كافرانست و از محقرى بازندارد و در آنجا بيع و شرى نكنند . تو التماس من بپذير و در نزد من فرود آمده ، خاطر من بدست آور كه من بسوى شهر رفته ، به زودى بازگردم . معروف فرود آمد . زارع او را گذاشته و به شهر روان شد .\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nمعروف زمانى بانتظار بنشست . پس از آن با خود گفت : مرد مسكين را از كار خود مشغول كردم . بهتر آنست كه برخاسته ، بجاى او شيار كنم . آنگاه شيارافزار گرفته ، گاوها براند . اندكى شيار كرده بود كه شيارافزار به چيزى گرفته و گاوان بايستادند . معروف بشيارافزار نظر كرده ، ديد كه بحلقهء زرين درگرفته .\r\nخاك يك‌سو كرده ، حلقه را در ميان لوح سنگى از مرمر استوار يافت . جهد و كوشش كرده ، آن سنگ از جاى خود بركند . در زير او دريچه و پلكانى ديد . از پلكان به زير رفته ، مكانى يافت كه مانند گرمابه ، چهار مصطبه داشت . كه مصطبه اول از زمين تا سقف پر از زر و دومين پر از زمرد و مرجان و سيمين پر از ياقوت و بلخش و فيروزج و چهارمين پر از الماس و نگينهاى قيمتى است . و در صدر آن مكان صندوقيست از بلور كه پر از گوهرهاى يتيم است و هرگوهرى به مقدار جوزيست بزرگ . و در روى صندوق ، حقه‌اى ديد زرين . از ديدن آن در عجب شد و سخت فرحناك گشت و با خود گفت : كاش ميدانستم كه اين حقه چيست . پس از آن حقه بگشود . يكى انگشترى در آن حقه ديد كه طلسماتى چند بر آن نوشته بودند .\r\nآنگاه دست بخاتم بسود . گوينده‌اى لبيك‌گويان برآمد كه : اى خواجه ، چه ميخواهى ؟ اگر تعمير شهرى را قصد كرده‌اى و يا تخريب بلدى همىخواهى ، اقدام كنم . و اگر كشتن پادشاهى اراده كرده‌اى ، همين ساعتش بكشم . معروف پرسيد : اى شخص ، تو كيستى ؟ جواب داد : من خادم اين خاتمم . هركس كه مالك اين خاتم شود ، مرا خدمت او واجب آيد و هرحاجتى كه خواهد ، آن را برآورم . و مرا در فرمان او مسامحت نباشد . و من سلطان جنيانم و شمارهء لشگر من هفتاد قبيله و هرقبيله ، هفتاد هزار است . و هريكى از آنها بهزار عفريت حاكم است و هرعفريت ، هزار شيطان در زير حكم دارد كه هرشيطانى را هزار جنى ، تابع است و همه ايشان تابع منند و مخالفت من نتوانند كرد . من نيز به حكم اين طلسمات كه بر اين خاتم نقش است ، خادم اين خاتمم و خداوند اين خاتم را مخالفت نتوانم كرد . اينك تو مالك اين خاتمى و من خادم تو هستم . هرچه\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nميخواهى ، طلب كن . كه فرمانبردار توام و هروقت در هرجا كه به من محتاج شوى ، دست بنقش اين خاتم بنه . كه مرا در نزد خود خواهى يافت . و مبادا اينكه دو دفعه دست را بخاتم بسائى كه مرا از آتش اين نامها خواهى سوخت و پشيمان خواهى شد . حالت من و اين خاتم اين بود كه گفتم ، و السلام .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و نود و ششم برآمد\r\nگفت : اى ملك جوان‌بخت ، چون خادم خاتم ، معروف را از حالت خود آگاه كرد ، معروف از او پرسيد : نام تو چيست ؟ جواب داد : ابو السعاداتست . معروف گفت :\r\nاى ابو السعادات ، اين مكان كجاست ؟ ابو السعادات گفت : اين مكان ، گنج شداد بن عاد است . من در حيات او خادم وى بودم و اين خاتم او است كه در گنج خود گذاشته ، و لكن نصيبهء تست . معروف گفت : قادرى باينكه آنچه در اين گنج است ، به روى زمين بيرون برى ؟ ابو السعادات گفت : آرى به آسانى توانمش بيرون برد . معروف گفت : آنچه در اين گنج است ، همه را بيرون بر و چيزى نگذار .\r\nآنگاه ابو السعادات بدست خويش اشارت به زمين كرد . زمين بشكافت . غلامانى خردسال و ماهروى بيرون آمدند و طبقهاى زرين پر از زر بياوردند و آنها را خالى كرده ، بازگشتند . دوباره پر كرده ، بياوردند و همواره زر و گوهر ميآوردند تا اينكه در گنج چيزى نماند . پس از آن ابو السعادات بيرون آمده ، گفت : اى خواجه ، همهء آنچه در گنج بود ، بيرون آورديم . معروف گفت : اين پسران خردسال كيستند ؟ جواب داد : ايشان فرزندان منند و اين شغل ، شايستهء آن نبود كه خادمان جمع آورم . اكنون آنچه مىخواهى ، طلب كن . معروف گفت : قادرى بر آن‌كه ستوران و صندوق‌ها حاضر آورى و اين مال بر صندوق نهاده ، باستران بار كنى ؟ ابو السعادات جواب داد : اين كار به آسانى توانم كرد . آنگاه فريادى بزد .\r\nفرزندان او جمع آمدند و ايشان هشتصد تن بودند . بايشان گفت : پاره‌اى به صورت\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nاستران و پاره‌اى به صورت مملوكان خوب‌رو برآئيد و پارهء ديگر به صورت مكاريان شويد . ايشان در حال چنان شدند كه گفته بود . آنگاه بانگ بعفريتان زد .\r\nبرابر او حاضر شدند . ايشان را فرمود كه به صورت اسب‌هاى زين نهاده و لگام كرده برآيند . آنها اسبانى شدند كه زينهاى زرين مرصع بر پشت داشتند . معروف چون آنها را بديد ، گفت : صندوقها كجايند ؟ فى الحال صندوقها حاضر آوردند .\r\nمعروف گفت : اين زرها و گوهرها در صندوق نهيد . ايشان چنان كردند و صندوقها بسيصد استر بار نمودند . معروف گفت : اى ابو السعادات آيا قدرت دارى باينكه چندبار متاعهاى قيمتى برآورى ؟ ابو السعادات جواب داد : متاعهاى شامى و عجمى و رومى و هندى همىخواهى ؟ معروف گفت : آرى . از متاع هر شهر يكصد بار بياور . ابو السعادات جواب داد : اى خواجه ، مرا مهلت ده تا خادمان خود را بر اين كار بگمارم كه بسوى شهرها روند و متاعها باستران بار كرده ، بياورند . معروف پرسيد : مدت مهلت چه مقدار خواهد بود ؟ ابو السعادات جواب داد : تا وقتى كه شب ، پردهء ظلمت را فروآويزد . و هنوز روز برنيامده ، همهء آنچه خواسته‌اى ، در پيش تو حاضر كنم . معروف گفت : ترا مهلت دادم . پس از آن معروف امر كرد كه خيمه‌اى از بهر او بزنند . در حال ، خيمه برزدند . معروف در خيمه بنشست و خوانها در برابر او بنهادند . ابو السعادات گفت : اى خواجه ، در اين خيمه بنشين . اينان فرزندان منند كه به خدمت تو مشغولند . تو از هيچ‌چيز باك مدار كه من از پى حاجت تو همىروم .\r\nپس ابو السعادات از پى كار خويش رفت و معروف در خيمه بنشست ، سفره در پيش نهاد . و فرزندان ابو السعادات در برابر او ايستاده بودند كه ناگاه مرد فلاح دررسيد و كاسهء چوبين پر از عدس پخته با توبرهء پر از جو بياورد . خيمه‌اى ديد برزده و خادمان ايستاده . گمان كرد كه سلطان در آن مكان فرود آمده . پس حيران بايستاد و با خود گفت : كاش دو مرغ ذبح كرده ، از بهر ملك هديت مياوردم . و خواست كه بازگردد و مرغها ذبح كرده ، بسلطان هديت آورد . آنگاه معروف او را بديد و مملوكان را گفت : او را نزد من آوريد . خادمان بمرد فلاح\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nگرد آمده ، او را با كاسهء عدس نزد معروف آوردند . معروف سؤال كرد : اين كاسه چيست ؟ فلاح جواب داد : اين چاشت و اين جو ، عليق اسب تست . تو از من مؤاخذه مكن كه من ندانستم سلطان بدين مكان فرود آمده . و گرنه دو مرغ ذبح كرده ، او را ضيافت ميكردم . معروف گفت : سلطان بدين مكان نيامده . ولى من داماد سلطانم كه از او در خشم شده ، آمده بودم . او مملوكان از پى من فرستاده است و الحال همىخواهم كه بسوى شهر بازگردم . و تو نشناخته مرا مهمان كردى . ضيافت تو مرا مقبولست ، اگرچه كاسهء عدس باشد . من جز طعام تو طعام ديگر نخورم . آنگاه فرمود كاسهء عدس در ميان سفره بنهادند و از آن عدس به قدر كفايت بخورد . و اما فلاح ، خود را از طعامهاى گوناگون سير كرد . پس از آن معروف ، دست شسته ، كاسهء چوبين پر از زر كرد و بفلاح گفت : اين زرها به منزل خويش برسان و در شهر نزد من آى كه بر تو اكرام كنم . فلاح ، كاسهء چوبين پر از زر گرفته ، گاوها در پيش انداخته ، بسوى شهر براند . و او را گمان اين بود كه او داماد ملك است .\r\nو اما معروف آن شب را در آن مكان بماند . از بهر او دخترانى ماهروى از قبايل جنيان بياوردند كه در پيش معروف ، آلت طرب مينواختند و ميرقصيدند . تا اينكه بامداد شد . ناگاه گردى برخاست و از زير گرد ، هفتصد بار متاعهاى گرانبها با غلامان و مكاريان و عكامان برسيدند . و ابو السعادات به صورت مير قافله باسترى سوار بود و تخت روانى زرين كه پرده‌هاى ديبا بر آن آويخته بودند ، در جلو داشت . چون ابو السعادات بخيمه رسيد ، از استر فرود آمد و زمين بوسيده ، گفت : اى خواجه ، حاجت‌ها بتمامى برآورده شد . و در اين تخت روان ، حله است از جامه‌هاى ملوك . تو آن حله دربر كن و بر اين تخت روان بنشين و ما را بهرچه خواهى ، امر كن . معروف گفت : اى ابو السعادات ، قصد من اينست كه كتابى بنويسم . تو آن كتاب را در شهر ختان الختن نزد عم من ، پادشاه برى .\r\nابو السعادات گفت : هرچه فرمائى ، چنان كنم . آنگاه معروف ، كتابى نوشته ، بابو السعادات داد .\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nابو السعادات آن كتاب همىبرد تا بنزد ملك شد . ملك را ديد كه مىگويد : اى وزير ، مرا خاطر از بهر داماد مشوش است . ميترسم كه عرب ، او را بكشد . كاش ميدانستم كه او بكدام سوى رفته تا با لشگر از دنبال او مىرفتم و كاش او مرا از سفر خود آگاه كرده بود . وزير گفت : خدا زندگانى ملك را دراز كند كه بعجب غفلتى درافتاده . اى ملك ، بزندگانى تو سوگند آن مرد دانست كه ما از كار او آگاه گشته‌ايم . بدين‌سبب از رسوائى هراس كرده ، بگريخت . او مرديست نصاب و كذاب . ايشان در اين گفتگو بودند كه فرستادهء معروف داخل شد و زمين بوسيده ، ملك را بدوام عزت و نعمت دعا گفت . ملك پرسيد : تو كيستى و حاجت تو چيست ؟ ابو السعادات جواب داد : من بريد داماد توام كه او خود با بارها همىآيد و كتابى با من بسوى تو فرستاده و آن كتاب اينست . ملك ، كتاب گرفته ، بخواند . ديد كه بعد از سلام و تحيت نوشته است كه : من با بارهاى خود همىآيم . تو با لشگر باستقبال من بدر آى . ملك رو بوزير كرده ، گفت : خدا روى تو سياه كند كه چه بسيار مذمت داماد من ميكردى و او را كذاب و نصاب همىگفتى . اينك او با بارهاى خود رسيد . آنگاه وزير از خجلت و شرمسارى سر به زير افكند و گفت : اى ملك ، من اين سخن نگفتم مگر به سبب اينكه آمدن بارهاى او دير كشيد و من بتلف شدن مال تو بيم داشتم . ملك گفت : اى خائن ، در وقتى كه مالهاى او ميرسيد ، مال من چه مقدار داشت ؟ كه او عوض مال‌هاى من زر و گوهر بسيار ميداد . پس از آن ملك فرمود كه شهر را بيارايند و خود نزد دختر خويش رفته ، او را از آمدن شوهر و آوردن بارها بشارت داد . دختر ملك از اين حالت در عجب شد و با خود گفت : آيا پدرم مرا استهزا مىكند و يا اين سخن از بهر امتحان من مىگويد ؟ كه از من در حق شوهر ، تقصيرى سر نزد .\r\nايشان را كار بدينجا رسيد .\r\nو اما على مصرى بازرگان چون زينت شهر بديد ، از سبب آن سؤال كرد .\r\nگفتند : معروف بازرگانان ، داماد ملك همىآيد و بارهاى خويش همىآورد .\r\nعلى مصرى گفت : سبحان اللّه . اين چه واقعه است ؟ كه معروف از زن خود\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nگريخته ، نزد من آمد . او بىچيز و پريشان‌حال بود . اين بارها از كجا آورد ؟ شايد دختر ملك از بيم رسوائى ، حيلتى از بهر او تدبير كرده . كه ملوك از اين‌گونه چيزها عاجز نيستند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و نود و هفتم برآمد\r\nگفت : اى ملك جوان‌بخت ، على مصرى چون سبب زينت شهر بدانست ، بمعروف بازرگان دعا كرد . گفت : خداى تعالى پرده از وى برندارد و او را رسوا نكند . و اما بازرگانان ديگر فرحناك شدند و گفتند : اكنون كه بارهاى معروف دررسيد ، وامهاى خويشتن بازپس گيريم . پس از آن ملك با لشگريان بيرون آمدند و ابو السعادات بسوى معروف بازگشته ، معروف را از تبليغ رسالت آگاه كرد .\r\nپس معروف گفت صندوقها و متاعها باستران بنهادند . و خود ، حلهء ملوكانه پوشيده ، در تخت روان بنشست . او را شوكت و حشمت از ملك افزونتر بود .\r\nنيمهء راه طى كرده بودند . ناگاه ملك با لشگريان دررسيد و معروف را ديد كه حلهء ملوكانه پوشيده ، در تخت روان نشسته است . از اسب فرود آمده ، بمعروف سلام داد . و تمامى بزرگان دولت ، زمين نياز بوسيدند و بر همه‌كس آشكار شد كه معروف را دعوى راست بوده است . پس معروف با موكب بزرگ به شهر اندر آمد . بازرگانان بسوى او رفته ، آستان او ببوسيدند . آنگاه على بازرگان مصرى گفت : اى استاد حيلت‌گران ، چگونه اين حيلت برپا كردى ؟ معروف بسخن او بخنديد و بقصر اندر آمده ، بكرسى بنشست و گفت : زر بخزانهء عم من فروريزيد و بارهاى متاعها نزد من آوريد . پس خادمان ، بارها يك‌يك همىآوردند و در برابر معروف همىگشودند تا اينكه هفتصد بار متاع نزد او حاضر آوردند .\r\nمعروف ، بهترين آن متاعها برگزيده ، گفت : اينها را نزد ملكه بريد تا بكنيزكان و خادمان بذل كند و ببازرگانانى كه وام بر ذمت معروف داشتند ، از آن متاعها بداد .\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nو هركس كه از او هزار ميخواست ، دو هزار بر او عطا مىكرد . پس از آن به فقرا و مساكين بپرداخت و احسان‌ها بر ايشان همىكرد . و ملك چشم بر آن دوخته بود و ياراى آن نداشت كه سخنى گويد . و معروف همىداد و همىبخشيد تا اينكه هفتصد بار متاع را تمام كرد . پس از آن روى بلشگريان كرده ، از زمرد و ياقوت و لؤلؤ و مرجان ، مشت‌مشت بديشان بداد . ملك گفت : اى فرزند ، خود را از اين گونه بخشش نگاهدار . كه بارها اندكى بر جا مانده . معروف جواب داد : در نزد من از اين‌گونه چيزها بسيار است . پس معروف را سخن براستگوئى شهره يافت و كسى تكذيب او نتوانست . و او را پيوسته كار ، عطا و بخشش بود ، از آن‌كه هر چه ميخواست ، خادم خاتم از بهر او مهيا ميكرد . پس از آن خازن ملك نزد ملك آمده ، گفت : خزانه از زر و گوهر پر شد . تتمت بارها بكجا جاى دهيم ؟\r\nملك بمكانى ديگر اشارت كرد .\r\nچون زن معروف اين حالت بديد ، خرسنديش افزون شد و شگفت مانده بود و با خود گفت : كاش ميدانستم كه اين‌همه چيز از كجا روى داده . و بازرگانان نيز بسبب عطيتى كه معروف با ايشان كرده بود ، فرحناك شدند و او را دعا كردند .\r\nو اما على بازرگان با خود ميگفت : كاش ميدانستم كه اين چه دام گسترده و چه حيلت كرده كه بدين خزاين مالك شده كه اگر اين مال از دختر ملك ميبود ، نميتوانست بدينسان به فقرا بذل كند . پس از آن معروف نزد زن خويش رفت .\r\nدختر ملك ، خندان و شادان باستقبال او برآمد و دست او را ببوسيد و به او گفت :\r\nمگر تو مرا مسخره ميكردى و يا آزمايش ما همىنمودى كه ميگفتى من فقير بودم ، از زن خود گريخته‌ام ؟ الحمد للّه كه از من در حق تو تقصيرى نرفت . تو حبيب منى و در نزد من از تو عزيزتر كس نيست ، خواه فقير باشى و خواه غنى . و همىخواهم كه مرا خبر دهى از اينكه قصد تو از آن سخن چه بود ؟ معروف گفت : خواستم كه ترا آزمايش كنم تا ببينم كه ترا محبت خالص است يا به جهت زر و مال است . مرا ظاهر شد كه محبت تو خالص بوده . چون تو در محبت راستگو بودى ، من نيز قدر و قيمت ترا بشناسم .\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nپس از آن به مكان خلوت رفته ، دست بر نقش خاتم بسود . در حال ابو السعادات ، لبيك‌گويان حاضر شد و گفت : اى خواجه ، چه مىخواهى ؟\r\nمعروف گفت : حله‌اى از حله‌هاى پادشاهى از بهر زن خود ميخواهم و گردن‌بندى هميخواهم كه چهل گوهر يتيم داشته باشد . ابو السعادات گفت : سمعا و طاعة . پس از آن غايب شد و آنچه معروف خواسته بود ، در اندك‌زمانى حاضر آورد . و معروف ، حله و گردن‌بند برداشته ، نزد ملكه شد و آنها را بملكه داده ، گفت : برخيز اينها را بپوش . چون ملكه را چشم بر آن حله و گردن‌بند افتاد ، از شادى ، عقلش پريدن گرفت . آنها را بپوشيد . پس از آن گفت : اى خواجه ، قصد من اينست كه اينها را بركنده ، به جهت عيدها نگاه دارم . معروف گفت : آنها را برمكن . كه در نزد من از آنها بسيار است . ملكه از اين سخن فرحناك شد .\r\nچون كنيزكان ، ملكه را با آن حلى و حلل بديدند ، فرحناك شدند .\r\nمعروف ، ايشان را در همانجاى گذاشته ، به مكان خلوت شد و دست بنقش خاتم سود . خادم خاتم حاضر آمد . معروف به او گفت : صد خلعت فاخر و صد دست زرينه بياور . ابو السعادات ، خواستهء او را در اندك‌زمانى حاضر آورده و معروف آنها را گرفته ، بانگ بر كنيزكان زد . كنيزكان بر او گرد آمدند و بهريكى خلعتى و زرينه‌اى بداد . كنيزكان ، خلعت و زرينه پوشيده ، مانند حوران بهشت شدند . و ملكه در ميان ايشان چون ماه در ميان ستارگان بود .\r\nدر آن هنگام ، ملك به قصد دختر خويش آمد . دختر را با كنيزكان بدانسان ديد . عقلش حيران شد و در آن كار خيره ماند . پس از آن بيرون آمده ، آنچه ديده بود ، با وزير خود بازگفت و از او سؤال كرد كه : اى وزير ، اين حالت را سبب چيست ؟ وزير گفت : اى ملك ، بازرگانان به اين حالت نتوانند بود . از آن‌كه بازرگان ، كتان را ساليان دراز نگاهدارد و تا سودى نكند ، نفروشد . در بازرگانان ، چنين كرم نباشد . و بازرگانان را اين‌گونه مال‌ها و گوهرها بدست نيايد . كه يكى از اين گوهرها در نزد ملوك يافت نشود . چگونه بازرگانى را چنين گوهرها بخروار تواند بود ؟ بناچار اين كار سببى دارد . اگر تو مطاوعت من كنى ، من حقيقت كار\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nبر تو آشكار سازم . ملك گفت : اى وزير ، مخالفت نكنم . وزير گفت : اى ملك ، با او يك جا بنشين و ملاطفت و مهربانى كن و با او بحديث اندر شو و در ميان حديث بگو اى داماد ، مرا دل همىخواهد كه من و تو و وزير از بهر تفرج بباغ رويم . پس چون او سخن ترا بپذيرد و ما هرسه بباغ اندر شويم ، او را بفريبم .\r\nآن‌گاه از حقيقت كار او سؤال كنيم كه او رازهاى خود با ما بگويد . وقتى كه او ما را از حقيقت كار خود آگاه كند ، ما هرچه بخواهيم در حق او بجا آوريم . كه من از عاقبت كار بر تو بيم دارم . بسا هست او در مملكت طمع كند و لشگريان را با بذل و كرم خويش مهربان سازد . آنگاه ترا معزول كرده ، مملكت از تو بازگيرد .\r\nملك گفت : اى وزير ، راست گفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و نود و هشتم برآمد\r\nگفت : اى ملك جوان‌بخت ، پس آن شب را در اين كار ، يك‌دله گشتند .\r\nبامدادان ، ملك بيرون آمده ، در ايوان بنشست . ناگاه خادمان اصطبل ، محزون و اندوهناك نزد ملك آمدند . ملك گفت : شما را چه روى داده ؟ گفتند : اى ملك ، هنگام شام ، اسبان و ستورانى را كه بارهاى داماد ملك آورده بودند ، عليق داديم .\r\nهنگام صبح ديديم كه آن مملوكان ، اسبان و استران را دزديده ، گريخته‌اند . و ندانستيم كه بكدام سوى رفته‌اند . ملك از اين خبر در عجب شد و گمان ايشان اين بود كه عفريتان كه اسبان و استران و مملوكان شده بودند ، در حقيقت اسبان و استران بوده‌اند . آنگاه بانگ بر خادمان زد كه : اى پليدكان ، چگونه هزار اسب و استر با پانصد مملوك ناپديد گشتند و بچه‌سان گريخته‌اند كه شما آگاه نگشته‌ايد ؟\r\nخادمان گفتند : نمىدانيم بر ما چه روى داده كه آنها گريخته‌اند ؟ ملك گفت :\r\nبازگرديد تا خواجهء شما از حرم بدر آيد . ايشان بازگشته ، حيران نشسته بودند كه معروف از حرم بدر آمد و ايشان را اندوهگين يافت و سبب اندوه بازپرسيد .\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nايشان سبب بازگفتند . معروف گفت : آنها چه‌قدر و قيمت دارند كه از بهر آنها اندوهگين شده‌ايد ؟ اين خبر با ملك بازگفتند . ملك گفت : اللّه اللّه . اين مرد چقدر مال دارد و طبع او چقدر كريم است ؟ پس از آن معروف نزد ملك رفته ، بحديث بنشست . ملك گفت : اى داماد ، همىخواهم كه من و تو و وزير از بهر تفرج بباغ رويم . معروف گفت : رأى رأى ملك است . پس ايشان برخاسته ، بباغى شدند كه درختان بارور و نهرهاى روان داشت و مرغان خوش‌الحان از هر سوى نغمه‌ها بركشيده بودند .\r\nچون در باغ بنشستند ، وزير ، حكايات غريبه و نكات عجيبه و سخنان مضحك و شعرهاى مطرب ، گفتن آغاز كرد تا اينكه سفره‌هاى طعام بگستردند و باديهء شربت بنهادند . چون خوردنى بخوردند ، وزير پيالهء شربت پر كرده ، بملك داد و پيالهء ديگر بمعروف بداد و گفت : اين را بنوش . معروف گفت اى وزير ، اين چيست ؟ وزير جواب داد : اين شربتى خوشگوار است كه در دلها مسرت پديد آورد . ليك وزير در شربت معروف ، داروى بيخودى ريخته بود . و پيوسته وزير ، معروف را بشربت ترغيب كرد و محاسن او را همىشمرد تا اينكه معروف بنوشيدن آن مايل شد . و معروف همىنوشيد تا اينكه عقلش بزيان رفت و خطا از صواب نشناخت .\r\nچون وزير دانست كه او را بيخودى بنهايت رسيده ، به او گفت : اى معروف ، به خدا سوگند من در كار تو بشگفت اندرم كه چگونه به اين گوهرها رسيدى كه يكى از آنها در نزد ملوك اكاسره يافت نشود و در تمام عمر ، بازرگانى نديده‌ايم كه اين‌همه مال جمع آورد و مانند تو كريم و سخى باشد . و كردارهاى تو بكردار ملوك همىماند . بازرگانان را چنين كارها نباشد . به خدا سوگند مىدهم مرا از حقيقت كار آگاه كن تا مقام و منزلت تو بشناسم . و پيوسته وزير خدعت ميكرد . و او را عقل زايل بود تا اينكه گفت : اى وزير ، من بازرگان نيستم و از نسل پادشان نيم . پس حكايت از آغاز تا انجام حديث كرد . آنگاه وزير گفت :\r\nاى خواجه ، ترا به خدا سوگند مىدهم كه آن خاتم بما بنماى تا بصنعت او نظاره\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nكنم . در حال ، معروف از بيخودى ، انگشترى از دست بدر آورده ، بوزير داد .\r\nوزير ، او را گرفته ، گفت : اگر من دست بنقش اين خاتم بسايم ، خادم خاتم حاضر آيد يا نه ؟ معروف جواب داد : آرى . دست بر نقش او بساى تا خادم او حاضر آيد و تو او را تفرج كنى . وزير دست بر نقش او سود . گوينده‌اى لبيك‌گويان پديد آمد و گفت : اى خواجه ، هرچه ميخواهى در همين ساعت بكنم . وزير ، اشارت بمعروف كرده ، با خادم گفت : اين را بردار و در سرزمينى دور از آبادى بگذار كه در آنجا مأكول و آب نباشد و اين پليد از جوع و عطش بميرد . در حال ، خادم ، او را ربوده ، بر هوا شد .\r\nچون معروف اين حالت بديد ، هلاكت خويش يقين كرد و گريستن آغازيده ، گفت : اى ابو السعادات ، بكجا همىروى ؟ گفت : ميروم تا ترا بسرزمينى خراب بيندازم . اى بىادب ، كسى بچنين خاتم مالك گشته . پس از آن او را به ديگرى دهد . تو مستوجب اين و بيش از اينى . اگر از خدا نمىترسيدم ، ترا از همين‌جا ميافكندم تا اينكه ذره‌ذره شوى . معروف چون اين سخن بشنيد ، خاموش گشت تا اينكه ابو السعادات او را بسرزمينى خراب و بىآب و گياه برسانيد و او را در آن سرزمين انداخته ، بازگشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهصد و نود و نهم برآمد\r\nگفت : اى ملك جوان‌بخت ، و اما وزير چون بخاتم مالك شد ، بملك گفت :\r\nچگونه ديدى ؟ نگفتمت كه اين مرد ، كذاب و نصاب است ؟ ملك گفت : اى وزير ، راست گفته بودى . اكنون خاتم بياور تا من او را تفرج كنم . وزير ، خشم‌آلود بر وى نظاره كرد و خيو بر ريش او انداخته ، گفت : اى كم‌خرد ، چگونه من اين خاتم به تو مىدهم كه پس از خواجگى ، بندهء تو باشم ؟ و لكن من ترا نيز زنده نگذارم . آنگاه دست بر خاتم بسود . در حال ، خادم خاتم حاضر شد .\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nوزير گفت : اين بىادب را نيز بردار و بسرزمينى كه داماد او را انداخته‌اى ، بينداز .\r\nخادم ، ملك را برداشته ، بر هوا شد . ملك گفت : اى پادشاه جنيان ، گناه من چيست ؟ خادم جواب داد : گناه تو نميدانم . ولى خواجهء من مرا به اين كار فرمان داده و من مخالفت او نتوانم كرد . پس آن خادم همىپريد تا آن‌كه ملك را بسرزمينى كه معروف را انداخته بود ، بينداخت و خود بازگشت . ملك ، آواز گريستن معروف بشنيد . بسوى معروف آمده ، بگريستن بنشستند . ايشان را كار بدينجا رسيد .\r\nو اما وزير از باغ بدر آمده ، بديوان بنشست و لشكريان را بخواست و آنچه با معروف و ملك كرده بود ، بايشان بازگفت و قصهء خاتم را بيان كرد . و بايشان گفت : اگر مرا سلطان خويشتن نگردانيد ، خادم خاتم را بفرمايم تا همهء شما را برداشته ، بدان سرزمين خراب اندازد و در آنجا از گرسنگى و تشنگى هلاك شويد . لشكريان گفتند : ما بسلطنت تو راضى شديم و فرمان ترا مخالفت نكنيم . پس ايشان از بيم قهر وزير بسلطنت او راضى شدند . وزير ، ايشان را خلعت داد و هرچيز كه از ابو السعادات ميخواست ، در حال ، ابو السعادات آن را حاضر مياورد . پس از آن وزير بر تخت نشسته ، كسى بسوى دختر ملك فرستاد كه به او بگويد خويشتن را آماده كن كه با تو ازدواج كنم . از آن‌كه ديرگاهى است مشتاق تو بودم .\r\nچون فرستاده نزد ملكه شد و پيغام بگزارد ، دختر ملك بگريست و كار ملك و شوهرش برو دشوار شد و كسى بسوى وزير فرستاده ، مهلت خواست تا ايام عده منقضى شود . وزير گفت : من عده نميدانم و به صيغه و كتاب ، حاجت ندارم . و ناچار در همين شب با تو ازدواج خواهم كرد . دخترك گفت : چون ترا شوق بدين پايه است ، باكى نيست . هرآنچه خواهى ، بكن . و اين سخن را دختر ملك از روى حيلت همىگفت . پس چون وزير ، جواب را بشنيد ، فرحناك شد و دلش بگشود . پس از آن امر كرد كه سفره‌ها بگستردند و بمردمان گفت : طعام خوريد كه اين وليمهء عيش من است و همىخواهم كه در اين شب با ملكه\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nازدواج كنم . شيخ الاسلام گفت : تا عدهء او منقضى نشود ، بر تو حلال نباشد . وزير گفت : سخن دراز مكن كه من عده نمىدانم . شيخ الاسلام از او هراس كرده ، خاموش شد .\r\nپس چون هنگام شام دررسيد ، وزير نزد ملكه شد و ملكه جامه‌هاى فاخر پوشيده ، با بهترين زيورها خود را آراسته بود . چون وزير را بديد ، تبسم‌كنان او را استقبال كرد و به او گفت : امشب براستى شب ما روز روشن است اگر تو پدر و شوهر مرا كشته بودى ، مرا خوشتر بود از اينكه ايشان را زنده نگاه دارى . وزير گفت : ايماه‌روى ، ناچار ايشان را بكشم . پس ملكه ، وزير را بنشاند و با او بمزاح نشست و ملاطفت و مودت آشكار كرد و بر روى او بخنديد . وزير را عقل ، پريدن گرفت . و ملكه را مقصود از ملاطفت آن بود كه بخاتم دست يابد و عيش او را بماتم تبديل كند . و اين كردارها نمىكرد مگر بپيروى گفتهء شاعر :\r\n بود به يكى مرد آموزگار * ز صد مرد شمشيرزن روزكار \r\nچون وزير ، آن ملاطفت و مهربانى بديد ، عشق بر وى چيره شد . اما ملكه از او دور نشسته ، بگريست و گفت : اى خواجه ، مگر اين مرد را نمىبينى كه بما نظاره همىكند ؟ ترا به خدا سوگند مىدهم كه مرا از اين مرد بيگانه پوشيده دار .\r\nوزير در خشم شد و پرسيد : مرد بيگانه كيست ؟ ملكه جواب داد : اينك مردى از نگين خاتم سر بيرون آورده ، بما نظاره مىكند . وزير گمان كرد كه خادم خاتم بر ايشان نظاره مىكند . خندان‌خندان گفت : اى پرىروى ، از او هراس مكن كه او خادم خاتم و در زير فرمان منست . ملكه جواب داد : من از جنيان هراس دارم . تو اين خاتم از انگشت بدر آورده ، از من دورترش بگذار . در حال ، وزير ، خاتم از انگشت بركنده ، دورش گذاشت و بملكه نزديك شد . ملكه ، پاى بر سينهء او زد چنانچه بر پشت بيفتاد . آنگاه كنيزكان را آواز داد و بايشان گفت : اين پليدك را بگيريد . چهل تن كنيزكان بر وى گرد آمدند و ملكه ، خود بگرفتن خاتم بشتابيد .\r\nخاتم را برداشته ، دست بر نقش او بسود .\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nدر حال ، ابو السعادات ، لبيك‌گويان پديد آمد . ملكه به او گفت : اين كافر را بردار و در زندانش بگذار و قيدهاى گران بر او بنه . ابو السعادات او را گرفته در زندان كرد و خود بنزد ملكه بازگرديد . ملكه گفت : پدر و شوهر مرا كجا برده‌اى ؟\r\nابو السعادات جواب داد : ايشان را در سرزمينى بىآب و گياه انداخته‌ام . ملكه گفت : همين ساعت ايشان را نزد من حاضر آور . در حال ، ابو السعادات بر هوا شد و همىپريد تا در آن سرزمين فرود آمد . ملك را با معروف ديد كه گريان نشسته‌اند . ابو السعادات بايشان گفت : هراس مكنيد و ملول مباشيد كه فرج پروردگار بشما برسيد . و ايشان را از كردار وزير آگاه كرده ، گفت : او اكنون بزندان اندر است . ايشان را فرحى سخت روى داد . پس از آن ابو السعادات ايشان را برداشته ، بر هوا شد و ساعتى نرفته بود كه در نزد ملكه حاضر آمد . ملكه برخاسته ، به پدر و شوهر خود سلام داد و ايشان را نشانده ، طعام از بهر ايشان بياورد و آن شب را بخرمى و نشاط بروز آوردند .\r\nچون بامداد شد ، ملكه جامهء فاخر پوشيده و حله‌هاى فاخر به پدر و شوهر خود بپوشانيد و با پدر گفت : تو بر تخت مملكت ، چنانچه بودى بنشين و شوهر مرا وزير ميمنهء خود گردان و لشگريان را از ماجرى آگاه كن و وزير را از زندان بدر آورده ، بكش و او را بسوزان . كه او كافر است و همىخواست كه مرا بى نكاح ، زن خود گيرد و او خود به بيدينى اعتراف كرد . پدرش گفت : اى دختر ، چنان كنم . ولى تو خاتم به من ده و يا به شوهر خويش ده . دختر ملك گفت : هيچ يك از شما سزاوار اين خاتم نيستيد و خاتم در نزد من بايد . كه من او را بهتر از شما نگاه دارم و هرچيز كه شما مىخواهيد ، از من بخواهيد . كه من آن را از خادم خاتم بخواهم . و هراس در دل راه مدهيد كه تا من زنده‌ام ، بشما آسيبى نخواهد رسيد . ملك گفت : اى دختر ، راى صواب همين است . پس از آن ملك با داماد خود بديوان برآمد . و لشكريان آن شب را باندوه بزرگ بروز آورده ، از كردار وزير محزون بودند و همىترسيدند كه او پردهء اسلام به درد . پس در هنگامى كه لشكريان ملول و محزون در ايوان ايستاده بودند ، ملك با داماد خود ،\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nمعروف پديد گشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هزارم برآمد\r\nگفت : اى ملك جوان‌بخت ، چون لشگريان را چشم بر ملك افتاد ، فرحناك شدند و جبههء نياز بر زمين سودند . پس از آن ملك بر تخت نشسته ، قصه بر ايشان فروخواند . و ملالت ايشان برفت . ملك بآراستن شهر بفرمود و وزير را از زندان بخواست . چون وزير پديد شد ، لشكريان ، او را دشنام داده ، سرزنش ميكردند و لعنت همىنمودند تا اينكه وزير را در برابر ملك بداشتند . ملك فرمود او را ببدترين عقوبت بكشتند . پس از آن بسوزاندنش فرمان داد و او در بدترين حالتها بسوى سقر روان شد . و در اين معنى ، شاعر نكو گفته :\r\n دهقان سالخورده چه خوش گفت با پسر * كاى نور چشم من بجز از كِشته ندروى \r\nپس از آن ملك ، داماد خود را وزير ميمنه گردانيد . و ايشان را حالت نكو شد و مسرت‌ها روى داد . تا پنج سال در عيش و شادى بزيستند .\r\nدر سال ششم ، ملك درگذشت . دختر ملك ، شوهر خود را در جاى ملك بسلطنت بنشاند ولى انگشتر به او نداد . و ملكه در آن مدت از او آبستن بود . پسرى بديع الجمال بزائيد و تا پنج سال آن پسر را در كنار دايگان تربيت دادند . پس از آن ملكه ، رنجور گشت و معروف را بخواست و به او گفت : من بيمارم و گمان دارم از اين مرض ، عافيت نيابم . حاجتى نيست كه پسر ترا به تو بسپارم . ولى نگاهداشتن خاتم همىسپارم . آنگاه خاتم از انگشت بدر آورده ، بمعروف داد و روز ديگر از جهان درگذشت .\r\nمعروف ، خود عزاى او بگرفت و پس از آن بپادشاهى بنشست تا روز بپايان رسيد و ظلمت شب پرده فروآويخت . آنگاه نديمان به عادت معهود نزد وى\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nآمدند و تا نيمهء شب در نزد او بانبساط و شادى بسر بردند . پس از آن كنيزكى نزد ملك آمده ، خوابگاه از بهر او بگسترد . ملك ، جامهء سلطنت بركنده و جامهء خواب دربر كرد و بخسبيد . كنيزك از نزد او بدر آمده ، به منزل خويش رفت .\r\nكنيزك را كار بدينجا رسيد .\r\nو اما ملك معروف در خوابگاه خود خفته بود كه ناگاه چيزى در پهلوى خود بديد . هراسان گشت و چشم گشوده ، ديد كه زنى قبيح المنظر بخوابگاه اندر است . با او گفت : تو كيستى ؟ زن گفت : بيم مدار كه زن تو فاطمه عره‌ام . ملك به روى او نظارت كرده ، از صورت مسخ گشته و دندانهاى دراز ، او را بشناخت و از او پرسيد : چگونه نزد من آمدى و ترا بدين شهر ، كه آورد و چه‌وقت از مصر بدر آمده‌اى ؟ زن جواب داد : همين ساعت از مصر بدر آمده‌ام . ملك معروف پرسيد : حقيقت حال تو چونست ؟ زن جواب داد : بدان كه وقتى كه با تو مخاصمت كردم ، شيطان مرا فريب داد . من به حاكم شكايت بردم . ترا جستجو كرده ، نيافتند و دو روز بگذشت . پشيمانى به من روى داد و دانستم كه گناه از منست . ديرگاهى در جدائى تو گريان نشستم و هرچه مال داشتم ، صرف كردم تا اينكه بىچيز گشته ، بدريوزگى محتاج شدم . و همه‌روزه در كوچه و برزن از مرد و زن سؤال ميكردم و شب‌ها در جدائى تو همىگريستم . تا اينكه ديروز همه روز را بدريوزگى بگشتم . كس چيزى به من نداد و از هركه پارهء نان خواستم ، مرا دشنام گفت . چون شب برآمد ، گرسنه بر خاك بخفتم . مرا از گرسنگى ، خواب نبرد . بگريستن بنشستم كه ناگاه شخصى در برابر من مصور شد و با من گفت : اى زن ، از بهر چه گريانى ؟ گفتم : مرا شوهرى بود كه نفقه به من همىداد و حاجتهاى من همىآورد و ديرگاهيست كه ناپديد گشته . نمىدانم كه بكدامين سوى رفته كه مرا پس از او رنجها روى داده . آن شخص گفت : نام شوهر تو چيست ؟ گفتم : نام او معروف است . گفت : من او را مىشناسم . كه او اكنون در شهر ختيان الختن سلطانست . اگر بخواهى ، من ترا بوى برسانم . من گفتم : اى شخص ، من در پناه توام . مرا بوى برسان . در حال ، او مرا برداشته ، بر هوا شد و همىپريد تا مرا بدين\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nقصر برسانيد و به من گفت : به اين حجره شو كه شوهر خود را بر تخت ، خفته خواهى ديد . من بحجره برآمده ، ترا بر تخت خفته يافتم .\r\nپس از آن ملك ، حكايت خود را به او حديث كرد كه چگونه دختر ملك بگرفت و چگونه سلطان شد و با او گفت : اكنون دختر ملك مرده است و پسرى هفت ساله از او بر جاى مانده است . زن گفت : اى ملك ، بر من مگير و از گذشته‌ها درگذر و مرا در نزد خويش نگاهدار تا از صدقهء تو نانى خورم . و پيوسته زن ، فروتنى و لابه ميكرد تا اين‌كه معروف را دل بر وى بسوخت و به او گفت : از بدكردارى خويش توبه كن و در نزد من بنشين . كه اگر ببدكردارى معاودت كنى ، ترا بكشم و از كسى بيم ندارم . و تو را بخاطر نرسد كه باز بقاضيان و شحنه شكايت توانى برد . كه من اكنون سلطانم و مردمان از من بهراسند و مرا جز خدا از كسى بيم نباشد . كه در نزد من خاتمى است مرصود كه هروقت دست بر آن خاتم بسايم ، خادم خاتم كه ابو السعادات نام دارد ، در نزد من حاضر شود و هرچه از او بخواهم ، از بهر من بياورد . پس اگر تو ارادهء رفتن شهر خويش كنى ، ترا چندان مال دهم كه در تمامت عمر ، ترا كفايت كند و به زودى بسوى شهر خويشتنت فرستم . و اگر همىخواهى كه در نزد من بنشينى ، قصرى جداگانه از بهر تو ترتيب داده ، فرشهاى حرير در آنجا بگسترم و بيست تن كنيزكان به خدمت تو بگمارم و خورش‌هاى لذيذ و جامه‌هاى فاخر ، ترا بدهم . آنگاه بنعمت و حشمت بسر خواهى برد تا اينكه بميرى و يا من بميرم . ترا سخن چيست ؟ زن جواب داد : قصد من اين است كه در خدمت تو بسر برم . پس از آن دست معروف بوسيده ، از بدكردارى توبه كرد .\r\nملك معروف قصرى جداگانه ترتيب داده ، كنيزكان و خواجه‌سرايان به خدمت او بگماشت . و او در كمال عزت و نعمت بسر ميبرد . و اما پسر معروف گاهى در نزد ملك و گاهى در نزد زن او بود . ولى زن ، او را ناخوش ميداشت ، كه فرزند خويش نبود . چون پسر كراهت او بدانست ، از او دورى كرد و او را ناخوش داشت . پس از آن معروف بمحبت كنيزكان خوب‌رو مشغول شد و از\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nزن خود فاطمه عره ياد نكرد . كه او عجوزى بود عالم‌سوز و قبيحى بود زشت روى . خاصه اينكه با ملك معروف در آغاز كار بدىها كرده بود . و صاحب معنى گفته است : الاساءة زرع البغضاء فى ارض القلوب . يعنى بدى ، تخم دشمنى در دل‌ها بكارد ، كه شاعر گفته است :\r\n نكوكار مردم نباشد بدش * نورزد كسى بد كه نيك افتدش\r\nشرانگيز هم در سر شر شود * چون كژدم كه با خانه كمتر شود \r\nو نگاهداشتن معروف او را نه به جهت خصلت حميده بود كه از او سر زده باشد ، بلكه ملك اين كارها از بهر رضاى خود كرده بود .\r\nچون قصه بدينجا رسيد ، دنيازاد به خواهر خود ، شهرزاد گفت : اين حديث‌ها چه نيكوست . اينها بيش از سحرهاى چشمان لعبتان ، دل مردم بفريبند . شهرزاد گفت : اگر زنده بمانم و ملك مرا نكشد ، در شب آينده خوش‌تر از اين حديث خواهم گفت . چون بامداد شد ، ملك با خاطر خرم برخاسته ، منتظر بقيت حكايت بود و با خود گفت : به خدا سوگند كه من او را نكشم تا بقيت حديث او بشنوم . پس از آن بديوان برآمد . وزير بعادتى كه داشت ، كفنى در زير بغل حاضر آمد . ملك همه‌روز را بحكمرانى بنشست . پس از آن به حرمسراى رفته ، به عادت معهود با شهرزاد بنشست .\r\n\r\nچون شب هزار و يكم برآمد\r\nدنيازاد ، خواهر كهتر شهرزاد گفت : اى خواهر ، حكايت معروف را بانجام رسان .\r\nشهرزاد گفت : اگر ملك اجازت دهد ، بازگويم . ملك گفت : حكايت بازگوى كه من رغبتى بسيار دارم . شهرزاد گفت : اى ملك جوان‌بخت ، ملك معروف بزن خود اعتنا نميكرد .\r\nو لكن لوجه اللّه نفقه ميداد . چون زن معروف ، شوهر را به خود مايل نديد و بديگرانش مشغول يافت ، از او در خشم شد و غيرت بر او چيره گشت و ابليس بر او وسوسه كرد كه خاتم را از شوهر خود گرفته ، او را بكشد و خود در جاى او\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nملكهء شهر شود . و در اين خيال همىبود تا اينكه شبى از شبها برخاسته ، بسوى قصرى كه شوهرش ملك معروف در آنجا بود ، روان شد . از قضا معروف در آن شب با يكى از خاصگان بديع الجمال خفته بود و او را از غايت پرهيزكارى ، عادت اين بود كه براى احترام حرمت نامهائى كه بر خاتم بود ، بوقت خفتن آن را از انگشت بيرون مىآورد . و فاطمه عره ، زن او از اين حالت آگاهى داشت .\r\nپس در دل شب بسوى قصر ملك روان شد كه تا ملك خوابست ، خاتم را بدزدد .\r\nاز قضا در آن ساعت پسر ملك از بهر پليدى بيرون آمده بود . چون عجوز را ديد كه بسرعت بسوى قصر پدر روانست ، با خود گفت : كاش ميدانستم كه اين پليدك درين تاريكى شب از بهر چه از قصر خود بدر آمده و بسوى قصر پدرم روانست . ناچار سببى دارد . آنگاه در پى او بيفتاد ، چنان كه او نمىديد . و آن پسر را شمشيرى بود كوتاه كه هروقت بديوان ميرفت ، آن شمشير بر ميان مىبست .\r\nپدرش چون او را ميديد ، بر وى مىخنديد و ميگفت كه : تو را شمشير بسى بزرگ است . و لكن اى فرزند ، هيچ نشد كه با اين شمشير جنگ كنى و گردنى بزنى . او ميگفت : گردنى را كه مستوجب باشد ، ميزنم . پدر از سخن او مىخنديد .\r\nالقصه ، پسر ملك شمشير كشيده ، در عقب زن پدر همىرفت تا اينكه عجوز بغرفه‌اى كه پدرش در آنجا خفته بود ، درون رفت . پسر ملك بر در بايستاد و نظر ميكرد . ديد كه عجوز همىگردد و ميگويد : يا رب ، خاتم در كجاست ؟ پسر ، مطلب را دانست . صبر كرد كه عجوز ، خاتم پديد آورد . خواست كه از غرفه بدر آيد و دست بر نقش خاتم بسايد . در حال ، او تيغ بلند كرده ، به گردن آن عجوز بزد . عجوز فريادى برآورده ، كشته بيفتاد .\r\nملك معروف از خواب بيدار شد . زن خود ، فاطمه را ديد كشته افتاده و خونش همىرود و فرزندش تيغ بركشيده ، ايستاده . پرسيد : اى پسر ، اين چه حالتست ؟ او جواب داد : اى پدر ، تا چند ميگفتى با اين شمشير سرى نبريده‌اى و من ميگفتم سرى را كه سزاوار باشد ، ببرم . پس حكايت عجوز بازگفت . آنگاه\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nجستجوى خاتم كرده ، او را در دست عجوز يافتند كه دست برهم نهاده بود ؟\r\nخاتم از دست او بگرفتند . آنگاه ملك گفت : اى فرزند ، تو بىشك و ريب پسر منى . خداى تعالى ترا در دنيا و آخرت راحت بخشد . پس از آن معروف بانگ بر خادمان زد كه او را بخاكش سپرند . و سبب آمدن او از مصر نبوده است مگر مدفن وى در آن خاك بوده ، و شاعر درين معنى نكو گفته :\r\n آن يكى را بود مولد شهر شام * وان دگر را در بخارا مسكن است\r\nآن بخارى را بود مرقد بشام * ليك شامى را بخارا مدفن است \r\nپس از آن ملك بطلب فلاحى كه او را مهمان كرده بود ، فرستاد و او را وزير خود گردانيد . و او را دخترى بديع الجمال بود كه به خود تزويج كرده و با انبساط بسر مىبردند تا اينكه برهم‌زنندهء لذات بر ايشان بتاخت . فسبحان من لا يموت .\r\n* * * در اين مدت ، شهرزاد از ملك سه پسر داشت . چون اين حكايات بپايان رسانيد ، زمين ببوسيد . گفت : اى ملك جهان ، اكنون هزار و يك شب است كه حكايات و مواعظ متقدمين از بهر تو حديث ميكنم . اگر اجازت دهى ، تمنائى دارم . ملك گفت : هرچه خواهى ، تمنا كن . شهرزاد بانگ بدايگان زد . فرزندان او را حاضر آوردند . يكى راه رفتن توانستى و ديگرى نشستن و سيمين شيرخوار بود . شهرزاد ، زمين ببوسيد و گفت : اى ملك جهان ، اينان فرزندان تواند . تمنا دارم كه مرا به اين كودكان ببخشائى و از كشتنم آزاد كنى . ملك ، كودكان را به سينه گرفت و گفت : به خدا سوگند من پيش ازين ترا بخشيده بودم و از هرآسيب امان داده بودم . شهرزاد را فرح روى داد . ملك شهر آن شب را به روز آورد و لشگريان را بخواست و بوزير خود ، پدر شهرزاد ، خلعتى فاخر داده ، به او گفت :\r\nخداى تعالى بر تو بخشايد كه دختر كريمهء خود را به من تزويج كردى و سبب منع من از كشتن دختران مردم شدى . ولى او را عفيفه و زكيه ديدم و خداى تعالى از\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nاو به من سه فرزند نرينه عطا فرمود . الحمد للّه على هذه النعم الجزيلة . 26 پس از آن ملك بامرا و وزرا و بزرگان دولت خلعتها بخشود و فرمود تا سى روز ، شهر را زينت دهند و مصارف آن را از خزانهء ملك صرف كنند . آنگاه شهر را با زينتهاى بزرگ بياراستند و از ملك ، عطيات بزرگ بظهور رسيد و به فقرا و مساكين صدقه داد و تمامى رعيت را بنواخت تا اينكه هادم لذات و پراكنده كنندهء جماعات بر ايشان بتاخت .\r\nفسبحان من لا يموت و هو الغفور الرحيم .\r\nپايان كتاب\r\n\r\n","description":"","footnote":"","page_name":" 496 ","page_number":496},
  {"content":"\r\n . \r\n","description":"","footnote":"","page_name":" 497 ","page_number":497},
  {"content":"\r\n\r\nپىنويسها\r\n\r\n","description":"","footnote":"","page_name":" 498 ","page_number":498},
  {"content":"\r\n\r\n\r\nپىنويسها\r\n( 1 ) - جزاير واق : همان جزاير واقواق مىباشد . اين نام به چند موضع گفته شده :\r\n1 - واقواق جنوب يا واقواق آفريقايى . جزاير واقواق در لاروى . 2 - واقواق شرقى كه در مشرق چين واقع است . 3 - جزيره‌اى در جنوب عراق . 4 - درخت واقواق كه نوشته‌اند ميوه‌هاى آن به شكل آدمى است .\r\n( 2 ) - هرون الرشيد . . . : هرون الرشيد خليفهء عباسى كه از سال 170 تا 193 قمرى خلافت كرد .\r\n( 3 ) - ما شاء . . . : هرچه خدا خواهد ، همان شود و آنچه كه نخواهد ، نشود .\r\n( 4 ) - السلام على . . . : سلام بر پوشش بلند .\r\n( 5 ) - رشيد : شهرى در مصر در كنار شاخهء غربى رود نيل .\r\n( 6 ) - مهستى : مهستى گنجوى ، شاعرهء ايرانى كه بعضى او را معاصر سلطان سنجر و بعضى معاصر سلطان محمود غزنوى دانسته‌اند .\r\n( 7 ) - مهرى : دو شاعر تحت اين نام شناخته شده است : 1 - مهرى هروى كه شاعر قرن نهم هجرى و معاصر شاهرخ تيمورى و نديمهء گوهرشاد بيگم بوده است . 2 - بانو مهرى هروى كه از شاعران نيمهء اول قرن يازدهم هجرى بوده است .\r\n( 8 ) - قيروان : شهرى در تونس . همچنين منطقه‌اى صحرايى با همين نام در ليبى واقع است كه داراى واحه‌هاى فراوانى مىباشد .\r\n( 9 ) - ماكل . . . : هربار ، سبو سالم از آب درنيايد .\r\n( 10 ) - صعيد : مصر عليا را گويند ، يعنى بلاد واقع بين جنوب قاهره و آبشارهاى سوان .\r\n( 11 ) - عكاء : شهرى در ساحل فلسطين غربى و ساحل شرقى بحر الروم .\r\n\r\n","description":"","footnote":"","page_name":" 499 ","page_number":499},
  {"content":"\r\n\r\n( 12 ) - سرى سقطى ، بشر حافى ، جنيد بغدادى ، فضيل بن عياض : 1 - سرى سقطى : ابو الحسن بن مغلس ( متوفى 251 قمرى ) از بزرگان صوفيه بود . او را نخستين كسى دانسته‌اند كه در بغداد به زبان توحيد سخن گفت و احوال صوفيه را بيان كرد . وى دايى جنيد و امام و شيخ بغداديان در عصر خود بود . 2 - بشر حافى : ابو نصر بشر حافى ( 227 - 150 قمرى ) صوفى معروف . گويند وى در ابتدا به لهو و لعب مشغول بود . اما بر اثر تذكر حضرت امام موسى كاظم ( ع ) متنبه شد و توبه كرد . بشر پاى برهنه راه مىرفت و بدين‌جهت به حافى مشهور شد . وى گروهى از صوفيان را در بغداد ، پيرامون خود گرد آورد . حديث بسيار مىدانست اما روايت نكرده است . 3 - جنيد بغدادى : ابو القاسم بن محمد بن جنيد ( متوفى 297 قمرى ) ، عارف معروف و عالم دينى بغداد . وى از نخستين كسانى است كه دربارهء علم توحيد در بغداد سخن گفته است . 4 - فضيل بن عياض :\r\n( 187 - 105 / 101 قمرى ) . وى از حضرت امام جعفر صادق ( ع ) و سفيان ثورى و چند تن ديگر حديث شنيد . بيشتر عمرش را در مجاورت خانهء خدا گذرانيد و همانجا درگذشت . برطبق رواياتى وى در ابتدا پيشهء راهزنى داشت . اما بعدا توبه كرد .\r\n( 13 ) - واسط : اسم چند محل در عراق است . مهمترين آنها شهرى ميان كوفه و بصره بوده است .\r\n( 14 ) - الحمد للّه فى . . . : خداى را در آغاز و پايان سپاس .\r\n( 15 ) - انه على . . . : و اوست كه بر هرچيزى تواناست . بخشى از آيهء 6 سورهء 22 ( حج )\r\n( 16 ) - فتبارك . . . : پس پاك و منزه است پروردگار بزرگ و او راست ستايش .\r\n( 17 ) - تعالى ا . . . عن . . . : خداوند متعال بسيار برتر و بزرگتر از آن است .\r\n( 18 ) - جامع منصوره : منظور مسجد جامع بغداد است .\r\n( 19 ) - خلدك . . . : خداوند ، پادشاهيت را جاويد گرداناد .\r\n( 20 ) - ا . . . على . . . : اشاره به بخشى از آيه‌اى كه چنين مىباشد :  اللَّهُ عَلى ما نَقُولُ وَكِيلٌ .  خدا بر آنچه مىگوييم وكيل است . بخشى از آيهء 66 سورهء 12 ( يوسف )\r\n( 21 ) - معتضد باللّه : خليفهء عباسى كه از سال 279 تا 289 قمرى خلافت كرد .\r\n\r\n","description":"","footnote":"","page_name":" 500 ","page_number":500},
  {"content":"\r\n\r\n( 22 ) - پس از كشته شدن متوكل ، منتصر به قدرت رسيد و از 247 تا 248 قمرى خلافت كرد . سپس مستعين از سال 248 تا 252 به خلافت پرداخت .\r\n( 23 ) - الهى انت . . . : خداوندا تو مورد اعتماد و اميد من هستى ، پس مرا درحالىكه دينى بر گردنم باشد نميران .\r\n( 24 ) - مهدى : خليفهء عباسى كه از سال 158 تا 169 قمرى خلافت كرد .\r\n( 25 ) - حسبنا . . . : خدا ما را بس است و نيكو حمايتگرى است . بخشى از آيهء 173 سورهء 3 ( آل عمران )\r\n( 26 ) - الحمد للّه على . . . : ستايش خداى راست بر اين نعمتهاى فراوان .\r\n\r\n","description":"","footnote":"","page_name":" 501 ","page_number":501},
  {"content":"\r\n . \r\n","description":"","footnote":"","page_name":" 502 ","page_number":502},
  {"content":"\r\n\r\nواژه‌نامه\r\n\r\n","description":"","footnote":"","page_name":" 503 ","page_number":503},
  {"content":"\r\n . \r\n","description":"","footnote":"","page_name":" 504 ","page_number":504},
  {"content":"\r\n\r\n\r\nواژه‌نامه\r\n\r\nآ الف\r\nآب حيوان : آب حيات ، آب زندگانى كه هركس از آن بنوشد نميرد\r\nآبنوس : درختى كه چوب آن سياه و سخت و سنگين و گرانبهاست\r\nآبى : ميوهء به\r\nآتش‌زنه : سنگ چخماق\r\nآوخ : دريغا ، افسوس ، آه\r\nآهيختن : كشيدن ، بركشيدن ، برآوردن ، برداشتن ، بلند كردن ، برافراشتن\r\nابا سرحان : گرگ\r\nابريق : كوزه ، آفتابه ، مشربه\r\nاجلال : بزرگ داشتن ، بزرگ شمردن ، تعظيم ، توانا گردانيدن\r\nاحدب : گوژپشت\r\nادهم : سياه ، اسب سياه\r\nارتحال : كوچ\r\nارض بيضا : سرزمين سپيد\r\nازرق : كبود ، نيلگون ، كبودچشم ، زاغ چشم ، سبزچشم\r\nازهار : شكوفه‌ها ، گلها\r\nاسم اعظم : بزرگترين نام خدا\r\nاشتداد : سخت شدن ، سختى ، استوار شدن ، نيرو گرفتن ، زورمندى\r\nاشعار : آگاه كردن ، آگهى دادن ، دانا كردن ، آموزانيدن\r\nاشهب : اسب سياه و سپيد يا خاكسترى\r\nاطلال : نشانهاى سراى ، جايهاى بلند و برجسته باقى مانده از خانه‌هاى خراب\r\nاعادت : بازگردانيدن ، بازآوردن ، برگشت ، بازگفتن ، دوباره گفتن\r\nاعتذار : پوزش ، عذر خواستن ، شكايت كردن\r\nاعتساف : ستم كردن ، ظلم كردن ، بيراهه رفتن ، از راه راست منحرف شدن\r\nاعرج : لنگ\r\nاعور : يك‌چشم\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nاغتراب : غريب و مسافر گشتن ، از ديار خويش دور شدن\r\nاقبال : روى آوردن\r\nاقبح : زشت‌تر ، نازيباتر\r\nاقطار : گوشه‌ها ، كنارها ، اطراف ، كرانه‌ها\r\nاكاسره : كسرىها ، خسروان ، پادشاهان ، شاهنشاهان ساسانى\r\nاكتساب : كسب كردن ، به‌دست آوردن ، فراهم آوردن ، اندوختن\r\nاكسير : جوهرى گدازنده كه ماهيت اجسام را تغيير دهد و كاملتر سازد مثلا جيوه را نقره و مس را طلا سازد ، هرچيز مفيد و كمياب\r\nاكل : خوردن\r\nالم : درد ، دردمند شدن\r\nامتثال : فرمان‌بردارى\r\nامرود : گلابى\r\nانبانچه : انبان كوچك - انبان\r\nانبان : كيسه‌اى بزرگ از پوست گوسفند دباغت كرده كه درست از گوسفند برآورند ، پوست بزغالهء خشك كرده كه قلندران در ميان بندند و ذخيره درو نگاه دارند\r\nانسيان : انسانها\r\nانشاد : شعر كسى را براى ديگرى خواندن ، برخواندن ، تعريف و وصف كردن گمشده را\r\nانگشت‌گر : زغال‌فروش\r\nاوسط : ميانين ، وسطى\r\nاهلا و سهلا : مرحبا ، خوش آمديد\r\nاهمال : فروگذاشتن ، واگذاشتن ، سستى كردن در كارى ، سهل‌انگارى ، درنگ\r\nايدر : اينجا ، اكنون ، اينك\r\n\r\nب\r\nبادبيزن : بادبزن\r\nباذل : بسيار بخشنده و سخى\r\nباقلى : باقلا\r\nبايع : فروشنده\r\nبحر مالح : درياى شور\r\nبحل : حلال ، حلال كردن\r\nبدوى : باديه‌نشين\r\nبديعه : نو بيرون آورده شده\r\nبر اثر : به‌دنبال\r\nبربط : بربت ، نوعى ساز\r\nبرّ : خشكى\r\nبرق خاطف : برقى كه درخشش آن چشم را خيره سازد\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nبريد : فرستاده ، پيك\r\nبرى كردن : دور كردن ، بيزار كردن\r\nبزه : گناه\r\nبساتين : بوستانها ، باغها\r\nبضاعت : مال التجاره ، پاره‌اى از مال كه با آن تجارت كنند\r\nبعلبكيه : منسوب به شهر بعلبك\r\nبلخش : بدخش ، لعل بدخشى ( بدخشان )\r\nبنان : سرانگشتان\r\nبنگ : حشيش\r\nبنيوشيدن : گوش كردن\r\nبوته : ظرفى كه زرگران طلا و نقره را در آن گذاشته و در كوزه ذوب مىكنند\r\nبهجت : شادمانى و تازگى ، زيبايى و خوبى\r\nبى خود : بيهوش\r\nبيدق : مهرهء پيادهء شطرنج\r\nبيطار : دامپزشك\r\nبيع : فروختن\r\n\r\nپ\r\nپاره‌دوز - پينه‌دوز\r\nپرند : حرير ساده\r\nپرنيان : حرير منقش\r\nپسين : بعد از ظهر\r\nپگاه : سپيده‌دم\r\nپينه‌دوز : كسى كه كفشهاى پاره را وصله كند ، پاره‌دوز\r\nپيوندان : خويشان\r\n\r\nت\r\nتارى : تاريك\r\nتافته : برافروخته از حرارت\r\nتبذير : ولخرجى\r\nتبليغ : رسانيدن\r\nتتق : سراپرده ، چادر و پردهء بزرگ\r\nتعشّى : شام خوردن\r\nتعويذ : آنچه از عزايم و ادعيه و آيات قرآنى يا اعداد اسماء الهى نوشته و جهت رفع بلاها به بازوى خود بندند يا درهرحال همراه خود دارند\r\nتفقّد : گمشده را جستن ، غمخوارى و دلجويى\r\nتمتع : برخوردارى گرفتن ، سود بردن\r\nتمهيد : نيك گسترانيدن ، نيكو كردن كار\r\nتوبهء نصوح : توبهء خالص ، استوار كردن\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nعزم است بر اينكه ديگر چنان كارى نكند\r\nتير شعبه‌دار : تير شاخ‌دار ، تير دوشاخ\r\n\r\nث\r\nثعالب : روباهان\r\n\r\nج\r\nجامع : مسجد جامع\r\nجانّ : جنيان ، نيز پريان\r\nجبل اسود : كوه سياه\r\nجبل سحاب : كوه ابر\r\nجبلى : ذاتى ، فطرى\r\nجبّه : نوعى جامهء بلند كه بر روى جامه‌هاى ديگر پوشند\r\nجبهه : پيشانى\r\nجحيم : يكى از نامهاى دوزخ ، آتش بزرگ و سخت شعله‌زن\r\nجزع يمانى : مهرهء سياه و سپيد منسوب به يمن\r\nجزيل : بسيار و بزرگ\r\nجسر : پل\r\nجعد : موى پيچيده\r\nجلبند : پوشش ، پوشش ستور\r\nجليس : همنشين\r\nجوخ اصفر : پارچهء پشمى زردرنگ\r\nجوع : گرسنگى\r\n\r\nچ\r\nچشم خرجين : خانهء خرجين\r\nچنگيان : چنگ‌زنان\r\n\r\nح\r\nحاش ا . . . : پاك است خداوند\r\nحاشا و كلّا : ابدا ، به‌هيچ‌وجه\r\nحسنه : نيكى ، كار خير\r\nحصون : مرز\r\nحصّه : بهره ، سهم\r\nحضر : آرام ، مقام ، شهر ، ضد سفر\r\nحطام دنيا : اندك مال دنياوى كه فنا پذيرد و باقى نماند\r\nحلاوت : شيرينى\r\nحلم : بردبارى\r\nحلّه : جامهء نو\r\nحلى و حلل : زيور و پيرايه\r\nحمار وحش : خر وحشى\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nحمايل : در گردن آويخته\r\nحمصيه : منسوب به شهر حمص در شام\r\nحميم : قريب و خويشاوند ، دوست ، آب گرم يا سرد\r\nحنّان و منّان : كسى كه مىپذيرد و قبول مىكند از كسى كه از او اعراض كرده است ، كسى كه پيش از سئوال به نوافل و عطايا آغاز كند ، هردو از صفات ذات باريتعالى هستند\r\nحنظل : ميوهء گياهى بسيار تلخ\r\nحياكت : بافندگى\r\nحيدر كرّار : از القاب حضرت على ( ع ) به معنى شير پيوسته حمله‌برنده ، چه آن حضرت به هنگام جنگ بارها بر صف دشمنان حمله مىكرد و هيچ پروايى نمىكرد\r\n\r\nخ\r\nخبّاز : نانوا\r\nخداوند : دارنده ، صاحب ، مالك ، آقا\r\nخدمتانه : هرچيزى كه به مأمور حاكم به طور هديه بدهند ، پيشكشى\r\nخديعت : مكر\r\nخرافت : كلام پريشان و بيهوده كه قابل اعتماد نباشد\r\nخريف : فصل پاييز ، خزان\r\nخسك : خار كوچك\r\nخفيف العقل : سبك‌مغز ، خل\r\nخواسته : مال\r\nخيره : بيهوده\r\nخيزران : نوعى از چوب و نى\r\nخيل : گروه اسبان\r\nخيو : آب دهان ، تف\r\n\r\nد\r\nداج : تاريكى ، تاريكى شب ، سياهى\r\nدار السلام : بغداد\r\nدبوس : گرز ، چوبدستى\r\nدخان : دود\r\nدرّاج : مرغى رنگين‌پر مانند تذرو ، پور نر\r\nدريوزگى : گدايى\r\nدستورى : اجازه\r\nدقيقه : نكتهء باريك\r\nدلالت : راهنمايى\r\nدليل : راهنما\r\nدمن : صحرا ، دشت ، كنار و دامنه\r\nدوگانه : نماز صبح\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nدولاب : چرخى كه با آن جهت آبيارى كردن زراعت از چاه آب بكشند\r\nدهر : روزگار\r\nدهل : نوعى ساز ، تبيره ، نقاره\r\nدى : ديروز ، ديشب\r\n\r\nذ\r\nذئاب : گرگها\r\nذريّه : نسل ، فرزندان\r\nذمّت : كفالت\r\n\r\nر\r\nراى : انديشه ، خواست\r\nرباب : نوعى از ساز شبيه تنبور\r\nربوبيّت : پروردگار\r\nربيع : بهار\r\nرخام : مرمر\r\nرضيعى لبان : شيرخواران\r\nرطل : ليتر\r\nرقعه شطرنج : بساط شطرنج\r\nركن : ستون\r\nرود : نوعى از سازهاى زهى\r\nرياحين : گلهاى خوشبو\r\nريب : شك ، ترديد\r\n\r\nز\r\nزانيه : زن زناكار\r\nزاويه : جايى كه در خانقاه براى نشستن شيخ و قطب معين مىشود ، صومعه\r\nزبيب : كشمش يا انجير يا خرماى خشك\r\nزركشى : پيشه‌اى كه در آن تارهاى طلا و نقره در پارچه براى گلابتون مىكشند ، گلابتون‌سازى\r\nزكيّه : پاكيزه\r\nزنّاربافى : بافتن زنّار - زنّار\r\nزنّار : كمربندى از ابريشم كه غالبا به زرتشتيان و مسيحيان منسوب است\r\nزنخ : چانه\r\nزنديق : گروهى از مجوس كه به دو مبدأ خير و شر يا نور و ظلمت قائلند ، معرب زندى يعنى كسى كه اعتقاد به زند دارد ، مجازا به معناى بىدين و آتش‌پرست\r\nزى : پوشش و هيئت\r\nزيتونى : رنگ زيتون\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nزيتى : رنگ زرد مايل به سبزى\r\n\r\nس\r\nسائل : درخواست‌كننده\r\nسائل : گدا\r\nساحت : حياط\r\nسبيل : راه ، طريق\r\nسخط : غضب ، قهر ، كراهت\r\nسرطان : برج چهارم از بروج دوازده‌گانهء فلكى ، معادل تيرماه ، خرچنگ\r\nسرگرانى : سرسنگينى\r\nسطوت : ابهت ، قهر ، غلبه ، حمله كردن\r\nسفته : سوراخ كرده\r\nسفوف : داروى خشك كوبيده ، اختصاصا مخلوطى از كوبيدهء دانه‌هاى گرد شدهء چندگونه گياه طبى كه به عنوان بادشكن مصرف مىشده شامل زيرهء سياه و تخم گشنيز و گز علفى و ترنجبين و . . .\r\nسفه : نادانى ، كم‌خردى\r\nسفينه : كشتى\r\nسفيه : نادان ، كم‌خرد\r\nسقر : دوزخ\r\nسقوطرى : نوعى گياه صبر ، دارويى كه از ناحيهء جزيرهء سقوطر به دست آيد\r\nسكرات : بىشعورى و بىهوشى كه به هنگام مرگ دست دهد\r\nسلاسل : زنجيرها\r\nسلسبيل : نرم ، روان ، گوارا ، چشمه‌اى در بهشت\r\nسماط : سفره\r\nسمر : افسانه ، مشهور\r\nسمعا و طاعة : به روى چشم ، نشانهء اطاعت\r\nسمك : ماهى\r\nسنجيدن : وزن كردن\r\nسندسيه : منسوب به سندس\r\nسورى : گل محمدى\r\nسوق گوهريان : بازار جواهرفروشان\r\nسيّئه : كار بد و ناپسند ، گناه ، خطا\r\nسيّاره : بسيار سير و گردش‌كننده ، گردنده ، ستارهء رونده\r\nسيّاف : شمشيرزن ، جلّاد\r\nسيّد : آقا ، بزرگ\r\n\r\nش\r\nشاه‌بندر تجار : رئيس بازرگانان دولتى ،\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nدريافت‌كنندهء خراج ، رئيس بندر ، گيرندهء ماليات\r\nشبگير : سحرگاه\r\nشجرهء منهيه : درختى در بهشت كه خوردن آن براى آدم و حوا منع شده بود اما ايشان به وسوسهء شيطان از آن خوردند و ناچار به هبوط بر زمين گرديدند\r\nشحم : پيه\r\nشرايع : شريعتها ، آيينهاى پيامبران\r\nشرب : آشاميدن ، نوشيدن\r\nشرحه‌شرحه : پاره‌پاره ، قطعه‌قطعه\r\nشرى : خريدن\r\nشريط : ريسمان پرده\r\nشريف : پاك‌نژاد\r\nشقى : بدبخت ، تيره‌بخت\r\nشكرخا : كنايه از شيرين‌گفتار\r\nشلاله : قسمت ريشه مانند و آويختهء پرده\r\nشمشه : طلا و نقرهء گداخته كه در ناوچه ريزند و به شكل شوشه درآورند ، شمش\r\nشواهى : گوسفندان\r\nشوربا : آش ساده كه با برنج و انواع سبزى پخته شود\r\n2\r\n\r\nص\r\nصبّاغ : رنگرز\r\nصبر : گياهى كه شيرابهء سخت‌شدهء آن بسيار تلخ است و مصرف دارويى دارد\r\nصبوح : شراب و مانند آن كه به هنگام صبح بخورند ، پگاه ، صبح زود\r\nصداع : سردرد\r\nصداق : مهريه\r\nصديق : دوست\r\nصراحى : آوند شراب ، تنگ شراب\r\nصفّه : ايوان مسقّف ، غرفه مانندى در درون اطاق بزرگ كه كف آن كمى بلندتر است و بزرگان در آن نشينند\r\nصلوة جنازه : نماز ميّت\r\nصندل : چوب درختى كه از آن در منبت‌كارى و مصارف ديگر استفاده مىشود\r\nصيحه : بانگ ، فرياد ، نعره\r\nصيرفى : صرّاف\r\n\r\n","description":"","footnote":"","page_name":" 512 ","page_number":512},
  {"content":"\r\n\r\n1\r\n\r\nض\r\nضياع : خواسته شامل زمين و آب و درخت\r\n\r\nط\r\nطاس : طشت بزرگ ، پياله ، ساغر ، آويزهاى طلا و نقره كه براى زينت به كار برود\r\nطاسك : طاس كوچك ، آويزهاى طلا و نقره ، حقهء سيم براى زينت\r\nطباع سليمه : سرشتهاى رام\r\nطپانچه : سيلى\r\nطعان : نيزه زدن با يكديگر\r\nطوبى : پاكيزه ، نيكو ، سعادت ، بهشت ، درخت بهشت\r\nطوق : گردنبند ، آنچه كه گرد چيزى را فرا گيرد\r\nطيّاره : پرنده\r\nطيب خاطر : ميل و خوشى طبع\r\n2\r\n\r\nظ\r\nظلوم : بسيار ظلم‌كننده ، بسيار ستمكار\r\n\r\nع\r\nعتبه : آستانهء در ، چوب پايين در كه پاى بر آن نهند\r\nعجمى : منسوب به عجم ، غير عرب ، ايرانى\r\nعجوز : پيرزن\r\nعروض : فن شناختن وزنها و بحرهاى اشعار\r\nعريشه : كجاوه ، هودج ، كلبه ، سايبان ، خيمه\r\nعزّ نصره : پيروزى او بزرگ و گرامى باد\r\nعسل قصيب : عسل القصب ، افشردهء نيشكر ، آب نيشكر\r\nعصابه : پارچه‌اى كه بر پيشانى بندند ، سربند ، دستار\r\nعفيفه : زن پارسا و پاكدامن\r\nعقاب : جزاى گناه و عمل بد كسى را دادن ، شكنجه\r\nعقار : اثاث خانه ، آب و زمين ، ملك\r\nعقد : گردنبند ، گلوبند\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nعكّامان : كسانى كه بار بر روى شتر بندند\r\nعلم ستاره‌ها : ستاره‌شناسى\r\nعلم شمار : علم حساب\r\nعليق : خوراك ستوران از كاه و يونجه و علف و غيره\r\nعنبر سارا : پر از عنبر ، عنبر بسيار خوشبو و خالص\r\nعنف : زور\r\nعنين : مردى كه بر جماع قادر نباشد\r\nعود : چوب درخت بلسان كه خوشبو است ، نيز يكى از سازها شبيه بربط\r\nعود قمارى : نوعى چوب عود منسوب به ناحيهء قمار\r\nعون : يارى ، كمك\r\nعهود : عهدها\r\n\r\nغ\r\nغاليه : ماده‌اى خوشبو مركب از مشك و عنبر و جز آن به رنگ سياه كه موى را با آن خضاب كنند\r\nغراب : زاغ ، كلاغ\r\nغرفه : بالاخانه ، اطاق يا قسمتى مجزا از يك سالن\r\nغريم : وامدار ، وامخواه ( از اضداد )\r\nغلاظ و شداد : سخت و درشت\r\nغلا : گرانى\r\nغلمان : غلامان\r\nغليون : كشتى بادبانى\r\nغنج و دلال : ناز و غمزه ، عشوه ، كرشمه\r\n\r\nف\r\nفاجر : گناهكار ، تبهكار ، زناكار\r\nفاخته : مرغ كوكو\r\nفاعل خطيئات : گناهكار ، خطاكار\r\nفديت : فديه ، آنچه از مال براى رهايى خود يا ديگرى بدهند ، سربها\r\nفراخناى : پهنا ، فراخى ، محل گشادگى\r\nفراست : دريافتن باطن چيزى به وسيلهء نگريستن به ظاهر وى ، زيركى ، هوشيارى\r\nفراش : بساط ، رختخواب ، گستردنى ، فرشها\r\nفرزين : مهرهء وزير در شطرنج\r\nفرس : اسب\r\nفروهليدن : پايين گذاشتن ، بر زمين نهادن ، آويزان كردن ، سست گشتن ، پايين افتادن\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nفرى : فرى ، از ادات تحسين ، زه ، آفرين ، احسنت\r\nفستقى : پسته‌اى ، رنگ مغزپسته‌اى\r\nفطانت : درك كردن ، زيركى ، هوشيارى\r\nفوطه : دستار\r\nفيروزج : فيروزه\r\n\r\nق\r\nقبايح : كارهاى زشت و ناپسند\r\nقرطاس : كاغذ\r\nقرى : قريه‌ها ، ده‌ها ، شهرها\r\nقعود : نشستن\r\nقفا : پشت گردن\r\nقفه : مرد ريزاندام يا پست‌قد سست ، كرجى ، قايق\r\nقلّاده : گردنبند ، گلوبند ، آنچه به گردن آويزند\r\nقله : كوزه ، سبوى بزرگ\r\nقنطره : پل بزرگ\r\n\r\nك\r\nكابين كردن : عقد كردن ، نكاح كردن\r\nكارگاه‌دوزى : پيشه‌اى كه پارچه‌اى را بر روى چارچوبى مىكشند و بر آن نقوشى از ابريشم و نخ زرين و سيمين دوزند\r\nكاز : شاخه‌هايى از درخت كه صيادان كهنه و لته و چيزها بر آن آويزند و بر يك طرف دام در زمين نصب كنند تا جانوران از آن برمند و به جانب دام و دانه آيند\r\nكاسد : بىرونق\r\nكتّاب : كاتبان ، نويسندگان\r\nكتاب : نامه\r\nكتافه : خوردنى\r\nكحل اصفر : دارويى است براى چشم مركب از زعفران و كافور\r\nكحلى : رنگ سرمه‌اى\r\nكربت : اندوه دم‌گير ، حزن ، دلگيرى\r\nكرّت : مرتبه\r\nكردوس : دسته‌اى از سواران\r\nكرسى : سرير ، تخت ، صندلى\r\nكركر : نوعى از كاج ، باقلا\r\nكركر : نوعى پارچهء نخى يا ابريشمى كه با آن پرده و رويهء مبل سازند\r\nكرياس : محوطهء درون سراى ، خلوت‌خانهء شاه يا امير ، دربار شاه\r\nكريه الطعم : بدمزه\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nكفّ نفس : خوددارى كردن\r\nكلب العرب : سگ عرب\r\nكل : كچل\r\nكوثر : چشمه‌اى در بهشت\r\nكوسج : مرد كوسه ، كسى كه در چانه و زنخ بيش از چند موى نداشته باشد\r\nكون : وجود ، هستى\r\nكيد : فريب ، حيله ، بدسگاليدن ، مكر كردن\r\nكيمياگرى : تبديل فلزات ناقص به فلزات كاملتر ، اكسيرسازى ، مكارى ، حيله ، عاشقى\r\n\r\nگ\r\nگازران : رختشويان\r\nگرانى : سنگينى\r\nگردكان : گردو\r\nگرستن : گريستن\r\nگرو بستن : شرط بستن\r\nگلعذار : گلرو ، گلچهره ، داراى چهره‌اى مانند گل\r\nگوهر يتيم : گوهر بىمانند\r\nگوهرى : جواهرفروش\r\n2\r\n\r\nل\r\nلئالى : لؤلؤها ، مرواريدها\r\nلا يعلم : نادان\r\nلاييدن : عوعو كردن سگ\r\nلوجه ا . . . : در راه خدا\r\nلون : رنگ\r\n\r\nم\r\nمأذون : اذن داده شده ، اجازت داده\r\nمتحلّى : آراسته ، زيورگيرنده\r\nمترنّم : آن‌كه آواز بخواند ، سراينده\r\nمتّصف : دارندهء صفتى\r\nمتّصف : صفت كرده شده\r\nمتعدّى : تجاوزكننده از حد خود\r\nمتلبّس : جامه پوشنده ، خلطشونده ، آميخته‌شونده\r\nمتنبّه : بيدارشونده از خواب ، هوشيار\r\nمجمره : آتشدان ، منقل آتش ، واحد مجمر\r\nمجوس : زرتشتى ، مجازا به معناى آتش‌پرست يا بت‌پرست\r\nمحتاله : زن حيله‌گر\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nمحتوم : واجب كرده شده ، حتم كرده ، لازم\r\nمحروسه : ملك ، شهر استوار شده ، مقر سلطنت\r\nمحمدت : كسى را ستودن ، شكر كردن ، اداى حق كسى كردن\r\nمخافت : ترسيدن ، خوف داشتن\r\nمخدّه : پشتى ، نازبالش\r\nمخضوب : خضاب كرده ، موى سياه كرده\r\nمخلد : جاودان ، هميشه ماننده\r\nمدينة الاحجار : شهر سنگها\r\nمذلّت : ذليل شدن ، خوار شدن ، به پستى گراييدن\r\nمرتّبات : مقرريها ، مواجب\r\nمرصود : رصد شده ، خاتم مرصود يعنى انگشتر خاتمى كه بر اساس رصد ستارگان ساخته شده باشد\r\nمزخرف : آراسته شده ، دروغى كه به لباس راست درآمده\r\nمزوّر : تقلبى ، ساختگى ، تزوير شده\r\nمزوريه : منسوب به شهر مزور\r\nمسامحت : به نرمى رفتار كردن ، مدارا كردن ، به تأخير انداختن كارى ، كوتاهى كردن\r\nمسا : مغرب ، اول شب\r\nمستدام : دوام يافته ، پايدار\r\nمستغرق : فرورونده در آب ، غوطه‌ور شونده\r\nمشتبه : آن‌كه در اشتباه است\r\nمشحون : پرشده ، انباشته ، مملو ، آكنده\r\nمشك اذفر : مشك تيزبوى\r\nمشيب : پير شدن ، سفيدموى گرديدن ، پيرى\r\nمصافحه : دست هم را براى اظهار دوستى فشردن\r\nمصبغه : دكان رنگرزى\r\nمصبوغ اللحيه : ريش رنگين كرده\r\nمصطبه : سكويى كه بر آن نشينند\r\nمضرّت : زيان\r\nمطاوعت : فرمان بردن ، اطاعت ، موافقت ، سازگارى\r\nمطوّل : طولانى\r\nمظلمه : ستمى كه بر كسى وارد شود ، آنچه به ستم از كسى گيرند ، شكايت\r\nمعاتبه : عتاب كردن يكديگر ، سرزنش كردن هم\r\nمعاذا . . . : پناه بر خدا\r\nمعاندت : گردن‌كشى كردن ، خلاف كردن ، ستيزه ، دشمنى ورزيدن\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nمعانقه : دست به گردن هم انداختن ، يكديگر را در آغوش گرفتن\r\nمعبّران : خوابگزاران\r\nمعدنيات : كانيها ، انواع سنگهاى معدنى\r\nمعطشه : تشنگىآور ، خشك\r\nمغلطه : كلامى كه به وسيلهء آن كسى را در غلط و اشتباه اندازند ، جايى كه كسى را به غلط و اشتباه اندازند\r\nمغيلان : گياه خارشتر ، درختچه‌اى با خارهاى بىشمار\r\nمفاخرت : فخر كردن ، اظهار بزرگى كردن ، به خود باليدن ، نازش\r\nمقبل : پيش آمده ، خوشبخت\r\nمقدرت : توانايى ، قدرت ، توانگرى\r\nمقسوم : قسمت شده ، بخش شده\r\nمقصوره : جاى ايستادن امام و خليفه در مسجد ، حجله ، خلوت‌خانه ، خانهء كوچك ، سراى حصاردار\r\nمكارى : آن‌كس كه خر و اسب و شتر و جز آنها را كرايه دهد ، خربنده\r\nمكحول : سرمه كشيده\r\nمكرمت : جوانمردى ، بزرگى\r\nمكنون : پنهان داشته شده\r\nملاعبت : بازى كردن باهم\r\nملتبس : خلطكننده ، مشتبه‌سازنده\r\nملتجى : پناه برنده ، پناه جوينده\r\nمل : شراب انگورى ، گلابى ، گردن\r\nمماطله : تأخير كردن در كارى يا در حق كسى ، در انتظار نگاه داشتن\r\nمملوك : غلام\r\nمنزل : جاى فرود آمدن در سفر ، مرحله ، مسافت بين دو توقفگاه مسافران\r\nمنزل : فرودآمده\r\nمنطقه : كمربند\r\nمنظره : روزن ، پنجره\r\nمنعم : نعمت‌دهنده ، احسان‌كننده ، بخشش‌كننده ، توانگر ، مالدار\r\nمواثيق : عهدها\r\nمواسات : يارىگرى\r\nموحشه : ترسناك\r\nموزه : چكمه\r\nموقف : جاى ايستادن\r\nمهرگياه : گياهى از تيرهء بادنجانيان كه همراه داشتن آن را سبب جلب مهر و محبت ديگران مىدانند\r\nمهمل : شخص بيكار گذاشته ، كلام بيهوده ، بىمعنى\r\nميان : كمر\r\nميزان : ترازو\r\nميسره : جانب چپ سپاه\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nميشوم : مشئوم ، شوم ، نامبارك\r\nميل : واحد مسافت در حدود 1000 گام\r\nميمنه : جانب راست سپاه\r\nمؤنه : لوازم معيشت از نفقه ، خرج ، هزينه ، رنج ، زحمت\r\n\r\nن\r\nنار : انار\r\nنبات : گياه\r\nنبيد : نبيذ ، شراب خرما ، خمرى كه از فشردهء انگور سازند ، آب افشرده كه از حبوب و جز آن گيرند\r\nنجدى : منسوب به نجد ( فلاتى كوهستانى در عربستان كه اسبان آن معروف است )\r\nنحل : زنبور عسل\r\nنصّاب : عيار ، حيله‌باز ، خدعه‌گر محتال مال‌مردم‌خور ، آن‌كه به كارى پردازد كه به آن مأمور و منصوب نشده باشد\r\nنصف النهار : نيمروز ، وسط ظهر\r\nنطع : بساطى از پوست دباغت كرده كه گسترند و بر آن نشينند ، فرش چرمين كه محكوم به اعدام را بر آن نشانيده و سرش را مىبريدند\r\nنظارگيان : تماشاگران\r\nنعومت : نرمى ملايمت\r\nنفقات : بخشها ، هزينه‌هاى زندگى زن و فرزندان\r\nنفور : رميدن ، دور شدن ، رميدگى\r\nنفور : نفرت‌كننده ، رمنده ، گريزان ، نفرت‌انگيز\r\nنقمت : عتاب ، انتقام ، كينه‌كشى\r\nنمط : روش ، طريقه\r\n\r\nو\r\nو بال : سختى ، شدت ، عذاب ، بدى عاقبت ، گناه ، تقصير ، در اصطلاح نجومى به آن خانه از دو خانهء هر يك از خمسهء متحيره گفته مىشود كه با آن كوكب موافق نباشد ، بودن كوكب است در مقابل خانهء خود\r\nوثاق : اطاق ، خانه ، خيمه ، خرگاه\r\nوثاق : هرچيز كه به وسيلهء آن چيزى را ببندند مانند ريسمان و زنجير و غيره\r\nوظيفه : مواجب\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nوليمه : مهمانى عروسى ، طعامى كه در مهمانى و جشن عروسى و زايمان و غيره دهند\r\n\r\nه\r\nهاروت : نام يكى از دو فرشته‌اى است كه در چاه بابل سرازير آويخته و به عذاب الهى گرفتارند . ديگرى ماروت نام دارد . اگر كسى بر سر آن چاه به طلب جادو برود او را تعليم دهند\r\nهالكين : هلاك‌شده‌ها ، نيست‌شوندگان ، مردگان\r\nهاويه : طبقهء هفتم از طبقات دوزخ كه پايين‌ترين طبقه است ، دوزخ ، مغاك ، درهء ژرف\r\nهباء منثور : گرد پراكنده ، مأخوذ از آيهء سورهء 25 ( فرقان )\r\nهبه : بخشيدن ، دادن ، انعام ، عقدى است كه به موجب آن يك نفر مالى را مجانا به كسى ديگر تمليك كند\r\nهجا : هجو كردن ، ذم كردن ، دشنام ، مذمت ، هجى كردن حروف تهجى ، سيلاب ، مقطع\r\nهمگنان : همه ، همگى ، همكاران\r\nهميان : كيسهء پول\r\nهنجار : راه ، طريق ، طرز ، قاعده\r\nهنود : هنديها\r\n\r\nى\r\nيله : رها\r\n\r\n\r\n","description":"","footnote":"","page_name":" 520 ","page_number":520}
  ]