[
  {"content":"\r\n\r\nرسالهء مضاربه\r\nو احكام ربا و بانكها\r\nواعتكاف\r\nو مسائل ديگر روز\r\nمطابق فتواى حضرت آيت الله\r\nآقاى حاج شيخ محمد على اسماعيل پور\r\nقمشه‌اى مدظله‌العالى\r\nحق الطبع محفوظ للمؤلف\r\nجمادى الثانية 1417\r\nمهر 1375\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمشخصات كتاب :\r\nنام كتاب : كتاب مضاربه و احكام ربا و بانكها و اعتكاف\r\nمؤلف : حضرت آيت الله آقاى حاج شيخ محمدعلى اسماعيل پور قمشه‌اى مدظله العالى\r\nناشر : مؤلف\r\nتوزيع از : مكتبه اسماعيليان\r\nتيراژ : 2000 نسخه\r\nنوبت چاپ : اول\r\nتاريخ : محرم الحرام 1418 - 1376\r\nحروفچينى : قم / احسانى\r\nچاپ و صحافى : چاپخانه ارتش جمهورى اسلامى ايران\r\nمركز پخش : قم ، خيابان ارم ، جنب مسجد محمديه ، انتشارات دهاقانى ( اسماعيليان )\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nمقدمه كتاب\r\nبسم الله الرّحمن الرّحيم\r\nالحمدلله ربّ العالمين والصّلاة و السّلام على محمّد و آله الطاهرين\r\nواللعنة على اعدائهم اجمعين الىيوم الدين\r\nقال الله تعالى :  « لا تَأْكُلُوا أَمْوالَكُمْ بَيْنَكُمْ بِالْباطِلِ إِلَّا أَنْ تَكُونَ تِجارَةً عَنْ تَراضٍ »  حاصل معنى اينكه خداوند متعال فرموده است اموال همديگر را به غير وجه شرعى نخوريد و تجارت از روى رضايت يكى از آن موارد شرعى است . و نيز قال الله تعالى :  « أَحَلَّ اللَّهُ الْبَيْعَ وَ حَرَّمَ الرِّبا »  يعنى خداوند متعال خريد و فروش را حلال كرده و ربا را حرام نموده است . و نيز قال اللّه تعالى   « أَوْفُوا بِالْعُقُودِ »   ، حاصل معنى آن اينكه خداوند متعال فرموده به قراردادهاى بسته شده و عهدهاى خود كه عقد است وفا كنيد و پاى بند باشيد .\r\nبديهى است كه نظام زندگى دنيا و سعادت عقبى و آخرت در اين است كه انسان از راه حلال براى زندگى و روزى خود كه چاره‌اى از آن نيست استفاده نمايد و اين ممكن نخواهد شد جز اينكه انسانها تلاش و سعى كنند كه از راه مشروع براى خود چيزى بدست آوردند تا از دزدى و چپاول و اختلاس و خيانت و مانند اينها محفوظ بمانند و تجارت به معناى عام\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nآن همه انواع كسبها و تحصيل فوائد را شامل است و در نهاد بشر معتدل هم از قديم الايام بوده و لذا خريد و فروش و مانند آن در بين جوامع بشرى وجود داشته و دارد و شارع مقدس اسلام در اين باب حكم تأسيسى ندارد بلكه آنچه به نظر تأسيس مىآيد راهنمايى بشر است كه مثلًا بعضى از معاملات مثل ربا و خمر فروشى و غير آنها را تحريم كرده است و او را هدايت كرده به احكام خاصى كه در كتب فقهيه هست كه دلالت دارد بر شرطى از شروط يا بطلان و يا صحت طريقى خاص از معاملات و چون خداوند متعال كه شرع آفرين است با احاطه‌اى كه به سراسر عالم دارد مصالح و مفاسد را آن طور كه هست مىداند ممكن است بعضى از دستوراتش را بعضى از انسانها كه عالم را از چشمه ريز سوزن مىبينند موافق نظر خود ندانند ولى سعادت انسان در تعبد و بندگى و اطاعت از دستورات خداوند متعال و سفراء او انبياء عظام و اوصياء كرام است و در اين زمان متابعت از شرع مقدس اسلام و خاتم پيغمبران حضرت محمد بن عبدالله صلى الله عليه و آله و سلم و ائمه اطهار عليهم‌السلام موجب نجات بشر است از ورطه هلاكت دنيا و آخرت ، و بديهى است كه فقه دامنه دار و غنى اسلام جوابگوى همه سئوالات و احتياجات بشر است از نظر احكام عبادات و معاملات و فقهاى بزرگ از صدر اسلام تاكنون اين امانت را بدست نسل حاضر داده‌اند و انشاءالله تعالى نسل حاضر هم بدست نسلهاى آينده خواهد سپرد ، از اين باب بر آن شديم كه بعضى از مسائل دقيقى كه مورد نياز است در اختيار مؤمنين قرار داده شود كه يك باب آن كتاب مضاربه است و در اين عصر نديده‌ام ، رساله‌اى فارسى كه در\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nدسترس باشد و مسائل مبتلا به در آن باشد .\r\nو همچنين است احكام ربا ، اگر چه بعضى از مسائل آن در رساله‌هاى عمليه مطرح شده ولى بيش از اينها لازم و مورد ابتلاء است البته كتاب استدلالى مشروح هم لازم است كه فقهاى ما در كتابهاى خود در حد زمان خود بيان استدلال فرموده‌اند ، و با توفيق خداوند متعال ما هم به دنبال آنها استدلالات را در كتابهايى آماده چاپ داريم كه اميد است به زودى چاپ گردد و در دسترس قرار گيرد .\r\nبه دنباله بحث مضاربه و ربا لازم بود كه مسائل بانكى مطرح شود و احكام آن روشن گردد و لذا رساله‌اى كه در دست داريد مشتمل بر اين مباحث است از نظر حكم عمل مكلف با ضميمه مسائل عملى اعتكاف كه از عبادات مستحبه است و نيز نديده‌ام در اين زمان كه چيزى به زبان فارسى در دسترس باشد و رساله‌هاى عمليه معمولًا از احكام آن خالى است .\r\nو قاعده الزام هم قاعده مورد ابتلايى است كه با احكام نماز جمعه ضميمه شده است خلاصه اين رساله مشتمل است بر :\r\nاحكام مضاربه ، ربا ، احكام بانكها و چك و سفته و سرقفلى و بيمه ، قاعده الزام ،\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nاحكام اعتكاف و احكام نماز جمعه .\r\nدر خاتمه اين مختصر هديه شد به پيشگاه با عظمت قطب دائره امكان حضرت صاحب‌الزمان روحىله‌الفداء و عليه السلام و جدّه مظلومه‌اش حضرت سيّدهء النساء فاطمه زهراء سلام‌الله عليها و ساير معصومين عليهم السلام .\r\nباشد كه ذخيره براى روز جزا و شب اول قبر باشد . اميد است مؤمنين اينجانب را از دعاى خير خويش و طلب مغفرت از خداوند متعال فراموش نفرمايند .\r\nتاريخ 25 / 7 / 1375 ه . ش\r\n3 جمادىالثانية 1417 ق\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nبسم الله الرّحمن الرّحيم و الحمدلله ربّ العالمين والصّلاة و السّلام على محمّد و آله الطاهرين و لعنهء الله على اعدائهم اجمعين .\r\n\r\n( 1 ) كتاب مضاربه\r\nمضاربه يك قرار داد معاملى است كه به وسيله آن مالى را انسان به كسى مىدهد كه با آن تجارت يعنى خريد و فروش كند و سودى كه به دست مىآيد طبق قرار خود تقسيم نمايند .\r\nمضاربه داراى شروطى است كه بعضى شرط مضارب و عامل است و بعضى شرط مالى است كه به مضاربه داده مىشود .\r\n\r\nشروط مضارب و عامل\r\nاما شروط مضارب و عامل ( يعنى سرمايه‌دار و كارگر ) پس چند چيز است :\r\nشرط اول - ايجاب و قبول يعنى مالك مال بگويد مثلًا اين صد تومان را به مضاربه دادم به تو بنابراين كه نصف سود آن را به من بدهى و شخصى كه آن را قبول مىكند و او را عامل مىگويند بگويد قبول كردم به همين طور و لازم نيست كه به لفظ خاص مثلًا عربى باشد بلكه به هر لفظى باشد كه اين معنى را بدهد كافى است .\r\nبلكه به هركارى كه اين معنى را بدهد هم كافى است ، مثل اينكه به\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nاين عنوان پول را بدهند و عامل بگيرد و يا قراردادى بنويسند و امضاء كنند . و بعد از آن پول را بدهند . ولى اگر خواستند به عربى صيغه بخوانند كسى كه مال را مىدهد مثلًا بگويد « ضاربتُكَ بمأهء تومان » و كسى كه عامل حساب مىشود بگويد « قَبِلتُ » .\r\nشرط دوم - اينكه بنابر مشهور دو طرف معامله بالغ باشند ولى اظهر اين است كه بچه مميز اگر رشد معاملى داشته باشد مىتواند مضاربه كند و معاملات از نظر اهميت با همديگر فرق دارند و همچنين از نظر زياد بودن سرمايه و كم بودن آن ، پس وقتى در نظر عرف مردم بچه‌اى قابليت اين معامله را دارد اشكالى در صحت آن نيست اگر چه قول مشهور مطابق احتياط است .\r\nشرط سوم - اينكه عاقل باشند يعنى ديوانه نباشند\r\nشرط چهارم - اينكه از روى اختيار معامله را انجام دهند يعنى كسى آنها را مجبور نكرده باشد .\r\nشرط پنجم - اينكه محجور يعنى كسى كه حاكم شرع حكم كرده كه تصرف در اموالش ننمايد نباشد ، مثل اينكه ورشكسته شده يعنى مفلس گرديده و يا ديوانه ، و يا كم عقل ، كه او را سفيه گويند باشد .\r\nو بايد دانست كه كسى كه مفلس شده يعنى ورشكسته شده مىتواند عامل باشد و فقط نمىتواند مضارب يعنى كسى كه سرمايه‌دار است باشد چون فقط او از تصرف در مالش ممنوع است ، و اما از تصرف در كارش ممنوع نيست بنابراين مىتواند از كسى سرمايه‌اى بگيرد و با آن كار كند به عنوان مضاربه .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nشروط مال مضاربه\r\nپس چند چيز است :\r\nشرط اول - اينكه بنابر احتياط واجب سرمايه عين باشد يعنى مال موجود در خارج ، پس مضاربه با مالى كه در ذمه ديگرى است و آن را دين گويند صحيح نيست ، چه شخص عامل بدهكار باشد يا ديگرى ، مثلًا اگر كسى كه صد هزار تومان از كسى طلبكار است نمىتواند بگويد آن دين به عنوان مال مضاربه در نزد تو باشد و همچنين اگر از ديگرى طلبكار است نمىتواند به عامل بگويد با آن مال قرار مضاربه كردم ، ولى مىتواند در هر دو صورت عامل را وكيل كند در اين كه دين را از طرف او بگيرد و بعد از اينكه موجود خارجى شد به عنوان مضاربه بردارد پس در واقع هم او را وكيل كرده در قبض طلبكارى خود و هم براى اجراى عقد مضاربه به طورى كه از طرف مالك وكيل است در ايجاب عقد و از طرف خود قبول مىكند و اشكالى ندارد كه طرفين عقد در ايجاب و قبول يك نفر باشد .\r\nشرط دوم - مشهور و احوط اين است كه مال مضاربه بايد با پول طلا و يا نقره سكه‌دار باشد مثل اينكه درهم و دينار باشد ولى اظهر اين است كه با پولهاى اين زمان مثل اسكناس هم مضاربه صحيح است ، بنابراين مىگوييم شرط مضاربه اين است كه با نقد هر زمان باشد و با متاعهاى ديگر صحيح نيست ، ولى بايد دانست كه مضاربه با درهم و دينار كه واقعى نباشد صحيح نيست همين طور كه با اسكناسهاى جعلى كه اعتبار ندارد صحيح نيست بلكه پولهايى كه جعلى و بىاعتبار است و مردم از بىاعتبارى\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nآن خبر ندارند بايد از بين ببرند چون نظام اقتصادى اجتماع را از بين مىبرد .\r\nشرط سوم‌اينكه مال مضاربه مقدار آن با صفاتى كه جهالت را مرتفع مىسازد معلوم باشد و تنها ديدن آن مال كفايت نمىكند .\r\nشرط چهارم اينكه مال را معين كند ، ولى اگر دو مال يا چند مال از هر جهت با هم فرق نداشته باشند مىتواند معين نكند و بگويد به مضاربه دادم يكى از اينها را مثلًا سه دسته اسكناس كه هر دسته‌اى هزارتومان است و يا سه كيسه درهم و يا دينارى كه از نظر اوصاف و عيار با همديگر فرق ندارند در وسط گذاشته باشد و بگويد يكى از اين دسته‌ها يا كيسه‌ها را به مضاربه دادم صحيح است ، اگر چه احتياط مستحب در اين فرض هم اين است كه مالى را كه به مضاربه مىدهد تعيين كند ، و همين طور اگر مال مشاع باشد و اجزاى آن با هم تفاوت نداشته باشند و مقدار معينى از آن را مضاربه دهند صحيح است ، مثل اينكه بگويد هزار تومان از اين سه هزار تومان را مضاربه دادم .\r\nشرط پنجم‌آن است كه در مضاربه بايد سهم سود هر يك را به طور مشاع قرار بدهند مثلًا بايد ثلث يا نصف از آن باشد پس اگر مقدارى را تعيين كنند مضاربه باطل است ، مثلًا اگر بگويد اين مال را به مضاربه مىدهم كه هر چه استفاده كرده هزار تومان مال تو باشد و بقيه مال من و يا به عكس ، اين مضاربه باطل است .\r\nشرط ششم - اينكه سهم هر يك را معين كنند ، مثلًا نصف و يا ثلث و مانند اينها باشد يعنى مثلًا بگويد نصف سود مال تو و نصف سود هم مال\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nمن ، پس اگر بگويد سود را شريك باشيم و سهم تعيين نشود باطل است ، مگر اينكه در عرف بازار و معاملات معلوم باشد كه در مضاربه چقدر سهم قرار مىدهند ، و بناى هر دو بر مضاربه به نحو متعارف باشد به طورى كه سهم معلوم باشد ، مثل اينكه معمول بازار اين باشد كه نصف و يا ثلث به عامل بدهند ، كه در اين صورت انصراف اطلاق شركت در سود به فرد معين كفايت مىكند .\r\nشرط هفتم سود مضاربه بايد بين مالك و عامل تقسيم شود ، و ديگرى را نمىتوان در سود شريك كرد و سهمى براى او قرار داد ، اگر چه آن ديگرى كارى نيز كه براى تجارت انجام دهد بر او شرط شود ، مثل اينكه بگويند فلان كس هم سهمى ببرد در مقابل شغل مخصوصى مثل دفتردارى ، خلاصه اينكه اگر ديگرى عامل در تمام شئون مضاربه نباشد سهم براى او قرار دادن باطل است ، بلى اگر شرط كنند كه يكى از آنها و يا هر دو مقدارى از سودى را كه نصيب مىشود به شخص اجنبى ببخشد يا از مال او شود يا به او صلح نمايند ، صحيح است . البته بايد دانست كه اجرت كار كارگرى كه براى مضاربه مىگيرند بايد از وسط بدهند ولى اين غير شركت اجنبى در سود است .\r\nشرط هشتم - بعضى گفته‌اند كه سرمايه بايد به دست عامل باشد و اگر به دست مالك باشد مضاربه صحيح نيست و اين در صورتى است كه معناى مضاربه دادن مال براى تجارت باشد ، ولى چون مضاربه عقدى است كه لازمه آن دادن مال به دست عامل است بنابر اظهر ، پس اشكالى ندارد كه مال در دست يعنى سلطه مالك باشد و عامل فقط خريد و\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nفروش كند مثل اينكه اگر كسى مغازه‌اى باز كند كه سرمايه از مال او و در اختيار او باشد و كسى را وادار كند كه خريد و فروش كند و در سهمى از سود شريك باشد اشكال ندارد .\r\nشرط نهم - اينكه بايد سودگيرى از مال با خريد و فروش باشد نه به ساير راههايى كه مىشود از مال سود درآورد ، مثل زراعت و نجارى و نانوايى و مانند اينها ولى لازم نيست كه خريد و فروش چيز ديگرى با آن نباشد بنابراين اگر پول بدهد كه گندم بخرد و نان بپزد و بفروشد يا چوب بخرد و درب بسازد و بفروشد و يا كارخانه‌اى بخرد و ماشين آلات در آن قرار دهد و نساجى و مانند آن بنمايد و در سود محصولات آن شريك باشند هم صحيح است ، مثل اينكه اگر خواروبار بخرد و بفروشد ولى بعد از خريد آن را تميز و نظيف كند كه مشترى بهتر بپسندد نيز چنين است و اشكال ندارد .\r\nو بايد دانست كه غرض عقلايى در مضاربه فقط موردى نيست كه نتوانند اجرت را تعيين كنند تا كارهايى كه اجرت آن معين است مثل نانوايى يك روز مضاربه در آن صحيح نباشد بلكه مضاربه فوايد ديگرى دارد ، مثل اينكه كارگر اگر در ربح شريك باشد فعاليت او در كار و سودآورى بيشتر است ولى اگر مزد معين باشد چنين نيست و لذا در اين گونه موارد مردم عامل گرفتن را بر اجير گرفتن ترجيح مىدهند .\r\n\r\nوام گرفتن از بانكها به عنوان مضاربه\r\nاز مسئله قبل روشن مىشود كه پولى را كه بانك به عنوان وام مسكن مىدهد براى تكميل ساختمان و تعمير آن و در واقع وام نيست اگر معنى آن\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nاين باشد كه پول مىدهد تا شخصى كه پول را مىگيرد خانه خود را به او بفروشد و با بقيه پول خانه را تعمير كند و بعداً در سود قيمت خانه كه بالا مىرود هر دو شريك باشند مانعى ندارد . و همچنين است اگر پول بدهد كه خانه‌اى از ديگرى بخرد و تعمير كند و بفروشد و در سود شريك باشند . اگرچه اگر به عنوان قرض پول بدهد و زياده بگيرد ربا و حرام است . ولى ظاهر اين است كه بانك پول را مىدهد كه خانه خودش را تعمير كند ، و در سود قيمت خانه تعمير شده شريك باشد و اين عمل به عنوان مضاربه صحيح نيست .\r\nو قسم ديگرى از معاملات بانك اين است كه كسى كه وام مىخواهد ، بانك با گرفتن فاكتور ( صورت حساب جنسى را كه خريده‌اند فاكتور گويند ) پولى را به شخصى كه فاكتور به نام اوست و عنوان خريدار را دارد مىدهد در اينجا اگر بانك وكيل كرده باشد از طرف او شخص وام گيرنده برود و جنسى را نقد بخرد و او پول آن را بدهد و بعداً همان جنس را نسيه با اقساط به قيمت بيشتر به او بفروشد مانعى ندارد ، چون جنس بعد از اينكه مال بانك شد مىتواند آن را به قيمت گرانتر بفروشد و اين معامله مضاربه نيست ولى بايد فاكتور حقيقى باشد پس فاكتورهاى جعلى اين حكم را ندارد . پس در صورتى كه بدون اينكه خريد و فروش واقع شود شخصى مراجعه به كاسبى مىكند و از او امضاء مىگيرد و بعد از ارائه دادن چند قلم جنس در ورقه‌اى به بانك پول را مطالبه مىكند ، اين حكم را ندارد و آنچه از بانك به اين عنوان گرفته مىشود تصرف در آن جايز نيست .\r\nشرط دهم اينكه سرمايه به مقدارى زياد نباشد كه عامل نتواند آن\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nبه كار تجارت بگيرد پس اگر مالك بگويد خود عامل با آن تجارت كند و عاجز باشد از تجارت با آن ، يا اينكه اذن داده باشد كه كمك از ديگران هم بگيرد و با اين حال نيز عاجز باشد مضاربه صحيح نيست پس با اين حال اگر با مقدارى از آن كار كرد و سودى بدست آمد همه سود از مال مالك است ، ولى مالك بايد اجرت كار او را بدهد اگر چه عامل بداند كه معامله باطل است ، و كار را به قصد اجرت كرده باشد نه به قصد مجّان و تبرّع ، اين در صورتى است كه سودى از كار بدست آمده باشد ولى اگر سودى نداشته در صورتى كه صاحب سرمايه مىدانسته كه معامله باطل است و او را وادار به كار كرده و عامل هم مىدانسته كه معامله باطل است باز هم اجرت او را بايد بدهد چون كه او را امر به آن كار كرده و اگر عامل نمىدانسته هم حكم او همين است ، و اگر عامل مىدانسته و صاحب سرمايه نمىدانسته و معامله سودى نكرده اجرت ندارد چون امر او به معامله از روى جهل منصرف است به اينكه مقيد به صحت مضاربه اين كار را خواسته نه مطلقاً ، و در اين صورت اگر مال مضاربه در دست عامل تلف شود عامل ضامن است ولى اگر صاحب مال بداند كه مضاربه باطل است و مال نزد عامل تلف شود و سودى از تلف مال عائد عامل نشود ضامن چيزى نيست .\r\nولى اگر از تلف چيزى عائد شود ( مثل اينكه آبى كه خودبخود پاى درخت مىريزد ، و درخت سيراب مىشود و اين فايده‌اى است كه از مال غير عائد شده ) در اين صورت بايد حق مالك مراعات شود .\r\nمسئله : اگر اول شخص عامل قادر باشد كه با تمام مال كار كند ولى بعد از آن از بعض آن عاجز شود بايد آن بعضى را كه از عمل با آن عاجز\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nاست به مالك رد كند و نسبت به بعض ديگر هم مضاربه به هم مىخورد مگر اينكه مجددا مالك قرار بگذارد كه به عنوان مضاربه نزد عامل بماند .\r\n\r\nمسائل مضاربه\r\nمسئله 1 اگر مالى نزد كسى امانت باشد مىشود آن را به عنوان مضاربه نزد او باقى گذاشت و اگر مالى را كسى غصب كرده باشد نيز مىتوان نزد او به اين عنوان باقى بگذارد ، ولى در صورتى كه از اين به بعد شخص غاصب را امين دانسته و مال را نزد او گذاشته به عنوان مضاربه ضامن آن مال نيست ولى اگر نمىتوانسته از او بگيرد پس عقد مضاربه بسته مضاربه صحيح است ، و غاصب ضامن مال است ، اگر چه عامل اگر غاصب نباشد امين است و در صورتى كه مال نزد او تلف شود ضامن نيست و ملازمه بين صحت مضاربه و امين بودن نيست اگر چه بعضى اين ملازمه را گفته‌اند ، و بايد دانست كه خريد و فروشهايى كه مىكند اگر چه به واسطه آن عين مال عوض مىشود ولى ماليت مال همچنان به عنوان غصب موجب ضمان است .\r\nو همچنين است اگر مالى را كه كسى غصب كرده از آن دست برندارد و به او اجازه دهند و يا نزد او گرو بگذارند اجاره و گرو صحيح است ولى تا به عنوان زور بر مال مسلط است ضامن تلف آن است .\r\nمسئله 2 مضاربه عقدى جايز است هر وقت بخواهند فسخ كنند جايز است چه عامل شروع به عمل كرده باشد يا شروع نكرده باشد ، چه سود حاصل شده باشد يا نشده باشد ، ولى در صورتى كه قبل از سود بردن\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nفسخ كند عامل اجرت كارهاى مقدماتى را كه براى تجارت كرده و آن را به مراحل وقوع عقد رسانده بايد به حسب متعارف به او بدهند خصوصا در صورتى كه فسخ از طرف مالك باشد .\r\nبلى اگر شرط كنند كه تا مدتى فسخى كه جايز است خارجا انجام ندهند بايد به شرط خود وفا كنند و همچنين است اگر در ضمن عقد ديگرى كه لازم است شرط كنند كه مضاربه را به هم نزنند ، ولى اگر آن عقد جايز باشد و عقد را به هم بزند قهرا شرط در ضمن آن هم وجوب وفاء ندارد بنابراين اگر بخواهند مضاربه تا مدتى مثل عقد لازم باشد مىتوانند در ضمن عقد لازم ديگرى مثل عقد خريد و فروش چنين شرطى را بنمايند .\r\nمسئله 3 ر عقد مضاربه اگر سرمايه تلف شود و يا معاملات ضرر كنند چيزى بر عامل نيست و عامل فقط در سود شريك است ولى اگر در ضمن عقد مضاربه يا عقد ديگرى شرط كنند كه اگر سرمايه تلف شد و يا ضرر كرد عامل تمام سرمايه را از مال خودش بدهد صحيح است ، بنابراين در سرمايه گذارىهاى بانكى در ايران اسلامى كه اين شرط را مىكنند تا جلب اعتماد مراجعين را نسبت به سرمايه گذاشتن بنمايند اگر به اين طور است كه ذكر شد اشكال ندارد .\r\nمسئله 4 - اگر مالك با عامل شرط كرد كه اصلًا براى تجارت مسافرت نكند و يا به جاى مخصوصى سفر ننمايد ، يا فلان جنس را نخرد ، و يا\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nفقط جنس مخصوصى را بخرد ، يا از زيد مثلًا نخرد ، و يا جز از او از كس ديگرى نخرد ، بايد به شرط عمل كند ، خلاصه حدّ و حدود معاملات بايد با رضايت مالك باشد و اگر به شرط عمل نكرد ضامن سرمايه است ولى اگر سود به دست آمد به مقتضاى روايات سود را بايد همان‌طور كه قرار گذاشته‌اند تقسيم نمايند .\r\nمسئله 5 اگر مالك اذن ندهد كه سرمايه‌اش را با سرمايه ديگرى مخلوط نمايند عامل نمىتواند سرمايه او را با مال خود يا مال ديگران مخلوط نمايد و اگر مخلوط كرد ضامن مال است ولى اگر اذن داده باشد كه سرمايه را مخلوط كنند اشكالى ندارد و سود را به نسبت مال بايد تقسيم نمايند ، بنابراين در جاهايى كه در عقد مضاربه سرمايه‌ها را مخلوط مىكنند مثل بانكها و بعضى از كاسب‌هاى بازار اگر كسى كه سرمايه داده اذن داده باشد اشكال ندارد .\r\nمسئله 6 - اگر مالك در عقد مضاربه خصوصيتى را براى معاملات تعيين نكند عامل مىتواند به هرطور كه مصلحت بداند عمل نمايد حتى اگر مصلحت ديد كه مسافرت كند مگر اينكه ظاهر حال اين باشد كه مالك به مسافرت يا نحوه خاص ديگرى اذن نداده است پس اگر معمول اين است كه مثلًا مال را براى معامله به سفر نمىبرند به طورى كه اطلاق عقد منصرف باشد به ترك آن ، نبايد به سفر ببرد . مسئله 7 در مضاربه اگر نقد و يا نسيه معامله كردن معين نشده يا\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nظاهر حال يكى از آنها نيست به هرطور كه صلاح باشد مىتوان معامله كرد .\r\nمسئله 8 در مضاربه در صورتى كه قيد خاصى نباشد بايد مصالح در نظر گرفته شود بنابراين عامل نمىتواند به گرانتر از قيمت معمول بخرد ، مگر اينكه مصلحت چنين باشد ، مثل اينكه مشترى خوبى سراغ داشته باشد كه اگر از كسى گرانتر خريد او هم به او سود خواهد داد و شخص اول هم حاضر نمىشود به فروش جز با قيمت گرانتر .\r\nمسئله 9 چيزى كه معيوب است نمىشود خريد مگر در صورتى كه مصلحت باشد ، و اگر اتفاقاً چيزى را خريد بعد ، ديد كه معيوب است مىتواند معامله را به هم بزند و يا تفاوت بين صحيح و معيب را بگيرد ، و بايد ببيند مصلحت در كدام يك است .\r\nمسئله 10 بر عامل واجب است بعد از عقد مضاربه تمام كارهايى كه لازم است براى فروش آن جنس انجام دهد مثلًا اگر پارچه است آن را براى مشترى باز كند و ببندد و پولش را بگيرد و در صندوق و يا جاى امنى بگذارد ، و اگر نوع معامله طورى است كه كارهاى آن در شأن عامل نيست بحسب متعارف مىتواند اجير بگيرد ، و يا دلّال و حمّال و وزّان و كيّال بگيرد ، و اجرت اين كارها را از وسط بايد بدهد نه از سهم سود مالك فقط يا سهم خودش ، و اگر بعضى از اين كارها كه شأن خود او نيست مثل حمّالى خودش انجام داد اگر قصد تبرّع نكرده مىتواند مزد آن را\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nاز وسط بردارد ، در صورتى كه از ظاهر حال معلوم باشد كه مالك فرقى نمىبيند در اينكه خودش انجام دهد يا غير او ، ولى اگر تصريح كرده باشد ، و يا ظاهر حال اين باشد كه نمىخواهد اين كارها را او انجام دهد نمىتواند مزد آن را بردارد و به هرحال بهتر است همديگر را راضى نمايند .\r\n\r\nاحكام مسافرت عامل\r\nمسئله 11 در موردى كه در مضاربه براى معامله سفر جايز است خرج سفر از كرايه رفت و آمد و خرج خوراك و لباس و مسكن ، به طور متعارف از اصل مال كم مىشود ، ولى در غير سفر مخارج شخص عامل با خود اوست ، مگر اينكه در مورد سفر شرط كرده باشند كه به عهده عامل باشد ، و در غير سفر شرط كرده باشند كه به عهده مالك باشد ، بنابراين بايد به شرط عمل شود .\r\nمسئله 12 مخارج سفر شامل سوغات‌هايى كه مىبرد و يا مىآورد و يا چيزى به كسى مىبخشد يا مهمانى مىكند نمىشود ، مگر اينكه اين كارها لازمه تجارت و روابط اجتماعى آن معاملات باشد نه اينكه مربوط به شخص عامل باشد .\r\nمسئله 13 مراد از سفر در اينجا سفر لغوى است نه سفر شرعى پس لازم نيست به مقدار مسافت باشد ، بلكه شامل دو سه فرسخ رفتن هم مىشود ، و لازم نيست كه نماز شكسته شود پس اگر در جايى قصد ده روز هم بكند باز مخارج سفر او از سرمايه است ، بلى اگر بعد از تمام كار تجارت\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nبراى تفريح و ديد و بازديد و يا كارهاى ديگر خودش مقدارى ديگر در سفر ماند مخارجش با خود اوست .\r\nمسئله 14 اگر براى مضاربه‌اى كه با چند نفر انجام داده سفر كرده خرج سفر او با همه است پس اگر مالهايشان مخلوط است اجرت را به نسبت مالها كم مىكنند و اگر براى هر كسى جدا معاملات دارد بايد به نسبت كارى كه انجام داده براى هر يك ، اجرت از او بردارد پس براى هر كس بيشتر وقت صرف كرده بايد بيشتر از مخارج خود را بردارد ، و براى هر كس كمتر كار انجام داده كمتر بردارد .\r\nمسئله 15 لازم نيست كه مخارج خود را بعد از ظهور سود بردارد ، بلكه از اول مىتواند هرچه خرج كرد از سرمايه بردارد ، و اگر اصلًا هم سودى حاصل نشد و يا معاملات ضرر كرد از سرمايه حساب مىشود ، ولى اگر معاملات سود كرد بايد از سود كم شود و بعداً اگر چيزى از سود ماند به حسب قرارداد تقسيم كنند .\r\nمسئله 16 اگر در سفر مريض شد اگر مرض او جزئى است كه با خوردن دواى مختصرى مثل قرص سردرد و يا خوردن گل گاو زبان ، مثلًا خوب مىشود اين مخارج جزئى جزء نفقه سفر حساب مىشود ، و اگر مرض مرضى است كه مخارج كلى دارد از سرمايه كم نمىشود بلكه بايد از راه ديگرى نفقه نمايد ، و بايد دانست كه اگر مرض در سفر مانع از كار معاملات شود همه مخارج او چه دوا و چه غير آن بايد از مال خودش\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nحساب شود نه از سرمايه مضاربه .\r\nمسئله 17 اگر در وسط سفر معامله را به هم زدند يا به هم خورد اگر مالك معامله را به هم زد يا خودبخود به سبب تلف سرمايه مثلًا به هم خورد نفقه برگشت عامل با صاحب مال است و اگر خود عامل معامله را به هم زد نفقه برگشت را نمىتواند از سرمايه بگيرد .\r\n\r\nمسائل ديگر مضاربه\r\nمسئله 18 در مضاربه مىشود سرمايه از مال يك شخص باشد و عاملهاى متعدد با آن كار كنند و سهمى را كه براى آنها قرارداده ، به هرطور كه قرارداد كرده‌اند ، مىشود تقسيم نمايند و نيز مىشود كه سرمايه از مال چند نفر باشد و عامل يك نفر و يا بيشتر باشد و سهمها را هرطور قرارداد كرده‌اند تقسيم مىنمايند .\r\nمسئله 19 مضاربه با مرگ هر يك از عامل و مالك باطل مىشود چون اذن مالك مخصوص عامل است و عامل وقتى مُرد ديگر اذنى نيست و مال مالك بعد از مرگش مال وارث اوست و اختيارش با آنهاست ، و اذن او براى بعد از مرگ اثر ندارد .\r\nمسئله 20 عامل اگر وكيل نباشد كه ديگرى را عامل قرار بدهد كه با هم عامل باشند نمىتواند كس ديگرى را عامل بگيرد و همچنين در\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nكارهايى كه وظيفه خود اوست نمىتواند اجير بگيرد مگر اينكه با اذن مالك باشد ولى در اصل خريد و فروش نمىتواند اجير بگيرد بلكه در مقدمات آن با اذن مالك مىتواند اجير بگيرد در كارهايى كه وظيفه خود اوست ، ولى در كارهايى كه وظيفه خود او نيست بدون اذن هم بحسب متعارف مىتواند اجير بگيرد ، همين طور كه گذشت مثل حمّال گرفتن براى حمل متاع .\r\n\r\nشروط در ضمن مضاربه\r\nمسئله 21 هر شرط جايزى شرعاً در مضاربه شود واجب است به آن وفاء كنند ، پس اگر در ضمن آن شرط كردند كه يكى از آنها براى ديگرى لباسى بدوزد يا كتابى بنويسد ، يا چيزى به او ببخشد ، يا صلح كند ، يا بفروشد ، بايد به شرط عمل كنند ، اما اگر شرط كند كه چيزى به عنوان بيع و يا صلح و مانند اينها از مال او شود كه آن را اصطلاحاً شرط نتيجه گويند اين شرط صحيح بودنش اشكال دارد ، بلكه اظهر اين است كه اين شرط صحيح نيست و اين‌گونه معاملات با سبب خاص خود متحقق مىشود .\r\n\r\nسود مضاربه\r\nمسئله 22 به مجرد اينكه معامله انجام شد كه به حسب قيمت بازار سودآور است عامل حصه خود را شريك مىشود ، اگرچه هنوز فروشى واقع نشده و سودى بدست نيامده باشد ، و اين سود به اين طور اگر مال حساب نشود به عنوان حق براى عامل سهمش محفوظ است ، و با فسخ\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nمالك اين سهم از بين نمىرود بلكه بايد فروش واقع شود تا سهم او نقد شود و به او بدهند ، يا مالك به طور مناسب او را راضى كند ، ولى تا وقتى سود نقد نشده و تقسيم نگرديده هر خسارتى به مال وارد شد از سود كم مىشود .\r\nمسئله 23 سود مضاربه پشتوانه سرمايه است تا وقتى كه مضاربه فسخ نشده و يا قسمت متحقق نگشته ، بنابراين وقتى مضاربه فسخ شد و سود قسمت شد ديگر ضررى كه به سرمايه بخورد سود آن را جبران نمىكند ، و مشهور اين است كه استقرار ملكيت سود بعد از قسمت و فسخ است ، ولى اقرب اين است كه هر وقت سود را تقسيم كردند ديگر ضررهاى بعد از آن به آن جبران نمىشود اگرچه مضاربه فسخ نشود ، پس اگر ماه به ماه سود را تقسيم كنند و مضاربه را فسخ نكنند ضررهاى بعد ، از سودهاى بعد كم مىشود نه از اين سود تقسيم شده ، و نيز گفته‌اند كه تا سود قسمت نشده اگر مضاربه فسخ شود هم باز ضرر با سود جبران مىشود ولى در اين صورت هم بعيد نيست كه بگوييم اگر سود نقد شد و فسخ حاصل شد ديگر ربطى به سرمايه ندارد اگر چه قسمت نشده باشد ، پس اگر سود جدا شده و قسمت نشده هر چه از سرمايه تلف شد از اين سود كم نمىشود ولى اگر سود با سرمايه مخلوط است و مضاربه فسخ شده به نسبت سود از ضررى كه بر كل مال وارد شده از سود هم كم مىشود .\r\n\r\nعامل امين است\r\nمسئله 24 عامل در مضاربه امين است بنابراين اگر سرمايه يا سود در دست او تلف شد ضامن نيست ، مگر در سه صورت :\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n1 - در صورتى كه خيانت كرده باشد مثل اينكه بعض مال مضاربه را خورده باشد و يا چيزى با آن براى خود خريده باشد و پول آن را از اين مال داده باشد .\r\n2 - تفريط كرده باشد يعنى مثلًا مال را در جاى امن قرار نداده باشد .\r\n3 - تعدّى كرده باشد مثل اينكه مخالفت مالك كرده باشد در آن دستورى كه داده ، مثل اينكه چيزى كه او گفته بخرد نخريده باشد و يا مخالفت كرده باشد با نهى او مثل اينكه گفته باشد مال را به جايى نبرد ، و يا به مسافرت نبرد و او برده باشد . بنابراين ضامن است اگرچه در دو صورت اخير به آفت آسمانى مال از بين برود .\r\nمسئله 25 اگر بعد از تعدّى برگشت و به دستورات مالك عمل كرد ، امين شدن او بدون نظر جديد صاحب مال خالى از اشكال نيست اگر چه معاملات او صحيح است .\r\n\r\nمسائل ديگر مضاربه\r\nمسئله 26 مالك نمىتواند خودش چيزى از مال مضاربه را بخرد چون آن مال مال اوست و انتقال به او مجدداً معنى ندارد ، بلى اگر سود پيدا شد سهم عامل را مىتواند از او بخرد در صورتى كه مقدارش معين شود و تقسيم حاصل گردد اگرچه مضاربه فسخ نشده باشد ، اما قبل از تقسيم و استقرار ملك عامل ، پس صحت خريدن آن خالى از اشكال نيست ،\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nولى عامل مىتواند در بعضى موارد از مال مضاربه بخرد كه تفصيل آن در كتب مفصله است .\r\nمسئله 27 بعد از فسخ مضاربه اگر چيزى از مردم طلبكارند به واسطه معاملات بايد آنچه از سود كه نقد حساب مىشود تقسيم نمايند و طلبكاريها بعد از اينكه وصول شد به حساب مىآيد ، و جمع كردن طلبها به عهده عامل نيست بلكه مثل مال مشترك است كه بايد هر دو براى جمع آن خرج كنند ، پس اگر عامل تمام كار جمع را به عهده گرفت مىتواند اجرت سهم مالك را كه برايش جمع كرده بگيرد و اگر شخص ثالثى را اجير كردند بايد اجرت او را هر دو بدهند ، و اگر مالك جمع كرد مىتواند اجرت سهم عامل را از او بگيرد و در اصل جمع‌آورى بايد با همديگر توافق نمايند .\r\nمسئله 28 وقتى مضاربه فسخ شد فقط عامل بايد سرمايه را در اختيار مالك قرار دهد به طورى كه مانعى براى مالك نباشد و بتواند مال خود را بردارد ، و لازم نيست كه ببرد به او بدهد ، بلكه اگر در مسافرت برده با اذن او بايد خودش عهده‌دار برگرداندن سرمايه شود ، و اگر بدون اذن او هم برده اگر چه برگرداندن آن به عهده عامل است ولى اگر مالك راضى به تصرف او در مال باشد مىتواند خودش برگرداند يا ديگرى را براى برگرداندن اجير نمايد ، و اگر مالك راضى به تصرف او نباشد بايد در كيفيت برگرداندن با همديگر توافق نمايند آنچه گفته شد راجع به سرمايه بدون سود است ، و اما اگر سود مخلوط به آن باشد و جدا نكرده باشند\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nنسبت به مقدار سهم عامل از سود مثل مال مشترك است كه بايد با توافق يكديگر مال را برگردانند و اجرت برگشت و ساير مخارج به عهده هر دو ، و به لحاظ نسبت دو مال است مگر در صورتى كه بدون اذن مالك مال را به سفر برده باشد كه بايد با توافق طرفين نسبت به اينكه خود عامل بياورد يا اجرت سهم مالك را بدهد ، باشد .\r\nمسئله 29 اگر بعضى معاملات ضرر كند و بعضى سود آور باشد بايد ضرر را از سود كم كنند ، و اگر چيزى باقى ماند تقسيم نمايند و فرق نمىكند كه آنچه سودآور بوده معاملات قبل باشد يا بعد بلى اگر اول سود كرد و سود را تقسيم كردند ضررهاى بعد از آن از اين سود كم نمىشود چون با تقسيم سود دنباله مضاربه با اين سود ربطى ندارد .\r\nمسئله 30 ديوانگى كه دايم باشد اگر عارض شود مضاربه را باطل مىكند ، ولى اگر ادوارى باشد و فاصله بين آن و حال صحت كم باشد و عقد مضاربه در حال عاقل بودن باشد مضاربه را باطل نمىكند ، و همين طور است بيهوشى چه طبيعى باشد يا به واسطه دوا حاصل شده باشد ، مثلًا براى عمل جراحى او را بيهوش كرده باشند اگر چه احتياط مستحب اين است كه بعد از زوال ديوانگى و بيهوشى عقد مضاربه را دوباره بخوانند ، و فرقى نيست در آنچه گفته شد بين اينكه مالك بيهوش يا ديوانه ادوارى شود يا عامل .\r\nمسئله 31 اگر در مرض متصل به مرگ مضاربه‌اى انجام داد\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nصحيح است و عامل سود را شريك مىشود و بايد سهم او را بدهند اگر چه از اجرت معمولى او بيشتر باشد ، چون منجّزات مريض بنابر اقوى از اصل مال حساب مىشود نه از ثلث اگر چه بعد از مرگ مضاربه باطل مىشود .\r\nمسئله 32 اگر مضاربه با مال چند نفر انجام شد بعداً يكى از آنها آن را فسخ كرد نسبت به سهم خود مضاربه نسبت به سهم ديگران باطل نمىشود چه سهم هريك جدا باشد يا مخلوط اگرچه احتياط مستحب در تجديد عقد است . اين در صورتى است كه به يك عقد مضاربه واقع شده باشد ولى اگر عقدهاى متعدد واقع شده هيچ اشكالى در عقدهاى ديگر نيست .\r\nمسئله 33 اگر عامل مال مضاربه را گرفت و اصلًا با آن كار نكرد بعضى گفته‌اند چيزى بر او نيست جز اينكه ضامن سرمايه است كه اگر تلف شد عوض آن را بايد بدهد و فقط گناه كرده كه مال مردم را معطل گذاشته و به عقد وفا نكرده ولى اين حكم خالى از اشكال نيست و حبس مال مردم مثل حبس خودشان است در اينكه در نظر عرف چيزى را از مالك تلف كرده و سود احتمالى مال مثل سود احتمالى كار شخص است ، بنابراين احتياط واجب آن است كه نسبت به سود متعارف با همديگر مصالحه نمايند .\r\nمسئله 34 اگر عامل با اذن مالك معاملات نسيه‌اى انجام داد و\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nچيزهايى را خريد ، بعداً همه سرمايه تلف شد ، دَيْن طلبكاران از مال مالك بايد داده شود ، ولى كسانى كه به عامل نسيه داده‌اند مىتوانند به عامل رجوع كنند يا به مالك ، ولى اگر به عامل رجوع كردند و طلب خود را گرفتند ، او از مالك مىگيرد چون در واقع معاملات براى او واقع مىشود و عامل مثل وكيل است در خريد و فروش .\r\nمسئله 35 مضاربه با كافر ذمى كراهت دارد ، خصوصا اگر عامل باشد و بهتر است انسان با مسلمانى كه از حرام احتراز نمىكند نيز مضاربه نكند .\r\nمسئله 36 اگر مالى را به كسى به عنوان مضاربه داد و او با آن مال تجارت كرد و سود برد و بعد از مدتى مال ديگرى به او به همين عنوان داد ، و از آن ضرر كرد ، ضرر مال بعدى را از مال قبلى نبايد كم كند و اگر آنها را مخلوط كند و با آن معامله كند و يا عقد مضاربه بعدى روى مجموع دو مال قرار بگيرد از آن به بعد زيان هر دو مال بايد از سود كم شود .\r\nمسئله 37 فرق مضاربه با بضاعت و قرض ، اين است كه در مضاربه سود سرمايه بايد بين مالك و عامل تقسيم شود ، ولى در بضاعت مالك مال را مىدهد به كسى كه براى او كار كند و تمام سود مال مالك باشد ، و عامل اگر كار او مجّانى نباشد مزد معمولى و يا قراردادى را طلبكار مىشود ، و اما قرض آن است كه مالى را ملك شخصى مىكند كه اگر با آن تجارت نمايد تمام سود مال عامل باشد و مالك هيچ سودى از آن نمىبرد .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nمسئله 38 درموارد نزاع مالك و عامل در صحت و فساد مضاربه ، و يا اينكه معامله‌اى كه بين آنها واقع شده مضاربه بوده يا قرض يا بضاعت و در مقدار سرمايه و يا در مقدار سود و غير اينها بايد به حاكم شرع مراجعه شود تا نزاع را برحسب موازين شرعى حل نمايد و احكام اينها در كتابهاى مفصل گفته شده و اين مختصر را گنجايش آن نيست .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n\r\n( 2 ) كتاب ربا\r\nربا زياده‌اى است در موارد مخصوصه‌اى كه شرع انور آن را تعيين كرده مثل زياده از يك من گندم در مقابل يك من ، پس اگر يك من گندم خوب را بفروشد به دو من بد ربا است ، و اگر يك دينار قرض بدهد و دو دينار عوض آن بگيرد ربا است و بايد دانست كه بعضى گفته‌اند ربا خريد و فروش دو چيزى است كه مثل هم است با زياده و همچنين قرض دادن چيزى است با زياده ولى اين معنى براى ربا درست نيست و ربا خود زياده است ، ولى هر زياده‌اى در معاملات ربا نيست بلكه آنچه را شرع انور فرموده ربا است حرام است .\r\nمسئله 1 ربا از محرمات بسيار زشت و از جمله بزرگترين گناهان است كه در مذمت آن اخبار صحيحى وارد شده كه آن را تشبيه به زنا كرده‌اند ، و حرمت ربا مختص به كسى كه مىگيرد نيست بلكه كسى كه ربا مىدهد نيز مرتكب همان حرامى است كه دهنده مرتكب آن مىشود ، بلكه دفتردارى و يا نوشتن اسناد ربوى و شهادت بر آن نيز حرام و در گناه آن مساوى هستند .\r\nمسئله 2 حكمت حرمت ربا فساد اموال و ظلم و ترك مردم است تجارت و معاملات حلال را ، و همچنين حكمت آن ترك مردم است\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nكارهاى خوب مثل قرض‌الحسنه كه در اخبار وارد شده ، ولى اين چيزها علت حرمت نيست و به واسطه عقول مردم مورد ربا معين نمىشود بلكه هر جا را شارع مقدس فرمود ربا است حرام است و هر جا را شارع نفرموده و عنوان ديگرى از معاملات حلال بر آن تطبيق كند ربا نيست ، مثل اينكه عنوان خريد و فروش بر آن معامله صادق باشد كه موضوعا از ربا خارج است .\r\nمسئله 3 حرمت ربا به واسطه اضطرار و احتياج شديد كه ناشى از فقر و غير آن باشد برداشته نمىشود ، پس دهنده يا گيرنده ربا نمىتوانند مرتكب اين عمل زشت شوند با عذر اضطرار ، بلى اگر در جايى جانى در خطر باشد و چاره‌اى نباشد جز اينكه ربا بگيرند يا بدهند در آنجا به دليل اهميت جان مىشود ربا داد و يا گرفت ، ولى مالى را كه بر اين وجه گرفته ضامن عوض آن مىباشد .\r\nمسئله 4 معامله ربويه به طور كلى باطل است و بطلان مخصوص زياده‌اى كه ربا مىباشد نيست بنابراين با برگرداندن زياده معامله صحيح نمىشود بلكه بايد اگر بخواهند دوباره بر آن معامله اقدام كنند ، و فرقى نيست كه زياده به نحو جزئيت باشد مثل اينكه بگويد اين يك من گندم را دادم به دو من ، و يا اينكه زياده شرطيه باشد در صورتى كه شرط از شروطى كه خود عين مال است باشد يا برگشت به مال كند مثل اينكه يك من گندم را به يك من گندم بفروشد و شرط كند كه ديگرى يك من گندم\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nبه او اضافه بدهد يا لباسى براى او بدوزد ، و يا چيزى را به ارزانتر از قيمت آن به او صلح كند ، ولى اگر شرط او برگشت به زياده ماليه نكند مثل اينكه شرط كند كه نمازش را اول وقت بخواند اين شرط باطل نيست و واجب است به آن وفا كند .\r\nمسئله 5 اگر زياده شرطيه در مقابل وصف خوبى جنس ديگر باشد نيز ربا است مثل اينكه يك من گندم خوب را بفروشد به يك من گندم بد ، و شرط كند كه خريدار يك لباس براى او بدوزد كه جبران وصف خوبى در عوض بشود بنابراين زياده ربا و حرام است .\r\nمسئله 6 اگر دو من گندم بفروشد به يك من و شرط كند بر كسى كه يك من مىدهد كه لباسى هم براى او بدوزد باز هم ربا است و نمىشود مساوات دو جنس را به اينطور حساب كرد ، چون كه زيادى به لحاظ مقدار دو جنس ربوى بايد حساب شود نه به مقدار ماليت دو جنس در نظر عرف و عقلاء .\r\nمسئله 7 ربا در غير بيع و قرض در تمام معاوضات مثل صلح نيز مىآيد ، بلكه در تقسيم مال مشترك و در عوض غرامات نيز ربا حرام است مثل اينكه اگر يك من گندم خوب از كسى تلف كرد نمىتواند درمقابل ، دو من بد بدهد ، بلكه براى اينكه ربا نشود بايد قيمت آن گندم خوب و يا مثل آن را در صورتى كه پيدا شود بدهد . و نيز ربا در إقاله هم مىآيد و إقاله آن است كه مثلًا چيزى را كه خريد براى به هم زدن معامله پس\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nدهد ، و إقاله بنابر اظهر عقدى است كه نتيجه آن فسخ است ، بنابراين اگر شرطى كه در ضمن آن مىكنند از امور ماليه نباشد ، آن شرط نافذ ، و وفاى به آن واجب است پس اگر در ضمن إقاله شرط كند كه نمازش را اول وقت بخواند اين شرط نافذ است ولى اگر شرط كند كه براى او لباسى بدوزد ، اصل إقاله باطل است چون كه ربا با اين شرط تحقق پيدا مىكند ، و قول به اينكه إقاله تنها فسخ است و فسخ شرط بردار نيست ضعيف است .\r\nمسئله 8 مالى را كه انسان به واسطه معامله ربويه بدست آورده بايد به صاحبش برگرداند و مالى را كه در عوض داده پس بگيرد و اگر هر كدام از آنها تلف شده بايد عوضش را به صاحبش بدهد ، همين طورى كه هر معامله فاسدى هم همين حكم را دارد ، و فرقى نيست در حكم ، اينكه هر دو عالم باشند به بطلان يا هر دو جاهل باشند يا يكى عالم و ديگرى جاهل باشد ، و در صورت علم اگر چه آنكه عالم است مذموم است نزد عقلا كه اقدام كرده بر تحويل مال خود بدون سبب شرعى به ديگرى ولى مال او به اين سبب از احترام نمىافتد و كسى كه گرفته ضامن آن است .\r\nمسئله 9 اگر كسى به واسطه ندانستن مسئله حرمت اصل معاملات ربويه يا ندانستن فروع آن مالى از ربا نزد او جمع شد ، و بعد از آن علم به حكم پيدا كرد و توبه كند يعنى بنا بگذارد كه در آينده ربا نگيرد و ندهد ، در صورتى كه آن مال كه ربا است مشخص و معين نباشد و صاحب آن را\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nنشناسد براى او حلال است ، و معاملات او از حين توبه آثار صحت بر آن مترتب مىشود ( نظير اجازه در عقد فضولى ) ولى اگر صاحب مال را بشناسد بايد مال را به او تحويل بدهد و براى او حلال نيست و اگر صاحب آن را نشناسد و مال نيز معين باشد اين مال مجهول المالكى مىباشد كه بر او حلال است و لازم نيست آن را صدقه بدهد ، اگر چه احتياط مستحب آن است كه به هر صورت با مالى كه در حال جهل به حرمت ربا بدست آورده اگر مجهول المالك است معامله مجهول المالك نمايد يعنى صدقه بدهد به فقير از طرف مالكش و اگر مالك آن معلوم است او را راضى كند به لحاظ اينكه جمعى آن را حرام دانسته‌اند ولى دليل حرمت درست نيست .\r\nمسئله 10 اگر كسى بداند معاملات ربويه باطل است ، و از آن راه مالى بدست آورد با توبه از ربا آن مال حلال نمىشود ، و بايد به دستورى كه براى مال حلال مخلوط به حرام گفته مىشود عمل نمايد ، و همچنين است اگر جاهل به موضوع بوده يعنى نمىدانسته كه جنسى را كه با آن معامله كرده ربوى بوده و آنچه در مسئله 9 گفته شد مخصوص جاهل به حكم است .\r\nمسئله 11 اگر كسى مالى به ارث به او برسد كه بداند كسى كه مال را از او ارث برده ربا مىخورده پس اگر مقدار و صاحب آن معلوم است بايد به صاحبش بدهد و اگر مقدار يا صاحب آن معلوم نيست و آن وارث تصميم دارد كه در آينده مرتكب ربا در معاملات خودش نشود آن مال بر او حلال است و اگر مقدار مال معلوم و معين است و صاحب آن معلوم\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nنيست باز هم براى او حلال است و لازم نيست آن را به دستورى كه براى مجهول‌المالك گفته مىشود صدقه بدهد ، ولى اگر تصميم ندارد كه در آينده مرتكب ربا نشود مقدار ربا براى او حلال نيست ، اگر چه احتياط مستحب در تمام صورتها اين است كه از آن مقدار ربا چه معلوم و معين و چه مجهول و مخلوط و چه معلوم المالك و چه مجهول المالك باشد اجتناب نمايد .\r\nمسئله 12 اگر مقدار ربا در جايى كه حرام است معلوم باشد و مالك آن نيز معلوم باشد بايد به او برگردانند و اگر صاحب آن مجهول باشد بايد آن را به دستور حاكم شرع از طرف صاحبش صدقه بدهند و اگر تلف شده بايد عوض آن را از باب مظالم به دستور حاكم شرع صدقه بدهند ، و رجوع به حاكم شرع بنابر احتياط واجب است بلكه اظهر همين است .\r\nو اگر صاحب آن معلوم است و مقدارش مجهول است بايد با مالك آن مصالحه نمايد ، و اگر راضى به مصالحه نشد يا هر دو راضى به مصالحه نيستند ، بايد مقدارى كه از حد يقين زيادتر است تنصيف نمايد و نصف آن را به كسى كه احتمال مىدهد مال او باشد بدهد ، و بعضى گفته‌اند در اين فرض قرعه بزنند ولى قرعه كفايت نمىكند .\r\nو اگر مقدار و مالك آن مجهول است بايد خمس آن را بدهند كه به مصرفى كه ساير خمسها دارد برسد ، همين طورى كه حكم هر مال حلال مخلوط به حرام اين است كه در اين فرض خمس آن را بدهند و بايد دانست كه اين خمس غير از خمسى است كه براى وجوه ديگر مثل درآمد كسب\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nواجب مىشود ، بنابراين اگر كسى از منفعت كسب خمس به او تعلق گرفته و مال او هم مخلوط به حرام است بايد اول خمس مال مخلوط را جدا كند و بعد خمس چهار قسمت باقيمانده را نيز بايد بدهد .\r\nمسئله 13 كافر بعد از اينكه مسلمان شد اگر تصميم داشته باشد كه بعد از اسلام ربا نخورد ربايى كه تا وقت اسلام آوردن گرفته ، اگر چه موجود باشد در مال او ، برايش حلال است ، چه از مسلم گرفته باشد يا از كافر ، ولى اگر تصميم داشته باشد كه بعد از اسلام هم ربا بخورد اگر چه معتقد به حرمت آن شده حلال بودن آنچه گرفته خالى از اشكال نيست بلكه ظاهر ، حرمت آن است و به هرحال رباهايى كه هنوز نگرفته و طلبكار است نمىتواند بگيرد ، و سرمايه‌اش بعد از اسلام او هر جا هست از مال خود اوست و مىتواند اگر نزد ربا دهنده است از او بگيرد .\r\nمسئله 14 كسى كه معامله‌اى را انجام داد و تقليد مىكرد از مجتهدى كه آن را ربوى نمىدانست بعداً تقليد كرد از مجتهدى كه آن را ربوى مىداند چه از باب رجوع از ميت به حّى يا از باب تبعيض در تقليد ، رباهايى كه تا وقت تقليد دوم گرفته حلال است ، ولى بعد از تقليد از دومى ديگر نمىتواند ربا بگيرد ، و همچنين است اگر مجتهدى رأى او عوض شود ، ولى صحت معاملات قبل و حليت ربا در صورتى است كه متعاملين هر دو تقليدشان و يا اجتهادشان متفق برصحت باشد و در صورت اختلاف ، معامله از اول باطل است .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nمسئله 15 اگر كسى مالى به او به ارث برسد و شك در حرمت آن داشته باشد از جهت احتمال بودن ربا در اموال كسى كه از او ارث برده هفت صورت دارد كه چند صورتى كه آن مال تماماً حلال است از اين قرار است :\r\n1 - شك داشته باشد در اينكه آيا مورث ربا مىخورده يا نه .\r\n2 - بداند كه ربا مىخورده ولى نداند بر وجه حرام بوده يا حلال ، يعنى نداند كه آيا به طريقى از طرق فرار از ربا حلال بوده يا نه .\r\n3 - در صورتى كه احتمال دهد كه مورّث يعنى كسى كه از او ارث برده حرمت ربا را نمىدانسته و بعد از دانستن از ربا توبه كرده بنابر اقوى .\r\n4 - اينكه نداند از مال ربا در عين اموال موجود هست يا نه اگر چه مىدانسته كه ربا مىخورده كه در اين صورت مال موجود حلال است .\r\nو اما صورتهايى كه مقدار ربا در مال حرام است از اين قرار است :\r\n1 - بداند كه ربا در مال موجود بوده و شك داشته باشد در اينكه آيا صاحب مال آن را اصلاح كرده مثلًا صاحب آن را راضى كرده يا نه .\r\n2 - اينكه بداند مال ربا تلف شده و عوض آن در ذمه مورث آمده ولى نمىداند ذمه خود را برى كرده يا نه بنابراين ذمه او مشغول است و بايد از مالى كه مانده ذمه او را برى كند .\r\n3 - اينكه بداند مال ربا تلف شده ولى نداند كه آيا قبل از تلف صاحب آن را راضى كرده كه عوض آن در ذمه نيامده باشد يا راضى نكرده ، كه در اين صورت بنابر اقوى بايد ذمه او را از مال برى كند .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\n\r\nشرايط رباى حرام\r\nاگر چنانچه معامله ، خريد و فروش و مانند آن است ، دو شرط دارد :\r\n1 - اگر آن جنس ربوى اتحاد جنس داشته باشد يعنى چيزى را بخواهند به مثل خودش معامله كنند مثل گندم به گندم و بخواهند زياده بگيرند يا بدهند ولى اگر مقدارها مساوى باشد جايز است .\r\n2 - اينكه مكيل و موزون باشد يعنى آن جنس با كيل كردن يا وزن كردن مقدار آن تعيين شود ولى در رباى قرضى اين شرط نيست و بعداً خواهد آمد .\r\n\r\nشرط اول ربا\r\nمسئله 1 مراد از اتحاد جنس اتحاد جنس عرفى است كه معناى آن اين است كه از يك نوع باشند به حسب اصطلاح منطقى و ملاك آن نظر عرف است بنابراين گندم سرخ و زرد در نظر عرف يك جنس حساب مىشود و گندم و عدس دو جنس است .\r\nمسئله 2 اگر جايى را كه عرف يك جنس نمىداند شارع مقدس آن را يك جنس بداند مثل گندم و جو و يا فروع يك اصل مثل شير و پنير كه از شير گرفته مىشود بايد نظر شرع را متابعت نمايند ، و بايد دانست كه شير و پنير بنابر مشهور يك جنس حساب مىشوند ولى يك جنس بودن آن دو نيز خالى از اشكال نيست و احتياط واجب آن است كه يك جنس حساب شوند و توضيح امثال آن در مسئله 16 خواهد آمد .\r\nمسئله 3 در جايى كه نمىداند كه آيا در نظر عرف جنسى متحد است و يا مختلف معامله باطل است و نمىشود آن را معامله صحيح دانست .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nمسئله 4 دو چيزى كه از يك جنس است مثل گندم با گندم در صورتى كه خريد و فروش آنها به طور مساوى و نقد باشد اشكال ندارد ، ولى اگر نسيه باشد ربا و حرام است ، مثلًا اگر يك من گندم را بدهد به يك من گندم كه يك‌ماه بعد از اينكه معامله واقع شد بدهد ربا و حرام است ، يعنى همين مدت يك‌ماه سبب ربا مىشود و مدت هم در نظر مردم براى آن ارزش هست كه تساوى دو جنس را به هم مىزند .\r\nمسئله 5 دو چيزى كه از يك نوع مىباشند ولى مقدار آنها معلوم نيست كه آيا مساوى هست يا يكى زيادتر است خريد و فروش آنها باطل است ، مثل يك كيسه گندم به كيسه ديگر در صورتى كه مقدار آنها دقيقاً معلوم نباشد ، چون بايد تساوى احراز شود بلى براى فرار از ربا مىتوان هر كيسه‌اى را به قيمتى فروخت كه مساوى قيمت كيسه ديگر باشد و بعد از آن مىتوانند ذمه همديگر را از قيمت برى كنند .\r\nمسئله 6 دانه‌هايى كه از گندم باريك‌تر است و كوچكتر و آن را به عربى « عَلْس » گويند ، و همچنين دانه‌هايى كه مثل جوى پوست كنده است و آن را به عربى « سُلْت » گويند با گندم و جو يك جنس حساب نمىشوند و هر كدام نوع مستقلى است ، بنابراين خريد و فروش آنها به زياد و كم مانعى ندارد . و در واقع معنى علس گندم كوچك و معنى سلت جوى پوست كنده نيست كه گفته شود اولى از صنف گندم و دومى از صنف جو است .\r\nمسئله 7 تمام حبوبات غير از گندم و جو كه در نظر شرع انور يك جنس مىباشند هر كدام جنس جدايى حساب مىشوند ، پس مثل ارزن و\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nماش و عدس و غير اينها جنسهاى مختلفى مىباشند كه فروش هر يك به ديگرى با زياده و كم اشكال ندارد .\r\nمسئله 8 اقسام خربزه‌ها و اقسام هندوانه‌ها و اقسام زردآلوها و اقسام سيبها و اقسام انارها هر كدام يك جنس حساب مىشوند و همچنين پياز و پيازچه يك جنس حساب مىشوند .\r\nمسئله 9 گوشت هر حيوانى باگوشت حيوان ديگر كه از نوع ديگر است دو جنس حساب مىشود بنابراين گوشت گاو با گوشت گوسفند دو جنس حساب مىشوند و در گاوها فرقى بين گاو و گاوميش نيست و در گوسفندان فرقى بين بز و بره و ماده و نر نيست .\r\nمسئله 10 ماهى و ميگو دو جنس حساب مىشوند ، چون ميگو هم از نظر اسم و هم از نظر شكل با ماهىهاى ديگر تفاوت دارد بنابراين خريد و فروش آن دو با زياد يا كم ربا نيست .\r\nمسئله 11 شير هر حيوانى با شير حيوان ديگر كه از دو نوع هستند دو جنس حساب مىشود ، و روغن حيوانات هم همين طور است ، و روغن حيوانات با روغن حبوبات دو جنس حساب مىشوند ، و روغن حبوبات و مانند آن هم اختلافش مثل اختلاف حبوبات است ، مثلًا روغن بادام غير از روغن زيتون و گردو مىباشد .\r\nمسئله 12 سركه‌ها تابع چيزهايى كه از آن سركه مىگيرند مىباشند پس سركه خرما با سركه انگور دو جنس است .\r\nمسئله 13 پشم و مو و كرك حيوانات هم تابع خود آنهاست در اختلاف جنس .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nمسئله 14 دل و جگر و قلوه و روده و سرحيوان هر كدام جنس جدايى است و با گوشت آن نيز دو جنس حساب مىشوند .\r\nمسئله 15 در ربا فرقى بين جنس خوب و بد نيست در صورتى كه مبيع و ثمن ( يعنى جنسى را كه مىفروشند و عوضى را كه مىگيرند ) از يك جنس باشند پس خرماى اعلى و ادنى در باب ربا يك جنس حساب مىشوند .\r\nمسئله 16 مشهور اين است كه در ربا فروع هر جنسى با اصل آن يك جنس حساب مىشود مثل گندم و آرد آن و انگور و شيره آن و شير و پنير و دوغ و سرشير و كشك كه يك جنس حساب مىشوند ، ولى اين حكم به طور كلى دليلى ندارد و روايات در موارد به خصوصى وارد شده مثل گندم و آرد و بلغور ( سويق ) و انگور و كشمش ، و اينها در واقع همان چيز است كه صورت عوض كرده ، مثلًا آرد همان گندم خرد شده است به طور خيلى نرم ، و بلغور هم همين طور است ولى قدرى زبرتر از آرد است و كشمش انگور خشك شده است ، بنابراين شير و دوغ و روغن و سرشير و قره قروت ( غارا ) هر كدام جنس جدايى حساب مىشود و در شير و پنير احتياط واجب است كه از يك جنس حساب شوند اگرچه بعيد نيست كه آن دو هم در نظر عرف دو جنس باشند ، و سركه و انگور دو جنس جدا مىباشند ، و خلاصه اينكه در غير موارد ذكر شده در روايات در يك چيز بودن و دو چيز بودن ملاك نظر عرف است و فرع بودن چيزى براى اصلى از اصول ملاك يك جنس بودن نيست .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n\r\nشرط دوم ربا\r\nمكيل و موزون بودن جنس است ، بنابر اين در چيزهاى شمردنى مثل گردو ، و در چيزهاى متر كردنى مثل پارچه ، و چيزهايى كه اندازه‌گيرى آن به نظر خريدار و مشترى است مثل لباسهاى دوخته و چهارپايان و درختان خرما و غير آنها ، ربا نمىآيد و به زياد و يا كم مىشود فروخت .\r\nمسئله 1 ملاك مكيل و موزون بودن هر جنسى زمانى است كه آن جنس را مىفروشند و آنچه عده‌اى گفته‌اند كه ملاك زمان پيغمبر صلىالله عليه وآله و سلم است دليل محكمى ندارد .\r\nمسئله 2 جنسى كه در بعضى از شهرها با وزن و در بعضى ديگر با شماره و غير آن فروخته مىشود مشهور آن است كه هر شهرى حكم خودش را دارد ولى اظهر آن است كه آن جنس ربوى نيست حتى اگر با وزن بفروشند ولى احتياط مستحب است كه آن را ربوى حساب كنند و همچنين است اگر چيزى در يك شهر با وزن و غير آن فروخته مىشود ، مثل تخم مرغ كه در اين زمان حتى در يك مغازه دو جور خريد و فروش مىشود ، ربوى نيست .\r\nمسئله 3 چيزى كه با وزن فروخته مىشود و از يك جنس است بايد عوض آن را هم با وزن حساب كنند ، ولى اگر پيمانه هم مثل وزن دقيق باشد مثل قوطىهاى كنسرو ماهى كه با ماشين پر مىشود و مقدار معينى\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nدارد اگر عوض آن را با پيمانه و يا وزن حساب كنند جايز است و ملاك دقت در مقدار است كه زياده‌اى كه سبب ربا مىشود لازم نيايد .\r\nمسئله 4 ملاك در اينكه چيزى وزنى يا پيمانه‌اى باشد نظر نوع مردم است بنابراين اگر چيزى كه نوع مردم آن را بدون وزن و يا پيمانه مىفروشند كسى به دلخواه خود با وزن و يا پيمانه بفروشد ربوى حساب نمىشود .\r\nمسئله 5 آب و خاك و مانند اينها كه با وزن و يا پيمانه نيست ربوى نيست ولى بعضى از خاكها مثل خاك سرخ و ارمنى كه با وزن فروخته مىشود ربوى است و همچنين است بعضى از آبهاى معدنى كه در زمان ما در شيشه و مانند آن پيمانه‌اى مىفروشند ربوى حساب مىشود .\r\nمسئله 6 ميوه‌هايى كه وقتى بر درخت است بدون وزن و پيمانه فروخته مىشود و وقتى چيده شد با وزن و پيمانه مىفروشند ظاهر آن است كه هر حالى حكم همان حال را دارد بنابراين وقتى ميوه بر درخت است ربوى نيست و وقتى چيده شد ربوى مىشود .\r\nمسئله 7 فروختن حيوان زنده به گوشت مكروه است ولى فروختن گوشت به حيوان زنده مكروه نيست .\r\nمسئله 8 گندمى كه در آن كمى از كاه و دانه‌هاى علف هست به طورى كه در نظر عرف چيز مهمى حساب نشود معاوضه آن به گندم خالص به طور مساوى اشكال ندارد ، ولى اگر گندم مثل گندمى كه خالص\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nشده براى آسيا كردن باشد و بخواهند با گندم معمولى بازار خريد و فروش كنند ربا در آن مىآيد و بايد مقدار خالص گندمى كه چيزى مخلوط آن است معين باشد تا زياده‌اى در معامله‌اى نيايد .\r\nمسئله 9 اگر داخل گندم و مانند آن دانه‌هاى علف و مانند آن از چيزهايى كه خودش داراى قيمت قابل اعتنايى است باشد اشكالى در خريد و فروش آن به زياده يا كم نيست ، ولى اگر مخلوط آن ، چيز قابل اعتنايى باشد و قيمتى نداشته باشد ربا در آن مىآيد و معامله آن بدون تعيين مقدار خالص آن باطل است .\r\nمسئله 10 خريد و فروش خرماى تازه كه آن را رطب گويند با خرماى خشك شده كه آن را تمر گويند حتى به طور مساوى كراهت دارد ، ولى خريد و فروش چيزهاى تر مثل گندم نمناك و مانند آن به خشكِ همان جنس به طور مساوى اشكال ندارد ، ولى اگر ترى آن به قدرى است كه در نظر عرف زيادى اجزاى آب در آن قابل اعتناست مثل برنج خيس شده براى پختن با برنج خشك ، خريد و فروش آن به جنس خشك ربا و حرام است .\r\nمسئله 11 خريد و فروش ميوه‌هاى تر به خشك به طور مساوى اشكال ندارد غير از خرماى تر به خشك كه گذشت كه مكروه است .\r\nمسئله 12 اگر يكى از دو جنس كه مثل هم مىباشند زيادتر از ديگرى است ولى به آنكه كمتر است چيزى از غير جنس آن اضافه شود معامله از ربوى بودن خارج مىگردد ، مثلًا اگر هزار درهم و دو دينار را\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nبفروشد به دو هزار درهم اشكال ندارد چون زياده هزار درهم دو دينار است كه از جنس مخالف مىباشد ، و همچنين است اگر چيز ديگرى به آن اضافه كنند ، مثلًا هزار درهم و يك من گندم را بدهند به دو هزار درهم و همين طور است اگر فرض شود كه اسكناس به اعتبار پشتوانه آن از اجناس ربوى حساب شود مىتوان مثلًا هزار تومان آن را با يك من گندم بفروشند به هزار و صدتومان ، ولى نمىشود هزار تومان را قرض بدهند به هزار و صد تومان مثلًا به مدت يك‌ماه ، و فروش با قرض فرق دارد ، ولى خواهد آمد كه اسكناس چون مكيل و موزون نيست ربا در فروش آن نمىآيد .\r\nو بايد دانست كه اين عمل كه بيع با ضميمه به آن مىگويند نزد اكثريت قريب به اتفاق فقها صحيح است و روايات معتبره از اهل بيت عصمت و طهارت عليهم‌السلام دراين باره هست و احكام خداوند متعال را نمىشود با عقول قاصره در آن قياس كرد و نظر داد ، در اينجا لازم مىدانم كه چون بعضى از مؤمنين در اين‌گونه معاملات حساسيت خاصى از خود نشان مىدهند يكى از اين روايات را در اينجا براى تيمّن و تبرّك و جواب بعضى از اشكالات ايشان نقل كنم ولى توصيه مىكنم كه مؤمنين تا مىتوانند طريق احتياط را پيش گيرند و تا خيلى لازم نباشد از اين راهها وارد نشوند و خود را بدهكار نكنند :\r\n« فىالصحيح عن عبدالرحمن بن حجاج عن ابى عبدالله عليه السلام فىحديث قال : فقلت له أشترى الف درهم و دينار بألفى درهم فقال ( ع ) لابأس بذلك ان أبى كان أجرأ على أهل المدينة منّى ، فكان يقول هذا فيقولون : انما هذا الفرار ، لوجاء رجل بدينار لم يعط الف درهم ، ولوجاء بألف درهم لم\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nيعط ألف دينار و كان يقول لهم نعم الشىء الفرار من الحرام الى الحلال » وسائل‌الشيعه ، چاپ اسلاميه ، جلد 12 ، باب 6 من ابواب الصرف ، حديث 1 ترجمه حديث : عبدالرحمن بن حجاج در روايتى كه سند آن صحيح است در قسمتى از يك حديث گفته كه گفتم به امام صادق عليه السلام من مىخرم هزار درهم و دينارى را به دو هزار درهم پس حضرت فرمود اشكالى ندارد ، پدر من جرأت دارتر از من بود بر اهل مدينه و هميشه مىفرمود اين مطلب را پس مىگفتند اين نيست جز فرار از ربا ، اگر يك مردى يك دينار بياورد به او هزار درهم نمىدهند ، و اگر هزار درهم بياورد به او هزار دينار نمىدهند و هميشه مىفرمود براى ايشان خوب چيزى است فرار از حرام به سوى حلال .\r\nبنابراين اگر راهى را شرع مقدس معين فرمود كه ربا نباشد به دنبال آن راه رفتن كار خوبى است مثل اينكه مثلًا شخصى به قصد اينكه مبتلا به ربا نشود دنبال معاملات غير ربوى برود در اينجا نمىشود گفت چون قصدش فرار از ربا است آن معاملات او كه ربا نيست صحيح نيست . و بايد دانست كه درهم و دينار پول رايج آن زمان بوده است كه خريد و فروش مىشده و مردم هم با عقل قاصر خود اشكال مىكرده‌اند ، ولى آنچه مهم است اين است كه مؤمنين توجه داشته باشند كه شارع مقدس چه چيز را ربا دانسته و حرام ، و چه چيز را بيع دانسته و حلال ، و اين مختصر را گنجايش توضيح بيشتر نيست .\r\nمسئله 13 اسكناس مكيل و موزون نيست و خود آن مال است و مىتوان آن را خريد و فروش كرد به زيادتر و يا كمتر مثلًا هزار تومان\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nبفروشند به هزار و صد تومان چه نسيه باشد يا نقد ، در صورتى كه غرض عقلايى به آن خريد و فروش تعلق گرفته باشد مثلًا ريال ايرانى را با دينار عراقى معامله كنند چون هر كس وارد هر مملكتى مىشود از پول رايج آن مملكت احتياج دارد و يا يك اسكناس هزار تومانى را بخواهد معامله كند به نوزده عدد پنجاه تومانى چون پول خرده لازم دارد اين رقم معامله اگر نقدى هم باشد غرض عقلايى در آن هست و اما در معامله هزار تومان به مثل آن و زيادى دادن براى اينكه نياز خود را بر طرف كند اقدام به خريد و فروش نسيه‌اى كردن مانعى ندارد ولى بدون هيچ غرضى مثل اينكه اين اسكناس هزار تومانى را بدهد و آن را كه هيچ فرقى با اين ندارد به عوض آن به عنوان ثمن بگيرد و چيزى زيادى بدهد لغو و غررى است و اين معامله باطل است ، البته بايد دانست كه اگر به عنوان قرض اسكناسى بدهد و زيادتر بگيرد به هرطور كه باشد حرام است .\r\nآنچه گفته شد بر حسب موازين شرعيه است اما مؤمنين مجبور نيستند كه از اين راههاى شرعى استفاده كرده و معاملاتى كه براى آنها ضرر دارد بنمايند ، تشخيص ضرر و نفع معاملات به عهده خود اشخاص است و بىاشكال بودن معامله شرعى براى سهولت امر براى بعضى از مردم كه مجبورند به اين قسم معاملات ، دليل اين نمىشود كه مردم خود را گرفتار بانكها و غير آنان بنمايند .\r\nهمين طور كه شارع مقدس جلوى كسى كه اموال خود را مىخواهد به كسى ببخشد نگرفته اگر چه اين بخشش سبب سخت شدن امور براى او بشود مگر در جايى كه واجب ديگرى مثل نفقه عيال بر او واجب باشد كه\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nدر اينجا بخشش هم نسبت به اين مقدار جايز نيست و خلاصه اينكه شخص براى اين‌گونه معاملات بايد خيلى مواظب باشد تا مصلحت خود را تشخيص دهد و باز بودن اين راهها براى رفع مشكلات مردم تسهيلى است از شرع مقدس و منور اسلام ( اعلى اللّه كلمته ) .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\n( 3 ) احكام بعضى از مسائل مستحدثه راجع به بانكها و غير آن\r\nبا توجه به اينكه اوضاع و احوال زمان دائماً در تغيير و تحول است و تغييرات و پديده‌هاى نو ، خواه ناخواه در جهات زندگى فردى و اجتماعى بشر اثر مىگذارد و چون شريعت مقدس اسلام اختصاص به يك زمان نداشته بلكه همگام با تمام تحولات و نوآوردهاى روزگار ، پيش مىرود و در تمام شئون زندگى و در كيفيت انجام وظايف دينى و داد و ستدها براى مردم هر زمانى مطابق همان زمان وظيفه معين كرده است . بنابراين لازم بود حكم شرعى مسائل مورد ابتلاء روز را كه سؤالات زيادى از آنها مىشود در رساله مستقلى بيان كنيم و اين رساله بدين منظور تحرير گرديد . اميدواريم مورد استفاده مؤمنين قرار بگيرد و براى ما نيز ذخيره اخروى بوده باشد ( ان شاء الله تعالى ) .\r\n\r\nمسائل مربوط به بانكها\r\nبانكها بر سه نوعند : 1 - بانكهاى شخصى 2 - بانكهاى دولتى 3 - بانكهايى كه به شركت دولت و مردم تأسيس مىشود .\r\n1 - بانكهاى شخصى : بانكهايى كه به وسيله يك يا چند نفر تأسيس و سرمايه گذارى مىشود ، اين بانكها را شخصى و اهلى مىنامند .\r\nمسئله 1 وام گرفتن از اين بانكهاى شخصى و وام دادن به آنها كه\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nدر آن شرط سود و فايده شده باشد جايز نيست و ربا و حرام است ، ولى مىتوان با انجام دادن عملى كه ذيلًا اشاره مىشود ، از ارتكاب به حرام و از ابتلاء به ربا دور شد ، و آن اينكه شخصى كه مىخواهد وام بگيرد ، كالا و جنسى را از بانك و يا وكيل او به نسبت معينى 10 % يا 20 % از قيمت بازار گرانتر بخرد ، به شرط اينكه بانك مبلغ مورد تقاضاى او را تا مدت معينى به او قرض دهد و يا اين كه كالا و جنسى را به بانك يا وكيل او به كمتر از قيمت بازار به نسبت معينى بفروشد ، به شرط اينكه بانك مبلغ مورد تقاضاى او را قرض دهد ، و همين طور در عكس قضيه ، اگر بخواهد وام به بانك بدهد ، بانك كالا و جنسى را بيشتر از قيمت بازار از او بخرد به شرط اينكه مبلغ مورد نظر را به بانك قرض دهد يا اينكه كالا و جنسى را به كمتر از قيمت بازار ، بانك به او بفروشد به شرط اينكه مبلغى را تا مدت معينى به بانك قرض دهد و با اين كار مىتوان از ربا دور شد .\r\nو نيز فروختن مبلغى به ضميمه چيزى به مبلغ بيشترى تا مدت معينى مانند اين كه يكصد تومان را به ضميمه يك قوطى كبريت و يا يك عدد استكان مثلًا بفروشند به يكصد و ده تومان به مدت دو يا سه ماه يا بيشتر جايز است ، و حكم اول مسئله را پيدا مىكند و اين عمل در واقع ربا نيست بلكه فروختن مجموع است و حساب هر يك به تنهايى در نظر عرف در اين گونه معاملات مطرح نيست .\r\nمسئله 2 در مسئله قبل گفته شد كه حكم قرض دادن به بانك\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nمانند حكم قرض گرفتن از بانك است ، چنانچه در قرار داد وام شرط فايده و سود شده باشد ربا و حرام است و فرق نمىكند پولى كه به بانك داده مىشود به نحو سپرده ثابت باشد كه در اين نحو حساب صاحب پول بر حسب قرار داد تا مدت معينى نمىتواند از پول خود استفاده كند يا به نحو حساب در گردش كه هر موقع بخواهد مىتواند از پول خود استفاده كند ، ولى چنانچه شرط سود نشده باشد و اگر سودى هم به او ندهند خود را طلبكار نمىداند و مطالبه نخواهد كرد ، در اين صورت گذاشتن پول نزد آن بانك جايز است و اشكال ندارد و تنها اگر مىداند كه بانك چيزى اضافه مىدهد و او هم به آن اميد پول را به بانك بدهد در صورتى كه الزام و التزامى در كار نباشد موجب ربا نمىگردد بلكه اين مثل كسى است كه پولش را به عنوان قرض‌الحسنه به كسى مىدهد كه مىداند او به مستحب شرعى عمل مىكند و چيزى به رضايت خود اضافه به او مىدهد . ولى احتياط مستحب آن است كه از اين نحو خوددارى نمايد . و در صورتى كه اوراق اين نحو معاملات بانك را امضا كند مثل اين است كه الزام بانك را پذيرفته باشد و اين مطلبى است كه در دفاتر ثبت خواهد شد به نحو الزام و التزام مگر اينكه قصد او فقط امضاى سند اصل قرض باشد نه سود آن .\r\n2 - بانكهاى دولتى : آن بانكى است كه بوسيله دولت سرمايه‌گذارى شده و به سرمايه دولت مىباشد نه به سرمايه اشخاص .\r\nمسئله 3 گرفتن پول از بانكهاى دولتى و تصرف در آن بدون\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nاجازه حاكم شرع و يا وكيل او جايز نيست چون دولتها آنچه دارند يا از اموال عمومى و يا از اموال خصوصى است و از جمله در بانك دولتى پولهايى به حساب اموال عمومى به حساب دولت است و پولهايى هم به حساب اشخاص است . بنابراين نسبت به اموال عمومى و جدا كردن آن از اموال خصوصى و به عكس جدا كردن اموال خصوصى از اموال عمومى احتياج به اذن حاكم شرع دارد ، چون او ولىّ اموال عمومى است و تصرف در آنچه گرفته مىشود از بانكهاى دولتى از باب مجهول المالك براى اغنيا جايز نيست و اساساً نظام بانكى بر ثبت اسماء مشتريان در دفاتر است بنابراين مورد مجهول المالك يا اصلًا ندارد يا اگر دارد خيلى كم است مثل اينكه وقتى بعد از هر صد سال يا كمتر بر حسب نظم مخصوصى كه دارند اسناد مشتريان قبلى را مثلًا از بين ببرند و اسامى اشخاص مجهول شود .\r\nمسئله 4 قرض گرفتن از بانكهاى دولتى در صورتى كه شرط سود و فايده در آن شده باشد جايز نيست و ربا و حرام است ، و فرق نمىكند كه قرض با وثيقه بوده باشد يا بدون وثيقه و وثيقه سند ملكى باشد و يا اسناد اعتبارى مانند سفته و غيره ، ولى چنانچه حاكم شرع يا وكيل او صلاح بداند كه كسى چيزى از پولهاى بانكهاى دولتى بگيرد و اجازه دهد ، تصرف در آن پول جايز است ، از جهت اينكه حاكم شرع ولىّ مسلمين است نه از باب مجهول‌المالك چون مجهول‌المالك مصرفش فقرا هستند نه اغنيا .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nمسئله 5 سپردن پول به بانك دولتى به قصد زياد شدن آن و گرفتن سود و فايده بر آن پول جايز نيست ربا و حرام است ولى براى جلوگيرى از ابتلا به ربا و حرام مىتواند در نيت خود شرط گرفتن سود و فايده قرار ندهد و بنا بر اين گذارد كه اگر بانك سود و فايده ندهد خود را طلبكار نمىداند و مطالبه نخواهد كرد در اين صورت اگر بانك فايده‌اى داد مىتواند با اجازه حاكم شرع يا وكيل او آن فايده را بگيرد و در آن تصرف كند ، از باب اينكه حاكم شرع مىتواند به بانك اذن دهد كه چيزى به ديگرى ببخشد چون ولىّ مسلمين است ، و اساساً قرارداد اگر از يك طرف باشد دادن چيزى كه زياده است به كسى كه قرض داده مستحب است ، ولى احتياط اين است كه اين زياده را نگيرند ، چون با امضاى قرض دهنده قراردادهاى بانكى همين طور كه معمول است ممكن است گفته شود اين كار نيز برگشت مىكند به قرار داد از طرف قرض دهنده اگر چه ظاهر اين است كه تا قصد قرض دهنده از امضا گرفتن سود به عنوان قرارداد بانكى نباشد ربا نمىشود .\r\nو بايد دانست كه آنچه گفته شد درباره قرض از بانك يا قرض دادن به بانك است ، و اما معاملات ديگرى كه بانك دارد از باب مضاربه و سرمايه‌هاى كوتاه مدت و بلند مدت و شركت و مانند اينها از عقود اسلامى كه در بانكهاى جمهورى مقدس اسلامى ايران معمول است احكام ديگرى دارد كه در خصوص مضاربه در كتاب مضاربه گذشت .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n3 - بانكهاى مشترك دولت و مردم : از بحث بانكهاى دولتى حكم بانكهايى كه به شركت با دولت سرمايه‌گذارى شده است نيز معلوم مىگردد و گرفتن پول از آنها با اذن حاكم شرع به آن طور كه گفته شد جايز است اما حكم بانكهاى غير اسلامى مانند بانكهاى بلاد كفر چه دولتى باشد چه شخصى گرفتن پول از اين بانكها جايز است و تصرف در آن احتياج به اجازه حاكم شرع يا وكيل او ندارد ، و اما سپردن پول به اين بانكها و گرفتن سود از آنها در صورتى كه بانك كفار حربى باشد جايز است چون كافر حربى خود و آنچه در ملك اوست مال مسلمانان است و آن مقدارى كه به عنوان فايده پول از آنان مىگيرند از باب حق خود از او استنقاذ مىكنند يعنى حق خود مسلمانان است كه از آنها مىگيرند .\r\n\r\nاعتبارهاى بانكى\r\nواردات كالا - كسى كه بخواهد جنس و كالاهاى اجنبى از كشورهاى خارجى وارد كند ، بايد بنابر مقررات بين‌المللى در نزد يكى از بانك‌هاى كشور وارد كننده كالا گشايش اعتبار كند و بانكى كه در نزد او گشايش اعتبار شده متعهد مىشود كه پس از انجام گرفتن مقدمات معامله بين طرفين فروشنده و خريدار چه از طريق مكاتبه و يا از طريق نمايندگى فروشنده در كشور خريدار به موجب فاكتور صادر شده از طرف فروشنده با تمام مشخصات و اوصاف كالاى مورد معامله از جهت كيفيت و كميت ، مبلغ مورد اتفاق طرفين را به وسيله بانك كشور فروشنده به فروشنده\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nبپردازد و با اين اقدام 10 % يا 20 % كل بهاى مورد سفارش را از سفارش دهنده دريافت مىكند ، تا تماميت معامله از طرف خريدار به فروشنده اعلام شود تا اسناد حمل را جهت دريافت بهاى كالا به بانك تحويل دهد ، و با تحويل گرفتن اسناد ، عمل كالا ، بر طبق مشخصات مذكور در موقع گشايش اعتبار ، تمام مبلغ را به فروشنده مىپردازد .\r\nصادرات كالا - كسى كه بخواهد جنس و كالايى را به خارج كشور صادر كند بايد طبق مقررات ، اعتبارى در بانك گشايش شود تا بانك طبق تعهد خود نسبت به پرداخت قيمت كالا و دريافت اسناد بر حسب مقررات جاريه اقدام نمايد و نتيجتاً عمل بانك در هر دو مورد صادرات و واردات يك چيز است و در واقع فرقى با هم ندارد و براساس تعهد پرداخت مبلغ كالاى مورد معامله و گرفتن اسناد حمل و تحويل آن بر سفارش دهنده انجام مىگيرد .\r\nو نوع ديگرى اعتبار بانكى هست و آن اينكه فروشنده كالا و يا نماينده او صورت و ليست كالا را با ذكر تمام مشخصات آن كمّاً و كيفاً بدون اينكه قبلًا مذاكره و معامله‌اى با طرف مقابل يعنى خريدار انجام داده باشد ، به بانك مىفرستد و به بانك وكالت مىدهد كه اسناد را به طرف مقابل كه خريدار باشد عرضه كند ، اگر خريدار به قيمت عرضه شده قبول كرد ، تقاضاى گشايش اعتبار مىكند ، آن موقع بانك بر حسب مقررات خود با دريافت 10 % يا 20 % مثلًا از مبلغ قيمت كالا قرارداد انجام معامله را با\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nخريدار مىبندد و تعهد مىكند كه تمام مبلغ را به فروشنده پرداخت نمايد و اسناد حمل آن را گرفته و به خريدار تسليم نمايد .\r\nمسئله 6 اين عمل بانك كه قبول گشايش و انجام تعهدات باشد جايز است ، همين‌طورى كه براى خريدار نيز عمل گشايش اعتبار جايز است و اشكال ندارد .\r\nمسئله 7 جايز است بانك بابت انجام عمل گشايش و تعهدات مربوطه مبلغى از سفارش دهنده و خريدار به عنوان كارمزد دريافت بدارد و اين عمل بانك را مىشود از نظر شرع به يكى از دو عنوان فقهى تطبيق كرد :\r\n1 - ممكن است گفته شود كه خريدار بانك را براى اين عمل اجير مىكند و كارمزد پرداختى را كه با نسبت معينى از بهاى كالاى مورد سفارش كه مورد توافق بانك و خريدار مىباشد ، بابت اجرت عمل مزبور به بانك مىپردازد ، و در صورتى كه اين عمل با بانك دولتى انجام گردد ، چون بانك از پولى كه در اختيار دارد ، قيمت كالاى مورد سفارش را به فروشنده مىدهد ، لازم است از حاكم شرع يا وكيل او اجازه داشته باشد و همين طور در مسائل بعدى اگر طرف معامله بانك دولتى بوده باشد .\r\n2 - ممكن است اين عمل از باب عقد جعاله بوده باشد ، يعنى سفارش دهنده با بانك قرار مىگذارد كه اگر بانك عمل گشايش اعتبار\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nرا براى او انجام دهد ، مبلغى را كه به عنوان كارمزد مىگيرد ، به بانك بپردازد و بانك پس از انجام عمل گشايش اعتبار حق دارد كه آن مبلغ را از او دريافت بدارد ، و ممكن است عمل بانك را يك نوع معامله خريد و فروش بدانيم از اين جهت كه بانك مبلغ سفارش را با ارز خارجى و به پول كشور فروشنده كالا به او مىپردازد و از خريدار به پول رايج كشور خودش عوض آن را مىگيرد ، پس آن ارز خارجى را در ذمه خريدار به پول كشور خودش با فايده‌اى كه مىگيرد ، مىفروشد و چون مورد معامله ارزى دو نوع مختلف مىباشد ، اشكالى پيدا نمىكند و جايز است ، بلكه اگر از يك نوع نيز باشد از باب خريد و فروش اسكناس براى اين غرض عقلايى اشكال ندارد .\r\nمسئله 8 آيا جايز است كه بانك برحسب تقاضاى سفارش دهنده مبلغ كالاى مورد سفارش را تا مدت معينى مطالبه نكند و بابت آن ، مبلغى از سفارش دهنده بگيرد ؟\r\nظاهر اين است كه گرفتن مبلغ اضافى و فايده براى بانك جايز باشد و اين عمل چون به عنوان قرض نبوده است كه سود و فايده براى قرض بوده باشد ربا نمىشود ، بلكه برحسب تقاضاى سفارش دهنده و به امر او بوده است و برطبق قانون اتلاف بابت ضمان زيان تأخير و دير كرد پرداخت پولى كه در ارز خارجى در ذمه خريدار به فروشنده داده است دريافت مىدارد ، اشكال ندارد ، ولى چنانچه مبلغ سفارش را به عنوان قرض تا مدت معين به خريدار بدهد و براى آن مدت\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nسود و فايده بگيرد ، جايز نيست و ربا خواهد شد مگر آنكه علاوه بر تأخير انداختن پول ، بانك در ضمن ، عملى مربوط به اين معامله براى خريدار انجام داده باشد و آن مبلغ فايده را بابت آن عمل از باب جعاله سفارش دهنده به بانك بدهد ، در اين صورت گرفتن آن فايده جايز است و اشكال ندارد .\r\nو در آنچه گفته شد فرق نمىكند كه به جاى بانك شخص ديگرى مثلًا تاجرى كه مورد اعتماد طرفين فروشنده و خريدار بوده باشد ، آن اعمال را انجام دهد .\r\n\r\nنگهدارى كالا بوسيله بانك\r\nگاهى مىشود كه بانك كالا را به حساب وارد كننده نگهدارى مىكند پس از آنكه قرارداد معامله بين وارد كننده و صادر كننده تمام شده باشد و بانك مبلغ سفارش را به فروشنده پرداخت كرده باشد و با رسيدن اسناد و كالا به خريدار ابلاغ مىكند ، پس اگر وارد كننده از آن در موعد معين تأخير كند ، بانك كالا را به حساب او نگهدارى مىكند و در مقابل اجرتى براى اين عمل دريافت مىدارد ، و گاهى بانك نگهدارى و حفاظت كالا را به حساب فروشنده انجام مىدهد ، و اين در صورتى است كه صادر كننده كالا را بدون قرارداد و معامله قبلى حمل كرده و اسناد را به بانك فرستاده باشد تا بانك به بازرگانان شهر عرضه كند ، اگر كسى حاضر به خريد آن نشد ، آن موقع كالا را به حساب فرستنده كالا با دريافت كارمزد\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nنگهدارى مىكند .\r\nمسئله 9 در هر دو مورد چه كالا را بانك به حساب خريدار نگهدارى كند ، و چه به حساب فرستنده چنانچه گرفتن كارمزد و اجرت نگهدارى كالا به نحو شرط ضمن عقد بوده ، ولو با بودن در ذهن طرفين و توجه به آن در اين گونه معاملات ، و يا اينكه عمل نگهدارى به درخواست يكى از وارد كننده يا صادر كننده بوده است ، در اين صورت گرفتن اجرت و كارمزد براى آن جايز است ، و همچنين است اگر تصريح به شرط نشده باشد بلكه خود معاهده با بانك كافى است براى اينكه به عنوان جعاله يا اجاره بتواند اجرت را بگيرد و اينكه هيچ معاهده يا شرطى نباشد خلاف آن چيزى است كه واقع مىشود بين بانك و مشترى او .\r\nو اگر حمل كالا و ارسال اسناد به وسيله بانك با قرارداد قبلى بين وارد كننده و صادر كننده صورت گرفته و بانك وصول اسناد را به وارد كننده ابلاغ كند و او از تحويل و گرفتن اسناد خوددارى كند ، جايز است بانك براى رسيدن به حق خود كه قيمت سفارش را به فروشنده پرداخت كرده است كالا را به ديگرى واگذار كند ، چون در اين‌گونه موارد بانك وكالت دارد و مجاز است كه از طرف وارد كننده كالا را به ديگرى بفروشد و اجازه در فروش اجازه در خريد است ، لذا خريدن آن كالا نيز جايز است .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n\r\nضمانت نامه‌هاى بانكى\r\nشخصى انجام كارى را چه از دولت و چه از اشخاص به نحو مقاطعه كارى قبول مىكند مانند ساختمان مدرسه يا بيمارستان يا جاده سازى و مانند اينها ، و در ضمن قرار داد ، صاحب كار براى اطمينان خود از مقاطعه‌كار ضمانت نامه بانكى براى مبلغ معينى مطالبه مىكند ، كه در صورت تخلف مقاطعه‌كار از انجام اصل كار و يا تخلف از شرايط قرارداد به عنوان خسارت احتمالى آن تخلف از ضمانت‌نامه استفاده كرده و مبلغ وجه‌الضمان را دريافت بدارد ، و مقاطعه كار به بانك مراجعه مىكند و از بانك تقاضاى صدور ضمانت‌نامه‌اى به مبلغ مورد تقاضاى صاحب كار مىكند ، و بانك با دريافت تضمين لازم براى مقاطعه كار ضمانت‌نامه صادر مىكند و براى صدور ضمانت‌نامه با نسبت مبلغ وجه الضمان از مقاطعه كار كارمزد دريافت مىكند .\r\nدر اينجا چند مسئله است :\r\nاول - در صحت اين نوع ضمانت است ، ظاهر اين است كه در صورت تحقق عقد ضمان به هر نحوى كه دلالت بر وقوع آن عقد كند ، چه به لفظ باشد به طور صيغه ايجاب و قبول يا به غير لفظ ، و هر عملى كه دلالت بر آن كند و نزد شرع صحيح باشد و فرق ندارد در اينكه ضامن به صاحب كار تعهد نمايد كه مقاطعه‌كار بدهى خود و وجه الضمان را بپردازد ، يا تعهد كند كه مقاطعه‌كار به تعهدات و شرايط خود وفا كند و در صورت تخلف\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nوجه‌الضمان را بپردازد .\r\nدوم - اينكه واجب است بر مقاطعه‌كار و تعهد كننده عمل كه در صورت تخلف از انجام قرارداد ، به شرط خود كه پرداخت وجه الضمان در صورتى كه اين شرط ضمن عقدى قرارداده شده باشد ، وفا كند و اگر از پرداخت وجه‌الضمان خوددارى كند ، صاحب كار به بانكى كه ضمانت‌نامه صادر كرده مراجعه مىكند و چون صدور ضمانت‌نامه به تقاضا و درخواست مقاطعه كار بوده او ضامن بانك مىباشد ، آنچه بانك مىپردازد و خسارت مىكشد بايد مقاطعه‌كار بپردازد و بانك حق دارد از او مطالبه كرده و دريافت كند .\r\nسوم - اينكه كار مزد مخصوصى كه بانك بابت انجام ضمانت‌نامه از مقاطعه كار مىگيرد ، ظاهراً جايز باشد براى اينكه صادر كردن ضمانت‌نامه عمل محترم است و اجرت گرفتن در عمل محترم جايز است ، و پرداخت كارمزد به بانك براى صدور ضمانت‌نامه ظاهرا از باب عقد جعاله است كه مقاطعه كار مبلغ كارمزد را جُعل قرار مىدهد جهت عمل مزبور ، و ممكن است از باب اجاره بوده باشد كه بانك را به اين مبلغ براى عمل مزبور اجير قرار داده است ، ولى از باب صلح و يا عقد جداگانه‌اى نمىباشد .\r\n\r\nفروش سهام\r\nگاهى شركتهاى سهامى براى فروش سهام و اسناد بهادار خود بانكها را واسطه قرار مىدهند و بانكها با دريافت مبلغى برحسب قرارداد\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nبه عنوان واسطه به فروش و صرف آن سهام و اسناد اقدام مىكنند .\r\nمسئله 10 اين قرارداد با بانكها جايز است براى اينكه عمل بانك يا از باب اجاره است كه شركت سهامى ، بانك را در مقابل پرداخت آن كارمزد براى اين كار ( فروش سهام ) اجير خود قرارداده است ، و يا از باب جعاله ، كه شركت سهامى متعهد شده است كه اگر بانك اين كار را براى او انجام دهد ، اين مبلغ را به او بپردازد ، در هر دو صورت اين قرارداد و معامله با بانك صحيح است و بانك با انجام دادن عمل مزبور حق دارد كار مزد تعيين شده را دريافت كند .\r\nمسئله 11 فروش و خريد سهام و اسناد بهادار از شركتهاى سهامى در صورتى كه در آن شركتها معاملات ربوى انجام نمىشود ، جايز است ولى اگر معاملات ربادار در آن شركتها انجام شود ، خريد سهام ولو به نحو شركت جايز نيست .\r\n\r\nحوالجات داخلى و خارجى\r\nدر اينجا چند مسئله وجود دارد و حواله بر چند نوع مىباشد :\r\nاول - اينكه مشترى پولى در بانك داشته باشد و از بانك تقاضا كند كه چك بانكى يا حواله‌اى به عهده يكى از شعب خود در داخل كشور و يا به يكى از بانكهاى طرف حساب خود در خارج كشور صادر كند ، و مشترى مبلغ چك يا حواله را در آن محل دريافت مىكند ، و بانك بابت اين عمل كارمزد و حق العمل از مشترى دريافت مىكند گرفتن اين كارمزد و حق‌العمل را ممكن است به اين نحو تصحيح كرد كه چون بانك\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nشرعاً ملزم نيست پولى كه از مشترى گرفته در شهر ديگر يا كشور ديگر بپردازد و حق دارد كه در همان محلى كه از مشترى پول گرفته بپردازد براى مزد كارى كه بر او واجب نبوده و انجام داده مىتواند اين مبلغ را به عنوان كارمزد بگيرد كه پول مشترى را در شهر ديگر و يا در كشور ديگر به او بپردازد .\r\nدوم - اينكه مشترى پولى در نزد بانك نداشته باشد و بانك براى مشترى چك يا حواله‌اى صادر مىكند كه در داخل يا خارج كشور به مشترى خود قرض دهد ، و برگشت اين كار به وكالت دادن به مشترى است كه پول را به عنوان قرض دريافت كند و براى اين عمل بانك كارمزدى از مشترى مىگيرد ، و ممكن است گرفتن اين كارمزد را نيز به اين نحو تصحيح كرد كه اين مبلغ اضافه را به بانك ببخشد و يا به راه ديگرى از راههاى فرار از ربا اجرت را حلال نمايد ولى قرض‌دهنده براى كارهايى كه براى قرض دادن خود مىكند نمىتواند اجرت بگيرد چه اين كارها كم باشد يا زياد .\r\nو اگر چنانچه حواله‌اى كه در خارج كشور به مشترى مىدهد به پول كشور خارج بوده باشد و مشترى وكالتاً از بانك آن پول را براى خود قرض مىگيرد سپس بانك حق دارد كه طلب خود را به همان پول خارجى از او مطالبه كند و چون از آن حق خود صرف نظر مىكند جايز است كه مبلغى به عنوان كارمزد بابت آن دريافت كند ، و يا اينكه مىتواند\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nآن پول خارجى را با پول كشور مشترى به ضميمه اضافه‌اى كه به نام كارمزد مىگيرد تبديل و معاوضه كند .\r\nسوم - اينكه شخص مبلغى را در شهر خود به بانك مىدهد تا معادل آن را در داخل يا خارج كشور از بانك طرف آن بانك دريافت كند مثلًا پولى را در نجف اشرف به بانك مىدهد كه در بغداد بگيرد يا در شام و لبنان و يا كشور ديگرى بگيرد و بانك بابت اين كار ، كارمزد و حق‌العمل مىگيرد ، عمل حواله‌اى مزبور اشكال ندارد و جايز است ، و همين طور گرفتن كارمزد و اجرت بر اين عمل اشكال ندارد و جواز گرفتن اجرت و مبلغ اضافى از سه راه و بيشتر قابل تصحيح است :\r\nاول اينكه گفته شود كه اين يك نوع معامله است كه بانك پول محل مشترى را به مبلغى از پول كشور خارج مىفروشد پس گرفتن كارمزد اشكالى پيدا نمىكند .\r\nدوم اينكه رباى حرام در قرض آن زيادى است كه قرض‌دهنده از قرض‌گيرنده علاوه بر اصل پول اضافه مىگيرد ولى اگر قرض‌گيرنده از قرض‌دهنده زيادى و اضافه بگيرد آن حرام نيست ، و داخل در قرض ربوى نيست .\r\nسوم اينكه بانك اجير شود كه پول او را عوض نمايد با پول شهر يا مملكت ديگر كه در بانك آنجا حساب دارد اگر چه اين كار به عنوان اول و دوم نباشد و راههاى ديگرى هم هست ، مثل بخشش زيادى به هر عنوان\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nكه اصل معامله باشد .\r\nچهارم - اينكه كسى مبلغى در محلى از بانك مىگيرد و حواله مىكند كه بانك آن مبلغ را در محل ديگرى بگيرد و بانك بابت قبول اين حواله مبلغى كارمزد از آن شخص مىگيرد گرفتن اين كارمزد به يكى از دو راه جايز است :\r\nاول اينكه پول را خريد و فروش كند چه پولهاى خارجى بوده باشد كه مثلًا ريال ايرانى بگيرد و پول غير ايرانى حواله كند و چه پولهاى خارجى نباشد مثل اينكه ريال ايرانى بگيرد و ريال ايرانى حواله كند در اين صورت عنوان معامله بيع يعنى خريد و فروش پيدا مىكند كه بانك آن پول را با اضافه‌اى كه مىگيرد مىخرد به پولى كه به آن شخص تحويل مىدهد و لذا در صورتى كه ريال ديگر ايرانى هم باشد مىشود معامله كرد چون اتحاد جنس در معامله بيعى اشكال ندارد و آن را ملحق به قرض نمىكند ، چون بيع و قرض دو معامله مستقل و جداى از هم مىباشند ، خلاصه در اين صورت گرفتن كارمزد داخل در معامله مىشود و جايز است .\r\nدوم اينكه بانك ملزم نيست شرعاً پولى كه از آن شخص گرفته را در محل ديگر بپردازد و حق دارد اين كار را قبول نكند ، و مىتواند براى تنازل يعنى گذشتن از اين حق مبلغى به عنوان كارمزد از او بگيرد ، در اين صورت گرفتن آن كارمزد جايز است .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nو بايد دانست كه آنچه گفته شد از اقسام حواله‌هاى بانكى و تطبيق آنها با عناوين فقهى عيناً در اشخاص هم جارى است مانند اينكه كسى مبلغى در محلى به شخصى مىدهد كه آن مبلغ و يا معادل آن را در شهر و محل ديگرى دريافت كند و يا مبلغى از شخصى در محلى بگيرد و معادل آن را در شهر ديگرى بپردازد و براى اين كار اجرت و كارمزد بگيرد ، كه در تمام اين صور گرفتن كارمزد جايز است .\r\nمسئله 12 در آنچه گفته شد فرق نمىكند در اينكه حواله‌كننده مبلغى نزد شخصى كه بر او حواله مىكند داشته باشد يا اينكه پولى و مالى در نزد آن شخص نداشته باشد و در هر دو صورت عمل حواله صحيح است .\r\n\r\nجايزه‌هاى بانكى\r\nگاهى بانكها به منظور تشويق و ترغيب مشتريان كه بيشتر پولشان را به بانك بسپارند و يا حساب باز كنند از طريق قرعه كشى جايزه‌اى قرار مىدهند و به كسى كه قرعه به نام او اصابت كند ، جايزه مىپردازند .\r\nمسئله 13 آيا جايز است كه بانك چنين عملى را انجام دهد و گرفتن آن جايزه شرعاً جايز است يا نه ؟\r\nدر اين مسئله تفصيل است به اينكه اگر عمل قرعه كشى پس از اعلام بانك به صورت شرط از طرف مشتريان نباشد ، و پول خود را به\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nاين شرط نگذارند كه قرعه كشى انجام شود بلكه قرعه كشى فقط به عنوان تشويق مشتريان بوده باشد كه بيشتر پول در آن بانك بگذارند و يا اشخاصى حساب در آن بانك باز كنند ، در اين صورت عمل قرعه جايز است و كسى كه قرعه به نام او اصابت كند جايز است آن جايزه را به اذن حاكم شرع يا وكيل او بگيرد و اذن حاكم شرع براى گرفتن اصل جايزه و جدا كردن آن از اموال عمومى كه در بانك هست شرط است در صورتى كه بانك دولتى و يا مشترك بوده باشد ، ولى اگر بانك دولتى يا مشترك نيست گرفتن جايزه اذن حاكم شرع و يا وكيل او را لازم ندارد . و بايد دانست كه اگر عمل قرعه كشى به نحو شرط ضمن عقد مانند عقد قرض و يا عقد ديگرى بوده باشد ، و از باب وفا به آن شرط قرعه بكشند جايز نمىباشد و گرفتن جايزه نيز براى كسى كه قرعه به نام او اصابت كرده است به عنوان وفا به آن شرط جايز نمىباشد .\r\n\r\nتحصيل و نقد كردن سفته‌ها به وسيله بانكها\r\nيكى از خدماتى كه بانك انجام مىدهد ، وصول كردن سفته‌هاى مشتريها مىباشد ، به اين ترتيب كه قبل از سر رسيدن آن ، وجود آن سفته را در آن بانك و شماره و مقدار و سررسيد آن را به متعهد و امضا كننده سفته اعلام و ابلاغ مىكند ، تا متعهد سفته خود را براى پرداخت آن در سررسيد آماده كند و پس از وصول سفته مبلغ آن را در حساب مشترى منظور مىكند و يا نقداً به مشترى مىپردازد و براى اين خدمت\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nكارمزد دريافت مىكند .\r\nاز اين قبيل است وصول كردن چكهايى كه مشتريها در بانك مىگذارند و چنانچه چكى به عهده بانكى در شهر ديگر باشد و بانك آن چك را براى مشترى وصول كند ، از مشترى كارمزد مىگيرد .\r\nمسئله 14 اين عمل بانك كه وصول كردن سفته و يا چكها براى مشتريان بوده باشد ، جايز است و گرفتن كارمزد نيز براى اين عمل جايز مىباشد به شرط اينكه بانك فقط درگرفتن اصل مبلغ سفته و يا چك دخالت داشته باشد ، و اما چنانچه براى آن مبلغ سود و فايده نزولى قرار داده باشند در اين صورت تصدّى بانك جايز نمىباشد و گرفتن كارمزد براى وصول مبلغ سفته و يا چك ، از نظر فقهى از باب جعاله مىباشد و يا به عنوان اجاره و يا مطلق خواهش صاحب سفته و يا امضا كننده آن است .\r\nمسئله 15 گاهى متعهد سفته پولى در نزد بانك دارد و در آن سفته قيد شده است كه در سررسيدش به آن بانك مراجعه كند و بانك مبلغ سفته را از حساب او برداشت كرده و به طلبكار نقداً بپردازد ، و يا در حساب طلبكار منظور نمايد ، و اين كار به اين معنى است كه متعهد سفته طلبكار خود را به بانك حواله كرده و چون در نزد بانك پول داشته و بانك بدهكار او مىباشد عمل حواله صحيح است ، و بانك اگر عذر موجهى نداشته باشد بايد حواله را قبول نمايد . و بر اين فرض جايز نيست\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nكه بانك براى پرداخت بدهى خود كارمزد دريافت كند ، و گاهى به طورى كه قبلًا اشاره شد ، مشترى سفته را بدون اينكه حواله‌اى از جانب متعهد شده باشد ، جهت وصول به بانك مىدهد و گفتيم كه گرفتن كارمزد در اين صورت جايز است .\r\nو صورت سومى هست و آن اينكه متعهد سفته بدون آنكه پولى در بانك داشته باشد و بانك به او بدهكار باشد مبلغ سفته را به بانك حواله مىكند ، و بانك نيز اين حواله را قبول مىكند و مبلغ آن را مىپردازد و بابت قبولى حواله از متعهد سفته ، كارمزد مىگيرد و گرفتن اين كارمزد نيز جايز است به لحاظ اينكه بر بانك واجب نيست چنين عملى را انجام دهد چون بدهكار متعهد نيست .\r\nو اين دو نوع از سفته وصول كردن كه به صورت حواله متعهد سفته به بانك طرف حساب خود بوده باشد در بانكهاى ايران فعلًا معمول نيست و واگذارى سفته به بانك چندين صورت دارد كه بعد از اين بيان خواهد شد .\r\n\r\nفروش پولها و ارزهاى خارجى و خريد آنها\r\nيكى از خدمات بانكى خريد و فروش پولهاى كشورهاى خارجى است و اين به دو منظور مىشود : يكى در اختيار قراردادن آن به اندازه كافى به موجب احتياجات مردم و تقاضاى روز و ديگرى به دست آوردن سود از راه خريد و فروش آن .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nمسئله 16 خريد و فروش پولهاى خارجى به زيادتر از آنچه خريدارى شده جايز است چنانچه به بيشتر از آنچه خريده است بفروشد يا به مساوى بفروشد و فرق ندارد كه معامله با مدت باشد يا بدون مدت ، چون بانك همان‌طورى كه معاملات به غير مدت انجام مىدهد ، معاملات مدت‌دار نيز انجام مىدهد .\r\n\r\nحسابهاى جارى\r\nكسى كه حساب جارى در بانكى دارد و پولى در بانك گذاشته ، حق دارد كه هر مبلغى كه بخواهد و بيشتر از موجودى او نباشد از بانك برداشت كند . بلى ، گاهى بانك اجازه مىدهد كه مشترى او مبلغ معينى با نداشتن موجودى در حساب برداشت كند و اين بر حسب اعتمادى است كه به مشترى خود دارد و اين را برداشت آزاد مىنامند و بانك براى اين مبلغ فايده مىگيرد .\r\nمسئله 17 آيا جايز است كه بانك اين فايده را بگيرد ؟\r\nقطعاً گرفتن اين فايده به عنوان سود قرض جايز نيست براى اينكه فايده‌اى است براى قرض و آن ربا است ولى بنابر آنچه در اول مسائل بانكى گفته شد چنانچه به يكى از آن عناوين شرعى تطبيق كند ، مانعى ندارد بلكه مىتوان گفت كه گرفتن اين فايده صحيح باشد از بابت اينكه بانك مىتواند اين گونه چك را نپذيرد و در واقع حواله را قبول نكند و چون قبول آن كار دارد از ثبت در دفاتر و غير آن مىتواند براى اين كارها\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nزياده‌اى به عنوان مزد بگيرد .\r\n\r\nخريد و فروش سفته‌ها\r\nماليّت هر چيزى به يكى از دو راه ثابت مىشود :\r\nيكى اينكه آن چيز منافع و آثار خاصى داشته باشد كه عقلا براى آن منافع و آثار ، به آن چيز رغبت پيدا مىكنند مانند چيزهاى خوردنى و آشاميدنى و پوشيدنى و آنچه از اين قبيل است .\r\nدوم اينكه از ناحيه مقامى كه اعتبار در دست اوست بر آن چيز اعتبار مالى داده شود مانند اسكناسهايى كه دولتها در اختيار مردم مىگذارند و تمبرهاى دولتى و هر شىء بهادارى كه دولت براى آن بها و ماليّت قائل شده است .\r\nمسئله 18 نوع ربا در بيع و فروش با نوع ربا در قرض فرق مىكند در قرض هر نوع زيادى كه شرط و رعايت شده باشد ، ربا و حرام است به خلاف بيع كه هر زيادى در آن حرام نيست مگر اينكه چيز فروخته شده و عوض آن از يك جنس باشد و با كيل و وزن فروخته مىشود ، كه در اين صورت اگر زيادى بگيرند ، حرام است ولى اگر از يك جنس نبودند و يا به صورت پيمانه و كشيمنى فروش نمىشوند زياد گرفتن در آن حرام نيست مثلًا اگر صد عدد تخم مرغ را به صد و ده عدد به مدت دو ماه قرض دهند ربا و حرام است ولى اگر صد عدد را به صد و ده عدد به مدت دو ماه بفروشند معامله صحيح است در صورتى كه غرض عقلايى به آن معامله\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nتعلق گرفته باشد مثل اينكه آنچه مىفروشند و آنچه در عوض آن مىگيرند فرقى از نظر ظاهر مثل كوچكى و بزرگى يا مثلًا از جهت اينكه يكى از جنس تخم مرغ رسمى است و ديگرى از تخم مرغ ماشينى يا فرق باطنى از جهتى از جهات كه مورد نظر عقلا باشد و اقدام بر آن معامله سفاهت شمرده نشود بلكه همين نقد بودن يكى و نسيه بودن ديگرى كفايت مىكند بر اينكه معامله سفهى نباشد .\r\nو نيز بايد دانست كه قرض ربوى مثل بيع ربوى باطل است ، و بطلان مخصوص زياده كه ربا است نمىباشد و اينكه بعضى در قرض ربوى اصل قرض را صحيح دانسته‌اند و زياده را باطل و در بيع ربوى اصل عقد را باطل دانسته‌اند درست نيست ، چون قرض هم معامله‌اى است كه قصد مىخواهد و شخصى كه قرض ربوى مىدهد مقيد به ربا راضى است و قصد تمليك مىكند نه بدون آن .\r\nمسئله 19 پولهاى كاغذى مانند اسكناسها چون از نوع كالاهايى نيست كه با پيمانه و يا وزن و كشيمنى خريد و فروش شوند ، پس جايز است كسى كه پولى از كسى طلب دارد آن را به كمتر از آن نقداً بفروشد مثلًا ده تومان طلب خود را در ذمه كسى به نه تومان يا صد تومان را به نود تومان بفروشد .\r\nمسئله 20 سفته‌هاى ريالى كه ما بين مردم و تجار معمول است و با آنها معامله مىكنند مانند اسكناس نيست كه براى خود آنها ماليّت قائل\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nشده باشند ، بلكه آنها يك نوع مدرك و سندى است كه گواهى مىكند كه مبلغ ثبت شده در آن بدهى و دين است كه در ذمه متعهد و امضا كننده سفته مىباشد ، پس مشترى موقعى كه سفته‌اى به فروشنده كالا مىدهد در واقع بهاى كالاى خريدارى شده را نداده است و لذا چنانچه آن سفته در دست فروشنده گم شده باشد يا سوخته باشد ، چيزى از مال فروشنده تلف نشده و ذمه مشترى فارغ و برى نشده است به خلاف اينكه اگر بهاى كالا را اسكناس داده بود و گم مىشد از كيسه فروشنده رفته و او ضرر كرده نه خريدار و همچنين است چكهايى كه خريد و فروش مىشوند يعنى آنها هم سند است و خودش قابل خريد و فروش نيست بلكه اگر مبلغ ريالى در آنها نوشته شده اگر به عنوان خريد و فروش پول در ذمه باشد به كمتر يا زيادتر اشكال ندارد مثلًا اگر صد هزارتومان كه وجه چك است و در تاريخ 3 ماه بعد سر رسيد آن است دارنده چك بفروشد به معامله سلف به نود هزار تومان كه نقد بگيرد يا به عكس كسى نود هزارتومان نقد خود را بفروشد به صد هزارتومان به طور نسيه و چك را بگيرد صحيح است ولى به هرحال چك فروخته يا خريده نشده ، بلكه چك سندى است در دست طلبكار و لذا اگر گم شد و يا به نحوى از بين رفت طلب طلبكار به جاى خود باقى است و ذمه مديون مشغول است و بايد آن را بدهد از جهت خريد و فروش اسكناسى كه انجام داده است .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nمسئله 21 سفته‌ها بر دو نوع است :\r\nاول اينكه : حكايت كند از يك بدهى واقعى يعنى امضا كننده مبلغ ذكر شده در سفته را حقيقتاً به صاحب سفته بدهكار است و سفته مدرك آن بدهكارى است .\r\nدوم اينكه : واقعيت ندارد ، فقط يك عمل صورى است كه به منظورى صادر شده است .\r\nاما نوع اول كه حقيقتا صاحب سفته به موجب آن طلبكار است ، جايز است كه طلب مدت‌دار خود را كه در ذمه بدهكار دارد ، به مبلغ كمترى به وجه نقد به بانك يا شخص ديگرى بفروشد و به جاى صاحب سفته ، خريدار آن طلبكار مىشود ولى فروختن آن به طور نسيه و به مدت ، بنابر احتياط واجب جايز نيست ، چون از قبيل فروش بدهى به بدهى مىباشد و به اصطلاح بيع دَيْن به دَيْن صحيح نيست .\r\nاما نوع دوم كه سفته صورى بوده باشد جايز نيست صاحب سفته آن را به ديگرى بفروشد ، چون در واقع طلبى در ذمه امضا كننده آن سفته ندارد بلكه اين سفته به اين منظور صادر شده كه صاحب سفته و كسى كه به حواله كرد او مىباشد بتواند از آن استفاده كرده و با كم كردن مقدارى از مبلغ به ديگرى بفروشد ، و لذا به اين نوع سفته‌ها ، سفته صورى و مجامله‌اى گفته مىشود ، و فروختن آن به بانك در واقع قرض كردن صاحب سفته است از بانك ، و حواله كردن بانك است به عهده امضا كننده آن با اينكه در ذمه اوطلبى ندارد ، بنابراين مبلغى كه بانك بابت مدت آن سفته كم مىكند ، ربا و حرام است .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nولى ممكن است براى نجات از گرفتارى ربا ، فروش اين نوع سفته را به بانك به صورت يك معامله صحيح و شرعى در آورد ، و يا اينكه با توجه بانك به اينكه سفته صورى است و واقعيت ندارد و وجه سفته را به صاحب سفته قرض مىدهد ، مبلغى را كه از وجه سفته كم مىكند به عنوان كارمزد و حق‌العمل ثبت در دفاتر و تحصيل آن به موقع ، و در سررسيد منظور كند ، و در اين صورت نيز اشكالى ندارد .\r\nو اما مراجعه متعهد سفته به كسى كه از آن استفاده كرده است و گرفتن مبلغ سفته تماماً اشكال ندارد و ربا نمىباشد ، چون استفاده كننده سفته تمام مبلغ را به عهده او حواله كرده است ، و او هم پرداخت كرده است ، پس ذمه صاحب سفته بدهكار شده است به همان مقدارى كه حواله كرده است .\r\n\r\nكارهاى بانكى\r\nكارهاى بانكى دو قسمت مىباشد ، يك قسمت كه مربوط به معاملات ربوى است ، و داخل شدن در آن معاملات و شركت در آنها جايز نيست و كارمندى كه در اين نوع كارها مشغول است در مقابل آن نمىتواند اجرت و حق‌العمل بگيرد . و قسمت دوم كه ارتباطى با معاملات ربادار ندارد ، وارد شدن در آن كارها و اجرت گرفتن براى آنها جايز است .\r\nمسئله 22 در حرمت معاملات ربادار فرق نمىكند در اينكه بانك\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nدولتى اسلامى باشد و يا دولتى غير اسلامى ، فرقى كه دارد اين است كه در بانكهاى اسلامى در صورتى كه ندانيم كه آيا مشتريها كه پولشان مخلوط شده آيا راضى هستند كه شخصى كه مىخواهد حق خود را از آن جدا نمايد يا نه ، اجازه حاكم شرع يا وكيل او براى جدا كردن حق لازم است ، اگر چه مىتوان گفت كه غالباً احراز رضاى مشتريان به اين امر مىشود و در اين صورت اجازه حاكم شرع يا وكيل او را نمىخواهد . ولى در بانكهاى غير اسلامى اجازه حاكم شرع يا وكيل او مطلقاً لازم نيست چون آنچه در دست آنهاست مال اسلام و مسلمانان است و گرفتن آن از باب استنقاذ يعنى گرفتن حق خود جايز است ولى چنانچه در اموال بانك از اموال عمومى مسلمين نيز چيزى باشد بايد از حاكم شرع يا وكيل او اذن بگيرند براى جدا كرد حق خود از اموال عمومى مسلمين .\r\n\r\nحواله‌هاى بانكى\r\nكسى كه بدهكار كسى است مىتواند طلبكار خود را با صادر كردن چكى و يا به وسيله دستور كتبى به بانك حواله كند كه مبلغ بدهى او را بانك به طلبكار بدهد ، مانند اينكه اگر تاجرى كالايى از خارج بخرد ، تمام بهاى آن و يا مقدارى از بها را نداده باشد و به فروشنده مديون باشد و به بانك مراجعه مىكند كه بدهى او را به وسيله شعبه و يا طرف حساب خود در شهر فروشنده كالا به او بپردازد ، و حواله دهنده مبلغ طلب فروشنده را به پول كشور خود به بانك مىپردازد و يا مىنويسد از حساب جارى او\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nبرداشت كند . و در اين كار دو حواله انجام مىشود :\r\nاول : حواله بدهكار طلبكار خود را به بانك كه به جاى او بانك بدهكار طلبكار او مىشود .\r\nدوم : حواله بانك ، طلبكار را به شعبه خود در خارج و يا بانك ديگرى كه طرف حساب اين بانك مىباشد ، و هر دو حواله شرعاً صحيح است .\r\nمسئله 23 جايز است كه بانك درمقابل عمل انجام حواله كار مزد و حق‌العمل از حواله كننده بگيرد ، چون حق دارد از انجام عمل حواله خوددارى كند ، پس جايز است كه براى تنازل يعنى گذشتن از اين حق و انجام حواله كارمزد دريافت بدارد ، ولى در صورتى كه از طرف بدهكار دستورى به بانك داده نشده بود و خود بانك بدهى او را پرداخت و وفا كرده است ، جايز نيست كارمزد بگيرد ، چون جايز نيست بدهكار چيزى بابت وفاى دين خود در محل خود بگيرد .\r\nولى چنانچه بدهكار پولى نزد بانكى كه به او حواله كرده نداشته باشد و بانك بدهى او را بپردازد ، چون در ذمه بانك چيزى نداشته ، جايز است كه بانك در مقابل قبول حواله كارمزد دريافت كند و چون قبول حواله بر بانك واجب نبوده و مىتوانست از آن خوددارى كند ، بنابراين مىتواند درمقابل تنازل از اين حق و انجام عمل حواله مبلغى كارمزد بگيرد .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nمسئله 24 آنچه از احكام و مسائلى كه در گذشته گفته شد و داراى حالت خاص و وضعيت مخصوصى بودند ، بين بانكهاى شخصى و دولتى و يا مشترك بين اشخاص و دولت فرق نمىكند ، و در تمام آنها بستگى به آن وضعيت و حالت خاص دارد ، در هر موردى كه از مصاديق آن وضعيت بوده باشد ، حكم او همان است كه گفته شد .\r\n\r\nقراردادهاى بيمه‌اى\r\nبيمه يك نوع قراردادى است بين بيمه‌گر ( دولت يا شركت ) و بين بيمه كننده ( شخص يا اشخاص ) كه بيمه‌كننده با پرداخت مبلغى به طور ماهيانه يا ساليانه به نام اقساط بيمه به بيمه‌گر طبق قرارداد خسارت هر نوع ضرر و زيانى كه بر بيمه كننده وارد شود و در قرارداد ذكر شده باشد ، از بيمه‌گر دريافت مىكند و همچنين است اگر با او قرارداد نمايد كه خرجى او را بعد از بازنشستگى بپردازد .\r\nمسئله 25 بيمه انواع و اقسام متعددى دارد :\r\n1 - بيمه عمر و سلامت بدن\r\n2 - بيمه اموال چه اموالى كه از خارج خريدارى شده باشد و يا موجود در انبارهاى كالاى شخصى و يا عمومى و اثاث‌البيت .\r\n3 - بيمه خطر آتش سوزى و غرق در آب و نقص حاصل در كالا ، و حصول عيب و خرابى در آن .\r\n4 - بيمه ماشين شخص ثالث يا تمام بدنه ، بيمه كشتىهاى تجارتى و\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nآنچه از اين قبيل است .\r\nبيمه اقسام ديگرى نيز دارد و چون حكم آن يكى است لزومى ندارد كه تمام آنها ذكر شود و از آن جمله است : بيمه شدن براى زمان بازنشستگى و از كار افتادن و براى مخارج اولاد خود بعد از فوت بيمه كننده .\r\nمسئله 26 قرارداد بيمه چند ركن و پايه دارد :\r\n1 - ايجاب از طرف بيمه‌گر ( چون در واقع بيمه‌گر است كه تأمين مىدهد و بيمه كننده تأمين مىگيرد ) يعنى انشاء عقد بيمه بر طبق بيمه نامه به وسيله بيمه‌گر .\r\n2 - قبول بيمه كننده يعنى آنچه را كه بيمه‌گر انشاء كرده او قبول كند ، و ممكن است ايجاب از طرف هر كس كه اول پيشنهاد اين معامله را مىكند باشد و قبول از هر كس كه اين پيشنهاد را مىپذيرد .\r\n3 - معلوم كردن آنچه بيمه مىشود : حيات و سلامتى بدن ، اموال ، ماشين و يا چيزهاى ديگر .\r\n4 - تعيين بيمه ماهيانه و يا ساليانه .\r\nمسئله 27 لازم است در قرارداد بيمه تعيين آنچه كه بيمه مىشود و تعيين خطرهاى احتمالى كه آن چيز به خاطر آن خطرات بيمه مىشود و همين طور لازم است اقساط بيمه و ابتدا و انتها و مدت بيمه تعيين گردد .\r\nمسئله 28 مىتوان قرارداد بيمه را با تمام اقسام آن عقد مستقلى دانست و نيز مىتوان گفت كه شبيه صلح است چون يك نوع سازش\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nاست و از نوع عقد هبه نيست و شرايط آن را هم ندارد و معنى عقد مستقل اين است كه اين عقد يك قرارداد عقلايى بين طرفين عقد است كه خسارت بيمه‌كننده را بيمه‌گر جبران كند ، و شارع مقدس هم از آن جلوگيرى نكرده است بلكه آن را به طور عموم امضا كرده است چون وفاى به هر عقدى لازم است و اين هم يك نوع عقد است .\r\nمسئله 29 چنانچه بيمه‌گر در صورت پيش آمد خسارتى بر بيمه كننده از جبران آن خوددارى كند و به شرط عقد بيمه عمل ننمايد و خسارت نپردازد ، بيمه كننده خيار تخلف شرط دارد و مىتواند قرارداد بيمه را فسخ كند و آنچه از اقساط بيمه پرداخت كرده است مسترد داشته يعنى پس بگيرد و نيز مىتواند او را مجبور نمايد كه به قرار داد عمل كند ، اگر چه با مراجعه به حاكم شرع باشد چون ظاهر اين است كه عقد بيمه از طرف بيمه‌گر لازم است .\r\nمسئله 30 در صورتى كه بيمه كننده به پرداخت اقساط بيمه كماً و كيفاً اقدام نكند ، واجب اين است بر بيمه‌گر كه خسارات وارده را جبران كند و بيمه كننده حق ندارد آنچه از اقساط بيمه پرداخت كرده است مسترد بدارد و پس بگيرد .\r\nمسئله 31 براى صحت قرار داد بيمه مدت معينى اعتبار نشده است كه بايد يك ساله يا دو ساله و يا بيشتر بلكه تابع است به آنچه طرفين يعنى بيمه‌گر و بيمه كننده اتفاق كرده باشند .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nمسئله 32 اگر چند نفرى جمع شوند و اتفاق كنند بر تأسيس شركتى كه سرمايه شركت را به طور مشترك از مال خودشان بگذارند و هر يك از شركا و يا يكى از آنها در ضمن عقد شركت بر ديگران شرط كند كه چنانچه پيشآمد ضرر و حادثه‌اى بر جان و يا مال و يا ماشين و يا چيز ديگر او وارد شود ، با تعيين نوع حادثه ، شركت بايد خسارت آن حادثه را از سود عايد خود جبران كند ، در صورت وقوع حادثه واجب است شركت به اين شرط عمل كند و خسارت او را جبران كند .\r\n\r\nاحكام سرقفلى\r\nاز معاملات رايج بين تجار و كسبه كه مورد ابتلا است و از مسائل روز مىباشد موضوع سرقفلى است كه محلهاى تجارتى و كسب ، سرقفلى پيدا كرده است ، و قاعده كلى و ملاك براى مشروعيت گرفتن سرقفلى و عدم مشروعيت آن اين است كه در هر موردى كه مالك و موجر حق داشته باشد وجه الإجاره را زياد كند و يا ملك را تخليه كند و مستأجر حق نداشته باشد از زياد شدن وجه الإجاره يا تخليه ملك خوددارى كند ، در اين صورت جايز نيست كه مستأجر سرقفلى بگيرد و تصرف او در آن ملك بدون رضايت مالك حرام است ولى چنانچه مالك حق زياد كردن وجه‌الإجاره و حق خالى كردن ملك را هم نداشته باشد ، بلكه مستأجر حق تخليه كردن ملك براى غير و واگذارى اجاره آن را بر ديگرى داشته باشد در اين صورت گرفتن سرقفلى بر مستأجر جايز است ، براى روشن\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nشدن در اين باب به مسائل بعدى مراجعه شود .\r\nمسئله 33 ملكها و محلهايى كه در زمان سابق پيش از جعل قانون جلوگيرى مالك از اجبار مستأجر بر تخليه محل اجاره و يا اضافه كردن حق‌الاجاره به اجاره داده شده بلكه مالك مىتوانست مبلغ اجاره را بالا ببرد و يا مستأجر را وادار به تخليه كند و هيچ‌گونه شرط و شروطى بين مالك و مستأجر در بين نبود . و پس از جعل قانون مالك و مستأجر به پشتيبانى اين قانون مستأجر حاضر نيست ملك را تخليه كند و مبلغ اجاره را بالا ببرد با اينكه اجاره محلهايى مانند آن چندين برابر بيشتر از اين محل شده است و به همين جهت محل سرقفلى پيدا كرده است ، در اين صورت سرقفلى گرفتن مستأجر جايز نبوده و تصرف او در آن محل بدون رضايت مالك غصب و حرام است .\r\nمسئله 34 محلهايى كه پس از جعل قانون مالك و مستأجر اجاره داده شده است و با اينكه مبلغ اجاره آن محل در هر ماه مثلًا يك‌هزار تومان ارزش داشته است ولى موجر با گرفتن مبلغى مثلًا پنجاه هزار تومان از مستأجر با رضايت خود محل را به كمتر از آن مبلغ اجاره مىدهد و در ضمن شرط مىكند كه سال به سال اجاره را براى مستأجر تجديد كند يا بر كسى كه مستأجر به او واگذار مىكند ، بدون افزودن بر مبلغ اجاره به همان شخص دوم اجاره دهد ، در اين صورت جايز است مستأجر براى تخليه محل بر ديگرى و رفع يد از سكونت در آن محل سرقفلى را كه داده يا كمتر\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nو يا بيشتر از آن دريافت كند و مالك بر طبق شرطى كه كرده است ، حق مخالفت و ممانعت ندارد .\r\nمسئله 35 محلهايى كه بدون گرفتن سرقفلى به اجاره داده مىشود اگر در عقد اجاره چنين شرط شده كه مالك حق ندارد مستأجر را مجبور به تخليه محل كند و مستأجر حق دارد با تجديد اجاره مطابق سال اول تا مدتى كه بخواهد ساليانه در آن محل بماند ، چنانچه شخصى مبلغى به مستأجر ولو به اسم سرقفلى بدهد كه از حق سكونت و اشتغال در آن محل تنازل كند و دست بردارد و با اينكه پس از تخليه محل مالك نسبت به اجاره دادن آن آزاد است و آن شخص از خود مالك اجاره خواهد كرد در اين صورت جايز است كه مستأجر آن مبلغ و سرقفلى را در مقابل تخليه محل بگيرد ، نه در مقابل انتقال حق تصرف و استفاده از محل مستأجر ، البته اين در صورتى است كه در اجاره شرط مباشرت نشده باشد يعنى مالك با مستأجر شرط نكرده باشد كه خودش از محل نفع ببرد و اما با اين شرط پس چون حق واگذارى به غير را ندارد سرقفلى از او نمىتواند بگيرد ولى از مالك مىتواند سرقفلى بگيرد تا تخليه كند و او به هر كس خواست اجاره دهد .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n\r\n( 4 ) قاعده الزام\r\n\r\nمسائلى چند از باب قاعده الزام\r\nيكى از قواعد مسلمه عقلائيه اين است كه اگر شخصى يا قومى بر حسب ضوابط معينه خودشان به يك قاعده و ضابطه‌اى ملتزم باشند ، شخص ديگرى كه آن ضابطه از نظر او صحيح نيست ، مىتواند با كسى كه به آن ضابطه ملتزم است ، عمل كند و اين در مواردى شرعاً امضا شده و دستور داده‌اند از اين قاعده عقلايى پيروى كنيم و در اينجا به چند مسئله از اين باب اشاره مىكنيم :\r\n1 - به فتواى علماى اهل سنت در صحت عقد نكاح شرط است كه موقع اجراى صيغه عقد نكاح شهود و گواهان حاضر باشند و اين شرط در نزد علماى اماميه معتبر نيست ، بنابراين اگر مردى از اهل سنت بدون حضور شهود ، عقد كند بر مذهب خود او ، اين عقد باطل است و آن زن همسر او نشده است ، در اين صورت مرد شيعى مذهب مىتواند بر طبق قاعده الزام آن زن را به عقد خود در آورد .\r\n2 - به فتواى علماى اهل سنت جايز نيست كه شخصى با عمه و دختر برادر عمه و خاله و دختر خواهر خاله يا هر دو ازدواج كند ، فقط مىتواند با يكى از آنها ازدواج كند ، عمه يا دختر عمه برادر او ، خاله يا\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nدختر خواهر او ، ولى در نزد علماى اماميه اگر عقد بر دختر برادر عمه و يا عقد بر دختر خواهر خاله با اجازه و موافقت عمه يا خاله كه زن آن مرد باشند ، واقع شود صحيح است . بنابراين اگر شخصى سنى مذهب عمه و دختر برادر او را و يا خاله و دختر خواهر او را عقد كند ، بنا بر مذهب خود او ، اين عقد باطل است و هيچ‌يك زن او نشده‌اند ، در اين صورت شخص شيعى مذهب ، مىتواند بر طبق قاعده الزام با هر كدام آنها ازدواج كند .\r\n3 - در مذهب اهل سنت در طلاق زن يائسه و يا صغيره‌اى كه شوهر به آنها نزديكى كرده باشد ، بر او واجب است عده نگه دارد ، ولى در مذهب تشيع در طلاق زن يائسه و صغيره عده واجب نيست .\r\nپس بر مذهب اهل سنت ، طبق اين حكم آنها ملزم هستند كه احكام عده را رعايت كنند ، بنابراين اگر زن يائسه يا صغيره سنى مذهب شيعه گردد از آن قاعده ( لزوم نگهدارى عده ) خارج مىشود و اگر طلاق او رجعى بوده باشد جايز است نفقه ايام عده را از شوهر سنى مطالبه كند و چون بر مذهب شيعه عده ندارد جايز است در آن ايام با شخص ديگرى ازدواج كند و همين طور اگر مرد سنى شيعه گردد ، جايز است با خواهر زن يائسه و صغيره‌اى را كه طلاق داده است و هنوز به مذهب اهل سنت در ايام عده هستند ، ازدواج كند و لازم نيست كه احكام عده را رعايت كند .\r\n4 - اگر مرد سنى مذهب بدون حضور دو شاهد عادل زن خود را طلاق دهد و يا مقدارى از بدن زن خود را ، مثلًا يك انگشت از زنش را طلاق دهد ، بر مذهب او اين طلاق صحيح است و طلاق تمام زن واقع\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nمىشود ولى بر مذهب اماميه اين طلاق باطل است و بايد طلاق در حضور دو عادل واقع شود ، بنابراين مرد شيعه مذهب بنا به قاعده الزام مىتواند با آن زن مطلقه پس از تمام شدن ايام عده ازدواج كند .\r\n5 - مرد سنى بنا بر مذهب خود اگر در حال عادت ، زن خود را طلاق دهد و يا در حال پاكى كه با او مقاربت كرده است ، طلاق دهد ، اين طلاق صحيح است ولى در مذهب اماميه اين طلاق باطل است بنابراين مرد شيعه مذهب بنا به قاعده الزام مىتواند با آن زن بعد از تمام شدن ايام عده ازدواج كند .\r\n6 - به مذهب ابى حنيفه كسى كه به اجبار و اكراه زنش را طلاق دهد ، آن طلاق صحيح است ولى به مذهب اماميه طلاقى كه به جبر واقع شود ، باطل است بنابراين شخص شيعه مذهب بنا به قاعده الزام مىتواند با زنى كه با جبر و اكراه شوهرش او را طلاق داده در صورتى كه پيرو مذهب ابىحنيفه باشد ازدواج كند .\r\n7 - اگر مرد سنى قسم ياد كند كه كارى را انجام ندهد و اگر آن كار را انجام داد ، زنش مطلقه شود ، اتفاقا آن كار را انجام داد در اين صورت بر مذهب خودش زن او مطلقه مىشود و بر مذهب اماميه طلاق تحقق پيدا نكرده ، بنا به قاعده الزام جايز است مرد شيعى مذهب بعد از ايام عده با آن زن ازدواج كند ، از اين قبيل است به نوشته طلاق دادن زن ، كه بر مذهب اهل سنت جايز است و بر مذهب اماميه با نوشته طلاق انجام نمىشود بنا به قاعده الزام مرد شيعه مىتواند با زن مطلقه با نوشته پس از ايام عده ازدواج كند .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n8 - در مذهب شافعى اگر كسى چيزى را بدون رؤيت به توصيف فروشنده خريدارى كند و بعدا رؤيت كند ولو آن چيز مطابق توصيف بوده باشد ، براى خريدار خيار رؤيت ثابت مىشود ، ولى در مذهب اماميه در چنين مورد خيار رؤيت ندارد بنابراين اگر يك فرد شيعه از يك شافعى چيزى بر حسب توصيف خريد و بعدا رؤيت كرد ، بنا به قاعده الزام براى آن فرد شيعه خيار رؤيت ثابت مىشود .\r\n9 - در مذهب شافعى اگر كسى در معامله مغبون گردد ، خيار غبن ندارد بنابراين اگر يك فرد شيعى از يك شافعى چيزى خريد و بعداً معلوم گرديد كه فروشنده شافعى مغبون مىباشد بنا به قاعده الزام خريدار شيعى مىتواند فروشنده شافعى را الزام كند به اينكه حق فسخ ندارد .\r\n10 - در مذهب ابوحنيفه در صحت عقد سلف و سلم فروش چيزى به نحو كلى مدت‌دار به بهاى نقد حاضر شرط است كه آن چيز در حين معامله خارجاً موجود باشد ولى در مذهب شيعه اين شرط در صحت معامله سلمى معتبر نيست . بنابراين اگر يك فرد شيعه با يك فرد حنفى مذهب معامله سلمى انجام دهد و آن چيز مورد معامله موجود نباشد بنا به قاعده الزام مىتواند فروشنده حنفى را وادار كند به بطلان معامله و همين طور است اگر حين انجام معامله خريدار هم حنفى بوده و بعداً شيعه شده باشد .\r\n11 - اگر شخص سنى مذهب بميرد و از او يك دختر سنى بماند و ميت برادرى داشته باشد ، اگر برادر شيعى مذهب باشد و يا پس از مرگ برادرش شيعه شود بنا به قاعده الزام جايز است برادر شيعه آنچه از تركه\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nميت زياد مىآيد از باب تعصيب بگيرد گرچه تعصيب در مذهب شيعه باطل است .\r\nو همين طور است اگر شخص سنى يك خواهر سنى وارث داشته باشد و عموى ابوينى هم داشته باشد ، چنانچه عموى او شيعه باشد و يا بعد از مرگ پسر برادرش شيعه شود ، بنا به قاعده الزام جايز است گرفتن آن چه از باب تعصيب به او مىرسد و در ساير موارد تعصيب نيز قاعده الزام جارى است .\r\n12 - در مذهب اهل سنت زن ميت از تمام آنچه از ميت مانده چه اموال منقول باشد و يا زمين ارث مىبرد ، ولى در مذهب جعفرى زن از زمين نه از عين آن و نه از قيمت آن ارث نمىبرد ، و از بنا و درخت ، از قيمت آنها ارث مىبرد ، نه از عين آنها بنابراين اگر وارث ميّت سنى مذهب باشد و زن او شيعه باشد ، جايز است بنا به قاعده الزام زن شيعه از آنچه از زمين و اعيان و بناها و اشجار از بابت ارث به او مىرسد ، بگيرد .\r\nآنچه گفته شد ، مهمترين مسائلى است كه بر مبناى قاعده الزام قرار گرفته است و از اينجا حال ديگر مسائلى هم كه از اين قبيل مىباشد ، روشن مىشود و ضابطه اين است هر شخص شيعى مذهب مىتواند الزام كند اهل ساير مذاهب را به آنچه خود آنها ملتزم هستند و عقيده‌مند مىباشند ولى در مورد الزام مؤمن غير سنى و غيرصاحب دين مثل مشركين و كسانى كه خداپرست نيستند روايتى وارد نشده است ولى ممكن است گفته شود كه هر قومى كه داراى قانون و قواعد مضبوط اجتماعى باشند نيز از نظر معاملات و ازدواج و طلاق مىشود آنها را ملزم به لوازم\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nقوانين خودشان دانست نسبت به امورى كه مربوط به شيعه مىشود چون اين قاعده الزام قاعده‌اى مطابق با بناى عقلا است ، با تنقيح ملاك از موارد خاصه وارده در روايات مىتوان گفت اين موارد امضاى بناى عقلاست نه تعبد خاص بنابراين معاملاتى كه شيعيان با كمونيستها در ممالك غير اسلامى و اسلامى دارند نسبت به لوازم قوانين آنها مىتواند آنها را الزام نمايند .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\n( 5 ) رساله عمليه اعتكاف\r\nاعتكاف عبارت است از ماندن در مسجد به قصد بجا آوردن عبادت مثل نماز و روزه و اگر به قصد خود ماندن در مسجد هم باشد كفايت مىكند اگر چه از احكام آن روزه گرفتن است و روزه از عبادات است ولى احتياط مستحب آن است كه به طور اول قصد كنند ، و اين عمل سيره حضرت رسول خدا صلىالله‌عليه‌وآله و دأب بندگان صالح خداوند متعال بوده و هست .\r\nمسئله 1 اعتكاف را در هر وقتى كه روزه صحيح است مىشود بجا آورد و اما در اوقاتى كه روزه صحيح نيست مثل عيد فطر و قربان اعتكاف هم صحيح نيست .\r\nمسئله 2 بهترين وقت براى اعتكاف ماه مبارك رمضان است و بهترين وقت آن درماه رمضان ده روز آخر آن است .\r\nمسئله 3 اعتكاف به خودى خود مستحب است ، ولى گاهى به واسطه نذر و عهد و قسم ، و يا شرط در ضمن عقد ، و يا اجير شدن براى بجا آوردن آن ، و مانند اينها واجب مىشود .\r\nمسئله 4 اعتكاف را مىشود انسان براى خودش بجا آورد و\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nمىتواند هم از طرف كسى كه مرده مثل پدر و مادر و خويشان خود بجا آورد ولى اگر خواست از طرف شخص زنده بجا آورد مىتواند به اميد رسيدن به ثواب يعنى به اصطلاح رجاءً بجا آورد ولى به قصد مشروعيت حتمى نمىتواند بجا بياورد .\r\n\r\nشرايط صحت اعتكاف\r\nشرايط صحت اعتكاف چند چيز است :\r\nشرط اول - ايمان ، بنابراين اعتكاف كافر صحيح نيست .\r\nشرط دوم - عقل ، بنابراين از ديوانه و مست و مانند اينها صحيح نيست .\r\nشرط سوم - قصد قربت ، يعنى بايد براى انجام فرمان خداوند متعال چون او دستور داده بجا بياورند همين طورى كه همه عبادات مشروط به اين شرط است .\r\nمسئله 1 تعيين اعتكاف در صورتى كه متعدد باشد و اسباب متعددى داشته باشد كه آثار آن فرق مىكند لازم است ، مثل اينكه نذر كرده باشد اعتكاف سه روز معين از يك‌ماه ، و نذر ديگرى هم كرده باشد كه اعتكاف نمايد و روز آن را معين نكرده باشد كه در اين صورت بايد در نيت تعيين كند كه اين اعتكاف كدام يك از آن دو است پس اگر وفاى به نذر مطلق را نيت كند در مورد نذر معين صحيح نيست ، ولى اگر آثار آن فرق نمىكند مثل اينكه نذر كرده سه نوبت مثلًا اعتكاف كند لازم نيست در نيت\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nمعين نمايد اول است يا غير آن را .\r\nمسئله 2 در اعتكاف لازم نيست قصد كند وجوب و يا استحباب را ، ولى اگر بخواهد قصد كند مىتواند در اعتكاف واجب از اول قصد وجوب كند ، و در اعتكاف مستحب قصد استحباب كند در دو روز اول ، و قصد وجوب كند در روز سوم ، و بهتر آن است كه از اول قصد كند آنچه را كه خواسته خداوند متعال است انجام دهد بدون اينكه قصد وجوب روز سوم و استحباب دو روز اول را از هم جدا كند .\r\nمسئله 3 وقت نيت پيش از سپيده صبح روز اول است به طورى كه با اين قصد وارد صبح شود و اگر از اول شب نيت كند و نيت او باقى باشد تا اين وقت هم كفايت مىكند .\r\nمسئله 4 اگر اشتباهاً به جاى واجب مستحب ، و به جاى مستحب واجب نيّت كند ، اعتكاف او صحيح است مگر اينكه طورى باشد كه اگر آنچه را كه نيت كرده در واقع آن نباشد ديگرى را قصد نداشته باشد مثل اينكه مثلًا اگر فرض شود واجب نيست او اعتكاف مستحب را نخواهد كرد .\r\nشرط چهارم - روزه ، كه بدون آن اعتكاف صحيح نيست ، بنابراين كسى كه نمىتواند روزه بگيرد نمىتواند اعتكاف كند ، مثل مسافر مگر در جاهايى كه مىتواند مسافر روزه بگيرد مثل حائر حضرت امام حسين عليه‌الصلاهء و السلام ، و همين طور اعتكاف زن حائض و نفساء و\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nهمچنين اعتكاف روز عيد فطر و قربان صحيح نيست .\r\nمسئله 1 اگر از روى غفلت وقتى اعتكاف را شروع كند كه روز سوم عيد فطر و يا قربان باشد اعتكاف او باطل است ولى اگر نذر كند كه چهار روز و يا پنج روز اعتكاف كند و روز چهارم و يا پنجم يكى از آن دو عيد باشد سه روز اول آن صحيح است و بقيه باطل است ، ولى اگر نذر او مقيد باشد به اين كه اين روزها پشت سر هم باشد با سه روز اول هم به نذر وفا نشده و بايد بعداً نذر خود را وفا كند ، و نيز اگر به عنوان اعتكاف روز چهارم و پنجم را نذر كرده در صورتى كه به مانعى مثل آن دو عيد برخورد نكرده هم بايد روز ششم را هم اعتكاف كند تا دو اعتكاف كامل شود و اگر روز ششم يكى از دو عيد باشد و نذر او مقيد است كه همه روزها پشت سر هم باشد باز هم به نذر خود وفا نكرده و بعدا بايد وفا كند ، ولى اگر مقيد نبوده سه روز اول صحيح است و بقيه را بعداً بايد بجا آورد .\r\nشرط پنجم - اينكه اعتكاف از سه روز پشت سر هم نمىشود كمتر باشد ولى بيشتر از سه روز هم مىشود اعتكاف نمايند .\r\nمسئله 1 اگر كسى بيشتر از سه روز اعتكاف نمايد اگر چهار روز باشد مىتواند بعد از تمام شدن روز چهارم آن اگر واجب باشد و بعد از تمام شدن سه روز اگر مستحب باشد از اعتكاف دست بردارد ، ولى اگر پنج روز باشد و روز پنجم را تمام كرد بايد روز ششم را هم اضافه كند تا دو اعتكاف كامل شود .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nمسئله 2 اگر هشت روز اعتكاف كرد ، روز نهم هم واجب مىشود ، و اگر يازده روز اعتكاف كرد روز دوازدهم هم واجب مىشود ، و همين طور است هر چه بالاتر رود ، هر دو روزى از اعتكاف چه واجب باشد يا مستحب روز سوم آن را واجب است به آن اضافه كنند .\r\nمسئله 3 هر روز از طلوع سپيده صبح است تا غروب سرخى كه درطرف مشرق است و آن را حمره مشرقيه گويند .\r\nمسئله 4 شب اول و شب چهارم براى كسى كه سه روز اعتكاف مىكند داخل در آن نيست ، و همچنين است شب اول و شب آخر براى كسى كه شش روز يا نُه روز و يا بيشتر اعتكاف كند ، ولى دو شب وسط هر سه روز از اعتكاف جزء آن است و نمىتواند در آن وقت از مسجد بيرون رود .\r\nشرط ششم - اينكه اعتكاف در مسجد جامع باشد و اگر مسجد جامع در شهرى بيش از يكى باشد در همه آنها مىشود اعتكاف كرد ، و احتياط آن است كه اگر ممكن است اعتكاف در يكى از مسجدالحرام يا مسجد النبى صلىالله‌عليه‌وآله و يا مسجد كوفه و يا مسجد بصره باشد ، و نيز در مسجد محله و بازار هم اگر اعتكاف را به اميد رسيدن به ثواب آن يعنى به اصطلاح رجاءً بجا آوردند اشكال ندارد اگر چه تا ممكن است در مسجد جامع بجا بياورند بهتر است در مسجد محله و بازار ، رجاءً هم اعتكاف نكنند چون ممكن است اين نحو اعتكاف سيره مسلمين شناخته شود و فرقى بين مسجد\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nجامع و ساير مساجد در طول زمان باقى نماند . و نيز احتياط مستحب است كه اگر در غير آن چهار مسجد كه ذكر شد باشد به قصد رجاء باشد . و اعتكاف در غير مسجد مشروع نيست .\r\nشرط هفتم - اگر معتكف عبد يا كنيز مملوك است بايد اعتكاف او با اذن مولاى او باشد .\r\nشرط هشتم - بايد بودن در مسجد دائمى باشد پس اگر بدون سببهايى كه بعداً ذكر مىشود بدون عذر از مسجد بيرون رود اعتكافش باطل است .\r\nمسئله 1 اگر كسى نداند كه نبايد از مسجد بدون عذر خارج شود و خارج شد اگر جاهل مقصر است اعتكاف او باطل مىشود ولى اگر جاهل قاصر است كه اصلًا احتمال نمىداده كه كار او اشكال داشته باشد اعتكاف او صحيح است .\r\nمسئله 2 اگر كسى فراموش كند كه معتكف است و يا كسى او را تهديد كند و مكره شود و بيرون برود اعتكاف او باطل نيست .\r\nمسئله 3 كسى كه در اعتكاف است براى كارهاى ضرورى مثل دستشويى رفتن ، و وضو گرفتن و غسل كردن ، مىتواند از مسجد بيرون برود ، و فرق نمىكند كه غسل براى جنابت باشد يا استحاضه و براى كارهاى غير ضرورى نمىشود از مسجد بيرون رفت مگر براى تشييع جنازه مؤمن و عيادت مريض .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nمسئله 4 اگر در مسجد وسيله غسل كردن باشد و غسل كردن سبب آلوده شدن مسجد هم نباشد نمىتواند در مسجد غسل كند چون بودن در مسجد با اين حال حرام است .\r\nمسئله 5 اگر بدون اينكه مسجد آلوده به نجاست شود غسل كردن در آن ممكن باشد و اگر بخواهد بيرون مسجد غسل كند بيش از آن مقدارى كه غسل كردن در مسجد طول مىكشد طول بكشد بايد غسل را در مسجد انجام دهد كه كمتر در حال حدث اكبر در مسجد باشد .\r\nمسئله 6 اگر در مسجد باشد و سر و يا دست و يا پاى خود را از مسجد بيرون كند اشكال ندارد .\r\n\r\nمسائل ديگر اعتكاف\r\nمسئله 1 اگر كسى در حين اعتكاف مرتد شود يعنى چيزى بگويد كه سبب كافر شدن مىشود اعتكاف او باطل مىشود اگر چه توبه كند چه ارتداد او در روز باشد و چه در شب .\r\nمسئله 2 اگر كسى نيت اعتكاف كرد چه واجب و چه مستحب نمىتواند از آن عدول كند يعنى برگردد به اعتكاف ديگرى ، چه براى خودش باشد يا براى غير خودش و غير خودش هم زنده باشد يا مرده ، بنابراين كسى كه اجير كسى شده و وارد اعتكاف شده و يا براى پدر يا مادرش كه مرده‌اند مثلًا معتكف است ، نمىتواند نيت را براى خودش و يا غير خودش از اشخاص ديگر برگرداند . و نيز اگر براى خودش نيت كرده\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nنمىتواند نيت را به آنها برگرداند .\r\nمسئله 3 يك اعتكاف بايد از يك نفر باشد بنابراين يك شخص نمىتواند نايب چند نفر شود در يك اعتكاف ، بلى مىتواند بعد از اينكه اعتكاف را براى خودش بجا آورد ثوابش را هديه كند به چند نفر چه زنده باشند يا مرده ، و يا بعضى زنده و بعضى مرده باشند .\r\nمسئله 4 لازم نيست روزه‌اى كه شرط اعتكاف است براى خود اعتكاف باشد بلكه شرط روزه داشتن معتكف است ، چه براى اعتكاف و چه روزه استيجارى ، يا روزه واجب ديگرى كه بر او هست ، چه قضايى و چه كفاره‌اى و چه نذرى و مانند اينها بلكه اگر نذر اعتكاف كند و بعد از آن اجير شود براى روزه با همان روزه اجاره‌اى اعتكافش صحيح است .\r\nمسئله 5 اعتكاف اگر مستحب باشد در دو روز اول مىتواند آن را به هم بزند ولى اگر دو روز تمام شد اعتكاف روز سوم واجب مىشود و اگر واجب باشد به نذر يا به اجاره و غير اينها در روزهاى معينى از اول تا آخر نمىتواند آن را به هم بزند ، ولى اگر روزهاى آن معين نباشد مثل اينكه نذر كرده اعتكاف را و معين نكرده كه از دوازدهم رجب مثلًا تا پانزدهم آن ، مثل مستحب است كه در دو روز اول مىتواند به هم بزند و بعد بجا آورد و بعد از تمام شدن روز دوم نمىتواند به هم بزند .\r\nمسئله 6 اگر كسى نذر كرد اعتكاف را با روزه خودش نه با روزه ديگرى نمىتواند روزه ديگرى مثل اجاره‌اى يا نذرى را با آن قصد كند .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nمسئله 7 اگر كسى نذر كرد اعتكاف زمان معينى را ، مثل ماه معينى يا روزهاى معينى از يك ماه ، و فراموش كرد آن را ، و يا نتوانست آن را بجا آورد به واسطه اضطرار و يا عمداً ترك كرد قضاى آن واجب است .\r\nمسئله 8 اعتكاف بايد در يك مسجد تمام شود ، و نمىشود آن را در دو مسجد قرار داد ، اگر چه آن دو مسجد متصل به هم باشد ، مگر اينكه به طورى باشد كه يك مسجد حساب شود ، مثل اينكه با دربهايى كه در وسط يك مسجد است سالنها از هم جدا شده باشد كه وقتى دربها باز شد يكى حساب مىشود .\r\nمسئله 9 اگر در مسجدى كه معتكف است مانعى مثل خرابى يا ناامنى و سيل و مانند اينها پيش بيايد كه نشود اعتكاف را در آن تمام كرد اعتكاف باطل مىشود بنابراين اگر واجب باشد قضاى آن در موردى كه وقتش معين باشد و يا از سرگرفتن آن در موردى كه وقت آن معين نباشد واجب است ، ولى اگر زمان مانع خيلى كم باشد مثل اين كه به واسطه زلزله از ترس خراب شدن سقف بيرون بروند و بعد از آرام گرفتن زمين برگردند اعتكاف باطل نمىشود ، و همچنين است چيزهايى كه زمان آن از زمان غالبى زلزله بيشتر است ولى مدت آن از زمان دستشويى رفتن و برگشتن مثلًا زيادتر نشود .\r\nمسئله 10 پشت بام مسجد و سرداب و فضاى آن اگر ظاهر حال اين است كه جزء مسجد است جزء مسجد حساب مىشود ، ولى اگر شك\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nداشته باشند كه از مسجد هست يا نيست حكم مسجد را ندارد ، ولى محراب مسجد ظاهر حال اين است كه جزء مسجد است و وضوخانه آن ظاهر حال اين است كه مسجد نيست .\r\nمسئله 11 اگر جاى مخصوصى از مسجد را براى اعتكاف خود معين كرد در قصد اعتكاف معين نمىشود مگر اينكه قصدش اين باشد كه اگر اينجا نباشد در جاى ديگرى از مسجد قصد اعتكاف ندارد بلى اگر جايى را از مسجد براى خود معين نمود و در آنجا بود تا مادامى كه از آنجا اعراض نكرده ديگرى نمىتواند جاى او را بگيرد پس وقتى مثلًا براى دستشويى بيرون مىرود نمىتوان جاى او را گرفت اگر چه رحلى هم نينداخته باشد ولى بايد قبلًا در آنجا مستقر شده باشد .\r\nمسئله 12 مسجد بودن جايى با دانستن خود شخص ، و يا خبر دو عادل ، و يا معروف بودن بين مردم ثابت مىشود ، و با خبر يك نفر مورد وثوق هم ثابت مىشود . و همين طور با حكم حاكم شرع هم در وقتى نزاع بين مؤمنين باشد ثابت مىشود .\r\nمسئله 13 اگر به خيال اينكه جايى مسجد است و يا مسجد جامع است در آنجا اعتكاف كرد بعد معلوم شد چنين نيست اعتكاف او باطل است .\r\nمسئله 14 مسجد زن اگر چه خانه او هم هست ولى براى اعتكاف مثل مرد است كه شرط است در مسجدى كه اعتكاف در آن\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nصحيح است غير از خانه خودش اعتكاف كند .\r\nمسئله 15 بچه‌اى كه مميز است يعنى خوب و بد را تشخيص مىدهد و خداشناس است اعتكاف او صحيح است .\r\nمسئله 16 كسى كه جنب شده و بايد از مسجد براى غسل كردن بيرون برود اگر در مسجد ماند اعتكاف او باطل است ، مگر اينكه آخر روز سوم اعتكاف او باشد و زمان بودن او در مسجد به مقدار زمان خروج او براى غسل كردن باشد نه زيادتر .\r\nمسئله 17 اگر جايى كه در مسجد گرفت شخص ديگرى آنجا را غصب كرد و براى اعتكاف در آنجا نشست اعتكافش باطل است ، و همچنين است اگر روى پتو و مانند آن كه از مال ديگرى است و او راضى نيست نشست يا خوابيد ولى اگر لباس او غصبى است اعتكافش باطل نيست اگر چه نمازش با لباس غصبى باطل است و بنابر احتياط واجب اگر مسجد با خاك و يا آجر غصبى مفروش شده اگرچه اينها تلف شده حساب شود نمىتوان در آن اعتكاف كرد .\r\nمسئله 18 اگر فراموش كرده غصب بودن را ، يا نمىدانسته ، و يا مجبور بوده ، يا كسى او را مجبور كرده ، و برآن مغصوب نشسته اعتكافش صحيح است .\r\nمسئله 19 انسان براى اداى دين خود مىتواند از مسجد بيرون رود ، بلكه گاهى واجب است بيرون رود ، چون وقت اداى دين مثلًا رسيده\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nو كسى كه طلبكار است راضى به تأخير آن نيست ، و اگر در صورت وجوب بيرون نرفت گناه كرده ولى اعتكافش باطل نيست .\r\nمسئله 20 كسى كه براى كار ضرورى يا حاجت از مسجد بيرون مىرود بنابر اظهر بايد كوتاهترين راه رفت و برگشت را در نظر بگيرد ، مگر طولانى بودن راه از جهتى ضرورت داشته باشد و يا چيز مورد اعتنايى نباشد .\r\nمسئله 21 كسى كه براى ضرورت يا حاجتى از مسجد بيرون مىرود نبايد بيش از مقدار حاجت و ضرورت در خارج بماند و اگر ممكن است نبايد در زير سايه بنشيند و احتياط مستحب آن است كه زير سايه راه نرود و در غير سايه هم ننشيند .\r\nمسئله 22 اگر براى ضرورت بيرون رفت و طول كشيد به طورى كه صورت اعتكاف به هم خورد اعتكاف او باطل است .\r\nمسئله 23 مراد از بودن در مسجد اين است كه در داخل آن باشد به هرطور از حالات باشد مثل نشستن و خوابيدن و ايستادن و راه رفتن و مانند اينها .\r\nمسئله 24 انسان مىتواند در وقت نيت اعتكاف شرط كند كه هر وقت خواست آن را به هم بزند حتى اگر روز سوم آن باشد ، چه شرط او اين باشد كه اگر پيش آمدى شد به هم بزند و يا بدون هيچ پيش آمدى به هم بزند اگر چه احتياط مستحب آن است كه اگر پيش آمدى اتفاق نيفتاد\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nاعتكاف را به هم نزند ولى شرط به هم زدن قبل از نيت يا بعد از آن اثرى ندارد .\r\nمسئله 25 اگر شرط كند كه در حال اعتكاف چيزهايى كه آن را باطل مىكند مثل نزديكى كردن با عيال خود بجا آورد شرط او باطل است و اثرى ندارد .\r\nمسئله 26 همين طور كه مىتواند در نيت اعتكاف شرط كند كه هر وقت خواست آن را به هم بزند مىتواند نذر اعتكاف كند و در ضمن آن شرط كند كه هر وقت خواست به هم بزند مثل اينكه بگويد : « لله علىّ أن اعتكف به شرط أن يكون لى الرجوع عند عروض عارض أو مطلقا » يا به فارسى بگويد : « حق خدا بر من باشد كه اعتكاف بجا بياورم به شرط اينكه هر وقت فلان كار پيش آمد يا هر وقت خواستم ، آن را به هم بزنم » .\r\nمسئله 27 در اعتكاف نمىشود شرط كند كه هر وقت خواست اعتكاف ديگرى را كه خودش وارد مىشود به هم بزند يا اعتكاف كس ديگر مثل پدر يا فرزند يا غير اينها را به هم بزند .\r\nمسئله 28 در اعتكاف نمىتواند نيت مردد كند ، مثل اينكه بگويد اگر فرزندم آمد نيت كردم اعتكاف را ، ولى اگر نيت را مشروط كند به شرطى كه حاصل است مثل اينكه بگويد اگر اينجا مسجد است من اعتكاف را نيت كردم ، و در واقع آنجا مسجد باشد ، و اين در واقع تعليق بر شرط نيست ، و اگر غرض عقلايى نداشته باشد لغو است .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n\r\nاحكام اعتكاف\r\nچند چيز بر معتكف حرام است :\r\nاول - مباشرت با زنان ، چه با نزديكى در قبل يا در دبر و چه با لمس كردن و بوسه اگر به قصد شهوت باشد و بر زن معتكفه هم اينها حرام است ولى نگاه كردن به كسى كه نظر كردن به شهوت به او حلال است ، مثل زن و شوهر اگر چه از روى شهوت باشد ، اشكال ندارد اگر چه احتياط مستحب اجتناب از نگاه كردن به شهوت است .\r\nدوم - كارى كه سبب شود كه از او منى بيرون بيايد اگر چه بر وجه حلال باشد مثل اينكه مرد به زن خود نگاه كند با شهوت و از او منى خارج شود .\r\nسوم - بوييدن چيزهاى خوش بو و ريحان به قصد لذت ولى اگر به قصد لذت نباشد مثل اينكه حسّ بويايى نداشته باشد كه لذت ببرد اشكال ندارد .\r\nچهارم - خريد و فروش بلكه هر تجارتى بنابر احتياط واجب چنين است ولى در صورت ضرورت مثل اينكه براى خوراك خود و يا عيالش چاره‌اى از آن نباشد اشكال ندارد .\r\nمسئله 1 بنابر احتياط واجب اگر براى او وكيل گرفتن براى خريد و فروش ضرورى ممكن است بايد وكيل بگيرد ، و نيز اگر ممكن است به وسيله ديگرى مثل بخشش چيزى به كسى بدهد تا او هم به او چيزى از\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nضروريات زندگى را ببخشد ، احتياط واجب آن است كه خريد و فروش نكند و آن راه را انتخاب كند .\r\nمسئله 2 در حال اعتكاف اشتغال به كارهاى مباح از امور دنيوى مثل جامه دوختن يا بافتن چيزى و امثال اينها مانعى ندارد ، اگر چه احتياط مستحب آن است كه اگر مجبور نيست ، اين كارها را ترك نمايد ، بنابراين اگر مجبور است مثل اينكه براى خرج زندگى خود و عيالش چاره‌اى ندارد كه در اين حال كار كند ، جايز بلكه گاهى واجب است كه كار كند .\r\nپنجم بر معتكف حرام است كشمكش و نزاع كردن كه آن را مجادله و ممارات گويند در امرى از امور دنيا ، يا براى امرى از امور آخرت ، به قصد غلبه و اظهار فضيلت و بزرگى ولى اگر به قصد اظهار حق و برگرداندن طرف مقابل از باطل و خطا باشد مانعى ندارد ، بلكه از افضل اطاعتها است ، بنابراين در امر اخروى اگر جواب شخصى را كه باطل سخن مىگويد بدهد اشكال ندارد ، به قصد جلوگيرى از باطل و اينكه آيا قصدش اظهار فضيلت است يا اظهار حق خودش آگاهتر است .\r\nمسئله 1 بر معتكف چيزهايى كه بر كسى كه محرم به احرام حج و يا عمره مىشود ( مثل شكار كردن و مو از بدن زائل كردن ، و يا پوشيدن لباس دوخته ، و پوشاندن سر براى مردان ، و نگاه كردن در آينه ، و غير آنها ، غير از آنچه گذشت ) حرام نيست ، ولى احتياط مستحب ترك چيزهايى است كه بر محرم حرام است .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nمسائل ديگر احكام اعتكاف\r\nمسئله 1 در حرمت آن چيزهايى كه گفته شد براى معتكف فرقى بين شب و روز نيست ، ولى چيزهايى كه بر روزه‌دار حرام است ، مثل خوردن و آشاميدن و سرزير آب كردن و غير اينها از چيزهايى كه روزه را باطل مىكند حرمتش مخصوص روز است .\r\nمسئله 2 چيزهايى كه روزه را باطل مىكند اگر در روز اعتكاف از روى عمد واقع شود اعتكاف را هم باطل مىكند چون روزه شرط اعتكاف است ، و روزه كه باطل شد اعتكاف هم باطل مىشود ولى جماع چه روز اتفاق بيفتد يا شب ، اعتكاف را باطل مىكند ، و همچنين است لمس كردن و بوسه زدن با شهوت بلكه اعتكاف با بجا آوردن ساير محرمات مثل خريد و فروش و بوييدن بوى خوش و غير اينها نيز ( بنابر اظهر ) باطل مىشود . ولى احتياط مستحب است كه اگر يكى از اينها اتفاق افتاد اعتكاف را تمام كند و بعداً از سر بگيرد و اگر وقت معين داشته قضا نمايد .\r\nمسئله 3 هر كدام از محرمات اعتكاف اگر سهواً واقع شود اعتكاف را باطل نمىكند ، حتى اگر سهواً جماع كند هم اعتكافش باطل نيست ، اگر چه احتياط مستحب آن است كه اگر اعتكاف واجب است آن را تمام كند و بعد از آن از سر بگيرد اگر واجب مطلق است ، و يا قضاى آن را بجا آورد اگر واجب معين است ، و اگر مستحب است و روز دوم آن تمام نشده مستحب است آن را تمام كند ، و اگر دو روز آن تمام شده مثل آن است كه\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nاز اول واجب بوده كه بنابر احتياط واجب بايد تمام كند ، و بعد از آن از سر بگيرد و يا قضا نمايد .\r\nمسئله 4 وقتى اعتكاف باطل شد با يكى از چيزهايى كه آن را فاسد مىكند اگر واجب بوده در وقت معين ، بايد بعد از آن قضاى آن را بجا آورد و اگر واجب بوده و وقت آن معين نبوده ، بايد آن را از سر بگيرد ، و در صورتى كه در وقت نيّت اعتكاف مستحب ، و يا در وقت نذر اعتكافى كه به نذر واجب شده شرط كرده باشد كه هر وقت خواست اعتكاف را به هم بزند ، اگر با قصد رجوع از اعتكاف آن عمل را انجام داده چيزى براو نيست ، ولى اگر بدون رجوع از قصد اعتكاف آن عمل را انجام داده كار حرام كرده و موضوع رجوع را از بين برده ، چون بعد از بطلان آن جاى رجوع نيست ، پس اگر واجب بوده ، بايد از سر بگيرد و يا قضاى آن را بجا آورد و اگر جماع بوده كفاره هم بر او واجب مىشود .\r\nو اينكه بعضى گفته‌اند با شرط در نيّت يا در نذر وقتى حرام را انجام داد چيزى بر او نيست اگر چه قصد رجوع از اعتكاف نداشته باشد اشكال دارد .\r\nمسئله 5 اعتكاف اگر مستحب باشد ولى بعد از تمام شدن روز دوم يكى از كارهاى حرام اعتكاف را انجام دهد بايد قضاى آن را بجا آورد ولى اگر قبل از غروب روز دوم آن را باطل كند چيزى بر او نيست ، و اگر با قصد قضاى آن اعتكاف ديگرى انجام دهد مشروع نيست ، ولى اگر به اميد\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nرسيدن به ثواب گذشته آن را انجام دهد يعنى به اصطلاح به رجاء رسيدن به ثواب ايام گذشته مثل ايام البيض رجب ( 13 و 14 و 15 رجب ) مانعى ندارد ، اگر چه هر وقتى براى استحباب اعتكاف به طور ادا مناسب است .\r\nمسئله 6 قضاى اعتكاف را واجب نيست فوراً بجا آورند اگر چه احتياط مستحب آن است كه آن را فوراً بجا آورند .\r\nمسئله 7 اگر كسى در وسط اعتكاف واجب مرد ، بر ولى او واجب نيست كه قضاى آن را برايش بجا آورد اگر چه احتياط مستحب است كه قضاى آن را برايش بجا آورند ، ولى اگر كسى نذر روزه‌اى كرده كه در وقت اعتكاف آن را بجا آورد ، و در وسط آن مُرد بايد ولىّ او روزه‌هايى را كه نگرفته براى او قضا نمايد چون در اين فرض آنچه واجب بوده روزه بود و اعتكاف مقدمه آن بوده است ، به خلاف صورتى كه اعتكاف را نذر كرده باشد ، در آن فرض روزه شرط صحت آن است و چون اعتكاف بعد از مرگ واجب نيست ، قضا هم ندارد ، چون قضا براى تكليفى است كه اداى آن به گردن انسان بوده .\r\nمسئله 8 خريد و فروش در حال اعتكاف اگر چه جايز نيست ، ولى اگر كسى انجام داد صحيح است ، اگر چه اعتكاف او باطل مىشود .\r\nمسئله 9 اگر كسى اعتكاف خود را با جماع كردن باطل كرد ، كفاره بر او واجب مىشود ، ولى در ساير محرمات اعتكاف اگر انجام داد اعتكافش باطل مىشود ، ولى كفاره واجب نمىشود اگر چه احتياط\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nمستحب آن است كه براى آنها هم كفاره بدهد .\r\nمسئله 10 كفاره اعتكاف مثل كفاره افطار عمدى در ماه رمضان است ، كه عبارت است از يك بنده آزاد كردن و يا شصت روز روزه كه اقلًا بايد سى و يك روز آن پى در پى باشد ، و يا شصت نفر فقير و مستمند را اطعام كردن بنابر اقوى در اين سه مخير است ، ولى احتياط مستحب آن است كه به ترتيب باشد ، يعنى اگر بنده آزاد كردن ممكن نبود آن وقت شصت روز ، روزه را بگيرد و اگر آن هم ممكن نبود ، به شصت مسكين طعام بدهد .\r\nمسئله 11 وقتى اعتكاف واجب باشد و در ماه رمضان هم باشد و در روز آن را با جماع باطل كند ، دو كفاره بايد بدهد يكى براى اعتكاف و يكى براى افطار در ماه رمضان ، و همين طور است اگر در اعتكاف روزه قضاى ماه رمضان گرفته بود ، و بعد از ظهر افطار كرد بايد دو كفاره بدهد ، يكى براى اعتكاف يكى هم كفاره قضاى ماه رمضان كه در جاى خود ذكر شده .\r\nمسئله 12 اگر كسى نذر كرده اعتكاف در ماه رمضان را و با جماع در حال روزه آن را باطل كرد سه كفاره بايد بدهد ، يكى براى اعتكاف يكى براى روزه ماه رمضان و يكى هم براى شكستن نذر خود .\r\nمسئله 13 اگر كسى در ماه رمضان اعتكاف كرد و زن معتكفه خود را مجبور به جماع كرد ، بايد سه كفاره بدهد ، يكى براى اعتكاف ، يكى\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nبراى افطار روزه ماه رمضان براى خودش ، و يكى هم براى زنش كه او را مجبور كرده و كفاره اعتكاف زن به عهده شوهر نيست . و اگر زن مجبور نبوده كفاره روزه ماه رمضان و اعتكاف به عهده خود اوست ، پس هر يك بايد دو كفاره بدهند و اگر مجبور بوده اعتكاف او كفاره ندارد . اگر جماع در روز اعتكاف بوده ، و اگر جماع در شب بوده هر يك ، يك كفاره بايد بدهند خلاصه اينكه كفاره اعتكاف مثل كفاره ماه رمضان نيست كه به عهده شوهرى كه زن خود را مجبور به جماع كرده مىباشد .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\n( 6 ) نماز جمعه\r\nمسئله 1 نماز جمعه در زمان غيبت ولىّ عصر عليه السلام ( عج ) و روحى له الفداء واجب نيست ولى خواندن آن به اميد رسيدن به واقع و ثواب آن مانعى ندارد .\r\nمسئله 2 كسى كه نماز جمعه بجا آورده نماز ظهر را هم بايد بخواند .\r\nمسئله 3 كسى كه نماز جمعه را خوانده اگر احتياطاً نماز ظهر را بعد از آن بخواند مىشود به او اقتدا كرد ، چه به نماز ظهر احتياطى او و چه به نماز عصر او ، ولى اگر نماز ظهر را نخواند به نماز عصر او اقتدا كردن كفايت نمىكند ، و اگر رجاءً اقتدا به او كردند بايد نماز عصر را دوباره بخوانند .\r\n\r\nشرايط نماز جمعه\r\nشرايط آن چند چيز است :\r\nشرط اول - حضور امام معصوم مبسوط اليد عليه السلام يا كسى كه از طرف او منصوب باشد به نصب خاص براى اقامه جمعه .\r\nشرط دوم - بايد عدد كسانى كه مىخواهند نماز جمعه بخوانند پنج نفر باشد كه يكى از آنان امام جمعه است و اگر پنج نفر جمع نشوند جمعه واجب يا مستحب نيست و صحيح هم نيست ، و بعضى گفته‌اند كه اقل عدد\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nهفت نفر است ولى مشهور و اشبه همان است كه گفته شد ولى اگر عدد به هفت نفر برسد يا بيشتر جمعه فضيلتش بيشتر است .\r\nشرط سوم - دو خطبه است كه بايد پيش از نماز خوانده شود و نماز جمعه بدون آن صحيح نيست و منعقد نمىشود .\r\nشرط چهارم - آن كه مسافت بين دو نماز جمعه كمتر از يك فرسخ نباشد ، پس اگر مسافت بين دو نماز جمعه يك فرسخ يا بيشتر باشد هر دو نماز صحيح است ، و ميزان مسافت بين دو نماز است نه بين دو شهر يا قريه ، بنابراين اگر شهر بزرگى باشد كه فاصله بين دو محل آن يك فرسخ باشد دو نماز جمعه مىشود در آن بر پا كرد ، و شرح هر يك از اين شرايط در ضمن مسائل آينده خواهد آمد .\r\nمسئله 1 وقتى پنج نفر براى نماز جمعه جمع شدند و لكن در وسط خطبه يا بعد از تمام شدن آن متفرق شدند و برنگشتند و كسان ديگرى كه عدد را تكميل كرده باشند حاضر نباشند ، نماز جمعه منعقد نمىشود و بر باقيمانده‌ها نماز ظهر واجب است .\r\nمسئله 2 اگر در اثناء خطبه متفرق شدند ولى بعد از آن برگشتند اگر تفرق آنها بعد از تمام قدر واجب خطبه يا بعد از تمام خطبه بوده و به طورى برگشتند كه موالات بين اجزاء خطبه به هم نخورده ، نماز جمعه بدون اشكال صحيح است در صورتى كه تفرق آنها به قصد انصراف از جمعه نبوده باشد و اگر به قصد انصراف بود احوط اعاده خطبه است ، و اگر موالات به هم خورده احوط بلكه اظهر اعاده است ، ولى اگر تفرق آنها پيش از تمام قدر واجب بوده و به قصد انصراف از آن متفرق شدند بعداً برگشتند ولو بدون فوت موالات احوط اعاده خطبه است ، و اگر به قصد انصراف\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nنبوده مثل اينكه براى فرار از باران بوده و به طورى برگشتند كه موالات به هم خورده خطيب خطبه را ادامه مىدهد از همان جا كه متفرق شدند ، و اگر طول كشيد به طورى كه موالات به هم خورده و برگشتند بايد خطبه را از اول بخوانند .\r\nمسئله 3 اگر بعد از تكبير امام جمعه مأمومين متفرق شدند و يا امام جمعه بعد از تكبير همه پنج نفر كه اقل عدد معتبر در انعقاد جمعه است متفرق شد نماز جمعه باطل مىشود و بايد نماز ظهر را شروع نمايند اگر چه احتياط مستحب آن است كه به نيت جمعه نماز را تمام نمايند ، و بعد از آن ظهر را بخوانند خصوصاً اگر تفرق آنها بعد از تمام شدن يك ركعت و يا بيشتر قبل از سلام نماز باشد .\r\nمسئله 4 دو خطبه نماز جمعه را جايز است قبل از ظهر بخوانند به طورى كه وقتى تمام شود وقت ظهر داخل شود و نماز را شروع كنند اگر چه احوط آن است كه بعد از داخل شدن وقت ظهر خطبه‌ها را بخوانند .\r\nمسئله 5 ظاهر اين است كه قصد قربت در دو خطبه نماز جمعه شرط نباشد بنابراين العياذ بالله اگر خطيب قصد ريا كند به بعض خطبه‌ها يا تمام آنها نماز جمعه باطل نمىشود و اعاده خطبه‌ها لازم نيست ولى احتياط كه سزاوار نيست ترك شود در اين است كه دو خطبه را به قصد قربت بخوانند ، چون بعضى از فقها قصد قربت را واجب دانسته‌اند ولى شكى نيست كه نماز جمعه بايد با قصد قربت باشد .\r\nمسئله 6 دو خطبه كه پيش از نماز جمعه هست كيفيت آن اين است كه در خطبه اول حمد و ثناى الهى را بگويند و صلوات بر محمد و آل او بفرستند بنابر احتياط واجب و وصيّت به تقوا و پرهيزكارى شود و يك\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nسوره كوچك از قرآن بخوانند بعد از آن كمى خطيب بنشيند و بعد از آن برخيزد و در خطبه دوم باز حمد و ثناى الهى را بجا آورده و بر پيغمبر اكرم صلى الله عليه و آله و سلم و ائمه مسلمين عليهم‌السلام صلوات فرستد و بنابر احتياط واجب يك سوره كوچك از قرآن بخواند و مستحب است كه بعد از آن براى مؤمنين و مؤمنات استغفار كند ، و دعا كند چون وقت استجابت دعا در روز جمعه يكى بعد از خطبه دوم پيش از نماز جمعه است و يكى نزديك غروب آفتاب .\r\nمسئله 7 احتياط واجب آن است كه حمد و صلوات را به عربى بخواند و اما موعظه و وصيت به تقوى را جايز است به غير عربى بخوانند بلكه احتياط واجب آن است كه به لغت مستمعين خوانده شود و اگر داراى لغات مختلف هستند به لغات مختلف بخواند ، ولى اگر عدد مستمعين از حدّ نصاب كه به غير از امام جمعه چهار نفر مىباشند بيشتر باشد كافى است كه به لغت آنها خطبه را بخواند اگر چه بر اين فرض احتياط مستحب آن است كه موعظه به لغات همه باشد .\r\nمسئله 8 سزاوار است امام جمعه در ضمن خطبه مصالح مسلمين را در دين و دنيا و آنچه بر بلاد مسلمين در دنيا مىگذرد متذكر شود چه راجع به سياست و يا اقتصاد از امور معاش و معاد باشد يا غير اينها از امورى كه مربوط به استقلال و كيان مسلمين است .\r\nمسئله 9 كسى كه خطبه مىخواند بايد ايستاده باشد و اگر امام جمعه از ايستادن عاجز باشد يا عاجز شد بايد ديگرى خطبه بخواند و بايد همان شخصى كه خطبه نماز را مىخواند نماز را نيز بخواند و جايز نيست خطيب و امام جماعت دو نفر باشند .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nمسئله 10 امام جمعه بايد به قدرى صداى خود را بلند كند كه عدد معتبر در جمعه آن را بشنوند ولى بلند كردن صدا براى همه حاضرين بنابر احتياط مستحب است ولو به واسطه نصب بلندگو و مانند آن باشد .\r\nمسئله 11 گوش دادن خطبه‌ها واجب است ولى حرف زدن در وسط خطبه‌ها اگر مانع از گوش دادن نباشد مكروه است ، و همين طور حرف زدن امام جمعه در وسط خطبه‌ها به غير آنچه مربوط به آن است مكروه مىباشد ، مگر اينكه جواب سؤال سائلى باشد كه بنابراين اشكال ندارد البته در صورتى كه موالات در خطبه‌ها به هم نخورد .\r\nمسئله 12 گذشت كه فاصله بين دو نماز جمعه بايد يك فرسخ باشد بنابراين اگر دو نماز جمعه در فاصله كمتر از اين برقرار شد اگر هر دو با هم شروع شده هر دو باطل است ، ولى اگر يكى زودتر شروع شده اگر چه فقط تكبيرهءالاحرام آن زودتر باشد آنكه جلوتر شروع شده صحيح است و ديگرى باطل است ، و ملاك مقدم بودن ، مقدم بودن يكى از نمازها بر ديگرى است پس اگر خطبه يكى زودتر و نماز آن ديرتر شروع شده آنكه نمازش زودتر شروع شده صحيح است ، اگر چه خطبه آن ديرتر شروع شده باشد ، و نيز بايد دانست كه شرط فاصله يك فرسخ شرط واقعى است ، و دانستن و ندانستن اينكه فاصله كمتر است فرقى در اينكه نماز صحيح باشد يا باطل ندارد بنابراين آن نمازى كه واقعاً مقدم است صحيح است و آن نمازى كه مقارن يا متأخر است باطل است .\r\nمسئله 13 كسى كه شك دارد كه آيا نماز جمعه ديگرى در كمتر از حد برقرار مىشود يا نه مىتواند نمازجمعه بخواند ولى اگر مىداند نماز جمعه ديگرى برقرار مىشود در كمتر از حد ، ولى نمىداند كه آيا مقارن اين نماز و\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nيا مقدم بر آن است يا نه ، نماز جمعه او صحيح نيست مگر علم براى او حاصل شود كه مقارن و يا سابق نيست .\r\nمسئله 14 - اگر بعد از فراغ از نماز جمعه ملتفت شوند كه نماز جمعه ديگرى در كمتر از حد برقرار شده و هر يك از دو جماعت بدانند كه يكى مقدم و ديگرى مؤخر بوده ولى آنكه مقدم بوده معلوم نباشد ، نماز جمعه آنان صحيح نيست چون مىدانند كه يكى از آن دو باطل بوده است و نماز جمعه ديگرى هم در كمتر از حد بين نماز سوم و آن دو نماز صحيح نيست و بايد نماز ظهر بخوانند .\r\n\r\nشرايط وجوب نماز جمعه\r\nشرايط وجوب نماز جمعه چند چيز است :\r\nشرط اول - حضور امام عصر عجل‌الله تعالى فرجه‌الشريف ، پس در زمان غيبت ايشان نماز جمعه واجب نيست و نماز ظهر بايد خوانده شود و بقيه شرايطى هم كه ذكر مىشود بر فرض وجوب است .\r\nشرط دوم - بالغ و عاقل بودن كه شرط تكليف است .\r\nشرط سوم - مرد بودن پس نماز جمعه بر فرض اصل وجوب بر مردان ، بر زنان واجب نيست .\r\nشرط چهارم - آزاد بودن .\r\nشرط پنجم - مسافر نبودن .\r\nشرط ششم - سلامت از كورى و مرض .\r\nشرط هفتم - پيرمرد سالخورده نباشد .\r\nشرط هشتم - فاصله بين او و بين نماز جمعه‌اى كه بر پا مىشود بيشتر از دو فرسخ نباشد .\r\nشرط نهم - حضور براى نماز براى شخص زياد مشقت نداشته باشد .\r\nمسئله 1 غير از ديوانه اگر بقيه كه فاقد شرايط جمعه هستند به نماز جمعه حاضر شوند اگر چه با زحمت باشد مىتوانند نماز جمعه بخوانند ولى\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nكفايت از ظهر نمىكند و نيز بچه‌هاى مميز اگر چه مىتوانند نماز جمعه بخوانند ولى خودشان نمىتوانند نماز جمعه برپا كنند و نمىتوانند تكميل كننده عدد معتبر در نماز جمعه باشند ، در اين حكم زنان هم مثل بچه‌ها هستند .\r\nمسئله 2 مسافرى كه نماز جمعه براى او واجب نيست فرق نمىكند كه از كسانى باشد كه نماز آنها در سفر تمام است ، مثل كسى كه قصد ده روز كرده ، يا از كسانى باشد كه نماز آنها شكسته است .\r\nمسئله 3 مسافرى كه مىتواند به تبعيت از حاضر نماز جمعه بخواند فرق نمىكند كه امام جمعه باشد يا غير او بنابراين اگر مثلًا از حوزه‌هاى علميه افرادى بخواهند هفته‌اى يك بار براى اقامه نماز جمعه به مسافرت بروند و امام جمعه باشند نماز آنان صحيح است اگر چه كفايت از ظهر نمىكند ولى احتياط آن است كه مسافران مستقلًا اقامه جمعه ننمايند .\r\nمسئله 4 بر فرضى كه نماز جمعه واجب تعيينى باشد حضور براى همه واجب و فرقى بين مردم شهر و روستا و خيمه نشينها و مردم صحرا و غير آنها نيست ولى گذشت كه در زمان غيبت نماز جمعه واجب نيست .\r\nمسئله 5 بر فرضى كه نماز جمعه واجب تعيينى باشد انسان نبايد بعد از زوال آفتاب مسافرت كند در صورتى كه نمازجمعه جامع شرايط در محلش برپا شود و بر فرض اينكه جمعه واجب تخييرى باشد مسافرت بعد از زوال جايز است ولى گذشت كه نماز جمعه در زمان غيبت اصلًا واجب نيست .\r\nمسئله 6 بر فرضى كه نماز جمعه واجب تعيينى باشد خريد و فروش هنگامى كه براى نماز جمعه ندا مىشود حرام است البته در صورتى كه منافات با نماز جمعه داشته باشد و الّا حرام نيست و بر فرض\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nحرمت نيز معامله باطل نيست .\r\nمسئله 7 بر فرضى كه نماز جمعه واجب باشد بر كسى كه حضور براى او دشوار باشد نماز جمعه واجب نيست و همچنين بر فرض وجوب در روزى كه بارانى است ظاهر اين است كه حضور واجب نيست اگر چه حرج و مشقتى نداشته باشد و در روايت صحيح وارد شده : « لابأس ان يترك الجمعه فى المطر ؛ باكى نيست كه در باران نماز جمعه ترك شود » .\r\nمسئله 8 كسى كه نماز جمعه از او ساقط شده ، بر فرض وجوب مثل مسافر و يا كسى كه نماز جمعه را واجب نمىداند در زمان غيبت جايز بلكه افضل است نماز ظهر را در اول وقتش بخواند .\r\n\r\nوقت وجوب نماز جمعه\r\nوقت نماز جمعه از زوال خورشيد است و بايد اول وقت شروع شود بنابراين اگر خطبه‌ها را قبل از زوال نخوانده‌اند بايد شروع به خطبه نمايند و اگر خوانده‌اند بايد شروع به نماز نمايند و مراد به اول آن اول عرفى است پس اگر كسى آن را از اول ظهر تأخير انداخت وقت آن گذشته و بايد نماز ظهر را بخواند حتى بر فرضى كه نماز جمعه واجب باشد ، ولى گذشت كه نماز جمعه در زمان غيبت واجب نيست و به هرحال بايد نماز ظهر خوانده شود و بايد دانست كه بجا آوردن آن اگر از اول ظهر تأخير انداختند به اميد رسيدن به ثواب مانعى ندارد . و آخر وقت آن وقتى است كه سايه شاخص به اندازه خودش برسد و نبايد نماز جمعه با خطبه‌هايش بيشتر از اين وقت تأخير بيفتد .\r\nمسئله 1 بر فرض وجوب تعيينى نمازجمعه جايز نيست و گناه\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nاست كه خطبه‌ها را به قدرى طول بدهند كه از وقت خارج شوند و بر فرض وجوب تخييرى اگر طول دادند بايد نماز ظهر را هم بخوانند ولى گناه نكرده‌اند ، و بايد دانست كه نماز جمعه قضا ندارد .\r\nمسئله 2 اگر وارد نماز جمعه شدند و وقت آن تمام شد اگر به اندازه يك ركعت نماز در وقت واقع مىشود صحيح است و اگر كمتر از يك ركعت در وقت واقع شود باطل است اين در صورتى است كه واجب تعيينى باشد . و احتياط واجب آن است كه بر فرض وجوب تخييرى نماز جمعه ، نماز جمعه‌اى كه يك ركعت آن در وقت واقع شده تمام كند و نماز ظهر را هم بخواند .\r\nمسئله 3 اگر يقين دارند كه به اندازه خواندن دو خطبه كوتاه و نماز مختصر با اقل واجب وقت براى جمعه دارند در صورتى كه واجب تعيينى باشد بايد آن را بخوانند و بر فرضى كه واجب تخييرى باشد مخير است بين آن و نماز ظهر ولى چون اصلًا نماز جمعه واجب نيست به هر حال بايد نماز ظهر را بخوانند ، و در صورتى كه شك داشته باشند كه آيا وقت براى خواندن نماز جمعه باقى است يا نه خواندن آن صحيح است .\r\nمسئله 4 اگر مقدار وقت را مىداند كه مثلًا يك ربع ساعت به آخر آن مانده است ولى نمىداند كه آيا مىشود نماز را با اقل واجب خواند يا نه ، مىتواند وارد نماز شود پس اگر وقت واقعاً وسعت داشت ، نماز جمعه صحيح است و اگر براى كمتر از يك ركعت وقت داشت باطل است ، و اگر براى يك ركعت وقت داشت صحيح بودن آن محل اشكال است پس اگر فرض شود كه جمعه واجب تعيينى است احتياط واجب آن است كه آن را تمام كند و بعداً ظهر را بخواند ، و اگر واجب تخييرى باشد احتياط واجب\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nآن است كه ظهر را بخواند و بهتر است نماز جمعه را تمام كند و بعداً ظهر را بخواند و چون نماز جمعه واجب نيست به هر حال نماز ظهر را بايد خواند .\r\nمسئله 5 اگر نماز جمعه با عدد معتبر شروع شود ولى مأمومى كه از عدد نيست به خطبه‌ها نرسد و لكن يك ركعت نماز را با امام بخواند و يك ركعت ديگر را خودش بخواند نماز جمعه صحيح است .\r\nمسئله 6 - ظاهر اين است كه بر فرضى كه نماز جمعه واجب تعيينى باشد و با عدد معتبر شروع شود از روى اختيار هم مىتواند مأموم براى خطبه‌ها حاضر نشود ، و اگر فقط براى نماز حاضر شود به تكليف خود عمل كرده است ، و بر فرض وجوب تخييرى و يا عدم وجوب آن اصلًا حضور واجب نيست .\r\nمسئله 7 - گذشت كه مأموم كه جزء عدد نصاب نيست اگر يك ركعت نماز جمعه را درك كند نماز را درك كرده است و ملاك درك ركعت در خصوص نماز جمعه آن است كه امام را قبل از اينكه به ركوع برود درك كند اگر چه در وقت گفتن تكبير ركوع باشد و اگر در حالى كه به ركوع است برسد جمعه را درك نكرده است ولى در نماز جماعت غير جمعه درك امام در حال ركوع درك ركعت است ، و احتياط مستحب آن است كه در صورتى كه امام را در ركوع درك كند نماز جمعه را تمام كند و نماز ظهر را هم بخواند ، ولى در زمان غيبت واجب است به هر حال نماز ظهر را بخواند .\r\n\r\nكيفيت نماز جمعه\r\nبعد از خواندن دو خطبه پيش از نماز جمعه كه شرح آن گذشت كيفيت نماز آن است كه دو ركعت نماز مثل نماز صبح بعد از تمام دو خطبه بجا\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nآورند و مستحب است كه حمد و سوره را بلند بخوانند بلكه سزوار است كه احتياط به بلند خواندن آن ترك نشود ، و نيز مستحب است در ركعت اول بعد از حمد سوره جمعه و در ركعت دوم سوره منافقين بخواند ، و نيز مستحب است در آن دو قنوت يكى قبل از ركوع ركعت اول و يكى بعد از ركوع ركعت دوم ، و احكام آن از شرايط و موانع و قواطع و خلل و شك و سهو و غير اينها مثل بقيه نمازها است كه در كتاب طهارت و در باب بقيه نمازها ذكر شده است .\r\nمسئله 1 همه شرايطى كه در نماز جماعت معتبر است در نماز جمعه نيز لازم است ، مانند نبودن حائل ، بالاتر نبودن جاى امام ، فاصله بيش از حدّ نداشتن و غير اينها .\r\nمسئله 2 همه شرايطى كه در امام جماعت لازم است بايد در امام جمعه هم باشد مانند عقل ، ايمان ، حلال‌زاده بودن ، و عدالت ، ولى امامت كودكان در نماز جمعه براى بچه‌هاى غير بالغ ، و امامت زنان صحيح نيست ، اگر چه در غير نماز جمعه امامت زنان براى زنان و امامت بچه‌هاى مميز براى بچه‌ها مانعى ندارد .\r\nمسئله 3 اذان گفتن بعد از خطبه‌ها بدعت است و حرام است و آن را اذان سوم گويند بلكه مستحب است اذان اول ظهر گفته شود و بعد از آن خطبه خوانده شود و بعد از خطبه اقامه بگويند و وارد نماز شوند .\r\nمسئله 4 اگر به واسطه ازدحام جمعيت مأموم نتواند با امام جمعه به سجده برود ولى ركوع را با او درك كرده باشد بعد از ركوع بايد به سجده رود و در ركعت دوم خود را به ركوع امام جمعه برساند ، و همچنين است اگر ازدحام مانع از ركوع و سجود شود جمعه او صحيح است و اگر ركوع\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nرا با او درك كرده و سجده را نتواند بجا آورد نمىتواند در ركوع ركعت بعد خود را به امام برساند چون سجده ركعت قبل را انجام نداده ، بنابراين اگر در سجده ركعت دوم به او برسد بايد سجده را به نيت سجده ركعت اول با او بجا آورد و اين يك ركعت حساب مىشود ، و ركعت بعد را خودش بايد بجا آورد و نماز جمعه او صحيح است ، ولى اگر سجده را به نيت سجده ركعت دوم انجام داده احتياط واجب آن است كه دو سجده به نيت ركعت اول دوباره انجام دهد و نماز را تمام كند و بعد از آن نماز ظهر را هم بخواند و اين حكم بر فرضى است كه نماز جمعه واجب تعيينى يا تخييرى باشد ولى گذشت كه در زمان غيبت اصلًا واجب نيست بنابراين به هر حال بايد نماز ظهر را بجا آورد .\r\n* * * در پايان اين مجموعه كتابهاى اقتصادى و عبادى توفيق همه عاملين و خوانندگان را از خداوند متعال مسألت دارم و اميد است حقير را از دعاى خير خود و طلب مغفرت محروم نفرمايند .\r\nالحمدللّه اولًا و آخراً و صلى اللّه على محمد و آله الطاهرين\r\nواللعن على أعدائهم أجمعين إلى يوم الدين\r\n1 / 8 / 1375\r\n25 / جمادى الثانيه / 1417\r\nمحمد على اسماعيل‌پور اصفهانى قمشه‌اى ( شهرضائى )\r\n\r\n","description":"","footnote":"","page_name":" 121 ","page_number":121},
  {"content":"\r\n . \r\n","description":"","footnote":"","page_name":" 122 ","page_number":122},
  {"content":"\r\n . \r\n","description":"","footnote":"","page_name":" 123 ","page_number":123},
  {"content":"\r\n . \r\n","description":"","footnote":"","page_name":" 124 ","page_number":124},
  {"content":"\r\n . \r\n","description":"","footnote":"","page_name":" 125 ","page_number":125},
  {"content":"\r\n . \r\n","description":"","footnote":"","page_name":" 126 ","page_number":126},
  {"content":"\r\n . \r\n\r\n","description":"","footnote":"","page_name":" 127 ","page_number":127}
  ]