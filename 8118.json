[
  {"content":"\r\n\r\nنشر تاريخ ايران\r\n1\r\nمجموعهء متون و اسناد تاريخى\r\nكتاب اول\r\n( قاجاريه )\r\n\r\n","description":"","footnote":"","page_name":" 345 ","page_number":1},
  {"content":"\r\n\r\nبسم الله الرحمن الرحيم\r\nمعارفه\r\nموضوع آثارى كه نشر تاريخ ايران منتشر مىكند ، اختصاص دارد به متون ، اسناد ، و پژوهش هاى تاريخى درباب گذشته ى ايران . اين آثار تحت عناوين :\r\nمجموعه ى متون و اسناد تاريخى\r\nمجموعه ى پژوهش هاى تاريخى\r\nارائه مى شوند . ويژگى اين آثار ، اختصاص آن ها است به زمينه هاى فرهنگى ، اجتماعى ، و اقتصادى تاريخ ايران . هدف از نشر اين آثار ، شناخت كم و كيف گذران مردم است در ايران گذشته / كه چسان زيستند ، برچه بودند ، و برايشان چه رفت .\r\nنشر تاريخ ايران\r\n\r\n","description":"","footnote":"","page_name":" 346 ","page_number":2},
  {"content":"\r\n\r\nخاطرات و اسناد\r\nحسين قلى خان نظام السلطنه ما فى\r\n2\r\nبه كوشش\r\nمعصومه ما فى\r\nمنصوره اتحاديه ( نظام ما فى )\r\nسيروس سعدونديان\r\nحميد رام پيشه\r\n\r\n","description":"","footnote":"","page_name":" 347 ","page_number":3},
  {"content":"\r\n\r\nنشر تاريخ ايران\r\nتهران : فلسطين شمالى ، پلاك 146 ، طبقه ى سوم ، شماره ى 15 ، نشر تاريخ ايران ( شركت سهامى خاص ) تلفن 659844 .\r\nحسين قلى خان نظام السلطنه ما فى .\r\nخاطرات و اسناد حسين قلى خان نظام السلطنه ما فى .\r\nبه كوشش : معصومه ما فى ، منصوره اتحاديه ( نظام ما فى ) ، سيروس سعدونديان ، حميد رام پيشه .\r\nچاپ اول : تابستان 1361 هجرى شمسى .\r\nچاپ دوم : بهار 1362 هجرى شمسى .\r\nچاپخانه ى نقش جهان .\r\nتيراژ 5000 نسخه .\r\nحق چاپ محفوظ و در اختيار نشر تاريخ ايران است .\r\n\r\n","description":"","footnote":"","page_name":" 348 ","page_number":4},
  {"content":"\r\n\r\nنشسته از راست : حيدر قلى خان - حسين قلى خان - محمد حسن خان ، ايستاده : رضاقلى خان\r\n\r\n","description":"","footnote":"","page_name":" 349 ","page_number":5},
  {"content":"\r\n\r\nنمونه اى از پاكت نامه ها\r\n\r\n","description":"","footnote":"","page_name":" 350 ","page_number":6},
  {"content":"\r\n\r\nنمونه اى از نامه ها\r\n\r\n","description":"","footnote":"","page_name":" 351 ","page_number":7},
  {"content":"\r\n . \r\n","description":"","footnote":"","page_name":" 352 ","page_number":8},
  {"content":"\r\n\r\n\r\nجلد دوم\r\n\r\nباب دوم اسناد سال‌هاى 1314 - 1300 قمرى\r\n\r\n","description":"","footnote":"","page_name":" 353 ","page_number":9},
  {"content":"\r\n . \r\n","description":"","footnote":"","page_name":" 354 ","page_number":10},
  {"content":"\r\n\r\n\r\nبخش اول اسناد سال 1301 قمرى\r\nنامه‌هاى حسين قلى خان به برادرش حيدر قلى خان از تهران به ارض اقدس\r\n\r\n","description":"","footnote":"","page_name":" 355 ","page_number":11},
  {"content":"\r\n\r\nحسين قلى خان در اين سال ، بيكار بود و در تهران اقامت داشت . لقب وى در اين تاريخ ، « سعد الملك » بود .\r\nحيدر قلى خان سرتيپ و بيگلر بيگى و رئيس ديوانخانهء عدليهء اعظم خراسان و سيستان بود .\r\n\r\n","description":"","footnote":"","page_name":" 356 ","page_number":12},
  {"content":"\r\n\r\n\r\nسه‌شنبه 9 ربيع الاول 1301 قمرى\r\nهو فدايت شوم مراسلات مسرت‌افزاى شما روز يك‌شنبه عصر رسيد . دوشنبه 8 جناب مؤتمن السلطنه از شهر نجف‌آباد نقل مكان كرد . شب سه‌شنبه كه شب عيد بود ، آقا ميرزا و جناب سيد اديب به وداع آمده بودند . در اين چند روز باران فرصت نداده است كه شخص از خانه خودش بيرون بيايد . الحمد لله اگرچه برف نباريده است و يخ نگرفته‌اند ، ولى باران‌هاى مفيد باريده . نرخ‌ها روزبه‌روز و ساعت‌به‌ساعت در تنزل است .\r\nدر اغلب چيزها نرخ اينجا و خراسان تفاوتى ندارد ، بلكه در بعضى چيزها ، خراسان گرانتر است . اسد خان كاكاوند را ابواب جمع ميرزا قلى خان برادر ميرزا تقى خان كردند .\r\nنعمت الله خان برادر حبيب الله خان مريض بود ، خوب شد . كارهاى بندگان اجل افخم الحمد لله در كمال پيشرفت است ؛ تا خواست خداوند چه باشد . خدمت حاجى سهام به عرض بندگى مزاحم شويد . چون بعد از معزولى از كلات ، ديگر اظهار مرحمت نكرده بودند ، من هم اظهار بندگى نكردم ، ولى رفيقشان مىآيد ، دماغشان چاق مىشود ؛ انشاء الله تعالى .\r\nنواب اميرزاده خسرو ميرزا را به عرض اخلاص مزاحم هستم . در باب مواجب خودتان و شش نفر غلام ، اصرارى دارند ؛ اميدوارم پيشرفت كند « 1 » . چرا به ميرزا رضا « 2 » پدرزن رضاقلى كاغذ نمىنويسيد ؟ چرا دو كلمه سر سلامتى به پسر آقا محمد تقى ننوشتيد ؟ رضاقلى از درس و مشق غافل نشود ، خصوصا حالا كه آقا ميرزا اسماعيل هم آمد . از تلگراف خبر دادند ، سه روز است متصل در قزوين و زنجان باران مىآيد . خالصجات قزوين و خمسه را ميرزا رضا پسر معين الملك در 8 هزار تومان تفاوت قبول كرد و لقب معين السلطنه هم به او دادند ؛ مىرود . مقرب الخاقان ميرزا فضل الله خان مستوفى خزانه حاضر است ، به شما دعا مىرساند كه در دوستى حاضرم . پاكت كشيكچى باشى ، پاكت ميرزا عبد الله خان و حاجى خازن الملك را هم رساندم ؛ آسوده باشيد .\r\n\r\n\r\n","description":"","footnote":"\r\n( 1 ) - جهت اطلاع بيشتر رجوع كنيد به اسناد ضميمه « نامه‌هاى ميرزا على اصغر خان امين السلطان » خطاب به حيدر قلى خان .\r\n( 2 ) - مقصود ميرزا رضا آشتيانى مستوفى است كه پدرزن رضا قلى خان ( نظام السلطنهء ثانى ) است كه در زمان وزيرمختارى ميرزا حسين خان مشير الدوله ، مدتى در استانبول در سفارت ايران كار مىكرد .\r\n","page_name":" 357 ","page_number":13},
  {"content":"\r\n\r\n\r\nسه‌شنبه 16 ربيع الاول 1301 قمرى\r\nهو فدايت شوم مراسلات شما رسيد ، حقيقت رفع خستگى كاغذهاى سابق را كرد .\r\nپاكت‌هاى هركس را دادم به كربلائى برد رساند ؛ كاغذ ميرزا عبد الله خان را جواب گرفت آورد و اينك فرستادم . عريضهء بندگان جناب اجل را هم دادم . جوابى كه لازم است در باب مواجب خودتان و شش نفر غلام ، فرمودند كه قبض آن را بنويسيد بفرستم همان قبض را خزانه از برات كل كشيكخانه كه حوالهء جدا نداشت كسر نمايد . حاجى ميرزا محمد معدل وارد زاويه مقدسهء حضرت عبد العظيم شد ، از شما هم ممنون است . تلگرافى به حضور مبارك حضرت و الا عرض كرد ؛ جواب رسيد كه ، در تهران در خانه‌هاى خودشان منزل داشته باشند تا ورود حضرت و الا . تمام خالصجات قزوين و خمسه را به انضمام تيولات واگذار كردند به ميرزا رضاى معين الملك . سالى هشت هزار تومان اضافه جمع قبول كرده است ، دو هزار تومان هم نقد به يك كس داد . خدمت جناب و الا حاجى سهام الملك عرض سلام برسانيد كه ، به محض وصول تلگراف فقرهء مواجب ، فورا جواب مساعد گرفتم براى خدمت حاضرم . شرحى عربى به جهت لوح مزار مرحوم امين السلطان « 3 » طاب ثراه نوشته نزد ملك التجار فرستادم ؛ يقين دارم كه درست و صحيح نخواهند توانست بخوانند . به كاتب بنويس سفارش كند ، اگر در عبارتى و كلمه‌اى معطل بشوند و اشتباه حاصل نمايند ، صبر كنند تا ورود آقا ميرزا اسماعيل منشى باشى و الا . من دادم به خط خوش نسخ اعراب آن را صحيح نوشتند ؛ حيف است ملتفت نشوند و كاتب غلط بنويسد . بايد به خط ثلث و نسخ بسيار خوب نوشته شود . فرزندان را مشتاق هستم . زياده عرضى نيست .\r\n\r\nدوشنبه 29 ربيع الاول 1301 قمرى\r\nهو فدايت شوم نوشتجات شما روز دوشنبه [ 22 
  ] « 4 » شهر ربيع الاول اطراف عصر رسيد ، وقتى بود كه موكب مسعود تشريف برده بود دوشان‌تپه و جناب جلالت‌مآب اجل هم در ركاب مبارك بودند . شب كاغذها را اصلاح كرده ، امروز وقت ناهار فرستادم\r\n\r\n\r\n","description":"","footnote":"\r\n( 3 ) - منظور آقا ابراهيم امين السلطان است . « در سفر دوم ناصر الدين شاه به مشهد از همراهان او بود و در ماه رمضان 1300 قمرى در قريهء داورزن درگذشت و در مشهد در حرم امام رضا ( ع ) در قسمتى كه بنام دار السعادة است مدفون گرديد . » پس از مرگ وى پسرش على اصغر به لقب امين السلطان ملقب و به وزارت دربار رسيد . ر . ك : بامداد ، مهدى . شرح حال رجال ايران در قرن 12 و 13 و 14 هجرى . تهران ج 1 : 7\r\n( 4 ) - در روزنامه خاطرات اعتماد السلطنه ، ذيل تاريخ دوشنبه 22 ربيع اللاول 1301 قمرى آمده است : « . . . شاه هم سوار شده دوشان‌تپه رفتند . » ر . ك : اعتماد السلطنه ، محمد حسن خان . روزنامه خاطرات اعتماد السلطنه . بكوشش ايرج افشار ، تهران ( امير كبير ، 1345 ) : 309\r\n","page_name":" 358 ","page_number":14},
  {"content":"\r\n\r\nو يقين دارم كه جوابش به اين پست نمىرسد . راپرت ديوانخانهء شما در هفتهء گذشته مهر حضرت و الا « 5 » را داشت و در اين هفته مهر و دستخط نداشت ؛ راپرت مختلف خوب نيست ، وضع و ترتيب راپرت بايد يك قسم باشد . خالصجات قزوين و خمسه را كلا به ميرزا رضاى همسايه پسر معين الملك دادند با لقب معين السلطنه . مؤيد الدوله به همين جهت از خمسه استعفا داد . عميد الملك حاكم شد ، دور نيست كه ملك آرا هم استعفا بدهد « 6 » . جناب نصير الدوله « 7 » را به جاى مرحوم امير نظام « 8 » كردند ، مىرود آذربايجان . ميرزا حبيب الله خان خودمان كه پيشكار حضرت و الا ظل السلطان است مشير الملك شد . جناب جلالت‌مآب اجل امين السلطان الحمد لله كارش بسيار خوب است . البته تا ورود اين پست ، جناب مؤتمن السلطنه « 9 » هم وارد شده است ؛ به مقتضاى تعهداتى كه اينجا كرده و فرمايشات ملوكانه در باب شما ، با شما خيلى به موافقت و مصادقت راه مىرود . شما هم كه از ابتدا با ايشان به ارادت و صداقت قدم زده‌ايد . باقى كارها موقوف به تقدير خداوندى است .\r\nمشير الوزاره برادرزن مرحوم امير نظام پسر حسين خان نظام الدوله شب يك‌شنبهء گذشته به مرض گلودرد در چهار ساعت مرحوم شد ؛ اعتبار دنيا اين است .\r\n\r\nسه‌شنبه 21 ربيع الاخر 1301 قمرى\r\nهو فدايت شوم امشب سه‌شنبه كاغذهاى شما رسيد ، همان ساعت عريضهء بندگان جناب اجل را فرستادم . يكى از رقعجات خودتان را هم كه مطلب مير پنجه در او بود به ملاحظه رساندم . بارى ، دلتنگى از وضع خراسان نكنيد ، به مراتب از كشيكخانه و ملاقات با كشيكچى باشى بهتر است . همين قدر كه شاهزاده « 10 » از شما توسطى در باب تفاوت مواجب بكند ، كافى است . اگر من زنده هستم ، مراقبت در كار سال نو دارم . بعد از فضل خدا ،\r\n\r\n\r\n","description":"","footnote":"\r\n( 5 ) - مقصود محمد تقى ميرزا ركن الدوله است كه در اين زمان براى سومين بار حكمران خراسان بود . حكومت وى در خراسان تا جمعه 17 رمضان 1301 قمرى پائيد و در اين تاريخ ميرزا عبد الوهاب خان نصير الدولهء شيرازى به لقب آصف الدوله ملقب و حكمران خراسان شد .\r\n( 6 ) - عباس ميرزا ملك آرا برادر ناصر الدين شاه در اين تاريخ حاكم قزوين بود .\r\n( 7 ) - مقصود ميرزا عبد الوهاب خان نصير الدوله شيرازى است كه در سال 1301 به پيشكارى وليعهد در آذربايجان منصوب شد و سپس در همين سال در ماه رمضان به حكومت خراسان رسيد و لقب آصف الدوله يافت .\r\n( 8 ) - مقصود محمد رحيم خان علاء الدوله امير نظام پيشكار وليعهد و از بزرگان قاجار دولو است كه در تاريخ شنبه سلخ ذيقعدهء 1299 قمرى در خوى به مرگ مفاجات درگذشت .\r\n( 9 ) - مقصود ميرزا محمد رضا مستشار است كه در تاريخ پنج‌شنبه 26 شوال 1300 قمرى به لقب مؤتمن السلطنه ملقب و پيشكار خراسان شد .\r\n( 10 ) - مقصود محمد تقى ميرزا ركن الدوله است كه حكمران خراسان و سيستان بود .\r\n","page_name":" 359 ","page_number":15},
  {"content":"\r\n\r\nآسوده باشيد . از بابت خان حاكم « 11 » حالا كه در زدوخورديم . او مىخواهد بيايد ، جناب اجل مىخواهد در سال نو باشد ؛ تا خواست خداوند چه باشد . بندگان جناب اجل كمال مرحمت و مهربانى را دارد . از اينكه مداخل شما كم است ، شما هم مخارج خودتان را كمتر بكنيد ، به قسمى كه خرج و دخل با هم موافقت كند و مقروض نشويد . ابدا ننوشته بوديد كه بعد از ورود جناب معتمد چه كرديد و فى ما بين چه قسم گذشته و حاصل ورود ايشان براى مملكت چه بوده است . اميدوارم به فضل خداوند كارها را تقدير خداوند اصلاح كند . نواب مؤيد الدوله چنان داغ باطله نخورده است كه قابل رجوع خدمت نباشد ، منتهى اين كه بعد از اصلاح حساب خمسه مثل مازندران يا گيلان باقى را طالب شود و به زور بقيه مايملك را بدهند ؛ و حال آنكه غير از چهل و پنج هزار تومان قرض چيز ديگر ندارد . خالصجات تهران را به توسط جناب اجل به امين لشكر « 12 » ده ساله دادند .\r\nما همگى صحيح و سالم هستيم . از صحت نور چشمان و مادرشان مشعوف شديم . همشيره هم از قزوين آمده است ، تا شب عيد او را نگه مىداريم . عيال محمد حسن خان « 13 » براى عروسى رضا سروسوغاتى آورده بود ، حاج اصغر برد احوالپرسى هم كرد ، الحمد لله همگى صحيح و سلامت‌اند .\r\n\r\nسه‌شنبه 4 جمادى الاخر 1301 قمرى\r\nهو فدايت شوم روز سه‌شنبه سيزده عيد است « 14 » ، همگى در منزل . . . « 15 » وعده داريم . كاغذهاى بندگان جناب جلالت‌مآب اجل ديشب بسته شده است و من فرصت كاغذ نوشتن الى حال نكرده‌ام . در خصوص عمل گمرك ، نواب جعفر قلى ميرزا خبط كرد كه در 32 هزار تومان قبول نكرد ؛ به علت آن‌كه اگر اسم مباشرى اين اداره بر سرش مىبود ، از خطرهاى بزرگ محفوظ بود . حالا هر روزى كه يك اسباب دولتى برايش فراهم بيايد ، ديگر اسباب حفظى ندارد . انسان تا در يك نعمتى هست ، قدر آن نعمت را نمىداند . حاجى ملك براى ميرزا على در 30 هزار تومان قبول كرد . مسلم است كه نواب جعفر قلى ميرزا ، دو هزار تومان تفاوت را مىتوانست حاصل كند . باز هم اعتقادم اين است ، اگر شما راه\r\n\r\n\r\n","description":"","footnote":"\r\n( 11 ) - مقصود محمد حسن خان ما فى برادر حسين قلى خان است كه در اين زمان مدير گمرك فارس و بنادر و حاكم بندرعباس و بندر لنگه بود . در سال 1303 گمركات فارس و بنادر از وى منتزع و به حاج محمد مهدى ملك التجار بوشهر داده شد و حكومت بندرعباس و بندر لنگه را نيز از وى ستاندند . ايشان بعدها به لقب « سعد الملك » كه در اين زمان لقب حسين قلى خان بود ، ملقب شدند .\r\n( 12 ) - مقصود ميرزا قهرمان است .\r\n( 13 ) - مقصود همسر محمد حسن خان ما فى برادر حسين قلى خان است .\r\n( 14 ) - اول حمل 1263 شمسى ( پيچى ئيل ) - پنج‌شنبه 22 جمادى الاول 1301 قمرى - 21 مارس 1884 ميلادى .\r\n( 15 ) - يك كلمه خوانده نشد .\r\n","page_name":" 360 ","page_number":16},
  {"content":"\r\n\r\nدوستى و صفائى داشته باشيد ، براى او توسط كنيد .\r\nخان حاكم ، باز در كمال استقلال متوقف بنادر شد . يحيى ميرزا برادر اسد الله ميرزا ، اكبر خان بيگلر بيگى و صاحب ديوان همه مدعى شدند و تعارف دادند ؛ خدا نخواست . يونس و غلامرضا را خواسته است ، تلگراف كردم كه بيايند بروند . گمرك بروجرد ، نهاوند و گلپايگان را به حسن خان عمه مرحمت كرده‌اند ؛ به ادارهء خودم آمده است ، ولى اعتقادم اين است كه دو هزار تومان ضرر دارد . خير الله خان و فريدون ميرزا و يك نفر ديگر با علاء الدوله بهم زده‌اند ، در منزل امينه اقدس بست نشسته‌اند ، كارشان به سختى كشيده است ، ولى عاقبت صلح خواهند كرد . حبيب الله خان و رحمت الله خان هم در تهران هستند . فرزندى رضا « 16 » را مراقبت كنيد ، كسب كمال كند ، درس بخواند .\r\nعلاوه بر مقدمات عربى ، علم حساب و هندسه بخواند ؛ سوارى و تفنگ‌اندازى [ را 
  ] به كمال برساند . عبد القادر خان ، شعاع الملك مىشود . تا مادامى كه بتوانيد ، با حضرت و الا روحى فداه راه برويد . به آمدن دار الخلافه شما ابدا اعتقاد ندارم . مواجب امسالهء شما را به انضمام حاصل يك سال جرندق « 17 » ، يك خانه در همين محله خودمان مىخواهم براى شما بخرم .\r\nشما بايد طورى راه برويد كه ديگر حاجت به مواجب اينجا نداشته باشيد . زياده فرصت و مطلب ندارم .\r\n\r\nجمادى الاخر 1301 قمرى « 18 »\r\nهو فدايت شوم مراسلات شما رسيد ، از صحت مزاج شما كمال مسرت حاصل نمودم . عريضجات و راپرت و اغلب از رقعجات خودم را هم به نظر بندگان جناب جلالت‌مآب رسانيده ، بعضى فرمايشات فرمودند كه در كاغذ محرمانه به شما نوشتم . سليقهء من و اعتقاد جناب اجل يكى است . انشاء الله تعالى به خوبى و خوشى هذه السنهء پيچى ئيل را « 19 » به آخر مىرسانيد . خلعت آفتاب طلعت به جهت حضرت و الا و مؤتمن السلطنه و مير پنجه و شما\r\n\r\n\r\n","description":"","footnote":"\r\n( 16 ) - رضا قلى خان پسر حيدر قلى خان ( برهان الدوله بعدى ) برادر حسين قلى خان .\r\n( 17 ) - دهى است از دهستان قاقازان از بخش ضياءآباد شهرستان قزوين .\r\n( 18 ) - تاريخ نگارش نامه مىبايست پس از روز يك‌شنبه 17 جمادى الاخر باشد ، چرا كه در متن نامه به درگيرى كامران ميرزا و ظل السلطان بر سر تصاحب وزارت جنگ اشاره رفته است . اين درگيرى چنان كه از متن نامه بر مىآيد به نفع كامران ميرزا پايان پذيرفت . علت ادعاى ما ، در تعيين تاريخ نگارش نامه پس از هفدهم جمادى الاخر ، آنست كه ، اعتماد السلطنه اين واقعه را در تاريخ 17 جمادى الاخر 1301 ثبت كرده و به پيروزى كامران ميرزا اشاره نموده است . ر . ك . اعتماد السلطنه ، محمد حسن .\r\nروزنامهء خاطرات اعتماد السلطنه : 327 .\r\n( 19 ) - مقصود سال 1263 شمسى ( كبيسه ) است مطابق پنج‌شنبه 22 جمادى الاول 1301 قمرى الى جمعه 3 جمادى الاخر 1302 قمرى و مطابق 21 مارس 1884 ميلادى الى 21 مارس 1885 ميلادى .\r\n","page_name":" 361 ","page_number":17},
  {"content":"\r\n\r\nو چند نفر ديگر مرحمت شده است ، به چاپارى خواهد رسيد « 20 » . در باب اجارهء منزل نايب التوليه فرموده بوديد مقرب الخاقان ميرزا رضا خان در جزء ملفوفجات حضرت و الا سفارشى بنويسد ؛ ولى اعتقاد من اين است كه در اين مورد سفارش ديوانى و دولتى لازم نيست ، شخص بايد خودش كنار بيايد . به حق خدا و به جان عزيز خودتان كه لذتى در دنيا بهتر از دورى از تهران نيست ، خصوصا با اين رؤساى جاهل جلف . حالت بيچاره خير الله خان و صاحب‌منصب‌هاى منصور از حال سگ بدتر است . اگر همراهى من و زور جناب جلالت‌مآب اجل امين السلطان نبود تمام تابين و صاحب‌منصب را معزول مىكردند . شهد الله به زحمت اصلاح شد . حسن خان عمه هم رفت بر سر گمرك‌هاى بروجرد و گلپايگان و نهاوند ؛ كاغذ شما را براى او فرستادم ، ولى تكليف دوستى شما اين است كه شترهاى او را نگه بداريد قدرى حال بيايند . اخوى هم در كمال اقتدار الحمد لله متوقف گرمسيرات « 21 » است ؛ اما عبد الله و آقا ميرزا و محمد على اصفهانى خدمت شما به عرض سلام مزاحم هستند . نور چشمى سرهنگ هنوز در ملاير است و نيامده ، ولى گمانم اين است كه مواجبش را نصف كنند . به علت آن‌كه چون مىخواستند وزارت جنگ را به حضرت و الا ظل السلطان بدهند ، بعد از عريضجات كه اميركبير « 22 » نوشت و مىخواست سم بخورد و يا با طپانچه خودش را بكشد ، عاقبت مبلغ گزافى تعهد كرد از بابت قشون به ديوان بدهد ، باز خودش را بر سر كار نظام گذاشتند . جنگل‌هاى ممالك محروسه را به جناب جلالت‌مآب اجل واگذار نمودند . يوسف در قزوين است . كاغذ ميرزا عبد الله را رسانيدم ؛ امسال اسب‌هاى او چهار بيرق برداشت . لطفعلى خان پسر صاحب ديوان كه در تهران بود مرد . ميرزا سيد كاظم صندوقخانه مرحوم شد . ميرزا كريم خان همسايه از فرنگستان آمد . معير الممالك را اذن مراجعت دادند . « 23 » مىفرمايند بنويس به بيگلر بيگى من همه چيز مىدانم ، چه كنم وضع اين‌طور شده است كه شاه مايل به بقاى ركن الدوله است . بنا به لجاجت بعضى اشخاص ، يك نفر قابل اين كار است كه از بس سخت و ايرادگير و بد احوال است ، راضى هستند مملكت خراسان بر باد برود و احتياج به او نداشته باشند .\r\nدر اين‌صورت ، من هم متابعت به رأى شاه مىكنم و بهتر اين است كه بيگلر بيگى هم راه برود .\r\n\r\n\r\n","description":"","footnote":"\r\n( 20 ) - رجوع كنيد به اسناد ضميمه « نامه‌هاى ميرزا على اصغر خان امين السلطان » خطاب به حيدر قلى خان .\r\n( 21 ) - منظور حكومت مجدد محمد حسن خان ما فى است در بنادر .\r\n( 22 ) - مقصود كامران ميرزا نايب السلطنه است .\r\n( 23 ) - مقصود دوست محمد خان معير الممالك است و اذن مراجعت ايشان از فرنگ .\r\n","page_name":" 362 ","page_number":18},
  {"content":"\r\n\r\n\r\nضمائم بخش اول مسودهء قرارداد منع فروش برده\r\nچون اعليحضرت قوىشوكت پادشاه كل ممالك ايران و اعليحضرت قوىشوكت پادشاه ممالك مجتمعهء برتين اعظم و ايرلند و امپراطريس هندوستان ، هردو بالسويه از روى صداقت مايل همراهى از متروك و موقوف داشتن معاملهء وحشيانه خريد و فروش عبيد مىباشند ، مقرر فرموده‌اند كه براى حصول اين مقصود ، قرارنامه‌اى منعقد گردد و براى اين منظور ، از جانب سنى الجوانب خودشان وكيل و مختار فرمودند اعليحضرت پادشاه كل ممالك ايران ، جناب ميرزا سعيد خان وزير امور خارجهء خود ، و اعليحضرت پادشاه ممالك مجتمعهء برتين اعظم و امپراطريس هندوستان ، جناب رانلد فرنگس طامس اسكور وزيرمختار و ايلچى مخصوص خود را در ديار دولت ايران . و پس از آن‌كه وكلاى مذكور اختيار نامه‌هاى خود را ابراز كردند و صحيح و موافق قاعده ديدند ، فصول آتيه را برقرار داشتند .\r\n\r\nفصل اول\r\nكنيز و غلام سياه به ممالك ايران حمل نشود . جهازات دولت انگليس كه در گردش مىباشند ، مأذون خواهند بود كه كشتىهاى تجارتى حامل علم دولت ايران و يا كشتىهاى رعاياى دولت ايران را كه مشغول بوده و يا دليلى متوجه در اشتغال آن‌ها به بردن عبيد در آن سفر باشد ، نگاهداشته و تفحص و ملاحظه نمايند . و چنانچه عبيدى در آن‌ها پيدا كنند ، كشتى مذكور را با تمام همراهان آن نزد هركارگزار دولت ايران كه نزديكتر باشد ، براى تحقيق و رسيدگى ببرند . ولى هركس از ايران ، از هرقبيل اشخاص سفيد يا سياه به حج يا عتبات با تذكرهء دولت عليهء ايران به امضاى باليوزيا قونسول‌گرى دولت انگليس رفته باشد ، در مراجعت متعرض او نخواهند شد ؛ مشروط بر آن‌كه كنيز و غلامى\r\n\r\n","description":"","footnote":"","page_name":" 363 ","page_number":19},
  {"content":"\r\n\r\nكه همراه آن شخص است ، تجاوز از آن عددى « 24 » ننمايد كه در تذكرهء اصلى او مذكور شده است . حضور چنين كنيز و يا غلام اضافه ، دليلى كافى محسوب خواهد بود در ارتكاب به معاملهء عبيد .\r\n\r\nفصل ثانى\r\nچنانچه جهاز گردش كنندهء انگليس ، كشتى تجارتى حامل علم دولت ايران را بگيرند ، به بندر دولت ايران براى تحقيق ببرد . صاحب‌منصب همان جهاز گردش كنندهء انگليس كه كشتى مذكور را گرفته است و يا صاحب‌منصب ديگرى كه از جانب دولت انگليس مأموريت دارد ، در مجلس مزبور حضور خواهد داشت . در صورتى كه فتواى كشتى تجارتى مذكور را بدهند و فروخته شود ، حاصل فروش آن به دولت ايران تعلق خواهد گرفت و هرچند عبيدى كه در آن كشتى پيدا شود ، به تصرف مأمورين دولت انگليس داده خواهد شد .\r\n\r\nفصل ثالث\r\nاعليحضرت قوىشوكت پادشاه ايران وعده مىفرمايند كه همهء رعاياى ايران و يا خارجهء در تحت حكم و تسلط دولت عليه ايران كه در رفتن دريا مشغول معاملهء عبيد باشند ، مجازات سخت بدهند و تمام عبيدى را كه بر خلاف حق ، يعنى بعد از انعقاد اين عهدنامه ، از دريا داخل ممالك اعليحضرت ايشان بنمايند ، آزاد بفرمايند و از آن‌ها حمايت و رعايت خواهند فرمود .\r\n\r\nفصل رابع\r\nقرارنامهء حاليه از اول ماه مى سنهء 1882 برقرار خواهد شد و پس از برقرار شدن قرارنامهء حاضره فصل . . . « 25 » بين دولتين ايران و پرتين « 26 » اعظم ، منعقده در پاريس ، مورخهء چهارم ماه مارچ « 27 » سنهء 1857 كه به توسط آن قرارداد عقد فيما بين دولتين ايران و پرتين « 26 » اعظم به تاريخ اگست 1851 تجديد گرديد ، باطل و از درجهء اعتبار ساقط خواهد\r\n\r\n\r\n","description":"","footnote":"\r\n( 24 ) - در اصل : عدى\r\n( 25 ) - چند كلمه به علت پارگى نامه از بين رفته است .\r\n( 26 ) - كذا .\r\n( 27 ) - در اصل : بدون نقطه به صورت « مارح » .\r\n","page_name":" 364 ","page_number":20},
  {"content":"\r\n\r\nبود ، به استثناى هراقدامى كه برحسب آن به موقع اجرا « 28 » گذارده شده باشد و يا بناى اجراى آن بوده است .\r\n\r\nفصل خامس\r\nامضاء نامه‌هاى اين قرارنامهء حاليه ، در مدت پنج ماه ديگر يا هرگاه ممكن شود زودتر ، در تهران مبادله خواهد شد . در تهران در روز پنج‌شنبه يازدهم شهر ربيع الثانى سنهء 1299 هجرى مطابق دوم ماه مارس سنهء يك هزار و هشتصد و هشتاد و دو عيسوى ، در چهار نسخه نوشته شد .\r\n\r\nآراء مجلس حفظ الصحهء خراسان\r\nبرحسب فرمايش الهام آرايش ملوكانه روحنا فداه ، مجلسى از وجود رجال و اطباء ملتزمين ركاب و متوقف ارض اقدس و غيره تشكيل داده ، در حفظ صحت اهالى مملكت خراسان از هرقبيل صحبت داشته ، فقراتى را كه متفق عليه رأى داده و از براى حفظ صحت اهالى اين بلد لازم مىدانند منع و موقوف [ شود 
  ] ، از اين قرار است :\r\nاولا هفته [ اى 
  ] يك مرتبه يا ماهى دو مرتبه ، بايد جميع اطباء شهر در مجلسى اجتماع كرده ، در حفظ صحت اهل مملكت صحبت بدارند . و هرگاه مرضى جديد در شهر و اطراف شهر مشاهده كرده باشند ، درصدد معالجه برآمده ، فورا به حسن خان حافظ الصحهء خراسان اطلاع دهند كه از آن مجلس ، حافظ الصحهء تهران را استحضار داده ، تكليف و دستورالعمل بخواهد .\r\nثانيا اشخاص جذامى را بايد به تمامه از شهر خارج كرده و در قلعهء كلات يا جاى محفوظى سكونت داده ، آب مخصوص و حمام مخصوص از براى آنها تهيه نمايند كه با مردم معاشرت نداشته باشند .\r\nثالثا قدغن اكيد شود كه لباس و كهنه و غيره در نهرهاى جارى و آب‌انبارهاى شهر نشويند كه غالبا امراض از همين فقرات حاصل مىشود .\r\nرابعا بايد قدغن نمايند از آب‌انبارهاى بىشير آب نخورند و جميع آب‌انبارهاى شهر را شير بگذارند .\r\nخامسا چند نفر عمله و چند رأس « 29 » الاغ براى تنظيف كوچه‌ها لازم [ است 
  ] كه مواجب داده ، فقط كار آن‌ها مخصوص به رفع كثافت كوچه‌ها نمايند كه همه روزه كثافت كوچه‌ها را پاك كرده حمل به خارج شهر نمايند .\r\n\r\n\r\n","description":"","footnote":"\r\n( 28 ) - در اصل : اجرى .\r\n( 29 ) - در اصل : رءس\r\n","page_name":" 365 ","page_number":21},
  {"content":"\r\n\r\nسادسا چون بيشتر اسباب كثافت و عفونت از دالان‌هاى سرپوشيده است ، بايد به‌طور حتم تمام اين دالان‌ها را موقوف نمايند ، كه تمام كوچه‌ها آفتاب ببيند .\r\nسابعا گودال‌هاى حمام‌ها را بايد به كلى موقوف كرده ، التزام بگيرند كه صاحبانش زيراب به‌طور قنات براى آنها كنده ، از شهر خارج نمايند ؛ زيرا كه اين فقره بيشتر اسباب كثافت است .\r\nثامنا چاه مبال‌ها را كه در كوچه‌ها واقع است ، بايد به‌كلى موقوف و متروك داشته ، نگذارند چاهى در كوچه‌ها .\r\nتاسعا بايد عموم اطباء مجلسى در فقرهء عطارها منعقد كرده ، در تمام شهر چند نفر عطار با وقوف انتخاب كرده ، قدغن نمايند كه اشخاص بىوقوف دوا نفروشند و خلقى را به هلاكت بيندازند .\r\nعاشرا چاه‌هائى كه براى آب خوردن حفر مىكنند ، غالبا قريب بلكه متصل به چاه مبال است . بدون حرف ، كثافات آن به چاه آب اثر مىكند ؛ بايد كليتا موقوف و چاه مبال و آب را به فاصلهء بعيدى از يكديگر بكنند ، كه آب خوردن پاك و بىعيب باشد .\r\n[ در حاشيهء نامه 
  ] : ركن الدوله از همين قرار بايد اهتمام كافى و وافى به عمل آورده و به بيگلر بيگى شهر حكم سخت اكيد بكند كه از همين قرار در تنظيف شهر مشهد ساعى باشد و همه روزه روزنامه به عرض برساند . فى 1300 قوى ئيل « 30 » .\r\n\r\nعريضهء اهالى دباغخانه\r\nقربان خاكپاى جواهرآساى مباركت شويم « 31 » از آنجائى كه حضرت اشرف ارفع و الا روحى فداه طالب آسايش رعايا مىباشند ، به عرض اين عريضه جسارت نموديم . كسافت « 32 » ديباغ‌خانه « 33 » صد مقابل قصاب‌خانه است ، از بوى بد ديباغ‌خانه اهل محل به تنگ آمده‌ايم . استدعا از خاكپاى مبارك اين‌كه ، چنانچه امر فرموده‌اند قصاب‌خانه را در خارج شهر قرار داده‌اند ، مقرر فرمايند ديباغ‌خانه را هم در خارج شهر قرار بدهند [ كه ما 
  ] فقرا از بوى بد و كسافت آن آسوده شويم . گذشته از بوى بد و كسافت ، اسباب ناخوشى مىباشد و به جهت بود د [ يبا 
  ] غ‌خانه در اين محله ، ناخوشى از محله ما خارج نمىشود ، ماهى نيست دو سه بچه از ما فقرا نميرد . بخصوص امسال آبله و بوى بد\r\n\r\n\r\n","description":"","footnote":"\r\n( 30 ) - اين دستور ، مىبايست در ماه شوال 1300 قمرى كه شاه در مشهد بوده صادر شده باشد .\r\nر . ك : سفرنامهء خراسان ناصر الدين شاه .\r\n( 31 ) - خطاب به ركن الدوله است .\r\n( 32 ) - كذا . كثافت .\r\n( 33 ) - كذا . دباغخانه .\r\n","page_name":" 366 ","page_number":22},
  {"content":"\r\n\r\nو كسافت اين ديباغ‌خانه ، اولاد ما فقرا را تمام نموده . اميدواريم به فضل و كرم الهى « 34 » ، از مرحمت حضرت اشرف ارفع و الا روحى فداه از شر ديباغ‌خانه آسوده شده ، تا حياتا « 35 » داشته باشيم ، خود و عيالمان [ به 
  ] دعاگوئى « 36 » سلامتى وجود مسعود حضرت اشرف ارفع و الا روحى فداه مشغول هستيم . عمركم طويل باد .\r\n[ حواشى عريضه 
  ]\r\n1 - بين سطور دوم و سوم : عريضهء اهل محله دروازه خيابان سفلى .\r\n2 - حاشيه راست و بالاى عريضه : از نظر مبارك بگذرد و اگر عرض اهل محله مقبول افتد ، براى حفظ صحت بهترين تدابير است .\r\n3 - حاشيهء چپ و بالاى عريضه : هو - مقرب الخاقان حيدر قلى خان بيگلر بيگى به اين فقره درست با حضور اجزاى ديوانخانهء اعظم رسيدگى كرده ، حافظ الصحه هم باشد كه يك فكر درست نمائيد . اهل محله صحيح عرضى كرده‌اند . زود حاصل تحقيقات خودتان را عرض نمائيد . 9 شهر محرم الحرام 1301 . [ به خط ركن الدوله است 
  ]\r\n4 - حاشيهء راست عريضه : مهرهاى عارضين بدين ترتيب :\r\nمحمد حسين ، محمد رضا ، الراضى بالقضا عبد الرضا ، محمد تقى ، عبده عبد الكريم ، عبده غلامرضا ، عبد صمد ، محمد حسين ، محمد حسين ، عبده صفر على ، انا عبد الكريم ، عبده سليمان ، عبده خليل ، الرحمن الرحيم - محمد على .\r\n\r\nسه‌شنبه 2 ربيع الاول 1301 هجرى قمرى از تهران : على اصغر خان امين السلطان وزير دربار به ارض اقدس : حيدر قلى خان سرتيپ و بيگلربيگى و رئيس ديوانخانه عدليه اعظم خراسان و سيستان\r\nهو مقرب الخاقانا ، برادرا ، مهربانا نوشتجات شما به‌توسط چاپار پست رسيد ؛ از سلامت احوال و مجارى امورات شما استحضار حاصل كرده ، كمال خوشوقتى و انبساط به حصول پيوست . اظهار كرده بوديد كه چند چاپار است نوشتجات شما بىجواب مانده است . تا به حال كه همچه مطلبى نبوده است ، زيرا كه با هرچاپار لامحاله جوابى نوشته و فرستاده‌ام . خاصه در هفتهء قبل كه مخصوصا ملفوفهء فرمانى هم به افتخار شما صادر كرده فرستادم كه اسباب تقويت و پيشرفت كار شما بشود . آسوده باشيد كه من دقيقه‌اى از كار شما غفلت نداشته و ندارم و كليهء كارهاى شما را از خودم مىدانم .\r\nنهايت اطمينان و آسودگى را داشته باشيد و همواره به‌طور مقرر و معهود شروح حالات\r\n\r\n\r\n","description":"","footnote":"\r\n( 34 ) - كذا .\r\n( 35 ) - كذا .\r\n( 36 ) - در اصل : دعاگوى .\r\n","page_name":" 367 ","page_number":23},
  {"content":"\r\n\r\nو وقايعات را اظهار داريد . زياده مطلبى ندارد . 2 شهر ربيع الاول 1301 .\r\n[ مهر پشت نامه : امين السلطان 
  ]\r\n\r\nپيوست\r\nهو در باب مواجب خودتان و شش نفر غلام ديوانى بسته به خود ، نوشته بوديد .\r\nهمان ملفوفهء شما را سعد الملك داد ؛ ملاحظه كردم . حق به‌جانب شماست ؛ اين مأموريت شما در مثل خراسان جايى ، پنج شش نفر آدم خودى محرم لازم دارد . اين دفعه چاپار خراسان دير رسيد ، مجال انجام مطالب نبود . انشاء الله با پست آينده عمل مواجب خودتان و آن شش نفر را با عمدة الامراء العظام كشيكچى مىگذرانم ؛ حكم و قبض آن را به جهت شما خواهم فرستاد . آسوده باشيد . 2 شهر ربيع الاول سنه 1301 .\r\n[ مهر پشت نامه : امين السلطان 
  ]\r\n\r\nسه‌شنبه 2 ربيع الاول 1301 هجرى قمرى از تهران : ميرزا محمد رضا خان مؤتمن السلطنه ( مستشار ) به ارض اقدس : حيدر قلى خان سرتيپ و بيگلر بيگى و رئيس ديوانخانه عدليه اعظم خراسان و سيستان\r\nهو برادر مكرم مهربانا پاكت شما رسيد و از سلامت حالات و نظم امور شما مطلع و مسرور شدم . از تقويت و جانبدارى حضرت اشرف ارفع و الا دام ظله كه اظهار داشته بوديد ، حق قدردانى حضرت و الا و لياقت شما همين‌طور مقتضى است و انشاء الله همه وقت اسباب خدمت‌گزارى حضرت و الا خواهيد بود . تنخواه مستمرى صبيهء مرحوم شهيد ثالث طاب ثراه را كه زحمت وصول كشيده برات تجارتى فرستاده بوديد ، مراتب را به مشار اليها رساندم و از شما خيلى مسرور شدم كه سبب آسودگى اين ضعيفهء محترمه شده‌ايد و او را از من هم خشنود نموديد . اميدوارم اسباب ملاقاتى در مشهد حاصل آيد و هرچند در قانون جديد همايونى و مجلس وزراء عظام جزء خدمات حضور همايون هستم ، ولى رأى و رضاى خاطر انور و الا را خيلى محفوظ دارم و محترم مىشمارم .\r\nساير حالات را با پست بعد آگاهى بهم مىرساند . مادام توقف دربار اعظم نوشتجات دوستانه شما را نگرانم . زياده زحمت نيست .\r\n[ مهر پشت نامه : مؤتمن السلطنه 
  ]\r\n\r\n","description":"","footnote":"","page_name":" 368 ","page_number":24},
  {"content":"\r\n\r\n\r\nسه‌شنبه 9 ربيع الاول 1301 هجرى قمرى از تهران : على اصغر خان امين السلطان وزير دربار به ارض اقدس : حيدر قلى خان سرتيپ و بيگلر بيگى و رئيس ديوانخانه عدليه اعظم خراسان و سيستان\r\nهو مقرب الخاقانا ، برادرا مهربانا موقع حركت چاپار است و با اين تراكم كار ، اين مختصر را از لوازم دانسته ، در مقام اشعار حال شما برمىآيم كه انشاء الله تعالى در نهايت صحت و اعتدال مزاج مشغول انتظام عمل شهر و محلات و رتق و فتق امورات ديوانخانه عدليهء اعظم بوده ، دقيقه‌اى از دقايق خدمتگزارى و چاكرى را موقوف و مهمل نگذاشته ، نهايت مراقبت و مواظبت را در پيشرفت كار و استرضاى خاطر حضرت مستطاب اشرف و الا دامت شوكته داشته و داريد و حاجت به اظهار و نصيحت دار الخلافه نداريد . و همچنين اجزاء كار را هم چنانچه كرارا نوشته‌ام ، خرسند و اميدوار خواهيد داشت و حاجت تأكيد نمىداريم . 9 شهر ربيع الاول 1301 .\r\n[ مهر پشت نامه : امين السلطان 
  ]\r\n\r\nپيوست\r\nدر باب طلب آقا حسين على تاجر يزدى از عاليجاه ابو القاسم خان ؛ از قرارى كه مذكور مىشود ، انكار كرده است . اولا خود شما ازين عمل مفصلا اطلاع داريد و سعد الملك يكى از جمله شهود است كه من البدايه الى النهايه بوده . ميرزا اسماعيل منشى باشى خراسان هم مطلع است . چندين نوشته به خط جناب مؤتمن السلطنه و ميرزا اسماعيل در دست دارد . سند ممهور به خط خود ابو القاسم خان دارد . اين بيچارهء بىعقل را ابو القاسم خان تمام و خراب كرده ، حالا هم به اين طفره و تقلب مىخواهد حق او را ضايع كند . البته قبول طفره نكنيد . 9 شهر ربيع الاول سنهء 1301 .\r\n[ مهر پشت نامه : امين السلطان 
  ]\r\n\r\nسه‌شنبه 16 ربيع الاول 1301 هجرى قمرى از تهران : على اصغر خان امين السلطان وزير دربار به ارض اقدس : حيدر قلى خان سرتيپ و بيگلر بيگى و رئيس ديوانخانه عدليه اعظم خراسان و سيستان\r\nهو مقرب الخاقانا ، برادرا ، مهربانا نوشتجات شما در صحبت چاپار پسته « 37 »\r\n\r\n\r\n","description":"","footnote":"\r\n( 37 ) - كذا . پست .\r\n","page_name":" 369 ","page_number":25},
  {"content":"\r\n\r\nبه عادت مستمره سمت وصول بخشيد ؛ از مجارى حالات مسرت علامات و گزارشات اتفاقيه به‌طورى كه اظهار داشته بوديد ، كاملا اطلاع و استحضار حاصل كرده ، زائد الوصف مسرور و خوشحال شدم . عين اظهارات شما را از عرض لحاظ نظر انور اقدس ملوكانه ارواحنا فداه گذرانده ، مورد تحسين و تمجيد گرديد . راپورت‌هاى هرسفر شما را هم به ديوانخانه عدليهء اعظم كبرى فرستاده‌ام ضبط نمايند و مراتب خدمات و زحمات شما را چنانچه بايد و شايد بدانند . در فقرهء انتظام كارهاى ملكى شما هم ، ملفوفهء فرمان سختى به حكومت قزوين صادر كرده ، روانه مىدارم ؛ خاطرجمع باشيد . در فقرهء مواجب هم ، خوب است قبض آن را نوشته ، بفرستيد كه به اجزاء خزانهء مباركه بسپارم قبض شما را ضبط كرده ، تنخواه آن را كسر برات اجزاء كشيكخانهء مباركه بگذارند ؛ و غير اين مشكل است به وصال شما بيايد . انشاء الله تعالى با اين چاپار قبض روانه نمائيد و پيوسته شروح حالات و گزارشات را اظهار داريد . زياده مطلبى ندارد . 16 شهر ربيع الاولى 1301 .\r\n[ مهر پشت نامه : امين السلطان 
  ]\r\n\r\nدوشنبه 6 ربيع الاخر 1301 هجرى قمرى از تهران : على اصغر خان امين السلطان وزير دربار به ارض اقدس : حيدر قلى خان سرتيپ و بيگلر بيگى و رئيس ديوانخانه عدليه اعظم خراسان و سيستان\r\nهو مقرب الخاقانا ، برادرا ، مهربانا چاپار پسته « 38 » به عادت مستمره وارد ، نوشتجات و راپورت ديوانخانه عدليهء اعظم خراسان را عايد داشت . از سلامتى احوال و مجارى امورات و انتظام كارهاى مرجوعهء شما كمال استحضار و آگاهى حاصل كرده ، خوشوقت و مسرور شدم . و راپورت مزبور را از عرض لحاظ نظر مرحمت‌گستر خديوانه روحنا فداه گذرانده ، پس از قرائت در حضور مبارك ، براى ضبط دفترخانهء مباركه ديوان عدليهء اعظم خدمت جناب جلالت‌مآب مشير الدوله دام اقباله فرستادم . كمال خوشوقتى و امتنان را از طرز سلوك و رفتار شما در خدمات مرجوعه داشته و دارم .\r\nانشاء الله تعالى بعد از اين هم بايد كمال مراقبت و مواظبت را در انتظام عمل شهر و ديوانخانهء مباركه به عمل آورده ، همواره راپورت مشروح و مفصل از كارهاى خودتان بفرستيد و شروح حالات را اظهار داريد . 6 ربيع الثانى 1301 .\r\n[ مهر پشت نامه : امين السلطان 
  ]\r\n\r\n\r\n","description":"","footnote":"\r\n( 38 ) - كذا . پست .\r\n","page_name":" 370 ","page_number":26},
  {"content":"\r\n\r\n\r\nچهارشنبه 22 ربيع الاخر 1301 هجرى قمرى از تهران : على اصغر خان امين السلطان وزير دربار به ارض اقدس : حيدر قلى خان سرتيپ و بيگلر بيگى و رئيس ديوانخانه عدليه اعظم خراسان و سيستان\r\nهو مقرب الخاقانا ، برادرا ، مهربانا ديروز عصر كه دوشنبه بيستم بود ، پاكت محمول پست شما رسيد ؛ از مجارى حالات و گزارش امورات شما كما ينبغى اطلاع و آگاهى به حصول پيوست . از اين‌كه امور راجع به شما در تحت كمال قاعده و انتظام است ، نهايت مسرت و ابتهاج را دارم . مسلم است كه با وصف اين‌همه تقويت‌ها و همراهىها كه از شما شده و مىشود ، بايد كارها كليتا منتظم و به قاعده باشد ؛ خاصه اين كه حضرت و الا ركن الدوله دامت شوكته ، با هرچاپار كمال رضامندى و خوشنودى را اظهار فرموده و مىفرمايند . من نيز نهايت خوشوقتى و مسرت را داشته و دارم ؛ و هميشهء اوقات در حضور آفتاب ظهور ملوكانه ، كمال تمجيد و تعريف را از خدمات شما كرده و مىكنم . آسوده‌خاطر مشغول انجام خدمات و انتظام امور محوله بوده ، با هرچاپار شروح حالات و گزارشات را اظهار داريد . زياده مطلبى ندارد . 22 شهر ربيع الثانى 1301 .\r\n[ مهر پشت نامه : امين السلطان 
  ]\r\n\r\nجمادى الاول 1301 هجرى قمرى از قم : ميرزا على اصغر خان امين السلطان وزير دربار به ارض اقدس : حيدر قلى خان سرتيپ و بيگلر بيگى و رئيس ديوانخانه عدليه اعظم خراسان و سيستان\r\nهو برادر مكرم مهربانا پاكت شما و اصل ؛ سلامت حال و صحت احوال ، موجب كمال مسرت خاطر و شكرگزارى شد . شرحى از انتظام ولايت و آسايش قاطبهء رعيت و رونق ديوان عدالت ارض اقدس و مراقبت كافهء خودتان و همراهى عموم اجزاء ديوانخانه اظهار نموده بوديد ؛ كاملا خاطر مرا آسوده كرديد . انشاء الله تعالى كما - فى السابق در اهتمامات سابقه افزوده ، همه روزه على الطليعه حسب المقرر در ديوانخانهء عدليه حاضر شده ، به عرايض و تظلمات عاميه رسيدگى و تحقيقات لازمه به عمل آورده ، احقاق حقوق عارضين و مظلومين را نافع بر مراتب خدمات راجعهء دولت و تحصيل هرگونه اعتبارات شخصى بيفزائيد و از حسن سلوك و رفتار خوش و بىغرض كه داريد ، مردم را راضى و خشنود كنيد و با هرچاپار اتفاقات و وقايعات را حقا و صدقا در شكر\r\n\r\n","description":"","footnote":"","page_name":" 371 ","page_number":27},
  {"content":"\r\n\r\nسلامت حالات اعلام داريد . شهر جمادى الاول 1301 .\r\n[ مهر روى پاكت : امين السلطان 
  ]\r\n\r\nصفر 1301 قمرى دستخط ناصر الدين شاه خطاب به حيدر قلى خان مهر : الملك الله ناصر الدين شاه قاجار السلطان ابن السلطان\r\nمقرب الخاقان حيدر قلى خان رئيس ديوانخانه و بيگلر بيگى ارض اقدس ، قرين اعزاز و افتخار بوده ، بداند در صحبت هرچاپار دولت ، روزنامهء شهر مشهد و راپرت ديوانخانهء آنجا را كه مىفرستد ، به توسط جناب جلالت‌مآب ، قواما للعز و الاقبال ، نظاما للمجد و الاجلال ، فدوى خاص دولت جاويد اتصال ، امين السلطان وزير دربار اعظم از عرض حضور آفتاب ظهور اقدس اعلى مىگذرد و خاطر دريا مقاطر مبارك قرين استحضار و رضايت است . بعدها نيز در هرهفته و با هرچاپار روزنامه و راپرت صحيح نوشته ، مصحوب چاپاران دولت نزد جناب معزى اليه ايفاد دارد كه در مواقع خاص به عرض عاكفان حضور مهر ظهور اقدس برسانند و خاطر مهر ذخاير را از امور اتفاقيهء شهر و ديوانخانهء آنجا اطلاعات كامل دهد و در عهده شناسد . شهر صفر المظفر 1301 .\r\n\r\nشنبه 24 صفر 1301 قمرى از تهران : ميرزا على اصغر خان امين السلطان وزير دربار به ارض اقدس : حيدر قلى خان سرتيپ و بيگلر بيگى و رئيس ديوانخانه عدليه اعظم خراسان و سيستان\r\nهو مقرب الخاقانا ، برادرا ، مهربانا نوشتجات شما رسيد ؛ از تفاصيل اظهاريه و سلامت احوال شما مستحضر گرديده ، زائد الوصف مسرور و خوشحال شدم و خدمات شما را به طورى كه بايد و شايد در خاكپاى مهر اعتلاى اقدس اعلى روحنا فداه جلوه داده ، فرمان قضا آئين مبارك به افتخار شما صادر كرده فرستادم كه در كمال استظهار و دلگرمى مشغول انجام خدمات مرجوعه به خود بوده ، آسوده‌خاطر باشيد .\r\nو با هرچاپار هم در سفارش شما خدمت حضرت و الا زحمت داده و مىدهم . لكن از قرارى كه با هرچاپار مىنويسند و شكايت مىكنند ، گويا شما كتابچهء دستورالعمل خود را به اهالى مجلس ننموده و تكليف اجزاء ديوانخانه را تا كنون مشخص نكرده ، حقوقات آن‌ها را چنانچه رسم است نمىرسانيد . اگرچه صدق و كذب اين مطلب درست معلوم نيست ، ولى بهتر اين است كه بعد ازين با عموم آن‌ها به مهر و ملايمت رفتار كرده ، هيچ\r\n\r\n","description":"","footnote":"","page_name":" 372 ","page_number":28},
  {"content":"\r\n\r\nيك را از خود نرنجانيد و هريك را به فراخور حالشان راه ببريد كه زبان گله و شكايت نداشته باشند . و پيوسته با هرچاپار بطور مقرر و معهود ، شروح حالات و گزارشات را اظهار داريد . زياده زحمتى ندارد . 24 شهر صفر 1301 .\r\n[ مهر پشت نامه : امين السلطان 
  ]\r\n\r\n","description":"","footnote":"","page_name":" 373 ","page_number":29},
  {"content":"\r\n . \r\n","description":"","footnote":"","page_name":" 374 ","page_number":30},
  {"content":"\r\n\r\n\r\nبخش دوم اسناد سال‌هاى 1306 و 1307 و 1308 قمرى\r\nنامه‌هاى حسين قلى خان به برادرزاده‌اش رضا قلى خان از عربستان به تهران\r\n\r\n","description":"","footnote":"","page_name":" 375 ","page_number":31},
  {"content":"\r\n\r\nدر اين سال‌ها حسين قلى خان حاكم عربستان و بختيارى شد و ملقب به نظام السلطنه .\r\nلقب پيشين وى به محمد حسن خان ما فى داده شد .\r\nدر اين سال‌ها رضا قلى خان وكيل حكومت عربستان و بختيارى در تهران بود .\r\n\r\n","description":"","footnote":"","page_name":" 376 ","page_number":32},
  {"content":"\r\n\r\nتبصره : اكثر نامه‌هاى اين فصل از شوشتر پست شده‌اند ، ولى به واسطهء سفرهاى حسين قلى خان ، تعدادى از نامه‌ها نيز از ساير شهرهاى عربستان ارسال گشته‌اند .\r\n\r\nچهارشنبه 2 ذيحجهء 1306 قمرى\r\nهو فرزندا تا هذه الساعه كه دوم ذيحجه است ، خبرى از ورود شما ندارم ؛ سهل است تا چهار پنج روز قبل كه تلگراف ميرزا ابو القاسم و سيد تصريح كرده بود كه هنوز وارد نشده‌ايد ، كاغذهائى كه سابق در ميان پاكت شما گذاشته‌ام ، يقين دارم به واسطهء بىاعتنائى سرتيپ « 1 » ، به صاحبانش نرسيده است . خداوند توفيق به آقاى سعد الملك « 2 » بدهد ؛ هرمطلبى را كه من تصديق و اصرار مىكنم ، او را تعطيل و تعويق مىفرمايد .\r\nبارى ، المقدر كانن ، برشده و گذشته ؛ هيچ‌يك را نمىتوان تأسف خورد . انشاء الله تعالى هرگاه تا وصول اين پست وارد شده‌ايد ، مطابق مشروحى كه سابق نوشته‌ام ، اولا در روانه كردن فرج الله و فرستادن ماديان براى جناب دبير السلطنه اهتمام بكن . از ماديان‌هاى خمسه هريك بىعيب و بهتر است ، رنگ و سالش را در كاغذ قيد بكن و زود بفرست . ثانيا در باب حساب بنادر و عربستان و رسومات آن‌ها اهتمام بكن به صوابديد ميرزا على ، كه ميرزا ابو القاسم بهانه نداشته باشد و مشغول كار باشد . البته المثناى تلگرافى را در اصفهان به شما داده‌اند و اگر آنجا از ورود تو خبر نشده باشند ، قطعا امين الرعايا با ميرزا عباس على به دار الخلافه براى تو فرستاده‌اند و مىرسد . چون صحيحا از ورودت اطلاعى ندارم و نوشتجات سابق هم معطل بوده است ، به‌علاوه گرمى هوا هم در روز و شب و صبح و عصر به درجه‌اى رسيده است كه فوق آن متصور نيست ، زياده از اين حالت تحرير ندارم . نمىدانم چه بهره و قسمتى بوده است براى من و سعد الملك ؛ شبانه روزى هزار دفعه مىميريم . يعنى ، على الاتصال در حالت نزع و احتضارم و در ميان كپر كه هزار درجه از تون حمام و آتشخانهء جهاز دودى بدتر است ،\r\n\r\n\r\n","description":"","footnote":"\r\n( 1 ) - مقصود حيدر قلى خان برادر حسين قلى خان است .\r\n( 2 ) - مقصود محمد حسن خان برادر حسين قلى خان است ؛ در اين سال ايشان بار ديگر به حكومت بنادر خليج فارس و رياست گمركات فارس و اصفهان منصوب گشتند .\r\n","page_name":" 377 ","page_number":33},
  {"content":"\r\n\r\nمىغلطم و ناله مىكنم . هر ده دقيقه فاصله ، در آب فرو مىروم ، بيرون مىآيم . شمد تر بر خود مىپيچم ، لخت و برهنه نشسته‌ام . اگر زندگى و حكومت اين است ، خداوند به حرمت صديقه طاهره ، قطع فرمايد . اگر هزار يك احوالم را بنويسم ، مايهء ملالت و دلتنگى مىشود .\r\n\r\nچهارشنبه 15 محرم 1307 قمرى\r\nهو فرزند جان از بس كه به تو كاغذ نوشته‌ام ، ديگر خودم هم نمىدانم چه بنويسم . تلگراف ورود چهارم محرم‌ات ، در روز يازدهم در شوشتر رسيد ؛ بسيار مشعوف شدم و از تعويق ورودت هم دلتنگى و ملالتى ندارم ، زيرا كه  وَ عَسى أَنْ تَكْرَهُوا شَيْئاً وَ هُوَ خَيْرٌ لَكُمْ  « 3 » شايد كه چو وا بينى خير تو درين باشد « 4 » . كار گرمى هواى شوشتر از حد و اندازه‌ها كه گذشته است ؛ مىتوانم بنويسم كه از مسقط و بندر گاوبندى « 5 » هم بالاتر است . مجملا چون پارسال زياد از چهل روز در اينجا توقف نكرده بودم ، نمىدانستم اين خراب شده از شدت گرما از اول سرطان ديگر بادنجان و سبزىآلات در اين ولايت بهم نمىرسد . هندوانه هم از اول آن به كلى قطع مىشود تا آخر سنبله كه اول نوبر بادنجان است ؛ بادنجان و هندوانه و تمام ما يحتاج اينجا از دزفول و اطراف مىآيد و مسلما اگر شوادان « 6 » نباشد نصف مردم تلف مىشوند . دزفول و اهواز و محمره و ساير ولايات عربستان نسبت به شوشتر اعراف است « 7 » . مصيبتى كه بعد از سه ماه تمام رياضت سر پل « 8 » بر من وارد آمد اين است : عصر غرهء محرم از دو طرف ، آب رودخانه را با سله\r\n\r\n\r\n","description":"","footnote":"\r\n( 3 ) - قرآن مجيد . سورهء البقره ، آيهء 216 : . . . و شايد اين‌كه دوست نداريد چيزى را و آن خيريت است براى شما . . .\r\n( 4 ) -\r\n غمناك نبايد بود از طعن حسود اى دل * شايد كه چو وا بينى خير تو در اين باشد . \r\nر . ك . ديوان حافظ . به مقدمه و تصحيح و تحشيهء پرويز ناتل خانلرى . 314 [ غزل 157 ، بيت 3 
  ]\r\n( 5 ) - گاوبندى نام يكى از بخش‌هاى پنجگانهء شهرستان لار كه از شمال به بخش مركزى لار ، از خاور به بخش بستك ، از باختر به بخش كنگان شهرستان بوشهر و از جنوب به خليج فارس محدود است .\r\nنام قصبهء مركز اين بخش نيز گاوبندى است .\r\n( 6 ) - لارنس لاكهارت به نقل از هنرى لايارد مىنويسد كه : « . . . خانه‌هاى شوشتر اكثرا از سنگ ساخته شده است . برخى از اين خانه بزرگ و زيباست و داراى سرداب‌هاى عميقى كه در سنگ حفر گشته‌اند . نام محلى اين سرداب‌ها شوادان يا شبادان است كه داراى بادگير است و محلى خنك در هواى گرم تابستان . . . » ر . ك :\r\n Laurence , Lockhart . Persian cities . P : 150 . \r\n( 7 ) - اعراف مقامى است ما بين دوزخ و بهشت . مضمون جمله ، يادآور شعرى است از سعدى :\r\n. . .\r\n حوران بهشتى را دوزخ بود اعراف * از دوزخيان پرس كه اعراف بهشت است \r\n( 8 ) - منظور پل شوشتر است . حاج عبد الغفار نجم الملك مىنويسد : « . . . پل شوشتر نيز از بناهاى قديمه و آثار عظيمه است ، واقع شده در جلو دروازه كه به سمت دزفول مىرود ، بر روى رود شوشتر .\r\n","page_name":" 378 ","page_number":34},
  {"content":"\r\n\r\nسد كرده بودم كه به قدر سه ذرع الى هفت ذرع فاصله مانده بود تا دو طرف بهم متصل شود . چون ديگر مصالح و اسباب كار نداشتم ، دست برداشتم . دو ساعت از شب رفته ، آب از خدا بىخبر زور آورد و به كلى نصف تمام سد سله را شكست و برد . آن شب دوم محرم براى من و تمام اجزاء و حاجى استاد على ، مثل شب عاشوراى اصحاب حضرت سيد الشهداء گذشت . احدى از ما شام نخورديم تا صبح از غصه بيدار بوديم . علاوه بر هفت هزار تومان ضرر ، دو خسارت ديگر وارد آمده است كه ابدا تلافى و عوض ندارد . اول ، سه ماه تمام عمر خود را در اين جاى دور ، زير آفتاب تلف و ترك شوادان و كلاه‌فرنگى كرديم و راحت را بر خود و نوكر و همراهان حرام داشتم ، به هدر رفت . ثانيا اقلا چهل روز كار را پس انداخت و هرگاه خداى نخواسته كار بنائى به فصل بارندگى و زياد شدن آب بكشد ، از حيز قدرت بنى نوع انسان حتى انبياء و اولياء هم ظاهرا خارج است كه در جلوى اين درياى ديوانهء بنيان‌كن بتوانند بنائى كنند . خلاصه متوكل على الله كار را معطل نگذاشتم ، از عمله و مصالح آنچه معمول سابق بود دو مساوى افزودم . شب‌ها بعد از مغرب مىرفتم به قلعه « 9 » ، آن را هم موقوف كردم . اردو و چادر در همان كنار رودخانه كه از قطعات سقر شمرده مىشود زده‌ايم ، روز و شب مشغول كار بستن جلوى آبيم . ديگر چه بنويسم از گرماى برج سنبله بر من و مردم چه مىگذرد . حالا شوشترىها مژده مىدهند كه عمدهء گرما در برج ميزان كه عرق‌ريزان است خواهد بود ، رضا به قضا الله . البته از ناخوشى محمره « 10 » خبر داريد كه معز السلطنه و تمام اهل محمره فرار كردند . اصل مقصودشان اين بود كه عبد الحسين خان و مأمورين مالى و احمد خان سرتيپ هم فرار كنند و كار بنائى اينجا پيشرفت نكند . الحمد لله آرزو به دلش گذاشتم ، حكمى نوشتم و مأمور مخصوصى فرستادم كه ، اگر ميرزا كاظم خان كارگزار يا عبد الحسين خان از جاى خود حركت كنند ، دو هزار چوب مىزنم ، ريش و سبيل آن‌ها را مىتراشم سرخاب و سفيدآب به رويشان مىمالم . سرباز هم اگر فرار كند ، گوش و دماغش را مىبرم . احدى جرأت فرار نكرده ، شش اطاق تحتانى و فوقانى و اسكله ساخته شد . انشاء الله تا آخر محرم دو دسته ديگر سرباز براى عملگى با مصالح و بنا مىفرستم تا خدا چه بخواهد .\r\n\r\nپيوست اول\r\nهو فرزند جان اين صفحه را محرمانه به شما مىنويسم ؛ اگرچه به حول و قوت خداوند ، اگر زنجير به گردنم بيندازند و آنچه دارم ضبط ديوان شود و از خاك ايران\r\n\r\n\r\n","description":"","footnote":"\r\nطول پل 435 ذرع ، عرض 6 ذرع ، ارتفاع ده ذرع ، چشمه 15 . . . » ر . ك : نجم الملك ، عبد الغفار .\r\nسفرنامهء خوزستان : 27 . جهت اطلاع بيشتر از چگونگى تعميرات پل توسط حسين قلى خان به خاطرات ايشان در باب اول رجوع كنيد .\r\n( 9 ) - منظور قلعهء سلاسل شوشتر است .\r\n( 10 ) - منظور بيمارى مرگامرگى سال 1307 است .\r\n","page_name":" 379 ","page_number":35},
  {"content":"\r\n\r\nخارجم كنند ، بعد از پرداختن ماليات هذه السنه ديگر در عربستان نمىمانم . ولى محض احتياط ، چون نتيجهء تقدير ، سرپنجهء اسكندر و جمشيد را شكسته است و بر على ابن ابيطالب ( ع ) غلبه كرده ، لهذا نمىتوان مطمئن شد . من در اين دو سال از ميرزا صادق خان خيلى ناز و قهر و بد ادائى و سبكى و شيرازيگرى متحمل شده‌ام . به‌علاوه بواسطهء ثقل سامعه هيچ‌وقت هم از او راحت و لذتى نبردم . تمام وقايع روى زمين را بايد در گوش او راپرت داد تا مسبوق به يك مطلبى بشود و يك كاغذ مطابق واقعى بنويسد .\r\nخلاصه به قسمى كه شهرت نكند و از تهران به او روزنامه ننويسند ، در تدارك يك منشى خوش‌خط باسوادى باشيد . فرضا عرق هم زهرمار بكند ، چهار حسن داشته باشد ، دو عيب را مىتوان تحمل كرد . ميرزا صادق خان انصافا خيلى خوش‌خط است و محرم هم هست ، ولى اول عيب ثقل سامعه و بعد ناز و غمزهء او مرا مستأصل كرده است . بارى شما بايد به اسم سعد الملك طالب منشى باشيد ، تا آخر سال ببينم گردش فلك چه تقاضا مىكند .\r\nو الله بالله به جان خودت هيچ‌كس باور نمىكند ، تمام شدم ، مردم ، جانم به لب رسيد . يك روز و يك شب عمر و زندگى پدرت به ده سال حكومت من و سعد الملك است .\r\n خوش نقش بوريا و گدائى و خواب امن * كين عيش نيست در خور اورنگ خسروى « 11 » \r\nخدا را به عصمت خمسه صلوات الله عليه مرا از عربستان قطع نمايد . از آقاى سعد الملك هم از دوم ذيحجه الى حال به‌هيچ‌وجه خبرى ندارم . به واسطهء ناخوشى راه آمدوشد عبورى بسته شده است . زياده مطلبى ندارم .\r\n\r\nپيوست دوم\r\nنمونهء ملبوس سرباز كه در عربستان تمام كرده‌ايم به توسط امير خان فرستادم . اول ببريد جناب جلالت‌مآب امين الملك « 12 » ملاحظه بفرمايند ؛ بعد از آن در منزل نگه بداريد تا حضرت اجل به سلامتى تشريف بياورند به نظر ايشان برسد و قطعا به خاكپاى مبارك هم خواهند برد « 13 » . از نمونهء تفنگ‌هاى اينجا قبل از مرمت ، همراه امير خان فرستاده‌ام كه جناب آقاى امين الملك و اقبال السلطنه ببينند و بعد از تشريف آوردن حضرت اجل هم ملاحظه نمايند كه نوكر ، اسلحه دولت را به چه حالت انداخته است . بعد از ديدن هم همراه فرج الله بفرستيد عربستان كه قبض من درگير است و كسر عدد در اسلحه بهم خواهد رسيد .\r\n\r\n\r\n","description":"","footnote":"\r\n( 11 ) - كذا . در ديوان حافظ تصحيح خانلرى ، غزل 477 ، بيت 4 ، چنين آمده است :\r\n خوش وقت بورياى گدائى و خواب امن * كاين عيش نيست روزى اورنگ خسروى \r\n( 12 ) - ميرزا على خان امين الملك ( امين الدولهء بعدى ) .\r\n( 13 ) - در اين تاريخ شاه و امين السلطان به آذربايجان سفر كرده بودند .\r\n","page_name":" 380 ","page_number":36},
  {"content":"\r\n\r\n\r\nچهارشنبه 29 محرم 1307 قمرى\r\nهو فرزند جان روز حركت پست شوشتر است ، اگرچه من هم پيش از اظهار شما اعتقادم اين بود كه تا ورود موكب مسعود ، زحمتى در باب مطالب دولتى خدمت بندگان جناب جلالت‌مآب اجل اقدس امين الملك دام اقباله ندهم ، رأى شما هم كه رسيد بالمره صرف‌نظر كردم . اين يك ماه هم تعطيل قرار مىدهم تا بعد از ورود موكب مسعود چه اقتضا كند . على الحساب بعضى مطالب اظهاريه به خط خودتان و ميرزا ابو القاسم را جداگانه جواب نوشتم كه تكليف خود را بدانيد . عمده ، كار حساب است كه به فضل الهى همت بگماريد و از پيش برداريد . من هم از غره ذيحجه الى حال از آقاى سعد الملك خبرى ندارم . همين‌قدر در عيد اضحى تبريك عيد تلگرافى كرده بود ، جوابى عرض كردم . بعد از آن هم از محمره نوشته بودند كه ، جهاز پرسپوليس را در ششم محرم خواسته است ، برده‌اند . معلوم مىشود كه خيال رفتن عباسى و لنگه را داشته است .\r\nاگرچه على الظاهر احمد خان سرتيپ و صاحب‌منصبان ، منت گذاشته بودند كه چون در محمره ناخوشى است ، البته نمانيد و بيائيد ؛ ولى خيال باطنى به زعم من ، مسافرت بنادر بوده است . بالجمله حالا كه بىخبريم . در 16 محرم تلگراف احوالپرسى كرده‌ام ، هنوز جوابى نرسيده است . كار تلگراف شوشتر - بوشهر مغشوش است ؛ زيرا كه بايد به واسطهء هفت ولايت حرف زد ، هم تلگراف‌هاى وسط مطلع از مطلب مىشوند و هم دير مخابره مىشود و در واقع تلگراف شوشتر - دزفول ، وزن شعر است و اسباب دلخوشى دولت .\r\n\r\nپيوست اول\r\nهو فرزند جان تمام افراد بشر جز ذات اقدس الهى زايل هستند ؛ فرق ميان واجب و ممكن اين است ، ولى ، مردن به نيكنامى ، بهتر از زندگى به عار و ننگ است .\r\nمرض و با شدت كرده است ، من هم نمىتوانم اين كارى كه در دست دارم رها كنم ؛ زيرا كه قوهء حاجى استاد على كه سهل است ، در قوهء هيچ‌يك از حكام ايشان هم نيست . علاوه بر خدمت و اجراى امر ولينعمت ، خدمت به خلق خدا است . مخصوصا كه كار طولانى شده است و هرگاه يك روز تعطيل كنم ، بيست هزار تومان خرج الى يومنا هذه كلا باطل مىشود . باز از دو طرف سله را آورده‌ايم ، به دوازده ذرع فاصله رسيده است كه متصل شود . بعد از اتصال سله ، فرضا بيست روز يا يك ماه هم كار صندوق اندازى و سد سنگ و ساروج تعطيل شود . در اين صورت لازم است كه به شما بنويسم ، من به سعد الملك دسترسى ندارم ؛ وصيت‌نامهء من به خط ميرزا صادق خان كه پاى هرصفحه « اين به خط خودم صحيح است » و در بعضى مواضع هم به خط خودم تعرضاتى كرده‌ام ، در ميان\r\n\r\n","description":"","footnote":"","page_name":" 381 ","page_number":37},
  {"content":"\r\n\r\nجعبهء چوبى كه كار اصفهان است قرار داده‌ام . ميرزا ابراهيم و حاجى حسن فورا همهء آن‌ها را در يخدان گذاشته ، به انضمام كيف كاغذم ، لاك و مهر نمايند و به هرطرف كه دسترس دارند برسانند .\r\nصورت حساب سيچقان ئيل « 14 » در يك فرد خلاصه به خط خودم نوشتم ، و صورت مطالبات از بابت باقى به حساب آقا رضا ، در دو فرد در پشت همان فرد به خط خودم ، در ملفوفهء جداگانه است كه روى آن را نوشته‌ام : « صورت حساب صحيح در 26 محرم 1307 » و در ميان كيسه كاغذ قدك بخور است . بايد به آن حساب و آن وصيت ، آقاى سعد الملك كه وصى من است عمل كند . حساب امساله را هم جمعا خرجا ، ميرزا ابراهيم دارد . اسنادش هم تماما نزد خود ميرزا ابراهيم است . آن‌چه هم در صندوقخانه نزد ميرزا نصر الله دارم ، صورت دارد ؛ به‌علاوه ميرزا ابراهيم هم مطلع است . از باب حساب ديوان ، اگرچه دنيا پس از مرگ ما چه دريا ، چه سراب ، ولى آلودگى و زحمت ندارد .\r\nدر صورتى كه بقاياى من كه پنج هزار تومان و كسرى است وصول هم نشود ، از اسب و قاطر و مخلفات به قدر رفع باقى ، باقى هست كه ضررى به سعد الملك وارد نيايد .\r\n\r\nپيوست دوم\r\nاين عكس كه فرستاده‌ام ، ميرزا عبد الباقى به حاجى اسماعيل داده بود ، از او امانت گرفتم . بايد بعد از چاپ شدن ، براى حاجى اسماعيل عود بدهيد ، و الا از عكس‌هاى كار عبد الباقى كه در تهران دارم ، بايد عوض داده شود .\r\nاين مسئله را هم درست به ميرزا على محمد خان حالى كنيد : فرق است ميان درجهء امير تومانى و امتياز آن . من داراى درجهء امير تومانى هستم . البته ديده‌اند كه در سالنامه ، مثلا نصر الدوله را داراى امتياز امير تومانى مىنويسند . در مراسله‌اى كه خود ميرزا على محمد خان به من نوشته بود ، واضح نوشته بود كه ، من مطلع نبودم كه امتياز امير تومانى به شما مرحمت شده است و به همين ملاحظه بود كه در عنوان پاكت امير تومان ننوشته بود . خلاصه اگر خيالش اين باشد كه در روزنامه هم اينطور بنويسد ، ابدا لازم نيست . فرمان من و جميع فرامين دولتى و عنوان پاكت‌هاى حضرت اجل مصرح است . ما نخواستيم مثل پسر مصطفى قلى خان بنويسند « 15 » ، اقلا آنچه در فرمان دولتى نوشته‌اند ، تصحيف و تحريف نكنند كافى است . قبل از تشريف‌فرمائى موكب مسعود ، مسئلهء روزنامهء « شرف » « 15 » را از حضرت اجل استيذانى كرده بودم . رقعهء مخصوص\r\n\r\n\r\n","description":"","footnote":"\r\n( 14 ) - منظور سال 1267 شمسى است ؛ مطابق سه‌شنبه 6 رجب 1305 قمرى ( كبيسه ) الى چهارشنبه 17 رجب 1306 قمرى و مطابق 20 مارس 1888 ميلادى ( كبيسه ) الى 20 مارس 1889 ميلادى .\r\n( 15 ) - منظور درج بيوگرافى حسين قلى خان نظام السلطنه است در شمارهء 72 روزنامهء شرف در سال 1307 . در اين بيوگرافى فقط به ذكر عنوان « جناب نظام السلطنه » اكتفا شده و عنوان امير تومانى\r\n","page_name":" 382 ","page_number":38},
  {"content":"\r\n\r\nدر جواب نوشته و تصديق كرده است ؛ بعد براى شما مىفرستم . به بعضى ملاحظات اين استجازه را كردم ، البته ملتفت مىشويد .\r\n\r\nپيوست سوم\r\nهنوز بطور تحقيق عدد نفوس تلفات شوشتر در اين مرض مشخص نيست . از محمره خبر صحيح رسيده است كه ، سيصد و چهل و پنج نفر در اين مرض تلف شده است .\r\nولى از كنار كاران « 16 » خبر صحيح ندارم . از فلاحيه « 17 » هم هنوز مأخذى به دست نيامده است . هويزه « 18 » هم مشخص نيست . دزفول هم سه روز است بروز كرده است . جمعى سيد عبد الله خان كه جراحى « 19 » و خنافره « 20 » است الى حال بروز نكرده است . رامهرمز هم تا حالا نبوده است و پسر حاجى ايلخانى آنجا قرنتينهء سختى گذاشته است . عده‌اى علما و سادات فلاحيه در باب تعويق قسط و شدت مرض نوشته بودند ؛ فرستادم بخوانيد . قسط تمام ولايت به كلى بر زمين خورد و بهانه بزرگ خوب حسابى به دست مردم افتاده است ، علاجى هم ندارد . ولى عيب كار اين است كه ، روزبه‌روز وقت مغرب ، هرگاه اجرت عمله و قيمت مصالح را نقد ندهم ، در ميان اين آتش افروخته ، احدى اقدام به كارى نمىكند . سهل است ، در اين چند روز بر قيمت مصالح و اجرت عمله هم مبلغى افزوده‌ايم .\r\n\r\nجمعه 29 صفر 1307 قمرى\r\n. . . « 21 » در اوايل شهر صفر يك نفر شوشترى و دو نفر دزفولى عارض شدند كه ،\r\n\r\n\r\n","description":"","footnote":"\r\nايشان از قلم افتاده بود . « پسر مصطفى قلى خان » همان ميرزا حسين خان سهام السلطنه است كه بيوگرافى وى نيز در همين سال و در شماره 69 همين روزنامه درج شده بود . در آن بيوگرافى وى را با ذكر عنوان « امير الامراء العظام سهام السلطنه » معرفى كرده بودند . اعتراض نظام السلطنه به همين نكته متوجه است .\r\n( 16 ) - كذا . ( - كارون ) .\r\n( 17 ) - شادگان نام قديم فلاحيه است كه مدتى توسط فرهنگستان رايج شده بود . شادگان يكى از بخش‌هاى چهارگانهء شهرستان خرمشهر است .\r\n( 18 ) - هويزه يا حويزه نام يكى از بخش‌هاى شهرستان دشت‌ميشان است ؛ مركز بخش نيز به همين نام موسوم است .\r\n( 19 ) - جراحى نام يكى از دهستان‌هاى پنجگانهء شادگان .\r\n( 20 ) - خنافره نام يكى از دهستان‌هاى بخش شادگان .\r\n( 21 ) - سرآغاز نامه از بين رفته است .\r\n","page_name":" 383 ","page_number":39},
  {"content":"\r\n\r\nبه همراهى هشت نفر از قريهء گوتوند كه جمع بختيارى است اجناسى به جهت فروش مىبرديم در پشتكوه بختيارى كسب كنيم . فيما بين نقره و چم‌شور كه خاك بختيارى است ، جمعى از طايفهء ديركوند بر سر قافلهء ما ريخت . دو نفر از ما را با گلوله مجروح كردند و مال و الاغ‌هاى ما را بردند و ما اغلب از دزدها را شناختيم دير كوند بودند .\r\nمن اين حرف را قبول نكردم . چنين تصور كردم كه ، در اين موقع كه جلوى ايل بختيارى نزديك شوشتر رسيده ، ديركوند چگونه جرأت مىكند 25 فرسخ راه بيايد از پهلوى محل‌هاى ابواب‌جمعى بختيارى و وسط خاك عربستان عبور كند برود در خط معتبر بختيارى الاغ و مال ببرد و آدم مجروح كند . اصرار كردند كه دو نفر درويش دزفولى هم همراه بودند ، دو الاغ داشتند ، دنبال دزدها را گرفتند و رد به رد رفته‌اند . من نايب رضا را مأمور كردم رفت خدا كرم خان بختيارى پسر على رضا خان را كه قراسوران راه شوشتر الى دزفول است ، با 20 سوار برداشت همراه برد سر زد . يكسر به خط مستقيم رفتند تا از رودخانهء دزفول گذشته ، معلوم شد ، در مراجعت آمده‌اند بعد از گذشتن از رودخانهء دزفول در صالح‌آباد كه سر راه لرستان است ، با توپچىهاى مستحفظ صالح‌آباد هم زد و خوردى كرده و از آنجا آن دو نفر درويش هم از آن‌ها جدا شده آمده‌اند شهر و تفسير را به حاج حسن خان نقل كرده‌اند . من به ملاحظهء جناب ناظم خلوت به حاج حسن خان نوشتم اسمى از اين مطلب نبرد تا خوانين بختيارى بيايند خودشان به وضع امنيت تلافى كنند . ولى نوشتم كه خودت كاغذى به رؤساى ديركوند بنويس كه ، بنا نبود شما جسارت را به جائى برسانيد كه به خاك عربستان داخل شويد و مال عربستان را ببريد . بعد از اين اگر احدى از شما در داخلهء خاك عربستان بدست افتاديد ، غير از كشتن كار ديگرى با شما نخواهم كرد . حضرات در جواب به حاج حسن خان نوشته بودند كه ، چون ما با اهالى قلعه‌شهى كه بختيارى هستند گروكشى داشتيم ، رفتيم در خاك بختيارى عوض گروى خودمان را گرفتيم . باز حاج حسن خان نوشته بود ، مال شوشترى و دزفولى را بفرستيد بياورند ، مال گوتوندى بماند تا حاج ايلخانى بيايد . در اين بين خبر تغيير لرستان رسيد و به همان حالت ماند . از قرار شرحى كه امروز حاج حسن خان نوشته بود - نسخهء او را از براى اطلاع آن فرزند فرستادم - الحمد لله سارق را در شهر دزفول گرفته است و در حبس است . انشاء الله تمام مال را خواهم گرفت . ابتدا گمان من اين بود كه چون اغلب اين قافلهء گوتوندى رعيت حاج ايلخانى است ، عمدا نسبت اين كار را به ديركوند مىدهند و يقينا سارق از طوايف بختيارى است . به خيال كسى نمىگذشت كه ديركوند چنين جسارتى بكند . بعد هم كه بر خودمان محقق شد ، خيال كردم اگر اظهار كنم ، جناب ناظم خلوت نسبت تهمت و بدنام كردن و غرض مىدهد ؛ ساكت بودم . حالا الحمد لله اين‌طور اقبال مساعدت كرد كه در داخلهء عربستان كسى قدرت اين حركات را نكند . از اول ماه صفر هم پسر ميرزا آقا خان را كه با عملجات خود از جانكى آمده بود پناه به من آورده بود ، با بيست سوار براى جلوگيرى ايلات لرستان به دزفول فرستادم كه بيرون‌ها روز و شب در گردش باشند .\r\n\r\n","description":"","footnote":"","page_name":" 384 ","page_number":40},
  {"content":"\r\n\r\n\r\nپيوست اول\r\nبنظرم مىآيد در كاغذهاى هفتهء قبل لغت « فظ » را « فض » با « ضاد » نوشته‌ام ؛ از آن فرزند عذر مىخواهم كه « فظ غليظ القلب » با « ظاى دسته‌دار » است . اما مهمترين معاذير اين است كه بنويسم ، پيرى است و هزار عيب . خداوند شما را هم به سن پيرى و حد كمال برساند كه داراى معايب مشهود نسيان و انحطاط قواى ظاهرى و باطنى بشويد . از حاجى مؤمن احوالپرسى و مهربانى بكنيد . روى او سفيد ؛ من از او خيلى راضى شدم كه زحمت مرا و اجزاى مرا در كار عربستان ضايع و اغماض نكرده است .\r\nكاغذى هم به او نوشته‌ام ، برسانيد . ميرزا يعقوب خان كرم احمد كاغذى نوشته بود و گله‌اى از بابت كتابچهء اوقاف و وظايف كرده بود . جوابى به او نوشتم ؛ ملاحظه كنيد و برسانيد . با وجودى كه از سادات و ملاهاى نيزه‌باز عربستان چيزى نمىتوان گرفت ، و مبالغ گزافى هم از من دستى مىگيرند ، ابدا خودم و اجزائى كه دارم دخالت در كار مستمريات و وظايف نمىكنيم . معهذا به گوش و مغز تهرانىها فرو نمىرود ؛ تصور مىكنند ما خودمان سالى مبلغى از هستى مردم در تهران مىگيريم ، البته حكومت و اجزاء هم همين حالت را دارند . به اين ملاحظه قرار دادم يك چيزى كه معادل 40 تومان باشد ، به اسم اصلان براى پسر خالهء آقاى احمد خان بفرستيم . نمىدانم اين ميرزا حسين خان كيست و كدام است . از قرينه بايد پسر ظاهر خان برادرزادهء يوسف خان امپراطور آلمان باشد ! براى اطلاع من معرفى اين شخص ضرر ندارد ؛ بنويس .\r\n\r\nپيوست دوم\r\nحكم شليلى را هم سابقا تلگرافا و تحريرا عرض كردم كه اطاعت شد . ولى به توسط ساعد السلطنه هرچه اصرار و التماس كردم كه پسرزادهء جوان نادان شيخ صبر كند كه امام‌جمعه حاصل و زراعت هذه السنهء خود را بردارد بعد به تصرف بدهم ، از غرورى كه به توسط حاج سيد على دربندى بهم رسانيده است ، اعتنا و تمكين نكرد . باز خدمت جناب آقاى دربندى شكايت خواهد كرد كه ، نظام السلطنه حكم را مطاع نكرد . لازم دانستم كه شما را مسبوق كنم .\r\n\r\nپنج‌شنبه 25 ربيع الاخر 1307 قمرى\r\nهو فرزند مكرم من روز 11 اين ماه نوشتجات مفصل و عريضجات مبسوط نوشته فرستادم . روز 16 كه من مىخواستم بروم ، با حالت زكام باز تن به زحمت داده ،\r\n\r\n","description":"","footnote":"","page_name":" 385 ","page_number":41},
  {"content":"\r\n\r\nدو شبانه روز تحرير كردم ؛ به دلخوشى آن‌كه اگر تلگراف را حضرات نمىگذارند دوام و ثبات داشته باشد ، اقلا معترض پست پياده نيستند ، غنيمت است . چنان‌كه پارسال هم كه نواب ضياء الدوله تشريف داشت ، همه روز قاصد در اياب و ذهاب بود . امسال اوقاتى كه من مىخواستم بروم دزفول ، در شهر صفر دو دفعه قاصد را لخت كردند ، كاغذها را قدرى پاره كردند ، قدرى پس دادند . قاصد رفت خدمت جناب اميرالامراء ناظم خلوت عارض شد ، به جناب امام‌جمعه رد كردند كه جناب امام چه مىگويد . امام جواب داد كه ، اين‌ها يا محض طمع اين حرف‌ها را مىزنند كه انعامى بگيرند ، يا رؤساى پستخانه براى بدنامى ايالت اين‌ها را تحريك كردند . قاصد بيچاره را انداختند ناخنگيرى كردند . خلاصه اين جسارت ديركوند « 22 » روز به روز ترقى كرد تا اين دو هفته كه كليهء نوشتجات را گرفتند و بردند كه در خانه‌هايشان به فراغ‌بال به نظر دقت ملاحظه نموده ، جواب صادر نمايند . به خدا قسم وقتى كه اين خبر به گوش من رسيد ، خون در رگهاى من به جوش آمد ؛ حالتى بهم رساندم كه اگر صد سوار موجود پادار و پانصد سرباز تازه‌نفس مىداشتم ، بدون اذن دولت ، براى تأديب اين طايفه ناقابل هرزه مىرفتم ؛ يا جانم را روى اين كار مىگذاشتم ، يا آنها را قلع و قمع مىكردم . خيلى درد دارد كه يك ايلى كه به همه جهت هزار خانوارند ، از بىغيرتى و بىربطى حاكم لرستان « 23 » چنان عرصه را به دولت تنگ كرده باشند كه چندين سال ، سوار در وسط دو مملكت بزرگ ، تلگراف و پست را جارى كنند . امروز دو روز است از اين غصه خواب و خوراك بر من حرام شده است و مىدانم ناظم خلوت را از اين شغل منفصل مىكنند و الحق هرچه زودتر هم بشود ، براى نيكنامى حضرت اشرف روحى فداه بهتر است . ولى در صورتى كه مثل پارسال تبديل به وجه اقبح نشود و وجه احسن باشد « 24 » . عاجلا من بايد تمام طومارهاى مرسوله را نسخهء المثنى بنويسم و به مهر برسانم و بروات و قبوضات را عوض صادر كنم ؛ و از اين خطه تا به دار الخلافه برسد ، يك ماه تمام طول دارد .\r\n\r\nپيوست\r\nمسلما آمدن من خواه مرخص كنند يا نكنند ، بايد از راه بغداد باشد . از آن طرف هم 8 مال نمىتوانم حركت بدهم ، با جهازات شطى منتهى دو الى چهار اسب مىتوان حمل كرد .\r\n\r\n\r\n","description":"","footnote":"\r\n( 22 ) - يكى از ايلات پيشكوه از طوايف كرد و داراى دو شعبهء « بهاروند » ساكن شمال دزفول و كيالان ملاير ؛ و « قلابوند » ساكن كوه طاف و كوه هشتاد پهلو .\r\n( 23 ) - حاكم لرستان در اين زمان آقا رضا خان ناظم خلوت از منسوبين امين السلطان بود .\r\n( 24 ) - منظور عزل انوشيروان ميرزا ضياء الدوله است از حكومت لرستان و گماردن آقا رضا ناظم خلوت بجاى وى . انوشيروان ميرزا پس از انتزاع حكومت لرستان از ظل السلطان ، به حكومت آن صفحات رسيده بود و حكومت وى سالى بيش نپائيد .\r\n","page_name":" 386 ","page_number":42},
  {"content":"\r\n\r\nرقعه‌اى كه به جناب سعد الملك نوشته بودى در باب حكومت صاحب ديوان و گفتگويى كه در باب بنادر كرده بودى ، همه صحيح است ؛ الا آن كه در باب كسر عمل گمرك‌ها ضبط كرده ، اسم كسر عمل و ضرر را برده‌اى . بعد از اين ديگر اسمى از بابت كسر عمل نبر ، به علت آن كه از خارجه و داخله آنقدر تفاوت بنادر را گفته و نوشته‌اند كه ديگر بر شاه و هيچ كس نمىتوان مدلل داشت كه منفعت ندارد . در باب خودم هم كار از آن گذشته است كه بخواهند پنهان كنند ، طبل زير گليم است و براى سعد الملك هم انصافا بعد از اين ديگر حكومت بنادر به كار نمىخورد . گمرك بوشهر را فرنگىها بدنام و رسوا كردند ، صلاح اخوى در استعفا است و در اين حالت هرگاه بقاعده و بموقع مرا بخواهند ، عزل من هم صلاح و خيريت است . صلاح اين‌ها موقوف به مشيت خداوند است . به جان عزيزت و به ارواح پدرم كه از كار خسته شده‌ام . راست است ، حكومت خوب چيزى است ، ولى به تلخى جان كندن اين دو سه ماه آخر سال و تزلزل و معضل و مفارقت ارحام و عيال و آوارگى از وطن نمىارزد .\r\n\r\nشنبه 12 جمادى الاول 1307 قمرى\r\nهو فرزند مكرم من وضع غريبى شده است . كار عربستان كه از چهار طرف راه آمدوشد و ارسال و رسول و رسائل و مخابرات بسته شده ، بناى تحريرات را از طريق فارس گذارده بودم ؛ آن هم با حركت جهاز لنج تصادف نكرده ، پانزده روز تمام تعويق افتاد . بارى ، امروز كه 12 است ، چند فقره تلگراف لازم داشتم ، با آدم مخصوص فرستادم كه بياورند در بوشهر بگويند . در اين ضمن هم پاره‌اى مطالب متروكهء معطله را به شما اظهار مىكنم . اولا در باب حساب من با كارگزاران حضرت و الا ظل السلطان ، فردى كه سابق نوشته بودم اختلاف حاصل كرد ، چند فقره سند از كارگزاران حضرت و الا در محل بود ، نقد آوردند كه مزيد دريافتى ايشان شد . حالا در صورتى كه بخواهند مواجب شش ماههء ثانى سوار بختيارى را برات به اسم چهار محال توجيه بزنند ، مطابق اين فردى كه در جوف است يك هزار و هفت‌صد و چهل و دو تومان ، من از حضرت و الا طلبكار مىشوم كه ديگر به وصالش نخواهم رسيد .\r\nدر محمره هم به همان ترتيب پارساله ، مخابرات بدون تعطيل خواهد رسيد . كار لرستان ديگر از آن گذشته است كه به اين زودى اصلاح شود و راه تلگراف و آمدوشد مسافر و قوافل مفتوح باشد .\r\nطومار بنائىهاى سيچقان ئيل را تمام به دفعات فرستادم ؛ انشاء الله به دست و مهربانى خان مستوفى ، به قسم دلخواه صورت خواهد گرفت . قبض هذه السنهء اودئيل حاجى استاد على را هم با اسناد ديگر بعد از ورود محمره مىفرستم كه مشغول صدور اسناد خرج باشيد .\r\nخواهشى كه از شما دارم و مكرر نوشته‌ام ، اين است كه فرمان خالصجات را چه از\r\n\r\n","description":"","footnote":"","page_name":" 387 ","page_number":43},
  {"content":"\r\n\r\nبابت اجاره و چه از بابت فروش زودتر بفرستيد . اين فرامين تماما در سنهء ماضيه به صحه مبارك رسيده است . و الله بالله ، به مرگ خودت هرگاه نرسد ، تمام وجه قيمت را بايد من از كيسه ضرر كنم و همچنين هرگاه تا آخر سال نرسد ، نه من فرصت وصول تنخواه آن را دارم و نه حالت و دماغ اعتناى به اين كارها . من وقتى كه در خمسه بودم ، قريب به 100 فرمان فروش خالصه فرستادم . با وجودى كه ملك خمسه در حساب ، وسط معمولهء ايران است ، به فاصلهء سه ماه طول نكشيد بدون معطلى و ايراد همه مهر شد ، سهل است ، به ثبت دفتر هم رسيد و وجه تقديم آن را گرفتم . املاك عربستان كه ده فرسخ در ده فرسخ او را كسى به يك ماديان نمىخرد ، وادى غير ذىزرع بلاسكنه ، چه واقع شده است كه 18 ماه تمام است پنج فرمانش نرسيده است . هرگز به خيال احدى نمىرسيد كه ملك عربستان خريد و فروش شود . به خدا قسم هرگاه دماغ من از اين فقرات نسوخته بود و مردم سر نخورده بودند ، حالا اقلا خمس عربستان يا فروخته شده بود يا اجارهء ده ساله و بيست ساله داده بودم . به‌علاوه ، بر منفعت عاجل فورى دولت ، اسبابى براى آبادى مملكت بهتر از اين فقره نبود . چه فايده كه حضرت اشرف وقت و فراغت استماع اين مطالب و دقايق و نكات را ندارد . حالا كه من از صرافت كليهء اين كار و خدمت افتاده‌ام ، اقلا آنقدرى كه اقدام كرده‌ام به انجام برسانيد .\r\n\r\nپيوست اول\r\nدر عريضجات سابق بناى نازك‌كارى با سليقهء بسيار خوب خواسته بودم . جواب مرقوم شده بود ، قدغن كرديم بفرستند . نمىدانم صحت دارد يا نه . هرگاه صحت دارد ، معلوم است كه به جناب مستوفى فرموده‌اند . در اين صورت ، هرگاه مأمورى را كه خواسته بودم بفرستيد كه بناها را از من تحويل بگيرد و بعد از اين هم مباشر كليهء بنائىهاى دولت باشد ، روانه فرموده‌اند ، ديگر لازم نيست كه بناى بيچارهء من به اطمينان و قول و نوشتهء من اين راه دور و دراز پرخوف و خطير را طى كند . آن مأمورى كه مىآيد ، خود داند . و هرگاه خداى نخواسته قبول نشده است ، من بايد مبتلاى بنائى باشم . البته بفرستيد ، ولى بناى قابل باشد . مىدانيد چه اسباب زحمت و خرجى از كاشىساز و نجار و سنگ‌تراش و آهنگر براى خودم از نادانى فراهم آوردم . خداوند آسان كند . امسال كه از كيسهء خودم قريب 3000 تومان در قلعهء سلاسل بنائى كردم كه هيچ آدم سفيهى چنين كارى نكرده است . قرار دنيا اين است ؛ كسى كه دعوى عقل و كفايت مىكند ، يك وقتى مرتكب كارى مىشود كه تمام عقلاى دنيا او را تحميق و تكذيب كنند . از جناب بنان الملك خبرى ندارم كجا هستند ، در چه كار مشغول است ، دليل آن‌كه از حال خودش به من اطلاع نمىدهد چه چيز است . اين دوستان و رفقاى من ، همه اين حالت را دارند كه اگر من سبقت در پرسش احوال آن‌ها نكنم ، ابدا از طرف آن‌ها اظهار حيات نمىشود . بر پدر فرنگىها لعنت كه اين قانون را در ايران جارى كردند\r\n\r\n","description":"","footnote":"","page_name":" 388 ","page_number":44},
  {"content":"\r\n\r\nكه حاصل انسانيت را به رفع حاجت و اقتضاى ضرورت قرار دادند . بارى مكرر به شما نوشته‌ام كه من آنقدر وسعت ندارم كه براى اتاق‌ها و راه پله مثل ساير مردم بتوانم فرش و قالى تدارك كنم ؛ اندازهء هريك را بگيريد ، از اين فرش شوشترى بدهم ببافند .\r\n\r\nپيوست دوم\r\nمحمد خان نامى با يك مهندس ينگى دنيائى آمده است اينجا ؛ تعليقهء سفارشى هم به اسم غير معلومى در دست دارد . ولى از سفارت اتازونى اسناد صريح بر مختار بودن خودش به دست او است كه قول و قبول و رد و قبول محمد خان ، همه از جانب سفارت است . در تعليقه نوشته‌اند كه ، اين مهندس به هرجائى كه ميل دارد ، بايد برود و در هر نقطه‌اى كه بخواهد ، بايد چاه اتزين « 25 » بكند ؛ حكومت‌ها بايد تقويت و همراهى بكنند .\r\nاين پسرك كه محمد خان است ، از آن فضول‌هاى دنيا است . مىگويد ، پسر ميرزا محمود خان مدير روزنامهء « فرهنگ » « 26 » هستم و سند تبعيت خارجه هم در دست دارد . سابق به عربستان آمده است ، از جانب حضرت و الا براى حاكم اينجا خلعت آورده است . بارى اين فرنگى را دستاويز كرده ، در ميان منزل مىنشاند و قدغن كرده است با احدى حرف نزند ، هيچ‌جا نرود . مىگويد به حكم سفارت ، نوكر من است . به املاك داير و آباد مردم كه آب جارى و زراعت موجود دارد ، مىرسد و مىگويد ، بايد اينجا ايجاد چاه اتزين\r\n\r\n\r\n","description":"","footnote":"\r\n( 25 ) - كذا . منظور چاه آرتزين است . محمد حسن خان اعتماد السلطنه در المآثر و الآثار ، ذيل عنوان « ختم مقاولهء چاه آرتزين » مىنويسد : « . . . بندگان اعليحضرت صاحب‌قرانى درجات اين فيض بىپايان بممالك محروسهء ايران بر عهدهء حكيم فرزانه دكتر طرانس امريكى كه يكى از افتخارهاى دولت جمهورى اتازونى است مقرر فرموده‌اند تا اسباب كارخانهء اين صناعت كبرى را از ينگى دنيا صادر سازد و به ايران وارد نمايد . قرارنامهء اين مقاله مقارن جمع و تأليف اين عجالة به امضاء قضا اقتضاء مزين گرديد . » ر . ك . اعتماد السلطنه ، محمد حسن خان . المآثر و الآثار . باب هشتم : 114 .\r\n( 26 ) - كاوش منابع قاجارى در پى يافتن و معرفى « روزنامه فرهنگ » منتج به نتايج ذيل گشت :\r\nدر آن عصر دو روزنامه بدين نام انتشار يافته است . يكى « روزنامه فرهنگ » در تهران و به مديريت و صاحب امتيازى اعتضاد العلماء - مرتضى الشريف ، تأسيس 1325 قمرى ؛ كه با توجه به تاريخ نگارش‌نامه از مقوله بحث ما خارج است ( فقط جهت مزيد اطلاع اشارت رفت ) . ديگرى « روزنامه فرهنگ » در اصفهان و به مديريت ميرزا تقى خان سرتيپ حكيم‌باشى ظل السلطان است .\r\nشمارهء اول آن در چهار صفحه بقطع بزرگ در مطبعهء سنگى ( دار الطباعهء دروازه دولت ) طبع و در تاريخ دوم جمادى الاول 1296 قمرى منتشر شده است . روزنامهء فرهنگ مدت ده سال در اصفهان بطور مرتب ، هفته‌اى يك بار در روزهاى پنج‌شنبه ، طبع و نشر مىشده است .\r\nاز آنجاى كه كاوش ما جز به يافتن اين دو روزنامه منتج نگشت ، تا يافتن اطلاعاتى دقيق‌تر در باب « روزنامهء فرهنگ » ، اين احتمال را مطرح مىكنيم كه شايد حسين قلى خان در باب « ميرزا محمود خان » مدير « روزنامهء فرهنگ » به خطا رفته است . آنچه اين حدس را قوتى اندك مىبخشد ، مأموريت محمد خان از جانب حضرت و الا است كه ظل السلطان باشد . به هرتقدير آنچه آمد ، حدسى بيش نيست و اثبات و ردش مستلزم كاوشى بيشتر .\r\n","page_name":" 389 ","page_number":45},
  {"content":"\r\n\r\nبشود . يك اسباب زحمت بزرگى شده . از اول سال ، ده نفر سياح و تاجر و صاحب - منصب‌هاى بزرگ معتبر آمده‌اند ، سياحت كردند رفتند . چون ايرانى مستفرنگ همراه آن‌ها نبود ، در كمال خوبى و خوشى به آن‌ها گذشت و براى من هم اشكالى دست نداد .\r\nخوب است جناب جلالت‌مآب دبير الملك وقتى كه اين سفارت‌ها ، سفارشنامه‌اى مىخواهند ، تعيين حدود و تكليف و اسم سياح و مسافر و عدد همراهان آن‌ها را بفرمايند . من مىتوانم به قانون حسابى ، اين محمد خان نام را راه ندهم و برگردانم . ملاحظه كردم ، در اين آخر سال هزار كار واجب دارم ؛ آلودهء جواب و سؤال اين كار مستحب چرا بشوم . حالا كه به اصرار تشريف بردند رامهرمز تا ببينم از آنجا چه خبر مىرسد و چه حركات خارج از تكليف از آن‌ها بروز مىكند . ابدا در امتيازات چاه در محلى كه آب و زراعت و ملك مزروع و متصرفى مالك باشد ، اين‌ها حق مداخله ندارند . اما در تعليقه ، مطلقا اختيار داده‌اند و به هيچ قيدى مقيد نيست . صلاح مملكت خويش خسروان دانند .\r\n\r\nپيوست سوم\r\nعزيز من دانسته‌ام كه سال نو معزولم . فرضا معزول هم نباشم ، - يعنى فرض محال - چنان منصوبى خواهم بود كه صد درجه از عزل بدتر است ؛ در اين صورت تكليفم استعفا و عجز و لابه خواهد بود . با اين حالت ، ديوانه نيستم كه طمع در حكومت لرستان هم كرده باشم ؛ و حال آن‌كه نظم لرستان آن‌قدر شرايط و لوازم دارد كه از هزار ، يك آن را دولت مساعدت نخواهد كرد . اين كه مىبينيد در كار سگوند « 27 » مداخله مىكنم و على الظاهر با آن‌ها مراوده و رابطه با آن‌ها بهم مىرسانم ، اضطرارى است ؛ اگر نكنم و آن‌ها تشويش با اميد حكومت مرا در لرستان نداشته باشند ، مرا و عربستان را آسوده نمىگذارند . علاوه بر آن اعراب و طوايف بختيارى و فيلى « 28 » و غيره از اين توسل و پناه آوردن طوايف لرستان به من ، حساب كار خود را مىكنند و نمىتوانند حركت خلاف نظم بكنند . هم لرستان در ميان خوف و رجاء با من راه مىروند و هم عربستان .\r\nپلتيك بزرگى در اين مسئله هست كه اشخاص دوردست و خارج از كار ابدا ملتفت نمىشوند . حالا تا موقع حركت ايل به طرف ييلاق ، من به اين تدبير كلاه خودم را نگهداشتم و ولايتم نظمى دارد و به عون الله تعالى مالياتم را وصول مىكنم . وقتى كه حضرات از حكومت من مأيوس شوند و موقع رفتن سرحدات بناى دست‌اندازى و بىنظمى در عربستان بگذارند ، اولا خبر عزل من رسيده است و عذرى در دست دارم كه ، هرگاه من معزول نبودم قدرت بىنظمى نداشتند ؛ از آن‌طرف هم حاكم نو براى فرستادن مأمور شده است . در هرتغيير و تبديل حكومت ، اقلا دو سه ماهى مردم به خيال و واهمهء آن‌كه آيا چه شود ، تغيير سلوكى مىدهند ، چندان كار به افتضاح نمىكشد . لازم بود بنويسم\r\n\r\n\r\n","description":"","footnote":"\r\n( 27 ) - سگوند نام يكى از طوايف پشتكوه از ايلات كرد ايران .\r\n( 28 ) - فيلى نام يكى از طوايف قشقائى .\r\n","page_name":" 390 ","page_number":46},
  {"content":"\r\n\r\nكه خيال نكن كه ، اين عموى من اين‌قدر خام و بىعقل است كه در عين معزولى ، تدارك ضميمه و اضافه مىكند .\r\n\r\nجمعه 27 شعبان 1307 قمرى\r\nهو فرزند عزيز مكرم من كاغذهاى مورخهء هفتم شعبان رسيد ، مطالبش معلوم شد . بعد از آن تاريخ هم قدرى از مخابرات تلگرافى ، ميزان كارها بدست آمده بود .\r\nحتى صدور جواب عريضجات چاپار مخصوص را هم خود حضرت اجل در طى تلگرافى كه سؤال و جواب فقرهء كشتىهاى تجارتى و ميل صاحبقرانى « 29 » را كرده‌ام و ملاحظه خواهى كرد ، خبر داده بودند . بارى ، امورات در دست مقتدر فعال ما يشاء حقيقى است و به دليل و رضاى من و ديگرى نيست . على الحساب طول مدت توقف من از حد اعتدال ، بلكه از قانون عقلى تجاوز كرده است . قدرى هم به واسطهء امتداد توقف ، بىنظمى و اغتشاش حاصل شده است . اضطرارا روز يك‌شنبه 29 مىروم . بنا بود حضرت سعد الملك هم همراه باشد . چون حضرت اجل محرمانه تلگراف فرموده بودند كه ، در ورود آدميرال دولت انگليس به بوشهر احترام لازمه را مرعى دارد . آدميرال روز سه‌شنبه دوم رمضان وارد مىشود و جناب سعد الملك روز پنج‌شنبه چهارم تشريف مىآورد . من هم به جهت دستورالعمل بنائىهاى صاحبقران « 30 » و لوازم آن ، تا نيمهء ماه رمضان با سعد الملك در صاحبقرانى هستم . نيمهء رمضان اگر از بىاعتبارى كار دولت تغييرى در حكومت حاصل نشد ، سعد الملك از اين‌طرف مىآيد و من از آن‌طرف به شوشتر مىروم . ديگر ببينيم آسمان چه بازى مىكند . جواب مطالبى كه اظهار كرده بوديد جداگانه نوشتم . امروز كه 26 است ، از سه ساعت به غروب مانده چنان رعد و برق و بارانى شده است كه از سى سال قبل كسى در خاطر ندارد . دريا هم طوفان غريبى است . امسال به واسطهء كثرت بارندگى آخر سال و اول حمل در بوشهر ، نيمهء رمضان شروع به درو جو مىكنند .\r\nديگر از عربستان خبر درستى ندارم . مقدر نيست كه فصل خوش و راحت عربستان را ديده باشم . راضى به قضا الله و تسليمها .\r\n\r\n\r\n","description":"","footnote":"\r\n( 29 ) - جهت اطلاع رجوع كنيد به « خاطرات حسين قلى خان » در باب اول .\r\n( 30 ) - حسين قلى خان نظام السلطنه در كنار اهواز قديم بندر ناصرى را بنياد نهاد و در دو سوى ساحل كارون در خرمشهر دو بندر بنام صاحبقرانيه و بندر قاجاريه بوجود آورد . وجه تسميهء بندر ناصرى ، نام ناصر الدين شاه است و صاحبقرانيه نيز از « صاحبقران » اخذ گشته است . ناصر الدين شاه در سال 1293 قمرى به يادگار سال سىام پادشاهى خويش ، در يك سكهء زرين ضرب تبريز خود را ناصر الدين شاه غازى خسرو صاحبقران خواند .\r\n","page_name":" 391 ","page_number":47},
  {"content":"\r\n\r\n\r\nپيوست اول\r\nحساب كل سنهء ماضيه را كه مىنويسى ، بفرست خدمت جناب سعد الملك . طرف حساب من در واقع جناب سعد الملك است و مستقيما با شما و هيچ كس طرف حساب نيستم . به‌جز حساب ديوان و خزانه ، من سالى دو هزار تومان خدمت بندگان حضرت اجل افخم مد ظله العالى بايد تقديم كنم . هرچه الى حال داده‌ايد ، كه بسيار خوب . آن چه باقى است به انضمام صورتى ، خودتان بنويسيد ببريد تقديم كنيد . اول ورود از فرنگستان « 31 » هزار تومان حواله كردم . بعد از آن هم پانصد تومان نقد . اگر پانصد ديگر داده باشيد ، حساب دو هزار تومان اودئيل « 32 » پرداخت شده است . اگر پانصد ثالث را نداده‌ايد ، به انضمام صورتى كه به دفعات داده‌ايد از نظر مباركشان بگذرانيد . به جناب دبير الملك هم سالى دويست تومان از خودم مىدهم . اگر غير از رسوم معز السلطنه « 33 » و آقا رضا كه در اول سنهء اودئيل در بوشهر حواله كردم ، دويست تومان شخصى خود را پرداخت كرده‌ايد ، ديگر از بابت اودئيل حقى ندارد . در هذه السنه بارس‌ئيل « 34 » تا آخر سال هفت‌صد تومان او را مىپردازم ، با وجودى كه بجز خرابى و خسارت و تعويق كار و نفاق حاصلى از دوستى و وكالت او نبرده‌ام و نخواهم برد . خواهش دارم به‌قدر امكان جواب نوشتجات و صدور احكام متعلق به اين حكومت را راجع به او نكنيد . به محض قبول نمودن ، خودت بنويس و به مهر برسان . زندگى دنيا قابل آن‌قدر تحميل از جناب دبير الملك نيست . از بابت بختيارىها هرچه صلاح دانسته و كرده‌ايد ، خوب است و تكليف من اطاعت است . الحمد لله همين‌قدر كه من خدمت كردم و عزل و نصب بختيارى هم مثل حضرات قشقائى براى دولت سهل و آسان شد ، كافى است « 35 » . امساله عرادهء كار عربستان بگردد ، بعدها ، دنيا پس مرگ من چه دريا ، چه سراب . چهار محال را هم كه از من موضوع كردند ، كمال تشكر را دارم . فرمانفرمائى فارس را من به آن برابر نمىدانم كه ميرزا حبيب الله خان « 36 » نوچه ، برات به من بنويسد كه « جناب فخامت نصاب نظام السلطنه برساند » . از فضل خداوند چه حاجتى دارم . چه غم ز بىكلهى كه\r\n\r\n\r\n","description":"","footnote":"\r\n( 31 ) - مقصود بازگشت ناصر الدين شاه است از سفر سوم فرنگ كه در سال 1306 برابر 1889 ميلادى بود . اين سفر به مدت 6 ماه و 12 روز ، يعنى از 12 شعبان تا 24 صفر به طول انجاميد .\r\n( 32 ) - مقصود سال 1268 شمسى است ؛ مطابق شنبه 18 رجب 1306 الى پنج‌شنبه 28 رجب 1307 قمرى و مطابق 21 مارس 1889 الى 20 مارس 1890 ميلادى .\r\n( 33 ) - مقصود شيخ مزعل خان معز السلطنه است .\r\n( 34 ) - منظور سال 1269 شمسى است ؛ مطابق جمعه 29 رجب 1307 الى جمعه 9 شعبان 1308 قمرى و مطابق 21 مارس 1890 الى 20 مارس 1891 ميلادى .\r\n( 35 ) - جهت اطلاع به « خاطرات حسين قلى خان » در باب اول رجوع كنيد .\r\n( 36 ) - مقصود ميرزا حبيب الله خان انصارى مشير الملك است كه در اين زمان وزارت ظل السلطان را عهده‌دار بود .\r\n","page_name":" 392 ","page_number":48},
  {"content":"\r\n\r\nآسمان كلاه من است « 37 » . چندين سال كه بىكار بودم ، به همين ملاحظه تمكين به نوكرى حضرت و الا هم نكردم . من صاحبديوان نيستم .\r\n\r\nپيوست دوم\r\nدر جوف تلگراف رمزى كه جناب سعد الملك در مسئلهء حضرت اجل اشرف به شما نوشته بود ، گفته بوديد ، اين اخبار به كلى بىپا است . به ملاحظه‌اى نشان ندادم و لازم دانستم محض محبت پدر فرزندى به شما اين نصيحت را بنويسم كه من و سعد الملك بعد از اين‌كه يك مطلب بزرگى را در چنين موقعى به اين شرح و بسط پست ، به رمز مىگوئيم ، البته متضمن چندين مصالح و نكات است . براى اظهار اين نكات و دقايق ديگر چنين موقعى مناسب بدست نخواهد آمد . بعد از قرن‌ها ، اين‌گونه مواقع براى اظهار بستگى و اختصاص دست مىدهد . بارى ، من در عقل و لياقت و استعداد تو حرف و شك ندارم .\r\nولى ، آن‌چه در آئينه جوان بيند ، پير در خشت پخته آن بيند « 38 » . اگرچه در طى تلگراف بعد ، من و سعد الملك خدمت حضرت اجل اشعارى به رجوع آن تلگراف كرديم ، ولى مشكل است كه ديگر فرصت و موقع بدست آوريد . در باب ميرزا ابراهيم خان ، عذر خواسته و برائت ذمه كرده بوديد . ابدا در اين مطلب بحث و ايرادى بر شما نيست ، زيرا كه من مخصوصا در منشى سهم ندارم . ملاحظه بكن 25 سال است حكومت و كارهاى بزرگ داشتم و حالا يك نفر منشى ندارم و بايد در تمام سال قلم در دست خودم باشد و متصل تحرير كنم و در اين آخر عمر طفل تعليم و درس بدهم . باز اگر لياقت و استعداد داشت ، كم‌كارى عيبش نبود . درك مطلب رسمى و اداى مطالب بازارى معمول را نمىتواند بكند ، سهل است ، از روى مسوده هم نمىتواند بنويسد . همان كتابى را هم كه مىگويد خودم نوشته‌ام ، دروغ است . اغلب كلمات و نكات او را كه مىپرسم ، فرو مىماند . كتاب تاريخ فرشته و گنج دانش را كه فارسى صرف متداول عاميانه است ، مىدهم و نمىتواند بخواند . اغلب وقت روز و شب خود را به هزل و مضاحكه مىگذراند .\r\nناچارم كه امسال او را راه ببرم كه مردم حمل بر تلون مزاج و بىثباتى رأى من نكنند\r\n\r\n\r\n","description":"","footnote":"\r\n( 37 ) - كذا . صورت اصلى آن عبارتست از : « چه غم ز بىكلهى كاسمان كلاه من است » . مرحوم دهخدا در فرهنگ لغات خويش ، ذيل كلمهء « بىكلهى » آن را به صورت زيرين ثبت كرده و سرودهء حافظ مىداند .\r\n چه غم ز بىكلهى كاسمان كلاه من است * زمين بساط و در و دشت بارگاه من است \r\nدر چاپ‌هاى مختلف ديوان حافظ ، از آن جمله در چاپ خانلرى ، غنى و قزوينى ، و پژمان اين بيت وجود ندارد .\r\n( 38 ) - كذا . صورت رايج آن عبارتست از :\r\n آنچه در آينه جوان بيند * پير در خشت خام آن بيند \r\nدر سروده‌اى از مولانا جلال الدين بلخى نيز بدين صورت آمده است كه :\r\n آنچه اندر آينه بيند جوان * پير اندر خشت بيند بيش از آن \r\n","page_name":" 393 ","page_number":49},
  {"content":"\r\n\r\nو خودم متحمل زحمت باشم . ابدا و اصلا در اين مسئله دل‌تنگى و افسردگى نداشته باشيد كه ، تمام امور منوط به تقدير خداوند است . از قرار تفصيل جداگانه ، براى هركس سوغاتى فرستادم و پاكتى هم نوشته‌ام . هريك را در موقع خاص برسانيد . اگرچه براى جناب وزير دفتر « 39 » كه هيچ وقت قلم و زبانش جز به ضرر و خلاف و صلاح من جارى نشده است ، جا نداشت كه سوغات بفرستم ، ولى چه كنم اضطرارا بايد فرستاد .\r\n\r\nپيوست سوم\r\nطومار بنائى را هم بعد از ورود به بوشهر مىفرستم . از بابت تقديم خالصجات ، من مؤاخذه نكرده بودم كه چرا داده‌ايد . صورت او را از هرجهت خواسته بودم كه بدانم از بابت تقديم و مخارج و رسوم به دفعات چه داده‌ايد . حالا كه حساب كل را مىفرستيد ، البته بهتر است . در باب مواجب‌هاى مقطوعى ، بعد از تاريخ اين مراسله كه 7 شهر شعبان است و نوشته‌ايد كه به اسم صاحبان قديم در دستور العمل نوشته شد ، تلگرافى در 17 شعبان زده‌ايد كه ، مجددا جناب وزير دفتر تصديق فرموده‌اند كه اين مواجب پسر ميرزا حبيب الله خان دخلى به مواجب اهل عربستان ندارد و اضافهء ايت‌ئيل « 40 » است كه تفاوت عمل قبول كرده و مواجب برقرار شده است . اگرچه جواب حسابى دارد و مىتوان نوشت ، ولى چون خود صاحبانش از شدت پريشانى و استيصال ده دفعه تا آخر سال عارض شوند ، لزوم نكرده است من و شما با مردم و با جناب وزير دفتر كه خودشان را منصف و خداشناس مىدانند طرف شويم . ما تكليف خود را محض رضاى خدا به عمل آورده‌ايم و مصاب هستيم . قبض مرمت توپ را در پست قبل فرستادم . در باب بدهى حضرات بختيارى اضطراب و تعجيل من ، به ملاحظهء معزولى بود . حالا كه امسال هم ماندنى عربستان شده‌ام ، محل آن‌ها معين است و به حول قدرت خداوند خواهم گرفت .\r\n\r\nپيوست چهارم\r\nتلگراف سئوال و جواب كشتىهاى تجارتى را فرستادم ، بخوان و مطلع بشو . اين مسئله را خود انگليس‌ها هم زياد ميل دارند ، زيرا كه عثمانىها با آن‌ها در گمرك و عبور ، خيلى سخت‌گيرى دارند و چون از روى قانون است ، قدرت لا و نعم ندارند . از خدا مىخواهند كه اول در صاحب‌قرانى لنگر بيندازند ، مال التجاره و نوشتجات پست آنجا را بدهند و بعد بروند بصره . از آن‌طرف هم تجار حالا نمىتوانند در صاحب‌قرانى\r\n\r\n\r\n","description":"","footnote":"\r\n( 39 ) - مقصود ميرزا هدايت الله آشتيانى وزير دفتر است .\r\n( 40 ) - مقصود سال 1265 شمسى مطابق يك‌شنبه 14 جمادى الاخر 1303 ( كبيسه ) الى يك‌شنبه 24 جمادى الاخر 1304 قمرى و مطابق 21 مارس 1886 الى 20 مارس 1887 ميلادى است .\r\n","page_name":" 394 ","page_number":50},
  {"content":"\r\n\r\nمنزل كنند ، چون مال التجاره و نوشتجات پست مستقيما به آنجا وارد نمىشود ، اول مىرود بصره ، بعد از يك هفته مىآيد صاحب‌قرانى ؛ و با اين حالت ، صاحب‌قرانى ابدا بندريت بهم نمىزند . چنان‌كه سال‌ها است محمره بندر نشده است . آن‌وقت محمره در جائى واقع شده بود كه بايد جهازات وارد كاران « 41 » بشوند و نيم فرسخى در بستر كاران بالا بروند تا به محمره برسند و بستر كاران هم ممنوع بود . من بناى صاحب‌قرانى را در دهنهء كاران در كنار شط العرب گذاشتم كه در جلوى راه عبور كل جهازات واقع شده است ؛ به قسمى كه ، ممكن است از ميان جهازات يك دانه سيب يا نارنج به ميان عمارت و اسكلهء صاحب‌قرانى بيندازند . داخل صاحب‌قرانى با راكبين جهازات حرف مىزنند . در اين صورت مال التجارهء اينجا و نوشتجات پست اينجا را بردارد و به بصره بعد از پنج روز الى يك هفته بياورد ، به هيچ قانونى درست نيست و حال آن‌كه در تمام كرهء ارض چنين رسمى معمول نيست . آن وقتى كه اين عمل را به غير قاعده معمول كردند ، بندر محمره بندر نبود و سه‌راه نبود و بستر كاران آزاد براى تجارت نبود . قدرى اهتمام و مراقبت بكن كه ، حضرت اشرف اجل روحى فداه ايستادگى نفرمايد . خواهى گفت ، تو دل‌بستگى و ميل به توقف در عربستان ندارى ، چرا آن‌قدر دنبال اين مطلب را گرفته‌اى . خدا مىداند ، تعصب و غيرت نمىگذارد من آسوده باشم . نام نيكى است و اسباب آبادى مملكت و شرف دولت و ملت شيعه و دوستان اهل بيت ( ص ) مىشود . خوب است بعدها يك منصفى بهم برسد كه قدر بداند و بگويد خدا بيامرزد . در باب ميرزا كاظم ، كارى بكن كه اين سفيه ديوانه از محمره احضار شود . تمام عالم را رسوا و مفتضح كرد .\r\n\r\nپيوست پنجم\r\nفرزند جان طريقهء حزم و عقل آن است كه من تا موقع حركت موكب مسعود به طرف ييلاقات ، انتظار معزولى را داشته باشم . در اين صورت قدرى در فرستادن تعارفات براى بعضى اشخاص دست نگهداشتم و موقوف به اواخر شوال كردم . ولى ، از معاودت به صاحب‌قرانى و شوشتر علاجى ندارم . مضطربم و شيرازهء كارهايم به كلى از هم پاشيده است . در واقع تا به امروز در ايران هيچ‌كس نديده و نشنيده است كه ، حاكم يك مملكت بزرگى مثل عربستان در آخر سال بيايد در مملكت ديگر و تا دو ماه از سال نو گذشته توقف كند . در حالتى كه از اطراف هم متصل بنويسند : فلان شاهزاده حاكم است . خلاصه اين مطلب طويل است و بايد به وجدان ، كسى بفهمد كه اين عوالم را سير كرده باشد .\r\nبه ملاحظاتى دست و دل من پى اظهار مطلب ولايتى و كارهاى عمدهء مملكت نمىرود .\r\nاگر چيزى هم بنويسم على الرسم از روى يأس است . اما در كارهائى كه محض رضاى خدا و خوشنودى رسول ( ص ) خداست ، نمىتوان خود را معاف داشت . جناب آقا سيد محمد امام جمعهء بوشهر ، پيرمرد فقير و مستأصلى است محترم و از اولاد مرحوم سيد\r\n\r\n\r\n","description":"","footnote":"\r\n( 41 ) - كذا . مقصود « كارون » است .\r\n","page_name":" 395 ","page_number":51},
  {"content":"\r\n\r\nجزايرى ، خلقا و حالتا از اخيار است و من براى او اقدام كردم كه شما هم به‌قدر امكان در استحكام و استقرار او بايد توجه و اهتمام كنيد . يكى ديگر هم ، گرچه در سابق نوشته‌ام و در طى عريضجات هم عرض كرده‌ام ، ولى من باب تأكيد تجديد مىكنم .\r\nسابق كه املاك ميان آب به خالصگى عمل مىشد ، يك صد تومان به اسم وجه اجارهء ميان آب در دستورالعمل به خرج حاكم آوردند كه ، حاكم يا به كسانى بدهد كه در اين املاك سابقا حق مالكيت داشته‌اند و يا محض صحت شرعى وصيت ، به حاكم شرع بدهد . بعد از آن‌كه من اين املاك را فروختم ، ديگر آن موضوع از ميان رفت . در حقيقت اين صد تومان مداخل حكومت بود ، معهذا صرف نظر كردم . مسجد جامع عتيق شوشتر كه از بناهاى معظم ايران و قريب الانهدام است ، موقوفه ندارد كه اقلا اندود بام و تنظيف چاه و حوض او را بكند . اهل ولايت هم گدا و محتاج به شام شب هستند . اين صد تومان را در اين دو سال براى اندود و تنظيف مسجد دادم . حالا شما توجهى كنيد كه در كتابچه دستورالعمل هم به اين اسم منظور شود و برطبق اين هم ، حكمى از حضرت اجل بعد از اتمام دستورالعمل صادر كنيد كه همه ساله حكام ، به موجب قبض امام جمعه و هر امام جمعه كه بعدها در اين مسجد نماز بخواند ، كارسازى كنند .\r\n\r\nدوشنبه 1 رمضان 1307 قمرى\r\nهو بندگان حضرت اجل اشرف افخم مد ظله العالى حسب الامر اقدس عالى موكدا سابق مرقوم فرموده بودند كه بفرستم از بغداد عكاس مخصوص بياورند ، عكس ابنيهء جديدهء كنار كارون را برداشته و ايفاد خاكپاى فلك‌آساى همايون دارم . اگرچه بناهاى كارون طريق حزم و احتياط اين بود كه خيلى به تأنى و طول زمان ، محض دوام و اعتبار ساخته شود ، ولى به ملاحظهء آن‌كه مردم ملتفت اين نكات نمىشوند و حمل بر قصور من خواهند كرد و با وجودى كه تمام مصالح او بايد از بنادر فارس و هندوستان تهيه شود ، آنچه را تا غرهء رمضان ساخته‌ايم عكس انداخته و به اسم و رسم فرستادم . تتمهء ديگر كه انشاء الله تعالى تا اواخر شهر ربيع الاول تمام خواهد شد ، مجددا از هريك عكس كامل تمامى برمىدارم و مىفرستم . مخصوصا ميرزا حسين حكيم‌باشى يك دستگاه عكاسى جديدى خواسته است و با آن اسباب به مراتب بهتر از عكس‌هاى حاليه خواهد برداشت . در تمام كرهء ارض جائى براى بنائى و تعميرات صعب‌تر و پرخرج و كم درآمدتر از كنار كارون و خصوصا در بىدوامى بدتر از محمره نيست . به همين ملاحظه دولت عثمانى سه سال است در فاو مشغول بنائى است و هنوز يك ذرع بنيان ، زيادتر نساخته است . به هرحال تكليف من اجراى امر بود و چون در مأموريت‌هاى دولت دوام و ثباتى نيست ، دريغ داشتم كه اين خدمت و زحمت من ناقص بماند و ديگرى انجام بدهد و به اسم او يادگار بماند . الحمد لله كه به مقصود خود نائل شدم . چيزى كه عكس برداشته نشد و از تمام ابنيه ممتازتر است ، حمام صاحب‌قران است . چون حمام از بيرون امتيازى ندارد\r\n\r\n","description":"","footnote":"","page_name":" 396 ","page_number":52},
  {"content":"\r\n\r\nو عكس داخل را نمىتوان برداشت ، از آن جهت متروك مانده است . انشاء الله تعالى بعد از اتمام ، استدعا خواهم كرد كه مأمورى براى تحويل گرفتن روانه فرمايند ، اگرچه سابق هم مكررا استدعا كرده‌ام . امسال انتظار داشتم كه ديگر كار دولتى ندارم و تابستان را در شوشتر آسوده بسر خواهم برد . آن‌هم به‌واسطهء بىفكرى و بىحقوقى ميرزا عبد الله خان نشد . پارسال آخر سال كه خبر حكومت حشمت الدوله و ضياء الدوله متواتر شد ، اين احمق در پرداختن ماليات تعلل كرد . حتى مواجب فوجى را هم حواله كردم اعتنائى به رضا قلى خان ياور نكرد . بعد كه از بوشهر مراجعت كردم ، مالياتش را پرداخت . معهذا نه آدم فرستاد كه مفاصاى اودئيل را بگيرد و نه تمسكات بارس‌ئيل را داد . رفته رفته خيالش قوت گرفت كه جرأت آمدن به ديدن سعد الملك و گرفتن حكم سال نو را هم نكرد . حالا ديگر بار گردن من شده است كه بعد از حركت صاحبقران و ورود بندر ناصرى ، به طرف ابواب‌جمعى او بروم . شيخ جعفر شيخ المشايخ حاكم فلاحيه را خواستم آمد . صاحبقرانيهء بلوك جراحى را كه جزو ابواب‌جمعى مير بود به او دادم و روانه كردم رفت . مسلما تا خودم اردو به جراحى نبرم ، كار صورت نمىگيرد و امسال تمام تابستان بايد مبتلاى زحمت اين احمق باشم .\r\n\r\nچهارشنبه 1 شوال 1307 قمرى\r\nهو فرزند مكرم من روز عيد است و از زحمت روزهء سى روزه در اين هواى گرم و آب گرم و پشهء زياد نيمه‌جانى بيرون برده‌ايم . جناب سعد الملك كه به واسطهء صدمهء روزه و نبودن هيچ ميوه و مشروب و ما يحتاج ، از ديشب تب عارضش شده است و ناچار روز شنبه راضى شده‌ام كه به سلامتى مراجعت به بوشهر بدهم . چون جهاز پرسپوليس ار به جاسك فرستاده‌اند ، با « ميل » تشريف مىآورد و من هم سه روز بعد از حركت ايشان ، به طرف ناصرى مىروم . ملاحظه بكن اين چهار روز عمر نه از ملاقات برادرى مىتوان تمتع داشت و نه اولاد و عيال . پس حاصل عمر و زندگى چه چيز است ؟ بارى ، اگر معمول حال جهانيان به قضا نيست ، چرا مجارى احوال بر خلاف رضا است . مصيبت بزرگ اين است كه تا انسان منفصل از حكومت نشود و كتابچهء مفاصايش را در جعبه نگذارد ، معلوم نيست داراى چه چيز است ، بلكه نمىداند اعقاب و اخلاقش از دست فراش دفتر كه از جانب محصل بقايا مأمور است خلاصى دارند يا اسير و گرفتار خواهند بود .\r\nامسال حاصل عربستان خيلى خوب بود ، ولى كثرت بارندگى خيلى خسارت بار آورد .\r\nالان كه آخر ثور است و اول جوزا مفصل رعد و برق و بارندگى دست برنمىدارد . هرجا صيفى بود فاسد شد . براى ثمرهء نخل هم خالى از ضرر نيست . امسال هرچه ترياك كاشته بوديم كلا فاسد شده است . خداوند براى اين ملك وسعت و ثروت نخواسته است .\r\nبعد از ورود به شوشتر حاجى على اصغر را خواهم فرستاد كه بيايد تهران تا اواسط اسد كه جناب سعد الملك قرار داده است ، حسين و مهدى بيايند همراه باشند . اگرچه براى\r\n\r\n","description":"","footnote":"","page_name":" 397 ","page_number":53},
  {"content":"\r\n\r\nاين چهار پنج ماه خرج و زحمت بيجائى است ، ولى چاره چه چيز است ؛ نمىتوان تمام عمر را به وعدهء چهار پنج ماه از ديدار اولاد محروم بود . قرار گذاشته‌ام كه به عوض مسافرت اين طرف ، اندرون هم به زيارت مشهد برود ، تا ببينيم سال نو چه مقدر است .\r\n\r\nپيوست « 42 »\r\nوضع هذه السنهء عربستان ابدا براى من پيشرفت ندارد . اين حالت جواب مطالب كه از ده فقره عرض من ، چهار فقره را جواب مىنويسند ، آن هم با طفره و غير مساعد .\r\nاين حالت استعداد قشونى كه در كل عربستان صد سوار مأمور ندارند . من بودم و سوار حاج امام قلى ، آن هم كه از باطن كار مطلع شد . با آن حالت التفات حضرت اجل كه محرمانه در ظرف توقف تهران به آن شرح و بسط نسبت به من داشت و حالا هم كه سوار جمعى نصير خان موقوف شد و او را به ييلاق خواست ، من اگر بخواهم از شوشتر به دزفول چهار سوار بفرستم ندارم . عوض دو فوج يك فوج فرستادند . خلاصه به قول عوام ، ماهى را نمىخواهى دمش را بگير ! اين است كه سه ماه طول نمىكشد و من مستأصل خواهم شد .\r\nتحريرا و تلگرافا هم كه هرچه بنويسم ، مزيد اوقات‌تلخى و فحاشى و بدگوئى در مجلس مىشود . تو هم كه قدرت حرف و عرض ندارى ، سهل است ، كه از تو بزرگترها هم قادر نيستند . دبير الملك هم علاوه بر آن‌كه حالت ندارد ، از وجنات احوالش چنين معلوم مىشود كه كمال نفاق و تخريب را دارد . ناچار استعفائى در تلگراف رمز عرض كردم و دادم جناب سعد الملك بياورد از تلگرافخانهء بوشهر بگويد . امروز كه مرا معزول كنند ، ابدا آلودگى جز 15 هزار تومان مساعده و 300 تومان پيشكش نوروزى ندارم . 15 هزار تومان جريمه دادن بهتر از افتضاح و رسوائى و معزولى است . خبر فورى كه رسيد ، از راه بختيارى انشاء الله مىآيم . جناب سعد الملك راضى نشد كه تلگراف استعفا را عرض كند و متوكلا على الله ماندم و منتظر تقدير خداوندى هستم . فرزند ! خبر از ملخ عربستان ندارى . اگرچه به حاصل گندم و جو ضررى وارد نياورده است ، ولى به كلى صيفى و جاليز را تمام كرد و بر نخيلات هم صدمهء كلى وارد آمد . خداوند ترحم و تفضل فرمايد ، ملخ محشرى برپا كرده ، حالت ديدن و شنيدن ناله و فرياد مردم باقى نيست .\r\nنعوذ بالله من غضب الله .\r\n\r\n\r\n","description":"","footnote":"\r\n( 42 ) - اين پيوست تاريخ 2 شوال را دارد .\r\n","page_name":" 398 ","page_number":54},
  {"content":"\r\n\r\n\r\nچهارشنبه 28 ذيقعده [ 1307 قمرى 
  ] « 43 »\r\nهو فرزند مكرم عزيز من پاكت مورخهء 13 ذيقعده در 24 رسيد . از تمام مطالبش اطلاع حاصل كردم . پاره‌اى مطالب هست كه تكرار ، بلكه اظهارش تضييع وقت است . مثلا در خصوص وصول نوشتجات ، آنچه شما پاكت به پستخانه داده‌ايد ، از شهر شوال الى حال تمام از خط لرستان به فاصلهء ده و يازده روز رسيده و يقين دارم پاكت‌هاى من هم رسيده است . در باب مأموريت خراسان جناب امين الدوله ، احمق كسانى بودند كه باور كردند و احمق‌تر از همه مؤتمن « 44 » بود كه باطن خبيث خود را بروز داد . از مطالبى كه خيلى تازگى داشت و اسباب تسلى خاطر و تشفى قلب شد ، داستان غلبهء ميرزا محمد خان و جانى خان بر حكومت قزوين است . « 45 » آن وقايع اين است كه خداوند حكيم براى هرظالم قادرى ، يك ظالم قادر ديگرى لازم است تائيد فرمايد .  وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَفَسَدَتِ الْأَرْضُ ،  الى آخر « 46 » . الحمد لله كه نمرديم و ديديم كه غلبهء بر اين گروه هم امكان داشت . اما حسن كار اين است ،\r\n آنچه ديدى برقرار خود نماند * آنچه بينى هم نماند برقرار \r\nتو متولد از مادر نشده بودى كه من بواسطهء نزاع سرتيپ با اهل هفت صندوق « 47 »\r\n\r\n\r\n","description":"","footnote":"\r\n( 43 ) - سال نگارش نامهء فوق 1307 قمرى است ، به چند دليل :\r\nالف - در متن نامه آمده است : « . . . در باب مأموريت خراسان جناب امين الدوله ، احمق كسانى بودند كه باور كردند . . . »\r\nب - محمد حسن خان اعتماد السلطنه به تاريخ چهارشنبه 15 شوال 1307 قمرى ، مىنويسد :\r\n« . . . امين الدوله قبول وزارت خراسان را نكرده بود . به اين جهت امروز كه حضور آمد چندان محل اعتنا نشد . . . »\r\nج - مهدى بامداد نيز مىنويسد : « . . . امين الدوله در اواسط سال 1307 به استاندارى خراسان تعيين شد ، لكن آن را نپذيرفت و شاه از عدم قبول او زياد خوشش نيامد . »\r\nد - مضمون نامه دال بر حكومت ميرزا حسين خان است در عربستان . در طى سال‌هاى حكومت ايشان در آن صفحات ، تنها مأموريتى كه براى امين الدوله در خراسان پيش آمد ، همين وزارت خراسان بود كه نپذيرفت .\r\nر . ك : اعتماد السلطنه ، محمد حسن خان . روزنامه خاطرات اعتماد السلطنه : 800\r\nبامداد ، مهدى . شرح حال رجال ايران . ج 2 : 361\r\n( 44 ) - مقصود ميرزا رضا خان مؤتمن السلطنه وزير خراسان است .\r\n( 45 ) - در اين زمان حكومت قزوين با الله قلى خان ايلخانى سابق قاجار بود . آقا باقر سعد السلطنه كه در 1296 براى اولين‌بار امتياز راه شوسهء تهران - قزوين را گرفته و ساخته بود ، نيابت حكومت و مباشرى وى را داشت .\r\n( 46 ) - قرآن مجيد . سورهء البقره ، آيهء 251 : « . . . و اگر نبود دفع كردن خدا مردم را بعضى از آن‌ها به بعضى ديگر هرآينه فاسد مىشد زمين . . . »\r\n( 47 ) - هفت صندوق دهى است از بخش ضياءآباد قزوين .\r\n","page_name":" 399 ","page_number":55},
  {"content":"\r\n\r\nو مهين « 48 » گرفتار جنگ سيف الملك « 49 » بودم كه اگر ده روز ديگر ميرزا آقا خان از صدارت معزول نمىشد ، بايد ماها چاپارى برهنه شبانه به خاك روم و روس فرار كنيم .\r\nخداوند وسيله‌ساز ، اين‌طور اسباب فراهم آورد . روزگار از اين بازىها خيلى داشته است . انسان بايد صبر داشته باشد و مستأصل نشود و از رحمت واسعهء خدائى يأس حاصل نكند .\r\nجناب جلالت‌مآب اجل آقاى امين الملك دامه اقباله العالى در ضمن مطالبهء قسط ، اسناد خرج اودئيل عربستان را خواسته بودند . من در عربستان خرج قلمدادى ندارم كه سند لازم داشته باشد ؛ خرج من منحصر به سىهزار و پانصد تومان بنائى است و چادر و ملبوس سرباز . آن را هم نه داوطلب بوده‌ام ، نه استدعا كرده بودم . در تلگرافخانهء بوشهر احضارم فرمودند حكم تلگرافى داده‌اند كه از اين قرار معمول بدار . تمام معاملات دولتى و تجارتى كرهء ارض با سند تلگرافى مىشود . نسخهء تلگراف بوشهر به مهر تلگرافخانه حاضر ، نسخهء تلگراف تهران نزد نواب نصر الله خان حاضر ، در اين صورت ديگر چه سندى من ابراز كنم ؟ منتهى اين است كه خيانت من كرده‌ام و به زعم خودم خدمت بوده است . يكى آن‌كه براى هرفوجى دو دست لباس حكم كرده بودند ، من به يك دست لباس آن‌ها را قانع كرده بودم . يكى ديگر آن‌كه ، بنائى را نصف در اودئيل كردم و نصف در بارس‌ئيل ، كه اولا ملاحظهء استحكام عمل را نمودم ، ثانيا موجود شدن مصالح . علاوه بر آن حكم ، از فرنگستان هرروز تأكيد تلگرافى مىفرمودند كه نسخه‌ها موجود است . در مراجعت ، اول فرمايش كه شد ، اتمام ابنيه كنار كارون و بعد از آن هم چندين دفعه تلگرافا و تحريرا احكام اكيد شده است . معهذا استدعا كردم كه در غرهء ربيع الاول مهندس بفرستند ، بيايد تمام و كمال تحويل بگيرد . از كيسهء خودم ساخته‌ام ، عباس قلى خان ديده و حاجى استاد على ديده و تمام اهل عربستان ديده‌اند .\r\n700 تومان خرج كاشىساز و كاشى فقط از كاسيه كردم ؛ زيادتر از 3000 تومان ، پارسال خودم خرج بنائى كردم و امسال هم باز تنبيه نشدم ، حمام جديد مىسازم . يا براى شهرت كرده‌ام ، يا مقصود ديگر دارم ، خودم دانم . آنچه براى ديوان خرج شده است معين و موجود است و تحويل خواهم داد . ديگر چه خرجى دارم كه حكم آن را بفرستند ، و حال آن‌كه من تمام اسناد خرج اودئيل را چهار ماه قبل فرستادم ، در تهران موجود است .\r\n\r\nپيوست\r\nاما در باب بختيارىها ، از فرمايشات حضرت اجل به آن‌ها مفصلا اطلاع دارم .\r\nپانزده هزار تومان باقى پارسال و پيرارسال آن‌ها است . امسال هم قريب سىهزار تومان از\r\n\r\n\r\n","description":"","footnote":"\r\n( 48 ) - مهين دهى است از بخش ضياءآباد قزوين .\r\n( 49 ) - منظور عباس قلى خان نورى سيف الملك پسرعمو و برادرزن ميرزا آقا خان نورى است .\r\nمقصود از سرتيپ نيز حيدر قلى خان برادر حسين قلى خان است .\r\n","page_name":" 400 ","page_number":56},
  {"content":"\r\n\r\nرامهرمز و بختيارىها بايد بدهند . تا به امروز دينارى از هيچ‌جا و هيچ بابت نداده‌اند . من هم تا ممكن است كجدار و مريز مىكنم ، كار با خدا است . اگر تأييد خداوندى با من است ، مالياتم را مىگيرم و آن‌ها هم قدرت بىنظمى ندارند . و آن ساعتى كه مشيت الهى به عكس اين باشد ، اگر حضرت اجل تمام هستى خود را صرف كند و خودش هم سوار شود براى تقويت كار من بيايد ، پيشرفت نخواهد كرد . عكس ابنيهء دولتى را اگر كسى بخواهد پنهان كند ، به من دخلى ندارد . من تكليف خود را ادا كردم ، پس‌كوچه و ميان صندوقخانه نيست ، در معبر و منظر تمام كرهء ارض است . مؤمن و كافر ، مقيم و مسافر ، عالم و جاهل ، هرهفته و ماه و هرروز و شب مىبينند . به من نوشتند كه بفرست از بغداد عكاس مخصوص بياورند ، عكس بردار و بفرست ! من بدون آن‌كه خرج عكاسى براى دولت بتراشم ، از كيسهء خود مايه گذاشتم ، انعام و خرجى دادم ، برداشتم ، فرستادم . انشاء الله تعالى تا اواخر شهر صفر كه تمام شد ، اگر تا آن‌وقت ميرزا عبد الباقى آمد كه كاملا عكس همه را برمىدارد ، و الا مىفرستم ميرزا حسين حكيم‌باشى شيخ الحكماى خودمان از بندرعباس مىآيد و برمىدارد . در تمام ايران مثل تلگرافخانهء ابنيهء بندقير « 50 » و تلگرافخانهء ناصرى ، بنائى نيست . مشك آن است كه خود ببويد ، نه آن‌كه عطار بگويد « 51 » .\r\nهرعمل اجرى و هركرده جزائى دارد « 52 » . اگر كار بنائى اين خط مثل شوشتر يا شهرهاى ديگر بود ، ده مقابل اين بناها ساخته مىشد . چه كنم ، نه عمله دارم ، نه خاك ، نه زمين ، نه چوب ، نه بنا ، نه نجار ، نه گچ و نه آهك . تمام اين‌ها بايد به زحمت و چهار مساوى قيمت ، به معطلى يك ماه و دو ماه از اطراف عالم با كرايهء گزاف ، حتى خاك و خاكستر و كاه و بين دواب حمل شود . پولى ، چهار پول تفاوت خرج دارد و روزى ، ده روز تفاوت معطلى و طول زمان . آن هم با بناى بىسررشتهء ناقابل . هرچه اصرار كردم كه حاجى استاد على ، استاد احمد را بگذارد ، خود استاد احمد راضى نشد . اين دو نفر ناقص هم كه معتمد السلطان ميرزا حسين خان از تهران فرستاده بود ، از وحشت گرما و نبودن آب سرد و مأكول و ميوه فرار كردند . ما مانديم و همان عربستانىهاى زبان‌نفهم بىسررشته .\r\n\r\nسه‌شنبه 4 ذيحجهء 1307 قمرى\r\nهو فرزند مكرم من پاكت مورخهء 20 ذيقعده و 2 ذيحجه رسيد . خيلى عجيب است ، كاغذ شما 11 روزه به من مىرسد و نوشتجات من از قرارى كه نوشته بوديد 20 روز طول مىكشد كه به شما برسد . سبب آن را ندانستم كه معطلى در كجا حاصل مىشود . در هرصورت سالم و بىعيب رسيدن فيض عظيم است . هرقدر هم دير برسد ،\r\n\r\n\r\n","description":"","footnote":"\r\n( 50 ) - بندقير دهى از دهستان ميان آب كه در بخش مركزى شهرستان شوشتر واقع است .\r\n( 51 ) - مثلى است مأخوذ از گلستان سعدى .\r\n( 52 ) -\r\n ستم از غمزه مياموز كه در مذهب عشق * هرعمل اجرى و هركرده جزائى دارد . \r\nر . ك . ديوان حافظ . چاپ خانلرى : غزل 119 ، بيت 7 .\r\n","page_name":" 401 ","page_number":57},
  {"content":"\r\n\r\nباز از خط بوشهر زودتر مىرسد . مطالب اظهارى شما آنچه متعلق به ديوان است كه معالجه‌پذير نيست ، بايد به طبيعت واگذاشت كه هرچه مىشود بشود . به علت آن‌كه خودتان مىنويسيد ، صاحب كار كه صدر اعظم و مالك الرقاب و فعال مايشاء است ، كاغذ را نمىخواند . چنان‌كه سابق هم خودم بودم و ديده‌ام ، هفته هفته پاكت‌ها و تلگراف‌ها در كيف جمع مىشد ، بدون آن‌كه مهرش باز شود . بعد از آن ، يك شب كه فراغت دست مىداد همان‌طور سربسته تحويل صاحبان اداره مىفرمودند كه خودشان بخوانند و جواب بنويسند . پاره‌اى ولايات را كه طبعا مايل بودند ، مثل فرمانفرما در كرمان يا امير خان سردار و يا ظل السلطان و يا اميرنظام كه محل احتياط بودند ، خودشان ملاحظه مىفرمودند .\r\nتفاوتى كه كرده است اين است كه ، آن‌وقت نوشتجات مرا خودشان مىخواندند و اغلب به خط خودشان جواب مرقوم مىفرمودند ، حالا حالت من هم مثل ساير مردم است .\r\nجاى گله نيست . اين هشت ماه هم هرطور باشد مىگذرد . طوفان نوح و واقعهء كربلا گذشته ، اين آسمان بر آرامگه عاشورا و طاقديس پرويز و ايوان مدائن گرديده و اين آفتاب بر ضمير چنگيز و امير تيمور و اسكندر يونان تابيده است . عمر عموى پيرت قابل اين تفاصيل نيست .\r\n نه عمر خضر بماند و نه ملك اسكندر * نزاع بر سر دنياى دون مكن درويش \r\n« 53 » به آن خدايى كه خاتم انبياء را به رسالت فرستاده است ، ابدا سوارى الاغ بندرى در كوه‌هاى تهران با جلوس بر صندلى سلطنت عربستان براى من تفاوت ندارد . شكم من عادت تعذير نان و دوغ و نان و پنير در دستمال پيچيده ، پنجاه سال است كرده است .\r\nبدن من غير از قباى قدك شسته ، به چيز ديگر انس ندارد . در شصت سال عمر ، يك اتاق براى نشستن خودم و عيالم نداشتم . دو سال است كه به پاره‌اى ملاحظات خانهء فرمانفرما را كه هيچ بقالى اعتنا ندارد خريدم . آن را هم نبوده حساب مىكنم . مرا گنج تازى و قرض‌جوئى به از مرزبانى و كيخسروى .\r\n\r\nپيوست اول\r\nاگر يك وقتى حالت جناب جلالت‌مآب آقاى امين الملك دامة اقباله اقتضا داشت ، عرض بكن من همان آدم هستم كه در خيابان شمس العماره ، قاطر باركن بابا حسن را گرفتم و در وسط روز سوار شدم و تا دولتسراى جناب عالى آمدم . اگر تقدير خداوندى موافقت با حالم كرد ، خواهى ديد كه چگونه پشت پاى تجرد بر جميع اعتبارات دنيا خواهم زد و از هركه هم تقويت در اين عمل كند شاكرم . حالا به نظر ، اين دعاوى افسانه مىآيند . عند الامتحان اين‌ها را هم كه نوشتم ، محض اين است كه تو جوانى و بىتجربه و سخت و سست دنيا را نديده . دست و پاى خودت را گم نكنى ، مشوش نشوى\r\n\r\n\r\n","description":"","footnote":"\r\n( 53 ) - بيتى است از حافظ . ر . ك . ديوان حافظ چاپ خانلرى : غزل 285 ، بيت 5 .\r\n","page_name":" 402 ","page_number":58},
  {"content":"\r\n\r\nو غصه مرا و كار مرا نخورى . در فكر كار خودت و سعد الملك باشى كه ، اول عمرتان است و انشاء الله بايد سال‌هاى سال در دنيا زندگى و دوندگى بكنيد . عقايد من غير از اعتقادات و سليقه‌هاى مردم است . من در هركارى خداوند را حكم و ثالث قرار مىدهم . آنچه بر خود نمىپسندم از حاكم و محكوم و فقير و غنى ، بر احدى نمىپسندم .\r\nزبان‌ها و دل‌ها و دست‌هاى مردم را در پنجهء قدرت و مشيت خدا مىدانم .\r\nبه جناب سعد الملك نوشتم ، نسخهء حكم ملبوس و چادر و بنائى را هريك جداگانه به مهر تلگرافخانه بگيرد و براى شما بفرستد . همين فقرات از براى كسى كه اندك هوسى داشته باشد ، اسباب حيرت و عبرت و تنبه است كه ملتفت باشد و بداند هيچ چيز شرط هيچ چيز نيست . در مطالب دولتى به اين بزرگى كه در تهران و اصفهان و شيراز و بوشهر و در ميان جعبهء من پنج جا صورت اين احكام ضبط است ، تلگرافى را كه در كرهء ارض تمام ملل و مذاهب و دول ، علاوه بر سند امر معاش ، سند مذهبى دانسته‌اند ، در مورد من انكار و رد مىشود . بارى ، اين هم بستگى و ملالتى ندارد و ندارم . به حول و قوت و فضل و تأئيد خدا جلت قدرتهى اين هشت ماه را هم مىگذرانم . به قول شخص نجار ، خدا از سلطان محمود بزرگتر و قادرتر است .\r\nميرزا على باز چند روز است از جانب حاجى ايلخانى و صمصام السلطنه تمسكات ماليات بختيارى را آورده است . صورت چهار محال را كه فرستاده بوديد ، مىدهم مىبرد . قرار دادم اگر تا غرهء محرم يك قسط از هذه السنه و يك قسط از باقى را در خط اصفهان به توسط ميرزا نصر الله براى شما نفرستد ، تلگرافا مأمور مخصوص بخواهم كه از خزانه به چهار محال براى وصول بقايا بفرستند . اميد است كه به قرارداد و وعده وفا كند . اگر در غرهء محرم نرسيد ، تلگرافا به من خبر دهيد .\r\n\r\nپيوست دوم\r\nاين صاحبان مستمرى كه هريك مىآيند واسطهء محترم بزرگى بهم مىرسانند و از شما مطالبه مىكنند ، خدا شاهد است كه جمعا سال كهنه مستمرى و مقررى سال نو را سلف مىفروشند و قبوضشان در دست مردم بيچاره است كه در سال كهنه پول داده‌اند .\r\nحالا بايد من يك ولايتى را به خودم بدگو و دشمن و آزرده بكنم و چندين نفر مردم محترم در دست فراش باشند كه ، فلان سيد آمده است تهران و عجز و لابه كرده است كه مستمرى و وظيفهء پيش‌فروختهء خود را مجددا بگيرد . اگر هم قبول نكنم ، كسانى از من مىرنجند كه قدرت و استيلاى اضرار و آزار مرا دارند . خداوند ريشهء اين سادات نيزه‌باز عربستان را بيرون بياورد كه مرا خسته كرده‌اند . و الله بالله ، به ولايت جدشان ( ص ) سالى هزار و سيصد تومان كسر ميان آب را متحمل هستم و دو هزار تومان هم دستى به اين مردم مىدهم ، باز وفا به فقر و فاقه و توقع اين‌ها نمىكند . نمىگويم مال پدر را مىدهم ، از تهران بار كرده‌ام آورده‌ام داده‌ام ؛ فايده و حاصل حكومت است . ناچار محض رضاى\r\n\r\n","description":"","footnote":"","page_name":" 403 ","page_number":59},
  {"content":"\r\n\r\nخدا و پيغمبر خدا ( ص ) آسايش مردم را و آبادى ولايت را بايد صرف نظر كنم و نگيرم . بعد هم از خداى تعالى عوض بخواهم و بدنام سالى مبلغ‌هاى گزاف تفاوت عمل و مداخل حكومت عربستان باشم . با اين‌همه سختگيرى ديوان و وازدن مخارج ، باز امسال سيصد تومان مخارج خرج حمام جديد قلعهء سلاسل كردم . اين هم يك مرضى براى من شده است . با آن همه ، شكايتى كه از وضع حاليه ، مردم دارند كفران نعمت است . آن كس كه منجمله اطلاعى به احوالات رجال دارد ، مىداند كه من چه مىنويسم . اميرنظام صاحب ديوان ، قوام الدوله ، امين الدوله و مؤتمن السلطنه كدام يكى از اشخاص براى دولت و ملت و افراد از هرطبقه از اين مردكه « 54 » بهتر است . فحش اين « 54 » بمراتب از مرحبا و چم و خم اين اسامى ترجيح و تفضيل دارد و از روى انصاف براى دولت دلسوزتر و مطيع‌تر و بىغرض‌تر هم هست . پناه بر خدا هرگاه يكى از اين اشخاص قادر و صاحب مسند مستقل شوند . ملاحظهء حالت وزير دفتر را بكن ، حساب كارها را از اين پايه بردار . اين وجود عزيز ، متدين به دين است ، قرآن مىخواند ، نماز مىخواند ، روزه مىگيرد و حامى مذهب اسلام است . بذل دارد ، رقت قلب دارد . اگر فحش و تندى دارد ، شوخى و مطايبه و مهربانى هم كه تلافى آن را بكند دارد . خداى نخواسته معين الملك يا ميرزا ملكم اين درجه را بهم برسانند ، بايد براى اهل اسلام و مذهب اسلام مجلس ختم گذاشت . به مرگ سعد الملك ، راضى هستم كه مرا سائل به كف بكند و همين‌طور صدر اعظم باشد . چيزى كه هست ، در حكومت راضى نيستم باشم و محبت نداشته باشد . ولى در صورتى كه در تهران باشم يا مرخص كند كربلا بروم ، از تمام دنيا محض خير عموم خلق چشم مىپوشم و دعاى بقاى او را واجب مىدانم . حالا هم كه با من مهربان شده است ، من جانب الله است و دخلى به خودش ندارد . خيريت و صلاح من در اين است .\r\n از خدا دان خلاف دشمن و دوست * كه دل هردو در تصرف اوست \r\nبايد صبر و تحمل كرد . بارى ، بعضى تلگرافات در اين دو سه روزه شده . سئوالا و جوابا ، نسخهء همه را براى اطلاع تو فرستادم .\r\n\r\nپيوست سوم\r\nبعضى مطالب را در ضمن اختلاف حساب ننوشتم ، ولى انتظار دارم كه اول اين فقرهء مخارج پل يك طرفى بشود . آن‌ها چون جزئيات است و اغلب سند تلگرافى دارند و بعضى هم سند تحريرى دارند ، هرطور باشد تا بناى گذشتن مفاصا بشود ، به هرتدبيرى هست سند خرج آن‌ها صادر مىشود . خرج عمدهء ما بنائى كنار كارون است . خرج پل خراب شدهء سر صاحب‌خورده كه بلاى جان من و جمع كثيرى شده و در واقع ميرزا صادق خان و برادرش را هم كه زير پل مقيم بودند ، آن فرار كردن از و با دربدر كرد\r\n\r\n\r\n","description":"","footnote":"\r\n( 54 ) - مقصود امين السلطان است .\r\n","page_name":" 404 ","page_number":60},
  {"content":"\r\n\r\nاز اين دو فقره كه بگذرد ، ما چندان خرج عمده‌اى نداريم . ندانستم ده هزار تومان تفاوت جمع و خرج خزانه با جمع و خرج من از كجاست . من بدون تفاوت براتى كه آقا جان صادر كرده و به شما داده است ، حساب مىكنم بيست و پنج هزار تومان باقى دارد . آن‌ها حساب كرده‌اند ، سىهزار تومان شده . چون ميزانى در دستم نبود ، سربسته تلگراف زدم .\r\nدر عريضه هم منحصر به همان فقرهء پل و كنار كارون كردم و باقى را بر سبيل حكايت نوشتم . سواد عريضه‌ام را براى شما فرستادم و هم براى جناب سعد الملك . از سختگيرى ديوان نبايد از ميدان بيرون رفت ابدا ؛ يك توپ و تشرهاى و هوى دارد . بعد ، از چهار جا كه سر خورد آرام مىگيرد . على الحساب از مضمون اين تلگراف معلوم مىشود كه دست از گريبان تو برداشته‌اند . البته عريضهء من هم كه به جناب امين الملك « 55 » برسد ، حالتش تفاوت مىكند ، چون احوالش اين‌طور است . وقتىكه شكايت او را خدمت حضرت اجل عارض نشدى و به خودش عجز و لابه كردى و تعارف دادى ، آرام مىگيرد و لجاجت نمىكند . حسن بزرگش اين است كه پول بىرنج را خيلى دوست مىدارد . با چنين آدمى مثل مرحوم مستوفى الممالك و ميرزا آقا خان صدر اعظم خيلى خوب مىشود كنار رفت . چاره چه چيز است . بايد نان را به نرخ روز خورد ، خصوصا در حالتى كه ريش انسان درگير است .\r\nيك صد سوار افشار جهانشاه خان را مأمور فرموده بودند بيايد عربستان . اگرچه من به ظاهر استغنا كردم ، ولى كمال لزوم را دارد . مراقبت بكن كه زودتر بدهند .\r\nعرض كرده بودم پنجاه و يك قبضه تفنگ ورندل كه يكى از آن‌ها بلندقد و سربازى است و باقى تمام كوتاه قد است ، با هشت هزار و سيصد و بيست عدد فشنگ در نزد سوار دويرن كه آقا جان خان هم اقرار دارد ، هرطور هست بگيرند و بدهند اين سوار بياورد . مادامى كه سوار در عربستان است براى خودش لازم است ، به علت آن‌كه ، حالا يراق تمام ايلات و اعراب و دزد و حتى تجار هم ته‌پر است و آن تفنگ قديم و بال و سنگينى بار است .\r\nكاغذهاى تهران هرچه مىفرستيد ، تمام 11 روزه به عربستان مىرسد . نمىدانم چرا كاغذ من به شما بيست روزه بايد برسد . به خرم‌آباد سفارش كردم كه علت آن را معلوم كنند .\r\n\r\nپيوست چهارم\r\nرقعهء جناب جلالت‌مآب آقاى وزير دفتر را در باب مقطوعىها زيارت كردم .\r\nدر برداشت مطلب و عنوان مسئله خبط شده است و ايشان هم يك ثبات رأى و سليقهء ثابتى دارند كه ، اگر فرمايش فرمودند عدد ائمه معصومين نه نفر است يا شهور سال 15 ماه است ، تا عمر دارند بايد در سر اين قول ايستادگى كنند . بهتر اين بود و هست كه از ايشان\r\n\r\n\r\n","description":"","footnote":"\r\n( 55 ) - مقصود ميرزا اسماعيل امين الملك وزير خزانه و برادر امين السلطان است .\r\n","page_name":" 405 ","page_number":61},
  {"content":"\r\n\r\nسئوال بشود كه ، اين اشخاص در قوىئيل « 56 » و يونيت ئيل « 57 » چقدر مواجب و مقررى داشتند و در چه سالى قطع شده است و در حق كى برقرار شده است . از دفتر مستوفيان هم عليحده تحقيق بشود ، اگرچه جرأت اظهار ندارند . من اول خبر نشدم كه صاحبان مواجب را مدعى اسم برده‌اند ، و الا ملتفت بودم كه حمايت خواهد شد و حق اين‌ها تضييع مىشود . بالجمله حالا صورت مقطوعى در برقرارى را در دو فرد جداگانه نوشته فرستادم ، درست ملاحظه بكن . اگرچه مأيوس از انصراف جناب جلالت‌مآب وزير دفتر هستم ، ولى يك سئوالى هم در باب اين مقطوعىها بشود ، عيب ندارد . ببينيم انصاف و رحم ايشان در جواب چه اقتضا مىكند . اگرچه آقا طاهر از بس‌كه حرامزاده است ، دور نيست در فرمان خودش نگذاشته باشد محل مشخص كنند ، ولى به وعده گله اين نشود كه در آن فرمان نزد سراج الملك تشخيص محل را هم داده باشند كه شاهد اين قول نشود . عجب اوضاعى است . جزء جمع عربستان سال‌به‌سال از حكومت مرحوم حشمت الدوله نزد من حاضر است ، الى حال دينارى به اسم تفاوت عمل تخاقوىئيل قبولى حضرت و الا خرج نشده است . مىترسم رفته رفته گوش ما را هم پر كنند و در كتابچهء سال نو دو هزار تومان را جمع نمايند . اگرچه سال نو دخلى به من ندارد ، ولى چون من بانى و باعث بوده‌ام ، نفرين ابدى براى من باقى مىماند . مىبينيد كه پارسال صد و پنجاه تومان اشتباه ميزان را محل مواجب و مقررى كردند ، معلوم نشد كى اين كار را كرد و كسانى كه بردند كيستند . دويست و پنجاه تومان موضوعى جعلى ساختند .\r\nوقتى كه من پاپى شدم ، سال اول برگشت كرد . سال بارس‌ئيل كه هذه السنه باشد جزء جمع كردند . خداوند به فرياد مردم برسد . اين يك ولايت را ما خبر داريم ، اين محشر برپاست ؛ ساير ولايات را هم بايد از اين قرار قياس كرد . مردم چون مىدانند در تهران فريادرسى نيست و كارى پيشرفت نمىكند ، مأيوس هستند ؛ و الا صاحبان اين مواجب خودشان آسوده نمىنشستند و بختيارىها و سادات نيزه‌بازى كه به تهران مىآيند و وضع كار را به اين مردم مىنويسند و مىگويند ، بهتر از من و شما اطلاع حاصل كرده‌اند . در باب سوار قره‌سوران كه از جانب آقاى آقا ميرزا زكى برات صحه حاصل كرده بودند ، من حرفى در ميزان و نقد و جنس آن‌ها نداشتم كه چرا ساليانه است يا شش ماهه . حرف در اين دارم كه در جمع دستورالعمل و مفاصاهاى سابق تعيين سوار فيلى و بختيارى شده است از 30 سال قبل الى حال ، و در دستورالعمل هذه السنه مبهم و مجهول نوشته‌اند . اين اسباب زحمت و اختلاف و ايراد مىشود . به علاوه همين دستورالعمل به منزلهء حكم معزولى اين سوارها است . به آقاى آقا ميرزا زكى آن‌قدر بايد حالى كرده باشى كه اين سوار فيلى و بختيارى به‌جز اسم و رسم ، از 30 سال قبل قراسوران ولايتى بودند . حتى مواجب آن‌ها را هم خود آقا ميرزا زكى برده است و مىبرد .\r\nاگر ديوان دو هزار سوار عوض اين‌ها بفرستد ، فايده ندارد . حالا پلتيك و معالجهء اين‌كار آن است كه تعليقه‌اى به اين مضمون صادر كنند كه ، مواجب ذخيرهء سوار قره‌سوران\r\n\r\n\r\n","description":"","footnote":"\r\n( 56 ) - مقصود سال 1262 شمسى برابر 1301 - 1300 قمرى است .\r\n( 57 ) - مقصود سال 1261 شمسى برابر 1300 - 1299 قمرى است .\r\n","page_name":" 406 ","page_number":62},
  {"content":"\r\n\r\nفيلى و بختيارى را موافق معمول سابق به خرج نوشته‌اند و شما ايراد كرده‌ايد كه چرا اسم فيلى و بختيارى در دستورالعمل قيد نشده و جزء صاحب‌منصب و تابين او را مشخص نكرده‌اند . اين ايرادات اسباب زحمت و توليد اشكال است . سال‌ها است كه اين سوار برقرار بوده و ميزان و مأخذ نقد و جنس آن‌ها هم تفاوتى نكرده و به خرج شما هم كه آمده است ؛ ديگر بحث و ايراد در جزئيات لازم نيست . محض اطلاع شما و تنبيه شدن آقا ميرزا زكى صورت دستورالعمل تنگوزئيل معاملهء مرحوم احتشام السلطنه را هم فرستادم كه ، بدانيد حق با من است . و الا شرحى كه در هذه السنه نوشته شده ، اسباب زحمت كلى خواهد شد . اين مسئله چون عمده است و اهميت دارد ، يك روز آقا ميرزا زكى را به منزل بياوريد و به دقت رجوع كنيد و آن حكم را به مضمونى كه نوشته‌ام صادر نمايند .\r\nالبته غفلت ننمائيد . بعضى اشتباهات اسمى در كتابچه مىشود كه اسباب زحمت كلى خواهد شد . مثلا خدا كرم خان پسر رضا خان بختيارى را دو سال است كه متصل مىنويسند ميرزا كريم خان و قطع دارم سال آتيه آقا كريم خودمان اگر زنده بماند ، از كتابچهء عربستان به كتابچهء خوار يا طالقان برمىگرداند . منتهى اين است كه ، همان كارى را كه مشير الملك در باب مواجب اين فقرا كرد ، آقا كريم به اضعاف مضاعف چهار مقابل خواهد كرد . آن‌وقت ديگر ذوالفقار حيدر كرار هم نمىتواند جواب اهل دفتر را بدهد . كار خيلى هرج‌ومرج است ، مگر دستى از غيب برون آيد و كارى بكند . خداوند را به حرمت صديقه طاهره سلم الله عليه قسم مىدهم كه ما را به خوشى و نيكنامى از اين عامل منفصل بنمايد و اسباب آسودگى خلق و اصلاح امور بندگانش را هم از خزانهء غيب فراهم بياورد . جان و مال و عرض هيچ‌كس محفوظ نيست .\r\n بر آن انجمن زار بايد گريست * كه فريادرس را ندانند كيست \r\n« 58 »\r\n\r\nيك‌شنبه 15 محرم 1308 قمرى\r\nهو فرزند عزيز سه ساعت از دستهء روز دوشنبه پانزده شرعى محرم ، نوشتجات مورخهء سوم شما رسيد و از تمام مطالب كاملا مطلع شدم . اينك با كمال افسردگى از تشريف‌فرمائى سركار عليه حاجى بىبى ، اين كاغذ را مىنويسم . خداوند عاقبت سفر ايشان را بخير فرمايد . با اين حالت ضعف بنيه و پيرى ، سفر دور و دراز دريا و خشكى متضمن هزار معايب است . صورت حساب‌هائى كه فرستاده بوديد ، هنوز فرصت نكرده‌ام به دقت ملاحظه كنم . مسلم است كه هم عاقل و هم خيرخواه و دلسوزى . در اين صورت ، آن‌چه مىكنى مقبول و صحيح است . اقساط خزانه و حوالجات را به ميزانى كه در دست داريد ، از همان برات‌هاى 61 يوم و غير برسانيد . فرضا هم از بابت هذه السنه دير يا زود بفرستم ، تو برسان ، عيب ندارد . به علت آن‌كه امسال قدرى قسط به من بد مىرسد ، مردم\r\n\r\n\r\n","description":"","footnote":"\r\n( 58 ) - بيتى است از فردوسى .\r\n","page_name":" 407 ","page_number":63},
  {"content":"\r\n\r\nهمه عداوت ارباب را بىتقويتى ديوان را نسبت به من دانسته‌اند . بختيارىها آشكار و صريح مىگويند و مىنويسند . تا خواست خداوند چه باشد . نمىتوان حوالجات ديوان و كار خزانه را به كلى لنگ كرد كه اقتضا دارد . دولت يك سال تمام است كه به ما دو نفر يك اظهار التفاتى نكرده است . به‌علاوه ، صدر اعظم ايران در هرمجلسى و محفل عامى از من بد گفت و اظهار دل‌تنگى و رنجش كرد .\r\n بجنبد اگر تيغ عالم ز جاى * نبرد رگى تا نخواهد خداى \r\n« 59 » از طرف اصفهان گويا شش هزار تومان از بابت بختيارى به شما برسد . اگر اين اختلاف و نفاق فيما بين آن‌ها نبود ، از بابت باقى پارسال و ماليات امساله اقلا ده هزار تومان از آن‌طرف مىفرستادند . من چهل هزار تومان دو ساله از آن‌ها طلب دارم . به همه جهت سى هزار و چهار صد تومان تا به حال داده‌اند . انشاء الله به بركت چهارده معصوم خواهم گرفت . بعد از مراجعت از شهرستانك ، امين الملك تلگرافى زده بود . صورت جواب و سئوال را كه براى اطلاع شما لازم بود بفرستم ، اينك در جوف است ، ملاحظه كنيد .\r\n\r\nپيوست اول هو الله\r\nسواد تلگراف جناب جلالت‌مآب آقاى امين الملك كه به تاريخ پانزده شهر محرم به توسط تلگرافخانهء بوشهر رسيده است .\r\nجناب جلالت‌مآب نظام السلطنه زيده مجده ، از بابت سنهء ماضيه و هذه السنه مخارجى كه قلمداد كرده بوديد ، به عرض خاكپاى مبارك رسيده ، مقرر فرموده‌اند كه ابلاغ كنم ، مخارج دولت همان است كه در دستورالعمل اول سال خرج آمده . چيزى باقى نمانده كه خرج نيامده باشد . بالفرض اگر خرج فوق اسناد لازم بشود ، بايد به عرض برسانند كه حكم بشود . حكومت ، خودشان وكيل دولت نيستند كه به دلخواه خود هرخرجى بكنند .\r\nحكم هم يا فرمان يا تلگرافى يا برات است . از اين سه شق خارج نيست . به حكم حضرت و الا نايب السلطنه يا جناب وزير دفتر يا وزير لشكر يا مستوفى ولايت هم نبايد دينارى داده شود . به علاوه ، اين خرج كه مىنمايند ، مسئول خواهند بود . تكليف همين است لا غير .\r\nاما در خصوص مخارج ؛ آن‌چه از بابت اودئيل است ، هرقدر حكم داريد بايد به عرض برسد . آن‌چه هم از بارس‌ئيل است ، چهار هزار و چهار صد و نوزده خروار فاضل داشت ، بايد به سيورسات نوكر برسد . از خروارى دو تومان محسوب داريد . همين‌طور هم به نوكر برسانيد . پانزده هزار تومان بقيه مصارف كناركاران است ، همه صحيح است ،\r\n\r\n\r\n","description":"","footnote":"\r\n( 59 ) - بيتى است از فردوسى .\r\n","page_name":" 408 ","page_number":64},
  {"content":"\r\n\r\nمىبايد خرج كنيد تا بعد تحويل گرفته شود . دو هزار تومان انعام فوج فدوى و چهار محال هم صحيح است . از بابت كرايه و بنه توپچى و غيره در سفر محمره و فلاحيه و غيره ، هزار تومان كافى است . باقى مخارج كه نوشته‌ايد ، حكم لازم دارد . خود آن مخارج هم غير لازم است . انبان پول نداريم . اين بود ابلاغ امر مبارك . رضا قلى خان را خواستم ، قرارداد آن‌چه اسناد خرج اودئيل است تا يك روز بعد از عاشورا بدهد . آن‌قدر كه از بابت بارس‌ئيل است ، مىگويد سند نزد من نيست . جواب زود بدهيد كه بايد به عرض برسد .\r\n\r\nپيوست دوم جواب به تاريخ 15 محرم از بوشهر\r\nخدمت بندگان جناب جلالت‌مآب اجل آقاى امين الملك دام اقباله العالى تلگراف ابلاغ اوامر سنيهء هميونى ارواحنا فداه زيارت شد . اولا ، در باب مخارج هذه السنه هيچ بدبخت مجنونى راضى نمىشود كه در اين هواى مهلك و بادهاى سموم و صعوبت معاش عربستان و آب‌هاى گرم ناگوار ، شش ماه تمام در صحرا ، زير چادر زحمت بكشد و شش ماه به پولتيك و تحذير و وعده و وعيد ، ماليات ديوان را بدون باقى از اين مردم شرور وصول كند و به خزانهء دولت نرساند كه اسباب اعتبار و افتخارش باشد ، بدهد سرباز و توپچى و قورخانچى و سوار و مكارى بخورد و ابدا ممنون هم نباشند و بگويند ، خون‌بهاى خودمان است و از كيسهء دولت است ، چه منتى حكومت بر ما دارد . در كمال شكرگزارى حاضرم كه ، در هذه السنه دينارى از اقساط را به هيچ مصرف نرسانم و به خزانه عايد شود .\r\nبه تمام افراد قشون هم به دليل ، امر قدر قدرت را ابلاغ كردم . ولى جيرهء اول سال دو فوج كه مرخص بودند به نرخ عادله موافق معمول سنواتى و كل قشون مأمور سرحدات ، گرفته و رفته‌اند . ديگر براى اين غلام ، دسترس به استرداد نيست . در باب مخارج سنهء ماضيه ، فدوى خرجى بدون حكم و اذن نداشته‌ام . به چاكرزاده رضا قلى نوشتم كه صورت لاقبولىها را بنويسد بفرستد . هرگاه حكم و عرض حسابى نداشته باشم ، البته استدعاى به خرج آمدن او را نخواهم داشت . انشاء الله بر خلاف صرفهء دولت ، به هواى نفس نه استدعائى مىكنم و نه خرجى قلمداد خواهم كرد . دولت به رعايت مصالح ملك و رعيت و مملكت و قشون خود ، احق و اولى از چاكران ضعيف نالايق است . تكليف نوكر ، اطاعت و اجراى امر است .\r\n\r\n","description":"","footnote":"","page_name":" 409 ","page_number":65},
  {"content":"\r\n\r\n\r\nچهارشنبه 23 صفر [ 1308 قمرى 
  ]\r\n« 60 » هو فرزند جان شرحى كه تحريرا و تلگرافا در خصوص مأمور بنائى به تأكيد نوشته بوديد ، ديدم و تفصيلى كه از لجاج و عناد آن فظ غليظ القلب دنى الطبع « 61 » ذكر كرده بوديد ، ابدا بر علمى كه من در حق او دارم چيزى نمىافزايد . اولا تو هنوز از راهى كه عموى پيرت با خداوند و از تفضلى كه به چهارده معصوم دارد ، مطلع نيستى .\r\nمجملا بدان كه من بر خلاف آن جامع رذايل بىزوال ، خودم را از پشه و مورى ضعيف‌تر و از پيرزن كورى عاجزتر و نالايق‌تر دانسته و مىدانم و آنچه را كه داشته‌ام و دارم ، فقط از فضل خداى تعالى و اظهار قدرت او بوده است . قبل از رشد و تميز تو ، آنچه شده است خبر ندارى . در اين زمان قليل كه خودت خاطر دارى ، ملاحظه بكن چقدرها  يُرِيدُونَ أَنْ يُطْفِؤُا نُورَ اللَّهِ بِأَفْواهِهِمْ وَ يَأْبَى اللَّهُ إِلَّا أَنْ يُتِمَّ نُورَهُ  « 62 » شده است . همين فظ غليظ القلب خواست دست مرا از عمل جنس كوتاه كند ، اسباب بنادر را فراهم آوردند كه نتايج آن را ملاحظه مىكنى . بعد از آن‌كه حضرت اجل اشرف از من خواست گمرك‌ها در ادارهء من باشد ، آن‌قدر عناد و لجاج كرد كه اسباب خمسه فراهم آمد . منت خداوند را كه مزيد شئونات و اعتبارم شد .\r\n چراغى را كه ايزد برفروزد * گر ابله پف كند ريشش بسوزد \r\n« 63 »\r\n\r\n\r\n","description":"","footnote":"\r\n( 60 ) - نامهء فوق در سال 1308 قمرى نگاشته شده است ، به چند دليل :\r\nالف - مضمون نامه دال بر حكومت حسين قلى خان است در عربستان .\r\nب - در پيوست اول نامه آمده است : « . . . خداوند تفضل كند كه اين پست از دست ايلات لرستان سالم به منزل برسد و اين اسناد را به شما برسانند و مثل دو سه فقره سند پارساله نشود . . . »\r\nج - به مسئلهء اغتشاش پست و ربودن مراسلات توسط ايلات لرستان ، در نامه‌هاى 1307 قمرى اشاره رفته است . لذا عبارت « دو سه فقره سند پارساله » در مورد فوق ، اشاره‌ايست به ربودن اسناد در سال 1307 قمرى .\r\nد - در سال 1309 حسين قلى خان از حكومت عربستان بر كنار شدند . پس اين نامه فقط مىتواند در سال 1308 نگاشته شده باشد .\r\n( 61 ) - مقصود ميرزا اسماعيل خان امين الملك است . وى پسر سوم آقا ابراهيم امين السلطان و برادر اعيانى ميرزا على اصغر خان امين السلطان ثانى « اتابك اعظم » بود . ابتدا به رياست خزانه رسيد و سپس اداره گمركات و كليهء ماليه و غلات ايران را عهده‌دار شد .\r\n( 62 ) - در اصل :  أَنْ يُطْفِؤُا نُورَ اللَّهِ بِأَفْواهِهِمْ وَ يَأْبَى اللَّهُ إِلَّا أَنْ يُتِمَّ نُورَهُ  . قرآن مجيد . سورهء التوبه ، آيهء 32 :\r\n« . . . اراده مىكنند اين‌كه خاموش كنند نور خدا را به دهان‌هاى خودشان و ابا مىكند خدا يعنى نمىخواهد خدا مگر اين‌كه تمام كند يعنى آشكار كند نور خود را . . . »\r\n( 63 ) - كذا . اين بيت به صورت ذيل نيز گفته شده است :\r\n چراغى را كه ايزد برفروزد * هرآن‌كس پف كند ريشش بسوزد \r\nقديمىترين صورت اين بيت ، سرودهء بوشكور بلخى است ، به اين شكل كه :\r\n هرآن شمعى كه ايزد برفروزد * هرآن‌كس پف كند سبلت بسوزد \r\n","page_name":" 410 ","page_number":66},
  {"content":"\r\n\r\nحالا هم در عمل بنائى و بازديد و مأموريت مأمور ، همان قدر اظهارى كه من كردم كافى است . وانگهى ، هنوز كاملا تمام نيست و اقلا تا اواخر ربيع الثانى هم كار دارد .\r\nمكرر تجربه كرده‌ام ، در بعضى ، بلكه اغلب امور تعجيل و اصرار ضرر داشته ، تعطيل و تفويض به تقدير انفع بوده است . زياد دنبال و اصرار كردن ندارد . هروقت خودشان و هركه را كه خودشان مىخواهند بفرستند . اولا كارهاى كناركاران مرا در كرهء ارض نقل مجالس كرده‌اند . ثانيا اين مردم را مىشناسم كه نه خدا مىشناسند و نه اعتقادى به امانت و ديانت و نمك‌شناسى دارند . بندهء زراند و پرستندهء سيم . خيال مىكنم كه اين وجه را صرف حمام و بنائى سلاسل و مرحمت دربارهء سادات نيزه‌باز شوشتر و دزفول كرده‌ام و كسر ماليات ميان آب داده‌ام . بهترين مال‌ها آن است كه صرف آبروى انسان شود .\r\n\r\nپيوست اول\r\nوقتى كه بناى مرخصى و حركت فوج چهار محال و فدوى شد ، من محض آن‌كه سندى به دست بياورم و براى مفاصاى آخر سال ، تلگرافى كردم كه جيرهء چهار ماه و نيم اول سال دو فوج را داده‌ام . ولى فوج ، مطالبهء مواجب سه ماههء اول سال را كه در سرحدات بوده‌اند مىكنند . جواب دادند كه ، به هرفوجى هزار تومان انعام بده و روانه بكن . من ملاحظه كردم كه اگر بناى تقلب باشد ، هم قبض انعام مىتوان گرفت و به انضمام اين تلگراف ، سند خرج صادر كرد . هرگاه بخواهم به فوج هزار نفرى منظم كه مثل ساعد السلطنه‌ها « 64 » صاحب‌منصب معتبرى داشته است ، هزار تومان بدهم و به فوج هرزهء بىنظم 800 نفرى كه سرهنگش عبد الحسين خان نكره است هزار تومان ، علاوه بر بىانصافى ، فوج فدوى به صدا مىآيد . ميزان مواجب يك ماه و نيم هردو فوج را سنجيدم ، اسمى از انعام نبردم ، قبض مواجب يك ماه و نيم گرفتم و مواجب دادم . آن‌ها هم راضى و شاكر شدند . حالا اول ، قبوضات فوج فدوى را فرستادم كه سند صادر كنند ؛ يكى به جهت آن‌كه فوج فدوى در محمره و اهواز بوده‌اند و تفاوت تسعير دارند و يكى ديگر چون خود ساعد السلطنه در تهران است همراهى دارد و در صدد سند خواهد بود .\r\nاما فوج چهار محال تفاوت جيره ندارند ، به علت آن‌كه در شوشتر و دزفول بوده‌اند ؛ جزئى تفاوت در مأمورين آل كثير « 65 » دارند . بعد از آن‌كه برات فدوى گذشت ، برات‌هاى اين‌ها به طريق اولى مىگذرد . ديگر آن‌كه ، مواجب و جيرهء آن‌ها نسبت به فدوى جزئىتر است . هرقسم كه ساعد السلطنه از آب جست ، آن‌هم مىگذرد . خداوند تفضل كند كه اين پست از دست ايلات لرستان سالم به منزل برسد و اين اسناد را به شما برسانند و مثل\r\n\r\n\r\n","description":"","footnote":"\r\n( 64 ) - مقصود عبد الله خان قره‌گزلو ساعد السلطنه است .\r\n( 65 ) - آل كثير نام قبيله‌ايست در خوزستان كه در غرب و جنوب رود دزفول در سياه چادرها منزل دارند . در قريهء قومات نيز تعدادى از ايشان ساكن هستند . اين قبيله به تيره‌هاى سعد و عنافچه و ضياغمه و جز آن منشعب مىشود .\r\n","page_name":" 411 ","page_number":67},
  {"content":"\r\n\r\nدو سه فقره سندهاى پارساله نشود .\r\n\r\nپيوست دوم\r\nشرحى در باب شكايت‌ها و استشهاد اهل دزفول از سوء سلوك حاجى « 66 » نوشته بوديد . مردم روزگار همان‌اند كه از وجود مبارك على ابن ابو طالب ( ع ) راضى نبودند .\r\nهرچه عجز كرد كه راضى به حكمين نشويد ، قبول نكردند . بعد هرچه اصرار فرمودند كه ابو موسى اشعرى را تعيين نكنيد ، راضى نشدند . بعد كه آن‌ها حكمين شدند ، اجماع كردند كه على كافر شد و قتلش واجب است . اين مردم دزفول همان‌اند كه ريسمان به پاى محمد على ميرزاى سرتيپ ، شش ماه قبل از ورود من بسته بودند و با آن قطر و قوا و داشتن يك فوج سرباز ، در كوچه و بازار مثل سگ مىكشيدند و يازده سنگر بسته بودند و مثل باران و تگرگ گلوله بهم مىباريدند كه بندگان اعليحضرت مىفرمودند ، بايد جميع امارات را گردن بزنى . حالا چه شده است كه در حكومت حاجى ، روز عاشورا ، دو هزار نفر سينه زن حيدرى و نعمتى در يك عمارت حاكم جمع مىشوند و قادر نيستند صداشان بلند شود و در تمام شش ماه يك پيالهء مس و يك دستمال از خانهء كسى سرقت نمىشود ؟ سهل است ، امور دزدى چهار پنج ساله از خانهء پسرهاى جناب شيخ بيرون مىآورند و به صاحبان پدر سوخته‌اش رد مىشود . وقتى رعيت حق شكايت از حاكم دارد كه بگويد ، فلان مبلغ از من جريمه گرفته است يا فلان مبلغ از بدهى ديوان من تعدى شده است يا ولايت بىنظم است و مردم آسوده نيستند ؛ و الله كه حكومت تلخ است . به مرگ خودت و به مرگ سعد الملك ، اگر شخص خودم در دزفول بودم ، مثل حاجى نمىتوانستم نه ولايت را منظم نگه بدارم و نه ماليات را وصول كنم . چنان‌كه در شوشتر كه خودم بودم ، قدغن كردم شب عاشورا و روز عاشورا به كلى دستهء سينه زن و نخل موقوف باشد و موقوف كردند ؛ و الا فسادى برپا مىشد . و حاجى به واسطهء تلخى حكم كرد كه باشد و به دار الحكومه نباشد . اين حرف‌ها را وقتى مردم مىزنند ، بايد توى دهن آن‌ها زد . بگو چه خبر شده است ؟ مصالح امور ايالت به تو ربطى ندارد . نمىخواهم خودستائى كنم . به جلال قوهء الهى وضع عاليه و نظم حاليهء عربستان ، در قوهء مخيله و متصورهء احدى نگذشته است .\r\n\r\nپيوست سوم\r\nبه تحريك معز السلطنه و هرزگى ميرزا عبد الله خان « 67 » ، باز كار فلاحيه به اشكال\r\n\r\n\r\n","description":"","footnote":"\r\n( 66 ) - مقصود حاجى حسن خان فراشباشى نايب الحكومهء دزفول است .\r\n( 67 ) - مقصود ميرزا عبد الله خان شيخ المشايخ فلاحيه است . جهت اطلاع بيشتر به خاطرات حسين قلى خان در باب نخستين اين مجموعه رجوع كنيد .\r\n","page_name":" 412 ","page_number":68},
  {"content":"\r\n\r\nمنتهى كرد . اشرار فلاحيه با زن و بچه و كوچ و بنه رفته‌اند به جراحى خاك‌مير « 68 » . به تحريك معز السلطنه ، مير هم به قاعدهء عربى و محض عداوت با شيخ المشايخ ، آن‌ها را پناه داده است . بهانه دست ساير اهل فلاحيه افتاده است كه تا آن‌ها نيايند يا تا آن‌ها ماليات خود را ندهند ، ما هم نمىدهيم . هرچه تصور مىكنم صدق مطلب را به ديوان بنويسم ، با آن مقدماتى كه براى مير چيده‌ام همه بر هم مىخورد و معز السلطنه هم وحشى خواهد شد .\r\nهرچه هم نصيحت به هردو طرف مىنويسم ، به عذرهاى غير موجه متعذر مىشوند . يك دسته را هم فرستاده‌اند زيدون بهبهان « 69 » . حالت نوذر ميرزا با من و سعد الملك معلوم است .\r\nخصوصا در حالتى كه پسرش تلگراف رمز مرا كه حضورى بود ، كشف كرده و به او داده است . حالت بىاقتدارى و نفاق باطنى معتمد الدوله هم معلوم است . على الحساب حاج مصطفى قلى خان سرتيپ فوج فريدون را كه روز اربعين وارد شد ، قرار دادم با فوج برود اهواز و شهرت بدهد كه به طرف جراحى خاك‌مير و براى تنبيه مقصرين مأمورم ، با توپ و سوار بختيارى از اين طرف بروم . شما يك حكم به معتمد الدوله و يك حكم به خودم به موجب مسوده‌اى كه فرستادم ، معجلا صادر كنيد و زود برسانيد . و الا ناچارم كه اردو به سمت جراحى خاك‌مير ببرم و هرچه رشته‌ام پنبه شود . ولى دستم به زيدون و خاك بهبهان نمىرسد كه با نوذر ميرزاى منافق تلافى كنم و حضرات را قهرا بياورم . اگر اين حكم برسد ، خود معتمد الدوله آن‌ها را تبعيد مىكند و اگر نكرد ، لابدم تفاوت جمعى قبول كنم و زيدون را ضميمهء عربستان كنم يا جزء بندر ديلم كه ابواب‌جمعى سعد الملك است . و هرگاه اين عمل نشود ، علاوه بر اشرار فلاحيه ، همه روزه اشرار و مقصرين رامهرمز و جانكى بختيارى مىروند خاك بهبهان .\r\n\r\nپيوست چهارم\r\nعزل جناب ناظم خلوت و نصب حسام الملك ، هردو بدون مقدمه بروز كرد . اگر چه براى من بىمقدمه خبر رسيد ، آن هم بعد از حركت ناظم از خرم‌آباد ؛ يحتمل دو ماه قبل تدارك شده بود . زيرا كه چنين تغييرى بىمقدمه محال است و مىدانم دولت به چه ملاحظه تبديل به حسام الملك كرده است . چون آدم عاقل كامل مجرب محتاط ، در اين موقع سال قبول حكومت لرستان و باقى دو سالهء هوائى آن‌جا را نمىكرد . بعضى از خوانين فرارى كه پناه به كرمانشاه برده بودند ، اين جوان را واداشتند كه داوطلب اين خدمت شده است . دولت هم فكر كرده است كه ، مسلما از زمان ناظم خلوت مغشوش‌تر و بىنظم‌تر كه نخواهد شد و از پول‌هاى مفت گزاف حسام الملك ، باقى سوخت پا در هواى دو ساله را هم وصول مىكنند و سال نو حاكمى به قاعده مىفرستند . اين شش ماه\r\n\r\n\r\n","description":"","footnote":"\r\n( 68 ) - جراحى نام يكى از بلوك فلاحيه ( شادگان ) است و نيز نام رودخانه‌اى كه از فلاحيه مىگذرد و به خليج فارس مىريزد .\r\n( 69 ) - زيدون نام يكى از دهستان‌هاى بخش حومهء شهرستان بهبهان است .\r\n","page_name":" 413 ","page_number":69},
  {"content":"\r\n\r\nرا چنان تصور مىكنم كه خود ناظم باقى است . واقعا هم بدخيالى نيست . هرگاه جناب ناظم به همان بروجرد تنها قناعت مىكرد ، به مراتب بهتر از اغلب حكومت‌ها است و هزار مرتبه ترجيح به حكومت خمسه دارد ، اگر منشىباشى منافق و دروغگو نبود . خود وى چندان از اين فقرات بىخبر نيست . الحق هركسى كه به قدر معاش يوميه مكنت و بضاعت داشته باشد و طالب حكومت شود ، در مذهب من او را بايد زنجير و معالجهء دماغى كرد . خداوند به وضع خوشى و نيك‌نامى ، مرا و جناب سعد الملك را از اين مهلكه نجات بدهد . جواب شهاب السلطنه « 70 » را نوشتم ، بعد از ملاحظه ، بچسبان و برسان . حقيقت در ميان اين طايفه به اين يك نفر در اين سه سال خيلى صدمه وارد آمده است . من به ملاحظهء رنجش خاطر حضرت اجل اشرف ، در تعيين محل اقدام نكردم . هرگاه اذن بدهند و يا مخصوصا بخواهند از فلارد « 71 » و غير فلارد ، حتى از محلى كه ضرر به شخص خودم وارد مىآيد ، هزار تومان محل مواجب براى او تعيين مىكنم كه ابدا به ديوان و احدى ضرر وارد نيايد . اين كار موقوف به اذن و امر حضرت اجل است . مأخذ مواجب امير تومانى دو هزار تومان است و مواجب من پانصد تومان از مأخذ كسر دارد .\r\n\r\nپيوست پنجم\r\nالبته در ورود ساعد السلطنه ، كاسه نباتى هم تبريك ورود فرستاده‌ايد . نوشته بوديد ملاقات هم دست داده است و خصوصيتى حاصل كرده‌ايد . تا كسى اين طفل بىتربيت « 72 » را نديده است ، قدر ساعد السلطنه را نمىداند . بارى ، هرطور باشد اين 6 ماه را هم با اطوار مغرورانه و بچگانهء اين پسر بايد بسازم . براى سال نو در صورتى كه ماندنى باشم ، يقين دارم خودش طاقت آب و هوا و بدگذرانى عربستان را نمىآورد و برادرش اسباب احضار او را فراهم خواهد آورد . چه لازم است كه من از اعمال او شاكى باشم . وانگهى ، بينى بين الله فوجش هم منظم است . اسناد جيرهء مواجب اول سال فوج فدوى و چهار محال را فرستادم ، در كمال سرعت و تعجيل تا خود ساعد السلطنه در تهران است ، براتش را صادر كنيد كه براى جيرهء تا آخر سال [ فوج 
  ] مأمور محمره ، سند خواهد بود . شرحى هم در باب توپچى و سرباز اهواز و محمره در طى عريضجات خودم نوشته‌ام . البته جواب خواهند داد . الان در محمره نان يك من 1000 دينار است كه همه تصديق نوشته‌اند خروارى ده تومان و در اهواز خروارى 6 تومان . خلاصه در صدور سند جيرهء فوج فدوى ، نصف تكليف تسهيل و جاده كوبيده مىشود . وضع دولت اين‌طور است كه در به دو امر قدرى سخت مىگيرد . بعد از آن متدرجا قبول همان قرار سابق را خواهد كرد .\r\n\r\n\r\n","description":"","footnote":"\r\n( 70 ) - مقصود محمد حسين خان شهاب السلطنه پسر امام قلى خان بختيارى است .\r\n( 71 ) - فلارد نام يكى از دهستان‌هاى بخش لردگان شهرستان شهركرد است .\r\n( 72 ) - مقصود مهدى خان سرتيپ برادر ناصر الملك است كه بجاى ساعد السلطنه به عربستان مأمور شد .\r\n","page_name":" 414 ","page_number":70},
  {"content":"\r\n\r\nهركس كه دستپاچه شد و در ابتدا اصرار در آن مطلب كرد ، بار خودش را سنگين و كار خودش را مشكل مىكند . نمىدانى چه حكومتى و چه گندكارى جناب امير الامراء ناظم خلوت در لرستان كرد . هزار رحمت به فرمانفرمائى معتمد الملك در فارس .\r\nافتضاحى بار آورد كه قابل ضبط در تواريخ است . بخت بلند حضرت اجل اشرف پرده بر روى معايب كار او كشيد ، اگرچه ، حسام الملك « 73 » هم نمىتواند آنجا را منظم كند .\r\n\r\nپيوست ششم\r\nاگرچه من و سعد الملك با آن حالتى كه از پارسال بعد از مراجعت از فرنگستان « 74 » ، الى دو ماه قبل ، حضرت اجل نسبت به ما داشت ، به همين‌قدر كه زنده هستيم و مقصر دولتى نشده‌ايم ، بايد كمال مسرت و تشكر را داشته باشيم و ديگر چشمداشت اظهار مرحمت ، سفاهت است ، ولى ملاحظه كنيد آن معايب و مفاسدى كه در غيبت موكب مسعود ، در فارس و كرمان بروز كرد و اين اغتشاش و هرج‌ومرج كه الان در فارس هست - كه البته مفصلا مطلع هستيد - در روزنامه ثبت و درج مىشود كه ، به معتمد الدوله « 75 » انگشتر الماس مرحمت شد . من و سعد الملك با اين‌همه واردات و اخلال‌هاى داخلى و خارج ، اين دو نقطهء مهم معتبر مملكت را دو سال است به اين نظم و امنيت و آسودگى راه برده‌ايم و يك جوالدوز در اين دو سال مرحمت نشد كه به چشم خودمان فروكنيم كه كور شود و بعد از اين قيد حفظ شأن دولت و آبادى و امنيت مملكت را نداشته باشيم . انسان اگر دربارهء ديگران نتيجهء عكس نبيند ، مىگويد حال واحد است و نقلى نيست . آن داستان لار و سبعه و داراب خان ، آن درونىهاى شهر و اطراف شهر ، آن قتل حسين خان بهمنى كه خودش و پسرش را كشتند و احدى نپرسيد چه شد ، آن قتل صاحب‌منصب فوج كه بويراحمدىها كشتند . صد فقره از اين اتفاقات بزرگ در اين دو سال افتاده است . نواب و الا بجز رفتن باغات بندامير « 76 » و فرار از و با ، ديگر حركتى نكرده است . خداوند تعالى اين شش ماه را به خير و خوشى ختم فرمايد . نه شير شتر ، نه ديدار عرب . اين مسافرت بچه‌ها هم بخصوص ، طوق لعنتى است . جناب سعد الملك به قدر من ابتلاء ندارد . از چهار طرف راه من بسته است . ديگر مطلبى نيست .\r\n\r\n\r\n","description":"","footnote":"\r\n( 73 ) - مقصود زين العابدين خان حسام الملك پسر حسين خان قره گزلو حسام الملك است . پدر وى در سال 1307 فوت شد و پس ازو لقبش به پسر رسيد .\r\n( 74 ) - مقصود سفر سوم ناصر الدين شاه است به فرنگ . اين سفر در سال 1306 قمرى برابر 1889 ميلادى انجام گرفت و از 12 شعبان تا 24 صفر ، جمعا به مدت 6 ماه و 12 روز طول كشيد .\r\n( 75 ) - مقصود اويس ميرزا معتمد الدوله پسر فرهاد ميرزا معتمد الدوله است ؛ وى در اين زمان حاكم فارس بود .\r\n( 76 ) - بندامير قصبهء مركز دهستان كربال بخش زرقان شهرستان شيراز است .\r\n","page_name":" 415 ","page_number":71},
  {"content":"\r\n\r\n\r\nسه‌شنبه 29 صفر 1308 قمرى\r\nهو فرزند مكرم من كاغذهاى 15 صفر ، 26 رسيد . از صحت مزاج شما و پيشرفت كار حساب و اسناد خرج مسرور شدم . آنچه را از اخبار كه شما فرصت نگارش نكرده بوديد ، محمدت امراء العظام ساعد السلطنه به انضمام راپرت عرايض حضورى خودش نوشته بود . از بابت مسافرين مغرب « 77 » تا هذه الساعه خبر صحيح از ورودشان ندارم ، جز آن‌كه حاجى درويش على به معز السلطنه و خودشان هم به آقا محمد جواد تلگرافى از بغداد زده بودند كه 9 صفر به طرف زيارت رفته‌اند . ديگر خبر تفصيلى ندارم كه ابتدا در كدام طرف رفتند و به كجا منتهى مىشود . آنقدر ايشان را به قاعده مىدانم كه اربعين را در كربلا خواهند بود . در اين صورت سوم و چهارم به صاحب‌قرانى مىآيند و براى نه و ده بايد شوشتر برسند . آن ساعتى كه مقدر است آب و نان اين نقطه را بخورند ، دقيقه‌اى پس و پيش نخواهد شد ، سعى بىحاصل است . از وضع حركت آن‌ها هم تا وصول اين پست كه خودشان لختى را نوشته بودند ، ابدا اطلاعى نداشتم ؛ هرچه پيش آمده است خوب است . از مسافرين مشرق به واسطهء اغتشاش راه خراسان مشوشم « 78 » .\r\nاگرچه ابو القاسم نوشته بود همراه اردوى نواب عليه امينه اقدس مىآيند ، ولى به واسطهء نداشتن چادر ، مشكل مىدانم قبول ذلت و خفت را اختيار نكنند ؛ مخصوصا در سفر كربلا از نبودن چادر خيلى به آن‌ها صعب گذشته بود . حكايت‌ها داشتند و شكايت‌ها ، من عهد كرده بودم و خودشان هم قرار داده بودند كه هرگز سفر بدون چادر نكنند .\r\nخدا كند كه در ارض اقدس چادرى خريده باشند .\r\nبعد از اين‌كه خبر حركت اردو را از ارض اقدس مطلع شديد ، به هروسيله هست تلگرافا كسب اطلاعى از حالشان بكنيد و به من خبر بدهيد ؛ بسيار نگران اين مطلب هستم . البته تا ورودشان عبد الحسين خان هم گندمشان را فرستاده به انضمام روغن .\r\nديگر در هذه السنه حسين « 79 » و مهدى « 80 » آنجا نيستند كه سهم روغن ببرند ، لهذا جداگانه بر حاضرين تقسيم جديدى كردند . البته خبر داريد كه در هندوستان و اين صفحات انگليس‌ها ، طلا و مسكوكات طلا را در ظرف چهار ماه چقدر تنزل دادند . طلا دو مثقال و نيم 18 روپيه ، ليرهء عثمانى عددى 10 روپيه 8 آنه ، ليره انگليسى عددى 12\r\n\r\n\r\n","description":"","footnote":"\r\n( 77 ) - مقصود اهل اندرون حسين قلى خان است كه در آن زمان عده‌اى براى زيارت به مشهد و عده‌اى به بقاع متبركهء واقع در خاك عراق رفته بودند .\r\n( 78 ) - محمد حسن خان اعتماد السلطنه در تاريخ دوشنبه 7 صفر 1308 قمرى ، مىنويسد : « . . . تركمان‌هاى يموت رعيت ايران به رسم سابق يعنى رسم ده سال پيش كه به زوار حمله مىبردند و اسير مىكردند ، باز حمله به زوار برده جمعى را كشته و جمعى را اسير نموده‌اند . . . » . ر . ك . اعتماد السلطنه ، محمد حسن خان .\r\nروزنامه خاطرات اعتماد السلطنه : 820 .\r\n( 79 ) - مقصود پسر حسين قلى خان است .\r\n( 80 ) - مقصود پسر سعد الملك است .\r\n","page_name":" 416 ","page_number":72},
  {"content":"\r\n\r\nروپيه ، ريال فرانسه 100 دانه دويست و دوازده روپيه . نمىدانم نرخ تهران چطور است ؛ الحمد لله كه من از هيچ يك ندارم و هيچ وقت هم معتقد نبودم . على خان سرهنگ بكشلو اگر در تهران است ، از قول من احوالپرسى و خيلى مهربانى بكن ؛ انصافا خدا حفظش كند كه خوب صاحب‌منصبى است و فوجش هم خيلى خوب فوجى است . فوج اين پسرهء سفيه هم خيلى خوب فوج منظمى است . شفيع خان ياور كه برادرزادهء مرحوم عبد الله خان صارم الدوله است ، آدم معقول منظمى است . كاش اين فوج در دست اين طفل نادان بىتربيت نبود . معهذا چون نظم دارد ، انشاء الله آن‌ها را خوب راه مىبرد . طفلى و بىتربيتى سرتيپ سهل است ، انشاء الله خودم تربيتش مىكنم . سن من اقتضا ندارد از دست كسى كه به منزلهء نوادهء من است شكايت كنم . عمر سفر كوتاه است ، خود اين طفل هم چون نازپروردهء ننه است ، طاقت نمىآورد و برادرش را وامىدارد كه براى سال نو مرخص شود . در صورتى كه خداى نخواسته خودم مستخلص نشوم ، فوج بكشلو را استدعا خواهم كرد . هرگاه خداوند نجات داد ، بدون رنجش و رنجاندن تفريغ خواهم كرد .\r\n\r\nسه‌شنبه 27 ربيع الاول 1308 قمرى\r\nهو فرزند جان مكرم پاكت مورخهء 12 ، روز 24 رسيد ؛ مطالبش معلوم شد .\r\nتلگراف رمز شما و مطالبهء قسط بندگان حضرت اجل افخم روحى فداه و تلگراف فرمايش شما رسيده است . از دولت جماعت ديركوند الى حال كه وعدهء حركت پست است ، تلگراف كار نمىكند . تا آخر قسط من شش ماه باقى است و من به همه جهت به خزانه بيست هزار تومان بدهكارم و به زعم اجزاى خزانهء عامره ، بيست و هشت هزار تومان از كل ماليات عربستان و بختيارى طلب دارم . چه واقع شده است ، كدام يك از عمال و مباشرين ايران اين قسم معامله مىپردازند . من بايد در آخر جوزا « 81 » عمل مالياتى خود را بپردازم و به همين قسم هم از مباشرين تمسك گرفته‌ام . با وجودى كه معز السلطنه مالك يك كرور دولت است ، الان سه ماه است اصلان « 82 » در محمره مانده است . هرقدر سعى كردم يك قسط پيش بدهد ، قبول نمىكند . صريح مىگويد ، وقتى كه از عامل ، قسط در غير موقع و پيش بخواهند ، معلوم است كه در حق او خيالى دارند ، و الا قسط معمولى كه 50 سال است ما داشته‌ايم ؛ حالا هم در وقت و موقعى كه در تمسك مشخص كرده‌ايم ، اطاعت مىكنيم . بند از بند عمال عربستان را جدا كنم ، قبل از حصول وقت محال است قسط بدهند . دولت چنين مىداند كه مساعده اول سال از ولايت كسر مىشود . از يكى از مؤديان معتبر من در ركاب مبارك تحقيق كنيد چه وقت مساعده داده‌اند . الى حال كه سال نصف شده است ، من از بختيارى به تنهائى بيست و سه هزار تومان طلب كهنه و نو دارم . در خصوص صورت ابنيه‌اى كه خودم ساخته‌ام ، براى طبع حالا قدرى انتظار\r\n\r\n\r\n","description":"","footnote":"\r\n( 81 ) - آخر جوزا برابر ذيقعدهء 1308 قمرى است .\r\n( 82 ) - يكى از بستگان حسين قلى خان است كه در اين زمان مأمور وصول ماليات محمره بود .\r\n","page_name":" 417 ","page_number":73},
  {"content":"\r\n\r\nدارم ببينم مأمور كى مىآيد و چه قسم مأمورى مىآيد . جنرال گردن « 83 » هم بايد بيايد بگذرد ، آن‌وقت كه خاك عربستان را ديد و از اينجا هم گذشت و محرمانه دانستم چه گفته است ، آن‌وقت مىفرستم .\r\n\r\nپيوست اول\r\nحكم سوار فيلى و بختيارى را تعجيل بكن كه انشاء الله در طى تحريرات صادر خواهم كرد ؛ حسن كار اين است . هنوز از تفضلات خداوندى ، رجوع و خواندن و جواب دادن به نوشتجات اين فظ غليظ القلب نشده است . به حول قوة الهى تا او خبر بشود ، من در صورتىكه جناب دبير الملك مساعدت كند ، حكم‌ها را صادر كرده‌ام .\r\nحكم ميرزا عبد الله خان رسيد ، مىفرستم . حالا كه فوج به ناصرى رسيده است ؛ و تازه صاحب‌منصب براى قسط رفته است به فلاحيه . بعد از آن ديگر خبرى ندارم . قبل از ورود فوج خبر دارم كه ميرزا عبد الله خان دو نفر از حضرات را فرستاده است كه در محمره ، معز السلطنه و شيخ عبد الله خان را ملاقات كرده و از آنجا به دستورالعمل آن‌ها برود بوشهر . دو نفر ديگر را با كسان و همراهان به زيدان فرستادند . در نزد خودش فقط عيال و نوكر شيخ . . . « 84 » و شيخ . . . « 84 » را نگهداشته كه خودشان را به محمره فرستاده است ؛ هنوز از رفتن بوشهر آن‌ها هم خبر ندارم . كتاب‌هاى جناب سيد را خوب بود با مسافرين مغرب بفرستيد ، حالا ديگر به نظر نمىآيد كه به خط مستقيم از تهران به عربستان بيايد . در بروجرد هم‌چنين تاجر معتبرى آشنا نداريم و سراغ ندارم كه به حوالهء او بفرستيد ، و الا از بروجرد به دزفول ماهى يك دفعه قافله مسلما مىآيد . از راه بوشهر هم يك عمر طبيعى طولانى دارد كه قافله به منزل برسد و از آنجا به شوشتر برساند . با پست هم به هيچ طريقى مقرون به صرفه نيست . اگر به اين زودى مأمورى براى تحويل گرفتن ابنيه آمد ، با او بفرستيد و الا باز به توسط تجار معتبر بروجردى اسهل است .\r\nكاغذ حاج ميرزا ابو الفضل را ديدم ؛ هرچه مىنويسد ، دروغ و تقلب است . حاكم هم از او مىترسد بواسطهء آن‌كه رئيس اشرار و الواط است . قدرى در ديوان كار را سخت كنيد كه حاكم بدبخت هم دستاويزى در دست داشته باشد و حركت مذبوحى نكند .\r\n\r\nپيوست دوم\r\nمدتى قبل ، استشهادى ميرزا فتح الله خان شوشترى بيچاره به مهر تمام علماى\r\n\r\n\r\n","description":"","footnote":"\r\n( 83 ) - كذا . مقصود « ژنرال توماس . ا . گوردن » از اعضاى هيأت‌مديرهء بانك شاهنشاهى است .\r\n( 84 ) - يك كلمه خوانده نشد .\r\n","page_name":" 418 ","page_number":74},
  {"content":"\r\n\r\nولايت و اعيان ، تمام كرده بود كه من نمرده‌ام و زنده و حى و حاضرم . پانزده هزار تومان مستمرى او را سيد دزفولى به عنوان ثلث برده بود . آن استشهاد را فرستادم ، ديگر جوابى ننوشتيد . سيد بىانصاف فرمانى با آب و تاب صادر كرده بود و از من محرمانه امضاى آن را مىخواست كه ، بروز ندهم اين مبلغ را كه برده است . من نكردم و فرمانش را به خودش رد كردم .\r\nآن فقرهء صد تومان تخفيف ميان‌آب را براى مخارج تعميرات مسجد جمعه ، نه دفترى كرديد و نه جزء دستورالعمل هذه السنه شده . در دستورالعمل باز آقا ميرزا زكى بىانصاف به همان صيغهء سابق نوشته است . حتى صد تومان كه سيد عبد الله از مستمرى اولاد آ سيد على طالقانى و جعفر قلى خان بختيارى برده بود و حضرت اجل الى حال سه فقره حكم صريح داده‌اند ، حتى در هذه السنه و بعد از مراجعت من از محمره حكم تلگرافى دادند ، باز به همان حالت باقى است . اين چيزى است كه تا دفترى نشود ، همه ساله براى مردم بيچاره اسباب زحمت و خسارت و معطلى خواهد بود .\r\n\r\nپيوست سوم\r\nاسناد جيره و مواجب اول سال فوج ساعد السلطنه را كه مدتى است فرستاده‌ام و رسيد او را هم نوشته بوديد . با وجودى كه نوشته بودم هرقسم همراهى و تقويت از خودش لازم باشد اظهار نمائيد خواهد كرد ، نوشته بوديد كه حاجت منت كشيدن از او نيست . بعد سند فوج چهار محال را هم در پست بيستم اين ماه فرستادم ؛ شما اگر اين دو سند را صادر كنيد ، در حقيقت جاده براى جيرهء ساير مأمورين محمره تا آخر سال كوبيده مىشود . معهذا چون اصرار كرده بوديد ، در طى عريضجات مىنويسم كه سند به دست بيايد . شما متدرجا اسناد را صادر كنيد . قبض ميرزا كاظم خان و قبض ميرزا جواد خان را به انضمام حكمى كه ميرزا جواد خان در باب ناصرى و محمره در دست داشت ، با اين پست فرستادم . برات آن‌ها را هم به تصويب و تقويت جناب دبير الملك صادر شود . اگر ايراد كنيد كه ، چرا قبض كارگزارى محمره ده ماهه است و قبض ناصرى ساليانه ؛ جوابش اين است ، به ميرزا جواد خان از روز ورود عربستان شهريه دادم به ملاحظهء آن‌كه ميرزا كاظم خان از اول سال تا روزى كه از عربستان حركت كرد مواجب گرفت ، ولى مأمور ناصرى از اول سال بوده است و مستحق مواجب است و ميرزا جواد خان هم از اول سال قبض داده است و گرفته است . همچنين خرج تعمير عمارت نشيمن كارگزارى را هم به انضمام حكم فرستادم كه سند صادر كنيد ، قدرى بار صدور اسناد خرج سبك بشود . حيرتى از حالت حاجى استاد على دارم كه چه آدم بىشعورى است ! خيال كرده است ، پولى گرفت و به‌قدر گنجايش هم دخلى به اسامى مختلفه برد و خورد ، اگر برگشت و مكثى در كار پل واقع شود ، او از ميان سالم خواهد ماند . عجب آدم احمقى است ! به خدا قسم كه من او را رسواى خاص و عام\r\n\r\n","description":"","footnote":"","page_name":" 419 ","page_number":75},
  {"content":"\r\n\r\nخواهم كرد . خودش را قسمى كنار كشيده است كه گويا ابدا در عربستان نبوده است .\r\nخدا شاهد است از من پول مىگرفت كه رحيم كن‌كن « 85 » و سيد جواد آن‌طور پول نمىگيرند . اگر پول هراتى به او مىدادم ، مىرفت در گوشه [ اى 
  ] مىنشست پيش آفتاب گرم ، سرش را روى زانو مىگذاشت كه ، خانه‌ام خراب شد ، هرچه زحمت كشيدم امروز به هدر مىرود و تمام مخارج دولت را آب مىبرد . بارى ، كار دنيا مأخذ و ميزان و قانون ندارد ؛ آن‌كه برد و خورد و آن‌كه جان داد و مرد ، حالش يكسان است ، بلكه نبرده نخورده بدتر است . اگرچه بينى بين الله پدرشان پيش چشمشان آمد و زحمتى كشيدند تمام آن اجزاء كه در قوهء احدى نبود ، ولى نسبت به ماها همه ، حاجى معمارباشى و حاجى محمد دامادش حظ و بهره بردند . در باب سند تعمير عمارت ميرزا جواد خان آنچه به نظر من مىآيد ، آن صورت برآورد را من به تهران فرستادم و برطبق آن حكم صادر شد ؛ خلاصه اين سفر فرستادن او را موقوف كردم ، مىفرستم . در ثانى سندى از مشار اليه بدست بياورم و بفرستم . در مسائل راجعه به ميرزا جواد خان ، چون جناب دبير الملك قلبا مساعدت و همراهى دارد ، به سهولت سند بدست مىآيد .\r\n\r\nپيوست چهارم\r\nفرزندى رضا قلى خان خزانه ، از كل ماليات عربستان تا آخر برج جوزاى آتيه ، بيست و يك هزار تومان طلب دارد و تقريبا قسطى دو هزار تومان ، چيزى كمتر مىشود . تا آخر برج ميزان چهار قسط را از قرار دو هزار تومان كه هشت هزار تومان مىشود ، من داده‌ام . از اول برج عقرب الى آخر جوزاى آتيه ، برفرض در ولايت خرجى هم اتفاق بيفتد ، در هشت قسط قريب 13 هزار تومان طلب ديوان از كل عربستان است و من در بختيارى فقط بيست و نه هزار و پانصد و هشتاد تومان طلب دارم و در كل معاملهء عربستان موافق معمول ولايت و قسطبندى عادله ، دو ثلث از ماليات در محل است . اين ايمان عربستانى است كه مثل مرحوم احتشام الدوله و حشمت الدوله آخر سال ، سى و چهل باقى قلمداد مىكردند و ساير حكام پنجاه و شصت . گمان ندارم انصاف و رأفت حضرت اشرف در حق مثل من كه چنين خدمت كرده باشم ، اقتضاى بىمرحمتى كند . حسابم هم ابدا با ديوان اختلافى ندارد . نهايت ، بعضى اسناد از قبيل مواجب كارگزارى و مواجب اول سال ميرزا كاظم خان و سيورسات عرض راه اين دو فوج مرخص ، از قلم افتاده است .\r\nتمام اين‌ها را كه حساب كنى ، پنج الى شش هزار تومان زيادتر نمىشود ؛ اين هم قابل اين سختگيرىها نيست . تمام تفصيلات را به حضور مباركشان تلگراف عرض كردم ، مطلع مىشوى . در مسئلهء مزرعهء شليلى « 86 » ، مجددا آقا سيد على حكم تلگرافى صادر كرده است ؛ گويا تفصيل و حقيقت امر را فرصت نكرده‌اى كه به عرض برسانى ، و الا چنين\r\n\r\n\r\n","description":"","footnote":"\r\n( 85 ) - ر . ك . روزنامهء خاطرات اعتماد السلطنه ، ذيل تاريخ جمعه 14 جمادى الثانيهء سنهء 1306 قمرى .\r\n( 86 ) - شليلى نام دهى از دهستان ميان‌آب بخش مركزى شهرستان شوشتر است .\r\n","page_name":" 420 ","page_number":76},
  {"content":"\r\n\r\nحكمى نمىفرمودند .\r\n\r\nسه‌شنبه 26 ربيع الثانى 1308 قمرى\r\nهو فرزند جان پست اين هفته تا حالا كه صبح سه‌شنبه است ، نرسيده . من هم از روز 21 تاكنون مبتلا به نوبه و تب شدم . حالت نشستن و چيز نوشتن ندارم . جناب جنرال گردن « 87 » هم روز يك‌شنبه وارد دزفول شده ؛ از راه دستان آمده‌اند . روز پنج‌شنبه كه پس‌فردا است ، وارد شوشتر خواهد شد . امسال قريب هفتصد - هشتصد تومان ضرر اين انگليس‌هاى مسافر عربستان را كشيده‌ام ؛ نه فايدهء مالى دارد و نه فايدهء اعتبارى . اقلا دويست - سيصد تومان هم خرج اين جنرال « 87 » خواهد شد . همين‌قدر كه اسباب رضاى خاطر مبارك حضرت اجل اشرف است ، تحمل ضرر مىنمايم ، راضى و ممنون هستم . جناب قوام الدوله در عنوان فرمان كلنل‌راس و ويس قنسل مأمور محمره ، مرا ، جناب جلالت‌نصاب و جناب سعد الملك را بدون خطاب جنابى نوشته‌اند . خيال مىكردم كه همان ميرزا على خان دار الطباعه ، امتيازات ما را متروك مىگذارد . لقب جنابى آقاى سعد الملك دو سال است مرحمت شده است . فرامينى هم كه خطاب به من صادر شده ، چه در كارهاى خودم و چه در كارهاى خارجه ، متعددو عناوين آن‌ها معلوم است . اگر تمام آنها غلط است ، اين يكى را هم غلط مى نوشتند ، نقلى نداشت . چرا بايد مخصوصا اين دو فرمانى كه در كار خارجه صادر شده و تا دويست سال ديگر در دفتر قنسولگرى آن‌ها باقى مىماند ، امتيازات ما را متروك گذارند .\r\nدست بر دامن هركس زدم رسوا بود . خداوند طول عمرى به حضرت اجل روحى فداه بدهد كه بىمرحمتى ايشان ، بهتر از محبت ديگران است .\r\n\r\nسه‌شنبه 3 جمادى الاول 1308 قمرى\r\nهو فرزند عزيزم روز پنج‌شنبه بيست و هشت ، طبيعت بحران كرد و عرق صحت آمد ؛ از مرگ جستم و كمر را روز جمعه براى زحمت بستم . تا نيم نفسى باقى است ، بايد بميريم و بد ببينيم . ديروز كه حاج محمد رضاى خبيث با اول درجهء آرزويش كه وزارت مقتدرهء خراسان است آمده بود ، تجديد جوانى و تمديد كامرانى كرد . امروز تو پندارى خيالى بود جوانى و آنچه خلل نمىپذيرد خداست . قاصد پست دوازده ربيع الثانى شما را كه بايد بيست و دوم شهر مزبور برسد ، سلخ رسيد ، مطالبش معلوم شد . هنوز پست نرسيده است . تعويق هردو پست بواسطهء ناخوش شدن قاصد در\r\n\r\n\r\n","description":"","footnote":"\r\n( 87 ) - كذا . مقصود « ژنرال توماس . ا . گوردن » از اعضاى هيأت‌مديرهء بانك شاهنشاهى است .\r\n","page_name":" 421 ","page_number":77},
  {"content":"\r\n\r\nخرم‌آباد و عرض راه بود و عارضهء ديگرى نداشتند . جنرال گردون هم با مستر مكوين مهندس راه شوسه روز يك‌شنبه بيست و چهار ربيع الثانى وارد دزفول شد . از تلگراف به حاج حسين خان حكم كردم ، در كمال احترام پذيرائى كرد . مخارج ايام توقف خودش و مهندس و همراهانش را كه به قدر پانزده نفر بودند داد و در كمال احترام از استقبال و مشايعت فروگذار نكرده ، با كمال دلخوشى روز چهارشنبه 27 از آنجا روانه كرده بود . يك قبضه طپانچهء دولول از جانب وزيرمختار ، جنرال به حاج حسين خان در مجلس ملاقات تعارف كرده بود . يك دانه جعبهء منبت‌كار آباده ، حاج حسين خان در عوض به جنرال تعارف داده بود . از اينجا هم من يك دستگاه چادرپوش و چند چادر متفرقه همراه احمد خان سرتيپ به منزل كاونگ فرستادم . با دو يدك و اسب سوارى و جمع ملزومات ، روز پنج‌شنبه بعد از ظهر وارد شدند . در كنار رودخانه ، حاج غلام رضا خان سرهنگ و صاحب‌منصبان جزء و اعيان ولايت را با آربل « 88 » و فراش جلو فرستادم . چون خودم بسترى بودم ، خواسته بود يكسر براى ملاقات بيايد . احمد خان سرتيپ عذر خواسته بود . منزل خانهء ميرزا بزرگ خان مستوفى كه در كنار رودخانه است و خيلى باصفا است ، خالى كرده بودم و علاوه براى مهندس خواهش منزل عليحده كرده بودند ، چادرپوش دادم زدند . فرداى آن روز را به ملاقات آمد . به هرحالتى بود ، بيرون آمدم و ملاقات كردم . تا ديروز ظهر كه دوشنبه دوم بود با كمال احترام پذيرائى كردم . تلگراف كرده بودم احتياطا جهاز سوزا از ناصرى آمده بود ؛ چون دانست كه مخصوصا دو دفعه اين جهاز را به احترام او آورده‌ام و مبلغى خرج زغال و غيره شده است ، مال‌هايش را از راه خشكى فرستاد و خودش با وجودى كه جهاز شوشهء انگليس‌ها هم حاضر بود ، اظهار كرد كه به ملاحظهء تحمل و زحمت خرج شما ، در جهاز سوزا مىروم . تمام تدارك و ملزومات از شوشتر الى صاحبقرانيه او را نقدا و جنسا به ناصر خان سرتيپ دادم . ظهر دوشنبه رفتند شليلى به مركب سوزا سوار شدند . امروز كه صبح سه‌شنبه سوم است ، از آنجا حركت مىكنند . من هم روز شنبه طرف عصر به بياره رفتم .\r\nمشاراليه روز دوشنبه رفت . ظهر كه مىخواست برود ، براى وداع آمد و به قدر يك ساعت صحبت داشت . قرار شد دو روز در ناصرى و دو روز در صاحبقرانى توقف كند و مهمان من باشد . حتى پولى كه به فقرا انعام مىداد ، قرار دادم به حوالهء احمد خان بدهد ؛ قبول كرد . انعامى كه به هركس داد ، حواله‌كرد احمد خان داد . به همين ترتيب سپرده‌ام احمد خان تا وقتى كه به جهاز مىنشيند مراقبت كند . ولى در طى صحبت اظهار كرد ، با وجودى كه جهاز دولتى براى من در صاحبقرانى حاضر شده ، ولى من با پرسپوليس مىروم و مهمان جناب سعد الملك مىشوم .\r\nداستان غريبى از اين جنرال گردون ديده شد كه چشم روزگار نديده و گوش كس نشنيده است . يك پول در دزفول و عرض راه به احدى نداد ، مگر آن‌كه حوالهء مهماندارى كه من مشخص كرده بودم كرد . روزى كه مىخواست از شوشتر حركت\r\n\r\n\r\n","description":"","footnote":"\r\n( 88 ) - كذا . مقصود « آردل » است .\r\n","page_name":" 422 ","page_number":78},
  {"content":"\r\n\r\nكند ، به چهار چاتمه سرباز قراول و هشت نفر آردل توپچى و سرباز ، بيست و پنج هزار انعام داده بود و به ده نفر فراش و يك نفر نايب حكومتى يك تومان . قدغن كردم رد كردند . يك قاب ساعت براى من وقت ملاقات آورده بود ، رد كردم . ولى يك قبضه تفنگ ته‌پر با دويست فشنگ كه سى تومان مىارزيد ، به امير قلى خان برادر صمصام السلطنه كه تازه وارد شده بود به اذن من داد . يعنى پيغام كرده بود كه ، وزيرمختار يك تفنگ براى حاج ايلخانى و يكى براى صمصام السلطنه به خيال آن‌كه در عربستان در خدمت شما حاضراند فرستاده بود ؛ حالا كه اينجا نيستند ، تفنگ صمصام السلطنه را به برادرش مىدهم . من هم اذن دادم . يك تفنگ سبكى هم به خدا كرم خان بختيارى ، كه در كاونگ نوشته بودم استقبال كرده بود و همراه تا شوشتر با سوار آمده بود ، داد . كليتا هركه را مىگفتند « طايفه و ايل دارند » اعتبارى كلى داشت . ولى بسيار آدم پست‌فطرت و دله‌اى بود . اگر مأمورين و سفراى ما در فرنگستان چنين كارى بكنند ، رسواى خاص و عام ، جزء روزنامه‌ها مىشوند . مثل سفاهت‌هائى كه آن اجزاى پارلمنتان پارسال در سياحت شوشتر كرد كه هيچ ديوانه‌اى نمىكرد .\r\n\r\nپيوست\r\nرقعهء ميرزا على محمد خان را ديدم . حقيقت ، درجهء امير نويان به آن نمىارزد كه مثل عزت الله شخصى ، فرمان درجه را بردارد ببرد دار الطباعه كه ، من داراى اين درجه و امتياز شدم و روزنامه درج كند . سال‌ها است متصل آقا باقر را سرتيپ اول و جميع حكام را امير تومان مىنويسند . به من كه مىرسد ، يا ابلاغ حضرت اجل را بفرستد ، يا فرمان را ببيند ! بيزارم از چنين طبعى . مثل آن‌كه جناب قوام الدوله با آن همه مناسبات با من و سعد الملك ، بعد از قرن‌ها كه يك فرمان از اولاد او براى من و سعد الملك صادر شد و آن هم‌چنين فرمانى است كه قرن‌ها در دفتر قنسولگرى انگليس ضبط خواهد بود ، سعد الملك را « امير الامرا » بدون « جناب » نوشته است و مرا « جناب فخامت‌نصاب » . مردم مرغ تمام اهل عالم‌اند ، خروس من و سعد الملك .\r\n\r\nسه‌شنبه 10 جمادى الاول 1308 قمرى\r\nهو فرزند جان جنرال گردون « 89 » در ناصرى به حيدر على خان سرتيپ و احمد خان ، از من اظهار دلتنگى كرده بود كه من از جانب وزيرمختار ، دو دست ساعت يادگار به نظام السلطنه داده‌ام ، او رد كرده است ؛ من صاحب اين شئونات هستم ، خلاف\r\n\r\n\r\n","description":"","footnote":"\r\n( 89 ) - ژنرال توماس . ا . گوردن از اعضاى هيأت‌مديرهء بانك شاهنشاهى .\r\n","page_name":" 423 ","page_number":79},
  {"content":"\r\n\r\nاحترام به من و وزيرمختار شده است . جواب دادم كه ، اگر احترام به مأمورين و مسافرين دولت انگليس كرده‌ام ، شخصى نبوده است كه مجازات داشته باشد ، حكم دولت به توجه خودم بوده است و بنا به امتثال امر حضرت وزير اعظم كرده‌ام . علاوه بر آن ، در ملت ايران رسم نيست كه ميزبان از مهمان خودش ، هديه و تعارف قبول كند . در ملت ما معنى اين عمل آن است كه عوض مخارج مهمانى را گرفته باشم . يادگار وزير مختار براى من بايد يك دانه عكس خودش باشد . من خان بختيارى و نايب الحكومه دزفول و سركرده سوار نبودم كه ساعت و تفنگ براى من بفرستند . فرضا اگر اولياى دولت انگليس هم از جانب دولت مىخواستند به من تعارفى كرده باشند ، در غير اين موقع كه شما مهمان من بوديد ، به توسط سفارت بايد خدمت جناب اجل اشرف افخم وزير اعظم كه رئيس من است ، بفرستند كه ايشان براى من بفرستند . خلاصه ، جواب حسابى شنيد و ساكت شد ؛ ولى دور نيست تفصيل را به حضور بندگان حضرت اجل اشرف افخم روحى فداه اظهار كنند . شما همين تفصيل را عرض كنيد . من از اول سال ، از آمدن اميرال « 90 » و صاحب‌منصبان الى حال از زغال جهاز و مأكول و مشروب و انعام و خلعت ، هزار [ و 
  ] پانصد تومان متجاوز خرج آن‌ها كردم براى حفظ شأن دولت و آبروى حضرت اجل اشرف كه آقاى من است . چه احتياجى دارم كه به يك ساعت دويست تومانى تضييع كنم . از اول عمرم يك ساعت نقرهء مكعب در بغل دارم ؛ گويا براى وارثم هم بىعيب بماند . يك جو شأن و آبروى آقا و ولينعمت خودم را به صد هزار تومان برابر نمىكنم . رنجش و خوشحالى آن‌ها هم ابدا براى دنيا و آخرت من نه سود دارد نه زيان .\r\nالبته مراتب را به عرض برسانيد كه در پذيرائى و احترام و خرج ، نقدا و جنسا فروگذار نشده است ؛ خاطر مباركشان آسوده باشد .\r\n\r\nچهارشنبه 14 شعبان 1308 قمرى\r\nهو فرزند جان مراسلات مورخهء 23 شهر رجب شما رسيد ، بهترين مطالب او صحت وجود مسعود سركار عليه حاجى بىبى دامة اقباله و آقاى سرتيپ و خودهايتان بود و زياده از حد اسباب مسرت و تشكر شد . باقى مطالب را به جهت آن‌كه ديگر وصلتى به من نخواهد داد ، لازم نيست جواب بنويسم . چنانچه دو سه چاپار است كه خودم را آسوده كرده‌ام . چيزى كه جواب لازم دارد ، فقرهء حساب است . ما با ايلخانى بختيارى دو فقره حساب داريم و هريك از آن دو فقره ، چند اختلاف بهم مىرساند كه تمام جهات اختلاف را هم به شرح و بسط ، در ذيل و حاشيه و تحت سياق نوشته‌ايم . يكى حساب ماليات و ساير وجوه طايفهء بختيارى و آنچه جزء عمل عربستان ابواب‌جمعى دارند به انضمام هزار و دويست و پنجاه تومان ساير وجوه است كه مكرر صورت فرستاده‌ام . و از آن بابت ،\r\n\r\n\r\n","description":"","footnote":"\r\n( 90 ) - كذا . منظور آدميرال مىباشد .\r\n","page_name":" 424 ","page_number":80},
  {"content":"\r\n\r\nبه همه جهت شش هزار تومان ، ايلخانى از طريق اصفهان براى شما فرستاده است و هزار و سيصد تومان حاجى ابراهيم در عربستان داده است و باقى او به انضمام پانصد تومان علفچر ، هشت هزار و كسرى تومان مىشود . حساب ديگر ما فقرهء ماليات چهار محال است كه فردا آن را هم مكرر به اقسام مختلف براى شما فرستاده‌ام . در صورتى كه تمام مواجب سوار را بر خرج شما بنويسم ، قريب 500 تومان آن‌ها باقى است . با اين وضع دولت ، خلاف عقل است كه من مواجب سوار را از ماليات عربستان بدهم و مقروض حضرت و الا شوم ، و از آن‌طرف هم چهار و كسرى تومان از ايلخانى طلب داشته باشم .\r\nهم ايلخانى از من برنجد و بگويد : من دلم نمىخواهد به سوار بختيارى مواجب بدهم ؛ نظام السلطنه چه دليل دارد كه حكما ماليات مرا از من دستى مىگيرد و مواجب سوار مرا خودش مىخواهد بدهد ؟ از اول برقرارى اين سوار كه 22 سال قبل از اين است ، الى حال ، همه وقت تمام مواجب اين سوار به خرج ماليات چهار محال آمده است ؛ امسال اين بدعت را نظام السلطنه مىخواهد بگذرد . فرضا برات سوار به اسم عربستان هم توشيح خورده باشد ، باز ايلخانى از بابت عربستان به‌قدر 8 هزار تومان مقروض است .\r\nمواجب سوار را هم من حوالهء بدهى ايلخانى بكنم از بابت ماليات بختيارى كه جزء عربستان است ، آن‌وقت بر باقى چهار محال معادل آن برات مىافزايد و تفاوت ندارد . به قول عوام ، دو لنگه يك خروار است .\r\n\r\nشنبه 27 ذيقعده 1308 قمرى\r\nفرزند مكرم من پاكت مورخهء سيزدهم رسيد ، از سلامت شماها مسرت حاصل كردم . بعضى از مطالب هم دريافت شد . مطلبى كه جواب لازم داشته باشد نبود ، جز آنكه حالا در واقع من و شما همگى بايد انتظار ورود جناب آقاى سعد الملك را داشته باشيم « 91 » كه انشاء الله به سلامتى بعد از ورود ، به اجتهاد و سليقهء خود هرقسم تصرفى كه در امور لازم است بفرمايند . على الحساب چون يك روز طى تلگراف عرض كردم كه ، تمسك بنادر را داده‌ام به جناب سعد الملك مىآورد ، احتياطا قبل از ورود ايشان ، تمسك را نزد شما فرستادم . چون اين فظهء غليظه حالت لجاج و اصرارش را مىدانم ، محتمل است هنوز از اسب پياده نشده است ، بفرستد و مطالبهء تمسك را بكند ؛ اسباب معطلى فراهم نيايد . انشاء الله تعالى ظن غالب است كه جناب معظم‌له هم تا عيد غدير وارد بشود . در اصفهان بطور يقين ، چهار پنج روز زيادتر توقف نمىفرمايد . تمام اصرار من در آمدن او ، براى آن دو سه ماهى است كه بايد بروم بنادر و بر سبيل حتم انشاء الله اگر زنده بمانم ، بايد در شهر ربيع الاول بروم و اقلا رفتن و مراجعت سه ماه طول بايد\r\n\r\n\r\n","description":"","footnote":"\r\n( 91 ) - سعد الملك بواسطه فوت زنش اجازهء مرخصى گرفته و به تهران رفت . نظام السلطنه در همين سال به اصرار اتابك بجاى وى حكومت بنادر را قبول كرد . اين مسئله در ضمن خاطرات حسين قلى خان مندرج در باب نخستين ، مفصلا مورد بحث قرار گرفته است .\r\n","page_name":" 425 ","page_number":81},
  {"content":"\r\n\r\nبكشد ؛ به جهات عديده لازم است ، بل واجب . در اين دو سه ماه كه خودم نيستم ، اگر حاجى عبد الله خان باشد ، علاوه بر كار خارجه ، از كارهاى داخله هم مطمئن مىشوم .\r\nدر باب اغتشاشات عربستان ، هرگز اعتقاد به اخبار دار الخلافه نداشته باشيد . عربستان تا ورود حاجى شهاب « 92 » ، كمال بىنظمى را داشت ، ولى بعد از اين‌كه وارد شد و خبر موافقت حاكم لرستان و آمدن او را هم شنيدند ، مردم آرام گرفتند . ديگر آن رسوم سابق كه مردم حالت تمرد و سركشى داشته باشند ، در مردم باقى نيست . فرضا هرگاه سوء تدبيرى هم بشود ، فورا تغيير مىدهند ؛ چندان صاحب عزم و مستبد به رأى نيستند .\r\nوانگهى به حكم تجربه ديده‌ام كه كارها را طبيعت اصلاح مىكند و هيچ چيز شرط هيچ چيز نيست . بعد از اينكه بنا شد فارس و خراسان را صاحب ديوان « 93 » به آن بىكفايتى راه ببرد ، بينى و بين الله حاجى شهاب براى عربستان سبقت به او دارد .\r\nدر عمل غواص و مواجب‌ها توجهى بكن كه انشاء الله زود بگذرد ؛ به علت آن‌كه مىخواهم براى مدد معاش احمد خان بيچاره تعهد محلى بكنم . البته مسبوق هستى كه مشار اليه استدعاى آمدن تهران و استعفا از اين خدمت كرده كه در تلگراف قبول شد .\r\nبعد جناب سعد الملك به من فرمودند كه ، در تلگراف عرض بكن از بابت پريشانى و كمى مواجب است ، حيف است كه او را احضار بفرمائيد . من عرض كردم ؛ جواب رسيد ، هرچه صلاح مىدانى بكن ، تفاوتى براى كمك خرج او مرحمت مىشود . حالا اگر باز دو سه ماهى بگذرد ، به كلى كهنه مىشود . شما محض رضاى خدا همين‌قدر كه مواجب اجزاء خودمان رد و قبولش معلوم شد ، فورا تلگراف بكن كه من براى احمد خان عريضه بنويسم و اگر بلامحل قبول نكردند ، آن‌وقت بايد تعهد محل آن را بكنند . خبر علاء الدوله « 94 » اسباب تحير شد ؛ بلكه قطع بر قرب زوال ارباب دادم . منتها درجه فرجى است ، خداوند رحم كند . مسلما ابتدا اين فقرات را ذخيرهء خاطر كرده و مىكند و منتظر اسباب و موقع و فرصت است . تا خواست خداوند چه باشد .\r\nجناب امين السلطنه « 95 » صورت ذخيره عربستان را از من خواسته بودند . اولا ، انشاء الله با پست آتيه آنچه را من بايد بفرستم ، خواهم فرستاد و آنچه در نزد مؤديان است ، قلمداد مىكنم . ولى كليتا تمام صورت‌ها را ميرزا اسمعيل كسرنويس دارد ، خود او به دار الخلافه آمده است . هرگاه تعجيل دارند ، از مشار اليه صورت بخواهند .\r\n\r\n\r\n","description":"","footnote":"\r\n( 92 ) - مقصود حاج غلامرضا شهاب الملك است . پس از سفر سعد الملك به تهران و مأموريت حسين قلى خان به حكومت بنادر ، شهاب الملك به حكومت عربستان رسيد . محمد حسن خان اعتماد السلطنه در تاريخ دوشنبه 5 رجب 1308 قمرى ، مىنويسد : « . . . صاحب ديوان حاكم خراسان شد . سيف الملك حاكم لرستان و بروجرد ، شهاب الملك حاكم عربستان . . . » لذا در زمان نگارش اين نامه چنان‌كه از خطرات نيز برمىآيد - حسين قلى خان در بوشهر بوده و حكومت بنادر را داشته است .\r\n( 93 ) - منظور ميرزا فتح على خان صاحب ديوان يا وزير نظام پسر دوم قوام الملك است .\r\n( 94 ) - منظور ميرزا احمد خان علاء الدوله پسر محمد رحيم خان علاء الدولهء اول است .\r\n( 95 ) - مقصود محمد على امين السلطنه است .\r\n","page_name":" 426 ","page_number":82},
  {"content":"\r\n\r\n\r\nپيوست اول صورت تلگراف امين السلطان به نظام السلطنه\r\nجناب جلالت‌مآب نظام السلطنه دامه اقباله در خصوص عمل برادر ميرزا محمود رئيس پست بوشهر ، سابقا تلگراف نموده به اطلاع مقابل او ، شرعا عمل را ختم نمائيد . حبس كردن برادر محمود لزومى ندارد . البته عمل آن‌ها را شرعا ختم نمائيد ، اطلاع دهيد .\r\nامين السلطان\r\n\r\nپيوست دوم جواب نظام السلطنه به تلگراف امين السلطان\r\nحضور بندگان اشرف افخم وزير اعظم مد ظله العالى از بابت برادر ميرزا محمود پستچى ، ده سال قبل كه فدوى به بنادر آمدم ، واسطهء ميرزا محمود بودم كه او را در پستخانه گذاشتم ؛ از حال آن‌ها از آن‌وقت اطلاع كامله دارم . خالوئى دارند كه سال‌ها است كه آن‌ها را راه برده و همه قسم رعايت و مهربانى كرده . تا ميرزا محمود حيات داشت ، احترام او را نگاه مىداشت . او كه فوت شد ، اين برادرش به علت بىعقلى با خالوى خود بهم زد و اختلاف حسابى داشتند . سعد الملك رجوع به اجلاس تجارتى كرد .\r\nشش ماه تمام اعضاى مجلس تجارت در حساب آن‌ها دقت كرده ، طورى كه مصلحت و مطابق حقانيت ديدند ، ختم كردند . سعد الملك بااينكه رعايت جانب او را داشت و واسطهء رفتن او به پستخانه بعد از فوت ميرزا محمود شده بود ، قرار تجار را متضمن خير و صرفهء او ديد و امضا كرد . در تغيير حكومت ، از بىعقلى چنين تصور كرد كه بتواند رشوه‌اى به فدوى بدهد و قرارى كه به اين‌همه زحمت سعد الملك و تجار دادند به هم زند . واسطه‌اى قرار داد و مبلغى تعارف معين كرد كه رجوع به مرافعهء شرعيه كنم ، قبول نكردم . وقتى مأيوس شد ، همان تجار را كه مسبوق به مطلب بودند ، واسطه قرار داد كه قرار سابق مجرى باشد و تخفيفى به او داده شود . خالوى بيچاره‌اش تخفيف را هم قبول كرد ، امرشان ختم شد . محض اينكه بعد هم ابدا نتواند حرفى بگويد ، سند مصالحهء شرعى از او گرفته است .\r\nبا اين تفصيل ، تشكى به حضور عالى را جهتى نمىداند . اگر در هرجزئى مطلبى كه در اين صفحه واقع مىشود ، فدوى اين‌قدر وقت حضرت عالى را تضييع نمايد ، ساير اهالى ايران مطالب مهمهء خود را چه وقت بهم خواهند رسانيد ؟\r\n\r\n","description":"","footnote":"","page_name":" 427 ","page_number":83},
  {"content":"\r\n\r\n\r\nضمائم بخش دوم\r\n\r\nشنبه 11 محرم 1307 قمرى از بوشهر : سعد الملك به تهران : رضا قلى خان\r\nهو نور چشم مكرم انشاء الله تعالى در كمال صحت و عافيت خواهى بود و كسالتى نخواهى داشت . احوالات مرا بخواهيد ، به حمد الله تعالى سلامت هستم ، كسالت مزاجى به هيچ‌وجه ندارم ولى هواى بوشهر در كمال حرارت است و تاكنون ابدا تغيير و تخفيفى ننموده ؛ اميد است تا آخر شهر حال تخفيف بكند و اعتدالى بهم برساند . در باب ناخوشى و با كه چندى قبل در بصره بروز كرده ، از آن روز تا حال از براى ورود مسافرين بصره ، در بوشهر قرنطينه گذاردم . كسانى كه از طرف بصره وارد مىشوند ، پنج روز قرنطينه مىشوند . به فضل الله تعالى الى حال كه مشغول تحرير اين مختصر هستم ، بالمره ناخوشى مزبور سرايت به بوشهر نكرده است . عموم مردم در كمال اطمينان به مشاغل خود مشغول و آسوده و راحت مىباشند . امورات عمال صياد همانطور هست كه ديده‌ايد و مىدانيد . تاكنون در بوشهر و اين صفحات ، اخبار تازه روى نداده است و شما هم انشاء الله تا وصول اين نگاشته ، مشغول محاسبات شده‌ايد و محاسبات ديوان را مفروغ خواهيد نمود . چون از طرف شما كاغذى نرسيده بود ، مطلب لازمى نبود .\r\n\r\nپيوست\r\nتعجيل در گذراندن محاسبهء ماضيهء گمركات و بندر بوشهر بنمائيد كه انشاء الله تعالى اين حساب به خوبى و خوشى بگذرد . صورت مخارج را دفترى نموده ، اسناد خرج بندر بوشهر را ممهورا از ميرزا ابوالقاسم بگيريد و وجه مخارج او را حواله كنيد كه بروات را از دفتر نگذرانند و به زودى كتابچهء مفاصاى بوشهر نوشته شده ، از دفتر خانهء\r\n\r\n","description":"","footnote":"","page_name":" 428 ","page_number":84},
  {"content":"\r\n\r\nمباركه بگذرد . محاسبهء گمركات ، متعلق به خود خزانه است ؛ ديگر دفتر لازم ندارد و خود كارگزاران خزانهء عامره ، چندان معطلى و گرفتارى ندارد . محاسبهء حاجى سيد محمد را زودتر مفروغ كنيد و اسناد را رد و بدل نمائيد كه ، اسناد خرج خزانه بدست بيايد . با اين پست ، حاجى ميرزا كريم كاغذى به من نوشته بود كه ، تنخواه شما را در اين مدت به‌جهت عدم احتياج به كارى نزده‌ام ، كه در تهران موجود است . به ملاحظهء اين‌كه تومانى يكصد دينار فرع را ندهد ، اين مسأله را دست‌آويز كرده است ؛ و حال آن‌كه خبر دارم پسر او در تهران ، اگر چهار كرور پول نقد داشته باشد ، در حجره ، بر خود نگاه نخواهد داشت . اين حركات حاجى ميرزا كريم مرا وامىدارد كه آنچه تنخواه در نزد مشار اليه جمع شد ، حوالهء حاجى سيد محمد بنمايم .\r\n\r\nشنبه 2 صفر 1307 قمرى از بوشهر : سعد الملك به تهران : رضا قلى خان\r\nهو نور چشما به حمد الله تعالى هواى بوشهر قدرى اعتدال پيدا كرده و جراحات و دمل‌هائى كه از حدت و حرارت هواى امساله حاصل شده بود ، فىالجمله ملتئم شده است . انشاء الله بعد از اين ، فصل خوبى و خوشى هواى بوشهر است . با اين پست ، مورخهء سلخ شهر محرم ، كاغذهاى تهران نرسيد ؛ زيرا كه پست مقررهء دار الخلافه ، در موقع حركت پست شيراز نرسيده بود ؛ لهذا از وضع حالات شما بىاطلاع ماندم . البته شما هم مشغول تفريغ محاسبهء ديوانى سند ماضيه و صدور اسناد خرج محاسبهء هذه السنه بوده ، غفلت نخواهيد كرد .\r\nاسناد خرج بنادر ، بطورى كه عاليجاه ميرزا ابو القاسم معين مىكند ، بدهيد و بروات اسناد خرج را صادر نمائيد . ضمنا از ميرزا على عزب دفتر و ساير اجزاء دفتر و غيره ، كسب اطلاعات لازمه نموده و از مخارج دفترى اسناد خرج اطلاع حاصل نمائيد ؛ البته بىفايده نخواهد بود . در مماشات خوش‌حسابى با مردم ، بخصوص با اجزاى خزانه ، حاجت به سفارش نمىدانم . با هرپست ، راپرت كارهاى خودتان را بنويسيد ، مطالب لازمه را تلگرافا اطلاع بدهيد و هرگاه مطلب فورى لازم مفصل هم باشد ، از پول تلگراف مضايقه ننمائيد .\r\n\r\nصفر 1307 از بوشهر : سعد الملك به تهران : رضا قلى خان\r\nنور چشما نوشتجات شما مصحوب پست مقرره رسيد ، از مطالب آن كما هو حقه\r\n\r\n","description":"","footnote":"","page_name":" 429 ","page_number":85},
  {"content":"\r\n\r\nآگاهى حاصل گرديد . چندى بود بواسطهء اشتهار ناخوشى در شوشتر كه به اختلاف روايت در بوشهر انتشار داشت ، كمال تشويش را از جانب جناب جلالت‌مآب اجل آقاى نظام السلطنه دامه اقباله داشتم ؛ و تلگرافا هم استفسار از سلامتى حالات حيات معظم‌له نموده بودم . بواسطهء اغتشاش سيم ، جوابى نمىرسيد ؛ تا آنكه به وسايل تلگراف خط بصره و اصرار در مطالبه جواب ، از سيم شوشتر تحصيل جواب كرده ، معلوم شد ناخوشى در شوشتر بوده و ليكن از روز نهم شهر صفر ، به كلى از تفضلات الهى رفع شده ، اثرى باقى نمانده و جناب معظم‌له هم در كمال استقامت مزاج ، مشغول ساختن پل مىباشند . ولى از همراهان هركدام به طرفى متفرق شدند ؛ ليكن به جهت اطفاء اين مرض دور نيست مجتمع شده باشند . براى بوشهر هم لله الحمد خوب شده است ؛ ناخوشى و مرض متفرقه هم كم شده است . زياده مطلبى ندارم .\r\n\r\nشنبه 9 رجب 1307 قمرى از بوشهر : سعد الملك به تهران : رضا قلى خان\r\nامسال نواب مستطاب و الا معتمد الدوله دامت شوكته ، نواب نوذر ميرزا را حاكم بهبهان كردند . شيطنت و فساد نواب نوذر ميرزا در حضور مبارك واضح است . پارسال حاكم دشتى و دشتستان بود و در غياب موكب همايون در سفر فرنگستان فتنه‌ها كرد ، عاقبت ما بين خوانين برازجان و رود حله و انكائى ده نفر را به قتل رساند . چنين آدمى را نواب مستطاب معتمد الدوله دامت شوكته ، حاكم بهبهان كردند . يقين دارد بواسطهء عداوتى كه نسبت به اهالى دشتستان و بندر ديلم دارد و دشتستان و ديلم هم همسايهء بهبهان هستند ، بناى فساد و اذيت اهالى آنجا را خواهد گذاشت . خودش و اهالى اين دو بلوك را آسوده نخواهد گذارد . بطورى كه نواب مستطاب و الا معتمد الدوله نداند ، من به عرض حضور مبارك رساندم ، تلگراف به نواب و الا معتمد الدوله بفرمائيد كه قدغن اكيد به نوذر ميرزا بفرمايند ، دست از فساد و اذيت اهالى بندر ديلم و دشتستان بردارد . چنانچه از اهالى اين دو بلوك تظلمى از بىعدالتى نواب نوذر ميرزا برسد ، فورا بايد او را از حكومت بهبهان معزول نمايند ؛ بلكه از ترس معزولى از بهبهان ، دست از فساد و تعدى بكشد ؛ و الا جمعى را به زحمت خواهد انداخت . لازم است خاطر بندگان حضرت مستطاب اجل اشرف را از اين واقعه مسبوق نمايند .\r\nحاجى غلام حسين تاجر معروف بندر ريگى ، طلبى از آقا رحيم ولد حاجى عبد النبى دارد ؛ هرقدرى كردم بلكه بطور قاعده آقا محمد رحيم اقدام به قطع محاسبهء حاجى غلام حسين كرده باشد ، نشد و باليوز هم حمايت از آقا محمد رحيم مىكند ؛ به خصوصيت و تعارف ، تفريغ محاسبهء حاجى غلام حسين را نخواهد كرد . شرحى اظهار و اين مطلب را به من نوشته بودند ، فرستادم از لحاظ مبارك بندگان مستطاب اجل اشرف روحى فداه\r\n\r\n","description":"","footnote":"","page_name":" 430 ","page_number":86},
  {"content":"\r\n\r\nبگذرانند . چنانچه رأى مبارك قرار بگيرد انجام اين مطلب را راجع به وزارت امور خارجه بفرمايند ، در اوقات مبارك خودشان صرف اين‌گونه كارهاى بىمعنى نشده باشد .\r\nچنانچه مقرر فرمودند كه رجوع به وزارت امور خارجه شود ، رقعه‌اى خطاب به وزير امور خارجه دامت اقباله بگيريد و اين كاغذ تشكى حاج غلام حسين را به وزارت جليله امور خارجه بفرستيد كه به سفارت انگليس بنويسد در بوشهر مجلسى تشكيل شود از تجار داخله و خارجه ، رجوع به محاسبهء ما بين آقا محمد رحيم و حاج غلام حسين بنمايد و چنان كه حضار مجلس تصديق به حقانيت هركه نمودند ، طرفين تمرد از اين تصديق ننمايند . حاج غلام حسين چون اطمينان از طلب خود دارد ، كمال تشكر را از تشكيل مجلس مركب از تجار داخله و خارجه خواهد داشت . البته در اين باب غفلت نكن . آقا محمد رحيم خيال دارد به زور باليوز حق اين بيچارهء فقير را بخورد ، حال آنكه تمام اهل بوشهر تصديق حقانيت حاج غلام حسين را مىنمايند .\r\n\r\nذيحجهء 1307 قمرى از عربستان : حسين قلى خان نظام السلطنه به تهران : ميرزا على اصغر خان امين السلطان\r\nتهران جواب نمرهء 5 حضور بندگان حضرت اجل امجد اشرف افخم وزير اعظم مد ظله العالى در باب حساب سنهء ماضيه اودئيل « 96 » ، همهء اسناد خرجى كه داشتم با پست ايفاد مىشود . مطالبى كه راجع به حساب بود ، در عريضهء سفارشى مستقيما چهارم ذيحجه بلاواسطه معروض داشته‌ام . بيست هزار تومان باقى اودئيل « 97 » عربستان است كه پانزده هزار تومان كه يك قلم بر ذمهء خوانين بختيارى است و مدتى است مأمور و محصل فرستاده‌ام ، از طرف اصفهان بفرستند . پنج هزار تومان ديگر كه باقى كل عربستان بود وصول شد و به بوشهر فرستادم ؛ سعد الملك برات تجارتى بخواهد بفرستد . انشاء الله هيچ وقت در خود استعداد و قوهء تفريط كردن و طمع در مال ديوان نديده و آبروى خود و رضاى خاطر عالى را بر صد هزار تومان ترجيح داده و خواهم داد .\r\n\r\n1307 قمرى از تهران : ميرزا على اصغر خان امين السلطان به عربستان : حسين قلى خان نظام السلطنه\r\nهو جناب جلالت‌مآب نظام السلطنه زيد مجده كتابچهء دستورالعمل از عرض\r\n\r\n\r\n","description":"","footnote":"\r\n( 96 ) - سال 1268 شمسى برابر پنج‌شنبه 18 رجب 1306 الى پنج‌شنبه 28 رجب 1307 قمرى و مطابق 21 مارس 1889 الى 20 مارس 1890 ميلادى .\r\n( 97 ) - مقصود ذيحجهء 1307 قمرى مطابق اسد 1269 شمسى ( بارس‌ئيل ) است .\r\n","page_name":" 431 ","page_number":87},
  {"content":"\r\n\r\nصحهء همايونى گذشت ، فرستاده شد . سرمشق شما همان كتابچهء جمع و خرج ، و داد و ستد يك سالهء شما به قرارى است كه در آن نوشته شده . بايد بعد از وضع مخارج و دستورالعمل ، باقى تحت كتابچه را كه به خزانهء مباركه ابوابجمع است ، به اقساط متساويه تا آخر ثور قسط به قسط به خزانه رسانده ، قبض سند خرج به جهت مفاصا حساب خودتان دريافت داريد .\r\nچنانچه از بابت اين باقى كه به خزانه جمع است دينارى مخارج قلمداد شود ، ابدا به خرج نمىآيد و از شما پذيرفته نخواهد شد . امين السلطان\r\n\r\n1307 قمرى از تهران : ميرزا على اصغر خان امين السلطان به عربستان : حسين قلى خان نظام السلطنه\r\nجناب جلالت‌مآب نظام السلطنه زيد اقباله موافق صورتى كه به اطلاع رضا قلى خان در خزانه نوشته شده ، سى هزار تومان سنهء ماضيه اودئيل شماست . در صورتى كه مخارج پل شوشتر را كه قبول نشده همين‌طور مانده و بعضى مخارج قلمداده شما هم ، اسناد ملاحظه نشده است . بعد از وضع اين‌ها ، اين مبلغ باقى است كه تاكنون تنخواه نفرستاده‌ايد ؛ سند خرج آن‌ها را كه قلمداد نموده‌ايد نفرستاده‌ايد ؛ آدمى هم در تهران نداريد كه بتوان در اين فقرات با او گفتگو نمود ؛ تكليف خزانه معلوم نيست . يا خود شما حاضر شويد پاى تلگراف در اين فقرات گفتگو نموده ، قرار آن داده ، يا آدم بقاعده معين كنيد كه براى انجام كارهاى شما حاضر باشد . تنخواه ديوان را معوق گذاشتن صحيح نيست .\r\nاز خزانه هرساعت پول مىخواهند و بايد قرض نمود . شما از بابت پارساله مبالغى هنوز نرسانيده‌ايد . در صورتى نمىبايد با شما سختى كرد كه توشه حسابى را از دست ندهيد ، اگر سند خرج داريد ، چرا تا به حال نفرستاده‌ايد . پول . . . « 98 » هم كه سىهزار تومان است زود بفرستيد . امين السلطان\r\n\r\n1307 قمرى از تهران : ميرزا على اصغر خان امين السلطان به عربستان : حسين قلى خان نظام السلطنه\r\nهو الله سواد سه طغرى ملفوفهء بندگان حضرت اجل كه به جهت فرزندى رضا قلى خان فرستاده مىشود :\r\nملفوفه در باب پل كه شروح مفصله از زحمات خود و مباشرين نوشته بوديد ،\r\n\r\n\r\n","description":"","footnote":"\r\n( 98 ) - يك كلمه خوانده نشد .\r\n","page_name":" 432 ","page_number":88},
  {"content":"\r\n\r\nاستحضار حاصل گرديد . چنين نيست كه من از زحمات شما در آن نقطه بىخبر « 99 » باشم يا قدر زحمات شما را ندانم . ليكن از قضاياى اتفاقيه و مقتضيات تقدير به هيچ‌وجه به كار دولت نخورد و معدوم شد . ليكن بايد حالا شما واضح بنويسيد چقدر پول مخارج است كه بايد قبول شود تا من هم عرض و استدعا كنم ، شايد تفضلى بشود .\r\nملفوفه در باب سى هزار و پانصد تومان بنائى كنار كارون ، از تفصيلى كه نگاشته بوديد مستحضر شدم ، صحيح است . نصف به خرج اودئيل « 100 » و نصف به خرج بارس‌ئيل « 101 » مىآيد . خزانه قبول خواهد كرد . مجددا زحمت مىدهم ، در جزو اين بنائىها ، گمركخانه هم در پهلوى عمارت صاحبقرانيه بايد ساخته شود كه متضمن منافع است ، البته آن را هم بسازيد و كل ابنيه را زود تمام نمائيد .\r\nملفوفه ساير مخارجى را كه بدون جزو اظهار نموده بوديد ، درست معلوم نبود كه جواب صريح بنويسم . جزو آن مخارج را هم صورت و سند بفرستيد ، حكمش داده خواهد شد .\r\n\r\nصفر 1308 قمرى از عربستان : حسين قلى خان نظام السلطنه به تهران : ميرزا على اصغر خان امين السلطان\r\nتهران ، جواب نمرهء 41 دولتى است :\r\nحضور مبارك بندگان حضرت اجل امجد اشرف افخم وزير اعظم مد ظله العالى كتابچهء دستورالعمل زيارت شد . تمام آرزوى اين غلام آنست كه مخارجى علاوه بر اين كتابچه ، اولياى دولت عليه حواله نفرمايند ، زيرا كه به اين زحمت ماليات را از عربستان ، چاكر وصول مىكنم و به مصارف متفرقه مىرود و عايد خزانهء عامره نمىشود ؛ در واقع فدوى به هدر مىرود و اسباب روسياهى هم مىشود . و خرجى كه در كتابچه منظور نشده است يكى تتمهء بنائى كنار كارون ، كه پانزده هزار تومان آن در اودئيل خرج شده بود و پانزده هزار ديگرش را هم حسب الامر از اول سال مشغولند و به موجب عرضى كه كرده بودم ، تا غرهء ربيع الاول تحويل مأمورى كه از دولت بيايد خواهم داد « 102 » . يكى هم مخارج حمل قسط است از شوشتر الى بوشهر . هرگاه به همان قرار حكم سابق هزارى شانزده تومان مقرون به صرفه دولت است كه اذن مرحمت شود ، و الا به كمپانى لنج حكم شود كه در شوشتر تنخواه را بگيرند و در دار الخلافه بپردازند . يك فقره هم قيمت\r\n\r\n\r\n","description":"","footnote":"\r\n( 99 ) - در اصل : نباشم .\r\n( 100 ) - سال 1268 شمسى .\r\n( 101 ) - سال 1269 شمسى .\r\n( 102 ) - در شهر رجب سنهء 1308 هجرى فرمانى از سوى ناصر الدين شاه صادر و عباسقلى خان سرتيپ مهندس مأمور رسيدگى به اين كار شد . اين فرمان در ضمن اسناد ضميمه مندرج گشت .\r\n","page_name":" 433 ","page_number":89},
  {"content":"\r\n\r\nجنس سيورسات قشون است كه در تحت كتابچه فاضل افتاده است و به اختلاف نقاط ، همه ساله به قيمت عادلهء روز گرفته‌اند و در هذه السنه هم تا هذه الساعه گرفته‌اند ، براى بعد تكليف مأمورين و اين غلام معين شود . بجز اين سه فقره چيزى در كتابچه متروك نمانده است و اين چاكر هم تا از جانب اولياى دولت ابدفرجام حكم سخت مؤكد نشود ، دينارى به هيچ مصرفى نخواهد رسانيد . خاطر عالى آسوده باشد . هيچ عاقلى راضى نيست كه خدمتش مكتوم و مبهم بماند ، پولى كه به اين اهتمام و زحمت وصول مىكند ، عمر و زيد ببرند و به مصارف متفرقه برسد و اجزاء خزانه راضى و خوشنود نباشد . بعد از وضع اين سه فقره كه عرض شد و پانزده هزار تومان مساعده ، از اول ثور قسط متساوى بسته شود ، تا آخر ثور آتيه ماه به ماه قسط را بدون يك ساعت تعويق مىرسانم . انشاء الله تعالى .\r\n\r\nسه‌شنبه 15 صفر 1308 قمرى از عربستان : حسين قلى خان نظام السلطنه به تهران : ميرزا على محمد خان معتمد السلطان رئيس دار الطباعه\r\nهو روحى فداك مدتى است كه ترك اظهار محبت و و داد فرموده‌ايد ، رقيمه‌اى مرقوم نداشته‌ايد . از سركار منتظر نبودم كه دوستان واقعى را فراموش كنيد و اقلا ماهى يك مرتبه يادى نكنيد . يقينا بجز كثرت مشغله ، جهتى ندارد . انشاء الله مزاج شريف به صحت و عافيت باشد ، فراموشى دوستان سهل است .\r\nسابقا اين مطلب را مكرر خواهش كردم كه ، در روزنامجات دولتى در ذيل اسم عربستان ، آن مضمون مخصوص كه « امورات اين ولايت از حسن توجه و مراقبت فلان كس منظم است » الى آخر را متروك داريد ؛ فقط اگر مطلب تازه‌اى كه قابل ذكر باشد در عربستان واقع شود ، در روزنامه درج كنيد . باز قبول اين خواهش را نفرموديد . حالا مخصوصا سركار را به نمك مبارك بندگان اعليحضرت قدر قدرت اقدس شاهنشاهى روحى فداه و به حق سوابق دوستى و صفا و محبت و وفا قسم مىدهم كه به كلى اين فقره را موقوف كنيد . اگر با من محبت و دوستى داريد ، البته بايد ميل و رضايم را ملاحظه كنيد . خواهشم اين است كه هروقت در اين صفحه مطلب تازه‌اى واقع مىشود ، بدون زياد و نقصان در روزنامه مندرج شود . و الا لزومى ندارد كه اسم عربستان در رديف ساير ولايات باشد . انشاء الله اين خواهش مؤكد به قسم مقبول خواهد شد و بعد از اين هم فراموشى را كمتر و رقيمه‌نگارى را بيشتر خواهيد نمود . همه وقت مترصد اطلاع از حالات و منتظر وصول رقيمجات شما هستم . زياده زحمت نمىدهم .\r\n\r\n","description":"","footnote":"","page_name":" 434 ","page_number":90},
  {"content":"\r\n\r\n\r\nرجب 1308 قمرى از تهران : ناصر الدين شاه به عربستان : حسين قلى خان نظام السلطنه\r\nسجع مهر : ناصر الدين شاه قاجار السلطان بن السلطان\r\nجناب مجدت و فخامت‌نصاب نظام السلطنه حكمران عربستان و بختيارى ، به شمول مراحم خاطر خطير خديوانه معزز و مباهى بوده ، بداند چون براى بازديد و رسيدگى عمل بنائى امكنه دولتى صفحهء عربستان ، از محمره و بندر ناصرى و غيره يك نفر مأمور صديق درستكار با بصيرت لازم بود كه از ركاب نصرت انتساب اقدس شهريارى مأمور گرديده ، آنچه در آنجاها بنائى شده است در نهايت دقت بازديد كرده ، صورت صحيح را بدون اين‌كه دينارى از مال ديوان حيف و ميل شده باشد ، آورده به عرض رساند ، عليهذا مقرب الخاقان عباسعلى خان سرتيپ مهندس كه از تربيت‌يافتگان دربارى است و بصيرت تمام در عمل بنائى دارد و به هرخدمتى هم كه در اين مدت مأمور گرديده است ، طرز صداقت و درستكارى خود را در پيشگاه حضور باهر النور همايونى ظاهر ساخته و كاملا از عهدهء خدمات مرجوعه به خود برآمده است ، مأمور و روانه فرموديم . مىبايد پس از ورود مشاراليه و آگاهى از منشور قدر دستور شاهنشاهى تمام بنائى محمره و كنار رودخانه كارون و ساير امكنهء دولتى را مفصل تحويل مشاراليه داده كه با كمال دقت بازديد و رسيدگى نموده ، صورت صحيح آن را به دربار معدلت‌مدار ملوكانه آورده كه تخمينا مخارج آنجا معلوم بوده ، از آن قرار ، ديوانيان عظام مخارج بنائى و راه سازى را پذيرفته ، به خرج مفاصا حساب عربستان منظور دارند . البته حسب المقرر معمول نموده از عهده شناسند . شهر رجب 1308 .\r\nتبصره : تمامى نامه‌هاى باليوزگرى انگليس در خليج فارس ، بر كاغذ مارك‌دار  British Residency Persian Gulf  و به دو زبان فارسى و انگليسى نوشته شده است . صفحات دوم نامه‌ها داراى مهر « باليوز دولت انگليس در خليج فارس » است . در پايان متن انگليسى نيز آمده :\r\n Offg : Political Resident Porsian Gulf \r\nدر پشت برخى نامه‌ها نيز مهر مربع « باليوزگرى دولت بهيهء قيصريهء انگليس .\r\nخليج فارس » زده شده است . نامه‌هاى پنج‌شنبه 1 شعبان و سه‌شنبه 17 شوال 1308 قمرى نيز فاقد متن انگليسى هستند و فقط به زبان فارسى نگاشته شده‌اند . اغلاط متن اين نامه‌ها را كه بيشتر در ثبت اسماء فرنگى به الفباء فارسى رويداده است ، به صورت اصلى نگاهداشتيم .\r\n\r\n","description":"","footnote":"","page_name":" 435 ","page_number":91},
  {"content":"\r\n\r\n\r\nپنج‌شنبه 1 شعبان 1308 قمرى از : باليوزگرى دولت انگليس در خليج فارس به : حسين قلى خان نظام السلطنه امير تومان حكمران بندر بوشهر و بنادر خليج فارس و كل گمركخانه‌هاى بنادر\r\n1891 نمره 24 فى 12 شهر مارچ 91 از بندر لنگه\r\nفى 12 شهر مارچ 91 رپورت\r\nبعد از سلام با كمال احترام عرض مىشود ، بالنسبه به رپورت جان‌نثار نمره 23 مورخه 11 شهر مارچ 91 در جهاز ميل مسمى عربيا از بوشهر عاليجاه مستر وبت صاحب سپرد تند پوست افيس خليج فارس وارد بندر لنگه گرديد . بعد از اسماع از وقوع دوزدى در پوست افيس ، خواهش فرمود از جان‌نثار كه مجددا از نايب الحكومه بندر لنگه خواهش تعيين چند نفر سرباز براى محافظت پوست افيس شود و خدمت آن صاحب اختيار هم عرض شود . در اين باب به موجب خواهش صاحب معزى اليه مجددا از نايب الحكومه ، خواهش شد ، جواب داد كه خدمت جناب فخامت‌نصاب سعد الملك عرض مىنمايد ، هرقسم جواب برسد اقدام خواهد كرد در تعيين سرباز . ولى قرار شد با نايب الحكومه كه اشخاصى كه از جانب حكومت شب‌ها در بازار مأمور محافظت بازار مىباشند پوست افيس [ را 
  ] هم در نظر داشته باشند . تا رسيدن جواب از جناب سعد الملك درين باب به عاليجاه دوبت صاحب اطلاع داده شد ، جهت اطلاع آن صاحب اختيار به عرض رسانيد ، ديگر آن صاحب اختيار مختارند . زياده جسارت نمىشود ، و السلام .\r\nحرره فى 12 شهر مارچ سنه 1891 غره شعبان 1308\r\nصحيح الاقل محمد امين بن بدر\r\n\r\nسه‌شنبه 17 شوال 1308 قمرى از : باليوزگرى دولت انگليس در خليج فارس به : حسين قلى خان نظام السلطنه امير تومان حكمران بندر بوشهر و بنادر خليج فارس و كل گمركخانه‌هاى بنادر\r\nاز بندر لنگه 1891 نمره 44 فى 26 شهر مى 91 رپورت\r\nبعد سلام با كمال احترام عرض مىشود ، بالنسبه به رپورت جان‌نثار نمرهء 23 سنه 91 مورخهء 11 شهر مارچ در باب وجهى كه از پوست افيس دولت بهيه قيصريه در بندر لنگه دوزدى شده بود ، هروقت پوست ماستر در وكالت‌گرى مطالبه وجه مسروقه\r\n\r\n","description":"","footnote":"","page_name":" 436 ","page_number":92},
  {"content":"\r\n\r\nمىنمايد و از نايب الحكومهء بندر لنگه مطالبه مىشد ، وعده دادن وجه و ترتيب در مقدمه مذكور مىداد . تا اين ايام كه نايب الحكومه جديد رسيد ، مطالبه شد و جواب داد كه به جناب فخامت‌نصاب نظام السلطنه حاكم بوشهر اطلاع مىدهد ، هرقسم جواب و دستورالعمل برسد رفتار مىشود . محض اطلاع به عرض رسانيد ، ديگر آن صاحب اختيار مختارند . زياده جسارت نمىشود ، و السلام . فى 17 شهر شوال سنه 1308\r\nصحيح الاقل محمد امين بن بدر\r\n\r\nشنبه 28 شوال 1308 قمرى از : باليوزگرى دولت انگليس در خليج فارس به : حسين قلى خان نظام السلطنه امير تومان حكمران بندر بوشهر و بنادر خليج فارس و كل گمركخانه‌هاى بنادر\r\n1891 نمره 200\r\nهو\r\nجناب جلالت‌مآب فخامت و مناعت نصابا ، دوستان استظهارا ، معظما ، مفخما ، محترما ، مهربانا محترما لفا ارسال خدمت مىدارد ، سواد راپورت‌هائى كه از عاليجاه وكيل باليوزگرى دولت بهيه قيصريه انگليس مقيم بندر لنگه رسيده است به دوستدار از بابت سرقتى كه چندى قبل در پستخانهء بندر مزبور واقع شده . لهذا محبت فرموده احكام لازمه در آن باب صادر فرمايند به جهت حصول تنخواه مسروقه يا قيمت آن به طريق رسم معمول . زياده مصدع اوقات فرخنده ساعات شريف نگرديد . تحريرا فى 28 شهر شوال المكرم سنه 1308 .\r\n\r\nچهارشنبه 10 ذيقعده 1308 از شيراز : سعد الملك به تهران : رضا قلى خان\r\nهو نور چشما كاغذ 27 شما رسيد ، از سلامت حال شما مشعوف و مسرور شدم .\r\nشرحى در باب صدور برات سند خرج عربستان نوشته بوديد ؛ آفرين بر شما . خداوند سلسله‌اى را كه اقبال مىدهد ، كوچك و بزرگ و طايفه و سلسله اتفاق بهم مىرسانند و بزرگتر خودشان را لازم الاطاعه مىدارند . اميدوارم از اين سبك و سليقه ، من و شما ندامت حاصل نكنيم . اين پيرمرد بيچاره كه امروز رياست ما را دارد ، بايد طورى كرد كه از ما رنجش حاصل نكند . و اگر ممكن بود عمل پل هم در اين موقع مىگذشت ، خدمت بزرگى به جناب جلالت‌مآب نظام السلطنه كرده‌ايد . مخارج هم هرقدر بشود ، مضايقه\r\n\r\n","description":"","footnote":"","page_name":" 437 ","page_number":93},
  {"content":"\r\n\r\nنداشته باشيد . اگر در اين وقت اين كار به جائى نرسد ، بعدها ، به جائى نخواهد رسيد ؛ بلكه به كلى از ميان خواهد رفت . اميدوارم تا ورود من ، مرا از فقره مخارج پل آسوده كنيد .\r\nاخبارات تهران را اجمالا نوشته بوديد ، مستظهر شدم . اغتشاش فارس در تزايد است ، خاصه يزدىها ، بخصوص ابواب‌جمعى قوام . حاكم و محكوم تمام متحيرند .\r\nركن الدوله مرد فارس نيست . تا آخر سال بىنظمى فارس بالاتر از بىنظمى لرستان مىشود . با اين پست ، يكى از محارم حضرت و الا ، حكايت حكومت ركن الدوله و اغتشاش لرستان را نوشته بود . از قرارى كه نوشته بود ، حسين قلى خان والى ، جمعى را محرك ياغيگرى شده ، يازده نفر از صاحب‌منصب و غيره ، سوار مهديه و منصور كشته‌اند .\r\nصحت و سقم او را شما بهتر مىدانيد . البته از هرقبيل اطلاعات صحيح بهم برسانيد ، به جناب جلالت‌مآب بنويسيد ، ضرر ندارد .\r\nنقشهء عمارت را كه فرستاده بوديد رسيد . رسيدگى كردم ، خيلى تغيير و تبديل دارد . چون خودم آمدنى هستم ، تحريرا نمىتوانم ملتفت كنم . عجالتا تكليف شما اين است : حاجى شعبانعلى را بخواهيد ، تخمين مخارج اين بنائى چه مىشود و مىتواند تعهد كند تا اوايل برج قوس اين بنائى را به اتمام برساند يا خير ؟ ثانيا منتهى با چهار هزار تومان مىتواند به اتمام برساند يا اينكه اگر دست به كار زديم ، از ده - دوازده خواهد گذشت ؟ در صورتى كه از اين دو فقره اطمينان حاصل كرديد ، هزار تومان الى هزار و پانصد تومان مصالح از آجر و گچ و آهك از كوره‌پز معتبر خريدارى كنيد . هرقدر ممكن است ، تا ورود من از مصالح را بياورند ، در يكى از حياطها بريزند كه همين كه دست به كار بنائى زديم ، براى مصالح معطل نشويم .\r\nعجب حكايتى است وضع اهل فارس با من ! از روز ورود من تا حالا دقيقه‌اى منزل من خلوت نشده است كه بتوانم به كار خودم برسم . بايد شكر كرد خداوند اين عزت را سرد نفرمايد . شاهزاده يك روز در بازديد آمده ، يك روز هم ناهار مهمان شد ، خيلى هم تملق گفت .\r\n\r\nشنبه 4 ذيحجهء 1308 قمرى از بوشهر : حسين قلى خان نظام السلطنه به تهران : على اصغر خان امين السلطان\r\nهو عرض اول تنخواهى است كه به جهت مصرف پل تحويل حاج استاد على معمار شد و قبض الواصل داده است . اين غلام اگر خدمت كردم و از جان گذشتم و در آن اشتداد مرض و با كه پدر ، نعش اولادش را و مادر ، دختر مريض را گذاشت و فرار كرد ، خودم و پنجاه نفر اجزاء و نوكرى كه داشتم ، از جان گذشتيم و در زير چادر ، روز و شب در پهلوى عمله و بنا خوابيديم . قهرا و قسرا نگذاشتم احدى از آن عمله و\r\n\r\n","description":"","footnote":"","page_name":" 438 ","page_number":94},
  {"content":"\r\n\r\nاسباب كار ، متفرق شوند و مردم مثل برگ درخت در خزان از ناخوشى افتاده ، فرصت غسل و كفت نمىشد . هرقدر صاحب‌منصبان ديوانى اجماع كردند كه اين ثبات و لجاج خلاف عقل است و به خرج ديوان نخواهد رفت ، ثمر و نتيجه نخواهد داشت ، در صورت چنين بلائى تكليف مرتفع است ؛ جواب دادم كه ، چون مىدانم اين عمل پيشرفت ندارد و من براى حفظ جانم تقصير و بدنامى را برخود وارد نمىآورم و تا جان در تن دارم ، بايد پادارى و ثبات كنم . علماى بلد نوشتند كه ، توقف تو ، و مردم را اجبار به توقف كردن ، شرعا فعل حرام است ؛ نپذيرفتم . جميع اين فقرات بىاجر و هدر و فنا شده ؛ عرض ندارم ، شاكرم . پولى را كه به حكم دولت به جهت مصرف دولت روزبروز در حضور چهار هزار نفر نوكر ديوان و اهل بلد داده‌ام ، به چه عنوان و صيغه و اسم ، به خرج حساب منظور نمىشود ؟ پلى كه مرحوم آقا طاب ثراه و حضرت عالى بر رودخانه بستيد ، چرا آخر شكست ؟ پل منجيل كه مرحوم حاج ملا رفيع بست ، چرا آب برد ؟ مرحوم محمد على ميرزا در عرض نه سال كه اين سد را بست ، چهار دفعه بعد از اتمام ، به كلى از ريشه كنده شد . پل دالكى را در فارس ، چند دفعه آب از بنيان كند . جسر بغداد را به دفعات آب بريده و شكست و نصف بغداد را خراب كرد . شوشتر خانهء موروثى و ملك زرخريد چاكر نبود ، مملكت دولت است . دولت خواست تعمير كند ، پيشرفت نكرد .\r\nسد مباركهء ناصرى حويزه كه ابتدا مرحوم احتشام الدوله هشتاد هزار تومان خرج كرده بود ، بعد عيب كرد و مرحوم حشمت الدوله قريب بيست هزار تومان تعمير كرد ، حالا كجا است ؟ چه حالت دارد ؟ فدوى از ابتدا صعوبت اين كار را مىدانستم ، چندين دفعه استعفا كردم . بعد از آن در عريضجات لندن استدعا كردم ، حالا كه اين غلام را مجبور به مداخله مىفرمائيد ، يك مهندس تمام و كمال از فرنگىها مستخدم بفرمائيد و سريعا بفرستيد كه علم و عمل مهندسان خودمان كافى نيست . منتهى خرج و مواجب مهندس فرنگى دو هزار تومان مىشود ، مقرون به صرفه است . مقبول نيفتاد . جرم و گناه اين غلام چه چيز و كدام است ؟ مباشر بوده‌ام ؟ مقاطعه كرده‌ام ؟ التزام سپردم ؟ داوطلب شده‌ام ؟ تحويلدارى دانسته‌ام ؟ طفره و غفلت نموده‌ام ؟ اسباب و ملزوماتش را فراهم نياوردم ؟ پولش را در موقع نرساندم ؟ براى بنائى كنار كارون در تلگراف حضورى بوشهر سىهزار تومان بجز دستورالعمل مرحمت شد كه اين غلام از بابت ماليات اودئيل بسازم .\r\nدر اودئيل بواسطهء مهيا نبودن مصالح و بعضى عوائق و مرض و با ناتمام ماند . به قدر پانزده هزار تومان خرج شد ، تتمه براى بارس‌ئيل ماند . از ابتداى سال هرهفته اوامر مؤكده در اتمامش شرف صدور يافته و در كمال اهتمام مشغول‌اند . مكرر عرض كردم ، تا اول ربيع الاول همه ساخته و پرداخته است . مأمورى به جهت تحويل گرفتن بيايد .\r\nنه در اودئيل بخرج آمده است و نه نصفهء بارس‌ئيل از بابت اقساط منظور شده است .\r\nساير مخارج را هم حضرت عالى بهترين گواه است . روح چاكر خبر نداشته كه مأمور قورخانه مىآيد تفنگ افواج را مرمت كند ، مباشر ذخيره بايد قفسه‌سازى كند .\r\nهريك را كه مطلع مىشدم به همين ملاحظات عجز در موقوفى مىكردم ؛ چنان كه در فرستادن چهار عراده توپ ، خانه‌زاد مكرر جسارت كردم و موجب تغير خاطر عالى\r\n\r\n","description":"","footnote":"","page_name":" 439 ","page_number":95},
  {"content":"\r\n\r\nشد . عاقبت آمد و مبلغى از مرمت دير كرد درپوش و ملزومات ديگر خرج برداشت .\r\nو اغلب اين فقرات ، احكام تلگرافى و كتبى دارد . با مروت و خداشناسى جناب عالى ، روايت كارهاى چاكر و حساب چاكر قسمى مردود و نامرغوب شده باشد كه احدى مايل به مداخلهء آن نباشد ؟\r\n\r\nچهارشنبه 22 ذيحجهء 1308 قمرى از باليوزگرى دولت انگليس در خليج فارس به : حسين قلى خان نظام السلطنه امير تومان حكمران بندر بوشهر و بنادر خليج فارس و كل گمركخانه‌هاى بنادر\r\n1891 نمره 269\r\nجناب جلالت‌مآب فخامت و مناعت نصابا ، دوستان استظهارا ، معظما ، مفخما ، محترما ، مهربانا مراسلهء شريف مورخهء 20 شهر ذيحجة الحرام 1308 رسيد . برحسب خواهش جناب عالى به تبعهء دولت بهيهء انگليس اعلان داده كه در تنظيف ساحات خود مواظبت تامه به عمل آورده ، اميد است كه موافقت نمايند . چون محتمل بود كه خاطر شريف مايل باشد به يادداشتى كه عاليجاه حكيم بزرگ در سنهء ماضيه داده و به جناب جلالت‌مآب سعد الملك ابلاغ شده بود ، لهذا سواد آن به معرفت عاليجاه ميرزا عبد الحسين منشى بزرگ باليوزگرى ارسال خواهد شد . ولى اهم از جميع اقدامات اينست كه اگر ممكن باشد قبل از وقت ، رعايت احتياط به جهت منع سرايت ناخوشى از خارج به داخل شهر شود ؛ لهذا دوستدار نيز مسرور خواهد شد كه جناب عالى از ادات خود را در اين باب مفصلا اظهار فرمايند كه دوستدار بتواند به عاليجاه مجدت همراه حكيم صاحب و وكلاى جهازات قدغن لازمه را بنمايد . و به ملاحظهء آنكه شايد دستورالعمل حكومت در سنه 1889 خدمت جناب عالى موجود نباشد ، سوادش ارسال خدمت خواهد شد . و نيز خوشحال خواهم شد كه جناب عالى اظهار فرمايند آنكه ، قرنتينهء جهازات وارده از جده كه محل اشتداد ناخوشى است ، در اين بندر و ساير بنادر خليج فارس رسما مقرر است يا نه ؟ زيرا كه مراجعت حجاج نزديك شده ، بهتر است كه قبل از وقت مأمورين دولت عليه در بنادر مستحضر باشند . زياده مصدع نشد . فى 22 ذيحجة الحرام سنه 1308\r\n\r\n","description":"","footnote":"","page_name":" 440 ","page_number":96},
  {"content":"\r\n\r\n\r\nبخش سوم اسناد سال‌هاى 1309 و 1310 قمرى نامه‌هاى حسين قلى خان به برادرزاده‌اش رضا قلى خان از بنادر جنوب به تهران و از تهران به بنادر جنوب\r\n\r\n","description":"","footnote":"","page_name":" 441 ","page_number":97},
  {"content":"\r\n\r\nدر اين سال‌ها حسين قلى خان حاكم بنادر بود و اغلب از بندرى به بندر ديگر در سفر . در سال 1310 قمرى نيز مدتى به تهران آمد . سرانجام در تاريخ شنبه 10 شعبان 1310 از حكومت بنادر معزول و به حكومت فارس منصوب گشت .\r\nرضا قلى خان در اين سال‌ها وكالت حكومت بنادر را داشت . آن‌گاه كه حسين قلى خان در بنادر بود ، رضا قلى خان در تهران بود و بگاه عزيمت حسين قلى خان به تهران ، وى با حفظ سمت وكالت حكومت بنادر ، به عنوان نايب الحكومه به بنادر جنوب رفت .\r\n\r\n","description":"","footnote":"","page_name":" 442 ","page_number":98},
  {"content":"\r\n\r\nتبصره : اكثر نامه‌هاى اين فصل از بنادر به تهران فرستاده شده‌اند . هنگام رفتن حسين قلى خان به تهران و آمدن رضا قلى خان به بنادر ، نامه‌ها از تهران به بنادر نوشته مىشده‌اند . براى تشخيص اين تفاوت ( مبدأ و مقصد ) در پانويس نامه‌هائى كه از تهران به بنادر نوشته شده‌اند ، توضيح كافى داده خواهد شد . در ساير موارد ، نبود توضيحى در اين باب ، دال بر آنست كه نامه‌ها از بنادر به تهران نوشته شده‌اند .\r\n\r\nجمعه 16 محرم [ 1309 قمرى 
  ]\r\n« 1 » هو فرزند مكرم من پاكت مورخهء سوم شهر محرم ، روز پانزدهم رسيد ؛ از كسالت جناب سعد الملك خيلى وحشت كردم ، الحمد الله كه بخير گذشته است . قرار كليه اين است كه بعد از سه سال عادت به آب و هوا و غذاى گرمسيرات وقتى كه انسان به غذا و هواى غيرمأنوس رسيد ، حكما امراض مختلفه توليد مىكند و بالعكس هم همين‌طور است . بارى ، كفارهء اين مسافرت‌ها را بايد تا عمر دارد انسان مبتلا باشد .\r\nبه نقد ، منت خداوند را كه شما روزى و روزگارى به مناسبت ملازمت حضورشان خوش داريد . حالا ديگر با جمعيت حواس ، اوقات خود را صرف اتمام حساب بارس‌ئيل « 2 » عربستان و انجام كار مأموريت عباس على خان بكنيد . در اين ضمن هروقت بتوانيد تظلمى از\r\n\r\n\r\n","description":"","footnote":"\r\n( 1 ) - اين نامه در سال 1309 نوشته شده است ، به چند دليل :\r\nالف - در متن نامه اشاره به كسالت سعد الملك به علت تغيير آب و هواى گرمسيرات شده است و نيز ملازمت ايشان با رضا قلى خان . اين سفر در پايان حكومت عربستان حسين قلى خان بوده است كه سعد الملك به تهران آمده و بيمار شد .\r\nب - در متن نامه اشاره به رسيدن اجزاء حسين قلى خان از عربستان شده است . اين نيز دال بر تغيير ايشان از حكومت آن صفحات مىباشد .\r\nج - در پايان سال 1308 سعد الملك به علت مرگ همسرش ، اذن مرخصى گرفته و به تهران رفت و حسين قلى خان به استدعاى اتابك ، حكومت بنادر را پذيرفتند . لذا تاريخ 16 محرم ، با توجه به مطالب فوق ، فقط مىتواند 16 محرم 1309 قمرى باشد .\r\n( 2 ) - مقصود سال 1269 شمسى است ، برابر جمعه 29 رجب 1307 الى جمعه 9 شعبان 1308 قمرى و مطابق 21 مارس 1890 الى 20 مارس 1891 ميلادى .\r\n","page_name":" 443 ","page_number":99},
  {"content":"\r\n\r\nتعويق بقاياى عربستان بشود ، عيب ندارد ؛ من هم دنباله‌اش را مىگيرم . بعضى مطالب را چون در طى مراسلات جناب آقائى « 3 » عرض كردم ، مطلع خواهى شد . قبض 100 تومان حاج اصغر را كه فرستاده بودى رسيد ؛ پير شوى كه مرا آسوده كردى . سند وصول پانصد تومان اجارهء انبار و اسكلهء صاحبقرانى كه اوايل ورودم فرستادم ، هنوز نرسيده است و همچنين سند وصول عشور قاطر . اين‌ها چيزى است كه كهنه شدنش علاوه بر ضرر بدنامى ، مخاطرات هم دارد . كه گرفته‌اند ، اقلا اثبات وجود خارجى او را مىكند . مهدى خان سرتيپ برادر ناصر الملك وقتى كه اجزاى من از عربستان مىآمدند خواهش كرده بود كه ، نظام السلطنه سند بقاى محل را بفرستد من وصول مىكنم . جناب سعد الملك صلاح در اين دانست كه برات به اسم مؤديان صادر كند و بتوسط حاج غلام حسين خان بفرستيم بدهد به او فهرست بگيرد كه او بعد از وصول ، يا پول يا عين برات مرا بدهد و فهرست خود را استرداد نمايد . وقتى كه حاج غلام حسين مراجعت كرد ، معلوم شد ابدا مؤديان عربستان را كه عمده بودند ، قبول نكرده است و فقط حضرات بختيارى و دو قلم از عربستان را كه جزئى بودند فهرست داده است .\r\nبختيارىها هم كه رفته بودند لرستان ، من نوشتم كه لازم نيست از آن‌ها مطالبه كنيد .\r\nتا حالا خود حاجى امام قلى اغلب حوالجات مرا قبول كرده و داده ؛ چرا بهانهء دلتنگى بدست او بدهم . حالا فهرست او را فرستادم ، بفرست خدمت جناب ناصر الملك كه هرچه برات نظام السلطنه را موجود دارد بفرستد و آنچه پول گرفته است ، پول را بفرستد كه اسناد مرا از آن‌ها بگيرند و فهرست را رد كنند ؛ چون فيما بين آن‌ها و ساعد السلطنه رقابت و كدورت بوده ، مناسب ندانستم كه اين كار را به ساعد السلطنه محول كنم .\r\n\r\nپيوست\r\nكاغذهاى حاج سيد محمد قزوينى پسر آقا سيد ابو القاسم خوشنويس كه داماد حاج محمد تقى مرحوم است ، كاغذى از مكه براى خانهءشان نوشته است جوف خط من بود فرستادم ؛ به هروسيله‌اى كه خيلى زود برسد بفرست . تا روزى كه اين كاغذ را نوشته است ، زنده بوده و از راه نجف اشرف مراجعت مىكند . تقريبا بايد تا نيمهء ماه صفر ، در صورت حيات ، در نجف اشرف باشد . ناخوشى آن صفحات هم به اين شدتى كه حضرات انگليس‌ها شهرت داده بوده‌اند نبوده است . در جده كه هيچ ناخوشى نبوده . دو جهاز الى حال از جده آمده است . اگرچه احتياط عبرى برنداشته بودند ، يكى را 24 ساعت و ديگرى را 48 ساعت قرانتينه « 4 » كرديم . مذكور داشتند كه در جده به قدر 800 نفر حاجى حاضر بودند و منتظراند كه جهاز مخصوص همه را بردارد كه متحمل خسارت معطلى در قرانتينه « 4 » نشوند . اين پست چون ميرزا خليل و ميرزا ابراهيم هردو ناخوش‌اند ،\r\n\r\n\r\n","description":"","footnote":"\r\n( 3 ) - مقصود سعد الملك است .\r\n( 4 ) - كذا .\r\n","page_name":" 444 ","page_number":100},
  {"content":"\r\n\r\nاز جزئى و كلى تحريرات را خودم متپمل هستم . نتوانستم خدمت سركار عليه عريضه بنويسم ؛ شما معذرت بخواهيد . از قرارى كه ميرزا محمد على وكيل معين « 5 » نوشته بود ، 15 محرم بنا بوده است موكب مسعود وارد سلطنت‌آباد شود . هرچند در قرب و بعد تفاوتى حاصل نيست ، ولى بالنسبه براى تشفى قلب خوب است . راه نزديك بهتر از دور است ؛ زحمت رساندن تلگراف و كاغذ كمتر است . ميرزا خانى مبلغى به سربازها مقروض بود و وقت حركت فوج قرار داده بودم سررشته‌دار او را همراه ببرد شيراز . از شب پيش از حركت فوج فرار كرد . فردا كه فوج رفته بود ، معلوم شد خانهء حاج سيد مهدى بست نشسته است . قرار دادم تا آمدن سربازهاى جاسك ، كلانترها او را بگيرند و بدان سربازها بسپارند كه ببرند و به فوج برسانند . حاج شهاب « 6 » آن‌قدر تهران را مغشوش ساخته است كه براى اثبات بىغرضى خود در تهران و از براى پيشرفت دادن غرض خود در عربستان ، 1000 تومان شهريهء شيخ جعفر خان « 7 » را كه من معمول كرده بودم و به شيخ عبد الله « 8 » در معزولى داده بودم ، از شيخ عبد الله گرفته و جزء مداخل خود كرده است . ولى ، خود شيخ جعفر خان را گرفته و حبس كرده است كه ، من از بابت مطالبهء باقى نظام السلطنه برحسب خواهش خود نظام السلطنه ، شيخ جعفر خان را حبس كردم و اگر ميل دارند بفرستند بوشهر كه خودش وصول كند . گمان كرده است كه زبان من لال است و مثل نطق و بيان شاهسونى او هم نيست كه پول مواجب او را كه از محل مىگيرى سال به سال به عوض باقى بده .\r\n\r\nجمعه 23 محرم 1309 قمرى\r\nهو فرزند جان پاكت مورخهء روز عاشورا ، روز 21 رسيد ؛ اگرچه خيلى مختصر بود ، از صحت شما و خانواده كمال انبساط حاصل شد . من هم دو روز بود مشغول نوشتجات محمره و بوشهر بودم .\r\nبر سبيل اهمال نوشته بوديد ، وزيرمختار انگليس « 9 » از راه عربستان و كارون در نيمهء صفر مىآيد برود لندن . ديگر از كدام راه مىآيد ، از عربستان ، بختيارى و به چه قسم مىآيد و تكليف من چه چيز است ، ننوشته بوديد . مىدانيد اين صفحات هيچ جا آبادى و منزل نيست ؛ بعلاوه ، در شوشتر و محل‌هاى آباد هم اسباب و ملزومات پذيرائى آن‌ها\r\n\r\n\r\n","description":"","footnote":"\r\n( 5 ) - مقصود حاج آقا محمد بوشهرى معين التجار است .\r\n( 6 ) - مقصود شهاب الملك است كه در اين زمان حاكم عربستان بود .\r\n( 7 ) - از شيوخ فلاحيه .\r\n( 8 ) - از شيوخ فلاحيه .\r\n( 9 ) - مقصود « سر هنرى دراموندولف » است كه در اين زمان به سبب بيمارى ايران را ترك كرد و جانشين وى « سر فرنك كونديش لسلز » در نوامبر 1891 - ربيع الاخر 1309 وارد تهران شد . اين تغيير و تبديل مصادف با واقعهء تحريم تنباكو بود .\r\n","page_name":" 445 ","page_number":101},
  {"content":"\r\n\r\nرا نداريم ، خاصه از چنين شخصى محترم . اميرال « 10 » كه آمد ، از صاحبقرانيه تا شوشتر با وجودى كه همه‌جا با جهاز آمد و وضع جهاز معلوم است ، ميرزا ابو القاسم باليوز هم ملزومات از جهاز خودشان برداشت ، باز سخت گذشت . البته كسب تكليف را مفصل بكن ، فورا تلگرافا به من اطلاعى بده . ولى تلگراف را به حكم دولت بزن كه زود و خوب و بدون غلط برسانند كه خيلى قبل از حركت او از تهران ، من از تكليف مطلع شوم .\r\nعيب كار اين است كه من و سعد الملك هيچ‌يك فرنگىمآب نيستيم كه ظرف و كارد و چنگال و آشپز فرنگى و ملزومات آن را بتوانيم فراهم بياوريم . اين كار براى سعد السلطنه « 11 » خوب است . و حالت اين فرنگىها هم اين است ، همين‌قدر كه از يك جزئى بر آنها ناگوار و تلخ گذشته ، ديگر رعايت هيچ چيز را نمىكنند .\r\n\r\nپيوست اول\r\nامسال در شوشتر و دزفول ، دو سه دفعه زلزله سخت آمده است ؛ يكى در ماه ذيقعده « 12 » ، يكى هم پريشب كه شب 24 بود . « 13 » هريك به قدر يك ربع طول كشيد . دو سيل شديد هم آمده است ؛ يكى در نهم و دهم محرم ، يكى بيست و يكم كه به قدر يك چارك حجم آب زياد شد ، دو سه روز طول كشيد ؛ در دزفول و شوشتر هردو آمد . در كوه بختيارى و بروجرد ، باران شديدى باريده است . در صحراى عربستان هم ، بعضى مواضع باريد و همين بارندگى اسباب تخفيف در هوا شد و گرماى امسال از 107 درجه بالاتر نرفت . گاهى كه باد گرمى وزيد ، 108 و 109 هم مىشد . اگر شبادان نبود ، مثل پارسال همهء اعضاى ما زخم شده بود . حيف از آن زحمت‌هاى پارسال و جانفشانىها كه بىمزد و منت شد . حالا هم بايد منت كشيد كه خرج عمل را قبول كنند ؛ اين‌ها همه از بخت است . زياده از اين حالت ندارم ، سه شبانه‌روز است كه متصل قلم مىزنم ، به قول قائم مقام :\r\n قلم در دست و عينك بر دماغم * رقم بر روى زانو مهر . . . . \r\n\r\n\r\n","description":"","footnote":"\r\n( 10 ) - كذا ، مقصود آدميرال است .\r\n( 11 ) - مقصود آقا باقر سعد السلطنه پسر آقا اسماعيل دائى ميرزا على اصغر خان امين السلطان است .\r\n( 12 ) - مقصود ذيقعدهء 1308 است .\r\n( 13 ) - با توجه به تاريخ فوق معلوم مىشود كه اين پيوست در تاريخ 26 محرم 1309 قمرى يعنى سه روز پس از نگارش‌نامهء اصلى نوشته شده است . در برخى پيوست‌ها تفاوتى چندروزه در تاريخ نگارش‌نامهء اصلى و پيوست وجود دارد ؛ معهذا همه در يك پاكت و با تاريخ‌نامهء اصلى پست مىشده‌اند .\r\nپس ترتيب نگارش‌نامه‌هائى از ايندست چنين بوده است كه ، ابتدا نامهء اصلى و گاه پس از چند روز ، پيوست‌هاى متعدد آن نگاشته و در يك پاكت پست مىشده‌اند .\r\n","page_name":" 446 ","page_number":102},
  {"content":"\r\n\r\n\r\nپيوست دوم ملفوفهء معز السلطنه « 14 » در خصوص جهاز قديم و جديد\r\nدر باب راه انداختن جهاز كارون منظور چاكر ملاحظهء صرفه نبوده ؛ محض اطاعت امر و رضايت خاطر مبارك بود ، و الا واضح است كه صرفه ندارد ، بلكه ضرر هم دارد .\r\nچاكر حضورا مطلبى جسارت نمود كه مقصود از صرفه يا نفع هست منظور چاكر كه به بخت و عهد حضرت اجل عالى جهاز را راه مىاندازد كه بعدها عيب و نقص بهم نرساند . « 15 » نيك و بد اين جهاز به عهدهء حضرت عالى است ، نوعى نشود كه اسباب بدنامى و بىاعتبارى در مقابل انگريزها « 16 » فراهم بيايد . امر و مقرر فرمودند كه ، منتظر اخبار و حكم ثانى باشند ؛ هرگاه نوشتم ، آن‌وقت بالمآل اطمينان راه بياندازيد « 17 » . جوابى كه حالا ارقام و صادر فرموده‌اند ، منافى با عرايض چاكر است . در اين صورت راه انداختن موقت كه عاقبت ندارد و معلوم نيست چه شود ، تعريفى ندارد . چاكر ملاحظهء صرفه ندارد . چنانچه ميل خاطر مبارك به اين است كه جهاز كارون راه بيافتد ، مرحمت فرمايند حكم صريح ارقام و صادر فرمايند كه به بخت و عهد من راه نياندازند ، عيب و نقص بهم نمىرساند . دويم چنان كه يك وقتى جهاز سوزا از حركت بماند يا تعطيلى بهم برساند ، حكم به وكيل لنج فرمايند كه . . . « 18 » جهاز كارون بندر شليلى برساند نصف پول بگيرد كه اسباب تعطيل كار جهاز كارون نشوند ، و الا تعطيل در مقاوله نيست . معلوم است كه پول بالمناصفه تقسيم شود ، بعد از مخارج منقار بندر مباركهء ناصرى مطلبى است معين ؛ نصف براى اينطرف و نصف آنطرف است ، زياده جسارت است . زمان حضور به عرض جسارت نمود كه ، يك جهاز ديگر از لندن مىطلبد كه كمتر آب بطلبد ، محض راه انداختن در شط كارون كه ماه قبل صورت دادند ، از لندن بدهند تمام نمايند . محض استحضار خاطر مبارك جسارت نمود .\r\n\r\nشنبه 29 صفر 1309 قمرى\r\nهو فرزند جان كاغذهاى 15 رسيد ، مطالبش معلوم شد . بهترين مطالب ،\r\n\r\n\r\n","description":"","footnote":"\r\n( 14 ) - مقصود شيخ مزعل خان است .\r\n( 15 ) - كذا . ترتيب جمله همان است و ناشى از اطلاع اندك شيخ مزعل از فارسىنويسى .\r\n( 16 ) - كذا . مقصود انگليسىها هستند .\r\n( 17 ) - جهت اطلاع از باز شدن كارون جهت عبور كشتىهاى بين‌المللى به خاطرات حسين قلى خان مندرج در باب نخستين رجوع كنيد .\r\n( 18 ) - يك كلمه خوانده نشد .\r\n","page_name":" 447 ","page_number":103},
  {"content":"\r\n\r\nصحت سركار عليهء متعاليه و سرتيپ و شماها است . الحمد الله اين نعمت موجود بوده است . در باب عزيمت بنادر خودم ، چون بعد از چهار ماه معطلى و انتظار ، جناب سعد الملك روز 27 تلگراف فرموده بودند كه در ضمن اين پست شمشير شما را مىفرستم بمانيد تا شمشير برسد ، من هم حركت روز دوم را موقوف كردم ، قرار را هم به 14 گذاشتم .\r\nسابقا هم خدمت جناب سعد الملك عرض كرده بودم ، قرار گذاشته‌ام هرمطلبى دارند مستقيما با ميل در هرنقطه كه هستم به خودم اظهار كند و جواب بخواهد . تا آن‌وقت مصطفى خان سرتيپ فوج هم مىآيد و نظم شهر را هم به او وامىگذارم كه انشاء الله در دو ماه غيبت من نقص وارد نيايد . ولى ، هرگاه طورى مىكرديد كه حاجى ميرزا عبد الله خان زودتر مىآمد ، البته بهتر بود ؛ اگرچه همين ده روز هم باشد ، اسباب آسودگى و مغتنم است . جناب قوام الدوله در هيچ‌كارى اين‌قدر سخت و مستبد به رأى نبودند . وانگهى ، با آن همه اظهار مهربانى كه نسبت به من و جناب سعد الملك مىكردند ، شايسته نبود در حالتى كه از وزارت امور خارجه براى ايشان جز اسمى باقى نيست و از تمام كارهايشان صرف‌نظر نموده و منحصر به مأموريت حاج ميرزا عبد الله خان كرده‌اند ، براى يك خواهش جزئى ما به شدت استبداد رأى به‌خرج بدهند . عجب طالعى ما داريم ! البته در اين كار اهتمام كنيد كه انشاء الله بعد از مأموريت هم به چاپارى بيائيد . به دبير الملك هم البته 50 تومان را بدهيد . بدى و عداوت دبير الملك بهتر از خوبى و خصوصيت ميرزا احمد و ميرزا رضا قلى است . فرمان غواصى را هم با پست بعد عرض مىكنم ؛ امساله كه موقع گذشته است و وصول نمىشود . پسر نوذر ميرزا به اصرار كاغذى از من براى دبير الملك در باب صد تومان محل مواجبش از غواصى مىگرفت كه واسطهء خودش برساند و تعارفات هم بدهد شايد مواجبش بگذرد . من از نوشتن مضايقه نكردم . اقلا در دو ماه مسافرت بنادر من ، از فضولى ساكت مىشود ؛ تا مراجعت چه اقتضا كند .\r\n\r\nپيوست اول\r\nاين عبد الرضا رئيس پست خيلى احمق است ، به من و اغلب مردم زحمت زياد مىدهد . سابق كه در باب بكارهء « 19 » معافى شكايت كرد و حكم از حضرت اجل صادر شد كه حكما چهار بكاره بايد معاف باشد ، من لابدم شد جوابى كه سواد آن را براى بصيرت شما فرستاده بودم بزنم . نتيجه‌اش اين شد كه جواب را براى جناب امين الدوله فرستاده بودند و ايشان هم از معقوليتى كه دارند به حاج امين الضرب فرموده بودند ، اگر جناب نظام السلطنه از عبد الرضا راضى نشود ، او را معزول مىكنم . من هم شفاعت و توسط كردم . بعد از اين ، دو سه دفعه اهل ولايت خواستند از او شكايتى بنويسند ، من ممانعت كردم .\r\n\r\n\r\n","description":"","footnote":"\r\n( 19 ) - بكاره به معناى شتر جوان است .\r\n","page_name":" 448 ","page_number":104},
  {"content":"\r\n\r\nاول به ملاحظهء آن‌كه امين الدوله چنين تصور مىكند كه به تحريك و اسباب‌چينى من است ؛ دوم آن‌كه مبادا يك مأمور خارج فضول با لباس نيمه رسمى مغزيهء زر تشريف بياورد و اسباب زحمت بيشتر شود . هرچه باشد عبد الرضا از مأمور خارج بهتر است .\r\nگاهى به مهربانى مىتوان او را راه برد . حالا حاج ناخدا على اين كار را براى عبد الرسول نامى كه در هذه السنه كلانتر شده ، توسط مىكند . شما درست اطراف را ملاحظه كنيد ، هرگاه ممكن است كه به اين عبد الرسول واگذار شود ، بگذرانيد و اقدام كنيد . ميرزا خانى بدبخت هم از دست طلبكار فرار كرده است . بعضى مىگويند ، در اهرم « 20 » است . پاره‌اى مىگويند ، به دشتى رفته است . شخصى گفته ، او را در بهبهان ديدم . در هرصورت جان خود را از مطالبهء ميرزا رفيع خان فضول خلاص كرد . انشاء الله كاگزار از عباسى هم عزل مىشد ، قدرى اسباب صداع و فضولى تخفيف حاصل مىكرد . نمىدانم جناب قوام الدوله اين‌ها را از كجا پيدا و انتخاب مىكند ؛ خداوند انصافى به رجال دولت بدهد . وقتى كه باطن كار را ملاحظه كنى ، باز صد هزار هزار رحمت به ارباب « 21 » ؛ به خدا قسم از همهء آن‌ها بهتر است . آن‌قدر هست كه ظالم در حق خود است . تمام صفات و احوال و اخلاقش از تمام اين طبقهء مردم بهتر است . كارهائى كه با خارجه كرده و مىكند ، به ميل و امتثال امر مبدأ است .\r\n\r\nپيوست دوم\r\nدر باب جيرهء فوج گلپايگان هم ايراد غير وارد كرده بوديد . قرار افواج اين است كه در مرخصى جيره‌اى در ورود منزل به آن‌ها مىدهند . در هر جاى عالم كه من بوده‌ام ، همين حالت را داشته است . فوج فدوى را هم از عربستان الى همدان بيست روزه داديم .\r\nفوج گلپايگان خانه‌شان شيراز نبود كه از بوشهر الى شيراز بدهيم . چيزى كه فيما بين من و فوج گلپايگان اختلاف است ، همان جيرهء سرباز بندر لنگه است كه در دو جا گرفته‌اند . آن هم در شيراز حاج غلام حسين از سرتيپ سند گرفته است ، در تهران بپردازند و به همه جهت 90 تومان است ؛ قابل تشويش نيست . انشاء الله عمل بنائى و پل بگذرد و بروات آن‌ها صادر بشود ، اين اختلاف چيزى نيست كه سامع و قابل ، عمر و وقت خود را صرف او نمايد . اهتمام كنيد اين عمل بگذرد ، مفاصاى سه سالهء عربستان بىغل و غش ضبط شود . عرض حالى كه بايد براى آذربايجان بنويسم ، يعنى يك عريضه به حضرت اسعد وليعهد و يك پاكت به دبير السلطنه ، انشاء الله قبل از حركت به طرف بنادر مىنويسم و در طى پاكت جناب آقاى سعد الملك مىگذارم كه به عبد الحسين خان بدهد .\r\nچيزى كه خيلى لزوم دارد اين است كه شما قبل از وقت از عبد الحسين خان استعلام كنيد . اگر عبد الخالق را خواهد فرستاد ، كه من در عريضه و كاغذ دبير السلطنه اسم او را\r\n\r\n\r\n","description":"","footnote":"\r\n( 20 ) - اهرم ناحيه‌ايست از دشتستان در شرق بندر بوشهر .\r\n( 21 ) - مقصود ميرزا على اصغر خان امين السلطان است .\r\n","page_name":" 449 ","page_number":105},
  {"content":"\r\n\r\nبنويسم . اگر هم خير ، من جاى اسم او را مىگذارم كه شما خودتان در تهران اسم او را بنويسيد و بدهيد ببرند .\r\n\r\nشنبه 6 ربيع الاول 1309\r\nهو فرزند مكرم كاغذهاى 22 صفر ، چهارم ربيع رسيد . حاصل جان كلام همان عبارت معمولى كه خبر از صحت وجود مسعود سركار عليهء عاليه حاجى بىبى « 22 » دامة اقباله و فرزندان عموما ، خصوصا از جان گرامىترم مهدى آقا « 23 » بود ، موجب آسايش خاطر آمد .\r\nشرحى در تقلب و بدذاتى ميرزا اسماعيل نوشته بوديد . او بىعقل است و طماع ؛ به علت آنكه روزى كه عيال از شوشتر حركت مىكرد ، من دو خروار شلتوك نجفى براى زراعت آورده بودم ، با محمد على ميرزا پسر معين الدوله رفت در انبار غارت كرد . من چون ديدم به سزاى خود رسيد و احضار شد ، ستر و كتمان كردم . سفيه طماعى است ؛ ولى اين‌جور اشخاص براى يك دستمال ، قيصريه آتش مىزنند ، خصوصا در حالت بيكارى و فلاكت تهران . صورت قبوض سليمان خان را از بابت ذخيرهء محموله از اصفهان سابق فرستادم ؛ از روى همان قبض به دستور العملى كه سابق نوشته‌ام بگيريد . حالا كه فرصتى هم در دست داريد ، حاجى امين السلطنه به مشهد مىرود ؛ تا برود و مراجعت بكند ، شما قبض را مسوده كنيد .\r\nعماد الدولهء ماليه ، حرف تمام حكيمانه‌اى مىگفت . مىگفت ، مردم ايران از دو صفت خارج نيستند ؛ يا امين و راستگو و درستكار و صديق هستند ، ولى بىكار و احمق و كم هنر و يا گاهى باهنر مىشوند ، ولى متقلب و بىامانت . مخصوصا در جنس ميرزا ابراهيم اين قاعده تخلف نمىكند ؛ تجربه شده است . در باب جنس قشون كه نوشته بوديد تلگراف كنم ، در اين صفحات روزبروز جنس در ترقى است . شما ملاحظهء تفاوت قيمت جيرهء قشون را بكنيد ، نهايت هزار و سيصد تومان باشد . اما وقتى كه ديوان دانست نرخ ترقى دارد و حمل جنس را قدغن كرد ، ضرر گمرك دو مساوى تفاوت مىشود . من ناچار تلگرافى همين چند روز قبل از حركت به طرف بنادر ، مىكنم تا جواب چه رسد . اقلا تسعير اول سال در 6 ماههء اول ثابت باشد و از روى سند خواهد شد ؛ تا خواست خداوند چه باشد . اينكه نوشته بوديد ذات اقدس شخصا در اسناد و مخارج دقت و رسيدگى مىفرمايند ، اگر واقعيت دارد ، دوام و ثبات نخواهد داشت ، زود موقوف مىشود . اين عمل وقتى دوام و اعتبار دارد كه يك نفر اهل اين كار ، آن هم شخص بىغرض كم طمعى رشتهء كار به دستش بيافتد و مقتدر و مختار هم باشد و دوام و ثبات هم دارد . اين ترتيب حاليه براى اين كار چهار روزه است ؛ تا كليهء كارها تغيير نكرده است ، هرچه\r\n\r\n\r\n","description":"","footnote":"\r\n( 22 ) - منظور مادر حسين قلى خان است .\r\n( 23 ) - منظور برادرزادهء حسين قلى خان ، پسر محمد حسن خان سعد الملك ( اول ) است .\r\n","page_name":" 450 ","page_number":106},
  {"content":"\r\n\r\nبكنند و بگويند ، افسانه است . عيبى كه دارد اين است ، بعضى كارها كه موقعش با اين قرارهاى موقتى تصادف مىكند ، فاسد مىشود و پيشرفت نمىكند . اينهم از سوء اتفاق و تصادف است .\r\n\r\nجمعه 12 ربيع اول 1309 قمرى\r\nهو فرزند مكرم در اين پست كه يازدهم ربيع الاول رسيد ، از جناب آقائى سعد الملك خطى نبود و از شما هم پاكتى نداشت . چون به خواست خداوند فردا عازم هستم ، لازم دانستم كه در مقام احوالپرسى برآيم . مطلبى ندارم كه ننوشته باشم ؛ هرچه بوده است ، از اول سال تا حال مكرر نوشته‌ام . هرچه بايد صورت بگيرد و امكان داشته است ، خواهد شد و آنچه ممكن الوقوع و الحصول نبوده است ، تكرار و اصرارش لغو است ، بجز مسألهء گذشتن عمل بنائى و صدور برات . اين دو جزء اخير عيب تامه است ، آن هم موقوف به تقدير الهى است . اين‌قدر هست كه نفس انسان آسوده و مطمئن نمىشود و متصل بايد در تعب و طلب باشد .\r\n گرچه وصالش نه به كوشش دهند * آنقدر اى دل كه توانى بكوش \r\n« 24 » براى اين گفته‌اند كه مردم جاهل و عاقل ، نسبت كسالت و بطالت به شخص ندهند و انسان مهمل و تنبل نماند . به هرحال ، حالا كه به نقد حالت انبساطى دارم كه از توقف بوشهر زياد كسل شده بودم ؛ چندى تفرج و تجديد حالت مىشود تا بعد از دو ماه چه پيش آيد . خدمت جناب آقائى دام اقباله عرض كرده‌ام كه ، در غياب خودم براى كارهاى داخلهء ولايت ، سرهنگ را گذاشتم و براى كار گمرك و پاره‌اى گفتگوهاى غير رسمى خارجه ، ميرزا خليل مانده است و مخصوصا به جناب باليوز « 25 » رسما اطلاع دادم كه ، در غياب من ، امور رسمى را با اتباع من متروك دارد و مستقيما به خودم بنويسد و جواب بخواهد . دور نيست كه خود باليوز هم تا اواخر اين ماه با جهاز جنگى به سواحل عمان الى مسقط مسافرت كند « 26 » . اين هم يك فرجه است براى تعطيل در كارهاى رسمى ؛ تا ببينم كه حاجى محمد خان با آن بطوء حركت و اهمال در كارها ، كى به سلامت وارد مىشود . اگرچه مىدانى كه خود كارگزار رفع حاجت كليه را نمىكند ، باز گفتگوى با حكومت هست . اينقدر هست كه به واسطهء او مىگذرد و تازه محذورات و مخاطرات ندارد و از آن‌طرف هم خودم به او مطمئن هستم و طرف صحبت و مشغوليت من است و مرا\r\n\r\n\r\n","description":"","footnote":"\r\n( 24 ) - كذا . در ديوان حافظ [ چاپ خانلرى . صفحهء 558 ، غزل 279 ، بيت 5 
  ] به اين صورت آمده است كه :\r\n گرچه وصالش نه بكوشش دهند * هرقدر اى دل كه توانى بكوش \r\n( 25 ) - ظاهرا از بابى و بايير فرانسوى به معنى حكومت كردن گرفته شده است . در اين متون به مفهوم قنسول يا كسى كه وكيل سياسى دولت خويش است در بلاد خارجه ، به كار برده مىشود .\r\n( 26 ) - جهت اطلاع بيشتر به خاطرات حسين قلى خان مندرج در باب اول رجوع كنيد .\r\n","page_name":" 451 ","page_number":107},
  {"content":"\r\n\r\nاز فيض ملاقات ميرزا عبد الحسين محروم و مهجور مىكند كه غنيمت اين است . افسوس كه تمام سال را در زحمت بودم و بعد از ورود ايشان ، دو ماه به آخر عمر حكومت زياده‌تر باقى است .\r\nسابق كه در عربستان با هرحالتى كه بودم ، سركار عليه حاجى بىبى دام اقبالها ماهى ، دو ماهى يك تعليقه به من مرقوم مىفرمودند . اين سفر كه از بندر بوشهر تشريف برده‌اند ، البته دو فقره در عرض راه و بعد از ورود ، عريضه جداگانهء مخصوص عرض كرده‌ام . علاوه بر او حسين و والده‌اش عريضه نوشته‌اند ، ابدا جوابى مرقوم نفرموده‌اند .\r\nهرچه تصور مىكنم ، وجهى و جهتى براى اين بىالتفاتى تصور نمىشود . جناب آقائى سعد الملك كه حالت اظهار اين فقرات را ندارد و تو هم كه محرم اسرار و حاضر حضرتى ، ابدا چيزى نمىنويسى . به همان سبك و وضع ميرزا ابو القاسم كه : « الحمد لله سركار عليه و فرزندى مهدى و سايرين همگى صحيح و سالمند » ، قناعت دارى . سبك نوشتجات شخصى خانوادگى اينطور نيست ، بايد هرنوع شمسات و افسانهء زمانه را در كاغذ بنويسيد .\r\nمنشآت مرحوم قائم مقام را بردار بخوان ، ببين چه الفاظ و مطالب و مضامين در كاغذهاى خانوادگى و خودمانى نوشته است . شماها يك چوب برداشته‌ايد ، تمام انسان و حيوان را به همان چوب مىزنيد . خيلى جاى تأسف است .\r\n\r\nسه‌شنبه 7 ربيع الاخر 1309 قمرى\r\nهو فرزند مراسلات سيزده شهر ربيع الاول ، دوم ربيع الثانى در بندرعباس رسيد .\r\nوضع تحريرات من به واسطهء مقسوم الحواس بودن و ضعف قوا و اشتغال به امور متباين - الوضع اين است كه يك روز بعد از روانه شدن هرپست كه اندكى رفع خستگى شد ، مشغول تحرير نوشتجات پست ديگر مىشوم ؛ زيرا كه مسلما در روز روانگى پست ، از عهده برنمىآيم و اغلب مطالب مهجور و متروك مىماند . اين است كه متدرجا روزها و شب‌ها ، هروقت فرصت دارم چيزى مىنويسم . حالت درد چشم حسين هم براى آقا و نوكر ، بلكه اهالى ولايت حواس و دماغى نگذاشته است . امسال اين طفل بدبخت از اول سال ، روز خوش نديده است . ورم نمىگذارد چشم باز شود كه علت را ببينيم . از روز بيست و شش تا حالا كه روز چهارم است ، خواب و راحت بر ما و خودش حرام است .\r\nاز خداوند مسئلت دارم ، هرگاه بايد مثل پسر قوام الدوله شود ، مرگش به مراتب بهتر است . با اين حالت ملاحظه بكن ، بايد جواب مراسلات را بنويسم و كار صورت بدهم .\r\nهواى عباسى هم جهنم است . آنقدر عرق مىكنم كه در برج سنبله بوشهر عرق نكرده بودم . حقيقت ، گاه چنان خلق انسان تنگ مىشود كه به همهء ناملايمات واردهء تهران تسليم مىشود . چه مىشود ، انسان را كه نمىكشند . اقلا راحت جسمانى و راحت نفسانى دارد و تلافى صدمهء روحانى را مىكند . از آن هم مىتوان گاه به انزوا و گاه به مسافرت‌هاى بيعارى مختصر و گاه به زيارت مشهد مقدس و عتبات عاليات و قم رفع\r\n\r\n","description":"","footnote":"","page_name":" 452 ","page_number":108},
  {"content":"\r\n\r\nكرد ؛ و قدرى كه كار صعب شد ، به عنوان معالجهء مرض ، سياحت فرنگستان ممتدى اختيار كرد .\r\nملاحظه بكن همه چيز را ممكن الوقوع مىدانم و يقين مىدانم ، بجز مرگ كه ابدا براى خودمان معتقد نيستم . هرگاه قولا بگوئيم ، عملا و اعتقادا انكار داريم . اندكى ماند و خواجه غره هنوز . خداوند توفيق و نفس مطمئنه بدهد .\r\n\r\nپيوست\r\nخطوط جناب اميرنظام را كه فرستاده بوديد ، ديدم . من هيچ وقت از شيوهء ايشان خوشم نيامده است . براى تحرير ، بدترين شيوه‌هاست . صاحب اين شيوه ، نمىتواند روزى صد بيت تحرير كند . شيوهء شفيعاست ، مخصوص قطعه‌نويسى است . جناب اميرنظام چون مايه نستعليق محكمى نداشته است ، در شيوهء شفيعا هم دواير عين و جيم و حاء و جاء و نون را نتوانسته است محكم و خوب بنويسد . بهترين شيوه‌ها شيوهء آذربايجانى هاست و عراقى . آقا ميرزا رضاى خودمان هم تا در اسلامبل « 27 » بود ، خوب مىنوشت . در تحرير و خوش‌نويسى ممدوح نيست . ديده‌ايد كه مرحوم قائم مقام ابدا درشت و بقانون خطاطى ننوشته است ؛ اما خطش خداوند خطوط است و مرحوم معتمد الدوله ميرزا عبد الوهاب به آن تمامى نوشته است و ابدا مطلوب نيست . بقول مرحوم قلندر شاه ، خط بايد يك قدرى لوندى داشته باشد كه انظار را به طرف خود جلب كند .\r\n\r\nجمعه 10 ربيع الاخر 1309 قمرى\r\nهو فرزند جان عزيزم روز جمعه است ، در پرسپوليس « 28 » مىروم به هرمز كه از آنجا قدرى سنگ براى بتان جهان برداريم ، بعد از ظهر به طرف جاسك برويم . خيال نداشتم در اين ميل چيزى بنويسم . چند فقره كاغذ رسيده بود با قبوض مواجب و مستمرى اهالى عربستان به اسم جناب جلالت‌نصاب آقاى سعد الملك ، امانت بستم و فرستادم ؛ تفصيلاتى هم خدمت خودشان زحمت دادم . خدا گواه است خجالت مىكشم ؛ بعد از سه سال زحمت و گرماى بنادر ، يك سال كه بايد در تهران آسوده باشد و رفع خستگى نموده به احترام راه بروند ، باز اين‌گونه ترتيبات در اباطيل بايد ملاحظه فرمايد و اضطرارا در مقام گفتگو برآيد . به حقيقت ، اين خجلت من موقوف به همت شما است كه ديگر نگذاريد كه زحمت اظهارش و اصرارش را ايشان تحمل فرمايد . همين قدر كه ملاحظه فرمودند و مطلع شدند ، دوندگى و سعى و زحمت آن را خودتان متحمل شويد .\r\n\r\n\r\n","description":"","footnote":"\r\n( 27 ) - كذا .\r\n( 28 ) - مقصود كشتى پرسپوليس است .\r\n","page_name":" 453 ","page_number":109},
  {"content":"\r\n\r\nزود قبول شدن و نشدن آن منوط به مشيت الهى و حكم تقدير و اجل معين است .\r\n گرچه وصالش نه به كوشش دهند * آنقدر اى دل كه توانى بكوش \r\n« 29 » حسين « 30 » الحمد لله درد چشمش به كلى رفع شده ، ولى مجددا به قدر سى دانه بر صورت و پيشانى او زده است كه خيلى آزار مىكند ؛ سپردم جواب مراسلهء شما را عرض كند .\r\nاگر باران مىآمد ، در اين سفر بد نمىگذشت . قدرى از واردات دور بوديم ؛ همصحبت هم ميرزا حسين اهرمى و حاجى احمد خان و شيخ . . . « 31 » هستند ، بد نيست . گرچه هواى عباسى خيلى گرم است ، در « ترمامتر » « 32 » ها كه ميزان الحراره است و درجهء او منتهايش 50 درجه است ، روزها 25 درجه است و شب‌ها 23 . ديگر نمىدانم در ترمامترهاى 120 درجه و 200 درجه ، چه درجه‌اى مىشود . هنوز نارنگى اينجا ترش است . از ميناب رطب تازه آورده بودند . انار گناوه هم هست . به هم هست . سيب هم از كرمان آورده‌اند .\r\nخربزه هم داريم . از بوشهر هم هندوانه خوب مىفرستند . كاشكى انسان را بگذارند آسوده باشد . از بابت دور بودن و كناره بودن خوب جائى است ، خصوصا سفر دريا .\r\n\r\nشنبه 29 جمادى الاخر 1309 قمرى\r\nهو فرزند عزيز مكرم اين پست هم به قاعده بايد 15 روز از تهران حركت كرده باشد ، تصادف با پست بوشهر نكرده است ؛ نوشتجات تهران در پست ديگر خواهد رسيد . عمل تلگراف هم كه در تمام دول روى زمين انفع صنايع و موجب آسايش خلق است ، در ايران از جميع امور بىحاصل‌تر است . عيب او يكى و دو تا و صد تا نيست كه قابل اصلاح باشد . با اين حالت باز هروقت خبر كرده‌ايد ، ميرزا خليل را از كار گمرك و همه چيز معطل كرده‌ام ، از صبح الى شب مراقب بوده است ؛ بعد از مأيوسى ، دست خالى مراجعت نموده است . اسناد خرج هرچه بوده است تمام را فرستادم ، بجز قبض حاجى ميرزا حسين خان كارگزار بمبئى . چون به قدر هفت‌صد تومان از طلب او باقى است كه حواله نداده است ، نوشتم قبض يك تخته بفرستد نزد حاجى ميرزا احمد كازرانى كه امسال رجوع كارش به مشار اليه است ، قبوضات جزء او را با تتمهء طلب رد كند ، قبض يك تخته او را ببرد سند خرج مفاصا بفرستد . عمل و بقاياى عربستان هم به طاق ابروى دخانيات از ميان رفت . « 33 » غم عشق آمد و غم‌هاى دگر جمله ببرد . اين را هم به حكم تقدير\r\n\r\n\r\n","description":"","footnote":"\r\n( 29 ) - كذا . در ديوان حافظ [ چاپ خانلرى . صفحهء 558 ، غزل 279 ، بيت 5 
  ] به اين صورت آمده است كه :\r\n گرچه وصالش نه بكوشش دهند * هرقدر اى دل كه توانى بكوش \r\n( 30 ) - مقصود پسر حسين قلى خان است .\r\n( 31 ) - يك كلمه خوانده نشد .\r\n( 32 ) - كذا .\r\n( 33 ) - اشاره‌ايست به وقايع تحريم تنباكو و تأثير آن در تمامى امور مملكت .\r\n","page_name":" 454 ","page_number":110},
  {"content":"\r\n\r\nو طبيعت بايد گذارد . مىخواستم چند دانه عكس بفرستم . چون اين دفعه ماهى و تخم بادمجان مىفرستم ، ملاحظه كردم اولا عكس چيز لازمى نيست و كسى هم به اين درجه اشتياق جمال مرا ندارد ، ثانيا وقت او هم فوت نمىشود ، ولى موقع ماهى و تخم بادمجان خواهد گذشت ، لهذا آن‌ها را مقدم داشتم . انشاء الله خوب برسد و به سلامتى به مصرف برسانيد . اگر بگوئيد ماهى آزاد ترجيح به آن‌ها دارد ، بىانصافى است .\r\nانشاء الله با پست هفتهء آتيه هم ماهى شوريده و داشكوه تهيه نمايند ؛ به سليقهء من آن‌ها بهتر از حلوا و قبادند .\r\n\r\nپيوست\r\nندانستم كار سعد الدوله با قزوينىها به كجا منتهى شد . اعتقادم اين است كه مثل عز الدوله اول مىگويند بايد حكما حاكم باشد ، براى آنكه اهل ساير ولايات جرى نشوند ؛ ولى هرگاه قدرى قزوينىها اصرار كنند ، شب عيد معزول خواهند كرد . انصافا حجاج ابن يوسف به مراتب بهتر از اين است .\r\nاز ديشب كه شب شنبه بود هوا بر هم خورد ؛ دو ساعت به طلوع فجر مانده ، باران شروع كرده است ؛ گاهى تند ، گاهى نرم و گاهى ترشح مىآيد و خيلى جاى شكر دارد .\r\nباران امسال تا حال تعريف چندانى نداشته ، معهذا كمال ارزانى و فراوانى است . مخصوصا امسال برنج در كل مملكت فارس آنقدر زياد عمل آمده است كه احدى ياد ندارد . برنج بسيار خوب مىآورند بوشهر تا منى 2 تومان مىفروشند . برنج وسط به مراتب از برنج در شهر شيراز بهتر است . اول سال جناب آقائى « 34 » از شيراز نوشته بودند ، مىگويند بذر برنج فاسد شده است ، تدارك برنج بكنيد و همچنين گندم و جو و كاه . ما هم در كمال عجله تدارك كرديم ؛ الحمد لله خلاف تصور ما و احوال مردم واقع شده .\r\nفرنگىها هم ديگر چندان مايل حمل به دريا نيستند . اگرچه علت عمده ، وفور جنس در بصره است ، ولى گويا در هندوستان و لندن هم چندان طالب نداشته باشد .\r\nامسال اسب‌فروش‌ها هم ضرر كلى كردند ؛ بواسطهء زيادى اسبى كه از خاك عثمانى و از طرف افغانستان برده بودند . جهازات عجم هم با بحرين و كراچى و مسقط كنترات كردند و سيم قرار دادند ، به همان ترتيب جهازات ميل به كل بنادر وارد شود ، سواى جاسك كه سر و كار تجارت ندارد . بواسطهء جنگى كه در جهاز ميل با اعراب كرده بودند ، يك نفر كشته شد .\r\n\r\n\r\n","description":"","footnote":"\r\n( 34 ) - مقصود سعد الملك است .\r\n","page_name":" 455 ","page_number":111},
  {"content":"\r\n\r\n\r\nچهارشنبه 25 ذيحجهء 1309 قمرى\r\nهو فرزند عزيز مكرم من پاكت مورخهء يازدهم ، روز بيست و سوم رسيد ؛ از سلامت مزاجتان و گذشتن حساب اودئيل « 35 » ، هردو مسرت حاصل شد . خداوند تأييد كند و توفيق بدهد كه حساب بارس‌ئيل « 36 » را هم زود و سهل و آسان بگذرانيد . اگرچه موافق نوشتجات سابق اسنادش را صادر كرده‌ايد و ناتمامى ندارد ، ولى حساب تا كتابچه نشود ، سهل است تا دفتر نخوانند و اسنادش را تحويل نگيرند ، نمىتوان به اين حساب و اسناد صادره اعتماد داشت . در خصوص بقايا ، از تقريرات حاج معين كه از عربستان مراجعت كرده است ، چنين معلوم مىشود كه جناب امير الامراء العظام از خود رأى و رضائى ندارد ؛ حتى جواب مطالب يوميه هم راجع به وزير است و جناب وزير هم مايل به وصول اين تنخواه نيست ، همه را در خيال أخذ و عمل خود و اميرش است ، به هرعنوان و وضعى كه باشد . نوشتجاتى كه آقا رضا در صحبت حاجى معين نوشته بود ، تمام را فرستادم ملاحظه كنيد كه عند الحاجت جوابگوئى حاضر داشته باشيد . فرد ممهور مرسولهء سابق مستوفى هم كه دردست است . حالا كه حاجى ايلخانى « 37 » وعده‌ها كرده است از ييلاق از طريق اصفهان تنخواهى بفرستد ؛ تا ببينيم از اين وعده چه نتيجه حاصل خواهد شد ، مثل مواعيد پارساله است يا وجود خارجى بهم مىرساند . قريب دو هزار تومان مطالبات خمسه‌ام از ميان رفت . فهرست ميرزا باقر خان تفنگدار را فرستادم كه بدهد و تمسكات مرا از او بگيرد . اقلا حالا كه فتح الله خان زرين آبادى از مقصرى خارج و سرهنگ شد ، تمسك ذمهء خودش و برادرش را مىتوان مطالبه كرد . هدايت الله خان و ولى محمد خان شاهسون كه به زير زنجير و حبس آمدند ، ممكن است حكمى دربارهء آن‌ها بشود . اين بقاياى عربستان هم همين‌قدر كه كهنه شد ، حالت آن‌ها را بهم مىرساند . چون حالا تراكم اشتغال و گرفتارى زياد ندارد ، ممكن است در مذاكرهء اين مطلب ، اوقات صرف كرد . اقلا اگر هيچ نشود ، هرقدر را كه از وصول مستقيم به خودمان مأيوسى حاصل كرديم ، در مقابل شلتاق پل و بنائى ديوان بگذرانيم . طومارها جزئى ناتمامى دارد ، چون ميرزا نصر الله كازرونى مىنويسد و دو سه روز است نوبه و تب مىكند . اگر تا روز شنبه 25 كه وعدهء حركت پست است حالت براى اتمامش بهم رساند ، با اين پست مىفرستم .\r\nدور نيست عباس على خان هم تا غرهء محرم وارد شود . شايد طومارها هم مصادف با ورود مشاراليه برسد . لاكى كه فرستاده بوديد و چهار قوطى كه بيست قلم باشد ، رسيد . مقصود رفع حاجت است . مىدانيد كه ابدا در بوشهر لاك بهم نمىرسد و پاكت بدون لاك هم اعتبارى ندارد . مركب هم شد شد ، نشد نشد ؛ به علت آن‌كه خودم مقيد خوب و بدخط نيستم و ميرزا خليل هم خطش آن شرافت را ندارد كه اوقات صرف امتياز مركب كند .\r\n\r\n\r\n","description":"","footnote":"\r\n( 35 ) - مقصود سال 1268 شمسى است .\r\n( 36 ) - مقصود سال 1269 شمسى است .\r\n( 37 ) - مقصود امامقلى خان ايلخان بختيارى است .\r\n","page_name":" 456 ","page_number":112},
  {"content":"\r\n\r\nعمده منظور اين است كه در هواى مرطوب بنادر ، مركب ساير ولايات مىچسبد . حالا كه قرار گذاشته‌ام جميع تحريرات با مركب چاپ مىشود ، جز فردنويسى ميرزا ابراهيم ؛ در اين صورت چندان اضطرار و تعجيل ندارم . گرفتار زحمت ميرزا خانى شده‌ام . به قدر يك صد و پنجاه تومان از سرباز گلپايگان براى دفتر شيخ حسين خان ضمانت كرده بود . مشار اليها وقت رفتن در حضور حاجى سيد مهدى ، شيخ بنائى را وكيل مىكند كه از اراضى او بفروشد و قرض ميرزا ابراهيم را بدهد . او هم قبول كرده است . بعد از اين‌كه خانم به شيراز وارد مىشود ، از آنجا تلگراف مىكند كه ، من استاد عبد الرضا را از وكالت و فروش اراضى معزول كردم و آقايان معاملهء او را مهر و امضاء نكنند . حالا ميرزا خانى مانده است در دست سرباز . استاد عبد الرضا را هم كه نمىتوان جريمه كرد كه چرا آن روز وكالت كردى ؛ بيا پول را بده ! به سرباز هم نمىتوان گفت ، پولت را به ميرزا خانى ببخش ! حالت ميرزا خانى هم قسمى است كه پسر نوذر ميرزا با آن لئامت ، كفيل شام و ناهار او شده است . به قسمى پريشان است كه هزار دينار دهشاهى تبريز به او مردم مىدهند . جز آن‌كه سربازها او را عوض طلب به گلپايگان ببرند ، علاجى ندارد .\r\nدر واقع جانش از دست ميرزا رفيع خان هم خلاص مىشود كه هرساعت مهر وزارت خارجه را به كاغذ و سر پاكت بزند و فرمايشات بىمعنى كند . در عمل حاجى ميرزا عبد الله خان هم ، هرگاه بناى وصلت به ماه ربيع الاول كه موقع حركت من به سمت بنادر است ندهد ، حاصلى نخواهد داشت . نهايت اين است كه كارهاى خارجه را به عهدهء نجف قلى خان وامىگذارم كه تا آن‌وقت از شيراز مراجعت مىكند ؛ خراب كند يا آباد ، مأمور دولت است و خود داند ، من مسئول نخواهم بود . كار داخله را هم سرهنگ در كمال خوبى دو ماهه راه مىبرد . تمام سعى من براى سفر بنادر بود . از جوابى كه اين سفر ، وزير رسائل نوشته است ، معلوم مىشود كه ابدا در اين صدد نبوده‌اند . نوشته است ، انشاء الله در مراجعت از ييلاق قرارى در باب مأموريت او داده مىشود ؛ على الحساب نجف قلى خان عيب ندارد . اگر يك ماه رجوع حضرات خارجه به نجف قلى خان باشد ، آن وقت معلوم مىشود عيب دارد يا ندارد ؛ كمال وجوب را دارد كه راجع شود . هرگاه ممكن بشود با ارباب طورى كنار بيائيد ، يعنى يك مبلغى مايه بگذاريد كه اين جزئى باقى عربستان را جمع شهاب كنند و از او دريافت نمايند ، خيلى خوب است . مطابق فردى كه نوشته‌ام ، با قبول مستمرى ، نه هزار و دويست و كسرى است . بعد مىرسم به باقى بختيارى و آن را هم جداگانه جواب و سئوال مىكنيم . از بيست و پنج هزار تومان و كسرى باقى عربستان ، پنج هزارش را آن‌ها ببرند و تتمه به من برسد . ملاحظه بكن ، هرگاه با جناب سعد الملك ميانه‌شان به محرميت و مهربانى كشيد ، خود سعد الملك گفتگو كند و همه را به تصديق و مهر مستوفى برساند . در مسئله بروز ناخوشى در مكهء معظمه ، مردم اين‌طرف‌ها خيلى مشوشند . از قرارى كه به خارجه‌ها خبر رسيده است ، گويا در خراسان هم بروز كرده است . حالا كه به حكم ضرورت مشغول قرنتينه هستم . در عباسى و لنگه هم باليوز اصرار دارد قرنتينه مضبوطى باشد . با نبودن اسباب ، كار مشكلى است ؛ تا خواست خداوندى چه باشد .\r\n\r\n","description":"","footnote":"","page_name":" 457 ","page_number":113},
  {"content":"\r\n\r\n\r\nشنبه 28 ربيع الاخر 1310 قمرى\r\n« 38 » هو فرزند مكرم من سه ساعت به غروب روز سه‌شنبه 24 مانده بود [ كه 
  ] وارد باغ حضرت اجل اشرف شديم « 39 » ؛ گفتند تشريف برده است سر جنازهء امين حضرت « 40 » .\r\nبا جناب سعد الملك رفتيم آنجا ، در ميان دالان مشغول گريه و شيون بودند ؛ با همان حالت ، احوال پرسيدند . معلوم شد اين جوان مبتلا به دسنتاريا « 41 » بوده است ، در مداومت به جوهريات و واپور تلف شده است . نعش او را برداشتند گذاشتند مسجد ؛ رفتيم خانهء قديمى تا بعد از ظهر پنج‌شنبه مجلسى بود . بعد از ظهر نايب السلطنه ، آقا ميرزا حسن آشتيانى و جميع رجال دولت و مذهب آمدند مجلس را برچيدند ؛ حضرت اجل را بردند حضور ، ما هم آمديم منزل . ديروز كه جمعه بود ، بعضى فاتحه‌خوانى از قبيل وزير دفتر و ناظم خلوت و غيره شد . طرف غروب رفتيم خدمت حضرت اجل اشرف . بجز من و جناب سعد الملك و ميرزا نظام كسى نبود ؛ تا ساعت 2 از شب گذشته مانديم ، كمال مرحمت را به همان وضع‌هاى 20 سال قبل فرمودند . برخاستيم ، درب اندرون وقت وداع فرمودند ، فردا بيا كه برويم به حضور ؛ بيا كه با تو در آنجا صحبت بداريم . حالا كه صبح شنبه است ، كاغذها را مىنويسم ، مىروم دربخانه . پست اين هفتهء فارس هنوز وارد نشده . كاغذهاى 7 ربيع الثانى شما رسيد ؛ به قدر فرصت جواب نوشتم . حسام السلطنه معزول و سعد الدوله منصوب شد ، روز پنج‌شنبه رفت « 42 » . بواسطهء قبول راه شوسه و نرسيدن حقوق فوج و ارباب مواجب ، اين كار صورت گرفت . احتشام الدوله هم بواسطهء فوت مرحوم معتمد -\r\n\r\n\r\n","description":"","footnote":"\r\n( 38 ) - محتواى نامه دال بر آنست كه حسين قلى خان به تهران آمده و رضا قلى خان را با حفظ سمت « وكالت بنادر » به نيابت حكومت آن صفحات فرستاده‌اند و نامهء فوق از تهران به بوشهر فرستاده شده است .\r\n( 39 ) - مقصود ميرزا على اصغر خان امين السلطان است .\r\n( 40 ) - مقصود غلامعلى خان امين حضرت فرزند محمد على امين حضرت پسر ابراهيم آقا آبدارباشى ( امين السلطان اول ) است . اعتماد السلطنه در روزنامهء خاطرات ( ص 961 ) ذيل تاريخ سه‌شنبه 24 ربيع الاخر 1310 قمرى ، مىنويسد : « . . . امروز عصر غلامعلى خان امين حضرت پسر امين حضرت مرحوم كه برادرزاده و داماد امين السلطان است فوت كرد . »\r\n( 41 ) - كذا . مقصود بيمارى  Dysentery  اسهال خونى است .\r\n( 42 ) - ابو نصر ميرزا حسام السلطنه پسر سلطان مراد ميرزا حسام السلطنه در اين زمان از حكومت قزوين معزول و بجاى وى آقا باقر سعد السلطنه ( براى دومين بار ) به حكومت قزوين منصوب شد .\r\nحسين قلى خان در مورد ثبت‌نام ايشان ، دچار لغزش شده و به عنوان سعد الدوله از وى ياد كرده‌اند .\r\nاعتماد السلطنه در روزنامهء خاطرات ( ص 961 ) ذيل تاريخ پنج‌شنبه 26 ربيع الاخر 1310 قمرى ، مىنويسد : « . . . حسام السلطنه هم از حكومت قزوين معزول شد . به سعد السلطنه حاكم سابق قزوين دادند . . . »\r\n","page_name":" 458 ","page_number":114},
  {"content":"\r\n\r\nالدوله « 43 » احضار شده است . گويا خمسه هم تغيير كند . زياده از اين هنوز تغييرى نيست ، تا بعد چه شود .\r\n\r\nپيوست اول\r\nدر مسئلهء كاغذ فتح على خان و خواجه‌ها به نواب گفته‌ام ، خودش به باليوزگرى مراتب را بنويسد و انجام دهد ؛ البته خواهد گذرانيد ، شما هم مطلع خواهيد شد . تلگراف جناب قوام الدوله را در خصوص حاجى بشير خان ديدم ؛ اين كار منوط به ميل خود شما است . از براى وصول 300 تومان ، حاجى بشير خان نوشته‌اى از تمام علماى عراق عرب در دست دارد كه بيايد در بوشهر و كسى حقى بر او ندارد . اگر خودتان براى وصول 300 تومان بخواهيد دنبال كنيد ، تلگراف جناب قدام الدوله دست‌آويزى است ، و الا تلگراف و احكام قوام الدوله ابدا محل اعتناء نخواهد بود . « 44 » حالا هم كه طلاق گفته است ، كسى را حقى بر حاجى بشير خان نيست .\r\n\r\nپيوست دوم\r\nشرحى كه محمد حسين خان نايب الحكومه در باب زمين حاجى عبد الرسول نوشته بود ملاحظه شد . مكرر در اين باب گفتگو شده و شفاها گفته‌ام ، حكم محكم دولتى است و من نمىتوانم ملك دولت را به رعيت خارجه بفروشم يا تصرف بدهم . اگر دنيا بر هم بخورد ، اين كار را نمىكنم . اگر حاجى عبد الرسول به همان نوشتهء جناب آقاى سعد الملك دامة اقباله كه « باز سفارش همان است كه من مىگويم و ابدا سند مالكيت براى كسى نمىشود » قناعت دارد ، من هم حرفى ندارم به همان حالت حاليه باقى باشد ؛ او ملك خود بداند و ديوان ملك خود . و اگر تمليك بخواهد ، محال است نوشته بدهم .\r\nدر خصوص مواجب شيخ حسن و شيخ ابراهيم ، قيمتى اظهار داشته بوديد كه اجازه داده شود قبول نمايند و به خرج محمد حسين خان بياوريد . تفصيل مرسوم آن از اين قرار است ، 250 تومان شيخ حسن و شيخ ابراهيم مرسوم دارند ، يكصد و بيست و پنج تومان آن را نايب الحكومه قشم بايد بلاعوض بدهد و به خرج خود نياورد ، صد و بيست\r\n\r\n\r\n","description":"","footnote":"\r\n( 43 ) - مقصود اويس ميرزا معتمد الدوله پسر فرهاد ميرزا معتمد الدوله است . اعتماد السلطنه در روزنامهء خاطرات ( ص 961 ) به تاريخ دوشنبه 23 ربيع الاخر 1310 قمرى ، مىنويسد : « . . . معتمد الدوله اويس ميرزا ديروز صبح فوت كرد . . . پنجاه و پنج سال داشت . به ناخوشى يرقان دو ماه بود مبتلا بود . »\r\n( 44 ) - حاكم خمسه در اين زمان عبد العلى ميرزا احتشام الدوله پسر فرهاد ميرزا معتمد الدوله بود كه پس از مرگ برادرش به تهران احضار شد .\r\n","page_name":" 459 ","page_number":115},
  {"content":"\r\n\r\nو پنج تومان به عهدهء خودتان است . قدغن نمائيد محمد حسين خان بدهد و به خرج خود نياورد ، مشروط به آنكه تمام حقوق آن‌ها را گرفته برسانيد و قبض تمام بگيريد .\r\nپنجاه تومان حاجى ابراهيم اصل ندارد ؛ به علت اينكه آن سالى كه جناب سعد الملك 50 تومان به او التفات نموده بودند ، به جهت اين بوده است كه در اول سال مباشر شد .\r\nبعد كه تغيير دادند ، 50 تومان به رسم انعام كه بىبهره نشده باشد به او التفات فرمودند ؛ ديگر مقررى استمرارى براى او مقرر نداشتند در اين سنوات . حاجى ابراهيم معدن هرمز را اجاره كرده بود ؛ وقتى كه به حاجى ناخدا على واگذار كردند ، اين 50 تومان را حق‌الزحمه به او دادند . آن هم از منفعت معدن داده شده ، استمرار ندارد .\r\n\r\nپيوست سوم\r\nحاجى سيد عبد القاهر تا زنده بود ، سالى 50 تومان مستمرى داشت ؛ حالا كه مرحوم شده و پسرش در مسقط ساكن است ، چه حقى دارد . حالا كه ذيحق نيست ؛ بعد از اينكه از مسقط به بندر لنگه آمد و متوقف شد ، آنوقت به حكم اولياى دولت مستمرى او برقرار و داده خواهد شد .\r\nدر مسئلهء حمل جنس از خاك كرمان به عباسى كه نواب و الا فرمانفرما « 45 » قدغن فرموده است ، خودت دوستانه بنويس و خواهش بكن كه رفع منع را بفرمايد . در مسئلهء عبد النبى كه رفته است به خاك كرمان ، عرض كن او را تبعيد نفرمايد . حالات مير عبد النبى را از سابق خدمت ايشان عرض كن . با تو خصوصيت دارد ، تقويت خواهد نمود .\r\nاقساط محمد حسن خان را نگذار عقب بماند ؛ حالات او را امسال خوب نمىبينم ، به خيالات جعفر خان ديلمى افتاده است ، انتظار اخبار تهران را دارد .\r\n گفت پيغمبر به آواز بلند * با توكل زانوى اشتر ببند \r\n\r\nشنبه 26 جمادى الاول 1310 قمرى\r\n« 46 » هو فرزند مكرم از تاريخ بيست و چهارم الى حال ديگر از شما كاغذى نرسيده است . وضع تهران همان‌طور است كه بود . در تمام مجالس ، وزرا و حتى نايب السلطنه مرا حاكم فارس مىدانند . تمام كسانى كه مشترى حكومت فارس هستند مثل شعاع الدوله و غيره ، همه روزه مرا آسوده نمىگذارند ؛ به‌جز خودم و حضرت اجل و شاه كه مىدانيم چنين مطلبى نيست . ديد و بازديد مردم هم مرا نمىگذارد به كارهاى خود برسم . چيزى\r\n\r\n\r\n","description":"","footnote":"\r\n( 45 ) - مقصود عبد الحسين ميرزا نصرت الدوله فرمانفرما است .\r\n( 46 ) - از تهران به بوشهر .\r\n","page_name":" 460 ","page_number":116},
  {"content":"\r\n\r\nكه توانستم در شكار جاجرود صورت بدهم ، فقره فرمان حسين بيگى « 47 » و شيخ‌آباد « 48 » و ملك التجارى ناصر بن عباس و مشير التجارى آقا محمد كريم ؛ به علاوه تمثال همايون هم براى سعد الملك استدعا كردم ، قبول شد و مرحمت كردند . سه شب ماندم ، خيلى مرحمت و مهربانى فرمودند ؛ در همه حالت در محرميت بودم . يك روز پيش از مراجعت موكب مسعود آمدم . البته تفصيل شورش همدان را هم شنيده‌ايد « 49 » ؛ اگر هم نشنيده باشيد ، سپردم اصلان در يك صفحهء جداگانه بنويسد مطلع شويد . حقيقت با اين تجرى مردم و ضعف دولت ، ديگر حكومت حرام است و كار مشكلى است . در تلگراف رمز به شما در باب وصول و ايصال وجه تقديمى اين [ امكنه و 
  ] اشخاص تأكيد كرده بودم : حسين بيگى ، شيخ‌آباد ، بن عباس ، آقا محمد كريم ؛ البته زود بگيريد بفرستيد كه فرمان‌ها را به مهر برسانم و بفرستم . بندگان اعليحضرت اقدس در جاجرود فرمودند كه ، بايد يا نظام السلطنه خودش برود بنادر يا سعد الملك را راضى كند كه برود كه دندان طمع مردم از بنادر كنده شود . در واقع اين بنادر و نظم و مداخل آنجاها به سعى و زحمت نظام السلطنه و سعد الملك شده است . ولى بايد در سال نو ، عمل مرواريد را به دو هزار و هشت‌صد تومان برسانند .\r\n\r\nپيوست\r\nنمىدانم چه حالتى داريد كه وجها من الوجوه از اخبار ولايتى مرا مطلع نمىكنيد .\r\nاز باليوزگرى در باب كنيز و غلامى كه رفته‌اند در باليوزگرى بست نشسته‌اند ، همه روزه از سفارت از من جويا مىشوند كه تكليف چه چيز است ؟ من ناچارم كه على العمياء جواب بگويم . اگر خودت فرصت ندارى ، بگو ميرزا جعفر و ميرزا محمد بنويسند .\r\nنوشتجات تو منحصر شده به دلتنگى از حالت و تحريرات خان على . هرگاه كه ملاحظهء احوال ساير حكام را بكنى ، مىدانى كه ناملايمات و حركات خان على در جنب آن‌ها\r\n\r\n\r\n","description":"","footnote":"\r\n( 47 ) - حسين بيگى نام دهى از دهستان هنام و بسطام بخش سلسلهء شهرستان خرم‌آباد است .\r\n( 48 ) - شيخ‌آباد نام دهى از دهستان هنام و بسطام بخش سلسلهء شهرستان خرم‌آباد است .\r\n( 49 ) - اعتماد السلطنه در روزنامهء خاطرات ( ص 926 - 925 ) به تاريخ سه‌شنبه 22 جمادى الاول 1310 قمرى ، مىنويسد : « . . . ملا عبد الله نامى كه در همدان مقتدا و پيشنماز است حكم كرده بود كه يهودىها بايد علامتى در لباس داشته باشند كه با مسلمانها فرق داشته باشند . از آنجايى كه يهودىهاى همدان زياده از پنج شش هزار نفرند و در زير حمايت انگليس هستند ، ايلچى انگليس ظاهرا شكايت از ملا عبد الله كرده بود . ملا عبد الله را به تهران خواستند . اهل همدان تمام شوريدند . شاه حكم كرده است شش هزار قشون به سردارى آقا بالا خان وكيل الدوله و دو نفر صاحب‌منصب‌هاى اطريشى بروند همدان را قتل عام كنند » . در روز چهارشنبه 23 همان ماه نيز مىنويسد : « . . . شاه نايب السلطنه و سران سپاه را براى قشون‌كشى همدان احضار كرده بودند » و سرانجام در تاريخ سه‌شنبه 29 جمادى - الثانى ، مىآورد كه « . . . خوب شد كه به اصلاح گذشت و فرستادن قشون موقوف شد . »\r\n","page_name":" 461 ","page_number":117},
  {"content":"\r\n\r\nمستهلك است . ملاحظهء حالت ركن الدوله « 50 » را بكن و شاكر باش . در باب كلانترهاى عرب « 51 » ، دو روز قبل از تلگراف تو ، ركن الدوله تلگرافى كرده بود كه ، حسين خان و رضا خان پناه بردند به فتحعلى خان « 52 » و ساير اعراب هم هرچه بودند ، بعضى داخل اردوى حاجى نصر الله خان شدند و چند خانوار اشرار متفرق شدند . مقرر شود ، هركسى از تجار يزدى و كرمانى كه ادعا بر عرب دارند ، بيايند در اردوى دولت اموال خود را بگيرند . بعد از دو روز كه تلگراف كرده بودى حضرات كلانترها به خاك شميلات « 53 » پناه آوردند ، هم مقوى قول ركن الدوله شد و هم اسباب قوت قلب اولياى دولت . به اين دو ملاحظه حضرت اجل فرمودند ، محرمانه رضا قلى خان را تلگراف بكن ، آن‌ها را در خاك شميل « 53 » كه متعلق به خودم است نگذارد ، به خاك كرمان بفرستد ؛ چون حكم شده است كه حاكم كرمان « 54 » از يك طرف و حكومت فارس از اين‌طرف آن‌ها را مستأصل كنند و حكم هم شد كه حاكم بنادر هم با حاكم كرمان و فارس در دستگيرى آن‌ها همراهى كند . در اين صورت مناسب نيست كه آن‌ها در خاك ابواب‌جمعى من باشند .\r\nدر باب احمد مطوع « 55 » هم كه حكم سختى به فتحعلى خان صادر شد ؛ اگرچه مىدانم بىحاصل است . در باب دار العلم هم اذن دادند تعمير كنيد . اسناد خرج را زود بفرست كه بروات آن‌ها صادر شود ، از قبيل خرج جهاز و سيورسات و غيره . در عمل فارس يقين بدان بعد از فضل خداوند يا با من است يا با ظل السلطان ؛ تا خواست خداوند چه باشد .\r\nفقرهء كنيز و غلام را از قرارى كه از نواب تحقيق كرده‌ام ، گويا كنيز و غلامى از شخص تاجر بهبهانى رفته‌اند در باليوزگرى بست نشسته‌اند و اصرارى دارند كه در وطن خودشان شوهر داشته‌اند و آزاد باشند . من جواب دادم كه ، باليوز آن‌ها را با اطلاع حكومت و علماى بوشهر در يك جايى كه محل اعتماد عمومى باشد بسپارد و در باليوزگرى نگه ندارد ؛ زيرا كه تمام كنيزهائى كه در بنادر و گرمسيرات است ، مدخوله و در مقام زوجيت مالك واقع مىشوند و در مذهب اسلام جايز نيست زوجه و مدخولهء كسى در خانهء اجنبى بماند . بعد از اينكه آن‌ها را به محل امانت سپردند ، تا دو ماه هرگاه به اطلاع كارگزار ، مالك آن‌ها را ترضيه و تأمين كرد كه بحث و ايرادى نيست ، متصرف مىشود ؛ و الا بعد از انقضاى مدت ، حكومت در استر خاص آن‌ها مساعدت خواهد داشت .\r\nاصلان نتوانست راپرت همدان را بنويسد . ملا عبد الله مجتهد ، يهودىها را قدغن\r\n\r\n\r\n","description":"","footnote":"\r\n( 50 ) - محمد تقى ميرزا ركن الدوله در اين زمان حاكم فارس بود . در مورد وقايع فارس در اين زمان ، به خاطرات حسين قلى خان مندرج در باب اول رجوع كنيد .\r\n( 51 ) - مقصود كلانترهاى ايل عرب فارس است .\r\n( 52 ) - مقصود فتح على خان صاحبديوان پسر دوم ميرزا على اكبر قوام الملك است .\r\n( 53 ) - شميل نام يكى از دهستان‌هاى چهارگانهء بخش مركزى شهرستان بندرعباس و همچنين نام ده مركز همين دهستان .\r\n( 54 ) - حاكم كرمان در اين زمان عبد الحسين ميرزا فرمانفرما بود .\r\n( 55 ) - « مطوع » يا « مطوح » ؟\r\n","page_name":" 462 ","page_number":118},
  {"content":"\r\n\r\nكرده بود عسلى « 56 » بدوزند و از حدود تكاليف شرعى تجاوز نكنند . چند نفر را هم مسلمان كرده بود . خلاصه كار به نزاع كشيد . حكومت حمايت از يهودىها كرد ، آخوند قهر كرد و خواست برود ؛ مردم اجماعى كردند ، ساعد السلطنه رفته بود ساكت كرده بود . سيف الدوله را به اين واسطه معزول كردند . در ثانى يهودىها به توسط انگليس‌ها شكايت كردند ، جهانسوز ميرزا را حاكم و امير نويان كردند كه برود آخوند را بيرون كند . رفت حكم بيرون كردن داد ؛ اجماع شد . هرچه ساعد السلطنه و حسام‌الملك توسط كردند ، اصلاح نشد . امير نويان را بيرون كردند ، آمد شورين « 57 » . از جاجرود حكم شد ، سه فوج و سه عراده توپ و پانصد سوار برود . از راه انداختن اين قشون عاجز بودند .\r\nلابد ميرزا حسن آشتيانى را ديدند ، التماس كردند كه تو واسطه شو كه فرستادن قشون موقوف باشد . « جرجر » « 58 » را ديدند ، بعبارت الاخرى گفتند غلط كرديم . حالا ساعد السلطنه به چاپارى آمده كه ترتيب اصلاح اين عمل را عرض كند . نواب هم آن اعتبار سابق را ندارد ؛ يعنى اين وزيرمختار اغلب كارها را به توسط « جرجر » پيغام مىكند و مىگذراند .\r\nارباب هم كه ابن الوقت است ديگر حاجتى به نواب ندارد ؛ حالا نواب هم مثل ساير مردم هفته‌اى يك‌بار نمىتواند ارباب را ملاقات كند .\r\nزياده مطلبى نيست\r\n\r\nسه‌شنبه 29 جمادى الاول 1310 قمرى\r\n« 59 » هو فرزند مكرم نوشتجات پنجم شهر جمادى الاول در شب بيست و هفتم رسيد و اين ملفوفه‌هاى تلگراف انگليسى و تلگراف رمز هردو رسيد . اگرچه مطلب تلگراف رمز و انگليسى هردو يكى بود و حضرات ديلمى و جعفر خان هم بعد از اقدام به آن حركات دستى پيش انداخته بودند و شرحى شكايت به حضرت اجل و امين الملك تلگراف كرده بودند ، هردو تلگراف را فرستادند نزد من و جواب خواستند و من هم جوابى كه لازم بود نوشتم و فرستادم . از سوء اتفاق اين تلگرافات مقارن بود با شورش همدان و بيرون كردن جهانسوز ميرزاى امير نويان و پناه بردن امير نويان در شورين به حسام الملك ، به شرحى كه جداگانه براى استحضار تو نوشته‌ام . معهذا جواب شما را فورى داديم ، البته رسيده و اطلاع حاصل كرده‌ايد . ديگر هرچه بنويسم مكرر است .\r\nدر باب كليهء كار بنادر ، حضرت اجل اصرار دارد كه جناب سعد الملك را راضى به آمدن بنادر بكنم . من هم با جناب معظم اليه حرف زده‌ام ؛ خودت كه مىدانى كه تعلق\r\n\r\n\r\n","description":"","footnote":"\r\n( 56 ) - عسلى پارچهء زردى كه اهل ذمه ( بخصوص يهوديان ) به جهت امتياز از فرق ديگر بر دوش مىانداختند و يا تكه‌اى از آن را بر شانه مىدوختند .\r\n( 57 ) - شورين نام دهستانى از بخش حومهء همدان و همچنين نام دهى از همان دهستان .\r\n( 58 ) - احتمالا مقصود « جرج چرچيل » است .\r\n( 59 ) - از تهران به بنادر .\r\n","page_name":" 463 ","page_number":119},
  {"content":"\r\n\r\nخاطر ايشان به بنادر چقدر است . ظاهرا اصرار كرده ، ولى در باطن هرگاه مملكت خراسان را به او بدهند ، باز بنادر را ترجيح مىدهد و انصافا حق هم دارد . كارها بسته به تقدير خداوندى است . زياده مطلبى نيست .\r\n\r\nپيوست\r\nمجمل از مفصل حال همدان اين است كه : جهانسوز ميرزا خواست ملا عبد الله را از شهر بيرون كند ، آخوند رفت . مردم اجماعى كردند ، رفتند او را مراجعت دادند .\r\nجهانسوز ميرزا در ثانى خواست بيرون كند ، امير تومان‌ها را هم به شهر احضار كرد و مردم در ثانى اجماع كردند و ريختند به خانهء حكومت ، در و پنجره‌ها را شكستند . اثاث را هم غارت كردند . خودش از سوراخ ديوار باغ فرار كرد و دو سه روز در شهر در خانه‌هاى مردم پنهان بود ، تا او را به شبانه بردند شورين ، خانهء حسام الملك . او هم بواسطهء تلگراف و عريضجات به ديوان حالى كرد كه ساعد السلطنه و ضياء الملك با مردم همدست هستند . آن دو نفر احضار شدند . از تهران مىخواستند امين نظام را با سه فوج و چهار عراده توپ و 200 سوار بفرستند . سى هزار تومان هم از خزانهء اندرون بيرون آوردند .\r\nاين دو نفر بعد از ورود داوطلب شدند كه چهار عراده توپ و 500 تفنگ به خودمان بدهيد ، بدون مخارج و دولت مىرويم آخوند را بيرون مىكنيم و شاهزاده را عود به شهر مىدهيم ، مستقبل مىكنيم . در تلگراف كه خبر به حسام الملك رسيد ، تا روز چهارشنبه غره مهلت خواست كه ، خودم آخوند را بيرون مىكنم . روز پنج‌شنبه تلگرافى رسيد كه آخوند خودش شبانه از شهر بيرون رفته است . قدرى شاه و ارباب جانى به قالبشان رفت .\r\nكلهرها هم حاكم خودشان را جواب كردند ؛ اميرنظام قرآن مهر كرد فرستاد ، چند نفر را به شهر آورد و گرفت . در ثانى كلهرهائى كه ياغى شدند ، اضطرارا آن‌ها را به رضاى خودشان به ظهير الملك واگذار كردند . خلاصه آشوب در تمامى ذرات عالم است .\r\nنواب ميرزا حسين قلى خان در حكومت ارباب آن مراوده و خصوصيت سابق را ندارد . زيرا كه اين وزيرمختار تمام رجوعاتش به جرجر است ، ارباب هم از هركسى رفع احتياجش شد ، ديگر حقوق و خصوصيت نمىفرمايد . نواب 40 روز بعد از عيد مىرود لندن كه ديگر مراجعت نكند .\r\nبختيارىها هم در خانهء صاحب‌جمع كهنه و مندرس شدند . ديگر مشكل است براى آن‌ها هم نجاتى باشد . دولت دانست ، از وجود آن‌ها كارى ساخته نيست و نمىتوانند اسباب فتنه و فسادى شوند . يقين بدان كه به ارض رى مثل رضا قلى خان كلهر مىشوند .\r\n\r\n","description":"","footnote":"","page_name":" 464 ","page_number":120},
  {"content":"\r\n\r\n\r\nشنبه 11 جمادى الاخر 1310 قمرى\r\n« 60 » هو فرزند مكرم پاكت‌هاى دوازدهم و نوزدهم ، هردو با پست چهارم شهر حال رسيد . از حالت مزاج خودت و حسين مسرور و شاكر شدم . از احوالات و مراوده‌ام با ارباب ، به اختلاف گاهى مىروم دربخانه در باغ دولتى او را مىبينم ؛ گاهى هم كه روز سوارى شاه است ، در خانهء خودش . فصل ميان هردو ملاقات ، گاهى شطر الغب است و بعضى اوقات غب است . در وقت ملاقات مهربانى و رأفت و گرمى مىنمايد . جناب سعد الملك را اغلب در روزى كه خودم ملاقات نمىكنم مىفرستم . تا حال هم چهار دفعه به حضور مبارك مشرف شده‌ام ، به هردفعه بروز مرحمت و صحبت شده است . با جناب امين الملك هم خصوصيت گرم است و معاشرت كم ؛ به هرجهت ، ملاقات خصوصى سه دفعه اتفاق افتاد .\r\nباقى ديگر را دربخانه يا منزل حضرت اجل ، تصادف و اتفاقى بوده است . ساير رجال از مخالف و مؤالف ، گرم و نرم آمدوشد دارند . جان كلام را جداگانه نوشته‌ام . نواب حسين قلى خان « 61 » خيالش رنگى ندارد . بازار چرچيل « 62 » رونقى دارد . كار همدان هم به حسن اهتمام حسام الملك به خير گذشت « 63 » آخوند ملا عبد الله هجرت كرد ، از طريق ملاير به قم آمد ؛ ديگر از آنجا خراسانى بشود يا تهرانى ، معلوم نيست . معامله با سعد السلطنه گذشت . مشغول گذرانيدن عمل حسين قلى خان شاهسون كه تازه منصور الملك شده است هستند . انگليس‌ها هم شكايتى از اهل قشم كرده بودند كه ، مكارهء ما را آتش زده‌اند و اسباب ما را به دريا ريخته‌اند . بعد از محاورات زياد با سفارت ، قرار دادند كه من و ميرزا حسين قلى خان نواب با هم بنشينيم قرارى در اين مسئله بگذاريم . مجملا قرار شد معادن غير مفتوحه را اختيار كار كردن داشته باشند ، به شرط آن‌كه تمام اجزاء آن‌ها ايرانى باشند . به شما هم رسما اطلاع دادند .\r\n\r\nپيوست اول\r\nدر باب محل مواجب ، در نظر دارم كه كارى بكنم و اگر هم پيشرفت كند ، براى شما لقب هم استرداد مىكنم ؛ تا خواست خداوند چه شود . حاجى احمد خان راپرت محرمانه‌اى به وزارت انطباعات فرستاده بود كه اگرچه از شما و من و سعد الملك تمجيد\r\n\r\n\r\n","description":"","footnote":"\r\n( 60 ) - از تهران به بوشهر .\r\n( 61 ) - مقصود حسين قلى خان نواب است . وى از 1308 قمرى تا اوايل سلطنت مظفر الدين شاه نايب و مترجم اول سفارت ايران در لندن بود . هنگام نگارش اين نامه ، ايشان به تهران آمده بودند .\r\n( 62 ) - مقصود جرج چرچيل از كارمندان سفارت انگليس در تهران است .\r\n( 63 ) - اشاره‌ايست به شورش همدان در واقعهء ملا عبد الله كه در پانويس‌نامهء شنبه 26 جمادى الاول توضيح داده شد .\r\n","page_name":" 465 ","page_number":121},
  {"content":"\r\n\r\nزيادى كرده است ، ولى در عوض ، فقرهء ورود و خروج تفنگ را به زعم خود خواسته است عداوتى با ناخدا على به خرج بدهد و فتواى قتل شما و من و سعد الملك را . عجب آدم سفيهى است ! كار عرب هم از نيك‌بختى ركن الدوله گذشته است . صافى برج عقرب را ديدم . امسال با اين ضرر برد و ديگر مضافات و آن اضافهء محرمانه ، حساب ما پاك است ؛ توكلت على الله . عمل ماليات محمد حسين خان بايد در برج جدى « 64 » پرداخت شود ؛ چنان‌كه در تمام ايام حكومت سعد الملك و سال گذشتهء خودم ، عمل مالياتى عباسى و لنگه در برج جدى پرداخت شد . از آمدن باران در آن صفحات ، بقدرى مسرورم كه براى مسرتم حدى متصور نيست . مرض و با را در شيراز و اطراف ، تلگرافخانهء انگليس خبر داده كه رفع شده ؛ ولى از تلگراف روز ششم شما چنين برمىآيد كه در صفحات عباسى شدت دارد . خداوند به فضل خود حافظ و پناه است .\r\nكار فارس همان است كه سابق نوشته‌ام . آخر اين ماه شاه تشريف مىبرد جاجرود ؛ هركارى بايد در باب حكام بكند ، آنجا خواهد كرد . سعد الملك و نواب ميرزا حسين خان در باب فارس با او حرف « 65 » زده‌اند . تعهد كرده است كه ، اگر شاه اذن و رضاى مرا شرط دانست ، فارس مال نظام السلطنه است . ولى به رضاى خودش فقط باشد ؛ به ظل السلطان مىدهد . اما در باب عربستان ، قرار داده‌اند كه اگر عمل بختيارى را به اختيار من وابگذارند سى تومان بدهند . اما در باب كرمان هنوز حرفى گفته نشده است .\r\n\r\nپيوست دوم\r\nامسال اين صفحات « 66 » الى حال برف نيامده ، به همين واسطه راهى مفتوح است و جنس و مأكولات مىآورند و نرخ‌ها تنزل كرده . هوا هم چندان سرد نشد كه يخ گرفته شود ؛ ولى چند باران به موقع در عقرب « 67 » و قوس « 68 » آمده است . از بىنظمى عربستان ، اينجا خبرى نيست ؛ ولى امير خان سردار به دوستانش و حاجى سهام نوشته بود اين چند روز حسب الامر مىروم عربستان . حسام السلطنه عربستان را خواسته بود ، ندادند ؛ با اين حالت ، اين‌قدر احمق است كه فارس را مىخواهد ، به پيشكارى من . كار ارباب رنگى ندارد و آنچه برات از بابت ماليات در دست مردم است ، تمام را خزانه جواب داد . از اولاد مرحوم معتمد الدوله « 69 » پنج هزار تومان گرفته‌اند ، سه هزار تومان\r\n\r\n\r\n","description":"","footnote":"\r\n( 64 ) - اول جدى 1271 شمسى برابر اول جمادى الاخر 1310 قمرى .\r\n( 65 ) - مقصود ميرزا على اصغر خان امين السلطان است . در اغتشاش فارس و نصب حسين قلى خان به حكومت آنجا ، به خاطرات حسين قلى خان مندرج در باب اول رجوع كنيد .\r\n( 66 ) - مقصود پايتخت است .\r\n( 67 ) - برابر ربيع الاخر .\r\n( 68 ) - برابر جمادى الاول .\r\n( 69 ) - مقصود اويس ميرزا معتمد الدوله است .\r\n","page_name":" 466 ","page_number":122},
  {"content":"\r\n\r\nبراى بقاى اردكان و دوان « 70 » . آن‌قدر احمق و بىكس بودند كه نقد دادند . بارى اخبار متفرقه زياد است ، من وقت ندارم و بسيار هم كار دارم .\r\n\r\nشنبه 18 جمادى الاخر 1310 قمرى\r\n« 71 » هو فرزند مكرم دو پاكت چهارم ، روز هيجدهم رسيد .\r\n هزار نقش برآرد زمانه و نبود * يكى چنان كه در آئينهء تصور ماست \r\n« 72 » ارباب امروز ده روز است استعفا [ ى 
  ] سخت داده است « 73 » . سه چهار روزش در پرده بود ، امروز شش روز است برملا شده است . هنوز كار يك طرفى نشده ، انتظار آمدن حضرت و الا را داشتند ، گويا امروز وارد شوند . قرار است در اطاق آبدارخانه اجلاس كنند تا در آنچه تعلق يابد ، [ گفتگو شود 
  ] . اجزاء مجلس : دو شاهزاده ، قوام الدوله ، امين الدوله ، مخبر الدوله ، خود ارباب .\r\n ببينيم تا اسپ « 74 » اسفنديار * سوى آخر « 75 » آيد همى بىسوار\r\nو يا بارهء رستم جنگجوى * به ايوان نهد بىخداوند روى \r\n« 76 » به اين ملاحظات اغلب مطالب بايد بىجواب بماند ، مگر چيزهاى اختصاصى كه در ملفوفات جداگانه نوشته‌ام و ملاحظه مىكنيد . اگر كارها اهميت و لزوم بهم رسانيد ، در تلگراف انگليسى به شما اطلاع مىدهم .\r\n\r\n\r\n","description":"","footnote":"\r\n( 70 ) - دوان نام دهى از دهستان حومهء بخش مركزى شهرستان كازرون .\r\n( 71 ) - از تهران به بوشهر .\r\n( 72 ) - بيتى است از سروده‌هاى انورى .\r\n( 73 ) - مقصود استعفاى ميرزا على اصغر خان امين السلطان است . جهت اطلاع از كيفيت اين واقعه ، به خاطرات حسين قلى خان مندرج در باب اول رجوع كنيد . اعتماد السلطنه در روزنامهء خاطرات ( ص 968 ) به تاريخ سه‌شنبه 14 جمادى الثانى 1310 قمرى به اين رويداد اشاره و در صفحات 970 تا 974 نيز ، مطالبى ذكر نموده است .\r\n( 74 ) - در اصل : اسب .\r\n( 75 ) - در اصل : آخور .\r\n( 76 ) - در اصل : نهد بىخداوند . . . ر . ك : فردوسى ، ابو القاسم . شاهنامه . تهران ( بروخيم ، 1314 ) ج 6 « داستان رزم اسفنديار با رستم » ابيات شمارهء 3446 و 3447 .\r\n","page_name":" 467 ","page_number":123},
  {"content":"\r\n\r\n\r\nضمائم بخش سوم\r\n\r\nجمعه 2 محرم 1309 هجرى قمرى از : باليوزگرى دولت انگليس در خليج فارس به : حسين قلى خان نظام السلطنه امير تومان حكمران بندر بوشهر و بنادر خليج فارس و كل گمركخانه‌هاى بنادر\r\n1891 نمره 284\r\nجناب جلالت‌مآب فخامت و مناعت نصابا ، دوستان استظهارا ، معظما ، مفخما ، محترما ، مهربانا گرامى مراسلهء محترمه شريف مورخه 22 شهر ذيحجة الحرام 1308 راجع به فقرهء گرفتن عباس نام در كمال احترام ملاحظه شد . دوستدار متيقن نيست كه مقصود از اين عبارت را دريافت كرده باشد ( اگرچه هنوز دوستدار مناسبت اظهار رسمى اين مسئله را ملتفت نيست ) ، اگر مقصود از عبارت مذكوره اين است كه شكى به جهت جناب‌عالى حاصل است در مناسبت اظهار رسمى اين مسئله ، پس بايد جناب‌عالى را ملتفت سازد آنكه دوستدار حق اظهار رسمى را دارد در هرامرى از اين قبيل امور كه تعلق به حقوق عهدنامهء مقدسه دارد . علاوه بر آن برحسب خواهش خود جناب‌عالى است ، بطورى كه عاليجاه منشىباشى به منشى بزرگ باليوزگرى نوشته بود در فقرهء اجراء عشور صد پنجى در بندرعباس در حينى كه رأى جناب‌عالى را به اين عبارت نقل كرده است « كه مطالب رسمى دولتى را معمول نيست نويسندگان حكومت و باليوزگرى در طى رقعجات دوستانه خود كتبا بنويسند » . اما در اين مسئله مخصوصه ، دوستدار تقرير عباس نام را ملاحظه كرده بود . قبل از فرستادن سوادش خدمت جناب‌عالى ، ديگر حاجتى به استرجاع آن نداشت كه در آن ملاحظه نمايد ، لهذا مرجوع خدمت داشت . به نظر مىآيد كه جناب‌عالى ايرادى بر تقرير عباس مشار اليه وارد آورده‌اند از بابت شناختن عاليجاه نايب الحكومه او را . از تفصيل ثانوى كه سوادش لفا ارسال خدمت ذيمسرت شده است واضح خواهد شد و آشكار مىسازد آنكه مشار اليه افتخار به شناختن عاليجاه نايب الحكومه نمىنمايد ، ولى تصور كرده است كه صاحب‌منصب معزى اليه\r\n\r\n","description":"","footnote":"","page_name":" 468 ","page_number":124},
  {"content":"\r\n\r\nاو را بجا آورده بواسطهء فقره [ اى 
  ] كه چندى قبل از آن رخ داده و مشار اليه احضار حضور شده بود . به هرصورت شكى و شبهه نيست كه عملجات كلانتر كه بايد مردم شهر را بشناسند ، بر آن‌ها لازم بود كه تحقيق حال او را بنمايند قبل از بردن او به چهار برج .\r\nو او را شناخته‌اند ، بعضى از سربازهاى چهار برج نيز او را شناخته و پيغام در بازار برده كه به فراشباشى باليوزگرى اطلاع داده شود از گرفتارى او . در اين صورت شكى در شناسائى او نبوده است . همان قدر كه مبناى جناب‌عالى چنان كه اظهار داشته‌اند بر تسهيل امور است ، دوستدار نيز مايل و راغب است كه موافقت نمايد در كليه روابط رسميه و غير رسميه . ولى به اعتقاد دوستدار محض اظهارى كه از جناب‌عالى بشد مشعر بر تأسف از اشتباهى كه واقع شده است از بعضى كارگزاران حكومت ، دليلى بود كافى بر آنكه جناب‌عالى مهيا مىباشند كه مصداق اظهارات ستوده خود را به فعل آورند و اين ماده نيز فورا صورت اختتام پذيرفت . ولى حال جاى تأسف است كه جناب‌عالى مناسب نديده‌اند كه اين مسئله را بدين نهج تصور فرمايند . زياده مصدع اوقات فرخنده ساعات شريف نگرديد . تحريرا فى دويم شهر محرم الحرام سنه 1309 .\r\n\r\nپيوست اول\r\nسواد تقرير عباس ، طباخ عاليجاه محمدت همراه مستر لوكن صاحب نايب و ويس قونسول باليوزگرى .\r\nمن در خانه‌اى نشسته‌ام كه آن خانه مال حاجى على اكبر و حاجى ابو القاسم است . سه اطاق دارد . يكى من با عيالم و يكى حسين چاهى فروش با زن و يك طفل و يك اطاق ديگر رسول پدرزن حسين با دو دختر و يك پسر منزل داريم . چندى قبل عيال حسين با عيال من دعوائى كرد . عيال من رفت به خانهء مادر خود . من پيروى اين دعوا نكردم . چند روز بعد عبد الله نام خالوى مادر من رفت از حسين جو بخرد ، گفتگوئى باهم كردند . حسين بناى فحش دادن گذاشت به خالوى من . چون خالوى من داغ ديده بود ، رفت به كلانتر عارض شد . كلانتر فرستاد حسين را بردند ، چند توى سرى به او زد . خالوى من رفت كازران ، ولى حسين كينهء مرا بواسطهء خالوى من در دل گرفت . تا پريشب كه من خوابيده بودم ، صبح زودى حسين آمد بالاى سر من و مرا صدا زد كه ، برخيز احمد آدم صاحب آمده است ، ببين چكار دارد . من متحمل نشدم ، چون بىموقع بود و چشمم هم درد مىكرد باز خوابيدم . ثانيا به اصرار مرا بيدار كرد .\r\nمن برخاستم ، آمدم درب خانه ، ديدم غلام آدم كلانتر است . گفت بيا كلانتر تو را مىخواهد . من آمدم نزد كلانتر ، به من گفت كه ، چرا رفته‌اى بالاى سر زن مردم .\r\nگفتم چنين امرى واقع نشده ، كذب است . كلانتر مرا همراه غلام نزد نايب الحكومه فرستاد . من همراه او رفتم ، چرا كه نايب الحكومه مرا مىشناخت كه من آدم صاحب هستم . وقتى كه آنجا رفتم ، نايب الحكومه هم همين سئوال كرد . من هم همان جواب\r\n\r\n","description":"","footnote":"","page_name":" 469 ","page_number":125},
  {"content":"\r\n\r\nدادم . به من گفت برو پائين تا وقتى كه ترا بخوانند . مرا آوردند پائين ، زنجير كردند ، تا وقتى كه حسين آمد نزد نايب الحكومه و به مشتبه‌كارى آنچه بايد بگويد گفت .\r\nنايب الحكومه دو دفعه مرا طلبيد و گفت حسين اينطور مىگويد ، خود ضعيفه نيز اقرار مىكند . من گفتم معلوم است ، زن زن اوست ، البته در حق او شهادت خواهد داد . بعد معلوم شد كه حسين به زنش گفته بود كه اگر نيامدى چنين چيزى اقرار بكنى ، ترا طلاق خواهم گفت . بعد از آن باز مرا پايين فرستادند كه باش تا عصرى كه آقا بيايد ، به آقا عرض بكنيم . من تعجب كردم كه با وجود شناختن نايب الحكومه مرا و محقق نشدن اين مطلب ، چگونه مرا نگاه داشت . و حال‌آنكه فراش‌ها همه مرا مىشناختند كه آدم صاحب هستم . لهذا مرا آوردند در حبس‌خانه زنجير كردند ، تا آنكه ، از قرارى كه شنيدم چون مادرم مأيوس شد و از صاحب خبرى نشد ، بناى گريه و زارى گذاشت . عصرى كه سرتيپ به چهار برج مىرفت ، صدا شنيد . فرستاد تحقيق كردند . مادرم وقايع را عرض كرد . سرتيپ دلدارى مادرم داد كه ، من او را مرخص مىكنم . وقتى كه از چهار برج برگشت و مرا همراه نياورده بود ، مادرم يادآورى او كرد . گفت فراموش كرده بودم . لهذا رقعه نوشت ، به وكيل‌باشى داد آوردند ، مرا مرخص كردند . وقتى كه خواستند مرا بياورند ، كلانتر به من گفت پنج تومان بايد بدهى . بعد گفت يك تومان به تو بخشيدم ، چهار تومان بده . من گفتم چيزى ندارم . وقتى كه آمدم نزد سرتيپ ، سرتيپ به كلانتر گفت از اين پسره چيزى نگير ، جريمهء او را به من ببخش . گفت به چشم و رفت .\r\nمن در وقت پايين آمدن ، در منزل سرتيپ ، بواسطهء شدت گرماى حبس‌خانه حالتى بودم كه چيزى نمىفهميدم و چشمم درست نمىديد و درد هم مىكرد . از پله افتادم ، دستم در رفت . رفتم كه دستم را جا بيندازم . از آن جهت شب نتوانستم خدمت صاحب برسم ، حالا آمدم كه وقايع را عرض كنم . اين نسبتى كه به من مىدهند دروغ است و به هيچ وجه اصلى ندارد . تحريرا فى 9 شهر ذيحجه الحرام 1308 .\r\n\r\nپيوست دوم\r\nتقرير عباس ، طباخ عاليجاه مستر لوكن صاحب ويس قنسول\r\nچندى قبل ميان من و عيالم را نزاعى انداخته بودند . تقى نام كه خالوى عيال من است آمد كه ميان مرا گرفت كه بيا زوجهء خود را طلاق بده يا بيا برويم مرافعه . من چون نوكر و شغل من طباخى است ، نمىتوانستم از خدمت خود منفك شوم . لهذا از صاحب اذن گرفته ، رفتم وكيلى معين كردم كه با او به مرافعه برود . بعد از رفتن به مرافعه ، دو دفعه آمد كه وكيل قبول ندارم ، خودت بيا . گفتم نمىتوانم بيايم . گفت حالا معلوم تو خواهم كرد . رفت به چهار برج ، بعد از ساعتى آمد و مرا طلب كرد .\r\nمن باز اذن از صاحب گرفته ، بيرون از خانه آمدم . ديدم فراشى كه اسم او على اكبر است همراه خود آورده كه مرا ببرد خدمت نايب الحكومه . احمد آدم صاحب حاضر بود ،\r\n\r\n","description":"","footnote":"","page_name":" 470 ","page_number":126},
  {"content":"\r\n\r\nبه فراش گفت كه اين آدم صاحب است ، كارش كه تمام شد زود او را مرخص بكن تا بيايد . گفت بسيار خوب . من همراه فراش رفتم خدمت نايب الحكومه . از من پرسيد آدم كيستى . عرض كردم آدم مستر لوكن صاحب ويس قنسول . از مواجبم پرسيد . عرض كردم ماهى دو تومان و پنج هزار . خالوى زنم گفت ماهى سه تومان مواجب دارد . من گفتم از آقاى من تحقيق بكنيد ، اگر اين راست مىگويد پس همهء حرف‌هاى او راست است . بعد از گفتگو مرا مرخص كردند . على اكبر فراش مرا آورد و به احمد آدم صاحب سپرد كه اين آدم شما رسيد يا خير ؟ احمد گفت بلى . اين‌كه در تقرير سابق خود عرض كرده بودم كه نايب الحكومه مرا مىشناسد ، به اين جهت بود . ولى حسين چاهىفروش و آدم كلانتر كه آمد مرا خوب مىشناخت ، چون چشمم درد مىكرد مرا فريب داده ، پائين آوردند كه ، بيا احمد آدم صاحب ترا مىخواهد . علاوه بر آن خود كلانترها هم خوب مىشناسند و بايد بدانند كه من آدم صاحب هستم . حسين چاهىفروش كه شكايت مرا به كلانتر كرده ، واضح است به او حالى كرده كه من آدم كيستم . آدم كلانتر هم كه آمد به من گفتند كه ، احمد آدم صاحب ترا مىخواهد . از اين هم معلوم است كه مرا خوب مىشناخته . تحريرا فى 25 شهر ذيحجه الحرام 1308 .\r\n\r\nدوشنبه 12 محرم 1309 هجرى قمرى از : باليوزگرى دولت انگليس در خليج فارس به : حسين قلى خان نظام السلطنه امير تومان حكمران بندر بوشهر و بنادر خليج فارس و كل گمركخانه‌هاى بنادر\r\n1891 نمره 294\r\nجناب جلالت‌مآب فخامت و مناعت نصابا ، دوستان استظهارا ، معظما ، مفخما ، محترما ، مهربانا بالنسبة به مراسلهء محترمهء جناب‌عالى مورخه 13 شهر ذيحجه الحرام 1308 در باب اخذ حق الارض بر مال التجاره‌اى كه در گمركخانهء بندر بوشهر زياده از پانزده يوم توقيف شود . ممنون خواهد شد دوستدار اگر از نكات مفصلهء ذيل مستحضر نمايند . اولا از چه تاريخ مدت پانزده يوم را بايد محسوب بدارند ، از ورود تنخواه در گمركخانه يا اوقات ديگر ؟ اگر در گمركخانه مشغله بسيار باشد آيا احتمال نمىرود كه اين مدت مذكور كفايت نكند به جهت برداشتن تجار تنخواه خودشان را ؟ ثانيا حق الارضى كه خيال گرفتن دارند به چه ميزان و چه مبلغ است ؟ ثالثا اين اشتهارى كه جناب‌عالى داده‌ايد آيا مدخليت به مال التجاره قبل از اين دارد يا خير ؟\r\nزياده مصدع اوقات شريف نگرديد . تحريرا فى 12 شهر محرم الحرام سنه 1309 .\r\n\r\n","description":"","footnote":"","page_name":" 471 ","page_number":127},
  {"content":"\r\n . \r\n","description":"","footnote":"","page_name":" 472 ","page_number":128},
  {"content":"\r\n\r\n\r\nبخش چهارم اسناد سال 1311 قمرى نامه‌هاى حسين قلى خان به برادرزاده‌اش رضا قلى خان از شيراز به تهران\r\n\r\n","description":"","footnote":"","page_name":" 473 ","page_number":129},
  {"content":"\r\n\r\nحسين قلى خان در تاريخ دوشنبه 2 شعبان 1310 قمرى از حكومت بنادر معزول و به حكومت فارس منصوب شد . اين حكومت تا تاريخ 5 رمضان 1311 قمرى به طول انجاميد . تلگراف عزل حسين قلى خان و نصب ركن الدوله ، در 12 رمضان به شيراز رسيد . در تاريخ 20 رمضان 1311 حسين قلى خان شيراز را به مقصد تهران ترك گفت و تا غرهء شعبان در باغ حاج مهدى دهدشتى در خارج دروازهء شيراز اقامت نموده ، سپس راهى تهران شد .\r\nرضا قلى خان در اين زمان در تهران بود و سمت وكالت حكومت فارس را داشت .\r\n\r\n","description":"","footnote":"","page_name":" 474 ","page_number":130},
  {"content":"\r\n\r\nتبصره : اكثر نامه‌هاى اين فصل از شيراز به تهران فرستاده شده‌اند . نامه‌هاى نگاشته شده پس از عزل حسين قلى خان ( رمضان 1311 قمرى ) در طول راه شيراز - تهران نوشته و پست شده‌اند . اين تفاوت مكان ( سواى تذكار فوق ) در پانويس نامه‌هاى مزبور نيز توضيح داده خواهد شد . نبود توضيحى در اين باب ، دال بر نگارش نامه‌هاست در شيراز .\r\n\r\nسه‌شنبه 15 ربيع الاول 1311 قمرى\r\nهو فرزند مكرم من اين پست در پنج شهر حال از تهران بيرون آمده بود . با وجودى كه شما روز هفتم وارد شده بوديد ، فرصت نوشتن كاغذ نكرده بوديد ؛ حق داشتيد ، بعد از ورود اقلا يك هفته وقت براى تحرير نداشته‌ايد . من آنچه بايد بنويسم همان است كه در ملفوفجات دولتى نوشته‌ام و مطلع مىشوند . ايل عرب تمام ماليات خاكى مادى را پرداخت و از بند تيتكان « 1 » عبور كرد ، در كمال نظم . نواب حاج سهام - الملك را هم روز 22 اين ماه به طرف داراب « 2 » مىفرستند ، يكى به جهت بذر خالصجات كه هرطور هست به قدر 20 هزار من بذر زراعت كنند ؛ جهتش هم اين است كه اگر اين بذر زراعت نشود ، رعاياى خالصجات ، كلا بقاى سال را نداريم . معلوم است كه در اين حالت وضع سلوكش تغيير كلى خواهد داد ؛ اگرچه حالا هم به پيغامات محرمانه ، كسان جناب قوام الملك روزشماراند . نمىدانم چرا از تشريف‌فرمائى حضرت وليعهد به تهران ، تلگرافا خبر نداديد كه تكليف در باب عريضه‌نگارى معلوم شود . اعتقادم است كه تا وصول اين پست وارد تهران شده باشد ؛ از تلگرافى كه به نظم السلطنه زده بودند چنين برمىآيد . يك قبضه تفنگ دهن‌پر انگليسى اصل ممتاز نزد حاج اصغر است ، مطالبه و دريافت كنيد . البته اسب و تفنگ خواجهء حضرت و الا سالار السلطنه را تقديم و تحويل كرديد . پاره‌اى مطالب هست كه در طى رقعجات دولتى نمىنويسم ، به ملاحظهء يكى آن كه شايد حضرت صدارت عظمى به جهاتى مصلحت ندانند بعرض خاكپاى همايون برسانند\r\n\r\n\r\n","description":"","footnote":"\r\n( 1 ) - تيتكان نام دهى از دهستان حومهء بخش مركزى شهرستان فسا .\r\n( 2 ) - داراب نام يكى از بخش‌هاى چهارگانهء شهرستان فسا ، و همچنين قصبهء مركزى همين بخش .\r\n","page_name":" 475 ","page_number":131},
  {"content":"\r\n\r\nو يا مكروه خاطر مبارك خودشان بشود ؛ ديگر آن‌كه چون مطالب را خلاصه مىكنند و بعرض مىرسانند ، همه مطلبى درست خاطرنشان نمىشود و جهات حسن و قبحش معلوم نمىگردد . اين‌گونه مطالب تكليف شما است كه در موقع مقتضى و مبسوط به عرض برسانيد . ولايتى مثل فارس كه هميشه محتاج به استعداد كلى از قورخانه و غيره بود ، بعد از انقلابات اين چند سال و جرى شدن تمام شهرى و بيرونى ، ايل و غير ايل ، امروز من تفنگ براى يك فوج و دويست سوار مىخواهم ، مقبول نمىافتد و راجع مىكنند به تفنگى كه حضرت اميركبير از فرنگستان خواسته‌اند . ولى نمىدانم چه قسم تفنگ است .\r\nدانه‌اى هم 17 هزار قيمت دارد و هيچ فايده‌اى براى اين صفحات ندارد . معلوم هم نيست كى خواهد رسيد . در صورتى كه براى خراسان كه امروز به واسطهء اتصال به خاك روس ، حكم بلاد فرنگستان را دارد و دو نفر با يكديگر نزاع و خصومت نمىكنند ، 4000 تفنگ و 200 بار قورخانه ذخيره مىشود . براى عربستان به توسط خودم تفنگ و فشنگ يك فوج و 200 سوار مرحمت شد كه حالا معلوم نيست چه شده و حكام بعد ، اسباب هواى نفس خود قرار داده‌اند . فارس كه 5 برابر خراسان و عربستان ذخيره دارد ، با آن وضعى كه ديديد ، چرا بايد يك جزئى استدعاى من قبول نشود . فضل خداوندى و تقدير و تدبير و اقبال دولت و مساعدت بخت من ، كار به اين بزرگى را با مختصر اسباب پيش برد ؛ همه وقت اين‌طور نيست . اگر الوار و اتراك و اعراب باد به گوششان برساند كه از طرف دولت اندك تأخيرى در مساعدت من مىشود ، تمام اين زحمات هدر است و از هرگوشه رضا خانى « 3 » سر بيرون مىكند . اهل اين مملكت مردمانى نيستند كه از يك فقره و دو فقره عبرت بگيرند و متنبه بشوند . اعتقاد مرحوم نصر الله خان صاحب اختيار و مرحوم قاسم خان والى اين بود كه ، سياست اهل فارس براى همان يك نفرى كه سياست مىشود فايده دارد و بس ؛ آدمى را كه مىكشند ، رفيقش كه پهلوى او ايستاده است متنبه نمىشود .\r\nمرحوم حاجى معتمد الدوله 800 نفر را بىجرم و تقصير و بدون اين‌كه استحقاق قتل داشته باشند كشت تا فارس صورت انتظامى بهم رسانيد ؛ آن هم به تصديق تمام مردم مثل امروز نبود . به حمد الله تعالى بدون مخارج گزافى كه از دولت مرحمت شود ، ولايتى را آسوده و منظم كردم كه رفع بدنامى دولت شده ؛ براى تفنگ و قورخانهء يك فوج و 200 سوار كه به‌جز كرايه ، ضررى براى دولت ندارد ، سزاوار نيست كه مضايقه فرمايند . اگر همين چند تفنگ خودمان در دست سوار و سرباز نبود ، هيچ‌كارى صورت نمىگرفت . معلوم است كار اسباب لازم دارد و بدون اسباب پيشرفت نمىكند . روز دوازدهم ماه ، سوار قزوين و سوار شاهسون را سان ديدم . اين چند عرب هم همراه حاج سهام الملك آمده بودند به تماشا . دو سه نفر از آن‌ها به نوكرها گفته بودند كه ، ماها مقصر ديوان بوديم ، صاحب اختيار خون ما را بخشيد و حالا داوطلب هستيم كه بدست تمام\r\n\r\n\r\n","description":"","footnote":"\r\n( 3 ) - مقصود رضا خان از سركردگان ايل عرب است . جهت اطلاع بيشتر به خاطرات حسين قلى خان مندرج در باب نخستين رجوع كنيد . اعتماد السلطنه نيز در روزنامهء خاطرات ( ص 1034 ) به تاريخ جمعه 19 صفر 1309 قمرى ، مىنويسد : « . . . باز از حوادث ديگر اين ايام ، اعدام رضا خان عرب ياغى شيراز است كه به حيله و تدبير نظام السلطنه گرفتار و كشته شد . »\r\n","page_name":" 476 ","page_number":132},
  {"content":"\r\n\r\nاين 250 سوار ، تفنگ مارتينى بدهند و به دست ده نفر از ما چوب و شمشير . اگر آن‌ها ما را با گلولهء مارتينى كشتند ، مقصر بوده‌ايم و خون ما حلال صاحب اختيار « 4 » : اگر ما تمام اين 250 سوار را زديم و لخت كرديم و كت همه را بستيم ، مواجب و جيرهء آن‌ها را به ما مرحمت كنند كه در ركاب خودشان عوض اين بيچاره‌هاى نوكر بدبخت ، نوكرى كنيم و اين‌ها را مرخص كنند بروند وطن خودشان شبانى و رعيتى و كاسبى كنند . واقعا افتضاح غريبى بود ، از تمام اين سوار ، صد نفرش تفنگ نداشت ؛ اگر صد تفنگ داشتند ، از آن تفنگ‌هاى قديمى چخماقى قنداقى بود . قنداق‌ها شكسته و وصله‌اى ، يكى كوتاه ، يكى بلند ، بىبست و بند و اغلب قمطر يا بند ركاب نداشتند يا غلطان‌ها شكسته بود . به همه جهت از سرهنگ و ياور و سلطان ، دو نفر كه صورت سوار و سوارى داشتند از شاهسون‌ها يكى سيف الله خان و يكى محمود خان بودند و چهار پنج صاحب‌منصب ايلات . واقعا اين مواجب و جيره‌هاى جزئى حرام است . آن روز پسر 9 سالهء داود كوهى كه اسمش كوراغلى است ، به قدر دو ساعت اسب‌تازى كرد و در ميان آن سنگلاخ‌هاى رودخانه ، البته 200 تير تفنگ و طپانچه پىدرپى انداخت كه تمام مردم حيران ماندند و از من يك طاقه شال كرمانى خلعت گرفت . اگر جائى در عراق براى سكونت و معاش بنى عبد ابو سيفى بود ، اين‌ها تماما در بهار به ميل خاطر كوچ مىكردند و مىآمدند . اين پسرهاى كلانترهاى عرب كه آمده‌اند ، در جزء سوار جمعى شاهزاده هستند و هريك در مقام خود از پسرهاى حاج امام قلى خان و حسين قلى خان بختيارى كسر نيستند ، بلكه اغلب آن‌ها بهتر و كارىترند .\r\n\r\nپيوست اول\r\nاز جمله مطالبى كه نمىتوانم در طى رقعجات دولتى معروض دارم و تكليف شما است در موقع خود معروض داريد ، اين است كه ، اعلان تلگرافى فرموده‌اند كه سارق را بدون اثبات شرعى قصاص نكنند ، آن هم پس از استيندان از خاكپاى اقدس همايون .\r\nهيهات ! اين احكام كجا ، وضع ايران و خصوصا فارس كجا ؟ ! با اين حالت اهالى تلگرافخانه كه هرمطلبى در تلگرافخانه گفته شود - خواه كشف ، خواه رمز - بفاصلهء يك روز ، تمام اهل ولايت مطلع مىشوند . مردم اين ولايت را كه حالشان را ديديد و هنگامه‌طلبى آقايان علما را فهميديد ؛ منتظر اين هستند كه چنين خبرى بشنوند و به يك باده ديوانه شوند . بعد از اين من بايد با كسى كه بزى دزديده باشد به محكمهء حكام شرع به مرافعه بروم . شش ماه است زحمات كشيده‌ام ، پلتيك‌ها زده‌ام ، بعضى از آقايان را آرام كرده و از آن خيالات واهى و هواهاى بلند فرود آورده‌ام ؛ حالا به محض شنيدن اين خبر به پلهء اول مىروند ، بلكه بالاتر . گويا وضع اهل اين مملكت بدست اولياى\r\n\r\n\r\n","description":"","footnote":"\r\n( 4 ) - مقصود « حسين قلى خان نظام السلطنه » است .\r\n","page_name":" 477 ","page_number":133},
  {"content":"\r\n\r\nدولت نيست . من هم كه در اين موارد عرض كنم ، حضرت اجل خيال مىفرمايند اعتراض در مصالح دولتى كرده‌ام . ولى من وضع اين مردم را مىدانم و سال‌ها است اين مردم را شناخته‌ام .\r\nشش ماه است اوقات من مصروف كار چهار پنج نفرى است كه جيره و مواجب زن قوام الملك را مىگيرند و به تحريك بعضى از آقايان در شاهچراغ نشسته ، اسباب اغتشاش و به اعتقاد خودشان اخلال نظم ولايت و مانع پيشرفت كار حكومت را فراهم مىآورند . يك همچون چيزى زحمت شش ماه ، بلكه شش ساله را هدر مىدهد .\r\n\r\nپيوست دوم\r\nحضرت و الا يك مدتى متصل شكايت از شرارت و دزدى طايفهء دره‌شورى « 5 » در خاك اصفهان مىكرد ؛ بعد از اين‌كه از كرهء كرند حاج ايلخانى مأيوس شد و ديد كار رضا خان و عرب و بهارلو « 6 » هم اين‌طور شد ، بعد حضرات دره‌شورى را تحريك فرمودند و خواستند و به اصفهان فرستادند در خانهء آقا نجفى بست نشسته على الاتصال به تهران شكايت مىنويسند كه ، ايلخانى ما را غارت كرده و مضروب را حبس نموده است . تفصيل سئوال و جواب را با شيخ نجفى در ملفوفجات نوشته‌ام ، مطلع مىشويد . ولايت فارس همين‌قدر آقايانى كه دارد كافى است ، ديگر آقا نجفى لازم ندارد . بهتر اين است كه ديوان جواب بگويد كه ، دولت نظام السلطنه را امين و عاقل و خيرخواه مىداند ؛ اگر كسى عرض حسابى دارد ، به خود او راجع كند ، هرچه مقتضى نظم ولايت و صلاح رعيت است معمول خواهد داشت .\r\nفرامين امتيازات و مواجب اشخاصى كه در معركهء عرب دخيل بودند و خدمت كردند ، مراقبت كن كه زود به صحه برسند . من و سعد الملك از امتياز خودمان در كمال منت صرف‌نظر كرديم ؛ ولى اين مردم اگر به همان تفصيلى كه نوشته‌ام به مقصود نرسند ، تا آخر سال ديگر هيچ‌كارى صورت نخواهد گرفت و پيشرفت نخواهد كرد .\r\nناخوشى و با از طرف ديلم و ريگ و برازجان و از آنجا به خشت و كمارج و كازرون سرايت كرده ؛ كازرون كه به كلى متفرق شده‌اند . اگرچه در دشت ارژن قرنتينه ايجاد كرده‌ايم ، ولى فايده نخواهد داشت ؛ خداوند تفضل كند . من كه ابدا واهمه‌اى ندارم ، ولى مردم عموما مشوش هستند .\r\n\r\n\r\n","description":"","footnote":"\r\n( 5 ) - دره شورى يا دره شولى نام يكى از طوايف ايل قشقائى است .\r\n( 6 ) - بهارلو نام يكى از ايلات خمسهء فارس است . ايلات خمسه عبارتند از : ايل اينانلو ، ايل باصرى ، ايل بهارلو ، ايل عرب ، ايل نفر .\r\n","page_name":" 478 ","page_number":134},
  {"content":"\r\n\r\n\r\nپيوست سوم\r\nجناب لسان الملك « 7 » وقتى كه من تهران بودم ، محرمانه مأموريت داشت كه شرح احوال اشخاصى را كه در اين دولت داراى القاب شده‌اند بنويسد ؛ واقعا اگر اين وضع به انجام مىرسيد ، خيلى خوب بود . چنان‌كه شرح احوال مرحوم امين لشكر را ديدم ، بدون اغماض نوشته بود . من در موقع تعارفى براى او فرستادم و شرح حال خودم و جناب سعد الملك را بدون اغراق به جزئى تصرفى كه مىدانى ، چون خواسته بودند نوشتم و فرستادم . بعد از آمدن من و اين اوقات كه شما رفتيد ، اعلان رسمى تلگرافى شده بود كه ، كسانى كه داراى لقب هستند بايد شرح حال خود را بدون اغراق بنويسند و نزد لسان الملك بفرستند . معلوم شد براى رساندن منفعتى به مشار اليه ، كاشىها توسط كرده‌اند كه به قلمداد خود صاحب لقب بنويسند . ديگر از آن حالت صدق و حقيقت‌نويسى گذشت . شما از جانب من يك مجلس ايشان را ملاقات كنيد و بگوئيد كه نظام السلطنه صاحب اختيار خيلى تأسف دارد كه آن عنوان و وضع اول از ميان رفت و حالا ناچاريد كه قلمداد هركس را بنويسيد . حيف و صد حيف كه بناى تاريخ ايران بر حقيقت‌نويسى نيست . چيزى كه از شرح احوالم در آنجا ناقص بود ، بناى حمام جديدى است كه در يزد « 8 » در ارگ دولتى متصل به باغچهء ديوانخانه كه در وسط ديوار قلعه و باغچه واقع شده است از مال خودم كردم . نام بردن اين مسئله از لوازم است ، غفلت مكن !\r\n\r\nچهارشنبه 19 جمادى الاول 1311 قمرى\r\nهو فرزند مكرما چاپار وارد شد ، پاكت شما را رسانيد . از سلامت حالات شما مستحضر و مسرور شدم . و اكنون كه چاپار عزيمت معاودت به دار الخلافه دارد ، اين مختصر را مىنويسم . روز جمعه هفتم تب و نوبه و درد سينه عارض شد كه با پست گذشته به همان جهت نتوانستم به خط خود چيزى بنويسم . درد سينه به حمد الله تعالى كليتا رفع شد ، نوبه و تب هم يك روز موقوف شد و باز شب شنبه العود احمد خوانده ، معاودت كرد . حالا مشغول معالجه و مداوا هستم . امروز كه چهارشنبه است ، مسهل دارم و حال‌آنكه خودم چيزى بنويسم ندارم . پاره‌اى مطالب لازمه را در رقعجات عليحده نوشته‌ام ، مستحضر خواهيد شد . همه روزه شرح حالات را با مهمات لازمه اطلاع بدهيد . 19 جمادى الاولى سنهء 1311 .\r\n\r\n\r\n","description":"","footnote":"\r\n( 7 ) - مقصود ميرزا محمد تقى لسان الملك سپهر است .\r\n( 8 ) - جهت اطلاع از حكومت حسين قلى خان در يزد ، به خاطرات ايشان مندرج در باب نخستين رجوع كنيد .\r\n","page_name":" 479 ","page_number":135},
  {"content":"\r\n\r\n\r\nپيوست اول\r\nهواى حاليهء فارس منتهى درجه سرما دارد . بارش به غير از دشتى و دشتستان ، در جاى ديگر نزده است و هواى خود شيراز بالفعل يك اندازه سميت را دارد و زكام و تب و نوبه اشتدادى پيدا كرده ، در هيچ خانه نيست كه دو سه نفر ، چهار نفر زيادتر مريض نباشد به قدر جمعيت آن خانه . و مختصر ، يك ثلث اهل شيراز مبتلا به نوبه و تب و زكام هستند و مىتوان گفت ، مثل ناخوشى « آنفلونزا » كه سه سال قبل در تهران بروز كرده بود ، شده است . مگر انشاء الله تفضلات خداوندى شامل احوال شده ، بارانى ببارد و دفع سميت هوا و اين تب و نوبه شود . 19 جمادى الاولى سنهء 1311 .\r\n\r\nپيوست دوم\r\nدر باب جواز نوشته بوديد كه دستور نرسيده . در سنهء ماضيه هرقدر به شما نوشتم كه صورت قرارداد دولتى را بفرستيد ، نفرستاديد تا سال به نصف رسيد و حالا كه اين طور شده و صورت جواز را خواسته‌ام ، اين‌قدر نمىفرستيد تا حادثه اتفاق بيفتد و اين استيلاى من سلب شود و با حاجى عبد الرسول كه بستهء دولت انگليس است نتوانم حرف بزنم . 19 جمادى الاولى 1311 .\r\n\r\nپيوست سوم\r\nاينكه نوشته بوديد روز جمعه 14 اعليحضرت همايونى به خانهء جناب ظهير الدوله تشريف‌فرما شدند ، مطلع شدم . اين چيزها دليل التفات نمىشود و نمىتوان اسباب اطمينان قرار داد كه ، اگر بالاى تخت مرمر بنشيند و كسى را در بغل بگيرد و هزار گونه دربارهء او اظهار مرحمت شده عواطف ملوكانه مبذول افتد ، باز هروقت كه طورى ديگر مقتضى باشد البته معمول مىفرمايند و اين عوالم را منظور نخواهند فرمود . 19 جمادى الاولى سنهء 1311 .\r\n\r\nپيوست چهارم\r\nنوشته بوديد دفتر ، حسب الامر سخت گرفته است و از همه كس حساب مىخواهد ، شما و ميرزا ابو القاسم نيز يك روز به دفتر رفته‌ايد و بعد التحرير روسفيد معاودت\r\n\r\n","description":"","footnote":"","page_name":" 480 ","page_number":136},
  {"content":"\r\n\r\nنموده‌ايد . معروف است « آن را كه حساب پاك است ، از محاسبه چه باك است » ؛ خصوصا كه رشتهء حسابى با ديوان در ميان نداريم ، فقط حسابى كه ما داريم و هنوز نگذشته ، از بابت سنهء ماضيه لوىئيل « 9 » بنادر است كه اين كار زشت اتفاق افتاد و اسناد مفقود شد . و انشاء الله تعالى اگر شما كار مرا تكليفى نكنيد و طبيعى اقدام نمائيد - هرچند كار خيلى مشكل است و نهايت سختى و صعوبت را دارد - اسناد مفقوده را از ثبت جناب دبير الملك دام اقباله و ساير جاها بدست بياوريد ، طورى مىگذرد . حالا كارى است واقع شده و با همهء صعوبتى كه دارد ، چاره‌اى غير از اين‌كه در صدد اصلاح و بدست آوردن اسناد مفقوده باشيم نيست . حالا هرنحو صلاح مىدانيد ، بايد تحمل زحمت را كرده ، عوض اسناد را بدست بياوريد . 19 جمادى الاولى سنه 1311 .\r\n\r\nپيوست پنجم\r\nنرخ حاليهء شهر شيراز از اين قرار است : بلوكات ابدا ميزان ندارد كه هرقدر بخواهيم ميزان نرخ بلوكات را بنويسيم ، به نظر اغراق مىآيد . نمىدانم با اين حالت ، تكليف ما با ديوان در باب جيرهء قشون ، هنگام محاسبه چه خواهد بود . خداوند عاقبت را به خير فرمايد . 19 جمادى الاولى سنهء 1311 .\r\n\r\nپيوست ششم\r\nدر باب نان شهر ، از اول اين ماه جناب سعد الملك گندمى را كه خروارى دوازده تومان و نيم خريده بود ، خروارى بيست و پنج هزار ضرر كرده ، به خباز دادند كه خباز نان « تاوه » « 10 » و « زندى » « 11 » بپزد و بفروشد . خبازها هم تعهد كردند ، « تاوه » و « زندى » را از قرار يك من چهار عباسى بفروشند . چند روز به همين منوال گذشت ، بعد خبازهاى شهرى مدعى شدند كه خودمان اين دو نان را در يك من پانزده شاهى مىفروشيم . عجالتا در اين ماه من و جناب سعد الملك بالاشتراك خروارى بيست و پنج هزار ضرر كرده و گندم به خباز داده ، در سى و شش محل اين دو نان را قرار داده‌ايم ، مىفروشند . نان سنگك و تنورى را حالا مصلحت ندانستم كه دست بزنم ؛ زيرا كه همين قدر كه در اين باب گفتگويى مىكردم از حريت خارج مىشد . الان نان تنورى را در يك من يك قران و نان سنگك را در يك من نهصد دينار مىفروشند ؛ و ليكن نان كليتا\r\n\r\n\r\n","description":"","footnote":"\r\n( 9 ) - مقصود سال 1271 شمسى [ كبيسه 
  ] برابر يكشنبه 20 شعبان 1309 ( كبيسه ) الى دوشنبه اول رمضان 1310 قمرى و مطابق 20 مارس 1892 ( كبيسه ) الى 20 مارس 1893 ميلادى است .\r\n( 10 ) - « نان تاوه » نانى است كه روى تاوه و بر اجاقى كه در زمين كنده‌اند مىپزند .\r\n( 11 ) - « نان زندى » نوعى نان است كه در شيراز مىپزند .\r\n","page_name":" 481 ","page_number":137},
  {"content":"\r\n\r\nدر نهايت فراوانى و خوبى است و در غالب شب‌ها نان در دكان يا پيش طبق‌كش مىماند .\r\nو به علت فراوانى و ارزانى نان « زندى » و « تاوه » ، نان سنگك و تنورى هم خيلى ارزان شده است . خباز گندم را خوب مىخرد و نان پاك تمام در نهصد دينار و يك قران مىفروشد . 19 جمادى الاولى سنه 1311 .\r\n\r\nپيوست هفتم\r\nصورت فرامينى كه صادر شده بود ، فرستاديد ديدم . كار بر دو قسم است : طبيعى و تكليفى ؛ و خوب است كه كار طبيعى باشد ، نه اين‌طور كه شما در كارهاى من تكليفا اقدام مىكنيد . حاجى سهام الملك كه جان خود را در راه دولت و ملت بر سر دست گرفت و اقدام به اين كار خطرناك كرد و در ازاى اين خدمت و زحمت كه متحمل شد ، فقط دل خود را به يك تكه خاراى قرمز و ده مثقال نقره خوش كرده است ؛ اگر بعد از چهار ماه برسد ، چه مزه دارد و چه نمودى در نظر او مىكند ؟ گذشته از اين ، در زود رسيدن اين امتيازات ، هزار مصلحت دولتى است كه اسباب اميدوارى مير محمد شريف خان و مير آقا خان و فتح على بيگ مىشود و حسين خان بهارلو تجرى پيدا نمىكند و آسوده مىنشيند . حالا كه اين منصب و امتياز خشك و خالى هم ناقص است ، دربارهء بعضى ابدا مرحمت نشده است ؛ مثلا در حق حاجى خان هم استدعا كرده بودم و هيچ اسمى از آن نبرده‌ايد . منتهى يك نفر فرج الله بيگ نوكر خودم را نخواستم كه از نان خوردن باز دارم و به اسم سرهنگى مغرور شود . حق شما اين بود كه همان روز كه وارد دار الخلافه شديد ، در كمال اهتمام اين فرمان‌هايى كه خواسته بودم تماما را با حمايل و نشان تمام كرده ، بفرستيد كه هم مايهء دلگرمى اين اشخاص بشود و هم اسباب تشويق سايرين بشود .\r\n19 جمادى الاولى سنهء 1311 .\r\n\r\nپيوست هشتم\r\nاز تهران 14 شهر جمادى الاولى 1311\r\nجناب جلالتمآب نظام السلطنه صاحب اختيار فارس زيد اقباله پسر مصباح السلطنه جنرال قونسول بمبئى كه از فارس به تهران مىآيد ، فيما بين « مقصود بيگ » « 12 » و « ايزد خواست » « 13 » اموال او را برده‌اند و خود و كسان او در اصفهان معطل مانده‌اند و\r\n\r\n\r\n","description":"","footnote":"\r\n( 12 ) - مقصود بيگ نام دهى است از دهستان حومهء بخش حومهء شهرستان شهرضا ؛ واقع در 5 ر 25 كيلومترى جنوب خاورى شهرضا و متصل به راه شوسهء شهرضا به آباده .\r\n( 13 ) - ايزد خواست نام يكى از دهستان‌هاى دوازده‌گانهء بخش مركزى شهرستان آباده است ؛ و نيز نام دهى از دهستان دودج و داريان بخش مركزى شهرستان شيراز . البته در نامه به ايزدخواست آباده اشاره رفته است .\r\n","page_name":" 482 ","page_number":138},
  {"content":"\r\n\r\nهرچه داشته‌اند رفته است . حسب الامر مقرر است ، بايد دزد و مال آن‌ها از هرجا باشد بدست بيايد و مسترد گردد و از كسى كه راه به او سپرده است از عهدهء غرامت اموال آن‌ها برآيد . عاجلا اين حكم را مجرى كرده ، تلگراف نمائيد .\r\nصدر اعظم جواب\r\nحضور حضرت مستطاب اشرف اجل اكرم افخم صدر اعظم مد ظله العالى ، از ايزد خواست به مقصود بيگ هشت فرسخ مسافت است ؛ دو فرسخ او حد فارس « 14 » است كه از زمان سلاطين ديالمه الى حال ، نقطه حد و سد مشخص شده و امير اتابك مرحوم « 15 » علامت و قراولخانه به جهت رفع اختلاف ساخته است . پسر مصباح السلطنه تعيين محل سرقت را با حضور خانزاد رضا قلى خان بكند و قسم ياد كند كه از فلان نقطه مال را سرقت كرده‌اند و فلان مبلغ بوده ؛ هرگاه خاك فارس باشد ، البته تكليف چاكر آنست كه بگيرم و برسانم .\r\n\r\nچهارشنبه 25 جمادى الاخر 1311 قمرى\r\nهو فرزند جان پاكت روز چهاردهم ، روز بيست و چهارم رسيد . مطلب همان است كه چندين دفعه مذاكره شده است ؛ خصوصا در تلگراف حضورى جناب سعد الملك .\r\nهمان روز كه حضرت اجل « 16 » محض تفضل ، محرمانه آن فرمايش را به شما فرمودند ، ديگر راه حرف و ترديد و شبهه باقى نمانده است . اجتهاد در مقابل نص به معنى اين است كه ، صاحبكار واضح به شخص بگويد كه كار اين قسم شده است و شما مشغول جمع‌آورى دست و پاى خود باشيد و باز انسان به خوش‌خيالى دنبال هواى نفس را بگيرد . مجملا نمىتوانم بگويم تقدير است يا غفلت خودمان يا ابتلاى عمل نان ؛ هريك را كه تصور كنى ، همان است . اسباب آسمانى فراهم آمده است . امروز كه بيست و پنجم است ، صد و پنجاه‌هزار تومان از بابت اصل و فرع باقى در محل داريم . هفتاد هزار هم جنس و قيمت جنس در ميان دست و پاى مؤدىها و خبازها متفرق است . اين دو قلم دويست و بيست هزار تومان\r\n\r\n\r\n","description":"","footnote":"\r\n( 14 ) - حاج سياح محلاتى در خاطرات خويش ، ضمن شرح سفرش از شيراز به اصفهان مىنويسد :\r\n« . . . بعد از ظهر وارد امين‌آباد شديم كه سرحد ميان خاك فارس و اصفهان است . نصف شب از آنجا به طرف مقصود بيگ كه منزلگاهى است حركت كرديم و صبح آنجا وارد شده توقف نكرديم بعد از نماز صبح به طرف قمشه روانه شديم - هنگام ظهر وارد قمشه شديم . . . » ر . ك . سياح محلاتى ، حاج محمد على . خاطرات حاج سياح يا دوره خوف و وحشت . بكوشش حميد سياح و بتصحيح سيف الله گلكار ، تهران ( اميركبير ، 1356 ) چ 2 : 31 .\r\n( 15 ) - مقصود « ميرزا تقى خان اميركبير » است .\r\n( 16 ) - مقصود ميرزا على اصغر خان امين السلطان است . چنان كه از محتواى نامه برمىآيد ، اتابك حسين قلى خان را تهديد به عزل از حكومت نموده است . اين تهديد سرانجام كارگر افتاد و يكى از دلايل عزل حسين قلى خان از حكومت فارس ، عناد امين السلطان بود با ايشان .\r\n","page_name":" 483 ","page_number":139},
  {"content":"\r\n\r\nمىشود . به محض آن‌كه بوئى به دماغ اين مردم برسد كه ايالت تغيير كرد ، ثلث از اين باقى و قيمت جنس عايد ما نخواهد شد . بجز من و سعد الملك ديوانه ، براى نيك‌نامى دولت و حفظ نفوس ، كسى اين كار را نكرده است . در اين ماه پانزده هزار تومان قيمت گندم از خباز گرفته شده است ، تمام پول سياه ؛ تومانى پانزده شاهى ضرر صرف وارد آمده است ، يك ماهه هزار و صد و بيست و پنج تومان . به خدا نزديك است ديوانه بشوم .\r\nسعد الملك هم رفت و من تنها مانده‌ام . اگرچه از روى انصاف ، حاجى سهام خالص مخلصى خدمت و سعى مىكند ، ولى رشتهء كار شهرى و معاملات را استيلا ندارد ؛ دست من تنها است . ساعد السلطنه همين قدر است كه بواسطهء اين اخبار اراجيف تهران ، شهر و شهرى را جلوگيرى كند . مىدانيد اراذل كرانى « 17 » و فيلى « 18 » و بيات « 19 » كه نوكر حضرات « 20 » هستند ، چهار فقره هرزگى يا دزدى يا آدم زخم زدن براى شهرت هرج‌ومرج و بىنظمى كه بكنند ، چون موقع بدى است ديگر نمىتوان جبران و جلوگيرى كرد .\r\n\r\nپيوست اول\r\nدر هرپست متصل مىنويسيد كه ، جناب قوام الملك با من عهد و شرط كرده كه حتى والدهء بيگلر بيگى هم بر خلاف رأى و رضاى من اقدام به كارى نكند و اصلاح امر خود را از من بخواهد . اگر اين نوشته‌هاى شما صحيح است ، ديگر تهيهء اسباب خارج و تشبث به ذيل كارآزمائى ميرزا آقاى نتيجه و زحمت ميرزا حسين كدخداى مسگرها و فلان نگهدارى « 21 » و به همان كرانى و فيلى و اهل كوشك كلكو « 22 » و كوشك‌هاى ديگر « 23 » چه چيز است . و الله ، به خدا\r\n\r\n\r\n","description":"","footnote":"\r\n( 17 ) - « هنرى فيلد » در « مردم‌شناسى ايران » ضمن برشماردن ايلات فارس و بنادر ، مىنويسد :\r\n« . . . علاوه بر قبايل عمدهء قشقائى كه از آن‌ها نام برده شد ، شعب و تيره‌هاى كوچكتر متعدد وجود دارند . از جمله . . . كرانى . . . كه گرمسيرشان در كازرون و سردسيرشان در كوه مره است . » ر . ك .\r\nفيلد ، هنرى ، مردمشناسى ايران . عبد الله فريار ، تهران ( ابن سينا ، 1343 ) : 246 - 245 .\r\n( 18 ) - فيلى ، نام يكى از طوايف قشقائى است كه مسكن آن‌ها در اطراف شيراز مىباشد .\r\n( 19 ) - بيات ، نام تيره‌اى از ايل اينانلو از ايلات خمسهء فارس .\r\n( 20 ) - منظور محمد رضا خان قوام الملك شيرازى ، ركن الدوله و امين السلطان هستند كه در عزل حسين قلى خان نقش عمده‌اى داشتند . كرانى و فيلى و بيات از طرفداران قوام محسوب مىشدند .\r\n( 21 ) - مقصود « نگهدارلو » است كه يكى از طوايف ايل قشقائى مىباشد .\r\n( 22 ) - يافته نشد .\r\n( 23 ) - مقصود برخى دهات فارس است . در فارس هفت ده بنام « كوشك » ، شش ده بنام « كوشكك » وجود دارد . ساير كوشك‌ها عبارتند از : كوشك بانيان ، كوشك بىبىچه ، كوشك بيدك ، كوشك حسن‌آباد ، كوشك خليل ، كوشك زاهدان ، كوشك زر ، كوشك سار ، كوشك سرتنگ ، كوشك دوراب ، كوشك قاسم ، كوشك قاضى ، كوشك قوامى ، كوشك محمدآباد ، كوشك مور ، كوشك مولا ، كوشك ميدان ، كوشك نار ، كوشكو ، كوشك هزار و كوشك پائين .\r\n","page_name":" 484 ","page_number":140},
  {"content":"\r\n\r\n اين عمارت‌ها كه ايشان مىكنند * اين عمارت نيست ، ويران مىكنند \r\n« 24 » اين‌ها راه علاج نيست ، راه لجاج است . اگر مانع نبودم ، حاجى سيد على اكبر پدر اين دو سه نفر را كه مهرهاى جعلى پاى كاغذ آورده و نوشته‌اند كه « ما سيصد نفريم و تا پاى همه چيز ايستاده‌ايم » آتش مىزد . در ميان اين تدابير ، مفاسد عظيمه بلند مىشود . حسين مسگر ، فلان شمشيرساز و فلان خباز نمىتوانند قوام الملك به شيراز بياورند و اگر آوردند نگه بدارند . به تدابير ميرزا اسماعيل بورنجانى « 25 » و ميرزا آقاى نتيجه و حسين خان كوارى « 26 » آن‌قدر كار خود را فاش نكنند ؛ ايشان بايد از طريق مستقيم و شاه‌جاده طى طريق كنند تا به منزل برسند .\r\n گرت هواست كه معشوق نگسلد پيوند * نگاه‌دار سر رشته ، تا نگه دارد \r\n« 27 »\r\n\r\nپيوست دوم\r\nبه واسطهء آلودگى و گرفتارى فوق الطاقه ، با هزار عيب كه ملاحظه مىشود ، اولا تكليف اين است كه به‌قدر امكان در بقاى حكومت سال نو سعى كرد .\r\n گرچه وصالش نه به كوشش دهند * آنقدر اى دل كه توانى بكوش \r\n« 28 » هرگاه اين مسئله پيشرفت نكرد ، آنوقت بايد سعى كرد كه تا غرهء رمضان اين عمل در پرده باشد و اگر خداى ناخواسته ، ده روز زودتر بىپرده شد ، حساب من و سعد الملك هردو پاك است . فرامين مردم را تمام بكن زود بفرست ؛ كسانى كه پول داده‌اند ، فرمان نرسد ، مطالبهء پولشان را مىكنند . آن‌هائى كه نداده‌اند ، نمىدهند . نصير الملك پول نمىدهد ، گروى فرمان نگاه داشته است . حاجى وكيل از پول تيول پانصد تومان را جر زد ، جهت اين بود كه فرمان را در تهران تمام كرد . در فرمان هم تقديم هزار و پانصد تومان نوشته بودند . علت عمده ، اخبار محرمانه است كه از تهران به آن‌ها مىنويسند .\r\nدر اين شهر كسى كه يقين به تغيير نداشته باشد نيست ؛ منتها اين است كه خواص صاحب ديوان هم مىدانند ، علت عمدهء تعويق قسط و فروعات هم همين است . ملاحظه بكن مثل\r\n\r\n\r\n","description":"","footnote":"\r\n( 24 ) - يحتمل صورت تغيير يافته‌ايست از اين بيت مولانا جلال الدين :\r\n گفت هردارو كه ايشان كرده‌اند * آن عمارت نيست ، ويران كرده‌اند \r\n( 25 ) - منسوب به « بورنجان » از دهات فارس . بورنجان دهى است از دهستان حومهء بخش مركزى شهرستان كازرون . بورنجان بالا دهى است از دهستان بيضا از بخش اردكان شهرستان شيراز ، و بورنجان پائين نيز ده كوچكى است از همين بخش .\r\n( 26 ) - منسوب به « كوار » كه يكى از دهستان‌هاى سه‌گانهء بخش سروستان شهرستان شيراز ، و نيز نام ده مركز اين دهستان مىباشد .\r\n( 27 ) - كذا . در ديوان حافظ ( چاپ خانلرى . غزل 118 ، بيت 2 ) چنين آمده است :\r\n گرت هواست كه معشوق نگسلد پيمان * نگاه دار سررشته تا نگه دارد \r\n( 28 ) - كذا . در ديوان حافظ ( چاپ خانلرى . غزل 279 ، بيت 5 ) چنين آمده است :\r\n گرچه وصالش نه به كوشش دهند * هرقدر اى دل كه توانى بكوش \r\n","page_name":" 485 ","page_number":141},
  {"content":"\r\n\r\nفتحعلى خان مباشرى چهل و سه هزار تومان الان باقى دارد ، حاجى ايلخانى بيست و يك هزار تومان ، نصير الملك اصلا و فرعا بيست و پنج هزار تومان ؛ سايرين بالنسبه بهترند .\r\nعين الله خان هم اگر حوالجات را داده باشد ، بيست و يك هزار تومان باقى دارد . عقلم حيران است كه چه خواهد شد .\r\n\r\nپيوست سوم\r\nدر باب قوام نوشته بوديد ، هرچه خدا خواسته است مىشود . بنادر ، زرخريد موروث ما نبوده و نيست . به خدا اگر اين آلودگى باقى و اين قيمت گندم نبود ، خير و صلاح ما در انتزاع عمل فارس بود . بنادر هم خيلى سر زبان‌ها افتاده است ؛ امسال كه عملش بمراتب از پارسال من بدتر است . ولى از طريقهء عقل خارج است كه اين‌ها مأخذ كارشان را به‌دست بيگانه بياندازند .\r\n\r\nچهارشنبه 7 شعبان 1311 قمرى\r\nهو فرزند عزيزم پاكت 26 شهر رجب ، دوشنبه پنجم طرف عصر رسيد ؛ در حالتى كه به‌واسطهء برف و بارندگى ، مأيوس از وصول پست در چنين موقعى بوديم .\r\nداستان برف اين ماه از غرايب امور اتفاقيهء عالم و قابل ضبط تاريخ است . از شب پنج‌شنبه غره برف شروع به باريدن كرد ؛ در حالتى كه شش ساعت قبل از اين ، باران به شدت باريده بود . تا شب جمعه قريب به نصف شب متصل چنان برفى مىآمد كه ابدا در عراق و خمسه ديده نشده است . با وجودى كه شب جمعه به قدر دو ساعتى هم باران روى برف باريد ، باز نيم ذرع تمام برف نشست . دو دفعه پاك كردند ولى به زحمت . امروز كه روز چهارشنبه است ، هنوز تمام صحراى اطراف شهر چنان برف دارد كه جز رو به جنوب ، از دلگشا تا باغ ارم ، جاى ديگر زمين و كوه پيدا نيست . از خرابى ابنيه و عمارات همين‌قدر كافى است كه ديوار اندرون كوچك باقر خان از طرف ميدان مال‌فروش‌ها به كلى افتاده و طاق‌نماى باغ از طرف بازار و سمت جنوبى باغ كه سكوى محل جلوس سهام الملك بود ، سراسر ريخت و همهء ديوار باغ وكيل كه طرف منزل ساعد السلطنه است ، سراسر شكست خورده كه يازده پشت‌بند از تيرهاى سرو توى باغ از باغ جهان‌نما خريدند و قائمه زدند كه امساله را تا بهار بلكه به كلى نيفتد و باغ بىحفاظ نشود . اغلب اطاق‌هاى ارگ بزرگ سقفش شكست خورده . تالار وكيل و تلگرافخانه شكست برداشته و ديوار طرف حمام ارگ محتاج به پشت‌بند قائمه شده است . خلاصه حيرانم ؛ من عاجزم\r\n\r\n","description":"","footnote":"","page_name":" 486 ","page_number":142},
  {"content":"\r\n\r\nز گفتن و خلق از شنيدنش « 29 » . مقام وقايع هذه السنه خارق عادت است . نمىدانم روزگار چه در سر دارد . رضا به قضاء الله .\r\n\r\nپيوست اول\r\nمطلب بزرگ عمده در صورت بقاى حكومت اين است كه ، من نمىتوانم در طى عريضجات بنويسم و بر شما واجب است به هروسيله باشد به عرض برسانيد و معالجهء فورى كنيد ، و الا توليد مفسدهء بزرگ و بلواى عام خواهد شد . امسال خرابى و بارندگى در اين مملكت عمومى است . البته مسئلهء خرابى را همه را مفصلا به توسط حضرات انگليس‌ها ، اولياى دولت مطلع شده‌اند . از نيريز « 30 » و اصطهبانات « 31 » چون فرنگىها مراوده ندارند و خارج از خط راه است ، چندان شهرت ندارد . خرابى كه در دهات صاحب ديوان و قوام الملك بهم رسيده است ، مصلحت وقت را نمىدانند كه اظهار بكنند . به‌هرحال من به پلتيك و مواعيد عرقوبى جلوى مردم را دارم . اين حاجى ميرزا حسين خان نديم‌باشى ايجاد فتنه مىكند و متصل فسائى را تحريك به عرض شكايت و تلگراف و عريضه مىنمايد و از قضاى اتفاقيه ، عرايض و داستان مىنويسد . صدارت عظمى و بندگان اجل امين الملك موقع اعتنا هم كه مىشود ، همان جواب‌ها را برمىدارد مىفرستد فسا و ده به ده و محله به محله ارائه مىدهد و تهييج فتنه مىشود . يك دفعه دولت مطلع خواهد شد كه ، چهار هزار جمعيت از فسا و نيريز و اصطهبانات و بلوكات اطراف شهر ريخته‌اند تلگرافخانه و ديگر جلوگيرى از اين جمعيت امر محال است . مىخواستم اين مطلب را در تلگراف رمز حالى كنم ، ديدم شايد بروز كند يا مطلب كاملا بدست شما نيفتد كه بتوانيد حالى كنيد و به هدر مىرود . اين مرد را بايد تودهنى بزنند كه ، ديوانهء فضول ! دولت اگر بنا باشد در هرخسارتى جبران كار رعيت را بكند ، ديگر على مىماند و حوضش . مملكتى كه بايد يك كرور و نيم ماليات و خرج بدهد ، به حرف اين سفيه زنجيرى شورش و بلوا راه انداختن صحيح نيست . به دماغ اين مرد سوداى حكومت فسا افتاده است و اين مملكت را آسوده نمىگذارد .\r\n\r\nپيوست دوم\r\nدر عمل دالكى « 32 » كار غريبى واقع شده است . صورت قرارداد جناب سعد الملك\r\n\r\n\r\n","description":"","footnote":"\r\n( 29 ) -\r\n من گنگ خوابديده و عالم تمام كر * من عاجزم ز گفتن و خلق از شنيدنش \r\n( 30 ) - نيريز نام يكى از بخش‌هاى چهارگانهء شهرستان فسا و قصبهء مركز همين بخش .\r\n( 31 ) - اصطهبانات نام يكى از بخش‌هاى چهارگانهء فسا و دهستان حومه است .\r\n( 32 ) - دالكى نام يكى از دهستان‌هاى يازده‌گانهء بخش برازجان شهرستان بوشهر .\r\n","page_name":" 487 ","page_number":143},
  {"content":"\r\n\r\nرا با حضرات خوانين دشتستانى « 33 » اگرچه به نظرم چنين مىآيد كه هفتهء پيش براى شما فرستاده باشم ، معهذا آن صورت را مجددا فرستادم . در اين پست هم اصرارى فرموده‌اند كه ، جمع صحيح همان است كه من صورت فرستاده‌ام . حال آن‌كه بر ايشان و خوانين كلا مشتبه شده است . من از مشير دفتر صورت صحيح گرفته‌ام ، به جهت علم شما صورت مرسولهء جناب سعد الملك را فرستادم و هم صورت مشير دفتر را . حالا ديگر آبى است ريخته ، نمىتوان جمع كرد . اين حضرات دشتستانى زبان نمىفهمند و مسلما زير بار تفاوت نمىروند . به‌هرحال ، اين‌ها كه نوشته مىشود و آن تلگراف هم كه كردم ، جمعا محض اداى تكليف است .\r\n\r\nپيوست سوم\r\nحاجى ايلخانى فراشوند « 34 » را به ملكيت طالب است ؛ در برازجان از جناب سعد الملك تلگرافى به عنوان شما گرفته است و من هم امضاء دادم . شما را در وكالت مختار كرده است . خدا كند فرمان امير تومانى سعد الملك مثل فرمان امير تومانى حاج سهام نباشد . انصافا فرمان‌هاى ميرزا رضا قلى خان درجهء سرهنگى باشد ، ترجيح به فرمان اين اداره دارد . چيزى كه در معالجهء درجه سرهنگى حاجى خان به نظرم آمد و در تلگراف فسا هم خبر دادم اين است كه ، در همان فرمان مواجب درجهء سرهنگى را هم بگنجانند و الا اگر بايد 50 تومان از كيسهء خودم تعارف بدهم ، اذن داريد كه حكم سرهنگى او را از ادارهء نظام صادر كنيد . من نمىتوانم لباس رسمى را كه به او داده‌ام تغيير بدهم و در ميان مردم بگويم دروغ است .\r\n\r\nپيوست چهارم\r\nميرزا عبد الباقى وقتى كه رفتيم بند امير « 35 » گفت ، روزى كه من آمدم ، فرمايش ملوكانه شد كه عكس تخت‌جمشيد را بردارم . من هم فرستادم رفت و به قدر چهار پنج ساعت از روز كه هوا مساعدت كرده بود عكس انداخت . اينك قطعات را فرستادم . خواهش\r\n\r\n\r\n","description":"","footnote":"\r\n( 33 ) - دشتستان ناحيهء وسيعى است از گرمسيرات فارس بين جنوب و مغرب شيراز كه از بندر ديلم تا بندر بوشهر وسعت دارد . دشتى نيز ناحيهء وسيعى است از گرمسيرات فارس بين جنوب و مغرب شيراز كه از ناحيهء تنگستان تا نزديك بندر كنگان وسعت دارد .\r\n( 34 ) - فراشوند يا فراشبند نام يكى از دهستان‌هاى هفت‌گانهء بخش مركزى شهرستان فيروزآباد و قصبهء مركز همين دهستان .\r\n( 35 ) - بند امير نام قصبهء مركز دهستان كربال بخش زرقان شهرستان شيراز . در اين قصبه سد و پلى از بناهاى امير عضد الدوله ديلمى موجود است و وجه تسميهء آن نيز از همين جاست .\r\n","page_name":" 488 ","page_number":144},
  {"content":"\r\n\r\nمن و حسين و حسن على هرسه اين است كه يا توسط آقا دائى اعتماد حضرت يا به توسط فخر الملك يا آجودان مخصوص به حضور مبارك بفرستيد ، شايد دستخط مواجب سرهنگى براى او صادر شود ؛ چون نايب السلطنه اميركبير درجه سرهنگى و حكم به او داده است ولى بدون مواجب .\r\n\r\nپيوست پنجم\r\nحالت شما اين شده است كه بقول مرحوم قائم مقام ، تاكش به كشمش مىگويند ، به ترنج قباى شما برمىخورد . اگر من امروز كه شما مقهور و مجبور در تحمل از من هستيد ، به شما بقول مولاى روم كه گفت « عريان و برهنه بىعقول ، بازگو رنجم مده » « 36 » ، ننويسم و نگويم ، روزگار شما را اسير و دستگير ديگرى خواهد كرد . به خدا كه نصف بيشتر كارها از بىاعتنائى و عدم مراقبت فاسد و خراب مىشود ؛ مثلا شما يا هروكيلى ، اگر در وقت صدور فرامين برود پهلوى منشى بنشيند و پنج تومان به آن منشى بدهد كه دو دفعه مسوده را حك و اصلاح كند و اين فرمان‌ها را طورى بنويسد كه اسباب مفاخرت داراى فرمان باشد ، مسلما ناصر الدين شاه مؤاخذه نمىكند كه چرا چهار عبارت را زياد يا كم نوشته‌ايد . قطعا دبير الملك هم از مطلبى كه كار به دين و دنياى او ندارد ، مضايقه نداشت . اين صدر اعظم و شاه هم ابدا رجوع به جزئيات عبارات فرمان نمىكنند . خودم بودم كه بيان الملك به يك‌بار شراب ، ميرزا على محمد خان قوام را « جناب » نويساند و ابدا كسى ملتفت نبود و حاجى معدل به ميرزا آقامنشى همدانى در همدان دو دكله « 37 » قلمكار داد تا فاصله‌اى ميان كلمه « معدل » گذاشت و بعد از صحه و مهر ، « الملك » را هم به آن معدل افزود و حاج معدل الملك شد . تمام اين فقرات سهل است ؛ به ولايت على بن ابيطالب كه اين فرامين كه شما فرستاده بوديد ، از اول تا آخر از فحش هم بدتر بود . بعد از هفت ماه انتظار ، اين نسخهء « عروس عابدين رفته به حمام » در توى ولايت اسباب خجالت و روسياهى من شد . آن‌قدر مراقبت و اعتنا نداشته كه اعراب را نمىتوان « ميرزا » نوشت . ميرزا تقى خان و ميرزا آقا خان يعنى چه ؟ مير عبد الله خان و مير فضل و مير خنياب و هم‌چنين در خراسان مير علم خان و طايفهء او و مير حسن خان طبسى و طايفهء او تماما به قانون عرب « مير » گفته و ناميده مىشوند . اگر شما دلتان براى آبروى من سوخته بود ، بايد اين حمايل و نشان‌ها را در ظرف اين مدت هفت ماه خريده و حاضر كرده باشيد كه بعد از صحه و مهر احكام و فرمان همراه بفرستيد . و حال آن‌كه صندوقخانه از خدا مىخواهد به محض ابلاغ ، ده رشته حمايل و قطعهء نشان بدهد كه چهار مساوى قيمت آن به خرج نوشته شود . از همه بدتر داماد\r\n\r\n\r\n","description":"","footnote":"\r\n( 36 ) - كذا . مقصود از بيت مولانا جلال الدين مولوى است :\r\n گفت مكشوف و برهنه بىغلول * بازگو ، رنجم مده اى بو الفضول \r\n( 37 ) - دكله نوعى پيراهن اطفال است .\r\n","page_name":" 489 ","page_number":145},
  {"content":"\r\n\r\nحاج سهام الملك حاجى خان است ، كه استدعاى درجهء سرهنگى كرده‌ام و حتى لباس رسمى براى او دوختم با نشان شير و خورشيد كلاه از خودم دادم . حالا در ميان اين احكام كه به يك پول نمىارزد ، حكم سرهنگى او نيست . نمىدانم از خجالت اين فقره چه كنم .\r\nاضطرارا ساير احكام را هم پنهان كرده و نداده‌ام ، تا چه شود .\r\n\r\nپيوست ششم\r\nجناب دبير الملك نوشته بود كه ، فرمانفرما احضار شده « 38 » و مىرود تبريز ؛ يك دو جاى ديگر هم تغيير خواهد كرد . به نظر من و اصحاب ، آن دو جا ، يكى لرستان و ديگرى عربستان است . اگر بناى برقرارى ما در فارس باشد ، بهترين شقوق آن است كه سرود يادمستان بيندازد « 39 » . پيشكش گزاف از قوام بگيرند و بروجرد و لرستان را به او بدهند ؛ خودش و هرچه اشرار دارد از قبيل خليلى « 40 » و كرانى و بيات همگى در آنجا مىتوانند تا يك سال مشغول باشند . از هرجهت استعداد اين كار را دارد ؛ هرچه هم باقى بياورد ، به سهل مىتوان گرفت و مىدهد . اگر اين‌طور باشد كه خودش در چنين مأموريتى باشد ، آمدن يك پسر هم براى املاك عيب ندارد . ولى ، تا آن پير كبير و اين جوان جلف در تهران هستند ، هركس حاكم فارس باشد ، خواب آسوده نمىكند . ديگر ما را خداوند حفظ فرموده است و به واسطهء فضل خداوندى ، اين اجزاء بىغل و غش براى من جمع شده كه هرسه خود را شريك در حكومت فارس مىدانند و نظم و پيشرفت را سبب بقاى خود مىشمارند . فرمانفرما خوب همسايه‌اى بود ، حيف بود ؛ واقعا دخلى به ساير امثالش نداشت . براى ورود او سوغات مىفرستم . آن همه علاقه را كه به اين زودى نمىتواند حركت بدهد . خوبىاش اين است كه اين شاهزاده‌ها در عزل و نصب هردو محترم و محفوظاند ؛ بر خلاف ما كه اگر خداى نخواسته امسال صداى عزل بلند شد ، علاوه بر رسوائى و افتضاح ، براى اغلب ، خطر جان از روز به روز تا ورود امين‌آباد « 41 » هست . مستجير بالله .\r\n\r\nپيوست هفتم\r\nعمل حاج نصر الله خان گذشت و باقى نقدى را پرداخت ، حالا باقى او منحصر\r\n\r\n\r\n","description":"","footnote":"\r\n( 38 ) - در اين زمان عبد الحسين ميرزا فرمانفرما حاكم كرمان بود .\r\n( 39 ) - سرود يادمستان دادن يا آوردن ، مثلى است رائج . در بيتى از نظامى گنجوى چنين مىخوانيم كه :\r\n بلا بر سر خود فرود آورند * كه بر ياد مستان سرود آورند \r\n( 40 ) - خليلى نام تيره‌ايست از بهمنى از شعبهء ليراوى از ايلات كهكيلويهء فارس .\r\n( 41 ) - امين‌آباد نام دهى است از بخش ورامين شهرستان تهران .\r\n","page_name":" 490 ","page_number":146},
  {"content":"\r\n\r\nاست به چهل هزار من گندم بيعى ، ولى خبر ندارى كه به زحمت دولت ، اين باقى از او وصول شد . در حقيقت ساعد السلطنه اين پول را داده است . قريب سى هزار تومان را چه خودش حواله گرفت و چه به توپچى و سوار فتح الملك حواله داد كه بروات مرا به او رد كردند و از خود او سند گرفتند . مجملا مفاصاى او ديروز كه سه‌شنبه ششم بود گذشت و در عمل جنس هم اگر تا آخر ، خبر عزل نرسد مىدهد ؛ اگر خبر رسيد ، يك من گندم يا يك دينار قيمت گندم را نخواهد داد . در معزولى من از نصير الملك و قشقائىها بيست هزار تومان ضرر دادم . خدا نيامرزد آن شخص را كه اين سه نفر را داخل معاملهء ديوان كرد . اما خود نصير الملك هزار تومان باقى در شكم فتح على خان نيريزى دارد كه پولش وصولى نيست . انتظار داريم چهار پنج روز ديگر وارد مسجد نو به همان سنت سنيهء سنواتى بشود . مسلم است در آن حالت نصير الملك غرامت او را نخواهد داد .\r\nمجملا اين كسرها و ضررها بسته به بقا و زوال است ؛ تا چه پيش آيد .\r\n\r\nچهارشنبه 21 شعبان 1311 قمرى\r\nهو فرزند جان كاغذهاى 28 جمادى الاخر ، هفتم رجب رسيد ؛ مطالبش معلوم شد ، جواب هرمطلبى را در طى يك صفحهء مخصوص نوشتم ، مطلع مىشويد . روز سه‌شنبه تلگراف رمز در باب جناب قوام الملك مخابره كردم ، البته رسيده است . كارهاى ما را اتصال بارندگى خراب كرد ، يعنى به تعويق انداخت . از جنس ابتياعى قدرى در محل باقى است كه نرسيده و نخواهد رسيد . از اقساط هم هركجا آدم مىفرستم ، در هرمنزلى سه چهار روز بارانگير مىشود . از اينجا به گله‌دار « 42 » و لار « 43 » ، بيست روزه خبر مىرود ، بيست روزه جواب مىرسد . نمىدانم تقدير خداوندى در كار هذه السنه چه چيز است ؛ خداوند عاقبت را خير كند . از بابت باقى كه سابق نوشته بودم ، 170 اصلا فرعا در محل است . در آن‌وقت الى حال ، به حوالهء قشون و هزار جرثقيل ، به قدر 50 وصول كردم ؛ امروز كه اين كاغذ را مىنويسم ، 120 ديگر در محل باقى دارم . قدرى از آن را به تفصيلى كه نوشته‌ام ، بار حواله و جابجا كردم تا بعد ببينم تتمه چه مىشود . مسلما جناب سعد الملك هم از دشتى و دشتستان تا آخر سال ده هزار تومان باقى محلى خواهد داشت .\r\nهرقدر سعى كنم ، تا آخر شعبان باز هردو باقى در محل داريم . جز فضل خداوند راه علاجى به نظر نمىآيد . توكلت على الله .\r\n\r\n\r\n","description":"","footnote":"\r\n( 42 ) - گله‌دار نام يكى از دهستان‌هاى نه‌گانهء بخش كنگان شهرستان بوشهر و نيز نام ده مركز همين دهستان .\r\n( 43 ) - لار نام يكى از شهرستان‌هاى هشت‌گانهء استان فارس و نام بخش مركز همان شهرستان .\r\n","page_name":" 491 ","page_number":147},
  {"content":"\r\n\r\n\r\nپيوست اول\r\nامسال عوائق ارضى و سماوى تواتر و تراكم بهم رسانيده ؛ تعطيل و توقيف مباشرين در اول سال براى باقى ركن الدوله ؛ ملاحظه بكن ايلخانى و عبد الله خان و قشقائى عموما ماه محرم رفتند كه چهار ماه و نيم از سال گذشته بود . بعد از آن هم ناخوشى و با و ملخ‌خوارگى ؛ حالا هم كه آخر سال است ، سيل و بارندگى و خرابى فوق العاده ، و گرنه ملخ . سه ماه تمام است شهرت حكومت ركن الدوله و صاحب ديوان ، ديگر براى حاكم و محكوم ، عامل و معمول ، چه حالتى باقى مىماند . جناب سعد الملك با آنهمه كفايت و هنر ، بواسطهء ابتلاى به عمل نان و شورش و استعداد مردم در فساد و هرزگى ، چنان مشغول و متفرق ؛ روزى كه مىخواست برود ، مبالغى فقط از فروعات لاوصول بود ، جمع من و سهام الملك شد . ما دو نفر به هزار زحمت و مشقت تا هذه السنه ، دو ثلث آن را در اين مدت قليل وصول كرده‌ايم . و اگر اين اخبار متواتر نبود ، حالا از فرع كلى فارغ بوديم . عيب ديگر اين بود ، آن غير مرحوم روح سوخته فرع را هم دوازده قسط سند گرفته بود ، وانگهى با مثل قشقائى عاملى . خداوند روحش را با خلفا محشور كند ، مسلما عمدا اين كار را كرده است . ما هم بواسطه ابتلاى بلوا و شورش شهر ، بعد از آن همه گرفتارى نان و هرزگى كسان قوام ، ملتفت اين معايب و محسنات هيچ يك نبوديم . امسال طوفان نوح بر ما گذشت ، شكر مىكنم خداوند را كه به نيكنامى گذشت . مبشر السلطنه به نقد عجالتا عيبى ندارد ، ولى مىدانم اگر خداى ناخواسته ما فارسى باشيم ، با آن توقعات كه او دارد ، نمىتوانيم تا آخر با هم برويم . حال آنكه قطع دارم سال نو ، ما ، ماندنى فارس نيستيم .\r\n\r\nپيوست دوم\r\nشما ماشاء الله در آن همسايگى آنقدر ملتفت نبوديد كه ميرزا على ، مريضخانه و ايتام ساخته است ، به من ننوشتيد . من اگر دانسته بودم كه او چنين دو كار بزرگى كرده است ، هرگز با او طرف نمىشدم . وقتى كه روزنامه دولتى آمد ، در طى روزنامه مطلع شدم ؛ از اقدام به شكايت او پشيمانى حاصل نمودم .\r\n\r\nپيوست سوم\r\nبراى سرباز و سوار استدعاى صدور حكمى كرده بودم كه سه دسته سرباز و 20 سوار همراه خودم و بنه باشد . مخصوصا در فهرست مطالبى كه وقت مأموريت به خاكپاى\r\n\r\n","description":"","footnote":"","page_name":" 492 ","page_number":148},
  {"content":"\r\n\r\nمبارك عرض كرده بودم ، يكى از مطالب ، اين فقره را نوشته‌ام و نوشته‌اند ، انشاء الله هرگز معزول نمىشوى ؛ در صورتى يك وقتى بشود ، هرقدر لازم دارى ، مىدهم . آن فهرست نزد جناب دبير الملك ضبط است ، براى سند صدور احكامى كه در آن بود .\r\nملاحظه بكن درست وقت آمدن بنه و خودم ، موقع اجتماع عرب و بهارلو و باصرى « 44 » ، نفرات از مرودشت « 45 » الى سورمق « 46 » و آباده « 47 » ، همه مار زخمى و گرگ تيرخورده ؛ نعوذ بالله ! خداوند خود رحم كند . قراول و سرباز يا از فوج مرخص يا از فوج فرارى ، سوار هم بالنسبه اين گوشه‌هاى قزوين بهتر است ، وعدهء مأموريت آن‌ها هم به سر رسيده است ، بايد شب عيد بيايند .\r\n\r\nچهارشنبه 21 شعبان 1311 قمرى\r\nهو فرزندا كاغذهاى پست را داده بودم ؛ ميرزا سيد حسين خان ديوانه اين تلگرام را آورد . عقل از سرم بيرون رفت ، فورا گفتم او را حبس كردند . اگر اين مضمون تلگراف « 48 » به دست اهل فارس بيافتد ، ديگر امسال دينارى ماليات و تفاوت عمل در اين مملكت عايد ديوان نمىشود . هرقدر عجز كردم و عرض كردم اين مرديكه « 49 » ديوانه است ، از من پذيرفته نشد . در دو هفته قبل به شما نوشتم ، اين مرديكه در دل‌ها افتاده است كه من محرم خلوت و جلوت‌ام ، جلو مىافتم براى فسائى تخفيف مىگيرم ؛ آن‌وقت سايرين اقدام كنند . اگر اين‌ها جواب سخت نشنوند ، ما را اين مملكت يار نمىشود . شما اعتنائى به نوشتن من نكرديد ، به عرض نرسانديد ؛ و الا چنين جواب مساعدى به او مرحمت نمىنمودند . مسلما بدان اگر چهار نفر از اين قبيل اشخاص از فسا و آباده و نيريز تودهنى نخورند ، رشتهء كار اين مملكت گسيخته است ؛ بخصوص با مغرضين محركى كه در تهران هستند و خودشان هم در اين فقرات فايده مىبرند . در سال مجاعه « 50 » كه مردم گوشت همديگر را خوردند ، دولت ماليات و تفاوت عمل خود را گرفت كه من دينارى از اصفهان در آخر سال باقى نداشتم ، و مرحوم حسام السلطنه تمام عمل يزد را پرداخت ؛\r\n\r\n\r\n","description":"","footnote":"\r\n( 44 ) - باصرى نام يكى از ايلات خمسهء فارس است .\r\n( 45 ) - مرودشت نام يكى از دهستان‌هاى هشت‌گانهء بخش زرقان شهرستان شيراز .\r\n( 46 ) - سورمق نام يكى از دهستان‌هاى دوازده‌گانهء بخش مركزى شهرستان بوشهر و نام قصبهء مركز همين دهستان .\r\n( 47 ) - آباده نام يكى از شهرستان‌هاى شش‌گانهء فارس و شهر مركز همين شهرستان .\r\n( 48 ) - مقصود تلگراف دولت از در دادن تخفيف به فسائى .\r\n( 49 ) - كذا .\r\n( 50 ) - مقصود سال 1288 قمرى است . جهت اطلاع بيشتر به خاطرات حسين قلى خان مندرج در باب نخستين رجوع كنيد . در سال 1288 - 1287 قمرى سخت‌ترين قحطى و مرگامرگى بر ايران مستولى شد . جهت اطلاع بيشتر به « ناطق ، هما . مصيبت و با و بلاى حكومت . تهران ( گستره ، 1358 ) :\r\n17 - 18 » رجوع كنيد .\r\n","page_name":" 493 ","page_number":149},
  {"content":"\r\n\r\nهمچنين ساير ممالك محروسه . حالا چه واقع شده است كه اين سفيه به تحريك ارباب غرض مىخواهد يك مملكتى را به هم بزند . البته لازم است از حالا جلوگيرى از اين خيالات و حرف‌ها و اقدامات بشود و اولياى دولت ، اين مسائل را به نظر دقت و اعتناء ملاحظه و توجه فرمايند . يك نفر فسائى در شهر نيست ؛ اين مفسد ديوانه مىنويسد مىفرستد فسا مهر مىكنند . چنين مطالبى را هركس به حركتى تكليف كند ، همراهى دارند .\r\n\r\nپيوست اول\r\nتلگراف از تهران به شيراز 20 شعبان 1311 جواب نمره 34\r\nجناب سلالة الاطياب حاجى نديم‌باشى سلمه الله تعالى ، از بابت خرابى فسا شرحى اظهار نموده بوديد . مراتب به عرض خاكپاى مبارك رسيد و به جناب جلالت‌مآب نظام السلطنه دامة اقباله ، حسب الامر اقدس اعلى تلگراف شد . البته بطورى كه مقتضى است ، معمول خواهند داشت .\r\nامين الملك\r\n\r\nپيوست دوم\r\nتلگراف از تهران به شيراز 20 شعبان 1311 جواب نمره 35\r\nجواب مراسله ريش‌سفيدان فسا . تلگراف شما به عرض رسيد . به جناب جلالت‌مآب نظام السلطنه صاحب اختيار فارس دامة اقباله تلگراف شد . رعايت شماها را منظور خواهند كرد .\r\nصدر اعظم\r\n\r\nپيوست سوم\r\nتلگراف از تهران به شيراز 20 شعبان 1311\r\nجناب جلالت‌مآب نظام السلطنه صاحب اختيار فارس دامه اقباله\r\nسادات و ريش‌سفيدان فسا از پريشانى و خرابى كه بواسطهء سيل در هذه السنه به آن‌ها وارد آمده ، تلگرافا به خاكپاى مبارك تظلم و استرحام نموده‌اند . مقرر شد كه\r\n\r\n","description":"","footnote":"","page_name":" 494 ","page_number":150},
  {"content":"\r\n\r\nبه جناب‌عالى اين‌طور تلگراف شود كه ، اين‌ها را بايد رعايت كرد ؛ تفاوت عمل آنجا را امسال تخفيف بدهيد . با اين‌كه سيل آمده ، خرابى كلى بهم رسانده ، جا ندارد كه اصل ماليات را كه مىدهند ، فرع را هم بدهند .\r\nصدر اعظم\r\n\r\nچهارشنبه 20 رمضان 1311 قمرى\r\n« 51 » فرزند جان كاغذهاى نهم رسيد . كار ما و صلاح و خير ما و عزت ما و دولت ما ، همه ، استرداد اين پول تقديم مساعده است و بعد از آن گذشتن حساب . اما در باب استرداد پول ، چون ميزان و مأخذ كم و سهل نيست ، بايد تا همه‌جا ايستاد و گفت و شنيد .\r\nفرضا كار از نمايندگى شما هم صورت نگرفت ، خودم براى اين اقدامات حاضرم . به خدا اگر جميع عقلاى دنيا جمع شده بودند ، براى بقاى من و نيك‌نامى من بهتر از اين معزولى تدبيرى نمىتوانستند بكنند . يك طرف ملخ ، يك طرف يك فوج گداى ارباب توقع ، يك دسته ملاى جسور ؛ دولت ضعيف ، بار سنگين . پنج هزار از جان گذشته عملجات و اجزاء شرير با صاحبديوان و قوام در ميان شهر شيراز ؛ و پنج هزار نفر در محافل و مجالس و سر گذر و قهوه‌خانه‌ها و حمام‌هاى تهران . خلاصه ، اين اقبال مرا الحمد الله تيمور گوركان و نادر شاه افشار نداشتند . شكر بكن ! شاه دلش را خوش كرده است كه ، صد و هشتاد هزار تومان از ركن الدوله و قوام نقد گرفته است . در هندوستان يك‌جور معامله است كه اسمش « سته » است . مثلا شما بدون پول مىرويد باغ لاله‌زار را در صد هزار تومان در وعدهء سه‌ماهه مىخريد . اگر در رسيدن وعده ، كسى پيدا شد كه از شما به آن قيمت بخرد ، پول صاحبش را مىدهيد و الا فرار مىكنيد . حسن كار ركن الدوله با دولت\r\n\r\n\r\n","description":"","footnote":"\r\n( 51 ) - در سال 1310 قمرى كه فارس بر اثر سهل‌انگارى ركن الدوله والى و تحريكات محمد رضا خان قوام الملك به ناامنى و اغتشاش گرائيد ، به فرمان ناصر الدين شاه نظام السلطنه والى فارس شد . در اين دوران قوام الملك در خانهء خود تحت نظر بود ، ولى خود و اياديش در جهت اعادهء قدرت دسيسه مىكردند . دسيسه‌هاى ايشان و نارضائى اتابك سرانجام موجب عزل حسين قلى خان شد . اعتماد السلطنه در روزنامهء خاطرات ( ص 1072 ) به تاريخ سه‌شنبه 5 رمضان 1311 مىنويسد : « . . . جهت عزل نظام السلطنه آنچه معلوم شد بىلطفى صدر اعظم نسبت به او بوده است . » حسين قلى خان اين مورد را در خاطرات چنين مىآورد : « . . . دوازدهم ماه رمضان تلگراف عزل من و نصب ركن الدوله رسيد . . . من هم روز بيستم رمضان از عمارت دولتى به باغ حاجى محمد مهدى دهدشتى كه در خارج دروازه است ، نقل مكان كردم . . . و تا روز غرهء شوال در باغ حاج محمد مهدى بودم . يك دسته را با عيال پنج روز قبل از خودم حركت دادم و يكدستهء ديگر را هم غرهء شوال با خودم آوردم . . . من هم منزل به منزل آمدم . . . شاهرضا . در شاهرضاى قمشه استقبالچى و تشريفات ظل السلطان . . . رسيد . . .\r\nدو اسب از اصطبل خودم كه شاهزاده مايل بود ، براى او فرستادم . . . قهرود هم سه روز ماندم كه دنبالهء بنه رسيد . پسر سه ساله‌ام حسن على خيلى مريض بود . . . » . با توجه به مطالب بالا ، محل نگارش نامهء فوق در باغ حاج محمد مهدى دهدشتى واقع در خارج دروازهء شيراز بوده است .\r\n","page_name":" 495 ","page_number":151},
  {"content":"\r\n\r\nاين است كه بعلاوهء ندادن ، دستى هم مىتواند بگيرد . در اين صورت بىغيرتى كرد كه هفت هزار تومان براى اين ابواب‌جمعى نداد . من جرب المجرب ؛ خاطرت هست كه ، در عمل قوام الملك به شما حتى در جزو نوشتجات دولتى نوشتم كه ، اول مشخص كند اين تفاوت را علاوه بر كدام مأخذ مىدهند ، علاوه بر تمسك سعد الملك است ؟ يا جمع قديم گمرك است از قرارى كه صاحبديوان نوشته بود ؟ جناب سعد الملك فرستاده بود تلگرافخانه كه ، عربستان را قبول كنيد به شرط لرستان و بروجرد كه تا اين عمل واقع نشود ، ما نمىتوانيم نه پول داده را استرداد كنيم و نه فاضل‌هاى كتابچه را وصول نمائيم . تصور نمىكند كى و كه حكومت عربستان را به من تكليف كرد . ثانيا ، به چه اضطرار و احتياج لرستان را هم ضميمه مىكنند ؟ آن‌وقت كه محتاج بودند و من آن قدرت و پيشرفت را در عربستان داشتم ، ندادند ؛ بلكه عربستان از دست رفت . وانگهى ، حالا كار اين ولايت به جائى رسيده است كه قوت لايموت ندارد . لرستان و بروجرد و عربستان وقتى كه دولت تقويت كند و كمال نفاذ داشته باشد ، چهل و پنج تفاوت دارد و اقلا همين‌قدر هم خرج ؛ هرچه تقديم و مخارج دولتى باشد از كيسه بايد داد . تمام اين‌ها را كه موافقت كند ، مخالفت صدر اعظم و اين اعتبار پادشاه و حرف‌ها و كارهاى او ، كدام سفيه مستأصل مىتواند زير بار شترى خار ورامين برود ، تا چه برسد به آن حكومت . اگرچه وجه رفت ، اما ، با آبرو رفت ، بدون بدنامى و افتضاح ؛ آن‌وقت هم چوب بخوريم و هم پياز و هم پول بدهيم .\r\nمن از استرداد اين صد ده به كلى مأيوس هستم ؛ به علت آنكه ، پارسال مثل سليمان ميرزا آدم وقيح هتاك بىشرمى سه هزار تومان پيشكش ملاير و تويسركان و نهاوند را داد ، بعد از اينكه تمام روى زمين را مستأصل و مفتضح كرد ، عاقبت اگر ميرزا مرتضى خان هورجى همت نكرده بود و قرض نداده بود ، دست سليمان ميرزا جائى بند نبود .\r\nو حالا همين‌قدر نمىتوان اطمينان داشت كه نوشته‌ايد ، تقديم بنادر فارس صد و هشتاد و صد و بيست بالا را حشو از موضوع كردند . اگر شاه نمىخواست پول ما را بخورد ، چرا مىگرفت « 52 » . مواضعه و مقدمهء اين كار عزل ما از سفر سرخه حصار است كه بطور قطع و حتم آنجا با صاحبديوان گذرانيدند و در جاجرود با بيان الدوله هم تجديد عهد به شرط بقاى تا شب عيد شد . در شهر هم گذشته بود و كرمان هم براى ركن الدوله . بعد از اينكه ما مأخذ را به صد هزار رسانيديم ، اگرچه ظل السلطان هم بيش از صد را داده بود ، آن‌وقت پلتيك آل عمروعاص رقاص « 53 » اقتضاى تبديل و همراهى با ركن الدوله كرد ؛ لقمهء حلواى چرب را خودش برداشت و اين سم مهلك را به گلوى گوسالهء سامرى « 54 » ريخت و اين ميانه ، حاصل چهل سال عمر من برباد رفت .\r\n\r\n\r\n","description":"","footnote":"\r\n( 52 ) - جهت نگاهداشت حكومت فارس ، حسين قلى خان مبلغ صد هزار تومان به شاه پيشكش كردند ؛ ولى شاه پس از گرفتن پول ، از اعطاى حكومت سر باز زد . جهت اطلاع بيشتر به خاطرات حسين قلى خان مندرج در باب نخستين رجوع كنيد .\r\n( 53 ) - يحتمل مقصود امين السلطان است .\r\n( 54 ) - يحتمل منظور ركن الدوله است . سم مهلك نيز شايد اشاره‌ايست به حكومت فارس .\r\n","page_name":" 496 ","page_number":152},
  {"content":"\r\n\r\n\r\nسه‌شنبه 26 رمضان 1311 قمرى\r\n« 55 » هو فرزند عزيزم الان كه ظهر روز شنبه بيست و سوم است ، در زرقان اتراق كرده‌ايم كه ترتيب مال و بنه و باربندى را درست كنيم . باران هم از ديشب الى حال متصل باريده است . صحراى ما بين زرقان و پل خان « 56 » دريائى است كه به قدر دو ذرع آب قديم و جديد به روى پل خرده‌ها ايستاده است . ملاحظه كنيد حالت عبور مال و بنه و شتر و كالسكه از اين صحرا و پل چه حالتى خواهد بود . چهارصد مال مفلوك همراه است ؛ هرچند اسب‌هاى خودم و مير پنجه است ، براى علف لاغر كرده بوديم . اسب‌هاى جناب سعد الملك هم بواسطهء ذهاب و اياب و علف نخوردن ، بىپا شده است ؛ قاطرهامان همين‌طور . قاطرها و شترهاى مكارى بدتر از مال ما است ، به علت آن‌كه ما جو و كاه داده بوديم ، اين‌طور است . آن‌ها كه بواسطهء كميابى جوى درستى نداده‌اند ، معلوم است چه حالتى دارند .\r\nلابد شنبه و يك‌شنبه را در زرقان لنگ كنيم .\r\nاز فضل خداوند و بركات اولياى خدا ، چنان بيرون آمدنى شد كه براى مرحوم حاجى معتمد الدوله و حاجى حسام السلطنه طيب الله مضجعها دست نداده بود ، چه از حيث حساب و باقى و چه از احترام ايام توقف و روز حركت . در واقع مىتوان استدلال بر اقبال كرد ، خصوصا بودن ساعد السلطنه . باقى هم حالت همان است كه سابق نوشته‌ام .\r\nآنچه متعلق به امامقلى خان و بهادر خان و عبد الله خان است ، حوالهء قشون است . باقى حاجى ايلخانى هم تمسك و سند به اسم ساعد السلطنه است . چيزى كه متعلق به خودم است ، فقط اصلا و فرعا دوازده هزار تومان باقى نصير الملك است ؛ آن هم به اين واسطه كه از چهار طرف او را محاصره كرده‌اند ، صاحب ديوان بدون حساب و حرف صحيح حكما پانزده هزار تومان مطالبه و متصل تلگراف از صدر اعظم و ركن الدوله صادر مىكند كه بدون قبول عذر بگيرند . ركن الدوله ظاهرا به اسم مساعدهء ابواب‌جمعى ، پانزده هزار تومان بدون قبول عذر مىخواهد . ظن غالب آن است ، كارش به فرار تهران بكشد . كار ميرزا آقا خان و مير سليمان خان برادرش هم به فرار كشيده است ، زيرا كه تشويش جانى دارد . مير شريف خان هم خيال رفتن كرمان را داشت كه با طايفه برود ، وقتى كه خبر حكومت صاحب ديوان رسيد ، موقوف كرده است . مير عبد ابو سيفى با مير محمد مراد همدست شده ، آتشى برپا كرده‌اند در غارت و دزدى . انشاء الله تا آخر سال معلوم مىشود ؛ اگرچه براى دولت ابدا تفاوت ندارد .\r\n\r\n\r\n","description":"","footnote":"\r\n( 55 ) - اين نامه در زرقان فارس نوشته شده است . بين تاريخ نگارش نامه ( بيست و سوم ) و تاريخ ارسال آن ( بيست و ششم ) سه روز فاصله است .\r\n( 56 ) - محلى است در فارس و نيز نام رودخانه و ارتفاعاتى . در فرهنگ جغرافيائى ايران ( جلد هفتم ، استان فارس ) ذيل « زرقان » چنين آمده است كه ، زرقان از شمال به رودخانهء كر و پل خان و ارتفاعات پل خان محدود است .\r\n","page_name":" 497 ","page_number":153},
  {"content":"\r\n\r\n\r\nپيوست\r\nهمراهان خام طمع به دليل آنكه شتر در خواب بيند پنبه‌دانه ، گمان مىكنند ، اين اسباب خدائى است [ كه 
  ] براى رسيدن خبر تغيير ، وضع جديد فراهم آمده است .\r\nيكى مىگويد ، در تلگراف خبر رسيده است كه عمل كرمان صاحب ديوان صورت نگرفته است ، شايد كرمانى بشوم . يكى مىگويد ، خراسان را تغيير مىدهند ، دور نيست خراسانى شويم . اهل فارس به واسطهء آن تلگراف مجعول شاه كه اسم عربستان را برده‌اند ، مىگويند لرستان را هم ضميمه كرده‌اند ، مىروند عربستان . خودم مىدانم هيچ‌يك نيست . مصلحت در اين است كه قدرى ديرتر وارد تهران شوم كه تكليف آخر در باب وجه از دست رفته معلوم باشد و مورد ملامت نباشم كه بگويند كه تعجيل و كم‌ظرفى كرد . نواب نوذر ميرزا از روز خبر عزل الى حال خيلى خوب حركت كرد ؛ با وجودى كه اين آخر به واسطه‌اى كه بعدا حضورا مطلع مىشوى ، سوء سلوك و بدحرفى كردم ، حساب اصل و فرعش را پرداخت . يك خروار برنج فرستاد و آمد دو شب در زرقان در مشايعت ماند . بعد از رفتن ترشى فرستاد ، شيرينى فرستاد ؛ از او راضى هستم ، خدا از او راضى باشد . همراهان من از اهل شيراز ، محمد حسين خان ، ميرزا خليل خان ، حاجى ميرزا جعفر خان ، ميرزا موسى خان ؛ از كسان خودمان ، همگى اجزاء جناب سعد الملك ، ميرزا ابو الحسن خان و يك جلودار . نواب عبد الله ميرزا ، حاجى غلامحسين خان و ميرزا باقر هم بعد از رمضان تا پانزده شوال اجماعا مىآيند .\r\nبر پدر و مادر قوام لشكر لعنت ، به مراتب از منتصر الملك نفاق بيشتر كرد ؛ اقتدار ساعد السلطنه نگذاشت پيشرفت كند . حاجى نصر الله خان بعد از عزل ، اسب فرستاد ؛ يكى براى من ، يكى براى حسين ، قبول نكردم . همه روزه در باغچهء حاجى محمد مهدى حاضر بود .\r\nبر من از نماز و روزه و حج واجب‌تر است كه على الاتصال به تمام افراد و ارحام و دوستان خودم بنويسم و بگويم ، شايد عمر خودم وفا نكرد ، من و اولاد و خانوادهء من تا دامن قيامت اگر جان خود را در راه ساعد السلطنه و اولاد او نثار كنيم ، اداى حق يك روز و يك شب خدمت و نوكرى او را نكرده‌ايم . ملاحدهء كرد كجا نسبت به حسن صباح و بابى نسبت به ميرزا على محمد اينطور صدق و ارادت نشان دادند . شخصا تلافى گريه‌هاى او را كه براى مفارقت من و برهم‌خوردن وضع من كرده است ، نمىتوانم بكنم . بارى چيزى است كه به عقل درست درنمىآيد ، من عاجزم از گفتن و خلق از شنيدنش « 57 » خداوند در دنيا و آخرت خير و عزت ندهد به اعقاب من هرگاه اين حقوق او را فراموش كنند . بارى برويم بر سر مطلب . الان كه صبح سه‌شنبه بيست و ششم است ، چهار شبانه‌روز\r\n\r\n\r\n","description":"","footnote":"\r\n( 57 ) - كذا . صورت صحيح آن عبارتست از :\r\n من گنگ خوابديده و عالم تمام كر * من عاجزم ز گفتن و خلق از شنيدنش \r\n","page_name":" 498 ","page_number":154},
  {"content":"\r\n\r\nاست به واسطهء سيلى كه از بارندگى بعد از ورود زرقان برخاسته ، رودخانهء سيوند « 58 » را با رودخانهء پلخان متحد كرده است و راه عبور را چنان بسته است كه عابرين از دو طرف معطل و ما در زرقان با چهارصد مال متوقف شده‌ايم . ديگر در ضمن اين چه حكمت باشد ، نمىدانم .\r\n\r\nچهارشنبه 27 رمضان 1311 قمرى\r\n« 59 » هو فرزند عزيز ظهر شنبه 23 است . در زرقان معطل و حيرانم . بنه يك‌جا ، خوابگاه و كارخانه و پيشخانه در كنار ريخته و چادر زده‌اند . روزى مبلغى خرج مال و مكارى علاوه بر كرايه مىدهم ؛ به علت آنكه ده روز در شهر توقف فوق العاده شد و چهار روز در زرقان . ملاحظه بكن سر به كجا مىزند . خداى حكيم قادر تمام فشارات مختلفه و شاق مضجعه را در اين سفر فارس به من سير مىدهد ، صابرم و شاكر . امروز صبح پاكت معمولى شما را با آدم حاجى غلامحسين خان فرستادم شهر كه هادى خان سفارشى به پستخانه بدهد . اينك ميرزا باقر گفت ، يك قطعه برات دارم كه اگر تعويق حاصل كند ، تنزيل او ضرر است ؛ بعلاوه چون كار تجار اعتبارى ندارد ، محول يا محول اليه كارش فاسد مىشود ، لازم دانستم برات را پاكت مخصوص بسته ، بفرستم .\r\nامروز سه روز است باران ايستاده و هنوز سيل راه عبور نمىدهد .\r\nلعنت خدا بر پدر و مادر كسى كه در سفر ، زن داشته باشد ، يا زنش را از دروازهء شهر خارج كند . فرضا يك وقتى زن را به زيارت خواسته باشند بفرستند ، همراه و در معيت خود شخص نباشد ، منفردا برود . زن بايد مخدرات حجاب باشد ، نه ملازمات الرجال . بارى آنچنان از اين كرده پشيمانم كه مپرس . اگرچه دستهء بزرگ از افكار و اعمال سعد الملك است ، ولى تفاوت ندارد . سفر عربستان هم براى ابتلاء و زحمت كافى بود . نهايت ، اين دستهء اخير تكميل بلا و به منزلهء طاعون و و با شد .\r\nجناب امام‌جمعه تقريبا يك ماه پيش از تغيير ، قباله‌اى به توسط من در لولهء حلبى فرستاد و پاكتى هم به اسم ميرزا سيد عبد الكريم خان - كه لقب او را فراموش كرده‌ام - شامل پاكتى به جهت خدام نواب عليه انيس الدوله در جوف پاكت من نزد شما فرستاد ، برسانيد ؛ تا ساعت حركت من از شيراز خبر وصول آن‌ها نرسيد . مطالب مهم داشت و سند مدعى بود . اگر متعذر به ابتلاى تغيير و پول باخته باشد ، ظن غالب آن است ، قبل از اين واقعه رسيده است . فرضا در بين اين وقوعات باشد ، اين عذرها نزد اين اشخاص موقع قبول ندارد و مستقيما به جناب معظم اليه اطلاعى در اين باب بدهيد .\r\n\r\n\r\n","description":"","footnote":"\r\n( 58 ) - رودخانه‌ايست در فارس و نام ده بزرگى از دهستان خفرك بخش شهرستان شيراز .\r\n( 59 ) - اين نامه در زرقان فارس نوشته شده است . بين تاريخ بيست و سوم ( نگارش نامه ) و تاريخ ارسال آن ( 27 رمضان ) چهار روز فاصله است .\r\n","page_name":" 499 ","page_number":155},
  {"content":"\r\n\r\n\r\nپنجشنبه 5 شوال 1311 قمرى\r\n« 60 » هو فرزند مكرم ظهر روز پنج‌شنبه پنجم است و به صحت همگى از بزرگ و كوچك ، وارد آباده شديم . چون در راه بواسطهء بارندگى و غيره از رودخانه و مسيل‌ها و نبودن كاه و جو ، به مال خودمان و مكارى و حمال صدمه‌اى وارد آمده است ، فردا كه جمعه است ادامهء اتراق داريم . به حول قوهء الهى ، صبح شنبه هفتم از اينجا حركت كرده ، منزل به منزل مىآئيم . راه‌ها خيلى مغشوش است ، و چادر و بنه غير منظم ؛ تا خداوند چه مقدر فرموده باشد . در اينجا نواب مستطاب و الا فرمانفرماى كرمان اظهار مهربانى و نگرانى تلگرافى فرموده بودند .\r\nنوشتجات هيجده رمضان جناب سعد الملك از فيليه « 61 » در ده پير « 62 » رسيد ؛ زياده از مسئلهء حاجى سيد محمد نگرانى داشتند . وعده صريح داده‌اند كه در عراق عرب زياد توقف نكنند . نوشته‌اند تا ده ذيقعده زيادتر ، كاغذ شما و مجير السلطنه به من نمىرسد . اگر تا آن‌وقت خبر خوشى از استخلاص مجير السلطنه باشد ، بتوسط حاجى درويش على برسانيد كه من آسوده شوم . تقريبا ورود من به تهران مقارن ده ذيقعده خواهد بود . من اگر كاغذى به ايشان بنويسم ، بايد از اصفهان به پست بدهم كه در دهم ذيقعده به بغداد « 63 » برسد .\r\nنواب و الا هم از بابت گرفتارى پول شما در تلگراف اظهار ملالت و انتظار كرده است ؛ حق هم دارد ، زيرا كه حالت سليمان ميرزا شعاع الدوله را مىتوان براى استرداد پول از ديوان كافى دانست . مىدانم كه با آن وقاحت و فضاحت ، بعد از سه ماه ، آن هم به همت ميرزا مرتضى خان البرز به وصال پول رسيد . مبلغى هم تنزيل ضرر كرد .\r\nاز نصير الملك طلبى داشتيم كه حواله كرده بودم به جناب ساعد السلطنه بدهد ؛ معلوم شد به حكم تلگرافى ، از او حكما مطالبهء مبلغى مساعده و ادعاى طلب جناب صاحب ديوان را كردند . كار بر او سخت شده است . دو سه روزى تمارض كرده بود ، فرار نموده ، به طرف تهران آمده است . اگرچه حضرات از عقل كاملى كه دارند ، محمد خان شاهسون را به چاپارى فرستاده‌اند كه بيايد در اردوى ما باشد كه اگر همراه من است او را بگيرد .\r\nاين عقل از راهنمائى و مشورت حاجى وكيل و محمد صادق خان برادر خود نصير الملك است . بارى اين مطالبه از نصير الملك « 64 » هم مثل مطالبات از بختيارىها شد ؛ تا چه شود\r\n\r\n\r\n","description":"","footnote":"\r\n( 60 ) - اين نامه در آباده نوشته و پست شده است .\r\n( 61 ) - فيليه يا « خين » نام يكى از دهستان‌هاى بخش مركزى شهرستان خرمشهر و نام قصبهء مركزى همين دهستان . فيليه محل سكونت شيخ مزعل خان و سپس شيخ خزعل بود .\r\n( 62 ) - ده پير ، يافته نشد . احتمالا مىتواند پيرآباد ( موان ) زرقان ، پيربرد حومهء شيراز ، يا پير مست زرقان باشد .\r\n( 63 ) - در اين زمان سعد الملك به سفر عتبات عاليات رفته بود .\r\n( 64 ) - مقصود حاجى حسن على خان نصير الملك پسر سوم حاجى قوام الملك است .\r\n","page_name":" 500 ","page_number":156},
  {"content":"\r\n\r\nو كى برسد . اين را هم بايد مزيد مأخذ آن طلب كرد . اگر اين چند منزل را هم سالم بگذريم و به اصفهان برسيم ، در آنجا جمعيت را متفرق و پس و پيش مىكنم و خودم از راه قهه « 65 » و قهرود « 66 » ، با قليل همراهى مىآيم . در اصفهان بواسطهء تبديل مال ، مسلما سه چهار روز توقف خواهد شد . نمىدانم گمرك اصفهان و يزد را چه كردند ؛ قطعا به حكومت وامىگذارند . در صورتى كه با حكم ما نشود ، براى مشغوليت حاجى غلام حسين خان و ميرزا باقر عيب نداشت ؛ يعنى مستقيما به اسم خودشان باشد . دور نيست آن دو نفر هم با اتباع و اجزائى كه دارند ، پانزدهم اين ماه از شيراز بيرون بيايند .\r\nاگر بدانى از روز خبر عزل تا هذه الساعه ، چه از بابت كرايهء مال و چه تدارك و چه مخارج ، چقدر متضرر شده‌ام ، عقلت حيران مىشود . به كلى زمان از دست دررفته ، ميزان و مأخذى در دست نيست . وضع تاراج بىگمان است . در ظرف اين يك ماه ، به قدر امسال خرج شده است . من هم ديگر واداده و ارضاء عنان كرده‌ام . مبلغ‌ها ضرر پول سياه وارد آمده ؛ از بابت قيمت گندم خباز ، دفعتا واحده ، اضطرارا تومانى يك قران 22 شاهى صرف داديم و كذا و كذا . قريب چهار هزار تومان كرايه فقط مىشود . نمىدانم چه بنويسم . هرقدر در ميان مردم خوددارى و تحملى مىكنم ، وقتى كه قلم به دست مىگيرم و براى شما و جناب سعد الملك كاغذ مىنويسم ، سينه مىگويد من تنگ آمدم فرياد كن .\r\nحاجى شوريده « 67 » هم همصحبت و راه و همراه است .\r\n\r\nيك‌شنبه 15 شوال 1311 قمرى\r\n« 68 » هو فرزند عزيزم در تلگراف ، هم ورود اصفهان و هم وصول نوشتجات را فورا به شما خبر دادم . ولى مىدانم ايراد كرده‌اى كه چرا نوشته بودم در اتاق نشيمن حضرت و الا « 69 » منزل دارم . اولا مىدانيد كه مردم اين اخبارات را مستور نمىگذارند ؛ چه بهتر از اين‌كه خودم بنويسم و شما را هم مسبوق كنم . حالا ديگر برويم بر سر مطالب .\r\nاما فقرهء خراسان را كه تصديق نكرده بودند ، در شيراز از تهران مكتوبى نوشته بودند كه خراسان تغيير مىكند و صدر ديوانخانه هم به توليت برقرار شد . خيال كردم كه اگر\r\n\r\n\r\n","description":"","footnote":"\r\n( 65 ) - قهه نام دهى از دهستان سميرم پائين شهرستان شهرضا .\r\n( 66 ) - قهرود نام يكى از دهستان‌هاى بخش قمصر شهرستان كاشان و نيز نام قصبهء مركز همين دهستان .\r\n( 67 ) - مقصود حاجى محمد تقى شوريده ، شاعر نابيناى شيرازى است كه همراه حسين قلى خان از شيراز به تهران آمد و نزد امين السلطان تقرب يافت و به ناصر الدين شاه و مظفرالدين ميرزا وليعهد معرفى شد . شوريده در سال 1314 به شيراز رجعت نمود و از محل درآمد دهى كه دولت به عنوان سيورغال به او واگذار كرده بود ، گذران مرفهى داشت ؛ تا در روز پنج‌شنبه ششم ربيع الاخر 1345 قمرى درگذشت .\r\n( 68 ) - اين نامه در اصفهان نوشته شده است .\r\n( 69 ) - مقصود ظل السلطان است .\r\n","page_name":" 501 ","page_number":157},
  {"content":"\r\n\r\nواقعيت مىداشت و مىشد ، به چاپارى هم ممكن بود بيايم . وانگهى هرمطلبى را كه انسان تصور يا تهيه بكند ، در صورتى كه نشود ، چيزى از شخص دستى نمىگيرند . خواستم شما را ملتفت كنم . چنان كه پارسال گذشته شما و جناب سعد الملك تهيهء كار فارس را مىكرديد و من منكر بودم ، و شما چيزها به من مىنوشتيد ، عاقبت شد . اما در باب جمع و خرج تنخواه ، آن صورتى كه فرستاده بوديد ديدم . هرگاه خداوند تفضل بفرمايد 58 حوالهء خزانه وصول شود ، ديگر دلتنگى و تشويشى به فضل خداوند نيست . پنجاه و دو هزار تومان پولى نيست كه كسى بتواند بخورد يا طمع كند . آن خداوند كه آن همه اسباب را كه خارج از تصور مخالف و موافق بود فراهم آورد ، كمك و تفضل خواهد كرد .\r\n كار خود گر به خدا بازگذارى حافظ * اى بسا عيش كه با بخت خدا داده كنى \r\n« 70 » اين هم كه با ارباب كنار آمده‌ايد ، موافق عقل و صحيح است . اگرچه روح كارهاى او را از او در اين سال خواهند گرفت ، ولى چون موقع ييلاق شاه است ، صورت بىجانى و قالب بىروحى باقى خواهد ماند . باز هرچه باشد ، دهن او « 71 » بسته باشد بهتر است .\r\nچون جناب سعد الملك خيلى انتظار اين اخبار را دارد ، مفصل بنويسيد ، نزد حاجى درويش على بفرستيد . ولى ميزان سابق را به دست شما داده‌ام ؛ از روز دهم ذيقعده زيادتر زمان نداشته باشد كه ديگر نخواهد رسيد .\r\nاندرون نيز فردا كه روز دوشنبه است ، از شهر بيرون مىآيد ، از راه نطنز « 72 » .\r\nخودمان هم انشاء الله يا سه‌شنبه يا چهارشنبه از اينجا حركت مىكنيم ، تا مورچه‌خورت « 73 » با كالسكه ؛ از مورچه‌خورت كالسكه‌ها را از راه نطنز مىفرستم ، بچه‌ها در تخت و خودم سواره از راه قهرود مىآئيم . ولى از مورچه‌خورت شبانه با مير پنجه مىرويم نظام‌آباد « 74 » .\r\nناهار را آنجا مىخوريم ، دستورالعمل كار آنجا را به ميرزا باقر مىدهم ، بعد از ظهر از آنجا مىروم سده « 75 » . در كاشان هم منزل را در فين « 76 » خيال دارم قرار بدهم . باز تا خواست خداوند چه باشد .\r\nرقعهء نواب حاجى سهام الملك را ديدم . محمد حسن خان فراشباشى در قلعهء محمد على خان « 77 » آمد مرا ديد . در ضمن راپرت مىگفت ، نصير الملك دو روز بعد از\r\n\r\n\r\n","description":"","footnote":"\r\n( 70 ) - كذا . در ديوان حافظ ( چاپ خانلرى . غزل 472 ، بيت 7 ) چنين آمده است :\r\n كار خود گر به كرم بازگذارى حافظ * اى بسا عيش كه با بخت خدا داده كنى \r\n( 71 ) - مقصود امين السلطان است .\r\n( 72 ) - نطنز نام يكى از بخش‌هاى شهرستان كاشان و نيز قصبهء مركزى همين بخش .\r\n( 73 ) - مورچه‌خورت نام قصبه‌ايست از دهستان برخوار بخش حومهء شهرستان اصفهان .\r\n( 74 ) - نظام‌آباد محلى است در نطنز كه حسين قلى خان در آنجا املاكى داشت و به آبادانى آن سخت دلبند بود و در آنجا حفر قنات كرده ، قلعه‌اى بنا نمود .\r\n( 75 ) - سده نام يكى از بخش‌هاى پنجگانهء شهرستان اصفهان و نيز قصبهء مركز همين بخش و هم‌چنين نام قصبه‌اى از بخش فلاورجان شهرستان اصفهان .\r\n( 76 ) - فين نام قصبه‌ايست در بخش مركزى شهرستان كاشان .\r\n( 77 ) - قلعهء محمد على خان واقع در نزديكى مهيار شهرضا .\r\n","page_name":" 502 ","page_number":158},
  {"content":"\r\n\r\nورود ، به توسط شريف العلماء آمد خدمت شاهزاده شاهزاده هم التفاتى كرد . البته گويا الى حال وارد تهران شده است .\r\n\r\nپيوست\r\nيقين است كه الى حال نصير الملك وارد تهران شده است . شما به اين مرد عزيز بگوئيد : اى گل ! اين تازه‌خار خودت ، اول در پاى باغبان رفت « 78 » . آقاى من ! چهارده هزار و كسرى از ماليات و فروعات مرا نگه داشته ، مقدار گزافى هم جنس بده دارى .\r\nمثل حاجى نصر الله خان كسى ، تمام اصل و فرعش را پرداخت ، ملك فروخت و داد ؛ تو كه همه وقت بر ديگران و بر قشقائىها عموما انتظار داشتى و شكايت مىكردى و مرحوم حاجى نصير الملك وعده داد كه بيست هزار تومان مال تو را حاجى نصر الله خان خواهد خورد ، اين‌طور با من معامله كردى . تو با آن همه مهربانى و محبت ، مرا و خودت را مورد ملامت و شماتت تمام فارس ، خصوصا قوم و خويش و برادر خودت كردى . حيف نبود ؟ با اين حالت ، ديگران چه اعتمادى بر تو خواهند داشت و بعد از اين در دنيا چه قسم زندگانى و معاش خواهى كرد ؟ طلب من جائى نمىرود ؛ بعد از چهارسال ايلخانىها طلب مرا با منت دادند . اما دادن تا گرفتن تفاوت كلى دارد . باز اين فقرات را محض محبت و نصيحت است كه من مىنويسم ؛ هرطور خير و صلاح خود مىدانيد بكنيد ، مرا حرفى نيست .\r\nامروز كه يكشنبه پانزدهم است حضرت و الا به شكار رفت . مرا اذن داد براى روانه كردن اندرون بيايم منزل تا عصر باشم . اما چه منزلى ، مسلمان نشنود كافر نبيند « 79 » . از صبح الى حال كه چهار و نيم از دسته گذشته است ، اطراف اتاق به اين بزرگى را اهل عمامه و توقع گرفته‌اند و مرا محاصره كرده‌اند كه نمىگذارند كاغذهايم را تمام كنم . باز خدا پدر نواب محمد حسين ميرزا رئيس تلگراف را بيامرزد ، اصرار كرد كه تا دو ساعت ديگر بيشتر وقت براى كاغذ سفارشى نداريد . همچنين خبر داد كه حضرت و الا فرمانفرما « 80 » دامة شوكته نه روز قبل از نائين گذشته است . فورا تلگراف اظهار ارادت عرض كردم ، و اينك مراسله‌اى خدمتشان عرض كردم برسانيد . خدا كند كه آنقدر تشريف داشته باشند كه من وارد و از زيارتشان محظوظ شوم و رفع كسالت و ملالت يك‌سالهء فارس را از زيارت ايشان بكنم .\r\nآنكه ظن متأمن به يقين است ، اندرون روز سه‌شنبه و خودم روز پنج‌شنبه نوزدهم از اينجا حركت مىكنيم . يك روز توقف فين ، دو روز توقف قم ، حساب ورود را تقريبا\r\n\r\n\r\n","description":"","footnote":"\r\n( 78 ) - كذا .\r\n( 79 ) - مسلمان نشنود كافر نبيند . ( بگو تا آتش جانم نشيند . . . ) يك مصراع از سئوال و جواب شمر و يزيد در شبيه ورود به شام .\r\n( 80 ) - مقصود عبد الحسين ميرزا فرمانفرما مىباشد .\r\n","page_name":" 503 ","page_number":159},
  {"content":"\r\n\r\nاز روى اين حساب كنيد .\r\nصفدر ميرزاى همه چيز درست را حكم كردند كه حكما از شيراز بيرون بيايد .\r\nمىخواست بلكه بعد از من حاكم بهبهان شود . در ظاهر گفت با شما مىآيم ؛ تا سه روز قبل از حركت ، معلوم شد در باطن از عبد الله خان آبدارباشى خواهش كرده است كه او را به ركن الدوله بسپارد . چون خصوصيتى هم به قوام داشت ، به اين خيال افتاده بود . سه روز پيش از حركت تلگراف عبد الله خان رسيد . اين تلگراف كه رسيد ، بهانه كرد كه به واسطهء كسالت نمىتوانم بيايم . بعد ديگر فقرهء تلگراف بىپرده شد ، نتوانست مستور بدارد .\r\nتشريفات اين سفر حضرت و الا بىاندازه شد ، اگرچه در عمارات مرحوم مير منزل داريم ، ولى مرا از طلوع صبح تا غروب نمىگذارند منفك شوم . ناهار و ملزومات در همان اتاق خودشان ، حتى عصرانه مفصل تهيه شده است . در ضمن هم خيالات بلند باريك محرمانه اظهار شده كه نوشتنى نيست ، در حضرت معصومه بالمشافهه گفته مىشود .\r\nاز آن دو وجود محترم اظهار تشكر و امتنان نوشته بوديد . بعد از فضل خداوند ، كار سهلى است ؛ خيال مىكنم ضرر معاملهء گندم را امسال هم برده‌ام يا صرف پول سياه را تحمل كرده‌ام . چيزى را كه ممكن باشد به ايثار مال تلافى كرد ، غصه ندارد . از خداوند عمر و فرصت بخواه . به حمد الله كه معلوم شد در دنيا آدم درست هم بهم مىرسد . اين معزولى يك فايده‌اش خصوصيت استاد با رفيق و آن ديگرى شد . شايد كه چه‌ها بينى خير تو در اين باشد « 81 » .\r\nدر باب نصير الملك شرحى نوشته بودى ، تفصيل حالت او را سابق نوشته بودم .\r\nخيال اين دستگاه جديد دربارهء او چيز ديگر بود ؛ اولا سهمى از ارثيهء آن مرحوم بگيرد ؛ ثانيا به ادعاى قوام ، كرورات نقد و جواهر آن مرحوم را كه بعد از فوت از ميان برده است ، بگيرد . يك فقره هم ادعاى مال الاجارهء صاحب ديوان است كه او را از مأخذ پنج هزار و چهار صد تومان كه به قوام اجاره داده است ، از نصير الملك مطالبه مىكند . محرك هم حاجى فضلعلى خان است و حال آنكه به واسطهء ملخ‌خوارگى پيش هم عمل نداشته است . مطلب را دانست ، گفت ده هزار تومان را يك‌ساله در تهران خرج بكنم ، سال نو هم قطعا وضع‌ها بر هم مىخورد .\r\n\r\n\r\n","description":"","footnote":"\r\n( 81 ) - كذا . صورت صحيح آن عبارتست از :\r\n غمناك نبايد بود از طعن حسود اى دل * شايد كه چو وابينى خير تو درين باشد \r\nر . ك . ديوان حافظ ( چاپ خانلرى . غزل 157 ، بيت 3 )\r\n","page_name":" 504 ","page_number":160},
  {"content":"\r\n\r\n\r\nيك‌شنبه 22 شوال 1311 قمرى\r\n« 82 » هو فرزند جان عزيزم داستان ايام توقف اصفهان مفصل است « 83 » ، نمىتوان نوشت . هرقدر خواستم مال و بنه زودتر وصلت بدهد كه مستخلص شوم ، نشد . عاقبت اضطرارا صبح پنج‌شنبه 19 وقت طلوع فجر بدون بنه با عبد الله ميرزا و مير پنجه و حاجى شوريده و دو آبدارى و يك قبل منقل بيرون آمديم . از اينجا به مورچه‌خورت و از آنجا به نظام‌آباد و از نظام‌آباد به « سه » « 84 » آمديم . ميرزا خليل و محمد حسين خان و حاج ميرزا جعفر خان مجرد ديروز در نظام‌آباد رسيدند ؛ مذكور داشتند كه مال و بنه موجود شد ، امروز كه يك‌شنبه 22 است از شهر بيرون مىآيد . من ناچارم دو روز در « سه » ، يك روز در قهرود توقف كنم كه بچه‌ها برسند . چون حسن على خيلى مريض است و حسين هم كسالت داشت ، تا برسند رفع نگرانى نمىشود ؛ به اين جهت قاصدى از « سه » نزد ميرزا حسين خان مدير گمرك فرستادم و تلگرافى هم براى شما فرستادم كه مخابره كند . اگر خدا بخواهد ، روز پنج‌شنبه 26 وارد فين مىشوم . يك روز زيادتر توقف فين نيست و از آنجا به منزل معمول مىآيم . اگرچه اخبار مكتوبى تهران هم محل اعتنا نيست ، ولى حاجب الدوله به شاهزاده نوشته بود ، ركن الدوله خراسان مىرود و صاحبديوان در تك و توى فارس است . من به شاهزاده گفتم ، اگر چنين مطلبى صحت داشت ، مجير السلطنه « 85 » تحريرا و تلگرافا خبر مىداد . به‌هرحال ، انشاء الله در ورود قم شما را ملاقات خواهم كرد . شاهزاده دو اسب خوب از من گرفت ؛ يكى كرند عربستانى كه ميرزا حسين خان مدير گمرك كاشان داده بود و يكى سبز خنك دره‌شولى كه صفدر ميرزا به من داده بود . كرهء كهر محمد حسين خان را هم كه پس فرستاده بوديد ، به دويست تومان نقد خريد . زياده مطلبى نيست .\r\n\r\n\r\n","description":"","footnote":"\r\n( 82 ) - اين نامه احتمالا در قهرود نوشته شده است .\r\n( 83 ) - جهت اطلاع از وقايع اصفهان به خاطرات حسين قلى خان مندرج در باب نخستين رجوع كنيد .\r\n( 84 ) - « سه » يا « سو » نام ده نسبتا بزرگى است واقع در درهء برزرود نطنز .\r\n( 85 ) - مقصود رضا قلى خان برادرزادهء حسين قلى خان نظام السلطنه است .\r\n","page_name":" 505 ","page_number":161},
  {"content":"\r\n . \r\n","description":"","footnote":"","page_name":" 506 ","page_number":162},
  {"content":"\r\n\r\n\r\nبخش پنجم اسناد سال‌هاى 1312 و 1313 و 1314 قمرى نامه‌هاى حسين قلى خان به برادرزاده‌اش رضا قلى خان از عربستان به بروجرد و لرستان\r\n\r\n","description":"","footnote":"","page_name":" 507 ","page_number":163},
  {"content":"\r\n\r\nدر اواخر سال 1312 قمرى حسين قلى خان به حكومت عربستان و لرستان و بختيارى رسيد و تا سال 1314 در آن سامان پائيد .\r\nدر طى اين سالها سعد الملك برادر حسين قلى خان از سوى وى به حكومت لرستان و رضا قلى خان به حكومت بروجرد مأمور شدند . رضا قلى خان مدتى نيز حكمران لرستان شد .\r\n\r\n","description":"","footnote":"","page_name":" 508 ","page_number":164},
  {"content":"\r\n\r\nتبصره : طبق مندرجات « خاطرات حسين قلى خان نظام السلطنه » ، ايشان در زمستان سال 1312 قمرى به هنگام سفر شاه در جاجرود به حكومت عربستان و لرستان و بختيارى منصوب شدند و حسب الامر شاه ، اين انتصاب تا شب عيد ( 13 رمضان 1312 ) از سايرين پنهان ماند . زمستان آن سال برابر ماه‌هاى جمادى الاخر ، رجب و شعبان بوده است . طبق مندرجات خاطرات اعتماد السلطنه ، ناصر الدين شاه در تاريخ شنبه 25 جمادى الاول به جاجرود رفته و در روز شنبه 9 جمادى الاخر به تهران بازگشتند . انتصاب حسين قلى خان در طى اين اقامت يازده روزهء جاجرود عملى گشته است . حسين قلى خان در خاطرات خويش ، يادآور مىشود كه « . . . من به رعايت حسب اخوت بروجرد و لرستان را به برادرم واگذاشتم كه مجير السلطنه برادرزاده‌ام را در بروجرد بگذارد و خودش به لرستان برود و من هم عربستان . . . مجير السلطنه را هم به چاپارى فرستاديم بروجرد . . . خودم هم غره ذيحجه [ 1312 قمرى 
  ] از تهران حركت كردم . . . » اكثر نامه‌هاى اين فصل از عربستان به بروجرد و گاه لرستان ارسال شده‌اند ؛ معهذا جهت تصريح بيشتر ، مبدأ و مقصد نامه‌ها در پانويس آورده خواهد شد .\r\n\r\nجمعه 28 ذيقعدهء 1312 قمرى\r\n« 1 » هو فرزند مكرم پاكت مورخه بيست و ششم ذيقعده امروز كه پنج‌شنبه بيست و هفتم بود ، رسيد ؛ از وصولش مسرور شدم . در باب حركت از دولت‌آباد « 2 » و تعيين\r\n\r\n\r\n","description":"","footnote":"\r\n( 1 ) - اين نامه از دولت‌آباد به بروجرد فرستاده شده است . بين تاريخ نگارش نامه ( پنج‌شنبه 27 ) و تاريخ ارسال آن ( جمعه 28 ) يك روز فاصله است . اين نامه در ابتداى حركت حسين قلى خان نگاشته شده است .\r\n( 2 ) - دولت‌آباد ، لقب شهر ملاير و نام قريهء مجاور شهر بوده كه امروزه جزو محلات شهر است . دولت‌آباد ديگرى نيز مىتواند مورد نظر باشد ، كه دهى است از دهستان طقرود بخش دستجرد شهرستان قم . دولت‌آباد منظور در نامه ، يكى از اين دو است ؛ اما كدام ، اين را دليلى در دست نداريم . در خاطرات حسين قلى خان مسير سفر تهران - بروجرد ، بدين گونه تشريح گشته است : « . . . از تهران حركت كردم تا قم و در قم شش روز به انتظار ورود برادرم توقف نمودم . روز\r\n","page_name":" 509 ","page_number":165},
  {"content":"\r\n\r\nمنازل بروجرد نوشته بوديد ، بقول نواب محمد حسن ميرزاى معتضد السلطنه ، مهمان شير صاحبخانه است . و الان كه در خدمت نواب مستطاب اشرف و الا سيف الدوله دامة اقباله نشسته‌ام و جناب ساعد السلطنه هم حضور دارند ، قرار بر اين داده شد ، فردا كه روز جمعه بيست و هشتم است ، در دولت‌آباد اتراق و پس‌فردا كه شنبه است حركت نمائيم . منزل اول را هم ثامن « 3 » معين كرده و منزل ثانى را هم همان‌طور كه خود شما قرار داده‌ايد ، اشترنان « 4 » خواهد بود و روز دوشنبه به خواست خداوند وارد بروجرد خواهيم شد . اين ترتيبى است كه من در پيش خود قرار داده‌ام ، ديگر بسته به تقدير خدائى است . چون زمان ملاقات شما نزديك است ، زياده بر اين چيزى نمىنويسم .\r\nزياده مطلبى نيست\r\n\r\nپنج‌شنبه 16 صفر 1313 قمرى\r\n« 5 » هو جناب فرزندى مجير السلطنه به فضل الله تعالى الان كه عصر روز پنج شنبه روز شانزدهم است ، با امير الامراء العظام شهاب السلطنه در مكانى نشسته‌ايم كه شما در خواب نمىبينيد . بقول مرحوم ناصر الملك كه مىگفت « عوض مكه ، براى من بعد از مرگ ، پاريس بخريد » جاى آن دارد كه گفته شود ، خرم‌آباد بخريد . الحق از عمارات ديوانى بلاد ايران كه با وجود خرابى ، قابل ملاحظه و ديدن مىتوان شمرد ، يكى اين عمارت است . منظره و صفاى اين عمارت و خارج از اين هم نوعى است كه كمتر جائى ديده شده و به آن ارزش دارد كه جناب‌عالى بعد از تشريف آوردن جناب جلالت‌مآب سعد الملك دامة اقباله به خرم‌آباد ، چند روزى براى تفرج و سياحت به خرم‌آباد بياييد تا ببينيد با اين خرابى و ويرانى چقدر تمجيد و تعريف دارد . ديگر صاف اگر بشود ، ندانم چون كند .\r\nالحق امتياز و تفضيل اين عمارت بر ساير عمارات ديوانى كه در هرنقطه هست ، بيش از آن است كه بتوان به اين اختصار توصيف كرد . خلاصه جناب‌عالى كه از عوايد و فوايد\r\n\r\n\r\n","description":"","footnote":"\r\nششم مرحوم برادرم وارد شد . يك روز بعد از ورود او حركت كرديم . در منزل تاج خاتون با هم بوديم ؛ از آنجا من از راه جهرود و فراهان رفتم و برادرم از راه عراق در ساروق . . . در يك فرسخى ديزآباد يك شب در قرچه بوديم . . . برادرم چهار روز پيش از ورود من وارد شده بود . من در قريهء اشترينان دو فرسخى بروجرد منزل كردم . . . يك روز بعد وارد بروجرد شديم .\r\n( 3 ) - كذا . مقصود « سامن » است كه يكى از دهستان‌هاى پنج‌گانهء شهرستان ملاير و نيز نام قصبهء مركزى همان دهستان است .\r\n( 4 ) - كذا . مقصود « اشترينان » است كه يكى از بخش‌هاى شهرستان بروجرد و هم‌چنين نام قصبهء مركزى همان بخش مىباشد . بخش اشترينان در 24 كيلومترى شمال بروجرد واقع و از شمال به ملاير و از جنوب به بروجرد و از خاور به اراك و از باختر به نهاوند محدود است . قصبهء اشترينان نيز در 19 كيلومترى شمال باخترى بروجرد واقع است .\r\n( 5 ) - اين نامه از خرم‌آباد به بروجرد فرستاده شده است .\r\n","page_name":" 510 ","page_number":166},
  {"content":"\r\n\r\nبروجرد سهمى براى من منظور نمىكنيد . و ليكن من هيچ‌وقت شما را از تحف عربستان بىبهره نمىگذارم و حالا كه قدرى ليمو براى من آورده بودند ، يك خيكچه به اسم جناب‌عالى به اردو فرستادم . انشاء الله تعالى رسيده و بسلامت صرف مىنمائيد .\r\n\r\nشنبه 3 ربيع الاول 1313 قمرى\r\n« 6 » هو فرزند مكرم در سراب‌زاغه « 7 » كه به طرف بروجرد رفته‌ايد ، ديگر از حال و كار شما خبرى ندارم . يك طرف نگرانى و تنهائى و بىترتيبى و صعوبت راه و يك طرف كارهاى عقب‌افتادهء خودم ، حواسى باقى نگذاشته است . جز به فضل خدا اميدى و اتكائى نيست . بيست و سوم [ صفر 
  ] از خرم‌آباد بيرون آمدم ، شب بيست و نهم [ صفر 
  ] ، شش ساعت از شب گذشته وارد دزفول شدم . از سختى راه هرچه بنويسم ، قصه و افسانه به نظر مىآيد . از همه صعب‌تر ، نبودن ما يحتاج . ديركوند خوب خدمت كردند ، يعنى پسر حاجى و پسر نامدار بهاروند « 8 » در خرم‌آباد تا منزل رزه « 9 » كه ده فرسخى دزفول [ است 
  ] با جمعيت پياده براى گذرانيدن بنه همراه بودند و به قدر امكان از گوسفند و دوغ و علف خنك صحرا ، موجود كرده بودند . خلعت دادم ، مواجب برقرار كردم ، از رزه مرخص نمودم رفتند . از سگوندهاى فاضل خانى هنوز مأخذ صحيح بدست نيامده است . تا يك روز قبل از ورود من در زير پل دم دروازهء دزفول بودند و مىگفته‌اند « انتظار ورود نظام السلطنه را داريم كه قرارى در كار ما بگذارد » . يك روز پيش از ورود من ، به بهانه اينكه « ميرزا على خان منشى از جانب سعد الملك آمده است ، به خانه‌هايمان بايد برويم و پذيرائى از او بكنيم و اطلاعى از مأموريت او حاصل نمائيم » ، رفتند . اعتقادم اين است ، يا والى « 10 » يا كسان ديگر آن‌ها را تحريض كرده‌اند . فىالجمله گمانم اين است ، باز خودهايشان پيش مىآيند و طالب قرارداد مىشوند . فرضا هم نيايند ؛ در اول جدى كه جناب سعد الملك مىآيد و بختيارى هم اينجا جمع مىشوند ، مهر على خان را هم احضار مىكنم و به قوهء قهريه انشاء الله با آن‌ها معامله خواهيم كرد .\r\n\r\n\r\n","description":"","footnote":"\r\n( 6 ) - اين نامه از دزفول به بروجرد فرستاده شده است . حسين قلى خان در به دو حكومتشان ، ابتدا از تهران به بروجرد و سپس به خرم‌آباد و از آنجا به دزفول رفتند . اين نامه پس از سفر خرم‌آباد و رسيدن به دزفول ، يعنى به دو استقرار حكومت ايشان نوشته شده است . جهت اطلاع به خاطرات حسين قلى خان مندرج در باب نخستين رجوع كنيد .\r\n( 7 ) - زاغه نام يكى از بخش‌هاى شهرستان خرم‌آباد است و داراى چندين سراب .\r\n( 8 ) - بهاروند نام يكى از ايلات كرد از تيره‌هاى ديركوند .\r\n( 9 ) - رزه نام دهى از دهستان قيلاب بخش انديمشك شهرستان دزفول .\r\n( 10 ) - مقصود حسين قلى خان ابو قداره والى پشتكوه لرستان است .\r\n","page_name":" 511 ","page_number":167},
  {"content":"\r\n\r\n\r\nپيوست\r\nهواى دزفول در اتاق 36 درجه است ، ولى در شوادان 17 درجه است ؛ عجب بهشتى است ! شودان اگر نبود ، بيم تلف بود . همراهان اغلب از گرما و پياده‌روى ناخوش شده‌اند . نستجير بالله از سختى اين راه . اگر سه چهار جاروب نرم قمى يا هرجائى كه نرم باشد ، براى من سوغات بفرستيد ، به قدر يك قاطر ممنون مىشوم ؛ به علت آنكه ، من مرض تنظيف منزل دارم و اين ولايت جاروبش منحصر به برگ خرما است مثل بوشهر .\r\nراه فرستادنش هم اين است كه اگر با پست بفرستيد ، فاسد مىكند ؛ هرگاه اتفاقا آدم مخصوصى عازم باشد ، با او ، و الا وقتى كه عرق اترج مرا از تهران فرستادند ، در همان ظرف ضميمه نمايند .\r\n\r\nشنبه 14 جمادى الاول 1313 قمرى\r\n« 11 » هو فرزند مكرم باز سه چهار هفته است كه از شما پاكتى نمىرسد و از سلامت و مجارى امور شما اطلاعى ندارم . كاغذى هم كه چندى قبل نوشته بوديد ، اخبارا مكفيانه نبود . راپرت مختصرى از هيجان اهل بروجرد نوشته بوديد ، ديگر مواد فساد را اسم نبرديد . ميرزا سيد تقى خان تقريبا پنج شش پاكت نوشته و در هريك فتحنامه‌اى جداگانه انشاء كرده كه ، اينطور مردم شوريدند ، ملاها شاكى شدند ، صدر اعظم به من تلگراف كرد ، من هم‌چنين گفتم ، چنان كردم ، اينطور مردم را ساكت كردم . از خارج مىشنوم كه خود او هم از محركين بوده و در اين واقعه دخالت تامه داشته است . پاكت شما هيچ‌يك از اين دو فقره را متعرض نبود . حالا هم از قرارى كه مىشنوم ، ماليات بختيارى ، چهارده هزار تومان باقى است و تا به حال زياده از چهار هزار تومان نرسانده‌اند . اردو به طرف بختيارى حركت داده‌ايد كه از حيدر خان ماليات خود را وصول كنيد . اين‌همه زحمت ، نتايج سياست غلط شما است . اگر در اول سال طور ديگر رفتار كرده بوديد ، دور نبود عبد الله خان يا منوچهر خان خودشان قبول كنند و اين زحمت توليد نشود . من مشكل مىدانم كه با همهء اين زحمات باز ماليات از اين‌ها وصول شود . خداوند انشاء الله تعالى شما را تأييد كند و اين كار را به خوبى كفايت فرمائيد . خلاصه ، وضع دنيا بر اين است ؛ از هرجا كه اطمينان خاطر بيشتر دارى ، اسباب اشتغال حواس بيشتر فراهم مىشود . در اول سال چنان كه مىدانيد ، همهء خيال ما متوجه اعمال لرستان بود كه چه طرز از پيش خواهد رفت و چه نوع ترتيب بايد قرار داد . حالا ملاحظه مىكنم ، مىبينم الحمد لله تعالى كار آنجا خيلى خوب گذشت و هيچ مايهء زحمت نشد ؛ به عكس ، عمل بروجرد كه\r\n\r\n\r\n","description":"","footnote":"\r\n( 11 ) - اين نامه از لرستان به بروجرد فرستاده شده است .\r\n","page_name":" 512 ","page_number":168},
  {"content":"\r\n\r\nهيچ محل اعتنا نبود و چنين تصور مىشد كه در كمال سهولت به انجام برسد ، آنقدر مايهء زحمت و پريشانى خيال شده است . و ليكن ، باز به فضل خداوند مستحضرم كه خودش كفايت فرمايد . در هرحال از جزئيات امور آن صفحه هرهفته اطلاع بدهيد . زياده مطلبى نيست .\r\n\r\nيك‌شنبه 13 جمادى الاخر 1313 قمرى\r\n« 12 » هو فرزند مكرم پاكت شما مورخهء جمادى الثانى كه از اليگودرز « 13 » نوشته بوديد ، عصر دوشنبه [ 7 
  ] جمادى الاخر ، زمانى كه با اردو به عزم دزفول از شوشتر حركت نموده بودم ، در منزل گتوند « 14 » رسيد . از مندرجات آن‌كه سلامت احوال شما را حكايت مىكرد ، خوشوقتى و مسرت روى نمود . از انتظام كارهاى خودتان شرحى نوشته بوديد كه دنبالهء ماليات را تا ده دوازده روز ديگر وصول خواهيد نمود و از آنجا به چالان چولان « 15 » رفته و اجزاء را به بروجرد مىفرستيد و خود شما جريده به خرم‌آباد خواهيد رفت . اين عزيمت شما با فراغت و اطمينان خاطر از طرف اعمال بروجرد خيلى خوب است . در عين حال عمارات خرم‌آباد را كه صد درجه از آنچه به شما نوشته بودم ، از حيث آب و صفا بهتر و بالاتر است ، ديده باشيد . اگرچه احتمال داده مىشود كه چون حالا زمستان است و درختان عريان شده‌اند ، صفائى نداشته باشد . اما باز مىتوان دانست كه در ساير فصول چه عالمى دارد .\r\nدر باب ماليات عيسىوند « 16 » شرحى نوشته بوديد و تمسك مهراب خان را فرستاده بوديد ، هنوز طايفهء مزبور به عربستان نيامده‌اند . هروقت كه به صحراى شوشتر آمدند ، يك نفر آدم از طرف حاجى امام قلى خان ايلخانى يا شهاب السلطنه مأمور مىكنم كه با خود مهراب خان برود و ماليات طايفه را به موجب تمسكى كه سپرده ، وصول نمايد و اسب را هم بعد از آنكه سند رسيد ، قدغن مىكنم دريافت دارند .\r\n\r\nيك‌شنبه 26 رجب 1313 قمرى\r\n« 17 » هو فرزند مكرم در هفتهء گذشته چون چاپار دير وارد شده بود ، نوشتجات و\r\n\r\n\r\n","description":"","footnote":"\r\n( 12 ) - اين نامه از دزفول به بروجرد فرستاده شده است .\r\n( 13 ) - اليگودرز نام يكى از بخش‌هاى شهرستان بروجرد و نيز نام مركز همين بخش .\r\n( 14 ) - گتوند نام يكى از بخش‌هاى شهرستان شوشتر و قصبهء مركز دهستان و بخش گتوند .\r\n( 15 ) - چالان چولان نام يكى از دهستان‌هاى چارگانهء بخش حومهء شهرستان بروجرد و نيز ده مركز همين دهستان .\r\n( 16 ) - عيسىوند تيره‌ايست از هيهاوند ، از طايفهء چهارلنگ بختيارى .\r\n( 17 ) - اين نامه از دزفول به بروجرد يا خرم‌آباد ارسال شده است .\r\n","page_name":" 513 ","page_number":169},
  {"content":"\r\n\r\nتحريرى فورى زياد داشتم ، فرصت نگارش جواب كاغذ شما نشد و به اين هفته گذاشتم .\r\nدر اين نوبت هم كه چاپار وارد شد ، مختصر كاغذى كه از خرم‌آباد نوشته بوديد ، رسانيد .\r\nاز سلامت احوال شما مستحضر و مسرور شدم و بيشتر از اين خوشوقتم كه چند روزى خدمت جناب جلالتمآب آقاى سعد الملك دام اقباله رسيده و قدرى رفع كسالت تنهائى بروجرد را نموديد . بر خلاف من كه در اين مدت علاوه بر تنهائى ، ساير زحمات را داشتم و حالا هم به انتظار ملاقات جناب معزى اليه در دزفول توقف نمودم و چون ديدم كار وصول ماليات خيلى عقب افتاده و بيشتر از اين تعطيل جايز نيست ، قرار داده‌ام فردا كه دوشنبه بيست و هفتم است ، پستخانه را به دانيال نبى عليه السلام ببرند و خودم هم خيال دارم كه روز سلخ از دزفول حركت كنم . ديگر هرگاه تا من در دانيال هستم ، جناب سعد الملك وارد دزفول شدند ، چند روزى ملاقات ايشان را غنيمت خواهم شمرد ؛ و الا بعد از چند روزى توقف به بنىطرف خواهم رفت .\r\nرفيق قشقائى تو داخل مستضعفين است ، كارش هم خراب است . ركن الدوله از يك طرف خان‌زاده‌ها را به مخالفت او متفق كرده است و از طرفى هم ، دره‌شورى كارشان با اسعد السلطنه به جنگ و تير تفنگ كشيده ، ده نفر از طرفين مقتول شده ، اسعد فرار كرد ؛ ولى دره‌شورى هم متفرق شده‌اند . كار فارس خيلى خراب است . نواب و الا فرمانفرما ، تعليقهء مستقيم مرقوم فرموده بود ، ممنون شدم . سه هزار تومان از بابت خالصه به گردش گذاشتند . به گردن مخلص هم از بابت حاجى حسام سيصد تومان وارد آورده‌اند .\r\nخواهى نخواهى من هم به شرط بقاى سال نو قبول كردم .\r\n\r\nپنج‌شنبه [ 18 شوال 
  ] « 18 » 1313 قمرى\r\n« 19 » هو فرزند مكرم عزيزم ديروز بعد از ظهر كاغذى كه در باب تعويض دستهء خليل سلطان به دستهء حيدر خان نوشته بودى ، ديدم . هرقدر اصرار كردم كه اين كار از موقع گذشته ، لطيف خان « 20 » عجز و لابه كرد كه ، اسباب دل‌تنگى مىشود ؛ فورا دستهء حيدر خان را آوردند و قراول گذاشتند . دستهء خليل سلطان شوريد و اجماعى كردند كه مواجب چهارساله طلب داريم ؛ من هم لابد شدم چهار نفر آن‌ها را چوب زدم و حبس كردم . خليل سلطان را هم آوردم چوب زدم و معزول كردم . ولى مسلما از اين سه دسته ،\r\n\r\n\r\n","description":"","footnote":"\r\n( 18 ) - در متن نامه به شورش افواج اشاره شده است . طبق مندرجات خاطرات حسين قلى خان ، اين واقعه در بندر ناصرى رويداده است . حسين قلى خان در تاريخ 28 رمضان 1313 قمرى از شوشتر به بندر ناصرى رفتند . طبق مندرجات خاطرات ، تا 20 روز در بندر ناصرى توقف كرده و سپس به شوشتر بازگشتند . با احتساب اين بيست روز ، تاريخ حركت ايشان 18 شوال 1313 قمرى مىشود .\r\nدر نامهء فوق نوشته‌اند : « . . . حركت من به صبح شنبه افتاد . . . » كه مقصود حركت از ناصرى است .\r\nبا توجه به اين مطالب تاريخ نگارش نامه همان 18 شوال مىباشد .\r\n( 19 ) - اين نامه از بندر ناصرى به بروجرد فرستاده شده است .\r\n( 20 ) - مقصود لطيف خان سيلاخورى سرتيپ فوج سيلاخور است .\r\n","page_name":" 514 ","page_number":170},
  {"content":"\r\n\r\nديگر يك نفر هم سر خدمت حاضر نمىشود . تتمه فرار كردند و به خانه‌هاشان رفتند تا محصل برود و اين‌ها را قهرا بياورد و ملحق كند ، هيهات است . كار بىموقع اين‌طور است ، پيراهن زير جامه نيست كه فورا عوض شود . فوجى كه مشغول كوچيدن باشد و دستهء بىتدارك متوقف بيايد عوض دستهء مأمور برود ، مرا به اين زحمت‌ها و در اين موقع دچار سازد . كاغذى كه به ميرزا فرج الله خان نوشته بوديد ، ديدم . جان كلام و درد كار را به من نمىنويسى و در عوض شاهنامه مىنويسى . در كاغذ او نوشته بودى كه عباس قلى خان هم با لطف على خان معيت و اتفاق دارد ، مىخواهيم رهينه و غرامت بگيريم و مرخص كنيم . معلوم است زمينه را سخت ديده‌ايد كه به اين خيالات افتاده‌ايد ، و الا مار زخمى را رها كردن با بار سنگين ، آن‌وقت ديگر حاجى را در مكه ملاقات خواهد كرد . جواب ديوان را چه بگويم ؛ گرفتن چه مىشود ، جنس چه مىشود ، مرخص چه مىشود . اگر براى غرامت سيم بود كه من مىتوانستم پيراهن زيرجامهء خود را بفروشم . آن روزى كه يقين دانستم عباس قلى خان و اين پدرسوخته اتفاق دارند ، باز در اقدام ملاحظه و احتياط مىكرديم . حالا لرستان بلكه تمام ايران بگويند خبط كرده بودند ، گرفته بودند و ديدند قوهء نگه داشتن و سياست كردن ندارند ، مرخص كردند . تمام اطمينان من اين بود كه اگر اين پدرسوخته گرفته شود ، اقلا نصف ديگر بيرانوند « 21 » و عباس قلى خان خدمتگزار و مطيع و ماليات بده هستند . بارى ، حركت من به صبح شنبه افتاد . لطيف خان امروز كه پنج‌شنبه است ، عصرى آمد كه به اين دو دسته سرباز برسد و از جلو بيايد و از آن يك دسته هم كه به قراولى ماند ، يك دسته هم متفرق شد . ز نه‌نه شمردن برافتد يهود ! خداوند عاقبت كار ما را خير كند . اين حيدر خان حاكم بختيارى عالم را به شكايت آورده است . شرح مفصلى حاج سيد ابو تراب از هرزگى و تعدى او نسبت به املاك و بستگان خود كرده است .\r\n\r\nدوشنبه 24 محرم 1314 قمرى\r\n« 22 » هو جناب فرزند مكرم در اين هفته كه چاپار وارد شد از شما پاكتى داشتم ؛ و ليكن عمدة الامراء محسن خان مير پنجه نوشته بود ، اردو بازارچى خواسته بوديد كه از خرم‌آباد بفرستند . با اين قاعده مىبايد انشاء الله تعالى اردو در سراب زاغه تشكيل كرده باشيد و به كارهاى فورى هم البته دست زده‌ايد ؛ هركس را بايد ، خواسته و قرارهاى لازمه را داده‌ايد كه كار از موقع نگذرد و فوت نشود . ديگر شما با اطلاعاتى كه پارساله و امساله از امور آنجا حاصل كرده‌ايد ، محتاج به دستورالعمل نخواهيد بود و به آن رويهء صحيحهء خود ترتيبات مقتضيه در قاطبه امور داده‌ايد كه مستلزم نتايج حسنه شود ، انشاء الله تعالى . اين را برحسب قاعده‌اى كه در دست است مىنويسم ، مگر آن‌كه\r\n\r\n\r\n","description":"","footnote":"\r\n( 21 ) - بيرانوند نام يكى از ايلات كرد پيشكوه و داراى دو شعبهء مال احمد و مال اسد .\r\n( 22 ) - اين نامه از دزفول به بروجرد فرستاده شده است .\r\n","page_name":" 515 ","page_number":171},
  {"content":"\r\n\r\nمشيت خداوند نوعى ديگر تعلق گرفته باشد . از كارهاى اين ولايت بخواهيد ، با آن‌كه هيچ اسباب استعداد از قبل نداشتم ، باز به فضل خدا همراهى كرد . در اين اختلاف ما بين علما و سادات دزفول كه ظن غالب بر توليد زحمتى بزرگ بود ، به خوبى و خوشى به همان اندازه بىاستعدادى گذشت و كارها اصلاح شد و تا يك درجه فراغت حاصل آمد . ديگر در اين پانزده روز در كنار رودخانهء دزفول در زير چادر چه گذشته و گرما چه كرده است ، حالا فرصت ندارم بنويسم ؛ و ليكن تا حالا به حمد الله اگر سخت گذشته ، خوش گذشته . خودم هم انشاء الله تعالى امروز كه دوشنبه بيست و چهارم است ، سه ساعت به غروب مانده خيال حركت به طرف لرستان دارم و قاعدتا بايد روز دهم صفر وارد خرم‌آباد شوم ؛ اين ترتيب طى منازل است كه تصور مىكنم ، ديگر تقدير و خواست خدائى را نمىدانم . فوج والى هم موافق كاغذى كه نوشته بود ، روز 17 محرم حركت كرده است و مىبايد تا روز دوشنبه دوم صفر وارد شود . اگر اين فوج برسد ، براى جناب سعد الملك دامة اقباله شايد تفاوتى در پيشرفت كارهاى حكومتى بكند و ديگر تا از تهران فوجى برسد و استعدادى بفرستند ، چه شود ، خدا داند .\r\n\r\nپيوست\r\nچون راپرت انقلابات و اختلافات دزفول را به حضور حضرت اجل اشرف عرض كردم ، يقينا خاطر مبارك حضرت معظم‌له و جناب وزير رسائل متوجه اين نقطه است .\r\nدو طغرى تلگراف به حضور حضرت اجل و يكى به جناب ساعد السلطنه نوشته ، لفا فرستادم ؛ به تلگرافخانهء بروجرد بفرستيد مخابره كنند كه انشاء الله تا زمان ورود من به خرم‌آباد جواب آن‌ها برسد .\r\n\r\nسه‌شنبه 22 ربيع الاول 1314 قمرى\r\n« 23 » هو فرزند مكرم داراب بيگ امروز عصر كه دوشنبه 21 بود وارد شد و پاكت شما را كه در توصيهء احوال او نوشته بوديد رسانيد . شرحى هم كه در حاشيه به خط خود نوشته بوديد كه ، حق نواب حكمران است اين‌گونه مطالب را جلوگيرى كرده و نگذارد اسباب زحمت من بشود ، ديدم . اول جواب مطلب را مىنويسم كه عجالتا كاغذى به ساعد الدوله نوشتم و با سوار مخصوصى فرستادم كه اموال منهوبه را از ضرغام لشكر استرداد كند و ماليات املاك او را برساند و در صورتى كه معزى اليه اقدام نكند ،\r\n\r\n\r\n","description":"","footnote":"\r\n( 23 ) - اين نامه از خرم‌آباد به بروجرد فرستاده شده است .\r\n","page_name":" 516 ","page_number":172},
  {"content":"\r\n\r\nجمعيت مىفرستم و معادل آنچه از رعاياى روغنى « 24 » غارت كرده است از املاك او بياورند .\r\nو در باب ماليات املاكش هم هيچ تعجيل ندارد . 952 تومان حقوق سوار ابواب‌جمعى او كه به خرج بروجرد منظور است ، از اين باب محسوب خواهيم داشت .\r\n گازر نكند به مزد تعجيل * زان رو كه گرو بدست دارد \r\nثانيا مىخواهم از روى انصاف مطلبى بنويسم ، اگرچه موجب ملامت شما هم بشود .\r\nاين‌كه مىگوئيد و مىنويسيد نواب حكمران بايد اين‌طور مىكرد ، آخر خود شما انصاف بدهيد كه حكمران كجا ؟ تا پنج ماه از سال گذشته كه كليه و جزئيه امور بروجرد به توسط شما گذشته بود . بعد از آن هم كه به منتصر الدوله واگذاشتيم ، حالت او در بروجرد حالت يك نفر پاكار يا داروغه است ؛ عامل از شما تعيين گرديد ، مباشر از شما تعيين گرديد .\r\nاز جزء و كل امور به اختيار و اقتدار شما بوده و هست . حالا هم كه مردم ميل شما را دانسته‌اند ، كسى به اين بيچاره اعتنا نمىكند از آن طرف هم به شهاب لشگر نوشته‌ايم قسط خود را به بروجرد بفرستد و مطالب خود را مستقيما عرض كند . ديگر چه شاهزاده و چه حكومتى ؟ اگر احقاق حق خانبابا خان و جلوگيرى از ضرغام لشكر امكان داشت ، پارسال خود شما با درجه‌اى مقتدرتر از عبد الله ميرزا در بروجرد بوديد . فرضا كه حكومت نداشتيد ، برادرزادگى من براى پيشرفت احكام شما كافى بود . چرا حق خانبابا خان را نگرفتيد ؟ چرا جلوگيرى از ضرغام لشكر نكرديد ؟ حالا از منتصر الدوله با اين عدم استقلال چرا بايد اين توقعات را داشت . انصاف كجاست ؟ از منتصر الدوله با اين وضع حكومتى كه دارد چه توقع مىتوان داشت ؟ پاكار و داروغه‌ايست كه ماهى دويست تومان به او مىدهيم .\r\nاين مرد به يكى از دو ملاحظه قبول اين كار را كرده است ؛ يا مىخواهد رشتهء ارتباط خود را از من قطع نكند و امروز اتصالا كارى را كه به او رجوع كرده‌ام ، بىملاحظهء شأن قبول كرده است ، يا اينكه مرد قانعى است و به همين قدر كه خرجش مىگذرد و قرض نمىكند خوش‌وقت است . و الا تصور نمىشود كه آدم عاقل بدون ضرورتى تن به اين نوع حكومت در دهد . من الان در كار بروجرد درمانده‌ام . اكبر ميرزا عريضه مىنويسد كه ، قپان و ميدان را به من واگذار كرده‌اند و كسر دارد . ميراب بروجرد عريضه مىنويسد و حكم صدر اعظم را مىفرستد كه ، نان سنواتى من مقطوع شده است . خسرو خان عريضه مىنويسد و حاجى آقا يعقوب را واسطه قرار مىدهد كه ، عمل من كسر دارد . منتصر الدوله خبر ندارد و بلكه هيچ‌كس به او رجوع نمىكند . چه بايد كرد ؟ منتصر الدوله چه مىتواند بكند ؟ و الله من خودم با ناملايماتى كه از اوضاع تهران و دولت مىبينم و مىشنوم ، روزم شب تار است ؛ ديگر حال رسيدگى و خواندن اين عريضجات را ندارم .\r\nبا اين حال ، متحمل هستم و سكوت مىكنم و به امروز و فردا مىگذرانم كه امساله با نيك نامى بسر برود . شما خودتان را در پيشرفت كار قرار بدهيد . فكر شهاب لشكر باشيد كه\r\n\r\n\r\n","description":"","footnote":"\r\n( 24 ) - روغنى نام دهى از دهستان چاپلق مىباشد كه جاپلق يا چاپلق ، خود يكى از دهستان‌هاى بخش اليگودرز شهرستان بروجرد است .\r\n","page_name":" 517 ","page_number":173},
  {"content":"\r\n\r\nدينارى ماليات ندارد و اول بازى درآورده است و مىگويد ، ماليات خواجه‌ها « 25 » را خودتان وصول كنيد و به عبد الله خان حكم بنويسيد . از من اطاعت ندارند . سرباز بفرستيد مىخواهم به ميانكوه « 26 » بروم . شش ماه تمام از سال گذشته ، چهار ماه آخر سال هم كه برف راه عبور و مرور را مسدود مىكند ؛ دو روز ديگر باز حكايت پارسال است و بايد جمعيت و استعداد براى بختيارىها حركت داد . سيد محمد على جاپلقى در عراق نشسته و هرروز حاج آقا محسن كتبا و تلگرافا در باب آن‌ها و عبد الله خان توسط مىكند .\r\nساعد الدوله هم به خيال حكومت بروجرد افتاده و مردم را آسوده نمىگذارد . با اين محظورات بايد در فكر آن بود كه اين چهار پنج ماه آخر سال را يك طورى بسر بريم كه اسباب زحمت و بدنامى نشود . در باب عمل قائد رحمت « 27 » از تفصيلى كه نوشته بوديد مطلع شدم . در قوهء من و منتصر الدوله هيچ‌كدام نيست كه بتوانيم ماليات اين فقره را وصول كنيم و يك شهر را به خودمان بشورانيم . خصوصا با اين اطلاعاتى كه از ولايات همجوار و حال علماى آنجاها داريم ، براى من پيشرفت اين كار از ممتنعات شمرده مىشود .\r\n\r\nپيوست اول\r\nاز اختلاف هواى اردو و برودت آن نوشته بوديد و ميرزا مصطفى خان را خواسته بوديد .\r\nهواى شهر هم همين طور است . تمام فوج زرند و اجزاى شخصى ناخوش هستند . با اين حال ميرزا مصطفى خان را مىفرستم كه تا آمدن حافظ الصحه در اردو باشد و بعد از آمدن حافظ الصحه ، مشار اليه را به شهر عود بدهيد . كتابچهء دستورالعمل سنهء ماضيهء بروجرد را كه فرستاده بوديد رسيد . ثبت و دستورالعمل هذه السنهء لرستان را هم كه خواسته بوديد ، خودم تهيه كرده بودم كه با ماندهء على شاطر بفرستم ، اين بود كه او تعجيل كرد و زودتر از آن‌كه پاكت من به او برسد به طرف اردو آمد . براى شما خواهم فرستاد .\r\n\r\nپيوست دوم\r\nاين‌كه نوشته بوديد خوانين بيرانوند قرار گذاشته بودند كه قطع دعاوى سادات بروجردى را در 500 تومان بكنند و تا به حال به علت اشتغال حواله دادن ماليات به شهر\r\n\r\n\r\n","description":"","footnote":"\r\n( 25 ) - خواجه‌ها تيره‌اى هستند از طايفهء اسيوند هفت‌لنگ بختيارى و نيز تيره‌اى از طايفهء اورنگ هفت‌لنگ بختيارى .\r\n( 26 ) - ميانكوه نام يكى از دهستان‌هاى بخش اردل شهرستان شهركرد .\r\n( 27 ) - قائد رحمت نام يكى از دهستان‌هاى بخش زاغهء شهرستان خرم‌آباد ، و نيز نام قبيلهء كوچكى از بستگان بيرانوندها كه در قسمت علياى هرود ساكنند .\r\n","page_name":" 518 ","page_number":174},
  {"content":"\r\n\r\nنرفته‌اند و بعد از فراغت به شهر مىروند و رضايت‌نامه تحصيل مىكنند ، اين مسئله را ملتفت باشيد كه فقط رضانامهء سادات رفع تقصير آن‌ها را نمىكند و كافى نيست . مسئلهء غارت جهان‌آباد « 28 » مخبر الدوله كه مىدانيد امروز گوهر نفيس سلطنت است ، صد درجه بيشتر اهميت دارد و باز رفع جواب و سئوال نشده است . طى اين دعوا هم بايد حتما داخل اين عمل باشد كه از حسين نام مباشر جهان‌آباد جناب وزير علوم رضانامه تحصيل نمايد .\r\n\r\nپيوست سوم\r\nاين‌كه نوشته بوديد قائد رحمت را براى رضا خان قبول بكنم ، اگر خدا بخواهد اين كار را براى او مىكنم كه نان خانهء او بشود و آسوده باشد . ولى در باب شهريهء محمد صادق خان به او دينارى نمىتوان داد . هرچه هم تا به حال به او داده‌ايم از كيسهء ما رفته است و هيچ‌جا محسوب نخواهد شد .\r\n\r\nجمعه 6 صفر 1314 قمرى\r\n« 29 » هو فرزند مكرم با پست كاغذ ننوشته بودى ، معلوم است كار كاغذنويسى متفرقه مجال نداده است . من عصر دوم [ صفر 
  ] از دزفول حركت كردم . امروز كه پنج شنبه پنجم است ، در كنار رودخانهء زالى « 30 » اردو زده‌ايم ؛ به اين قاعده روز يازدهم شهنشاه « 31 » خواهم بود . سابق نوشته بودم كه اردو در سراب زاغه تشكيل بده ، حالا هم رأى همان است ؛ ولى ملاحظه مىكنم هركسى را آنجا احضار كنى ، به عذر اشتغال طفره مىزند . از اين‌طرف ، هركس از استقبال طفره بزند ، به عذر احضار سراب زاغه مستمسك مىشود . در اين صورت من هم اگر بخواهم بىحضور و بدون توسط تو كارى بگذرانم ، وهن كار توست . البته بهتر آن است كه خودت به عنوان استقبال بيائى شهنشاه .\r\nبعد از ورود خرم‌آباد ، تمام مؤديان هركسى را در خرم‌آباد كارش را صورت داده و از آنجا مرخص مىكنى ؛ هريك باقى است ، همراه مىبرى سراب زاغه . من هم ده پانزده روزى در خرم‌آباد خستگى مىگيرم ، آن‌وقت بعنوان مهمانى شما مىآيم چند روزى در سراب زاغه توقف كرده مىروم بروجرد . اينها ترتيب صورت ظاهر است .\r\n\r\n\r\n","description":"","footnote":"\r\n( 28 ) - جهان‌آباد نام دهى از دهستان همت‌آباد بروجرد ؛ نيز نام دهى از دهستان ناوه‌كش بخش چگنى شهرستان خرم‌آباد ؛ و همچنين دهى از دهستان سگوند بخش زاغهء شهرستان خرم‌آباد .\r\n( 29 ) - اين نامه از زالى به بروجرد ارسال شده است .\r\n( 30 ) - زالى نام دهى از دهستان مير بيگ بخش دلفان شهرستان خرم‌آباد .\r\n( 31 ) - شهنشاه نام دهى از دهستان كرگاه بخش ويسيان شهرستان خرم‌آباد .\r\n","page_name":" 519 ","page_number":175},
  {"content":"\r\n\r\n چه داند كسى غير پروردگار * كه فردا چه بازى كند روزگار \r\nزياده مطلبى نيست .\r\n\r\nسه‌شنبه 6 ربيع الاخر 1314 قمرى\r\n« 32 » هو فرزند مكرم من وضع نوشتجات شما غير مرتب و ناصحيح است ؛ هرچه از شما كاغذ مىرسد ، داراى مطلبى نيست . آنچه از مطالب لازمه هم كه من به شما مىنويسم ، جواب كافى نمىنويسيد . يكى از آن جمله ، مسئلهء ماليات جاپلق و بختيارى است كه از اين‌ها ماليات نمىرسد . من هم نمىدانم باقى آن‌ها چقدر است ، تا به حال چه رسانيده‌اند و چه باقى دارند . آن‌ها هم در حقيقت خودشان را از منتصر الدوله موضوع مىدانند . منتصر الدوله از آن باريك‌بينى و مآل‌انديشى و ملايمتى كه در كار دارد ، هيچ نمىگويد كه مبادا اسباب ملامت شما يا دلتنگى من شود . شما هم نمىنويسيد كه در اين كار چه بايد كرد ، چه خواهد شد . باز اگر من مىدانستم كه آن‌ها چه تمسك داده و چه رسانده و چه باقى دارند ، مأمورى مىفرستادم . اگرچه حق من در واقع نيست كه خودم را دخيل عمل بختيارى بكنم ، زيرا كه اين خشت و گل را شما پاى كار آورده‌ايد و نيك و بد آن به خود شما راجع است و شما مسئول آن خواهى بود . اما باز يك درجه بر من لازم است كه از شما همراهى و يادآورى بكنم .\r\nنمىدانم با لطفعلى خان در باب كار عبد الله خان و عارضين جاپلق كه به عراق رفته‌اند ، چه كرده‌ايد ؟ از خيالات عبد الله خان ، چه مستحضر شده‌ايد ؟ اطلاع من در كلى و جزئى اين فقرات لازم است . بقول شما كه خودتان حضورا مىگفتيد و پارسال هم مكرر كتبا از بروجرد به من نوشته‌ايد ، همين‌قدر كه برف باريد ، ديگر حساب بختيارى و ماليات بختيارى پاك است . حالا تا موقع برف به همه جهت ، يك ماه و چهل روز بيش نمانده .\r\nشهاب لشكر كه تا به حال هزار تومان داده است ، اگر در چهل روز بخواهد باقى بدهى خود را بشمارد هم ممكن نمىشود . اگرچه گمان نمىكنم امسال ماليات بختيارى به آسانى وصول شود ، ناچار مثل پارسال محتاج به حركت دادن اردو خواهيم شد .\r\n\r\nپيوست اول\r\nاگرچه شما در طى نوشتجات خود مىنوشتيد و مىنويسيد كه از اقبال بىزوال حضرت عالى كار بيرانوند خوب ختم شد ، اما حالا كه ملاحظه مىكنم مىبينم هيچ خوبى ندارد ، بلكه در نهايت بدى است . و همچو تصور نكنيد كه من اين حرف را از\r\n\r\n\r\n","description":"","footnote":"\r\n( 32 ) - اين نامه از خرم‌آباد به بروجرد فرستاده شده است .\r\n","page_name":" 520 ","page_number":176},
  {"content":"\r\n\r\nنتايج تقريرات اشخاصى كه از اردو به شهر مىآيند ، مىنويسم . از جناب اجل سعد الملك دامة اقباله صورت معاملهء پارسالهء بيرانوند را خواستم ؛ حالا كه رسيده است مىبينم پارسال عمل بيرانوند به نه هزار و كسرى بوده و حال آنكه تقصيرى داشته‌اند ، انحصار به قطع هزار ذرع سيم تلگراف بوده . از آن طرف استعداد دولتى جناب سعد الملك را من و شما اطلاع داريم ؛ به همه جهت منحصر به سيصد نفر زرندى و دستجات منوچهر خانى و سوار دويرن بود ، كه آن‌ها هم جز براى يابو چراندن و گريه كردن مصرفى نداشتند . امسال دولت با ما نهايت مساعدت را از روى انصاف كرده است . دستجات منوچهر خانى و فوج زرندى كه حالا باقى است . فوج فدوى هم كه هزار نفرى است ؛ فرضا دويست نفر كسرى داشته باشد ، باز هشتصد نفر هستند كه دو برابر زرندى است . تمام سوار ياراحمدى را داريد كه خودشان از حيث اسم و رعب در نظر اين الوار ، كار پانصد سوار مىكند . با اين حال تقصير به اين بزرگى هم بيرانوند كرده بود ؛ ما هم در انظار مردم به هاىوهوى و شات‌وشوت مىگفتيم كه بيرانوند را چنان و چنين مىكنيم . بعد از همهء اين تفصيلات ، حالا كه آمديد قرار و كار آن‌ها [ را 
  ] بگذاريد ، فقط چهار هزار و نهصد كسرى اصل ماليات آنها را تمسك گرفته‌ايد . آن‌وقت هم دل مرا و خودتان را به اين خوش كرده‌ايد [ كه 
  ] محمد خان را ضامن داريد . اگر بيرانوند ماليات را نرساند ، از بابت مواجب مأموريتى سوار ياراحمدى خواهند گرفت . اگر شما بعد از قرار و مدار عمل ماليات ، كه برحسب تدبير ناچار از قرار آن بوديد كه اصل ماليات نقد وصول شود و قدرى را نقد مىگرفتيد و مابقى را هم با خود محمد خان قبض و اقباض مىكرديد ، آن‌وقت هم تنبيه بيرانوند با اين استعداد فوق العاده ، تا يك درجه امكان داشت . خصوصا هم كه سگوندها ، اعم از اينكه نسبت به ما خادم و خائن باشند ، مىتوانيم به جرأت قسم بخوريم ، در مسئلهء غارت ، تمام ايل و طايفه و پسر و برادرزن خود را هم مىدهند كه ده تا قاطر يا پانصد گوسفند ببرند . حالا همان ماليات آن هم بموجب حرف به اين شكل صورت گرفته ، از همه بدتر شده . مردم اين ولايت كه اين‌طور ماستمالى و سهل‌انگارى ما را در كارها مىبينند ، ما را موقتى مىدانند . دولت هم كه با اين استعداد ما ، ملاحظه مىكند احقاق حق بروجردىها نشده ، ما را به كلى بيكاره تصور مىكند . هرنوع حركت قادرانه كه ما مىكرديم ، بيش از اين پنج هزار تومان كه الان در معاملهء ما با معاملهء پارسالهء جناب سعد الملك تفاوت بهم رسيده ، ضرر ما نمىشد و حسنى كه داشت اين بود كه مردم لرستان تا يك اندازه حساب مىبردند و اطفاء حرارتى از غارت‌شده‌هاى بروجرد مىشد . حال از خود شما انصاف مىخواهم ، در اين كار چه حسنى ملاحظه مىشود كه مىگوئيد ماشاء الله از اقبال حضرت عالى اينطور شد ؟\r\nآنچه به تحقيق مىدانم اين است كه مهر على خان به ميان طايفهء بيرانوند رفته و به آن‌ها دستورالعمل داده است كه دنبالهء ماليات خودشان را به اين زودىها ختم نكنند و هرقدر كه ممكن شود به تأخير اندازند و در اداى ماليات تعجيل نكنند . و به آن‌ها حالى كرده است كه اگر شما به اين زودى ماليات را بپردازيد ، ايالت در صدد اخذ غرامت غارت بروجردىها برمىآيد و شما را آسوده نمىگذارد . اين دستورالعمل را محققا مهر\r\n\r\n","description":"","footnote":"","page_name":" 521 ","page_number":177},
  {"content":"\r\n\r\nعلى خان به بيرانوندها داده است .\r\n\r\nپيوست دوم\r\nتا به حال من و شما و جناب سعد الملك چنين مىدانستيم كه اتحاد مهر على خان و قاسم خان اسباب خصوصيت و دوستى سيد مهدى خان با قاسم خان شده . جناب سعد الملك در عربستان به من اين‌طور گفته بود ؛ خودم هم تا چند روز قبل از اين ، اعتقادم اين بود .\r\nو ليكن حالا كه در مقام تحقيق برآمده‌ام ، دو سه روزى است محققا دانسته‌ام كه اگر سگوندها حمايتى از قاسم خان دارند ، به ملاحظهء سيد مهدى خان است و سيد مهدى خان تا آن اندازه با قاسم خان دوستى و خصوصيت دارد كه در راه او از جان و مال و همه چيز خود مىگذرد و به علت همين گرفتارى قاسم خان و جريمهء او و حكومت ميرزا سيد رضا خان در دلفان « 33 » ، از ما مأيوس شده ، بلكه خالى از وحشت هم نيست . از قرارى كه به تحقيق مىدانم ، يا او نزد لطفعلى خان فرستاده ، يا همين روزها مىفرستد كه با او قسم بخورد و از او خط و بحث بگيرد كه اگر ما خيال گرفتارى يا حبس سيد مهدى خان را داشته باشيم ، حمايت بكند . امروز مأيوسى و وحشت سيد مهدى خان از ما به ملاحظات چند صحيح نيست ؛ اولا به علت عمل راه كه مىدانى من چقدر قيد اين كار را دارم ، ثانيا به علت ضمانتى كه از بابت تنخواه قاسم خان كرده است ، ثالثا گرفتن طرهان « 34 » از قاسم خان و استقلال نظر على خان در طرهان و صيمره « 35 » و حكومت ميرزا سيد رضا خان در دلفان . همه بر خلاف منظور و منافى ميل و خيالات او بوده است و حالا هم كه مىدانيد با نعمت الله خان ايل وكيل و هم‌شور است . دينارى هم از بابت ماليات طرهان و صيمره و دلفان نرسيده است . اگرچه در صورتى هم كه متوحش نباشد ، با اين حرام‌زادگى كه دارد آسوده نمىنشيند ؛ ناچار در كار اين دو سه محل محض دوستى قاسم خان و نعمت الله خان ، اخلال مىكند . ليكن همين‌قدر كه اميدوار بشود ، اگر افسادى هم بخواهد بكند ، در پرده‌تر و كمتر خواهد بود . اما همين‌قدر كه به كلى مأيوس و متوحش شد ، اضطرارا تا جان دارد ، در تخريب كار ميرزا سيد رضا خان و نظر على خان مىكوشد ، به دو سه ملاحظه ، اولا دوستى خودش را با قاسم خان محكم‌تر كرده و او را ممنون خودش ساخته كه آنچه كردم ، محض دوستى تو كردم ، ثانيا ما را مشغول كار اين محال كرده و خودش آسوده مانده ، ثالثا عداوت خود را با نظر على خان ظاهر كرده و او را بىپا نموده . در اين صورت بهتر اين است كه شما هرطور مىدانيد به مهربانى و ملايمت ، رفع وحشت او را بكنيد كه اميدوار و آسوده باشد تا ماليات\r\n\r\n\r\n","description":"","footnote":"\r\n( 33 ) - دلفان نام يكى از بخش‌هاى شهرستان خرم‌آباد .\r\n( 34 ) - طرهان نام يكى از بخش‌هاى شهرستان خرم‌آباد .\r\n( 35 ) - صيمره يا سيمره نام محلى است در لرستان .\r\n","page_name":" 522 ","page_number":178},
  {"content":"\r\n\r\nدلفان و سلسله « 36 » و طرهان و صيمره وصول شود و راه منظم بماند ، و اين دو سه ماه به آسودگى بگذرد تا آن‌وقت ببينيم چه اقتضا دارد .\r\nحرف در اين است كه والى پشتكوه به من پيغام كرده بود ، اتحاد و دوستى سگوندها « 37 » را با قاسم خان گفته بود ؛ حالا بعد از تحقيقات معلوم شد كه سگوندها محض رضاى سيد مهدى خان با قاسم خان خصوصيت دارند .\r\n\r\nپنج‌شنبه 15 ربيع الاخر 1314 قمرى\r\n« 38 » هو جناب فرزند مكرم از بس‌كه در طى نوشتجات و جزو مطالب ، اين مسئله را نوشته‌ام و جواب نرسيده است ، احتمال مىدهم كه شايد به علت كثرت مطالب مختلفه ، اين مطلب از نظر مىرود . من كه از كارهاى بروجرد جزئيه و كليه اطلاع ندارم ، ده بار تا به حال از شما صورت جزء و جمع عمل بروجرد را خواستم شما بفرستيد ؛ اين صورت لازم است كه من از روى بصيرت اقدام در كارها بكنم ، بدانم تمسكات را به چه جزو گرفته‌ايد و چه عمل كرده‌ايد . و همچنين صورت مأخوذى خودتان و حقوق ديوانى ارباب حقوق را كه پرداخته‌ايد بفرستيد با منتصر السلطنه حساب كنم و عمل او را بدانم . صورت تمسك شهاب لشكر را هم نفرستاده‌ايد كه بدانم با بختيارى چه بايد كرد .\r\nالان ميرزا نصر الله را مأمور بختيارى كردم كه ماليات را از شهاب لشكر وصول كند .\r\nقريب سه هزار تومان هم بروات حقوق اشخاص است كه در تهران هستند و حوالهء بختيارى كردم بايد نزد ميرزا نصر الله بفرستم كه از شهاب لشكر وصول كند ، و ليكن تمام اين اقدامات از روى عدم بصيرت تامه است . صورت قيمت 26 باب چادر هم كه تمام كرده فرستاده‌ايد ، ارسال داريد .\r\nمن مىدانم كه شما تقصير نداريد ، كه تراكم مشغله و كثرت امور مهمه از هرقبيل نمىگذارد خيال آسوده شود . و ليكن من هم در خرم‌آباد بىكارم ، اين صورت‌ها را بفرستيد ؛ حالا كه شما متحمل زحمت اردوكشى و صحرا و بيابان و چادر و گرد و خاك هستيد ، من اقلا به اين كارها برسم . صورت معاملهء پارساله بروجرد خود را ، خصوصا بختيارى را بفرستيد كه بدانم چه وجوه را حوالهء بختيارى كرده‌ايد و ترتيب چه بوده .\r\n\r\n\r\n","description":"","footnote":"\r\n( 36 ) - سلسله نام يكى از بخش‌هاى شهرستان خرم‌آباد .\r\n( 37 ) - سگوند نام يكى از طوايف ايل پشتكوه از ايلات كرد ، و نيز نام يكى از دهستان‌هاى بخش زاغهء شهرستان خرم‌آباد .\r\n( 38 ) - اين نامه از خرم‌آباد به بروجرد فرستاده شده است .\r\n","page_name":" 523 ","page_number":179},
  {"content":"\r\n\r\n\r\nپيوست اول\r\nجنس خرم‌آباد را به علاوهء دويست خروار كه بايد از الشتر « 39 » برسد ، ما ابواب جمع ميرزا هدايت الله خان كرده‌ايم كه حالا حساب جنس ما با اوست . با مؤدى جزء سر و كار نداريم . براتى كه جنس حواله مىكنيم ، بايد به خود مشار اليه حواله شود كه او به هرمحلى كه مىخواهد حواله كند . شما يكصد خروار از بابت حقوق فوج زرند ، حوالهء ميرزا سيد رضا كرده‌ايد ، چون ميرزا سيد رضا بموجب صورتى كه لفا فرستاده و ملاحظه مىنمائيد ، بهر جهت 38 خروار ديگر برات داد و برات بىمحل بود ، برگردانيدند .\r\nقدغن كردم برات را نگه ندارند تا به ميرزا هدايت الله خان بگويم برات را ضبط كند و برات خودش حواله بدهد كه فوج دريافت نمايد . ما در حقيقت حالا بايد هرحوالهء جنسى كه مىدهيم ، به ميرزا هدايت الله خان باشد . اين مرد را كه نايب الحكومه كرده‌ايم ، سند سپرده است . براى اطلاع شما لازم بود .\r\n\r\nپيوست دوم\r\nجناب فرزند مكرم پاكتى كه مصحوب وكيل سربازان دستهء اولاد قباد براى تحويل گرفتن ملبوس فرستاده بوديد ، حالا كه صبح جمعه شانزدهم است رسيد . من در باب ملبوس مخصوصا سه روز قبل به شما نوشتم كه زياده از اين 500 دست [ كه 
  ] فرستاده شده ، نبايد بدهيم . يكى آنكه ديوان زياده از اين 500 دست به ما نخواهد داد و هرچه علاوه بر اين مأخذ بدهيم ، از كيسهء خودمان داده‌ايم . و الا مسلم است اگر دو هزار نفر سرباز از نظر على خان بخواهيد ، حالا رعيت دست از زراعت برداشته ، لخت و گرسنه محض گرفتن ملبوس و جيره ، داوطلبانه حاضر مىشوند و زراعت لنگ مىگردد . گذشته از اين‌ها ، من همين 500 دست ملبوس را برحسب معمول اين فوج تهيه كرده بودم و زيادى بر اين چيزى ندوخته و حاضر ندارم كه بفرستم . اين است كه وكيل را دست خالى مراجعت داده ، اين تفصيل را به شما نوشتم .\r\n\r\nدوشنبه 26 ربيع الاخر 1314 قمرى\r\n« 40 » هو جناب فرزند مكرما پاكت مورخهء 25 ، روز 26 رسيد ؛ ملاحظه كردم ، داراى مطلبى نبود . على الظاهر مشغول كار وصول ماليات و ترتيب انتظامات آن صفحات\r\n\r\n\r\n","description":"","footnote":"\r\n( 39 ) - اشتر نام قصبه‌اى از دهستان حسنوند مركز بخش سلسلهء شهرستان خرم‌آباد .\r\n( 40 ) - اين نامه از خرم‌آباد به بروجرد فرستاده شده است .\r\n","page_name":" 524 ","page_number":180},
  {"content":"\r\n\r\nهستيد . لطفعلى خان را هم روز يكشنبه روانه كردم ، انشاء الله تا حالا سالما رسيده .\r\nساعد السلطنه كاغذى از بروجرد نوشته بود كه روز چهارشنبه 28 حركت خواهم كرد ، و اجازه خواسته بود كه يكسر به اردوى تنگ‌زاهد « 41 » برود . به او نوشتم ، آدم و چادر و بنه خود را با سوار بختيارى و ياراحمدى « 42 » كه گفته‌ام ، همراه بياورد به اردوى زاهد بفرستد و خودش جريده به شهر بيايد ؛ دو سه روز با هم باشيم و اگر لازم بود ، به اردو خودم هم بروم و الا او را بفرستم . حالا كه شما به سلسله و دلفان رفته‌ايد ، تدبير و تعجيل كنيد كه كار ماليات آنجاها به خوبى و زود تمام شود . بلكه انشاء الله تعالى زودتر به تنگ زاهد بيائيد .\r\nسوار ياراحمدى احتمال مىرود سى چهل نفرى همراهش بيايد . ولى از بختيارى عبد الله خان به كلى مأيوس هستم ؛ بيست روز است آمده جاپلق و اصلا آمدنش به اين طرف‌ها معلوم نيست .\r\n\r\nپيوست اول\r\nسواران گرزگرزى « 43 » براى گرفتن حوالهء برات خودشان به اردو آمدند و در آنجا ماندند . حالا من در شهر يك نفر سوار ندارم كه در صورت لزوم به جائى بفرستم .\r\nاگر كار بروات حقوقشان به جائى منتهى شده ، همه را روانه كنيد ؛ و الا ، سليمان خان را كه رئيس است نگه داريد و ديگران را روانه كنيد .\r\n\r\nپيوست دوم\r\nدر باب ريش بلند احمق شرحى نوشته بوديد ؛ حالا متجاوز از يك سال است كه خودم شخصا فردا فرد اين‌ها را امتحان كرده‌ام . با اين‌حال ديگر در موقع هيچ‌يك ، مجال شبهه و يا احتمال ناشناسى نيست . عجالتا شما همين‌قدر اهتمام كنيد كه اردو خوب از كار سلسله و دلفان انشاء الله فراغت حاصل نمايد و در تنگ‌زاهد اردو بزنيد ، و لا مجاله شكل مهيبى در آنجا تشكيل شود تا ببينيم خواست خداوندى به چه تعلق گرفته است .\r\n\r\n\r\n","description":"","footnote":"\r\n( 41 ) - تنگ زاهدشير نام دهى از دهستان ده‌پير بخش حومهء شهرستان خرم‌آباد .\r\n( 42 ) - ياراحمدى نام يكى از قبايل ده‌نشين لرستان كه در سيلاخور زندگى مىكردند .\r\n( 43 ) - گرزگرزى نام يكى از شعب كوچك قبيلهء بالاقريه از قبايل سه‌گانهء لرهاى پيشكوه لرستان .\r\n","page_name":" 525 ","page_number":181},
  {"content":"\r\n\r\n\r\nپيوست سوم\r\nشمسه را كه فرستاده بوديد ، سالما رسيد . انشاء الله فردا كه روز سه‌شنبه بيست و هفتم است ، ميرزا سليمان خان سرتيپ را با ملفوفهء فرمان امتيازات دولتى والى كه امضاء شده مىفرستم . در باب ايصال ماليات پشتكوه هم شرحى به خود والى نوشتم كه زودتر برساند و مثل پارسال نكند .\r\n\r\nپيوست چهارم\r\nدر باب گاوهاى كوشكى « 44 » و چگينى « 45 » كه دو برادر مهر على خان برده بودند ، تا حال مأمورى كه رفته ، چهل رأس آن‌ها را گرفته . به اين معنى ، بيست و شش رأس به صاحبانش رد شده و چهارده رأس ديگر را هم رفته‌اند بگيرند ؛ تا ببينم در باب باقى چه مىشود . اما آنچه اين دو سه روز الى التحقيق از قراين داشتم اين است كه سگوندها فرضشان غارت بردن نيست ، بلكه مىخواهند زراعت كنند و گاو ندارند . عمدهء مقصود از بردن گاو ، همان زراعت كردن است . چند روز نگاه مىدارند و زراعت خودشان را مىكنند ، آن‌وقت اگر صاحبان گاو عقب مالشان رفتند ، پس مىدهند . و اگر ممكن شد ، يكى دو رأس را هم از ميان مىبرند . بعلاوه پولى هم گرفته‌اند . حسن خان هم اين دو روزه ، چند رأس گاو از رعاياى ملك مادر احمد خان والىزاده برده است ؛ مأمور فرستادم استرداد كند .\r\n\r\nپيوست پنجم\r\nمحمد على خان جودكى و مير حاجى آمدند به اردو ، به آن اصرار و ابرام سرباز خواستند . دو دسته سرباز با آن‌ها فرستادم رفتند و در حكم قيد كردم كه تا مأخذ ماليات ، هرچه از طايفه گرفته‌اند ، بايد خود تقى سلطان صاحب‌منصب دو دسته سرباز ضبط كند .\r\nحالا كه ديدند اينطور است و اگر چيزى بگيرند ، بايد نقد تسليم كنند ، بعد از ورود به « آبسرد » « 46 » عريضه نوشته بودند كه ، ما به آبسرد وارد شديم ، طايفه از اين حدود گذشته بود . ملاحظه كردم ديدم يا نمىخواهند ماليات بدهند ، يا مىخواهند به اين تدبير و پلتيك ، سرباز را تا برنج‌زار يا سركل ببرند و در هردو صورت در اين موقع كه\r\n\r\n\r\n","description":"","footnote":"\r\n( 44 ) - كوشكى نام طايفه‌اى از ايل كرد طرهان .\r\n( 45 ) - چگنى يا چگينى نام يكى از طوايف قبيلهء بالاقريهء پيشكوه لرستان .\r\n( 46 ) - آب سرد يا آب سرده نام يكى از دهستان‌هاى بخش چغلوندى شهرستان خرم‌آباد .\r\n","page_name":" 526 ","page_number":182},
  {"content":"\r\n\r\nكار تنگ‌زاهد در پيش است ، صلاح در عود سرباز است . لهذا حكمى به تقى سلطان نوشتم كه چون طايفهء ديركوند جمعى مير حاجى از آبسرد عود كرده‌اند ، توقف تو در آنجا صورتى ندارد ، معاودت كن . حالا اين سرباز هم در اردوى زاهد حاضر باشد تا ببينيم بعدها با اين دو نفر چه بايد [ كرد 
  ] .\r\n\r\nسه‌شنبه 5 جمادى الاول 1314 قمرى\r\n« 47 » جناب فرزند مكرم پاكت مورخهء 26 شما ، عصر رسيد ؛ از تفصيلاتى كه نوشته و مطالبى كه از خوانين لرستان اظهار داشته بوديد ، مطلع شدم . مىگويند حكومت معزول است و علاء الدوله حكمران است . من از مأموريت جناب جلالت‌مآب علاء الدوله دامه اقباله حالا دو ماه تمام است اطلاع دارم . منتهى ، تكاليف دولتى اقتضا نداشت كه از علت آن و نقطهء مأموريت جناب معزى اليه ، مردم و رعيت را مطلع فرمايند . اگرچه حالا هم صحيح نيست كه اظهار شود كه به چه جهت اين چهار فوج و دو عراده توپ با جناب معزى اليه روانه شده است ؛ و ليكن چون مىبينم اين مردم بدبخت به اخبار واهيه و مجعولات مردم لرستان مىخواهند خود را تمام كنند ، به ناچار مىنويسم . از روزى كه در همدان و كردستان « 48 » پاره‌اى اختلافات فيما بين اهالى حاصل شده ، براى انتظام آن حدود جناب معزى اليه را مأمور فرمودند كه با توپ و سرباز حركت كنند . منتهى ، صلاح دولت در اين بود كه اشتهار بدهند جناب علاء الدوله مأمور عربستان و لرستان هستند . و حالا بنابراين مردم بدبخت خود را گرفتار همه نوع سياست دولتى بكنند . همان شخص كه به آن‌ها اطمينان داده كه ، من سوار مىدهم و مؤاخذهء دولتى را جواب مىگويم ، خودش تمام اين مسائل را مىداند و چون ديده است كه نتوانسته به سعايت در نزد من آن‌ها را خراب و تمام كند و من به حرف‌هاى آن‌ها اعتنائى نكرده‌ام ، حالا مىخواهد در لباس دوستى اين خوانين را تمام كند . مثل اين‌كه ، رقعه‌اى به خود من نوشته بود كه در گرفتن اين خوانين همه نوع تعهدات خدمت كرده و چون من قبول نكرده و از او نپذيرفته‌ام ، حالا با خود آن‌ها بناى دوستى دروغى گذاشته و به اين تدبير اسباب تمامى اين مردم را فراهم كرده است .\r\nرقعهء والى را فرستادم كه ملاحظه كنيد و بدانيد اين بدبخت‌هاى اجل‌برگشته هم اين‌قدر قوهء متصرفه و شعور ندارند و عقل در سر اين‌ها نيست كه فرضا هروقت هر حكومتى هم با چهار فوج و دو عراده توپ حاكم اين ولايت بشود ، در حالتى كه از آن‌ها\r\n\r\n\r\n","description":"","footnote":"\r\n( 47 ) - اين نامه از خرم‌آباد به بروجرد فرستاده شده است .\r\n( 48 ) - جهت اطلاع از وقايع كردستان در آن زمان ، رجوع كنيد به : مردوخ كردستانى ، شيخ محمد . تاريخ مردوخ . سنندج ، كتابفروشى غريقى ، 1351 ، چ 2 ، ص 229 - 225 . نيز محض اطلاع از اتفاقات همدان و كردستان ، نگاه كنيد به : فريد الملك همدانى ، ميرزا محمد على خان . خاطرات فريد . [ به كوشش 
  ] مسعود فريد ( قراگزلو ) . تهران ، زوار ، 1354 ، ص : 140 .\r\n","page_name":" 527 ","page_number":183},
  {"content":"\r\n\r\nحركت خلاف قاعده ناشى شده باشد ، تمام اين مردم بدبخت را خانه‌خراب و نابود خواهد كرد و آن شخص مغرض هم وجها من الوجوه از آن‌ها نمىتواند نگهدارى كند .\r\nبلكه اگر بخواهد فرضا دربارهء يكى از آن‌ها حرفى بزند ، خودش هم مقصر و محل تنبيه و سياست دولت خواهد شد . اين مسئله حالا هم بر خلاف مصالح دولت است كه علت مأموريت جناب علاء الدوله بروز كند . و من اضطرارا به شما نوشتم كه به هرزبان كه مىتوانيد ، نگذاريد اين مردم بدبخت اسباب تمامى و خرابى خود را در دولت فراهم كنند ، و ابدا به اين حرف‌ها خود را مشغول نكرده و در مقام انجام عمل سلسله باشيد كه زودتر از كارهاى سلسله فراغت حاصل كرده ، و به دلفان برويد و نگذاريد كار ماليات به تعويق بيفتد و موقع آمدن به تنگ‌زاهد بگذرد . البته در اتمام و انجام كارهاى سلسله ، مراقبت فوق العاده به عمل بياوريد . عجله و كم فرصتى نداشته باشيد و به اين اشتهارات و اراجيف خود را ضعيف نكنيد . نكتهء مأموريت جناب علاء الدوله در باطن امر ، همين است كه من محرمانه براى اطلاع و اطمينان خاطر شما نوشته‌ام . مطمئن باشيد كه جناب علاء الدوله نه حاكم عربستان است و نه لرستان . فقط به مأموريت تنبيه و تأديب اهالى همدان و كردستان مىرود و علت كتمان نقطهء مأموريت ايشان براى اين است كه مردم اين ولايت تا ورود ايشان مستظهر نشوند و دست و پاى خود را جمع نكنند . اين مجعولات و اشتهارات اسباب اشتغال خاطر و تفرقهء حواس شما نشود . براى حركت خودم به تنگ‌زاهد ، همين قدر مطلع هستم كه خبر حركت شما از سلسله به طرف دلفان برسد ، آن‌وقت خودم با سوار به تنگ‌زاهد بروم .\r\n\r\nپيوست اول\r\nاين‌كه نوشته بوديد سوار ياراحمدى احضار شود كه از ميان بيرانوند مراجعت نمايد و به شهر يا اردو بيايند ؛ احضار سوار ياراحمدى لزومى ندارد و مصدر خدمتى براى شما نمىتواند باشد . اين‌ها با سه دسته سرباز منوچهر خانى براى تقويت محمد خان در بيرانوند باشند بهتر است . و لكن دو دستهء فدوى را بايد احضار كرد . عنوانش هم بايد اين باشد كه ، چون اردو به سمت دلفان حركت مىكند بايد شما هم بيائيد و به اردو ملحق شويد . ما هم از اينجا به همين عنوان حكمى به دو دسته سرباز كه در بيرانوند هستند نوشته و فرستاديم . حكمى هم به محمد خان در باب ايصال ماليات بيرانوند بايد بنويسيد و بفرستيد . رقعه‌هاى والى « 49 » را به هريك كه صلاح مىدانيد ، سررشته‌دار يا طرف مقابل آن‌ها كه حضرات باشند و يا به هردو طرف نشان بده . ظن غالب آن است كه به واسطهء كشف كردن رمزها ، تلگراف معطلى حاصل كرده است . در هرصورت انشاء الله دو سه روزه خبر صحيح به شما مىرسد .\r\n\r\n\r\n","description":"","footnote":"\r\n( 49 ) - مقصود « حسين قلى خان والى پشت‌كوه » است معروف به ابو غداره . شرح حال او در خاطرات نظام السلطنه آمده است .\r\n","page_name":" 528 ","page_number":184},
  {"content":"\r\n\r\n\r\nپيوست دوم\r\nاز : پشتكوه ، صارم السلطنه به : خرم‌آباد ، حسين قلى خان نظام السلطنه سابق كه از شرارت و هرزگى قاسم خان عمرائى « 50 » عرض مىكردم ، حضرت اجل حمل بر بعضى مظنونات غرض مىفرموديد و در صدد تنبيه و تلافى به او برنيامديد . آن عرض‌ها بدون جهت و سبب نبود . در چهار پنج روز قبل از ورود بنده ، نظر على خان با سوار آمده و رعاياى هيلانى « 51 » را تمام غارت كرده و متجاوز از ده هزار تومان اموال آن‌ها را برده است . هرگاه آن حركت پارسال قاسم خان جزاء و ميزانى مىداشت ، امسال نظر على خان مرتكب غارت هيلانى نمىشد . تصريحا عرض مىكنم كه ، از تفضل خداوند و مرحمت حضرت اجل بنده از تلافى عاجز نبوده و نيست . نهايت ، پارسال به ملاحظهء حكومت حضرت اجل كه مبادا اسباب اغتشاش بشود ، ساكت شدم و رعيت و كسان خود را از تلافى منع و ممانعت نمودم . ولى در اين مسئله نمىتوانم جلوگيرى نمايم و كسى از بستگان و طوايف بنده ، ديگر حرف‌شنوى ندارد . اين عريضه را عرض كردم كه خاطر مبارك از موضوع مستظهر باشد . وضع هرزگى و شرارت طايفهء سگوند در اين دو سال تشريف داشتن لرستان و عربستان و غيره ، معلوم است كه چگونه رفتار كردند و چند دفعه هم براى اين هرزگى مغضوب و مقصر ديوان اعلى شدند . اولياى دولت ابد مدت ، دستخط صريح به بنده مرقوم فرموده‌اند كه آن‌ها را در خاك پشتكوه راه و پناه ندهم و نخواهم . زمان حركت اين طايفه هم به سمت گرمسير نزديك است . قبل از حركت آن‌ها ، حضور حضرت اجل معروض داشتم كه هم خاطر مبارك مسبوق باشد و هم امر و مقرر فرموده و بلكه قدغن سخت بفرمايند كه به پشتكوه نيايند و هرگاه بخواهند به اين‌طرف بيايند ، براى آن‌ها نتيجهء خوبى نخواهد بخشيد . زياده عرضى ندارد .\r\n\r\nسه‌شنبه 5 جمادى الاول 1314 قمرى\r\n« 52 » هو جناب فرزند مكرم چون محسن خان مير پنجه با اردو به تنگ‌زاهد رفته و همين روزها براى حمل آذوقه به اردو احتياج به قاطر دارد ، در شهر هم قاطر يافت نمىشود كه به قدر رفع ضرورت مشار اليه تهيه شده آذوقه به اردو برسد ، لهذا به شما مىنويسم : هرگاه از قاطرهاى مير پنجه مستغنى باشيد ، آن‌ها را روانه كنيد . در اردو براى حمل آذوقه حاضر باشند و رفع اين زحمت از مير پنجه بشود ، خيلى خوب است .\r\n\r\n\r\n","description":"","footnote":"\r\n( 50 ) - منسوب به عمرائى كه از شعبات قبيلهء ترهان لرستان است .\r\n( 51 ) - كذا . يافته نشد .\r\n( 52 ) - اين نامه از خرم‌آباد به بروجرد فرستاده شده است .\r\n","page_name":" 529 ","page_number":185},
  {"content":"\r\n\r\nو اگر بعضى از آن‌ها را لازم داريد ، بعضى ديگر را كه در آنجا مصرفى ندارد ، باز بفرستيد تا يك اندازه رفع احتياج مىشود كه از بابت رسانيدن آذوقه اهل اردو در عسر و حرج نباشيم . اينكه رفتن شما [ را 
  ] به دلفان تجويز كردم ، نه براى وصول ماليات فقط بود - زيرا كه حالا ديگر ماليات وصول بشود يا نشود ، نفع و ضررى به حال ما نخواهد داشت و كار كه در اين موقع از سال به اينجا منتهى شده ، ناچار عمل هم به مأخوذى منجر مىشود . بايد اسنادى كه از هركس داريم ، تحويل كنيم و بروات ما را جمع كنند و رسيدگى نمايند . - بلكه مقصود اصلى اتمام كار كتابچه و فوج عمرائى است ، زيرا كه ما حالا ديگر فايده‌اى نداريم ؛ تفاوت عمل امسال دينارى به ما عايد نشد . محمد على خان مرد ، 300 تومان او نرسيده ، تفاوت چگينى از ميان رفت . تفاوت بيرانوند هيچ شد و كذلك ساير محل‌ها . فقط چيزى كه هست ، همين كتابچه فوج عمرائى است . مىبايد شما با سررشته‌دار قبض و اقباض كنيد و بدهيد سردار حاشيه بنويسد . منتهى در اين ضمن كه مشغول كار اتمام كتابچه هستيد ، از هركجا كه وصول بتوان گرفت ، دريافت كنيد . اگر از بابت ماليات ، در ازاى فاضل حساب سنهء ماضيه و اگر از بابت فرع و تفاوت عمل بشود كه فايده براى خودمان خواهد بود ، و الا بدون جهت مرا و خودتان را به زحمت نياندازيد . هم خود را مصروف كار كتابچهء فوجى بكنيد كه فراغت حاصل شود و بناى مراجعت به شهر بگذاريد و اين مسئله را هم بدانيد كه گذاشتن محمد حسين خان در سلسله صحيح نيست . اين فقره را بايد ملتفت باشيد كه گذاشتن محمد حسين خان در سلسله در صورت وقوع امرى مخاطره دارد و هرچه بر او وارد شود ، فقص خود ما است . اينطور شهرت بدهيد كه براى جلوگيرى از ايلات سلسله ، از حالا بايد اردو در تنگ « 53 » رباط تشكيل شود . همين‌قدر كه محمد حسين خان از الشتر حركت كند و به تنگ‌رباط بيايد ، آن‌وقت ديگر هرچه بشود ، فقص نيست و خطرى ندارد . ماليات سلسله را هم چندان مقيد نباشيد وصول شود كه آن‌هم در حكم ساير طوايف است . اين‌ها چيزى است كه خود شما مىدانيد ، منتهى من به ملاحظه تراكم مشاغلى كه داريد ، لازم مىدانم يادآورى كنم .\r\n\r\nجمعه 8 جمادى الاول 1314 قمرى\r\n« 54 » جناب فرزند مكرم مانده على شاطر غروب پنج‌شنبه هفتم وارد شد . پاكت‌هاى مورخهء شب هفتم شما را رسانيد . جو براى عليق مال‌هاى خودتان خواسته بوديد ، در شهر قاطر براى حمل جو يافت نشد ، الاغ بود . ملاحظه كردم كه اگر با الاغ فرستاده شود ، دو روز اقلا طول خواهد داشت كه به شما برسد ، اضطرارا قاطرهاى جناب سردار را گرفتم . كره قاطرهاى خودمان هم اگرچه بارى نبودند ، اما چاره‌اى نديدم ، قدغن\r\n\r\n\r\n","description":"","footnote":"\r\n( 53 ) - تنگ‌رباط نام دهى از دهستان « ده‌پير » بخش حومهء شهرستان خرم‌آباد .\r\n( 54 ) - اين نامه از خرم‌آباد به الشتر فرستاده شده است .\r\n","page_name":" 530 ","page_number":186},
  {"content":"\r\n\r\nكردم جو بار كردند . دو خروار حمل كره قاطرها ، سه خروار حمل قاطرهاى سردار كرده روانه كردم كه بياورند در اردو تحويل كنند . جوچران خود اين قاطرها را هم ذهابا ايابا به قاطرچىها تحويل داده‌اند كه از اين پنج خروار چيزى حيف و ميل نكنند و موافق اين كاغذ من ، پنج خروار در اردو تحويل بدهند . شما قدغن كنيد ، قاطرها را زياده در آنجا معطل نكرده ، هرروزى كه وارد مىشوند ، فردا آن‌ها را مراجعت بدهند .\r\nعلى الظاهر ديگر احتياجى به جو نخواهيد داشت . در باب امير خان والىزاده و نزاعى كه در باب مواجب ديوانى با اخوان خود دارد ، نوشته بوديد كه رفع اختلاف آن‌ها را كرده ، برات را به عمل سريع الوصول حواله كرديد ؛ اين‌ها تازه از سر گرفته‌اند ، مدتى در شهر تصديع آن‌ها را داشتم . عاقبت الامر جناب سردار چيزى به عنوان صدور فرمان و مخارج اين‌كار در حق امير خان منظور كرده و پس از آن از قرارى سهمى چهارده تومان ، اين مواجب را على السويه در ميان تمام سهام تقسيم كرد ، على الظاهر راضى شده است .\r\n\r\nپيوست اول\r\nبراى احضار دو دسته سرباز فدوى و آمدن به اردوى دلفان ، روز چهارشنبه ششم حكمى به محمد خان نوشتم ، سردار هم كاغذى به سلطان فوج نوشت . اما فرستادن اين حكم تا امروز كه هشتم است ، طول كشيد ؛ زيرا كه اين قباد خان بختيارى كه به رياست اين چند سوار در شهر مانده ، بواسطهء طفوليت و عدم تجربه ، سوارها را با خود برداشته زيارت رفته بود . امروز كه مراجعت كردند ، حكم احضار دو دستهء فدوى را دو ساعت از روز گذشته فرستادم . اما اينكه نوشته بوديد سربازها را در شهر نزد خودم نگهدارم ، جهت آن معلوم نيست . زيرا كه در اينجا هرامرى واقع بشود ، با فضل خداوند مرا محاصره نخواهند كرد . منتهى ايلات به دهات دست‌اندازى بكنند ، آن هم نقلى ندارد . بعد از آنكه دولت خودش تصور اين روز را نمىكند ، بودن سرباز در اردو براى شما زحمت ندارد . هرچه باشد برعدهء شما و رعب مردم مىافزايد . تا حالا كه عرصه بر من تنگ بود ، فقط بواسطهء تنهائى و بىمصاحبتى بود ، حالا كه سردار آمده رفع آن هم شده است .\r\n\r\nپيوست دوم\r\nبردن اردو به تنگ‌زاهد هم على الظاهر اهميتى ندارد ، زيرا كه محققا مىدانم ايلات امسال همه خيال ندارند از اين تنگ بگذرند . سه دسته شده‌اند ، دو ثلث آن‌ها از\r\n\r\n","description":"","footnote":"","page_name":" 531 ","page_number":187},
  {"content":"\r\n\r\nتنگ ازنا « 55 » و درختيان « 56 » خواهند گذشت و ثلث ديگر مال‌هاى خود را در تنگ‌زاهد روانه مىكنند .\r\n\r\nپيوست سوم\r\nدر باب كار سلسله و معيت و خدمت‌گزارى محمد تقى خان يوسف‌وند و غيره و حاضر كردن سوار نوشته بوديد . البته در اين مورد هرقدر بتوانيد به استغناء از مردم استمالت كنيد و آن‌ها را رو به خود نمائيد ، البته بهتر است . و ليكن شرط اهم اين است كه حتىالامكان نگذاريد آن‌هائى هم كه باطنا با هم مخالفت دارند آشكار كنند ، بلكه به ملايمت و مدارا با همه راه برويد و جدا در مقام وصول ماليات باشيد . سيد مهدى خان را از اسباب كار بترسانيد ، اما به خودتان اميدوار باشد كه وجود اين مرد مايهء فساد است .\r\nخصوصا در اين موقع كه براى اقدامات قادرانه چندان فرصت نداريم . توقف شما هم در سلسله زياد طول كشيد ، اگر تا دو روز بعد از وصول اين پاكت من ، جواب تلگراف من از تهران آمد و به شما رسيد كه البته تكليف را به اقتضاى آن جواب‌ها به شما مىنويسم ، و الا زيادتر در الشتر معطل نشويد ، به طرف دلفان حركت كنيد كه همان معاودت شما به سلسله و برگشتن اردو خيلى خلاف مصلحت بود . و ليكن چه مىتوان كرد ، خدا امسال اين‌طور خواسته كه از اول سال تمام پيش‌آمد امور كج و بر خلاف مصلحت بوده است .\r\nخلاصه طول توقف در الشتر صحيح نيست ، زودتر به سلسله برويد و مشغول وصول ماليات باشيد . اگر انشاء الله تعالى با اين ترتيبات منافى با اصلاح وقت ، ممكن شود چهار شاهى تنخواهى از جائى وصول شود ، مىتوان دليل قرار داد كه دنيا پايدار نيست .\r\n\r\nپيوست چهارم\r\nدر باب كتابچهء فوج عمرائى با اينكه لزوم آن را به شما نوشته بودم و مىدانيد كه عوض تلافى ندارد ، هيچ ننوشته بوديد . كار مهم ، اين فقره است ؛ و الا ساير كارها آنچه بايد نشود ، شده و آنچه بايد بشود ، نشده است . با آن كاغذهاى نظر على خان هم كه نوشته بوديد ، ديگر نبايد معطلى داشته باشيد . البته زودتر كار كتابچه را تمام كنيد .\r\nلشكرنويس هم به خرم‌آباد آمده و حاضر است ؛ خود سردار « 57 » هم كه اس اساس تصحيح عمل فوجى است در اينجاست . كتابچه را زود بفرستيد كه در اينجا حاشيه نوشته شود .\r\n\r\n\r\n","description":"","footnote":"\r\n( 55 ) - ازنا نام دهى از دهستان كاغهء بخش دورود شهرستان بروجرد .\r\n( 56 ) - كذا . يافته نشد .\r\n( 57 ) - مقصود ساعد السلطنه سردار اكرم است .\r\n","page_name":" 532 ","page_number":188},
  {"content":"\r\n\r\n\r\nپيوست پنجم\r\nكاغذى كه شما نوشته بوديد ، براى شهاب لشكر فرستادم . اما اينكه نوشتيد او را احضار كنم ، حالا صلاح نيست ، زيرا كه اين قبيل اقدامات خائفانه ما مصدق اخبارى مىشود كه از خارج به آن‌ها رسيده . باز تا يك اندازه ما خوددارى بكنيم و استغناء به خرج دهيم بهتر است كه تضعيف از آن اخبار على الظاهر مىكنند . اگرچه يقين مىدانم تا حالا خبر صريح به او هم رسيده است و مطلع شده ، اما باز احضار او و خوانين و ميرزا نصر الله غير صحيح است . شايد تا كار به كلى ظاهر نشده ، هزار تومانى ، پانصد تومانى از اين مرد براى پاره‌اى مخارج برسد . ميرزا نصر الله هم كه از اول سال گرسنگى خورده ، بلكه چهار شاهى براى خرج راه تحصيل كند .\r\n\r\nپيوست ششم\r\nاينكه از مضمون تلگرافاتى كه به دار الخلافه مخابره كرده‌ام استعلام كرده نوشته بوديد طورى باشد كه از رفقاى ما ندانند ؛ اولا ، ما به همين ملاحظه كار خود را عقب انداختيم كه اگر اين ملاحظه را در كار نداشتيم و همان وقت كه مطلع شده بوديم ، دست به كار مىزديم ، حالا خيلى پيش بوديم . ثانيا ، حالا ديگر اين خبرى است كه در پرده باشد . بايد روز غره كه وارد شد به تمام نوكرها از تهران نوشته بودند . ثالثا ، ساعد السلطنه در لطيف‌آباد بود كاغذهاى تهران او را رسانيدند و به او نوشته بودند و او نيز از لطيف‌آباد تلگرافى به دار الخلافه كرده بود كه تا سى چهل روز از اين‌كار دست نگاه دارند ، تعجيل نكنند كه ايلات در شرف حركت هستند و مال و جان مردم عموما از تعرض همديگر در معرض تلف و هدر . و اين تلگراف را رمز مخابره كرده بود . و ليكن سردار از قرارداد با انگليس‌ها « 58 » مطلع نبود و بعد از آنكه به خرم‌آباد آمد و من از اين تفصيل او را مطلع كردم كه موافق قرارداد با انگليس‌ها ، توقف و بقاى ايالت ما در عربستان غير مقدور است و اين مردم به بودن ما در اين سرحد راضى نخواهند شد ، آن‌وقت تلگرافى به حضرت اجل اشرف مد ظله مخابره كردم كه چون ايلات در شرف حركت به سمت قشلاق هستند و به حوالى شهر آمده‌اند ، اگر اين خبر محقق شود گذشته از اين فك و نهب اموال و خرابى قراء ، تمام ايلات متفرق خواهند شد ، و ديگر احدى در اين ولايت باقى نخواهد ماند . گذشتن ايلات هم از حدود خرم‌آباد سى چهل روز ديگر مدت لازم دارد و اين چهل روز را شما تقويت كنيد ، تلگرافات مساعد مخابره نمائيد ، بلكه در خود\r\n\r\n\r\n","description":"","footnote":"\r\n( 58 ) - بنا به عللى كه در خاطرات حسين قلى خان ذكر شده است ، انگليس‌ها از دولت ايران درخواست عزل حسين قلى خان و سعد الملك را مىنمايند و دولت را به مدت پنج سال از رجوع حكومت به خانوادهء ما فى منع مىكنند . جهت اطلاع بيشتر به باب نخستين رجوع كنيد .\r\n","page_name":" 533 ","page_number":189},
  {"content":"\r\n\r\nدار الخلافه ضد اين فقرات را شهرت بدهيد . شايد اين محظورات واقع نشود . آن‌وقت من همان‌طور كه مكرر استعفا داده‌ام ، با كمال تشكر براى شرفيابى حاضرم . از روزى كه ساعد السلطنه تلگراف را از لطيف‌آباد فرستاد ، تا حالا يازده روز است كه در اين مدت ، نه جواب تلگراف او ، نه جواب تلگرافات من كه به فاصلهء دو روز بعد فرستاده شده ، نرسيده است . هروقت جواب رسيد ، براى شما مىفرستم . امروز هم جمعه است ، عصر چاپار وارد خواهد شد . اگر قبل از فرستادن اين نوشتجات تازه برسد به شما اطلاع مىدهم ، و الا با سوار مخصوص براى شما خواهم فرستاد . همين‌طور جواب تلگرافات را با سوارى از سردار يا سوار بختيارى انشاء الله مىفرستم .\r\n\r\nشنبه 9 جمادى الاول 1314 قمرى\r\n« 59 » هو فرزند مكرم پاكتى كه بتوسط سوار ياراحمدى فرستاده بوديد و مورخهء جمعه هشتم بود ، نيم ساعت به غروب رسيد ، ملاحظه كردم . رأى شما در باب حركت دادن اردو صحيح و مقرون به صواب است « 60 » . من هم امروز با قاطرها كه جو فرستادم ، به شما همين‌طور دستورالعمل دادم كه زودتر از سلسله به طرف دلفان حركت كنيد . البته اگر بتوانيد ، هرقدر زودتر به طرف دلفان حركت نمائيد و كارهاى آنجا را همان‌طور كه نوشته بوديد ، سر و صورتى بدهيد . مراجعت هم بايد طورى بكنيد و مقدماتى فراهم نمائيد كه در انظار دليل اضطراب نباشد . در باب رهائى خوانين هم درست ملاحظه كرده‌ايد . من خودم فردا با قاصد مخصوص به نواب و الا منتصر الدوله مىنويسم در تقويت كار محمد حسين خان سرتيپ و وصول ماليات طوايف سلسله ، رعايت كلى لازم است كه با مراجعت شما از دلفان به سلسله ، كار او معطلى نداشته باشد . زياده مطلبى نيست .\r\n\r\n\r\n","description":"","footnote":"\r\n( 59 ) - اين نامه از خرم‌آباد به الشتر فرستاده شده است .\r\n( 60 ) - در باب اردوكشى جهت وصول ماليات ، به خاطرات حسين قلى خان رجوع كنيد .\r\n","page_name":" 534 ","page_number":190},
  {"content":"\r\n\r\n\r\nضمائم بخش پنجم\r\n\r\nعريضهء حسين قلى خان پس از عزل از حكومت فارس به ميرزا على اصغر خان امين السلطان ( تهران - 1312 قمرى )\r\nهو پس از اين‌كه از فارس خراب مراجعت كردم و از واقعات تقديرى و سوء اتفاقات مطلع شدم ، چاره را در اصلاح امور خود ، منحصر ديدم كه قرآن را شفيع و واسطهء خود قرار بدهم . در سلطنت‌آباد اين شفيع بزرگ محترم را نزد حضرت‌عالى آوردم ، قول و اطمينان داديد و سعد الملك را سريعا از تلگراف احضار فرموديد كه بيايد ، تدبيرى و ترتيبى براى اصلاح اين عمل ، كلوخ‌چينى و طراحى شود . عريضه‌اى هم نوشته بودم ؛ فرموديد ، حك و اصلاح لازم دارد ، مىكنم ، بعد مىدهم پاكنويس بكن .\r\nاين عريضه كه حك و اصلاح نشد ، سعد الملك هم كه آمده ده روز تمام به وعدهء صبح و شام و امروز و فردا مواظب و معطل شد ، ابدا فرمايشى بروز نكرد . هردو مأيوس شديم و دانستيم كه خيال حضرت‌عالى به توجه و اقدام نيست . در خاكپاى اقدس به قدرى كه در مسئلهء برقرارى صد سوار بختيارى شد ، در اين كار چاكران قديمى ، ايستادگى مىفرموديد ، ابطال و امتناع اين امر بزرگ را كه متدرجا در خاطر همايونى توليد نموده عرض مىكرديد ، مسلما مؤثر و مفيد واقع مىشد .\r\nقوام الدوله و حشمت الدوله چهل هزار قشون را با اسلحه و ملزومات سفر دولتى و همين قدرها اموال صاحب‌منصب و غيره اهل اردو را در مرو بر باد دادند و افتضاح اين ، جزو تاريخ‌هاى كرهء ارض ثبت شد ؛ معهذا جريمهء اين تقصير بزرگ بيست هزار تومان از قوام الدوله گرفته شد و پنج هزار تومان از حشمت الدوله . فورا به دلجوئى اين جريمهء نقدى ، يكى را به يزد حاكم كردند و ديگرى را به اصفهان . اين غلام پير ، چهل سال است خودم در سرحدات خراسان و فارس و مأموريت‌هاى عربستان و اصفهان و خمسه و يزد خدمت كرده‌ام ، زحمت‌ها كشيدم كه نمىتوانم شرح دهم . پنجاه سال هم پدرم و عمويم و جدم خدمت و جانبازى كردند . در اين مدت يك خيانت پنج تومانى از ما صادر نشد . معهذا ، بايد جريمهء صد هزار تومانى بدهم كه چرا هشت سال گمركات\r\n\r\n","description":"","footnote":"","page_name":" 535 ","page_number":191},
  {"content":"\r\n\r\nو بنادر در اجارهء شما بود و مبلغ‌ها بر عمل سابق آنجا افزوديد و مثل ملك التجار و محمد حسين ميرزا و ديگران ، باقى نياورديد و منظم نگه داشتيد و اسباب نيك‌نامى دولت بوديد و آسودگى رعيت . به قدر امكان تا جائى كه كارد به استخوان نرسيده است ، مىخواهم بىغيرتى و نمك بحرامى نكنم و مورد ملامت عقلا نشوم ، گرهء ناخن را به دندان نيندازم . بعد از مأيوسى ، به ذات اقدس الهى و بروح پاك تمام انبياء و اولياء ( ص ) ، از حول قوهء خدا خارج و به حول قوهء شيطان داخل شده باشم . اضطرارا سه طفل صغير و دو زن دارم ، هرپنج را برمىدارم و به ملت و دول عيسوى مذهب عموما ملتجى مىشوم و دين عيسوى اختيار مىكنم كه ، در حمايت تمام دول و ملل مسيحى باشم و بتوانم رفع چنين ظلم بزرگى را كه اول ظلم و حادثهء كرهء ارض است از خود بكنم .\r\n\r\nسه‌شنبه 11 ربيع الاخر 1313 قمرى از تهران : احمد [ برادر رضا قلى خان و مجير السلطنهء بعدى 
  ] به بروجرد : رضا قلى خان\r\nهو تصدقت گردم هفتهء گذشته چهارم شهر ربيع الاخر كه چاپار استمرار ، از كل نيامد . اين هفته هم كه روز سه‌شنبه 11 شهر ربيع الاخر است و تقريبا سه ساعت و نيم به روز مانده ، هنوز چاپار نيامده . فدوى ديدم وقت مىگذرد و چاپار رهسپار بزم حضور مرحمت ظهور است . به مقتضاى فرط عقيدت و بندگى و شرط ارادت و چاكرى ، به اين مختصر عريضه در مقام جسارت برآمده . اولا زبان جان و لسان روان بقاى صحت و عزت و ازدياد جلالت آن وجود مبارك را از درگاه ابديت مسئلت نموده . ثانيا بواسطهء نيامدن پست هفتهء گذشته ، رابطه‌اى كه حضرات نسوان طايفهء كاكاوند در اين خانواده و سلسله عليه دارند ، مردهاشان كه خبرى مىشوند كه چاپار نيامده ، جعليات درست مىكنند بىربطها مىگويند . زن‌هايشان قدرى شماتت بر مهملات آن‌ها مىافزايند ، از صبح تا شام ، چادر سرشان مىكنند ، اين خانه آن خانه مىروند و مزخرفات مىبافند .\r\nمثلا ، « اسب‌هاى جناب جلالت‌مآب سعد الملك را برده‌اند . دو نفر از آدم‌هايشان را كشته‌اند كه يكى از آن‌ها صفر على خان است . بروجرد شورش نموده است ، نگذارده‌اند چاپار عازم تهران بشود . جناب مجير السلطنه از شهر بيرون رفته است . 25 هزار تومان به ولايت بروجرد نقدى شده است . » از اين قبيل حرف مزخرف بسيار ، از هرجا هم صدا بلند است . اين حضرات هم در خانه نشسته‌اند ، باعث تشويش و اضطراب آن‌ها مىشود . خدا شاهد است ، چند روز است خيلى وحشت دارند . على الخصوص كسان و متعلقان و بستگان حضرت‌عالى و سركار عليه حاجى بىبى و سركار خانم و كسان خانهء جناب جلالت‌مآب آقاى سعد الملك . هرچه هم فدوى عرض مىكند كه هيچ خبرى نيست و وجود مبارك آقايان به حمد الله نهايت سلامت است ، در كمال انتظام مىگويند پس چرا چاپار نيامده .\r\n\r\n","description":"","footnote":"","page_name":" 536 ","page_number":192},
  {"content":"\r\n\r\nبه حمد الله تعالى تمام كسان و بستگان و متعلقان اين سلسله در كمال اعتدال مزاج و صحت و عافيت هستند . هواى امسالهء تهران هم تا به حال خيلى ملايم و خوب است و توليد هيچ ناخوشى نكرده . انشاء الله نخواهد كرد . تا بخواهيد توليد گرانى شده است و بىاعتدالى . اميدواريم به لطف خدا و كرم اولياء ( ع ) ، رفع گرانى هم بشود . ثانيا كه قابل عرض باشد ، نيست ؛ غير از اينكه چهار نفر از رجال دولت عليه شراكت نموده ، باغ لاله‌زار را ابتياع كرده‌اند به نود هزار تومان ؛ جناب جلالت‌مآب حاجى امين السلطنه ، جناب مخبر الدوله ، جناب امين همايون و جناب محمد تقى خان معز الملك . تمام تنخواه آن را ، هريك به قدر سهم خودشان تحويل بانك شاهنشاهى داده ، عوض طلب ، سند و قباله گرفتند . نجف‌آباد را با قنات ، جناب جلالت‌مآب امين الملك ابتياع فرمود به 50 هزار تومان . تنخواه آن هم تحويل بانك از بابت طلب شد . ميرزا حسين خان معتمد الديوان هنوز خانه جناب صاحب ديوان محبوس و گرفتار است و باقى مأخوذ كرمان را مىخواهد .\r\nخود جناب صاحب ديوان چهل هزار تومان باقى خراسان دارد ، سى و هفت هزار تومان باقى مأخوذ كرمان ، شانزده هزار تومان باقى گمرك كرمان كه در كمال شدت از او مطالبه مىكند و حواله برات را نموده‌اند . حاجى ميرزا محمد تاجر يزدى بيچاره هم هنوز دستش جائى بند نشده ، فايده‌اى كه براى او حاصل شد ، قدرى فحش از جناب امين السلطنه شنيد . از صبح تا شب مثل حضرات روضه‌خوان‌هاى دور تهران ، دو اسبه مىگردد ، داد مىزند : دادرس نيست . مشتى عباسقلى گمرك خوب كارى كرد ، رفت خانه جناب صاحب ديوان بست نشست ، اول هزار فحش بر پدر و مادر خودش داد بعد بناى . . . « 61 » را گذارد . بيست هزار تومان طلب داشت ، قريب شش - هفت هزار تا به حال گرفته . كسى نمىداند صاحب ديوان چه كرده ، مطابق موى سرش طلبكار دارد . املاك تبريز را فروخت ، محموديه تهران را به ارباب‌ها فروخت نه هزار تومان . املاك اصفهان را هم در كار فروش است ، با قدرى از املاك فارس . تفصيل ساير ولايات هم از آن قرار است كه سابق عرض شد .\r\n\r\nسه‌شنبه 25 ربيع الاخر 1313 قمرى از تهران : احمد [ برادر رضا قلى خان و مجير السلطنهء بعدى 
  ] به بروجرد : رضا قلى خان\r\nهو تصدقت گردم تا حالا كه سه ساعت به غروب سه‌شنبه 25 شهر ربيع الثانى مانده ، چاپار استمرار نيامده و پاكت مبارك زيارت نشده . ناچار در مقام جسارت برآمده مراتب بندگى خود را به حضور مهر ظهور مىرساند . اخبار تازه‌اى نيست . حضرت اقدس شهريارى ارواحنا فداه به سرخه حصار نزول اجلال دارد و در تهيهء پختن آش دوغ شهر\r\n\r\n\r\n","description":"","footnote":"\r\n( 61 ) - يك كلمه خوانده نشد .\r\n","page_name":" 537 ","page_number":193},
  {"content":"\r\n\r\nجمادى الاول هستند . از قرار مذكور به سلامتى تشريف‌فرماى شهر مىشوند . حضرت اجل امجد اشرف صدر اعظم گاهى شهر هستند ، گاهى بالا ؛ همچنين جناب جلالت‌مآب امين الملك . ديگر به هيچ وجه خبرى نيست .\r\nصاحب جمعى را دادند به جناب مصطفى خان برادر حضرت اجل اشرف صدر اعظم مد ظله عالى . از قرارى كه مذكور است ، خود جناب صاحب جمع به او واگذار نمود .\r\nايلات خوار ورامين را هم دادند به مقرب الخاقان ميرزا كريم . در حقيقت ، هم رئيس دربخانه حضرت صاحب جمع قديم است و هم ايلات سپرده به او است . ميرزا حسين كبارى از حبس‌خانهء جناب صاحب ديوان بيرون آمده ، شش هزار تومان جابجا گرو داده ، چهارده هزار تومان ديگر از او مطالبه مىنمايند . همه روزه خانهء جناب امين السلطنه است به جهت گذشتن حساب .\r\nجناب نصير الملك شيرازى را دو سه روز قبل حضرت اجل اشرف صدر اعظم فحش زيادى داده‌اند كه هركس شيرازى بشود خودش وزير دارد ، تو اينجا مانده‌اى چه كار ، برگرد برو شيراز . جناب قوام الملك در بوشهر حاجى محمد جعفر تاجر را با دو نفر تجار ديگر فحش گفته ، اذيت كرده است . تجار بوشهر تمام اتاق‌هاى خود را بسته‌اند ، تلگرافخانه عارض شده‌اند . مىگويند ، حكم شده است كه جناب قوام دخل و تصرف به امورات آن‌ها نكند . ريحان خان بهارلو و زياد خان بهارلو هم نزاع كرده‌اند ، ده - بيست نفر كشته شده . زياد خان از جانب سركار نواب ركن الدوله مأمور به گرفتن ريحان خان بوده ، زيرا كه ريحان خان بسته به حسين خان بهارلو مىباشد . فارس آنقدر مغشوش است با بلوكاتش كه نهايت ندارد . ساير جاها همانطور است كه عرض شد .\r\nخداوند به فرياد مسلمانان برسد .\r\n\r\nيك‌شنبه 5 رجب 1313 قمرى از خرم‌آباد : سعد الملك به بروجرد : رضا قلى خان\r\nهو نور چشم مكرم اگرچه پريروز كه سوم شهر رجب بود در صحابت قاصد مخصوص شرحى نوشته‌ام ، البته الى حال رسيده و ملاحظه نموده‌ايد ، اينك هم كه پست حركت مىنمايد اين مختصر را مىنويسم . پريروز مقارن غروب ، على اكبر خان سرهنگ ذخيره بيان كرد كه در اين سفر بختيارى شما ، چهار هزار فشنگ به مصرف رسيده است ؛ بعلاوه ، دو قبضه تفنگ هم مفقود شده . شما كه خودتان هيچوقت از اين مطالب چيزى نمىنويسيد . لكن تكليف من اين است كه از اين قبيل اخبار هرچه مىشنوم ، اقلا از شما تحقيق بكنم . شما مىدانيد كه ديوان براى گرفتن خواجه تيمور ، هرگز چهار هزار عدد فشنگ از من و شما قبول نخواهد كرد ابدا ؛ غرامت خواهند گرفت . دو قبضه تفنگ مفقود را كه بر سبيل حتم بايد غرامت داد . نمىدانم در اين خصوص چه خيال\r\n\r\n","description":"","footnote":"","page_name":" 538 ","page_number":194},
  {"content":"\r\n\r\nداريد ، وسيله‌اى براى رفع اين ضرر خيال كرده‌ايد يا خير ؟ البته خيال خودتان را بنويسيد كه مطلع باشم . چون حرف‌هاى على اكبر خان پاورقى صحيح ندارد و نمىدانم راست مىگويد يا دروغ است .\r\nلطيف خان سرتيپ در اين هفته كاغذى از بندگان جناب مستطاب اجل اكرم آقاى نظام السلطنه مد ظله تعالى گرفته فرستاده بود ، عين آن پاكت را براى شما فرستادم كه ملاحظه كنيد و بدانيد كه اين مرد تا چه اندازه در پاى حقوق اين سرباز متوقف بروجرد ايستادگى و مقاومت دارد . عين كاغذ را به منوچهر خان سرهنگ نشان بدهيد .\r\nهمچنين احمد خان سرتيپ را ديديد ، به او هم بنمائيد . عجالتا براى رفع زحمت از خودتان و من بهتر اين است كه هرماه وقتى مىخواهيد اين سه دسته سرباز بروجرد را جيره بدهيد ، سان ببيند ، بعد جيره بدهيد كه راه حرف لطيف خان مسدود شده باشد و فردا من و شما را متهم نكند .\r\nپايان باب دوم\r\n\r\n","description":"","footnote":"","page_name":" 539 ","page_number":195},
  {"content":"\r\n . \r\n","description":"","footnote":"","page_name":" 540 ","page_number":196},
  {"content":"\r\n\r\nباب سوم اسناد سال‌هاى 1326 - 1315 قمرى\r\n\r\n","description":"","footnote":"","page_name":" 541 ","page_number":197},
  {"content":"\r\n . \r\n","description":"","footnote":"","page_name":" 542 ","page_number":198},
  {"content":"\r\n\r\nبخش اول اسناد سال‌هاى 1317 و 1318 قمرى نامه‌هاى حسين قلى خان به برادرزاده‌اش رضا قلى خان از تبريز به تهران\r\n\r\n","description":"","footnote":"","page_name":" 543 ","page_number":199},
  {"content":"\r\n\r\nحسين قلى خان در اين سال‌ها در تبريز و پيشكار آذربايجان بود . رضا قلى خان در اين سال‌ها همراه حسين قلى خان در آذربايجان بود و سمت رياست كل قشون آذربايجان را داشت . نامه‌هاى اين فصل مربوط به زمانى است كه رضا قلى خان جهت انجام امور خانوادگى ، از آن جمله انجام عقدكنان مهدى آقا پسر سعد الملك با دختر سردار اكرم ، به تهران رفته بود .\r\n\r\n\r\n","description":"","footnote":"","page_name":" 544 ","page_number":200}
  ]