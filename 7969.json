[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nانقلاب مشروطيت ايران\r\nنويسنده : ادوارد براون\r\nترجمهء : مهرى قزوينى\r\nويراستار : سيروس سعدونديان\r\nتهران : 1380\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nاين اثر ترجمه اى است از :\r\nThe persian Revolution of 1905 - 1909\r\nEdward G . Browne\r\nFrank Cass \u0026 Co . LTD\r\n1966\r\nانقلاب مشروطيت ايران\r\nادوارد براون\r\nترجمه : مهرى قزوينى\r\nويراستار : سيروس سعدونديان\r\nمسئول فنى : محمد بيات\r\nطراح جلد : على خورشيدپور\r\nحروفچينى : انتشارات كوير\r\nليتوگرافى : گلشهر\r\nصحافى : فاروس\r\nشمارگان : 2000\r\nچاپ اول : 1376\r\nچاپ دوم : 1380\r\nنشانى : تهران ، صندوق پستى : 6494 - 15875\r\nتلفن : 8301992 فاكس : 8832217\r\nشابك : 8 - 09 - 6144 - 964\r\nISBN : 964 - 6144 - 09 - 8\r\nكليه حقوق براى ناشر محفوظ است .\r\nبراون ، ادوارد گرانويل ، 1862 - 1926 . Browne , Edward Granville\r\nانقلاب مشروطيت ايران / نويسنده : ادوارد براون ؛ ترجمه : مهرى قزوينى ؛ ويراستار : سيروس سعدونديان - تهران : كوير 1376 .\r\n391 ص . : مصور ، نمودار .\r\nISBN 964 - 6144 - 09 - 8\r\nفهرستنويسى بر اساس اطلاعات فيپا .\r\nعنوان اصلى : The persian renolution of 1905 - 1909\r\nاين كتاب در سال 1338 تحت عنوان \" انقلاب ايران \" منتشر شده است .\r\nكتابنامه به صورت زير نويس .\r\nچاپ دوم : 1380 .\r\n1 . ايران - تاريخ - انقلاب مشروطه ، 1324 - 1327 ق . الف . قزوينى ، مهرى ، مترجم . ب . عنوان .\r\nج . عنوان . انقلاب ايران .\r\n7 الف 4 ب / 1407 dsr\r\n075 / 955\r\n1376\r\nكتابخانه ملى ايران محل نگهدارى\r\n2323 - 77 م\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست مطالب\r\nمقدمهء ناشر 6\r\nيادداشت الحاقى 10\r\nپيشگفتار 11\r\nفصل اوّل . سيد جمال الدين ، پيشواى اتحاد اسلام 21\r\nفصل دوم . امتياز تنباكو و نتايج آن 46\r\nفصل سوم . ترور ناصر الدين شاه 72\r\nفصل چهارم . اعطاى مشروطيت توسط مظفر الدين شاه 103\r\nفصل پنجم . محمد على شاه و مشروطيت 139\r\nفصل ششم . موافقتنامه روس و انگليس از ديدگاه ايران 170\r\nفصل هفتم . كودتاى 23 ژوئن 1908 و انهدام نخستين مجلس 188\r\nفصل هشتم . دفاع تبريز 222\r\nفصل نهم . سقوط تبريز و قيام ايالات 246\r\nفصل دهم . پيروزى ملّيون ، كناره‌گيرى محمد على شاه و اعادهء مشروطيت 277\r\nفصل يازدهم . جلوس سلطان احمد شاه ، و دعوت از مجلس دوم 307\r\nيادداشتها 333\r\nاحوالات ميرزا رضا كرمانى 382\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n\r\nمقدمهء ناشر\r\nمتعاقب قرنها سلطه حكومت مطلقه در ايران ، قريب يكصد سال پيش ، تحت تأثير شالوده‌هاى داخلى و برخى همراهىهاى خارجى ، نهضتى در ايران شكل گرفت كه نفرت از ستمهاى موجود ، اميد به بهسازى ساخت سياسى و نجات جامعه از آلام و دردهاى عديده ، پيام آن بود و حصول به حداكثر عدالت ممكنه آرمان آن . اين نهضت ضد استبدادى ، كه سرانجام در قالب نظام مشروطه به ثمر رسيد ، براى نخستين‌بار ، به تثبيت حقوق قطعى مردم در مقابل حاكميت ، در قالب قانون اساسى و متمم آن پرداخت و در فرهنگى كه تسليم و تبعيت از سلطان و ارادهء مطلقهء او ، يك اصل سياسى و اجتماعى بود ، تفسير و معناى تازه‌اى را از روابط حاكميت و مناسبات قدرت و همچنين حقوق مسلم مردم بر ذمهء فرمانروايان ، ارائه كرد و بر آن شد تا هم باورهاى جديد از اين حقوق مردمى را تعميم بخشد و به جامعه بياموزد و هم آن حقوق را در پرتو ساخت نوين سياسى ، تحقق دهد .\r\nدر باب ماهيت نهضت مشروطه ، ثمرات و نتايج آن ، در جايى ديگر بايد سخن گفت ، امّا قدر مسلم اين است كه با هرقرائت از آن ماهيت و يا هرتفسير از آن نهضت ، اين تحول ، مفاهيم جديد و كاملا بىسابقه‌اى را وارد فرهنگ سياسى جامعه ايران كرد ، كه نه تنها تا آن زمان ، جايى در قاموس كشور ما نداشت ، بلكه با تأخير طرح آنها ، رشد سياسى بعدى نيز متصور نبود .\r\nاهميت نهضت مشروطيت ، چه در عرصه رهاوردهاى مفهومى و فرهنگ سياسى و چه در قلمرو تغيير قوالب سنتى و يا حداقل مخدوش كردن آنها و نيز بسيارى از تفسيرات مثبت و منفى ، حاصل از استقرار نظام مشروطه ، به جاى نظام معموله يا همان استبداد فردى ، باعث شد تا از همان اوائل تكوين نهضت مشروطه ، افراد متعددى با رويكردهاى متفاوت و گوناگون ، ضمن ثبت و ضبط رخدادها و حوادث عهد مشروطيت ، به تحليل و تبيين آن نيز مبادرت كنند .\r\nدر كنار نويسندگان داخلى كه آثار متعددى را در گزارش رخدادهاى مشروطيت پرداخته‌اند ، از همان نخستين سالهاى استقرار حكومت مشروطه ، نويسندگان خارجى ، اعم از روسى و انگليسى و\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nفرانسوى و غيره نيز به نگاشتن ، آثارى در باب مشروطيت و يا تحليل اين حادثه روى آوردند . بديهى است چنان كه در آثار نويسندگان داخلى ، به راحتى مىتوان از تعصبات مرامى و مسلكى سراغ گرفت ، به شكلى مضاعف در محتواى آثار اين نويسندگان بيگانه نيز جاى پاى تعصب و ملاحظه منافع كشور خود ، موجود و گاه مشهود است . كتاب حاضر ، با عنوان انقلاب ايران ، كه اينك ترجمه متن كامل آن پس از قريب هفتاد سال از تأليف آن عرضه مىشود ، از جمله آثار مشهورى است كه آن را ادوارد براون ، ايران‌شناس معروف انگليسى نگاشته است . اين اثر به دلايل متعدد و مختلف ، از همان اولين سالهاى چاپ و نشر ، با اقبال علاقمندان به مطالعات مشروطهء ايران مواجه شد و تا مدتها ، مرجع ، برخى از محققان داخلى و خارجى در مطالعه ، وارسى و پژوهش در موضوع مذكور بود . ادوارد براون به دليل سالها توقف در ايران و پيوندهاى بسيار نزديك با بسيارى از شخصيت‌ها و محافل داخلى ، بىگمان اطلاعات وسيعى از جامعهء ايران ، مناسبات درونى ساخت سياسى ، اجتماعى و فرهنگى سرزمين ما داشت و چون مورد اعتماد مقامات وزارت خارجه انگلستان و نيز برخى از شخصيتهاى مؤثر در حوادث سياسى آن روزگاران ايران ، نظير تقىزاده ، علامه قزوينى و غيره بود ، طبعا مىتوانست ، اطلاعات وسيعى را در باب رخدادهاى نهضت مشروطيت و مسائل ايران در آن ايام به دست آورد و اينهمه را بر اطلاعاتى كه از طريق مقامات وزارت خارجهء انگليس ، قابل دسترسى بود ، افزوده و از سطح حادثه‌نگارى به عمق رخدادها نفوذ كند و نهايتا اثرى دقيق و قابل اعتناى كامل فراهم سازد ، امّا براون درست به دليل همان پيوندها و ارتباطات ، در همان شرايط وقوف به اطلاعاتى بسى فزونتر از مورخان معاصر انقلاب مشروطيت ، ناگزير بود تا در ارائه تمام گزارشهاى مربوط به انقلاب مشروطيت ، نخست منافع كشور متبوع خود را ( حتى با فرض مخالفت با برخى سياستهاى مقامات دولتى ) رعايت كند و سپس به حكم مناسبات و دوستىهاى گسترده با محافل ايرانى ، اگر نگوئيم با رعايت مصالح آن محافل ، لااقل مىتوانيم بنويسم كه تحت تأثير غير مستقيم آنان ، جهتى كاملا گزينشى به تاريخ‌نويسى خويش ، خاصه تحليل‌هاى خود بدهد . از جمله محافل مهمّى كه براون در طى سالهاى اقامت در ايران با آنان ارتباط وسيعى يافت و اين پيوند را نيز طى سالهاى ترك ايران نيز حفظ كرد . محافل بابى ، ازلى و بهائى بود . براون تحت تأثير همين پيوندها و اگر نگوئيم تحت تأثير علائق انگليسى خويش به دفاع از فرقه‌هاى ساخته و پرداخته دست استعمار ، در برخى از مباحث كتاب حاضر ، به ارائه اطلاعات و داوريهاى نادرست و گاه بسيار جهت‌دار پرداخته است . ماحصل سخن او در باب بابيّه ، گزارش مظلوميت آنان و واكنش‌هاى شديد اجتماعى عليه اين فرقه است .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nتصور رويكرد براون به تاريخ‌نويسى بىطرفانه در اين زمينه‌ها ، تصورى واقع‌بينانه نيست ، چرا كه فى المثل با فرض صحت واكنشهاى تند اجتماعى عليه بابيه توسط مردم ايران ، مردمى كه مقدسات آنان توسط پيروان باب ، مورد توهين شديد و علنى قرار مىگرفت ، تاريخ‌نويسى واقع‌بينانه و بىطرفانه ، ايجاب مىكرد تا براون به قتل‌ها و كشتارهاى فجيعى كه پيروان باب در حوادث مختلف ، از جمله در واقعهء قلعهء طبرسى و يا زنجان مرتكب مىشدند ، توجهى بىطرفانه مبذول كند . گفتنى است كه متعاقب قتل شهيد ثالث در محراب مسجد قزوين توسط بابيه ، يعنى آغاز خشونت و بيرحمى از سوى بابيه و پس از رسوائىهاى بابيه در صحراى بدشت و اعلام خدايى جناب طاهرهء قرة العين در آن صحرا ، ادعايى كه عباس افندى به آن تصريح مىكند و نيز بلند كردن فرياد لغو محرمات و سقوط تكاليف شرعيه از مسلمانان ، بابيه در مسير خود از شاهرود به قلعهء طبرسى ، همه جا طريق بىرحمى و كشتار مخالفان را پيش گرفتند . يكى از دهها كشتارها و بىرحمىهاى آنان ، كه براون خود را ملزم به اشاره به آنها نديده و تنها خويشتن را مقيد به گزارش بىرحمى مخالفان بابيه كرده است ، قتل‌عام قريهء افراست .\r\nبابيه كه پس از قتل آقا عبد اللّه و تفنگچيان او خود را به اين قريه در نزديك بابل رسانده بودند ، با خشونت تمام ، تمام مردان و زنان و حتى كودكان اين قريه را با خنجر پاره‌پاره كردند و آنگاه به آتش زدن خانه و كاشانهء مردم و غارت اموال ايشان مبادرت ورزيدند . نظير اين كشتارها در زنجان توسط ياران ملا محمد على زنجانى و در فارس توسط سيد يحيى كشفى دارابى نيز رخ داد .\r\nجالب است بدانيم كه مقامات حكومتى تا اين زمان ، تنها به زندانى كردن باب بسنده كرده و حتى در انديشهء قتل او نيفتاده بودند . ميرزا تقى خان امير كبير كه در همان نخستين سالهاى حكومت خويش با شورشهاى گستردهء بابيه رويارو شده بود ، طبعا وقتى تمام تلاشها و پيغامها و واسطه‌جوئىها را در قلعهء طبرسى و زنجان و فارس كارساز نديد ، به انديشهء قلع و قمع شورش برخاست . پس در چنين شرايطى بود كه آقاى شيل وزيرمختار وقت انگليس در تهران ، مبادرت به توصيه‌هايى در باب بابيه كرد و از امير كبير خواست تا از قتل بابيه‌اى كه در زنجان به دام افتاده بودند ، چشم بپوشد .\r\nمحققان اگر از آقاى براون انتظار نداشته باشند كه در تاريخ‌نويسى خويش ، تمام اصول بىطرفى را رعايت كند و بر مصالح و منافع مورد علاقهء خود ، يكسره چشم اغماض بندد ، لااقل حق دارند تا انتظار داشته باشند كه با ارائه گزارشهايى از مظلوميت ، يك فرقهء گمراه و پيرو مردى آشفته‌حال ، يكسره حقايق را قلب نكرده و لااقل گوشه چشمى نيز به فجايع انسانى كه بابيه در اوايل درخشان‌ترين و مردمىترين عصر حكومت در ايران ، يعنى عصر صدارت امير كبير انجام داده‌اند ، بيندازد .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nدر نزد محققان و عالمان ، نكوهيده‌تر از تعصب كور و جانبدارى مبتنى بر منافع صنفى و سياسى و اجتماعى ، برجسته كردن برخى از حقايق و رخدادها و اغماض و حذف كامل برخى ديگر از آنهاست .\r\nآقاى براون در نخستين صفحات كتابش به درستى به غفلت‌هاى فتحعلى شاه در جنگهاى اول ايران و روس و كاستىهاى ارتش يا قشون ايران در آن روزگاران مىپردازد . اينها حقايقى است كه نه تنها آقاى براون بلكه غالب محققان داخلى و خارجى به آن توجهى بسنده كرده‌اند ، امّا آنچه در اين زمينه ، آن هم پس از گذشت قريب يكصد سال بعد از جنگهاى ايران و روسيه ، از آقاى براون انتظار مىرفت ، نگاهى هم ، هرچند كوتاه و در حدّ اشاره به اين حقايق بود كه نقش عمدهء انگلستان در شكست ايران از روسيه در شبيخون اصلاندوز ، خصوصا همراهىهاى آقاى سرگور اوزلى و منشى او آقاى جيمز مورير ، با ژنرالهاى روسى عليه ايران چه بود . چرا عباس ميرزا با حركت مورير از مسير قواى ايران به سوى تفليس براى گفتگو با روسها مخالف بود و چرا آقاى اوزلى بر حركت از همان مسير كه مىتوانست به وقوف دقيق مورير بر مراكز استقرار قواى ايران منتهى شود و نهايتا در شرايط علاقه شديد انگليسها به پيروزى روسها بر ايران ، اطلاعات مورير ، در اختيار روسها قرار گيرد ، اصرار داشت .\r\nآقاى براون به حق مىنويسد كه اگر دولت امير نظام مىپائيد ، شاه ايران به زودى شاهد تكوين ارتشى منظم و آموزش‌ديده بود ، امّا او نمىنويسد كه چرا آقاى شيل در تمام دورهء صدارت امير كبير ، مشكلاتى مستقيم و غير مستقيم براى دولت امير پديد آورد و آنجا كه لازم شد از حسن خان سالار ، پسر آصف الدولهء وابسته به انگليسها كه عليه دولت مركزى شورشى گسترده را در خراسان به راه انداخته بود ، دفاع و جانبدارى كرد .\r\nاغماض‌هاى آقاى براون در تاريخ‌نويسى به سود يك جريان و عليه جريانى ديگر ، در كتاب حاضر تنها به آنچه در باب نمونه‌هايى چون جنگهاى ايران و روس و يا بابيه نوشتيم منحصر نمىشود ، امّا در باب نكوهش از مرحوم شيخ فضل اللّه نورى نيز يكسره به راه و اعتقاد تقىزاده و همفكران او رفته و تصريحا و تلويحا كوشيده است تا مخالفتهاى شيخ با مشروطيت را يكسره بر بنياد منافع شخصى و نفسانى تبيين كند .\r\nقصد ما اين نيست كه در اين زمينه با جانبدارى از شيخ و يا نقد آراء او و يا علماء و مراجع مخالف عملكرد شيخ بپردازيم . سخن بر سر ارائه نمونهء ديگرى است از يكسونگرى تاريخ‌نويسى آقاى براون .\r\nاينها نمونه‌هايى بود از كاستىهاى اثرى كه در پيش روى داريد ، امّا مگر كدام اثر و كدام نوشته‌اى است كه از كاستى و عيب پيراسته باشد . مهم اين است كه انقلاب ايران ، علىرغم تمام كاستىها ،\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nمتنى است كه تقريبا همزمان با انقلاب مشروطيت ، شكل گرفته و به همين دليل هم ، در شمار آثار دست اول در مطالعات مربوط به نهضت مشروطيت است . در باب ارزش و اهميت تحقيقى اين كتاب ، همين اندازه كافى است خاطرنشان سازيم كه در حال حاضر و پس از قريب به هفتاد سال پس از تأليف اين اثر ، هنوز هم بسيارى از پژوهشهاى عرصهء مطالعات تاريخ معاصر ايران به داده‌هاى اين كتاب استناد جسته و آن را در طليعهء منابع پژوهشى خود مىآورد . با عنايت به همين معنا ، گمان ما اين است كه عرضهء ترجمه كامل اين اثر مىتواند ، براى محققان و نويسندگان و علاقمندان پارسى مفيد و راه‌گشا باشد . به خصوص اينكه علىرغم نگارش آثار و كتابهاى متعدد و مقالات گوناگون و انتشار اسناد فراوان در باب نهضت مشروطيت و مسائل تاريخ معاصر ايران ، هنوز عالمان و محققان و نه كسانى كه تاريخ‌نويسى را تبديل به حرفه و شغل خويش كرده‌اند ، سخت محتاج شناخت تمامى آرا و ديدگاهها و تحليل‌ها هستند . كمال و فهم عميق نيز تنها در پرتو وارسى تمام ديدگاهها حاصل مىشود نه در بستن چشم به يكسو و گشادن آن به جانبى ديگر .\r\n\r\nپيشكش\r\nبه تمامى آنان كه با انديشه ، گفتار يا كردار\r\nايران را به گاه نياز يارى كردند\r\nچه با زبان ، قلم يا شمشير\r\nچه آنان كه كوشيدند ، رنج بردند ، گفتند يا ستيختند\r\nخواه خدمتشان خرد يا كلان\r\nاين كتاب را فروتنانه تقديم مىكنم .\r\nباشد كه به اثبات رساند سعى ناچيزم را در ترسيم بازپسين تلاش نژاد كهن در گسيختن اسارتش ، به يكسوى افكندن زنجيرهايش و به زندگى برخاستن « ملتى دگربار » .\r\nادوارد . جى . براون\r\n\r\nيادداشت الحاقى\r\nهرچند به شمارى از رخدادها همچون محاكمه و اعدام موقر السلطنه ، كه در آغاز سال 1910 روى داد ، اشاره رفته ، امّا اصولا داستان با اعادهء مشروطيت و وقايع بلافاصله پس از آن پايان يافته است .\r\nدر باب تازه‌ترين رخدادهاى آن دوران نظير ترور سيد عبد اللّه بهبهانى - 15 ژوئيه - ، بازپس نشستن تقىزاده از پايتخت به تبريز - اوّل اوت - ، خلع سلاح فدائيان - 7 اوت 1910 - ، زخم برداشتن ستار خان و برقرارى مستمرى در حق او و باقر خان ، دسائس سپهدار اعظم ، فشار اخير روسيه در اخاذى امتياز در قبال خروج سپاهيانش از ايران - رفتار نابهنجارى كه حتى با اعتراض روزنامهء تايمز مواجه گشت - و مرگ نايب السلطنه ، عضد الملك ، در 22 سپتامبر كه اهميتى وافر داشته‌اند مطلبى بيان نگرديده است . جلوس سلطان احمد شاه و اعادهء مشروطيت سرآغاز عصر جديدى است كه مىتواند به نحوى درخور موضوع مجلدى ديگر واقع گردد .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nپيشگفتار\r\n به ايران مباد آنچنان روز بد * كه كشور به بيگانگان اوفتد\r\nنخواهم زمانى كه اين نوعروس * بيفتد به زير جوانان روس\r\nبه گيتى مباد آنكه اين حور ديس * شود همسر لردى از انگليس \r\n( سرودهء ميرزا آقا خان كرمانى در زندان طرابوزان به سال 1896 كوته زمانى پيش از مرگ )\r\nپيوسته بر آنم كه اگر نويسنده در آغاز اثر جهات كلى انديشه و ديدگاه خود در نگارش كتاب را روشن سازد ، كمكى است به خواننده . گرچه ، به لحاظ مشكلات يك پژوهش كامل و نقد بيطرفانهء رويدادهاى معاصر ، جرئت آن ندارم كه اين كتاب را تاريخ بنامم ، امّا ، در واقع به همين نظر نگاشته‌ام ؛ و طبيعى است كه كوشيده‌ام نخست تمامى اطلاعات موجود و قابل دسترس را گردآورى ، تطبيق و ارزيابى كرده ، سپس ماحصل يافته‌هاى خود را در حد توان صادقانه ارائه دهم . اين حقيقتى بديهى است كه حتى آنگاه كه در باب واقع امرى اتفاق نظر هست ، نه تنها در تفسير جزئيات آن تفاوت آراء وجود خواهد داشت ، كه نتايج حاصله از اين تفاسير هم ناهمگون خواهد بود . امّا ، اين حقيقت بديهى اغلب ناديده گرفته مىشود . استدلال آن هنگامى ثمربخش است كه بر شالوده‌اى مقبول مبتنى باشد . اگر دو تن قصد سفر به « پنزانس »  ( Penzance )  داشته باشند ، مىتوانند در باب بهترين مسير حصول به مقصد مباحثه كنند ؛ امّا ، اگر يكى به پنزانس و ديگرى به « جان اگروتس هاوس »  ( John Groat's House )  عازم باشد ؛ بحثى ازيندست آشكارا بيفايده خواهد بود .\r\nجهت ملحوظ داشتن اين اصل در كتاب حاضر ، در مورد تمامى مسائل مطروحه نكات ذيل را تلويحا پذيرفته و در نظر داشته‌ام :\r\n1 . در اين جهان نه همگونى ، كه تنوع و تفاوت قانون برتر و حالت مطلوب است .\r\n2 . هرچيز در اين جهان كمال نوعى خاص خود ، يا چنان كه بابيه زيركانه بيان مىكنند ، بهشت موعود\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nخويش را داراست كه تنها در پرتو تحقق عاليترين نيروهاى بالقوهء آن قابل حصول است ، نه از طريق اخذ يا سعى بيهوده در اتخاذ خواص چيز ديگر .\r\n3 . آنكه ، خواه در مورد افراد يا ملل ، نابودى يك نوع متمايز ضايعه‌اى براى جهان ، و از همين روى اهريمنى است .\r\nاين عقايد يا اصول مسلمه ، بعينه ساير جزميات كه بر برداشتى حكيمانه از هستى استوار بوده و نه تنها مقبول كه ملكه گشته‌اند ، لزوما كل ديدگاه فرد را در باب بسيارى مسائل مربوط متأثر مىسازند . امّا اينها ، شايد ، بيشتر گزينشى روحى هستند تا مسائلى مستعد آزمون . فرض كنيد من باغى دارم سرشار از انواع بيشمار گل‌هايى كه بدانها عشق مىورزم و مرا غرق شعف و مباهات مىكنند ، و فرض كنيد يك « سودباور »  ( Utilitarian )  به من پيشنهاد كند اين گل‌هاى زيبا را از بيخ برآورده دور بريزم و تمامى باغ را سيب‌زمينى يا كلم ، يا حتى تنها يك نوع گل زيبا ، بكارم تا درآمدى فزونتر داشته يا محصولى مفيدتر توليد كنم . در اين حالت ، من قادر به مباحثه با وى نخواهم بود ، كه تنها مىتوانم با تمام توان به مقابله‌اش برخيزم . و هنگامى كه مردم مىگويند - همچنانكه متأسفانه بسيارى در اين كشور مىگويند - كه ايران كشورى عقب‌مانده است كه در دستان مردمش قادر به توسعه نخواهد بود يا به كندى بسيار توفيق انجام اين مهم را خواهد يافت ، و بهترين چيزى كه مىتواند روى دهد آنست كه قدرتى اروپايى ، خواه انگليس يا روس ، گام پيش نهاده اين كشور را ، به رغم خواست مردمش كه رضا باشند يا نارضا ، توسعه دهد ، احساس من بعينه همان است كه در مورد باغ گل داشتم و آن اينكه هيچ‌گونه رفاه مادى و هيچ ميزان راه‌آهن ، معدن ، محبس ، بنزين يا كاريز نمىتواند به لحاظ معنوى از دست رفتن ايران را جبران كند . و مفهوم اشغال و ادارهء ايران توسط كشورى بيگانه ، اگر به درازا انجامد ، همين است ؛ و تجربه نشان مىدهد كه اشغال سرزمين‌هاى ملل ضعيف توسط قدرت‌هاى اروپايى تنها از آن روى مىتواند « موقت » خوانده شود كه يحتمل جاودان نخواهد ماند .\r\nبحث در مسئلهء كلى ارزش مليت‌هاى كوچك ، به‌هرحال ، اين پيشگفتار را بىجهت طولانى خواهد ساخت ؛ امّا حتى آنان كه منكر اين ارزش هستند - و متأسفانه اين روزها بسيارند - ، شايد اذعان كنند كه برخى نژادهاى استثنايى ، همچون يونانيان در اروپا ، چندان به غناى معنوى ، فكرى و هنرى نژاد بشر يارى كرده‌اند كه حقى ويژه از همدردى ما دارند و فقر و ادبار ايشان مىبايست چنان فاجعه‌اى به حساب آيد كه هيچ نوع نفع‌طلبى شخصى به توجيه آن قادر نباشد . مديون بودن يونان به اين احساس بر همه آشكار است ، و گمان دارم معدود كسانى منكر آن باشند كه يونان مدرن استقلال خود را\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nمرهون جلال و شكوه باستانى خويش است . و من با جرئت بر آنم كه ايران از اين نظر در رديف يونان واقع است . از تمامى ملت‌هاى كهن كه نامشان نزد ما آشنا است ، ايران تقريبا تنها ملتى است كه هنوز به عنوان يك واحد سياسى مستقل در چهارچوب مرزهاى قديمى خود باقى مانده - گرچه ، متأسفانه ، بايد گفت كه پس از داريوش كبير كه به نقر فهرست بلند اسماء ايالات تابعه و خراجگزار ، به خطى كه حاليه نيز به وضوح خواناست ، بر صخره‌هاى بغستان يا بيستون فرمان داد ، اين قلمرو محدود گرديده است - و كماكان مردمى در آن ساكن هستند كه با وجود دگرگونىها و انقلاباتى كه از سر گذرانده‌اند ، هنوز به نحوى شگفت‌آور متجانسند و همچنان به نياكان باستانى خود مىمانند . ايران به كرات در ظاهر مقهور يونانيان ، پارتيان ، اعراب ، مغولان ، تاتارها ، تركان و افاغنه گشته ؛ و بارها و بارها به ايالات كوچك تحت اقتدار ملوك الطوايف تجزيه شده است ؛ و بااين‌وجود تاكنون همواره به عنوان ملتى متمايز با خصايص اخلاقى و طبيعى كاملا برجسته و خاص سر برآورده است .\r\nامّا ، من بر نقش سياسى اين ملت در تاريخ جهان آنچنان تأكيد ندارم كه بر نفوذ فكرى آن . در حوزهء مذهب اين كشور زرتشت را به ما داده است كه يهوديت ، مسيحيت و اسلام يكسان و به درجات متفاوت مرهون وى هستند ؛ و مانى را كه گرچه خون ايرانى به رگ نداشت ، تبعهء ايران بود و اين سرزمين را مركز آن مذهب غريب و اصيلى قرار داد كه قرون بسيار مسيحيت و اسلام را از خود متأثر ساخت و آثار حاصله از كاوش‌هاى اخير شهرهاى مدفون در شن تركستان چين غناى ادبى آن را آشكار گردانيده است ؛ و مزدك ، نخستين كمونيست فيلسوف‌مشرب را ؛ و بابك خرمدين  ( al - Kurrami )  كه ساليان بسيار سپاهيان خلفاى عباسى را مغلوب ساخت ؛ و المقنع ، پيامبر نقابدار خراسان ، كه به مدد آثار تامس مور  ( Thomas Moore )  نزد خوانندگان انگليسى چهره‌اى آشناست ؛ و بسيارى ديگر ؛ همانان كه نوآورىها و تندروىهاشان خود گواه انديشهء بارور ملتى است كه ايشان را پرورده است . تقريبا محال است آنچه را كه اسلام ، اعم از سنتى  ( Orthodox )  و بدعت‌گذار  ( Heterodox )  ، به ايران مرهون است ، اغراق‌آميز خواند ؛ صوفيه ، اسماعيليه ، شيعه ، حروفيه و بابيه همه يكسان بازتاب متافيزيك  ( Metaphysics )  زيركانهء انديشهء ايرانى هستند . در سرتاسر زمين‌هاى پهناور اسلام ، تقريبا در هرنگرشى ، به چيزهايى برمىخوريم كه ريشه در تاريخ ايران دارند ، خواه در تونس ، جايى كه بندر ويران المهديه يادآور رؤياى عبد اللّه بن ميمون است در نابودى عرب و اعادهء اقتدار ايران ؛ يا در قاهره ، جايى كه دانشگاه هزار سالهء الازهر ما را به تحقق آن رؤياى سركش متذكر است ؛ يا در سوريه ، جايى كه دژهاى كهن « پيرمرد كوهسار » هنوز بقاياى پى پسرانش را در خود جاى مىدهد ،\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nهمانگاه كه در جوار عكا مبلغين مشتاق يك كيش نوين ايرانى را به دنياى جديد اعزام مىنمايد . در تركيه ، و از آنجا به سوى شرق تا هند و تركستان ، آثار نفوذ ايران فزونى مىيابد و ايضا زبان ، انديشه و فرهنگ مسلمانان ترك و هند رايحه‌اى ايرانى دارد .\r\nتأكيد بر ارزش هنر و ادبيات ايران ضرورى نيست ، زيرا فرش‌هاى زيبا ، كاشىها ، سفالگرى و نقاشىهاى ايرانى مورد تقدير تمامى كسانى است كه چيزهايى اين‌چنين را ارج مىنهند ، و گرچه قلمرو پهناور ادبيات ايران به‌طور منظم مورد پژوهش تنها شمارى معدود در اروپا بوده است ، حداقل نام‌هاى برخى شعرا همچون فردوسى ، سعدى ، حافظ ، و در اين ايام اخير ، به ويژه در جهان انگلوساكسون ، عمر خيام ، نزد تمامى افراد تحصيلكرده اسمايى آشنا هستند و در عداد بزرگترين شعراى گيتى محسوب مىشوند . در باب ميزان دين ادبيات به ايران ، نبايد توجه خود را به ادبيات ايرانى محدود سازيم ، چرا كه ادبيات عرب هم اگر از تحف پروردهء ايرانيان محروم بماند ، بسيارى از بهترين‌هاى خود را از دست خواهد داد . و اگر علم جديد اندك دينى به ايران دارد ، تنها نام بو على سينا بسنده است تا ما را به ياد آورد كه چه‌سان ژرف ، اروپاى قرون ميانه ، نيز آسيا ، تقريبا دانش فلسفه و پزشكى شناخته شدهء آن زمان مرهون يكى از فرزندان اين سرزمين بوده‌اند . مختصر آنكه ، برترى ايرانيان در كليهء رشته‌هاى دانش چندان مشهود بود كه روايتى از محمد رسول اللّه [ ص 
  ] - در زمرهء ساير روايات منقول از ابن خلدون - چنين گويد :\r\nلو كان العلم بالثّرايّا لنا له رجال من الفرس\r\n« اگر دانش در ثريا باشد ، برخى ايرانيان بدان دست مىيابند . »\r\nهمين‌قدر براى استعدادهاى ذاتى هنرى و فكرى ايرانيان بسنده است . در باب شخصيت آنها تفاوت آراء وجود دارد ، زيرا در عين آنكه تمام كسانى كه ايشان را مىشناسند به زيركى ، سرعت انتقال ، خوش‌رفتارى ، حسن‌سلوك ، بذله‌گويى ، ميهمان‌نوازى و شأن و منزلتشان اذعان دارند ، به دروغگويى ، خيانت ، جبن ، شقاوت ، سرسپردگى ، فقدان اصول ، تزلزل در اهداف و اخلاقيات فاسد نيز متهم گشته‌اند . انكار نمىتوان كرد كه اين رذائل بين روزيخواران دربار ، كه بالطبع اروپائيان صاحب‌مقام مقيم ايران اغلب با ايشان محشور بوده‌اند ، امرى رايج است ، امّا معدود كسانى كه همدلانه با تمام طبقات خاصه طبقهء متوسط ، درآميخته‌اند عموميت اين مفاسد را منكر بوده يا معترف خواهند بود كه اين رذائل ، در هركجا كه باشند ، دستاورد نظام حكومتى غيرقابل‌تحملى هستند كه نهضت مطرح در صفحات آتى اعتراضى است عليه آن . دروغ‌هاى مرسوم ، يا « دروغ‌هاىسفيد » ، كه هيچ\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nكس را نمىفريبند ، منحصر به ايران نيستند : ما هم مىگوئيم « خانه نيستيم » ، هنگامى كه در خانه‌ايم ، و در رد دعوت‌هايى كه قبول آنها هيچ جذبه‌اى برايمان ندارد ، ابراز تأسف مىكنيم كه به اجبار چنين كرده‌ايم . اين مسئله كه ايرانيان به هيچ روى عارى از شجاعت نيستند ، حتى مورد اذعان كسانى است كه ايشان را به لحاظ پاره‌اى جنبه‌هاى ديگر به شدت مورد انتقاد قرار داده‌اند . آر . جى . واتسن  ( R . G . Watson )  - تاريخ ايران در . . . قرن نوزدهم . ص 10 - مىگويد كه « آنها شجاعانه و به سرعت تمام بر بدترين زمين‌ها و لبهء مخوف‌ترين پرتگاه‌ها اسب مىتازند » و « با ترس زائيدهء ضعف اعصاب كاملا بيگانه‌اند » و « آنزمان كه شجاعت خود را از كف مىدهند ، كه اغلب چنين است ، اين ناتوانى را بايد معلول عوامل روانى برشمرد . » همو سربازان ايرانى را چنين توصيف مىكند - [ همان كتاب 
  ] ص 24 - كه « به نحوى شايان دلير ، شكيبا و پايدارند كه به‌ندرت محتاج هرنوع اسباب و وسائل بوده و در حالى كه تنها با نان و پياز سر مىكنند ، روزهاى متوالى قادرند روزانه سى ميل راه طى كنند . » در جايى ديگر نيز - ص 200 - مىگويد : « با اطمينان مىتوان گفت كه هيچ گروهى در جهان آنچنان قادر به تحمل مداوم خستگى نيست كه سربازان كهنه‌كار ايران . » ايضا - ص 218 - ، در گفتار پيرامون شكست ايرانيان از روس‌ها در نبرد گنجه به سال 1826 ، مىآورد : « اگر شاه مىتوانست اين واقعيت را بپذيرد كه در اتباع دلير و منقادش مادّهء نخستين تشكيل ارتشى موجود است كه ، به شرط تمرين مناسب نظامى ، قادر است هرزمان به دفاع از سرزمين‌هايش در برابر مهاجمان برخيزد ، مىتوانست در قبال درس از بليهء گنجه بهايى نازلتر بپردازد . » وى همچنين - ص 283 - به توصيف « يك راه‌پيمايى اجبارى » در 1835 مىپردازد « كه انجامش تنها از توان سربازان ايرانى ساخته بود كه مسافتى هشتاد مايلى را در كمتر از سى دقيقه پيمودند . » و ديگربار - ص 387 - مىگويد كه « سربازان ايرانى بىچون‌وچرا دليرترين ، پايدارترين و شكيباترين سربازان جهان هستند » و مىافزايد كه « اگر دولت اميرنظام - ميرزا تقى خان - مىپائيد ، شاه ايران ارتشى صد هزار نفرى را صاحب مىشد كه به‌طور منظم آموزش ديده و تجهيز مىشدند . » و در وصف نبرد عمره - 26 مارس 1857 ، كه طى آن ايرانيان از انگليس شكست خوردند ، مىگويد - ص 451 - : « توپخانه و سربازان ايران در حد توان خود و تا آنجا كه از آنان مىتوان توقع داشت خوب عمل كردند . ايشان به خوبى از سلاح خود استفاده كرده و از كار و تلاش سرسختانه تن نزدند . »\r\nامّا بين سربازان اجبارى سلطانى مستبد نبايد در پى برترين سطح نمود شجاعت ايرانى باشيم . اين شجاعت را آنگاه مىتوان يافت كه ايرانى با تعلق خاطر به يك فرد ، عقيده يا آرمان برانگيخته شود و\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nاينجاست كه قهرمانىهايش وراى عالم ادراك مىشود . بابىها اگر هيچ نكرده باشند ، حداقل نشان دادند كه ايرانيان به گاه شيفتگى چگونه مىتوانند مرگ و موحش‌ترين شكنجه‌هاى قابل تصور را ، نه تنها با پرهيزكارى كه با وجد و شوق تمام ، به جان پذيرا گردند . تمامى پژوهشگران تاريخ ؛ بابيه ، از گوبينو  ( Gobineau )  ، كاظم بيگ  ( Kazim Beg )  و رنان  ( Renan )  گرفته تاكنون ، به يكسان تحت تأثير اين پديده قرار گرفته‌اند . بدون از سرگيرى بحثى طولانى پيرامون تاريخ شهداى نخستين سنوات 1850 و 1852 ؛ همچون يار و همراه باب در مرگ كه مىتوانست زندگى خود را به انكارى ساده وارهاند ، امّا در برابر خواهش‌هاى همسر و فرزندانش تاب‌آورد ؛ ميرزا اسماعيل قمى كه در زير تيغ جلاد مىخنديد و درويش پير ميرزا قربان على كه شعر مىخواند ؛ سليمان خان كه با بدن شمع‌آجين مشتعل با رقص و آواز به سوى مرگ مىرفت ؛ يا تحمل صبورانهء شكنجه‌هاى غير انسانى توسط قرة العين زيبا و صدها تن ديگر ، بگذاريد آنچه را كه مبلغى مذهبى در يزد پنج سال پيش در اين باب نوشته است ببينيم « 1 » . مىنويسد - ص 183 - : « ايرانيان به وفادارى به آرمانها و افراد اعتقادى شديد دارند و هيچ‌چيز بيش از تاريخ نهضت باب ، كه به‌طور مسلم صلابت شخصيت ايرانى را به نمايش مىگذارد ، روشنگر اين مسئله نيست . در اين نهضت پسران و مردان جوان مشتاقانه دهشتناكترين شكنجه‌ها را در راه معلم روحانى و آرمان مشترك خود تحمل كردند . » در جايى ديگر - ص 155 - مىنويسد : « يزدى [ به لحاظ شجاعت 
  ] مرتبه‌اى بس و الا دارد ، امّا بايد غايتى داشته به قدر كفايت بدان عشق ورزد تا اين شجاعت به منصهء ظهور آيد . اگر قتل‌عام‌هاى مهيب بابىها ، كه هر از چندى در ايران روى داده است ، هيچ‌چيز ديگرى را محرز ننمايد ، لااقل نشان مىدهد كه در شخصيت ايرانى طاقت و متانت نهفته است . طى طريق پسركان يزدى در آن تابستان مخوف 1903 به سوى مرگ ، بس شگفتى آفرين بود . . . بابىهاى نخستين كيفيات خوب جنگاورى ، ايضا شجاعتى انفعالى ، را در شمال ايران از خود بروز دادند و از آن روى كه ايشان عمدتا شهرى بودند ، مىتوان چنين انگاشت كه در مردم ايران ، حتى شهرنشينان ، توانمندىهاى نظامى وجود دارد . » و باز - ص 176 - : « نكتهء ديگرى كه ديدگان مردم را به قدرت عظيم شخصيت ايرانى تحت شرايط اخلاقى نسبتا مطلوب گشود ، شيوه‌اى بود كه بابيه خود را در معرض شهادت قرار داده و تحت شكنجه‌هاى غيرقابل‌وصف به اعتقادات و آرمان‌هاى خود پايبند ماندند . » اين نويسنده ، كه ايرانيان را به خوبى مىشناسد ، گرچه از\r\n\r\n\r\n","description":"","footnote":"\r\n( 1 ) .\r\n Five Years In A Persian Town , By Napier Malcolm , London , 1905 . \r\n","page_name":" 16 ","page_number":16},
  {"content":"\r\n\r\nنقد پاره‌اى جنبه‌هاى شخصيت ايشان دريغ نمىورزد ، از بحث خود بدين‌سان نتيجه مىگيرد - ص 185 - كه « براى اكثر اروپائيانى كه در ايران زيسته‌اند ، نسبتا دشوار است كه سبب علاقهء خود به ايرانيان را توضيح دهند . در يزد مسلما مسائل تأسف‌آور بسيارى هست ، امّا پاره‌اى چيزهاى تحسين‌برانگيز و بسيار دوست‌داشتنى نيز وجود دارند : مردمى گشاده‌دست ، خوش‌طينت ، بامحبت ، فروتن و برتر از همه سخت انسان ؛ مردمى كه هركس مدتى بين ايشان زيست ، نمىتواند آنان را دوست نداشته باشد . »\r\nمطمئنا موارد بسيار بيشترى ازيندست اقوال را مىتوان مطرح ساخت ، امّا تصور مىكنم اقوالى كه تاكنون ارائه گرديد بسنده است كه نشان دهد من در اين اعتقاد تنها نيستم كه ايرانيان داراى بسيار فضائل راستين بوده و قادرند در شرايطى مطلوبتر از آنچه اخيرا زيسته‌اند ، از نو به موقعيتى دست يابند فراخور استعدادهايشان . ديده مىشود آنان كه به تحقير و بىاعتنايى در باب اين مردم سخن مىگويند ، معمولا يا مفسران سياست جهانى\r\n ( Welt Politik ) \r\nهستند كه به سبب تمايل شديد به « تفكر قاره‌اى »  ( Think In Continents )  نمىتوانند وقت خود را جهت يك بررسى صبورانه و بناى يك قضاوت مستقل در باب شخصيت ملّى صرف كنند ؛ يا سياحاتى عجول هستند كه پس از سفرى شتابان به خليج فارس يا درياى خزر ، حكايات و آرايى را كه از اروپائيانى كه در مسير خود ديده‌اند كسب كرده و همواره چاشنى سرگرم‌كننده‌اى براى خوانندگان خود بدان افزوده‌اند ، و اين داستان‌ها اغلب ناشى از تصوراتى پيش‌ساخته و مأخوذ از تجارب ايشان پيرامون ساير سرزمين‌هاى شرقى است كه همانقدر با ايران تفاوت دارند كه نروژ با پرتقال ؛ يا صاحب‌امتيازان  ( Concessionnaires )  مأيوسند ؛ يا رجال سياسى واخورده و خرده‌گير . از ديگر سوى ، آنان كه روابطى دوستانه با ايرانيان داشته و به زبان ايشان كاملا آشنا بوده‌اند ، همچون آقاى ناپير مالكولم  ( Napier Malcolm )  ، معمولا نكاتى دوست‌داشتنى و گاه تحسين‌برانگيز يافته‌اند . من شخصا به علاقه و مهر بسيار صادقانهء خود نسبت بدانان معترفم و برآنم كه بهترين ايرانى آن نيست كه تنها شادترين مصاحب ممكن باشد ، بلكه اوست كه مىتواند يكى از وفادارترين و پايدارترين دوستانى باشد كه آدمى قادر است با وى مواجه گردد .\r\nاز پيروان نهضتى كه در صفحات آتى بر آن بوده‌ام كه پيدايش ، تكوين ، روند تحولات و تاريخ آن را توصيف كنم ، تحت عنوان يكسان « مشروطه‌خواه » و « ملّتى » سخن گفته‌ام . « مشروطه » به معنى « مشروط » و متضاد حكومت « مطلقه » ، و « مشروطه‌خواه » به مفهوم آن كس كه به جاى حكومت خودكامهء كهن يا « استبداد » كه شاه را فعال ما يشاء سرنوشت ملت و صاحب‌اختيار بلامنازع جان و مال و\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nشرف آنان ساخته است ، خواستار حكومت « مشروطه » يا حكومت مبتنى بر قانون است . « ملّت » به معنى مردم و متضاد « دولت » است يا در واقع متضاد « دربار سلطنت » در رژيم كهن . « مشروطه‌خواه » متضاد « مستبد » ، يا طرفدار حكومت خودكامه ، است و شايد بتوان گفت كه بهترين برگردان اين واژگان ، كلمات  \" Parliamentarian \"  يا  \" Royalist \"  هستند . در اين واژه‌ها تناقضى طبيعى و به قدر كفايت آشنا موجود است . امّا قائل شدن به تناقض بين « ملّت » و « دولت » محتاج پاره‌اى توضيحات است . در شرايط ايده‌آل آشكار است كه نبايد هيچ نوع تناقضى بين ايندو واژه وجود داشته و منافع دولت و ملّت همسان ، يا حداقل در ارتباط تنگاتنگ ، باشد . و ايرانيان طبيعتا آنچنان به شاه خود مطيع و وفادارند - يا چنان كه خود مىگويند « شاه‌پرست » اند - ، كه شخصا برآنم كه اگر سلاطين اخير ايران حتى تا حدودى از خود ميهن‌پرستى ، عدالت يا دورانديشى نشان داده بودند ، درخواست يك حكومت مردمى اصولا ، يا به هرروى در زمان ما ، مطرح نمىگرديد . ايرانيان هرگز عليه شاه اسماعيل ، شاه عباس كبير يا كريم خان قيام ننموده‌اند . ايشان آنگاه درخواست مشاركت در حكومت كشور را آغازيدند كه متقاعد شدند سرزمينشان مورد تحقير بيگانه قرار گرفته ، منافع آن به ثمن بخس فروخته شده و مذهب و موجوديتشان به عنوان يك ملّت در معرض خطر نابودى واقع گشته است . بسيارى از روزنامه‌نگاران و ساير نويسندگان اروپايى انديشهء يك « مجلس  ( Partiament )  ايرانى » را به سخره گرفته و همچون بسيارى طوطىصفتان عبارت « اپراى مضحك »  ( Comic Opera )  را تقريبا در هريك از صفحات آثار خود تكرار كرده‌اند . بااين‌وجود ، به جرئت مىگويم كه به زعم من در مبارزهء مردم ايران نسبت به سياست‌هاى انگليسى خود ما ، با آن فقدان اصول راهنمايش ، كنفرانس‌ها ، ائتلاف‌ها و برخوردهاى ساختگىاش ، عزم راسخ و واقعيت بيشترى وجود داشت . در سراسر مبارزه ، ايرانيان آگاهانه براى موجوديت خود به عنوان يك « ملّت » جنگيده‌اند و بدين لحاظ حزب مشروطه يا مردمى را به درستى مىتوان « ملّىگرا »  ( Nationalist )  ناميد . مع‌هذا ، با توجه به تعصبات موجود در انگلستان ، خاصه در زمان حاضر ، اين واژه روىهم‌رفته واژه‌اى خوشايند نيست و بىترديد تأثير زيادى در خلق تعصب در بخش اعظم عقيدهء مردم انگليس عليه موارد اطلاق اين واژه داشته است . اكثر مردم تحت تأثير اسامى هستند تا عقايد ، و ترديد ندارم كه اكثر طرفداران اتحاديه‌ها و بسيارى از مقامات انگليسى - مصرى يا انگليسى - هندى تمامى تعصباتى را كه اين واژه در اذهان ايشان برمىانگيزد به ايرانيان به اصطلاح « ملّىگرا » نسبت داده‌اند . بااين‌وجود ، نكتهء اصلى كه مىخواهم بر آن تأكيد كنم اين است كه در ايران آن حزبى كه با واژگان گوناگون « ملّىگرا » ، « مشروطه‌خواه » و « مردمى »  ( Popular )  ناميده\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nمىشود ، اساسا حزبى ميهن‌پرست و خواستار پيشرفت ، آزادى ، تساهل و برتر از همه استقلال ملّى و « ايران براى ايرانى » است و وجود آن ، چنان كه در صفحات آتى كاملا مطرح خواهد شد ، معلول سياست كوته‌بينانه ، خودخواهانه و غير وطن پرستانه‌ايست كه ناصر الدين شاه ، تحت نفوذ زيانبار امين السلطان ، پيشه كرد و كماكان توسط نوه‌اش ، محمد على شاه ، دنبال گرديد .\r\nو اينك چند كلامى در باب اين كتاب . رها ساختن مسير لذت‌بخش ادبيات ايران ، براى مدتى ، جهت ورود به صحارى لم‌يزرع سياست بين‌المللى چيزى نبوده است كه من از سر ميل و بىتأسف بدان دست يازيده باشم . امّا ندايى آمرانه مرا واداشت تا آنچه را ، ولو اندك ، در توان دارم جهت برانگيختن قدرى همدردى در هموطنانم نسبت به مردمى كه ، به‌زعم من ، تاكنون كمتر از آنچه سزاوارند دريافت داشته‌اند ، به كار گيرم . تعصبات و اغراضى قدرتمند عليه آنان وجود داشته و از انگيزه‌ها و اهداف ايشان نيز دركى به ناصواب صورت گرفته است . اميدوارم اين كتاب بتواند تا حدى اين برداشت‌هاى نادرست را از ميان بردارد .\r\nمن كاملا آگاهم كه افراد ديگرى هستند كه ، اگر بخواهند ، مىتوانند كتابى مستندتر و به مراتب بهتر از اين در مورد انقلاب ايران به رشتهء تحرير درآورند ، امّا اكثر آنان مصداق اين مصرع سعدى هستند كه :\r\n آن را كه خبر شد ، خبرى باز نيامد ، \r\nيا اين بيت آشنا كه :\r\n ستاند زبان از رقيبان راز * كه تا راز سلطان نگويند باز \r\nبه سهولت معترفم كه از امتياز حضور عينى و مشاهده رخدادهايى كه در اينجا توصيف مىشوند ، بهره‌مند نبوده‌ام و اين نقص - عدم قابليت ( عدم صلاحيت ) به حساب مىآيد . امّا ، از ديگر سوى ، من شمار بسيارى از عاملان اصلى اين رويدادها را ديده و با آنان گفتگو كرده‌ام ، در عين حالى كه بسيارى از دوستان مكاتبه‌اى من در ايران ، چه ايرانى و چه اروپايى ، با علم به شدت تعلقم به آنچه مربوط به رفاه و سعادت ايران است ، با لطف فراوان اطلاعات وافرى را در اختيارم گذاردند كه كوشيدم از اين دانسته‌ها ، به انضمام آنچه در كتب آبى و سفيد و روزنامه‌هاى ايرانى و اروپايى درج گرديده ، روايتى منسجم و ، ان شاء اللّه ، شرحى منتقدانه ارائه نمايم . و از آن روى كه از سن هيجده سالگى تا اين‌زمان ، كه به سى سال بالغ مىشود ، روزى نگذشته كه به زبان فارسى سخن نگفته ، چيزى نخوانده و ننوشته باشم و پيوسته كوشيده‌ام هرچه بيشتر در روح زبان و افكار مردم ايران\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nرسوخ كنم ، ممكن است بيش از اكثر بيگانگانى كه به نسبت من زمانى درازتر را در ايران سپرده‌اند ، در باب افكار ، اميدها و آرمان‌هاى آنان وارد گرديده باشم . به‌علاوه ، مسلما انتشار همين كتاب موجب نشر يافته‌هايى مىگردد كه در غير اين صورت چه‌بسا مكتوم مانده و به نسيان سپرده مىشدند .\r\nدرست همان‌گونه كه انتشار اثر من به عنوان « برداشتى كوتاه و مجمل از وقايع اخير در ايران »  ( Short Account Of Recent Events In Persia )  مستقيما به انتشار كتاب عالى « تاريخ بيدارى ايرانيان » انجاميد كه غالبا مطالبى را به نقل از آن در كتاب حاضر آورده‌ام .\r\nروش برگردان اسماء و واژگان فارسى در اين كتاب ، اساسا همان روش متخذه در آثار قبلى من است ، امّا اينجا كوشيده‌ام اصولىتر - پاره‌اى ناقدان من خواهند گفت : « ملا نقطىتر »  ( More Pedantic )  - برخورد كنم . . .\r\nسرانجام مايلم از دوستان بىشمارى كه مرا در تأليف اين كتاب يارى داده‌اند سپاسگزارى نمايم ، و خاصه از ميرزا محمد قزوينى كه تمامى نمونه‌هاى مطبعى را خوانده و يادداشت‌هاى ارزشمندى بر آن افزود ؛ همچنين شيخ حسن تبريزى كه همين يارى را در مورد بخشى از كتاب معمول داشت ؛ و آقاى آلفرد راجرز  ( Alfred Rogers )  كه با لطف بسيار وظيفهء دشوار تهيهء فهرست اعلام  ( Liodex )  را عهده‌دار گرديد . همچنين سپاس من تقديم « انتشارات دانشگاه »  ( University Press )  كه سليقهء آرايش اين كتاب و تصاوير مندرج در آن بىنهايت وامدار آنان است . و نيز سپاس فراوان به محضر دوستان و مكاتبه‌كنندگان بسيارى كه در ايران بوده و مرا با ارسال اطلاعات و ارائه پيشنهادات و مطالب تصويرى دستگيرى كردند . احساسات گرم من نسبت به ايرانيان ، كه موجب شادمانى بسيارى از آنان مىگردد ؛ كمك فراوانى به شيوهء نگهدارى و حفظ اشتياق و احساسات خود من نموده و اميد وافر دارم كه اين كتاب همين اثر را در ديگران داشته باشد .\r\nادوارد . جى . براون\r\n3 سپتامبر 1910\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\nفصل اوّل سيد جمال الدين ، پيشواى اتحاد اسلام\r\nدر تابستان 1902 از من درخواست شد يك سخنرانى در باب اتحاد اسلام  ( Pan . Islamism )  براى اعضاى مؤسسه  University Extensionists  ، كه آن‌زمان از كمبريج بازديد مىكردند ، ايراد كنم .\r\nمن در آن سخنرانى ، شايد تا حدى از سر بىملاحظگى ، در وجود اتحاد اسلام ترديد كرده و ، بنابه گفتهء يك دوست مسلمان ، آن اتحاد را به عنوان « داعيهء پوچ خبرنگار مقيم تايمز در وين » تعريف كردم . من كماكان برآنم كه در اين اصطلاح مىتوان امعان نظر نمود ، از آن‌روى كه « اتحاد اسلام » در غرب چنين درك مىشود كه تلويحا بر نوعى كيفيت « تعصب‌گرايى »  ( Fanaticism )  اشارت دارد ، و مسلم اين اصطلاح به هيچ‌روى تعصب‌گراتر از « اتحاد قوم ژرمن »  ( Pab - Germanism )  يا « اتحاد قوم اسلاو »  ( Pan . Slavism )  يا « اتحاد ممالك قلمرو امپراتورى بريتانيا »  ( British Imperialism )  نيست و ، در واقع ، نخست به سبب جنبهء تدافعى آن و ديگر به علت آنكه مبتنى بر يك زمينهء منطقى از ايمان مشترك است ، به مراتب كمتر از اصطلاحاتى كه براساس نه‌چندان منطقى نژاد مشترك تكيه دارند ، تعصب‌گراست . امّا ، بىترديد ، رخدادهاى اخير كمك شايانى به ايجاد حس برادرى و اشتراك منافع بين ملل مسلمان كرده است . درست به همان‌سان كه فعاليت « اتحاديه‌هاى ( صنعتى ) كارگرى ( صنفى ) » به تشكيل « اتحاديه‌هاى كارفرمايان » انجاميد ، خطر چپاول معدود كشورهاى اسلامى باقيمانده - تركيه ، ايران و مراكش - توسط قدرت‌هاى اروپايى ، كه يا به صورت فردى يا با همكارى هم عمل مىكردند ، اين كشورها را نسبت به خطر مشتركى كه تهديدشان مىنمود بيدار و آگاه ساخت و اين امر به‌تدريج ، امّا به گونه‌اى اجتناب‌ناپذير ، ايشان را به سوى نوعى همبستگى سوق داد . در اين مفهوم ، ما مىتوانيم ، به انتخاب خود ، سخن از يك نهضت « اتحاد اسلام » برانيم .\r\nبيدارى جهان اسلام ، كه مظاهر كم‌وبيش تكان‌دهنده‌اش ، چه در زمينهء مذهب و چه سياست ، طى سى يا چهل سال اخير در تركيه ، ايران ، مصر ، مراكش ، قفقاز ، كريمه و هند بروز كرده است ، بىترديد با پيروزى ژاپن بر روسيه شتاب بسيار يافته و تشديد گرديد . زيرا اين واقعه نشان داد كه آسيايىها نيز در\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nصورت برخوردارى از ارتش و تجهيزات مشابه كاملا قادر به حفظ خود در ميدان نبرد ، حتى عليه سهمگين‌ترين دشمنان اروپايى ، هستند . امّا اين بيدارى به زمانى بس دور تر بازمىگردد . پيشينهء جنبش اصلاح‌طلبانهء ترك ، كه توسطشناسى افندى  ( Shinasi Efendi )  ، ضياء پاشا  ( Ziya Pasha )  و كمال بيگ  ( Kemal Bey )  ، نخستين « تركهاى جوان » - « ينى توركلر »  ( Yeni Turkler )  يا به‌عبارت صحيح‌تر « تركهاى جديد » - ، بنيان نهاده شد به بيش از پنجاه سال قبل بازمىگردد « 1 » . اين جنبش با اعطاى قانون اساسى ، در 23 دسامبر 1876 ، به اوج خود رسيد و طى ايام تاريك جنگ روسيه - تركيه رو به ضعف نهاد و در حكومت سركوبگر سلطان عبد الحميد چنان مىنمايد كه كاملا فرو نشست تا آنكه به ناگاه در 24 ژوئيه 1908 ، تقريبا يك ماه پس از انهدام مجلس ايران توسط شاه و مزدوران روسى ، به نحوى كاملا غيرمنتظره و باشكوه تمام تجديد حيات نمود . جنبش ملّى مصر ، كه حدود سال 1871 آغاز و طى قيام عربى پاشا و اشغال مصر توسط بريتانيا ، در 1882 ، هنوز كاملا از بين نرفته و طى چند سال اخير نشانه‌هاى گوناگونى از فعاليت بروز داده است . سابقهء « رستاخيز »  ( Risorgimento )  ايران كه با اعطاى قانون اساسى توسط مظفر الدين شاه فقيد ، در 5 اوت 1906 ، اوج گرفت ، و تنها مدتى با كودتاى 23 ژوئيه 1908 به وقفه دچار آمد ، فىالواقع ، آنچنان كه ظواهر امر مىنمايد ، به قيام موفقيت‌آميز عليه امتياز انحصار تنباكو ، در 1891 ، بازمىگردد . عقايدى كه اين طغيان غيرمنتظرهء نارضايى عمومى را موجب آمد ، حداقل پنج يا شش سال پيش از آن توسط مردى برجسته ، كه برآنم در اين فصل شرحى مختصر از وى به دست دهم ، بين مردم ايران ترويج گرديد .\r\nهنوز اين نكته كه آيا مردان بزرگ نهضت‌هاى بزرگ را به‌وجود مىآورند يا نهضت‌هاى بزرگ مردان بزرگ را ، مسأله‌اى قابل‌بحث است ، امّا حداقل مىتوان گفت كه ايندو تفكيك‌ناپذيرند ، و در اين نهضت كه ملل مسلمان را به سوى وحدت و آزادى سوق داد ، هيچكس بيش از سيد جمال الدين ، كه مردى بود با شخصيتى بس قدرتمند ، شجاعت بسيار ، كنشى خستگىناپذير ، دانش شگفت‌آور ، فصاحت خارق‌العاده در بيان و نگارش و ظاهرى تكان‌دهنده و درعين‌حال باعظمت ، نقشى برجسته نداشت . وى در آن واحد يك حكيم ، نويسنده ، خطيب و روزنامه‌نگار ، و برتر از همه يك سياستمدار بود كه هواخواهانش او را وطن‌پرستى بزرگ و مخالفانش آشوبگرى خطرناك تلقى\r\n\r\n\r\n","description":"","footnote":"\r\n( 1 ) . جهت بررسى كامل جنبه‌هاى ادبى جنبش « تركهاى جوان » ، رجوع كنيد به : جلد پنجم كتاب اى . جى . دبليو . گيب  ( E . J . W . Gibb )  تحت عنوان  ( History Of Ottoman Poetry , London : Luzac , 1907 )  ، خاصه فصل اوّل به عنوان  \" The Dawn Of A New Era \"  .\r\n","page_name":" 22 ","page_number":22},
  {"content":"\r\n\r\nمىكردند . در ادوار مختلف به بيشتر سرزمين‌هاى اسلامى و بسيارى از پايتخت‌هاى بزرگ اروپايى سفر كرد و با شمار كثيرى از افراد برجستهء زمان خود روابطى نزديك ، گاه دوستانه و اغلب خصمانه ، چه در شرق و چه غرب ، برقرار نمود .\r\nمواد لازم جهت تدوين شرح حال وى خوشبختانه فراوان ، امّا عمدتا به زبان عربى مىباشند « 1 » .\r\nترجمهء حال كوتاهى ، به صورت يك پيشگفتار بر برگردان عربى رسالهء « الرّد على الدّهريين »  ( Refutation Of The Materialists )  وى - اصل آن به فارسى در حدود 1880 در حيدرآباد دكن به رشتهء تحرير درآمده است - ، وجود دارد . اين برگردان در 6 - 1885 - 1303 ه . - در بيروت به چاپ رسيده است . يك ترجمهء حال ديگر ، كه مشتمل بر شرح زندگانى وى تا زمان مرگ ، در 1897 ، است ، در بخش دوم كتاب « مشاهير الشرق » جرجى زيدان ، چاپ قاهره در 1903 ، صفحات 66 - 54 ، مندرج است . اخيرا نشريهء مصرى « المنار » مطالب بسيارى ، كه تقريبا تمامى مراحل زندگانى فعال و پرماجراى وى را به تصوير مىكشد ، منتشر ساخته و كماكان نيز تداوم دارد . بزرگترين و برجسته‌ترين پيروان وى « شيخ محمد عبده » ، مفتى اعظم فقيد مصر ، بود كه گرچه بىترديد خود يكى از بزرگترين متفكران و اساتيد زمان ماست ، امّا بدان مفتخر بود كه سيد جمال الدين را سرور و آقاى خويش بنامد . آنان نخستين‌بار در 1871 با يكديگر برخورد كردند و از اين‌زمان به بعد مطالب بسيار و قابل‌اعتمادى در باب زندگانى سيد در اختيار داريم . امّا راجع به سنوات نخستين زندگى و ماجراهاى وى تنها يك شرح حال در دست است كه نه تنها تا حدى سست و كم‌مايه است ، اين دشوارى را هم مىآفريند كه افغانستان را محل تولد و عرصهء دستاوردهاى جوانى او مىداند ، حال آنكه تمامى ايرانيان و بسيارى از خبرگان مسائل ايران ، نظير ژنرال هوتم شيندلر  ( Houtum Cshindle )  برآنند كه وى در واقع نه در اسعد آباد  ( Asad - abad )  حوالى كابل ، كه در اسدآباد  ( Asad - abad )  همدان در ايران متولد شده است . در اين‌صورت ، وى به سختى مىتوانسته است تماسى تنگاتنگ با رخدادهاى سياسى افغان طى سنوات 68 - 1858 ، چنان كه مدعى است ، داشته باشد .\r\nاستدلال شده است كه وى به رغم آنكه فى الواقع ايرانى بود داعيهء افغانيت داشت ، و اين تا حدى بدين\r\n\r\n\r\n","description":"","footnote":"\r\n( 1 ) . هنگام تحرير اين فصل ، بخش « مقدمهء » كتاب بسيار تحسين‌برانگيز « تاريخ بيدارى ايرانيان » ، اثر ناظم الاسلام كرمانى ، را كه با اسناد تاريخى مهم و بىشمارى غنى گرديده ، از ايران دريافت داشتم . مقدمهء اين اثر ، كه حال يكصد و سيزده صفحهء آن را در اختيار دارم ، حاوى شرحى طولانى پيرامون زندگى سيد جمال الدين است . در زيرنويس‌ها تحت عنوان « بيدارى » به اين كتاب اشاره خواهم داشت و طى يادداشتى در پايان كتاب به نحوى كامل‌تر از آن نقل قول خواهم كرد .\r\n","page_name":" 23 ","page_number":23},
  {"content":"\r\n\r\nلحاظ بود كه بتواند [ در محيط سنّىنشين افغان 
  ] به سهولت بيشتر به‌عنوان يك سنّى راست‌دين  ( Orthodox )  سفر كند ، و تا حدى هم از آن‌روى كه بتواند خود را از « حمايت » مورد ترديدى كه شاه ايران به اتباع خويش اعطاء مىكرد ، به دور ماند « 1 » .\r\nبنابه آنچه كه خود گفته است ، سيد محمد جمال الدين در روستاى اسعد آباد در نزديكى كز  ( Kanar )  ، يكى از توابع كابل ، در 1254 ه . - 9 - 1838 م . - متولد شد . پدرش سيد صفدر بود كه خود را از اعقاب حديث‌شناس بزرگ سيد على ترمذى و در نهايت از اعقاب حسين بن على [ ع 
  ] نوهء پيامبر مىدانست . آنگاه كه هنوز كودك بود ، پدرش به كابل « 2 » - پايتخت افغانستان - مهاجرت كرد . از همان زمان كودكى هوش سرشار و قدرت ادراك زيادى از خود نشان داد و چون هشت‌ساله شد ، پدرش شخصا تعليم و تربيت او را عهده‌دار گرديد « 3 » . مطالعاتش در ده سال آتى تمامى رشته‌هاى علوم اسلامى - چون صرف و نحو عربى ، فقه اللغة و بديع در كلّ متفرعاتش ، تاريخ تمامى رشته‌هاى الهيات اسلامى ، تصوف ، منطق ، حكمت نظرى و عملى ، فيزيك ، متافيزيك ، رياضيات ، نجوم ، طب ، علم الابدان و غيره - را مشتمل بود .\r\nدر هيجده سالگى ديدارى از هند كرده ، يكسال و چندماه در آن سامان اقامت گزيد و طى اين مدت پاره‌اى علوم اروپايى و روش‌هاى آنها را فراگرفت . از هند عزم سفر مكّه كرده ، اين سفر را به فراغت خاطر رهسپار گشت و در 1273 ه . - 1857 م . - به اين شهر مقدس رسيد . پس از آن به موطنش بازگشته به خدمت دولت محمد خان درآمد و او را در نبرد هرات ، كه در اشغال برادرزاده و دامادش سلطان احمد شاه بود ، همراهى نمود .\r\nدر 1280 ه . - 1864 م . - دوست محمد خان درگذشت و شير على جانشين وى گرديد . امير\r\n\r\n\r\n","description":"","footnote":"\r\n( 1 ) . اين نكته در كتاب « بيدارى ايرانيان » - صص 96 ، 97 و غير آن - مورد بحث قرار گرفته است . ناظم الاسلام به قصد آنكه نشان دهد سيد جمال الدين واقعا يك ايرانى بوده و صرفا به همان انگيزه كه ذكر كردم - تلقى تابعيت ايران به عنوان تضمينى ضعيف براى امنيت خود - عنوان افغانى را برگزيده است ، ترجمهء فارسى ترجمهء احوالى را ، كه در منابع عربى ياد شده مندرج است ، در كتاب خود ارائه مىدهد .\r\n( 2 ) . در يكى از سرگذشت‌ها مذكور است كه دوست محمد خان ، پدربزرگ امير عبد الرحمان خان ، اموال سيد صفدر را ضبط و مصادره و نامبرده را به كابل تبعيد كرد تا بتواند وى را تحت نظارت بيشتر خود داشته باشد .\r\n( 3 ) . طبق مندرجات « بيدارى ايرانيان » ، اسدآباد ، زادگاه سيد جمال الدين ، در هفت فرسنگى همدان و پنج فرسنگى كنگاور واقع و داراى قريب 800 خانوار و 4000 سكنه مىباشد . بسيارى از خويشان جمال الدين كماكان در آنجا زندگى مىكنند . پدرش سيد صفدر فردى فقير و بيسواد بود .\r\nسيد جمال الدين از پنج تا ده سالگى در مدرسهء محلى تحصيل كرد و در هشت سالگى قادر به خواندن و نوشتن بوده ، تركى نيز مىدانست . در ده سالگى از خانهء پدر گريخته و به ترتيب به شهرهاى همدان ، اصفهان ، مشهد و بعد به افغانستان رفت و در آن ديار تا حدى زبان انگليسى را فرا گرفت . بااين‌وجود ، از اعتراف به ملّيت ايرانى خود ابا داشت و از هرنوع اشاره‌اى به ارتباطش با اسدآباد همدان برمىآشفت .\r\n","page_name":" 24 ","page_number":24},
  {"content":"\r\n\r\nجديد به توصيهء وزيرش ، محمد رفيق خان ، مهياى دستگيرى و حبس سه برادر خود - محمد اعظم ، محمد اسلم و محمد امين - شد . اين برادران گريخته هريك به ايالت مقر حكومت خود رفتند . در پى اين رخداد ، جنگ داخلى آغاز گرديد و در نهايت محمد اعظم خان و برادرزاده‌اش عبد الرحمان - امير اسبق - پايتخت را اشغال و محمد افضل ، پدر عبد الرحمان ، از زندان غزنه رهانيده و او را به امارت برداشتند . مع‌هذا ، محمد افضل يكسال بعد درگذشت و محمد اعظم جانشين وى گرديده سيد جمال را به نخست‌وزيرى  ( Prime Minister )  خود برگزيد . تحت رهبرى سياست‌هاى مدبرانهء سيد ، وى مىتوانست تمامى كشور را به انقياد خود درآورد ، امّا حسادت به خويشان و عدم علاقه‌اش به استفاده از آنان در حكومت ، به استثناى جوانترين و بىتجربه‌ترين فرزندانش ، او را از اين مهم بازداشت .\r\nدر اين بين امير شير على ، رقيب وى ، به اشغال قندهار ادامه داد كه در آنجا مورد حملهء يكى از برادرزادگانش ، از پسران محمد اعظم ، قرار گرفت . اين پسر بر آن بود كه با اقدامى دليرانه لطف خاص پدر را به خود معطوف دارد . امّا ، در عوض ، بىاحتياطى كرده به همراه دويست از همراهانش از ساير سپاهيان به دور افتاد و توسط يعقوب خان ، يكى از سران سپاه شير على ، اسير گرديد . اين امر شير على را تشجيع كرد كه جنگ را به‌شدت از سر گرفته و تحت حمايت انگليس ، كه آزادانه وى را به لحاظ مالى تأمين مىنمود ، سرانجام بر برادرش محمد اعظم و برادرزاده‌اش عبد الرحمان فائق آمد .\r\nمحمد اعظم به نيشابور ، در ايران ، گريخت و چند ماه بعد در آن سامان درگذشت . عبد الرحمان نيز به بخارا رفت .\r\nبه هرروى ، سيد جمال الدين در كابل باقى ماند و به يمن سيادت و نفوذ شخصى بين مردم ، از انتقام شير على در امان بود . امّا ، پس از چندى صلاح در ترك آنديار ديده به قصد سفر مجدد به مكه تقاضاى رخصت نمود . شير على اين رخصت را به شرط تخدير وى در گذر از ايران اعطاء كرد . چراكه از آن بيم داشت كه سيد به مولاى سابقش ، محمد اعظم ، بپيوندد . بدين قرار ، وى در 1285 ه . - 1869 م .\r\n- از طريق هند عازم مكه گرديد و در آنجا مورد استقبال حكومت هند قرار گرفت . ولى ، از ملاقات وى با رهبران مسلمانان ، جز تحت نظارت حكومت ، ممانعت كرده و يك ماه بعد او را با يك كشتى به سوئز فرستادند . سيد از آنجا براى نخستين‌بار به قاهره رفته چهار روز در آن شهر رحل اقامت افكند و در اين مدت به كرات به جامع بزرگ الازهر رفته با بسيارى از اساتيد و طلاب گفتگو كرده و براى معدودى از آنان در اتاق استيجارى خود به ايراد خطابه پرداخت .\r\nسيد به عوض مكه عزم سفر قسطنطنيه كرده و با استقبال على پاشا ، وزير اعظم ، و ساير افراد برجسته\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nدر پايتخت عثمانى مواجه گشت . شش ماه پس از ورودش به اين شهر به عضويت « انجمن دانش » ، يا « آكادمى تركيه » انتخاب ، و در رمضان 1287 ه . - نوامبر - سپتامبر 1870 م . - از سوى حسن افندى ، رئيس « دار الفنون » - دانشگاه - جهت سخنرانى براى دانشجويان از وى دعوت شد . سيد نخست به بهانهء عدم آشنايى كافى با زبان تركى از پذيرش دعوت عذر خواست ، امّا سرانجام به اين امر رضا داد . متن سخنرانى خود را به زبان تركى نوشته آن را به صفوت پاشا ، وزير آموزش عمومى ، و شيروانىزاده ، وزير پليس ، و منيف پاشا تسليم كرد كه مورد تصويب و تأييد همگى آنان قرار گرفت .\r\nبدبختانه ، شيخ الاسلام حسن افندى به سيد رشك ورزيده در پى از بين بردن نفوذ وى بود و بدين‌لحاظ در طول سخنرانى سيد در برابر نخبگان و بزرگان ، كه تعداد كثيرى از دولتمردان و روزنامه‌نگاران تركيه را شامل بود ، به دقت مترصد بود نكته‌اى يافته و بر آن اساس ارتدوكس بودن سخنران را مورد اعتراض قرار دهد . سيد در اين سخنرانى اركان سياست را با كالبد زنده مقايسه كرده و اعضاى كالبد را به مشاغل و مناصب گوناگون - فى المثل شاه را به مغز ، آهنگران را به بازو ، كشاورزان را به كبد و ملاحان را به پا - تشبيه نمود . سپس گفت : « بدين ترتيب كالبد جامعهء بشرى ساخته مىشود .\r\nليكن ، يك كالبد نمىتواند بدون روح زندگى كند و روح اين كالبد يا نبوت است يا تعاليم فلسفى ؛ گرچه ايندو از هم متمايزند ، چراكه نبوت موهبتى الهى و غيرقابل‌اكتساب است كه خداوند به لطف خويش به پاره‌اى بندگان ارزانى مىدارد ، حال آنكه تعاليم فلسفى به مدد تفكر و مطالعه به دست مىآيد . ايندو را همچنين مىتوان از يك نقطه‌نظر ديگر نيز متمايز دانست كه پيامبر معصوم است و برى از خطا ، و فيلسوف در مظان اشتباه محتمل . . . »\r\nشيخ الاسلام حسن فهمى افندى اين سخنان را مستمسك قرار داده سيد را متهم ساخت كه مقام نبوت را به مثابه يك « هنر » يا « پيشه » و پيامبر را يك « هنرمند » يا « پيشه‌ور » توصيف مىكند . اين مسئله به منابر و مطبوعات كشيده شد و از هر دو سوى با شور و حرارت مورد بحث قرار گرفت . سيد در دفاع از خود و ممانعت از اوجگيرى اغتشاش مصر بود تا سرآخر حكومت ترك ، محض حفظ صلح و آرامش ، به وى فرمان داد كه براى مدتى قسطنطنيه را ترك گويد . سيد مجددا به مصر رجعت ، و در 22 مارس 1871 به آن سرزمين وارد شد .\r\nسيد نخست قصد داشت تنها مدتى كوتاه در مصر اقامت كند . امّا ، با رياض پاشا برخورد كرده و نامبرده ، كه سخت تحت تأثير توانايىهاى سيد قرار گرفته بود ، شهريه‌اى دولتى ، معادل يك هزار پياستر ، « نه جهت خدمتى خاص كه محض اداى احترام به مسافرى نام‌آور » ، در حق وى برقرار نمود .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nطلاب و ديگر كسانى كه از شهرتش آگاه گشته بودند ، گرد وى جمع شده او را واداشتند كه در منزلش به ايراد سخنرانى براى ايشان بپردازد . سيد براى اين مستمعين پرشور پيرامون برخى از پيشرفته‌ترين كتب درسى در زمينهء رشته‌هاى مختلف الهيات اسلامى ، فلسفه ، فقه ، نجوم و تصوف سخن گفت .\r\nشهرت و نفوذش در مصر همچنان رو به افزايش بود . سيد توجه خود را به تعليم هنر بيان اديبانه به تلاميذ خود معطوف داشته ، ايشان را به نگارش مقالاتى در باب موضوعات مختلف ادبى ، فلسفى ، مذهبى و سياسى ترغيب مىكرد . تا آن‌زمان تنها معدود نويسندگانى توانا در مصر وجود داشتند كه برجسته‌ترين ايشان عبد اللّه پاشا فكرى ، خيرى پاشا ، محمد پاشا ، مصطفى پاشا وهبى و شمارى ديگر بودند . امّا ، اكنون به يمن مساعى سيد تعداد نويسندگان تواناى جوان رو به فزونى نهاد .\r\nبه‌هرحال ، در اينجا نيز وجودش دشمنى و حسد برخى محافل را برانگيخت . روحانيون قشرى مساعى وى در احياء مطالعهء فلسفه را مردود دانستند . در همين حين ، آقاى ويويان  ( Vivian )  - « لرد » بعدى - ، سركنسول بريتانيا ، كه به فعاليت‌هاى وى ظنين بود توانست توفيق پاشا ، خديو جديد ، را به صدور دستور اخراج سيد و همراه وفادارش ابو تراب « 1 » از مصر وادارد . اين واقعه در سپتامبر 1879 رخ داد و سيد دگرباره روانه هند شده در حيدرآباد دكن سكنا گزيد و در آنجا ، چنان كه گذشت ، رسالهء « الرّد على الدّهريين » را تأليف نمود كه در 1298 ه . ق - 1881 م . - به زبان فارسى به چاپ سنگى رسيد .\r\nدر 1882 ، جنبش « جوانان مصر » كه سيد با آن ابراز همبستگى كرده و هدف اوّليه‌اش تحديد قدرت خودكامه و نامعقول خديوها و جلوگيرى از دخالت و تسلط بيگانگان بود ، به قيام عربى پاشا ، بمباردمان اسكندريه ، نبرد تل الكبير و اشغال مصر توسط انگليس‌ها انجاميد . قبل از آغاز اين منازعه ، سيد جمال الدين توسط حكومت هند از حيدرآباد به كلكته فراخوانده شد و تا پايان درگيرى و شكست ملّيون مصر در آنجا بازداشت گرديد و پس از آن رخصت يافت كه هند را ترك گويد . وى نخست به لندن رفته ، پس از چند روز توقف عازم پاريس گرديد و سه سال در آن شهر اقامت گزيد .\r\nطى اقامت در پاريس به دوست و مريدش شيخ محمد عبده « 2 » ، مفتى اسبق مصر كه به سبب شركت\r\n\r\n\r\n","description":"","footnote":"\r\n( 1 ) . طبق مفاد « بيدارى ايرانيان » - ص 98 - ، ابو تراب نخست در خدمت مجتهد بزرگ آقا سيد محمد طباطبايى بود . امّا ، به سبب ارادت به سيد جمال الدين به وى پيوسته ، او را در سفرهايش همراهى نمود .\r\n( 2 ) . يك ترجمه حال عالى و بسيار كامل در باب زندگى شيخ محمد عبده ، توسط دوست و مريدش سيد محمد رشيد رضا سردبير ماهنامهء عربى زبان « المنار » ، در 1324 ه . ق - 1906 م . - در قاهره به چاپ رسيد . من تنها مجلدات دوم و سوم اين اثر را در اختيار دارم كه جلد دوم شامل 560 و جلد سوم 428 صفحه است .\r\n","page_name":" 27 ","page_number":27},
  {"content":"\r\n\r\nدر مبارزات ملّيون در 1882 از كشورش اخراج شده بود ، پيوست . ايندو شروع به انتشار يك هفته‌نامهء عربىزبان تحت عنوان « العروة الوثقى » نمودند كه عمدتا سياسى و سخت ضدانگليسى بود .\r\nمن از اين نشريه ، كه عنوان فرانسوى  \" Le Lien Indissoluble \"  را نيز داشت ، تنها يك نسخه - شمارهء 17 - مورخ 25 سپتامبر 1884 را در اختيار دارم و لهذا مىتوان چنين استنباط كرد كه آغاز انتشار اين جريده در حدود ماه مه آن سال بوده است . شمارهء بعدى - شمارهء 18 - آخرين شمارهء اين نشريه بود ، زيرا حكومت انگليس كه از شدت حملات و نيز نفوذ فزايندهء آن هراسيده بود ، ورودش به هند را متوقف ساخته و يحتمل از تمهيدات ديگرى نيز جهت پايان دادن به حيات اين جريده استفاده كرد .\r\nسيد جمال الدين ، كه طى اقامت در پاريس قدرى فرانسه آموخته بود ، نظريات خود را در مطبوعات اروپايى طرح كرده و همچنين با « رنان »  ( Renan )  به مباحثه‌اى فلسفى پيرامون « اسلام و علم » پرداخت .\r\nمقالات سياسى وى در باب انگلستان ، روسيه ، تركيه و مصر در مطبوعات انگليس درج گشته و سياستمداران برجستهء وقت انگليس او را به عنوان شخصيتى برجسته و در عين حال هراس‌انگيز تلقى مىكردند . به رغم اين نكته ، وى طى اين دوران - در 1885 - به لندن آمد و لرد راندولف چرچيل  ( Lord Randolph Churchill )  ، سر دروموند ولف  ( Sir Drummond Wolff )  ، و به نظر من لرد ساليسبورى  ( Salisbury )  ، كه خواستار اطلاع از نظرياتش در مورد « مهدى » برخاسته در سودان و خاصه امكان سازش با وى بودند ، با او مذاكره كردند . پس از تلاشى « عروة الوثقى » ، سيد جمال الدين پاريس را به قصد مسكو و سن‌پطرزبورغ ترك كرد و در آنديار به نحوى شايان مورد پذيرش قرار گرفت و چهار سال در آنجا اقامت گزيد « 1 » . طى اين دوران وى توانست با واداشتن تزار به صدور مجوز چاپ قرآن و ساير كتب مذهبى ، خدمت بسزايى به اتباع مسلمان روسيه كند .\r\nطى اقامت سيد در پايتخت روسيه ، ناصر الدين شاه در بازديدى از آن كشور به ملاقات سيد ابراز تمايل نمود . سيد اين تمايل را ناديده گرفت . امّا ، كوتاه زمانى پس از آن ملاقاتى بين ايندو در مونيخ صورت پذيرفت . شاه اصرار داشت سيد را همراه خود به ايران بازگرداند و منصب صدارت عظما را به وى پيشنهاد كرد . سيد نخست اين دعوت را ، به دستاويز تمايل به ديدار نمايشگاه پاريس رد كرد . امّا ،\r\n\r\n\r\n","description":"","footnote":"\r\n( 1 ) . به نظر مىرسد كه وى لااقل دوبار به روسيه سفر كرده است : يك بار در 1885 ، در پى شكست در دستيابى به تفاهمى رضايتبخش با حكومت انگليس ، و ديگربار در 1889 ، پس از ملاقات با ناصر الدين شاه در مونيخ كه امين السلطان او را به مأموريتى محرمانه در وزارت خارجهء روسيه گسيل داشت . طبق شرح حال مندرج در « مشاهير الشرق » - ص 62 - ، نخستين سفر سيد به ايران در پاسخ دعوت تلگرافى ناصر الدين شاه ، در اوايل سال 1886 ، بود كه به وزارت جنگ منصوب گشته ، به ديدار ظل السلطان در اصفهان رفت و سرانجام با حصول اجازه ، به عنوان تغيير آب و هوا به روسيه بازگشت . سفر دوم او به ايران در 1889 بود كه به دومين تبعيد وى در 1890 انجاميد .\r\n","page_name":" 28 ","page_number":28},
  {"content":"\r\n\r\nسرانجام اصرار شاه مؤثر افتاد و سيد ، به رغم هشدار دوستش شيخ عبد القادر المغربى اين دعوت را پذيرفت و در پاسخ شيخ كه مىپرسيد « چگونه شاه تو را كه به تلاش در تقويت تسنن شهره‌اى ، به اشغال چنين منصبى مىخواند » ، گفت « اين صرفا ناشى از خيال و حماقت اوست . » امّا ، باوجوداين سيد در معيت شاه به ايران رفته ، مدتى در آنجا اقامت گزيد . پس از مدتى ، با مشاهدهء تغييراتى ناخوشايند در رفتار شاه ، سيد تقاضاى رخصت بازگشت به اروپا را داشت كه با حالتى غير دوستانه رد شد . در اين‌زمان وى در مقبرهء شاه عبد العظيم « بست » نشسته و مدت هفت ماه در آنجا ماند . اينك خصومت وى با شاه آشكار گشته بود : او را در خطابه‌ها و نوشتارهاى خود نكوهش كرده از خلع وى جانبدارى مىكرد و مريدانى گرد آورده بود كه دوازده تن از آنان از شمار نخبگان بودند . از اين نخبگان يكى شيخ على قزوينى ، از قضات بزرگ عدليه در زمان نخستين مجلس ملّى ايران و در زمرهء اسيران باغشاه بود كه مغضوب شده سابق [ ، محمد على شاه ، 
  ] بودند ؛ ديگرى ميرزا آقا خان [ بردسيرى 
  ] بود كه بعدها به معاونت سردبيرى جريدهء فارسى « اختر » در قسطنطنيه رسيد و سرانجام ، در 17 ژوئيه 1896 ، به همراه شيخ احمد كرمانى مخفيانه در تبريز به قتل رسيد ؛ همچنين ميرزا رضا كرمانى كه در اوّل مه 1896 ناصر الدين شاه را به ضرب گلوله به قتل رساند و در 12 اوت همان سال در تهران به دار آويخته شد ؛ و ميرزا محمد على خان تهرانى كه اثرى ضد مذهب به نام « رد مذاهب » تأليف نمود .\r\nسرانجام شاه تصميم به اخراج وى از كشور گرفته و با اقدامى به غايت خشونت‌آميز نسبت به مكان مقدسى كه سيد در آن « بست » نشسته بود ، عده‌اى پانصد نفرى سوار به دستگيرى او اعزام داشت ، در حالى كه اين‌زمان سيد اسير بستر بيمارى گشته بود . سيد را از « بست » خارج ، و تا مرز تركيه تحت الحفظ بردند . اين اقدام موجب خشم دوستداران سيد و نيز - چنان كه در فصلى از فصول آتى خواهد آمد - سبب عمدهء ترور ناصر الدين شاه در 1896 گرديد .\r\nمن از تاريخ اخراج سيد جمال الدين از ايران آگاه نيستم ، امّا اين واقعه بايد در حدود اواخر 1890 يا اوايل 1891 صورت پذيرفته باشد . در پائيز 1891 سيد در لندن بود و من به دعوت پرنس ملكم خان فقيد ، كه تا پيش از مجادلهء سياسى با شاه در 1881 وزيرمختار ايران بود ، در خانه‌اى در هلند پارك  ( Holland Park )  با وى ملاقات كردم . برداشت و احساس شخصى من در مورد سيد در فصل مربوط به ماجراى « امتياز تنباكو » خواهد آمد . سيد طى اقامت در لندن در بسيارى از مجالس سخنرانى كرده و مقالاتى چند در باب « حكومت وحشت » در ايران به رشتهء تحرير درآورد و در آنها شخصيت و حتى سلامت عقل شاه را با خشونت بسيار مورد پرسش قرار داد .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nدر 1892 سيد مجددا به قسطنطنيه رفت و پنج سال از عمر بازماندهء خويش را در آن سامان سپرى نمود . سلطان عبد الحميد ، كه سيد تا يكسال پيش از مرگش نظرى بسيار مساعد به وى داشت ، از او خواست كه حملاتش عليه شاه ايران را متوقف سازد . سلطان اظهار داشت كه سفير ايران سه‌بار در اين باب با وى مذاكره كرده و گرچه او در دوبار نخستين خود را از دخالت در اين امر معذور داشته است ، امّا سرانجام قول داده از نفوذ خود در اين مورد استفاده كند . سيد اين اظهارات را چنين پاسخ گفت : « در اطاعت فرمان خليفهء زمان ، من شاه ايران را مىبخشم ، شاه ايران را مىبخشم . » سپس سلطان افزود : « به راستى شاه ايران از تو سخت بيمناك است . » همان‌سان كه رخدادهاى بعدى نشان دادند ، اين بيم چندان هم بىاساس نبود .\r\nپس از ترور ناصر الدين شاه توسط ميرزا محمد رضا كرمانى ، در اوّل مه 1896 ، نخست - به ناحق - ميرزا رضا به بابيگرى و چند صباحى بعد به وابستگى به سيد جمال الدين و ساير مريدانش ميرزا آقا خان ، شيخ احمد كرمانى و حاجى ميرزا حسن خان خبير الملك متهم گرديد و دولت ايران از حكومت ترك تقاضاى استرداد اين چهار تن را نمود . جز سيد جمال الدين ، آن سه تن ديگر سرانجام به مقامات ايران تحويل و ، چنان كه در فصل آتى به تفصيل در باب ترور ناصر الدين شاه خواهد آمد ، مخفيانه در تبريز به قتل رسيدند . امّا سلطان عبد الحميد از تسليم سيد سر باز زد . اين‌زمان مسئلهء مليت وى مطرح گرديد . چراكه در صورت افغان بودن مىتوانست خواستار حمايت ، يا لااقل محاكمه‌اى منصفانه ، از سوى سفارت انگليس گردد . زيرا افغانستان هيچ نماينده‌اى در خارج نداشته و انگلستان حافظ منافع اتباع آن كشور در ممالك بيگانه بود . با اين‌وجود ، چنان مىنمايد كه سيد ، خواه به سبب عدم صحت افغانيت خود ، يا از آن‌روى كه نمىخواست در حفظ امنيت خود مديون قدرتى باشد كه همواره نسبت به آن ابراز تنفر كرده بود ، خود را كاملا در اختيار سلطان عبد الحميد قرار داد و ، چنان كه گذشت ، سلطان از تسليم وى امتناع ورزيد .\r\nدر اواخر 1896 سيد به سرطان فك دچار شد و چند صباحى بعد سرطان به گردن وى سرايت كرده در 9 مارس 1897 او را از پاى درآورد . جسد سيد باشكوه و جلال بسيار در « گورستان شيوخ »  ( Sheykhler Mezarlighi )  در نزديكى « نشان تاش »  ( Nishan Tash )  دفن گرديد . به‌رغم غالب ترك‌ها ، اكثر ايرانيان برآنند كه مرگ سيد طبيعى نبوده و توسط يكى از درباريان سلطان به نام « ابو الهدى » ماده‌اى سمى به لب‌هاى وى تزريق گرديد كه وضعيتى « آسيب‌شناختى »  ( Pathological )  شبيه سرطان را به وجود آورد ؛ العلم عند اللّه .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nاين مخلصى بود از سرگذشت فردى برجسته كه شايد بتوان گفت طى لااقل بيست سال بيش از هر كس ديگر در عصر خود ، بر روند رخدادهاى اسلام در مشرق‌زمين تأثير گذارد . تدوين كامل تاريخ حيات وى مستلزم نگارش تاريخى از كل مسئلهء شرق در عصر حاضر ، از جمله مسائل افغانستان و هند ، و تا حدى بسيار گسترده‌تر ايران ، تركيه و مصر است كه نفوذ وى در سه كشور اخير ، به طرق مختلف ، كماكان به مثابه نيرويى زنده فعال است . تنها ثبت سوانح حيات سيد نمىتواند به اندازهء كافى گوياى شخصيت وى باشد . با تلاشى كه جهت توصيف بيطرفانهء زندگى سياسى وى ، عدم اختفاء و كم‌ارج ندانستن هيچ‌يك از يافته‌ها و دانسته‌هاى خود معمول داشتم ، آگاهم كه غالب هموطنانم كه فصل حاضر را تا به اينجا خوانده‌اند ، بىترديد او را به‌مثابه آشوبگرى بىاخلاق و خاصه خطرناك ، كه مهيا بود جهت نيل به اهدافش به هركارى دستيازد ، تلقى خواهند كرد . پيش از بحث كاملتر پيرامون عقايد سياسى وى ، و تفكرى عميق و پراحساس كه همواره مبناى اين عقايد بود ، جهت وضوح بيشتر سيماى او بايد به اختصار شرحى را پيرامون خصائلش بازگويم كه در « نتيجه‌گيرى » از ترجمهء حالش در « مشاهير الشرق » درج گرديده است .\r\nاز نظر ظاهر وى داراى پوستى تيره ، بعينه عربى از حجاز ، كالبدى تنومند و كوتاه و ستبر ، و چشمانى سياه و درخشان بود و به رغم نزديك‌بين بودن ، و اين نكته كه تا آنگاه كه نمىخواست عينك بزند بالاجبار جهت خواندن كتاب را به چشمان خود نزديك مىنمود ، نگاهى نافذ داشت . موهايش را بلند كرده ، ريش نمىتراشيد و عادتا به سبك رايج بين علماى قسطنطنيه لباس مىپوشيد . غذا كم مىخورد ، معمولا روزى يك بار ، امّا به شيوه‌اى واقعا ايرانى همواره چاى مىنوشيد . همچنين يك سيگارى قهار بود و چندان به كيفيت توتون سيگارش اهميت مىداد كه هميشه شخصا آن را مىخريد و بر خلاف اكثر آسيايىها سيگار برگ را به ساير سيگارت‌ها ترجيح مىداد . طى آخرين دورهء اقامتش در قسطنطنيه ، شهريه‌اى معادل 75 ليرهء ترك از سلطان دريافت مىداشت و همچنين خانه‌اى در « نشان پاشا » همراه اسباب و لوازم ، و كالسكه و اسب‌هايى از اصطبل سلطنتى براى وى مهيا شده بود . معمولا در تمام روز در خانه مىماند و فقط حوالى غروب با كالسكه به « آب‌هاى شيرين اروپا » - « كياغيد خانه »  ( Kyaghid - Khane )  - يا برخى ديگر از تفرجگاه‌هاى پايتخت تركيه مىرفت . بسيار كم مىخوابيد ، تا ديروقت بيدار بود و صبح زود برمىخاست . اشخاصى را كه به ديدارش مىآمدند ، چه فرودست‌ترين و چه برترين ايشان را ، با لطف و مهربانى مىپذيرفت . امّا از ديدار افراد به‌ويژه عالىمقام احتراز داشت . كلامش روشن و فصيح بود و همواره به زبانى خاص مقصود را بيان كرده ، از\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nاستعمال اصطلاحات معمول محاوره و عاميانه پرهيز مىنمود . امّا ، با دقت بسيار واژگان خود را به فراخور توان شنوندگان برمىگزيد . به عنوان سخنورى مردمى ، به سختى مىتوان در شرق رقيبى براى وى يافت . در سخن گفتن جدى و پرشور بود و از كلام هزل‌آميز يا نابخرد و بىمعنى دورى مىجست .\r\nدر زندگى خويش پارسا بوده به امور دنيوى وقعى نمىنهاد . در برابر خطر سرسخت و نترس ، صريح و ملايم ، امّا تندخو ، با همه مهربان ، امّا در برابر بزرگان صاحب استقلال رأى بود . آورده‌اند كه به گاه اخراج از مصر ، با جيبى تهى به سوئز رسيد . كنسول ايران ، همراه چند تن از تجار ايرانى ، پيشنهاد كردند مقدارى پول ، به عنوان قرض يا هديه ، به او بدهند . امّا ، سيد نپذيرفت و گفت ، « پولتان را براى خود نگهداريد ، كه بيش از من نيازمند آن هستيد . شير هرجا برود چيزى براى خوردن خواهد يافت . » قدرت فكرى ، سرعت تشخيص و بصيرتش به يكسان برجسته و چشمگير بودند ؛ چندانكه به نظر مىآمد قادر است افكار ديگران را پيش از آنكه لب باز كنند ، بخواند . جاذبه‌اى فوق‌العاده داشت و آن توان كه شنوندگانش را با خود به هرآنجا كه بخواهد ، بكشاند . از دانشى گسترده ، به‌ويژه در فلسفهء باستان ، فلسفهء تاريخ ، تاريخ و تمدن اسلام و تمامى علوم اسلامى برخوردار بود . استعداد فراگيرى زبان داشته ، توانست سه ماهه ، بدون استاد ، زبان فرانسه در حد خواندن و ترجمه بياموزد . زبان‌هاى عربى ، تركى ، فارسى و افغانى را به خوبى مىدانست و با السنهء انگليسى و روسى نيز مختصر آشنايى داشت « 1 » .\r\nسيد خواننده‌اى حريص ، خاصه در زمينهء كتب عربى و فارسى بود . ظاهرا هرگز ازدواج نكرده ، نسبت به جذبهء زنان بىتفاوت بود .\r\nبازپسين بند شرح حال وى در « مشاهير الشرق » كه بيان مجمل آرزوهاى سياسى اوست ، چنين مىگويد - صص 66 - 65 - :\r\n« از شرح كوتاه زندگى و اعمالش چنين برمىآيد كه غايت همهء اقدامات و محور تمامى اميدهايش وحدت اسلامى و اتحاد كل مسلمين اقصى نقاط جهان در يك امپراتورى اسلامى و تحت حكومت يك خليفهء اعظم بوده است « 2 » . سيد تمامى توان خود را در اين راه صرف ، و براى نيل به مقصود از كل جاه‌طلبىهاى دنيوى چشم پوشيد ؛ نه همسرى گزيد ، نه پيشه‌اى اختيار كرد . مع‌هذا ، در اين تلاش\r\n\r\n\r\n","description":"","footnote":"\r\n( 1 ) . به گواهى « بيدارى ايرانيان » - ص 98 - وى اين هفت زبان را مىدانسته و با زبان تركى به دو لهجهء عثمانى و ايرانى آشنايى داشته است .\r\n( 2 ) . به نوشتهء « بيدارى ايرانيان » - ص 102 - سيد يك انجمن « اتحاد اسلام » به نام « ام القرى » را در مكه بنا نهاد كه هدفش ايجاد خلافتى واحد در تمامى دنياى اسلام ، در قسطنطنيه يا كوفه ، بود . اين انجمن مقررات و اساسنامهء خود را نيز منتشر ساخت ، امّا طى نخستين سال تأسيس خود توسط سلطان عبد الحميد سركوب و منكوب گرديد .\r\n","page_name":" 32 ","page_number":32},
  {"content":"\r\n\r\nمغلوب شده و بىآنكه هيچ سابقهء مكتوبى ، جز رساله‌اى در رد ماترياليسم و مكتوباتى پراكنده و شمارى جزوات در زمينه‌هاى گوناگون كه به پاره‌اى از آنها اشاره رفت ، از خود به جاى گذارد ، دار فانى را وداع گفت . امّا ، در قلوب دوستان و مريدانش روحى زنده دميد كه توان ايشان را به جنبش آورده ، قلم‌هايشان را تيزتر كرد و شرق از تلاش آنان بهره‌مند گشته و خواهد گرديد « 1 » . »\r\nسيد محمد رشيد ، سردبير « المنار » ، سه سند قابل‌توجه از قلم سيد جمال الدين را منتشر ساخته است كه اين سه به نحوى برجسته ماهيت و ميزان نفوذى را كه وى بر روند رخدادهاى ايران - كه در فصول آتى خواهد آمد - داشته است ، ترسيم مىكنند . نخستين سند نامه‌ايست از سيد به حاجى ميرزا حسن شيرازى از مجتهدين بزرگ « سامره » « 2 » ؛ و همين نامه بود كه آن روحانى بزرگ را به اقدام در زمينهء « امتياز تنباكو » واداشت و موجب شد نخستين گام در جهت همبستگى روحانيت قدرتمند ايران با حزب مردمى يا ملىگرا برداشته شود . دو سند ديگر مقالاتى هستند كه در ماه‌هاى فوريه و مارس 1892 در جريدهء عربىزبان « ضياء الخافقين » ( پرتو دو نيم‌كره ) درج گرديده و در باب اوضاع ايران در آن‌زمان بحث مىكنند . به هر دوى اين مقالات ، نظرياتى پربار از سوى سردبير افزوده گشته است كه من آنها را همراه گزيده‌هايى از نامه‌هاى سيد جمال الدين ترجمه خواهم كرد . اين دو نامه بلندتر از آنند كه در اينجا به‌طور كامل ترجمه شوند .\r\n\r\nنامه به مجتهد اعظم ، از بصره به سامره « 3 »\r\nبه نام خداوند رحمان و رحيم « حق را بگويم : همانا اين نوشته خطاب به روح شريعت محمدى است ، هرجا كه يافته شود ، و هر جا كه ساكن باشد ، و درخواستى است از سوى امت از تمامى نفوس پاكى كه به اين شريعت باور داشته و جهت تحقق آن به پاى مىخيزند ، به هرسبب كه برخاسته باشند و به هرآن‌جا كه باليده ، اعنى علماى\r\n\r\n\r\n","description":"","footnote":"\r\n( 1 ) . شايان ذكر است كه اين كلمات توسط يك سورى مسيحى نوشته شده‌اند ، نه يك مسلمان . اين نامه‌ها پنج سال پيش - يعنى آنگاه كه آشكار گشت كه ، خاصه در ايران ، نيروهاى انگيختهء سيد كماكان فعالانه در تلاش هستند - به چاپ رسيدند .\r\n( 2 ) . وى در مارس 1892 درگذشت .\r\n( 3 ) . متن اين نامه ، كه بايد بلافاصله پس از اخراج سيد جمال الدين در 1891 از ايران نوشته شده باشد ، در « بيدارى ايرانيان » - صفحات 108 به بعد نيز درج گرديده است . فتواى مجتهد ، كه تمامى مؤمنين را به منع استعمال تنباكو تا لغو امتياز فرمان مىداد ، در اوايل دسامبر آن سال صادر گرديد . امّا ، شورش عليه امتياز قبلا در ماه ژوئن شدت گرفته بود . متن اين فتواى مختصر هم در صفحهء 16 « بيدارى ايرانيان » مندرج است .\r\n","page_name":" 33 ","page_number":33},
  {"content":"\r\n\r\nاسلام . و ميل دارم اين تقاضا ، گرچه خطاب به يك فرد است ، درخواستى باشد از تمامى ايشان . »\r\n« پيشواى دين ، پرتو انوار ائمه ، ستون عرش دين و زبان گوياى شرع مبين جناب حاج ميرزا محمد حسن شيرازى - خداوند قلمرو اسلام را به دست تو محفوظ دارد و دسيسهء زنادقهء لئيم را دفع فرمايد ! - »\r\n« خداوند تو را نايب اعظم حجت كبرى قرار داده ، و تو را از بين همكيشان راستين برگزيده و زمام امور سياست امت را در كف تو نهاده تا طبق شريعت غرا اداره كنى و بدان وسيله حقوق ايشان را حفظ و قلوبشان را از خطا و ترديد نسبت به آن صيانت نمايى . و از ميان افراد بشر تو را ، كه از وراث انبياء هستى ، برگزيده تا عنان امور مردم را به دست گرفته و ايشان را در اين دنيا به سعادت و در آخرت به شادى روح رهنمون گردى . خداوند تو را بر اريكهء رياست نشانده و چنان بر خلق برترى بخشيده كه تو را به نجات و دفاع از كشور ايشان و گواهى بر سنن پيشينيان قادر ساخته است . »\r\n« و به درستى كه تمامى امت ، خرد و كلان ، ساكن و خانه‌به‌دوش ، وضيع و عالى خود را خاضعانه در اختيار قدرت و الا و روحانى تو نهاده‌اند و به گاه اضطرار به سوى تو مىنگرند ، و به هنگام گرفتارى و بلا به تو چشم مىدوزند و برآنند كه شادى و سعادت ايشان از توست ، وسيلهء رستگارى و نجاتشان تويى و امنيت و تحقق آمالشان به دست توست . »\r\nسپس نويسنده چنين ادامه مىدهد « كه مردم ايران به سبب ستم‌هايى كه تحمل كرده‌اند و به علت چشم‌انداز آتيهء كشور خود به نوميدى دچار آمده‌اند . « بيت الدين » به كفار فروخته شده و توسط آنان لگدمال گرديده است . امّا ، مردم به سبب فقدان رهبرى دچار آشفتگى ، تفرقه و ناتوانى هستند و زمزمهء بيدينى آغاز مىكنند . زيرا هيچ اشارت و رهنمودى از سوى مجتهدى ايشان ، به حق ، به عنوان دليل و رهبر خود در تمامى امور مربوط به سعادت اسلام مىانگارند ، فرانمىرسد . سيد مىافزايد كه « آنان به حق برآنند كه سخن جامع از آن توست ، سخنى كه مىتواند ايشان را متحد سازد ؛ حجت قاطع تو راست و امر تو نافذ است و حكم تو را معاندى نيست و اگر بخواهى قادرى به اداى كلمه‌اى آحاد پراكندهء آنان را متحد كنى . . . و بدين‌وسيله قلوب دشمنان خداوند و آنها را مملو از بيم سازى و ايشان را از شر زنادقه حفظ نمايى و ادبار و اختلافى را كه آنان را فراگرفته رفع كنى و از زندگى سخت به زيستنى راحت و پرنعمت رهنمونشان گردى . و بدين‌طريق اسلام توسط پيروانش حفاظت شده ، به مقام والاى خود خواهد رسيد . »\r\nسپس ، چنين مىگويد : -\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n« اى پيشواى اعظم : همانا كه عزم شاه « 1 » متزلزل گشته ، سيرتش تباه گرديده ، مشاعرش ضعيف و قلبش فاسد شده است . وى از حكومت بر اين سرزمين ، يا ادارهء امور ملت ، ناتوان است و زمام كل و جزء امور را به زنديقى گناهكار سپرده « 2 » ، غاصب و خودكامه‌اى كه پيامبران را آشكارا لعن مىگويد و به شريعت الهى بىاعتناست ؛ آنكه روحانيون را به‌هيچ مىانگارد ، علما را دشنام مىدهد ، متقيان را مىتاراند و سادات گرامى را تحقير مىكند و با وعاظ بعينه پست‌ترين آدميان رفتار مىكند ؛ از اين گذشته ، از هنگام بازگشت از فرنگ جسورتر شده آشكارا شراب مىنوشد ، با كفار معاشرت مىكند و نسبت به ابرار و پارسايان خصومت مىنمايد . اين رفتار خصوصى اوست ؛ امّا ، علاوه بر اين ، بخشى عظيم از سرزمين ايران و منابع آن ، يعنى معادن « 3 » ، راه‌هاى منتهى به آنها ، طرق ارتباطى آنها با ثغور كشور ، مسافرخانه‌هايى كه قرار است در جوار اين شريان‌هاى گستردهء ارتباطى كه در سراسر كشور توسعه خواهند يافت ساخته شوند و باغات و مزارع همجوار را به دشمنان دين فروخته است . همچنين رود كارون « 4 » ، و مهمانخانه‌هايى كه در سواحل آن تا سرمنشاء رود احداث خواهند گرديد ، باغات و مزارع همجوار ، بزرگراه اهواز به تهران با عمارات ، مهمانسراها و باغ‌ها و مزرعه‌هاى اطراف آن ؛ نيز امتياز تنباكو با مراكز عمدهء كشت و پرورش آن ، منازل نگهبانان ، باربران و فروشندگان در هرآنجا كه باشند ؛ ايضا تاكستان‌ها و محصول انگور را براى تهيهء شراب ، با دكاكين و كارخانجات و ماشين‌هاى شراب‌سازى وابسته اين صنعت را در سراسر ايران [ به بيگانگان 
  ] واگذار كرده و به همين ترتيب صابون ، شمع و شكر و كارخانجات آنها را . و سرانجام بانك است : و چگونه درك مىكنى مسئله بانك را ؟ مفهوم آن تسليم كامل زمام حكومت به دشمن اسلام ، ملت را برده خصم كردن و تسليم ايشان و تمامى قلمرو و اختيارات است به دشمن بيگانه .\r\n« سپس ، اين خائن نادان جهت اسكات ملت به برهانى واهى چنين وانمود كه اين موافقتنامه‌ها موقتى بوده و اين معاهدات تنها براى دوره‌اى محدود ، كه از صد سال متجاوز نخواهد بود ، منعقد گرديده‌اند .\r\nخداوندا ، چه برهانى كه سستى آن حتى خائنين را متحير ساخت ! »\r\n\r\n\r\n","description":"","footnote":"\r\n( 1 ) . يعنى ناصر الدين شاه .\r\n( 2 ) . مقصود امين السلطان است كه اين‌زمان صدراعظم ايران بود .\r\n( 3 ) . امتيازى كه در ژانويه 1889 به بارون ژوليوس دو رويتر اعطاء گرديد ، شامل حق بهره‌بردارى از منابع معدنى ايران بود ، گرچه يكسال بعد اين امتياز به بانك معدنى ايران واگذار گشت .\r\n( 4 ) . لاف‌زنىهاى لرد ساليسبورى در ضيافت « گيلدهال »  ( Guildhall )  ، در 9 نوامبر 1888 ، در باب امتياز رود كارون ، حكومت ايران را شديدا هشيار ساخت و موجب ارائه پاره‌اى محدوديت‌ها در طرح اوّليه گرديد .\r\n","page_name":" 35 ","page_number":35},
  {"content":"\r\n\r\n« پس از آن ، تتمه را به عنوان بهايى براى سكوت و ترضيهء روسيه « 1 » - اگر فى الواقع اين كشور به سكوت رضا دهد - به آنان پيشنهاد كرد ؛ يعنى مرداب رشت ، رودخانه‌هاى طبرستان و جادهء انزلى به خراسان را با منازل ، مهمانسراها و مزارع وابسته بدان . امّا ، روسيه‌روى خود را گردانيده ، اين پيشنهاد را رد كرده و از پذيرفتن چنين هديه‌اى امتناع نمود ؛ زيرا اين كشور برآنست كه در صورت عدم لغو اين توافقنامه‌ها و معاهدات - يعنى معاهداتى كه شامل انقياد كامل مملكت پادشاهى ايران به آن دشمن ستيزه‌جوست - خراسان را به كشور خود ضميمه كرده آذربايجان و مازندران را اشغال كند . چنين است نخستين پيامد سياست‌هاى اين مجنون ! »\r\n« فى الجمله ، اين جانى ايالات ايران را بين قدرت‌ها به حراج گذاشته و در كار فروش سرزمين‌هاى اسلام و منزلگاه محمد ( ص ) و خاندان وى به بيگانگان است . امّا ، به سبب خست‌طبع و دنائت فطرتش اين سرزمين‌ها را به مبلغى ناچيز و دراهمى معدود مىفروشد . - بله ، چنين است هنگامى كه لئامت و آز با خيانت و حماقت مىآميزد ! »\r\n« و تو اى پيشوا ، اگر نخواهى به ملت مدد كنى و آنان را وحدت كلمه بخشيده و به اقتدار شرع مقدس ايشان را از چنگال اين بزهكار وارهانى ، همانا كه بلاد اسلام به زودى تحت سيطرهء اجانب قرار خواهد گرفت كه به ميل خود بر آنان فرمان رانده و هرآنچه بخواهند مىكنند . اى رهبر ، اگر اين فرصت را از دست بدهى ، و اين مصائب در حيات تو به هم رسد ، به درستى كه پيشينهء نيكى از خود در دفتر زمان و صفحهء تاريخ باقى نخواهى گذارد . و تو مىدانى كه علماى ايران و مردم آن سامان ، با روحى جريحه‌دار و قلبى آزرده ، بالاتفاق اشارتى از تو را منتظرند و سعادت خود را در آن ديده ، نجات خويش را از آن مىطلبند . پس چگونه درخور است مردى كه خدايش چنين قدرتى بخشيده ، از بذل آن دريغ ورزد يا آن اقتدار را بىمصرف گذارد ؟ »\r\n« پس ، من به عنوان فردى خبير و بصير به آن جناب اطمينان مىدهم كه حكومت عثمانى از تلاش شما خرسند شده و شما را در اين طريق مدد خواهد كرد ، زيرا نيك مىداند كه دخالت اروپائيان در ايران و سلطه آنان بر اين كشور ، مطمئنا به حال مملكت وى زيانبار خواهد بود . به‌علاوه ، تمامى وزرا و امراى ايران به شنيدن كلمه‌اى از سوى شما در اين باب ، شادمان مىگردند و مشاهده خواهيد كرد كه كل آنان باطنا از اين حوادث بيزار و ذاتا از اين توافقات متنفرند ، و سعى شما به آنان مجال مىدهد كه\r\n\r\n\r\n","description":"","footnote":"\r\n( 1 ) . اشاره به امتيازى است كه در فوريه 1889 به شاهزاده دالگوركى ارائه گرديد .\r\n","page_name":" 36 ","page_number":36},
  {"content":"\r\n\r\nآنها را ابطال كرده و يحتمل بتوانند اين شر آز و طمع را كه بدان رضايت داده شده فرونشانند . . . پس ، همه چيز از تو ، به دست تو و به سوى توست و تو نزد خدا و خلق مسئول همه چيز هستى . . . »\r\n« بىشك آن پيشواى مردم شنيده است كه سردمداران كفر و اعوان شرك با آن دانشمند فاضل و متقى ، حاجى ملا فضل اللّه دربندى ، چه كرده‌اند ؛ و عن قريب خواهد شنيد آن‌چه را كه اين افراد بىوجدان و بيرحم بر مجتهد فاضل ، متقى و صادق ، حاجى سيد على اكبر شيرازى وارد آورده‌اند .\r\nهمچنين آگاه مىگرديد كه چه كشتار ، ضرب و شتم ، غل و زنجير و حبس‌هايى كه بر مدافعان ملك و دين هموار گشته است . ميرزا محمد رضا كرمانى « 1 » ، آن جوان متقى كه به دست آن مرتد [ ، امين السلطان ، 
  ] در زندان به قتل رسيد « 2 » ، و فاضل كامل حاج سياح ( محلاتى ) و دانشور اديب ميرزاى فروغى و اديب نجيب ميرزا محمد على خان و عالم قانونگذار اعتماد السلطنه « 3 » و ديگران قربانيان چنين جناياتى بودند . »\r\n« در باب سرگذشت خودم و آنچه آن ستمگر با من كرد . . . آن بىوجدان فرمان داد مرا ، در حالى كه در شاه عبد العظيم متحصن و شديدا بيمار بودم ، در ميان برف و در شرايطى چنان موهن و خفت‌بار كه بدتر از آن متصور نيست ، تا پايتخت بر خاك كشند ( و اين‌همه پس از نهب و غارت من بود . ) انا للّه و انا اليه راجعون . »\r\n« پس از آن ، اعوان بدبخت او مرا ، به‌رغم بيمارى ، بر اسبى لخت نشانيده ، در غل و زنجير و در ميان برف و بوران به معيت عده‌اى سوار تحت الحفظ به خانقين « 4 » فرستادند . و او قبلا به والى آنجا نوشته بود كه مرا به بصره منتقل سازد ، چه نيك مىدانست كه اگر مرا به حال خود واگذارد به نزد تو آمده ، از اعمال وى و وضعيت مردم [ ايران 
  ] آگاهت ساخته و آنچه را از افعال شرارت‌آميز اين كافر بر سرزمين‌هاى اسلامى رفته است بازگفته و تو را به يارى مسلمين برخواهم انگيخت . زيرا قطعا مىدانست كه اگر به ديدارت توفيق يابم ، ديگر تداوم وزارتش ، كه ويرانى بلاد ، هلاك عباد و اعلاء كلمهء كفر است ، ميسر نخواهد بود . . . و لئامت و گناهش افزون گشته ، به نيت انحراف قيام عمومى و اسكات خشم مردم ، آنان را كه شور و شوق مذهبى و حبّ وطن به دفاع از حريم اسلام و حقوق مردم\r\n\r\n\r\n","description":"","footnote":"\r\n( 1 ) . هموست كه بعدها ناصر الدين شاه را كشت و در فصول آتى به تفصيل ازو سخن خواهيم گفت .\r\n( 2 ) . البته اين يك اشتباه است ، امّا معلوم ساختن سرنوشت زندانيان سياسى در ايران تا ديرزمانى پس از دستگيرى كار چندان سهلى نيست .\r\n( 3 ) . محمد حسن خان اعتماد السلطنه ، يكى از پىپسران سيد جمال الدين ، فردى اهل قلم بود و چندين اثر مفيد ، از قبيل « المآثر و الآثار » ( در باب دستگاه ناصر الدين شاه ، وقايع عمده و نخبگان رژيم و غيره ) نوشته است . اين كتاب در 1306 ه . ق . ، 9 - 1888 م . ، در تهران به چاپ رسيد .\r\n( 4 ) . پاسگاه مرزى حكومت ترك در جادهء بين ايران و بغداد .\r\n","page_name":" 37 ","page_number":37},
  {"content":"\r\n\r\nبرانگيخته بود ، به فرقهء بابيه منتسب نمود . همچنين وى - خداوند زبانش را ببرد - بين مردم شايع ساخت كه مرا سنّت نكرده‌اند . - واى بر اسلام ! اين چه عجزى است ؟ اين چه وهنى است ؟ چگونه ممكن است صعلوكى دون‌پايه ، و احمقى ذليل بتواند مسلمين و بلاد ايشان را به ثمن بخس دراهمى معدود بفروشد ، علما را تحقير كند ، به اولاد پيامبر توهين نمايد و بر سادات آل على چنين افترا بندد ؟\r\nآيا هيچ دستى قادر نيست كه اين بيخ شر را برآورد و خشم مسلمين را بنشاند و انتقام اخلاف پيامبر بزرگ خدا ( ص ) را بستاند ؟ »\r\n« پس ، هنگامى كه خود را از آن حضرت‌عالى دور ديدم ، از بيان شكايات خود احتراز جستم . . . امّا ، هنگامى كه عالم مجتهد ، حاج سيد على اكبر ، به بصره آمد به من تأكيد فرمود كه نامه‌اى به آن قائد اعظم نوشته ، و اين وقايع و مصائب را مطرح سازم ؛ در امتثال فرموده‌اش شتاب كرده ، مىدانستم كه خداوند به دست شما اين امر را به انجام خواهد رسانيد . السلام عليكم و رحمة اللّه و بركاته . »\r\nدر واقع ، اميد و انتظار سيد جمال الدين بيهوده نبود ، زيرا به ظاهر همين نامه مجتهد بزرگ ، حاجى ميرزا حسن شيرازى ، را به صدور فتواى تحريم تنباكو تا لغو آن امتياز منفور واداشت . اين فتوا بود كه به خشم و نفرت مردم تقدس مذهبى بخشيده و به آن توان غلبه بر شاه ، امين السلطان ، دول خارجى و صاحبان امتياز را اعطاء نمود . از جمله نتايج غايى اين رخدادها قتل ناصر الدين شاه و امين السلطان ، خواست موفقيت‌آميز قانون اساسى كه تنها در پرتو وحدت روحانيت و مردم ميسر گرديد و تمامى آن مبارزهء خطيرى بود كه ايران را طى چهار سال گذشته به جنبش و تكان درآورد و تاريخ آن در صفحات آتى پيگيرى خواهد شد .\r\nتذكرات محمد رشيد در ضميمهء اين مكتوب نيز درخور نقل است . آن تذكارها بدين قرارند :\r\n« اين مراسله روح قهرمانى و احساسات را در آن عالم بزرگ برانگيخت و او كه صاحب نفوذ معنوى عظيمى بر مردم ايران بود ، فتوايى به تحريم كاشت و استعمال تنباكو صادر كرد « 1 » . علما اين فتوا را به سرعت منتشر كردند و مردم چنان بدان گردن نهادند كه منقول است صبح فرداى رسيدن فتوا به تهران ، هنگامى كه ناصر الدين شاه قليان طلبيد ، هيچ‌تنباكويى در قصر نمانده همه را نابود كرده بودند .\r\nشاه با حيرت سبب را جويا شد و بدين ترتيب از فتواى آيت اللّه ميرزا حسن شيرازى مطلع گرديد . در\r\n\r\n\r\n","description":"","footnote":"\r\n( 1 ) . رجوع كنيد به « بيدارى ايرانيان » ، ص 16 . ترجمهء متن فتوا ، آنچنان كه در آنجا ارائه گرديده ، بدين قرار است : « بسم اللّه الرحمن الرحيم . اليوم استعمال تنباكو و توتون ، باى نحو كان ، در حكم محاربه با امام زمان ، عجل اللّه تعالى فرجه ، است . » اين فتوا توسط حاجى ميرزا حسن آشتيانى در ايران منتشر شد و گرچه بعدا مورد تأييد ميرزا حسن شيرازى قرار گرفت ، امّا ادعا مىشود كه در اصل از جانب وى صادر شده است .\r\n","page_name":" 38 ","page_number":38},
  {"content":"\r\n\r\nپاسخ پرسش شاه كه چرا نخست از وى رخصت نخواسته‌اند ، گفته شد كه « اين مسأله‌اى مذهبى است و نيازى به چنين رخصتى ندارد . » در پى اين ماجرا شاه بالاجبار امتياز را لغو كرده ، جهت ترضيهء شركت انگليسى ملزم به پرداخت نيم ميليون پاوند غرامت گرديد . بدين قرار سيد جمال الدين توانست با مرتفع ساختن عاملى كه به سلطهء انگليس بر ايران مىانجاميد ، يعنى امتيازاتى كه در نامه‌اش برشمارده بود ، ايران را از آن بليه وارهاند . مردان و علماى حقيقى اين‌چنين هستند .\r\n« اكنون « 1 » ميزان نفوذ روحانيت بر مردم ايران كاملا آشكار است و اين نفوذ به حدى است كه حكومت را تغيير داده و از رژيمى استبدادى به حكومت قانون اساسى تبديل كرده است . اين واقعه شايد نخستين هشدار به علما بود تا بدانند كه اوضاع در دست ايشان است . بااين‌وجود ، طلايه‌دار اين انقلاب سيد جمال الدين بود ؛ بعينه در انقلاب مصر كه « انجمن » وى عامل نخستين تلاش‌ها جهت مقاومت در برابر اسماعيل پاشا و انهدام قدرت وى و همچنين برانگيختن روح ترقيخواهى در « توفيق » بود ، چندانكه وى سيد و حاميانش را اطمينان داد كه در صورت دستيازى به سلطنت مجلس نمايندگان را تأسيس و ساير اصلاحات را عملى سازد ؛ گرچه ، بعدها دخالت ارتش در سياست تمامى اين نقشه‌ها را ناكام گذارد .\r\n« توفيق علما در منع دخالت بيگانه در ايران ، كه معلول مساعى و دلالت‌هاى سيد بود ، نه تنها نشان از آن داشت كه قدرت روحانيت و مردم ، فوق اقتدار شاهان است ، كه اين هشدار بعدها با كشته شدن ناصر الدين شاه به دست تنى از پىپسران سيد تكميل گرديد .\r\nامّا ، سيد نه از واداشتن آن عالم بزرگ و ساير علما به مقاومت در برابر شاه و صدراعظم ، و نه از توفيق خود در اين امر رضا داشت . لهذا ، از بصره به اروپا رفته باب انتقاد شفاهى و كتبى [ از سلطنت ايران را 
  ] گشوده ، ماهنامهء دو زبانهء « ضياء الخافقين » را تأسيس ، يا به عبارتى به تأسيس آن مدد كرده ، و در هرشماره مقاله‌اى پيرامون اوضاع ايران ، به امضاى « سيد » يا « سيد حسينى » ، منتشر ساخت . تشريح اوضاع مصر نيز در شمار مهمترين مقالات وى قرار دارند .\r\nسيد در مقالاتش حكومت و شاه ايران را بىوقفه آماج انتقاد قرار داد ، تا آنجا كه وزيرمختار ايران در لندن جهت جذب و اسكات وى مبلغ عظيمى رشوه پيشنهاد كرد . سيد در پاسخ آن وزيرمختار گفت : « هيچ‌چيز مرا رضا نمىسازد ، مگر آنكه شاه كشته شده ، شكمش پاره شده و به گور سپرده\r\n\r\n\r\n","description":"","footnote":"\r\n( 1 ) . اين كلمات در اوايل 1908 نوشته شده‌اند و من نامهء حاوى آنها را در 7 مارس آن سال دريافت كردم .\r\n","page_name":" 39 ","page_number":39},
  {"content":"\r\n\r\nشود . » كلام سيد اين اعتقاد را كه ناصر الدين شاه به دست يكى از پيروان وى به قتل رسيده ، تقويت مىكند .\r\nمؤلف به اين نتيجه مىرسد كه « در اينجا ما بايد برخى عبارات سيد در باب ايران را ، كه در ضياء الخافقين مندرج است ، نقل كرده وى را در تاريخ جاودان سازيم . » اين مقاله همان است كه در دومين شمارهء آن نشريهء ادوارى ، منطبعهء اوّل مارس 1892 ، به رشتهء تحرير درآورده و در آن مؤكدا از علما درخواست شد كه شاه را سرنگون ساخته و خود را وقف منافع مردم كنند .\r\nمقالهء موردنظر خطاب به شمارى از علماى طراز اوّل ايران است كه در ابتداى اثر حاضر به ايشان اشاره رفت . آنان مجتهدان بزرگ كربلا ، يعنى حاجى ميرزا محمد حسن شيرازى ، حاج ميرزا حبيب اللّه رشتى ، حاجى ميرزا ابو القاسم كربلايى ، آقا حاجى ميرزا جواد تبريزى ، حاجى سيد على اكبر شيرازى ، حاجى شيخ هادى نجم‌آبادى ، ميرزا حسن آشتيانى ، صدر العلماء ، حاجى آقا محسن عراقى ، حاجى شيخ محمد تقى اصفهانى ، حاجى ملا محمد تقى بجنوردى و برخى ديگر هستند كه در مقاله مشخص نگرديده [ و از ايشان چنين ياد شده : « ساير رهبران ملت و رؤساى دين و علماى بزرگوار كه نايبان ائمهء طاهرين هستند . » 
  ]\r\nسيد جمال الدين مقالهء خود را با تأكيد بر خطرى كه ممالك مسلمان با آن روبرو بودند ، يعنى حرص و آز قدرت‌هاى اروپايى ، آغاز و اعلام مىكند كه علما مانع عمده بر سر راه طرح‌هاى شوم اين قدرت‌ها هستند . هرجا كه قدرت علما توسط حكومت محدود يا منكوب شده ، مانند هند و ماوراء النهر ، اروپائيان به سهولت توانسته‌اند در امور كشور مداخله كرده و سرآخر آن را تحت انقياد درآوردند . امّا ، به عكس ، توان كشورى چون افغانستان در مقاومت مكرر مقابل انگليس‌ها ، مرهون نفوذ علماى آن سامان بوده است . در دنبالهء مقاله ، سيد سياست ناصر الدين شاه را چنين وصف مىكند :\r\n« هنگامى كه اين شاه ، اين شرير گناهكار ، زمام پادشاهى [ ايران 
  ] را به دست گرفت ، به‌تدريج به نقض حقوق علما ، تنزل مقام آنها و هدم نفوذ ايشان آغاز كرد و از فرط تعلقى كه به استبداد و توسعهء دايرهء ظلم و جور دارد ، نفوذ كلمهء علما را با اوامر و نواهى خود محدود كرده ، آنان را به خوارى تمام از بلاد تبعيد كرده نگذاشت به ترويج دين قيام كنند . گروهى را از اوطان خود به كانون فتنه و فساد ، تهران ، آورده به عنف سكونت داد . همين‌كه ميدان را تهى يافت ، بندگان خدا مقهور ساخت ، بلاد را ويران كرد ، از هرسياهكارى ابا ننمود و هرگناهى را علانيه مرتكب گرديد . آنچه از خون فقرا و بيچارگان مكيده بود صرف هوا و هوس خود كرد اشك از ديدگان يتيمان جارى نمود . واى بر اسلام !\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n« سپس ، آنگاه كه جنونش بالا گرفت ، سفله‌اى احمق را ، كه نه دين داشت تا مهارش سازد ، نه فهم كه او را منع كند و نه شرف كه وى را بازدارد به صدارت برگزيد « 1 » . هنوز اين شرور قدرت را به كف نگرفته مهياى هدم مذهب و جنگ عليه مسلمين شده ، اصل و بنياد حقيرش وى را به فروش سرزمين‌هاى اسلام به بهايى اندك واداشت .\r\n« لهذا ، فرنگان گمان بردند كه هنگام بهره‌بردارى از قلمرو اسلام فرارسيده و تصور كردند كه قدرت علما كه همواره مدافعان سنگر اسلام بودند از بين رفته و نفوذ ايشان رخت بربسته و مانع و رادعى در بين نيست ، و از اينروى با دهان‌هايى باز مشتاقانه به بلعيدن بخشى از اين پادشاهى هجوم آوردند .\r\n« سپس حق سربرآورده ، بر باطل يورش برده مغلوبش ساخت و مساعى دشمنان بىثمر گشته خودكامگان به ذلت افتادند . حق را بگويم : شما پيشوايان با عزم راسخ خود به اسلام شكوه و عظمت بخشيده بر اقتدارش افزوديد و دلها را از هيبت و قدرت خود آكنديد . تمامى بيگانگان دريافتند كه قدرت شما نيرويى بلامنازع است و تفوق بر آن ممكن نيست و نمىتوان ناديده‌اش انگاشت . آنان دريافتند كه شما نجباى زمين هستيد و اختيار مردم به دست شماست . امّا ، اكنون خطر عظيم و موقع حساس ، زيرا اشرار به ترميم جراحات خود متحد گرديده ، به كسب اهداف خود شائق بوده برآنند كه آن شرور را به نفى تمامى علما از كشور وادارند . بنابراين ، به دماغ وى انداخته‌اند كه انجام اوامرش تنها به مدد امراى قشون ميسر است و اين امرا كه حاليه ايرانى و مسلمانند ، خلاف فتاوى علما رفتار ننموده به ايراد هيچ‌ضرب و جرحى رضا نخواهند داد . پس ، جهت برقرارى اقتدار حكومت بايست فرماندهان اروپايى جايگزين آنان گردند و ، به عنوان مثالى ازيندست ، شيوهء ادارهء گارد محافظ سلطنتى و تيپ قزاق را به اين خائن احمق عرضه كرده‌اند « 2 » . لهذا ، حال اين زنديق و اعوان بدكيش وى برآنند كه اختيار قشون را به بيگانگان بسپرند و شاه با جنون ديرپاى خود اين طرح را تصويب و از اين بابت آكنده از شعف گشته است .\r\n« به خداوند سوگند كه جنون و بيدينى باهم پيمان بسته ، حمق و حرض متحد شده‌اند تا اسلام را براندازند ، شرع مقدس را نابود كنند و بدون كمترين مقاومت و مبارزه‌اى سرزمين اسلام را به\r\n\r\n\r\n","description":"","footnote":"\r\n( 1 ) . مقصود ميرزا على اصغر خان امين السلطان است كه بعدها عنوان والاى « اتابك اعظم » را يافت .\r\n( 2 ) . اين خود نشانگر دورانديشى سيد در اين باب است كه بعدها سرهنگ لياخوف و ساير افسران روسى ، كه در خدمت شاه حاضر هستند ، عامل كودتاى رقت‌انگيز 23 ژوئن 1908 گرديدند . تيپ قزاق اصلا در 1882 به وجود آمد و سرهنگ كوزاكوفسكى نخستين فرماندهء آن بود .\r\n","page_name":" 41 ","page_number":41},
  {"content":"\r\n\r\nبيگانگان واگذارند .\r\n« اى هاديان مردم ! اگر اين فرعون بدبخت را به حال خود بگذاريد ، يا به وى رخصت دهيد كه به سلطنت جنون‌آميز خود ادامه دهد و در سرنگون ساختن وى از مقامى كه به ناصواب غصب كرده تعجيل ننمائيد ، ديگر كار تمام است و چاره‌جويى و جبران ، مافات دشوار . »\r\nدنبالهء مقاله به سرنگونى ناصر الدين شاه اختصاص دارد كه به نظر رسيد دست يافتنى است ، چراكه عموم مردم از وى نارضا بوده و همراهى روحانيت با مردم در لغو امتياز ننگين تنباكو بر وجههء ايشان افزوده است . محمد رشيد ، مؤلف اين اثر ، در باب نفوذ عظيم علما در ايران تذكارى افزوده و خاطرنشان مىسازد كه محض تعالى اسلام ، ضروريست كه علما از دريافت حقوق و مواجب از حكومت امتناع ورزند .\r\nوى نتيجه مىگيرد كه « اسلام نمىتواند پيشرفت كند ، مگر به استقلال علما و عدم اتكاء ايشان در تأمين معاش يوميه ، تعليم و تعلم و دلالات خود به سلاطين و اشراف چنان كه الى حال مرسوم بوده است .\r\nآخرين مقالهء نقل شده ، از شمارهء فوريهء 1892 « ضياء الخافقين » اخذ شده است . گرچه اين مقاله از دو مقالهء ديگر كوتاهتر است ، امّا بيش از آنست كه بتوان به نقل كامل آن مبادرت كرد و لهذا ذكر نمونه‌اى در اينجا بسنده است . اين مقاله در باب شرايط خفت‌بار ايران ، استبداد و افراططلبىهاى طبقات حاكمه است كه كشور را ويران ساخته و شمارى از ايرانيان را به خارج تبعيد كرده ، و همچنين فساد دستگاه‌هاى دولت ، فروش حكومت‌ها و مناصب حكومتى ، بىقانونى محض ، شيوع شكنجه و هر آن بيرحمى و شقاوت و سرآخر نبود نظم و انضباط در بين سربازان بىحقوق و آواره كه گذرانشان از غارت و دزدى است و تنها براى هموطنان سخت‌كوش و بردبار خود خطرناك هستند .\r\nدولت شرع مقدس را پايمال و نابود ساخته ، از ادارهء امور بر مدار تمدن نفرت داشته از آن تحذير مىجويد و قوانين عقلى و عقل سليم را خوار مىدارد . تنها خشم و شهوت حاكم بوده ، حرص و آز سلطه داشته و خشونت و شقاوت ، تيغ و تازيانه ، داغ و درفش حكمفرماست . از خونريزى خوشدل مىشود ، به توهين غير مىبالد و به يغماى اموال شوى مردگان و يتيمان شادمان مىگردد . در اين بلاد امنيتى نيست و سكنه را در نجات زندگى خود جز گريز از چنگال استبداد چاره باز نمانده است .\r\nيك‌پنجم از ايرانيان به تركيه و روسيه گريخته و شما شاهد سرگردانى آنان در شوارع و بازارها به عنوان باربر ، رفتگر و سقا هستيد كه به‌رغم جامه‌هاى ژنده و سيماى افسرده و مشاغل پست از رهايى و\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nنجات زندگى خود شادمان بوده و خداى را شاكرند .\r\nحكام محلى و اعوان و انصار ايشان جهت كسب مجدد آنچه نخست به رشوه پرداخته‌اند و تأمين پرداخت منالى كه طى مدت نامشخص حكومت خود به دربار تعهد كرده‌اند ، از هيچ عمل كثيف يا اقدام شرم‌آور و شرارت نفرت‌انگيز ابا ندارند . . . زنان را از گيسوانشان آويخته و مردان را با سگان هار در يك جوال كرده ، گوش‌هايشان را به تخته‌هاى چوبى ميخكوب كرده ، يا افسارى از دماغشان گذرانيده و سپس اين قربانيان بيچاره را با چنين وضعيت اسفبار در شوارع و اسواق مىگردانند . كمترين مجازات مردم داغ و تازيانه است .\r\nمؤلف مىافزايد كه شنيده ، امّا خود نديده ، كه در نامهء ديگرى از سيد وى خواستار خلع هردو سلطان ، يعنى سلطان ترك و شاه ايران ، گشته و اين عمل را « سهلتر از درآوردن موزه از پاى » قلمداد كرده است !\r\nدر ذيل گزيده‌اى از يك نامهء بىتاريخ « 1 » كه سيد به يكى از دوستانش ، بدون قيد نام ، نوشته و در « تاريخ بيدارى ايرانيان » - صص 108 - 107 - آمده است ، ارائه مىگردد . اين نامه به زبان فارسى تحرير گشته است :\r\n« من در موقعى اين نامه را به دوست عزيز خود مىنويسم كه در محبس محبوس و از ملاقات دوستان خود محرومم . نه انتظار نجات دارم و نه اميد حيات . نه از گرفتارى متألم و نه از كشته شدن متوحش . خوشم بر اين حبس و خوشم بر اين كشته شدن . حبسم براى آزادى نوع ، كشته مىشوم براى زندگى قوم . ولى افسوس مىخورم از اينكه كشت‌هاى خود را ندرويدم ، به آرزويى كه داشتم كاملا نائل نگرديدم . شمشير شقاوت نگذاشت بيدارى ملل مشرق را ببينم . دست جهالت فرصت نداد صداى آزادى از حلقوم امم مشرق بشنوم . اى كاش من تمام تخم افكار خود را در مزرعهء مستعد افكار ملت كاشته بودم . چه خوش بود تخم‌هاى بارور مفيد خود را در زمين شوره‌زار از سلطنت فاسد نمىنمودم .\r\nآنچه در آن مزرعه كاشتم ، به نمو نرسيد . هرچه در اين زمين كوير غرس نمودم ، فاسد گرديد . در اين مدت ، هيچ‌يك از تكاليف خيرخواهانهء من به گوش سلاطين مشرق فرونرفت ؛ همه را شهوت و جهالت مانع از قبول گشت . اميدوارىها به ايرانم بود . اجر زحماتم را به فراش غضب حواله كردند . با هزاران وعد و وعيد به تركيه احضارم كردند ، اين نوع مغلول و مقهورم نمودند . غافل از اينكه انعدام\r\n\r\n\r\n","description":"","footnote":"\r\n( 1 ) . از شواهد برمىآيد كه نامه ظاهرا در قسطنطنيه و اندك زمانى پيش از مرگ راقم نوشته شده باشد .\r\n","page_name":" 43 ","page_number":43},
  {"content":"\r\n\r\nصاحب نيت اسباب انعدام نيت نمىشود ، صفحهء روزگار حرف حق را ضبط مىكند . بارى ، من از دوست گرامى خود خواهشمندم اين آخرين نامه را به نظر دوستان و هم‌مسلك‌هاى ايرانى من برسانيد و زبانى به آنها بگوئيد : شما كه ميوهء رسيدهء ايران هستيد ، براى بيدارى ايرانى دامن همت به كمر زده‌ايد ، از حبس و قتال نترسيد . از جهالت ايرانى خسته نشويد . از حركات مذبوحانهء سلاطين متوحش نگرديد . با نهايت سرعت بكوشيد . با كمال چالاكى كوشش كنيد . طبيعت به شما يار است و خالق طبيعت مددكار . سيل تجدد به سرعت به طرف مشرق جارى است ، بنياد حكومت مطلقه منعدم شدنى است . شماها تا مىتوانيد در خرابى اساس حكومت مطلقه بكوشيد ، نه به قلع و قمع اشخاص . شما تا قوه داريد ، در نسخ عاداتى كه ميانهء سعادت و ايرانى سد سديد گرديده كوشش نمائيد ، نه در نيستى صاحبان عادات . هرگاه بخواهيد به اشخاص مانع شويد ، وقت شما تلف مىگردد . اگر بخواهيد به صاحبان عادت سعى كنيد ، باز آن عادت ديگران را بر خود جلب مىكند . سعى كنيد موانعى را كه ميانهء الفت شما و ساير ملل واقع شده ، رفع نمائيد . » [ « گول عوام‌فريبان را نخوريد . » 
  ]\r\nدر باب اين مرد برجسته ، كه عالمى سرگردان بود و جز زبان و قلمى فصيح چيزى اندوخته نداشت ، مطالب بسيار مىتوان نوشت . دانش گسترده و ژرف سيد با بينش سياسى قابل‌توجه و آگاهى و بصيرت در امور آميخته گشته ، عاشق صادق و شائق اسلام بود و فساد موجود را شديدا حس مىكرد .\r\nخطابه‌هايش پادشاهان را بر سرير سلطنت مىلرزاند و نقشه‌هاى زيركانهء سياستمداران را با به جنبش واداشتن نيروهايى كه شيوهء تهييج ايشان را نيك مىدانست و سياست‌پيشگان غيرمذهبى ، چه اروپايى و چه آسيايى ، را مطلقا تصور آن ميسور نبود ، به شكست مىكشانيد . سيد عامل اصلى پيدايى نهضت ملّىگراى مصر بود كه گرچه در 1882 سركوب گرديد ، امّا ، كماكان نيرويى است كه مىبايست آن را به ديده داشت . نهضت حاليهء مشروطهء ايران نيز آغاز خود را تا حد زيادى مرهون اوست . وى همچنين كمك بسيارى به بيدارى كشورهاى مستقل مسلمان ، در زمينهء آگاهى نسبت به نابودى قريب الوقوع خود و نياز مبرمى كه ايشان به وحدت در قبال تجاوزات مستمر قدرت‌هاى بزرگ اروپايى دارند ، نمود . شايد به عدالت بتوان گفت كه وى بنيانگذار « اتحاد اسلام » است در مفهومى كه من از آن ياد كردم . اگر سيد مىتوانست پادشاهى مسلمان بيابد كه به قدر كفايت جهت درك ابعاد كامل ايده‌هاى وى هوشمند بوده و در حدى بسنده از احساس وطن‌پرستى و اسلام‌دوستى جهت تحقق آن ايده‌ها برخوردار باشد ، احتمالا اثرات به مراتب بيشترى از خود برجاى مىگذارد . وى از ناصر الدين شاه ، كه پادشاهى خودكامه و خودخواه و تنها در پى اقتدار شخصى و ارضاى تمايلات مادى\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nخويش بود ، پس از آزمايشى مختصر نوميد گرديد . امّا ، به سلطان ترك اميدى بيشتر بسته بود و در آن سامان نهضتى را پى نهاد - نهضتى كه هنوز در ايران از حاميان ذىنفوذى برخوردار است - تا بين سنيان تركيه و شيعيان ايران تفاهمى متقابل را پديد آورد . اين تفاهم نيز از يك طرف مبتنى بود بر به رسميت شناختن خلافت عثمانى از سوى ايرانيان ، و از دگر سوى به رسميت شناختن پادشاه ايران به رهبرى شيعيان از جانب تركان و همچنين موجب ترك متقابل اعمالى بود كه خصومت موجود بين ايندو قلمرو عظيم مسلمان‌نشين را دامن مىزد . چراكه وى علانيه مىديد كه هردو امپراتورى را خطراتى همسان تهديد مىكند و تنها با وحدت عليه دشمن مشترك ، به عوض اتلاف توان و نيرو در ستيزه‌جويىها و مناقشات مسلحانهء ادوارى ، مىتوان به رهايى از هلاك قريب الوقوع اميدوار بود . حتى برخى از مجتهدين و علما نيز به سوى اين سياست جذب گشتند . امّا ، هنگامى كه اين افراد طى انقلاب اخير ايران ، تا حدى به سبب تمايل و حس همدردى طبيعى و قدرى هم به دليل ضرورت ، از نهضت مشروطيت حمايت كردند ، سلطان عبد الحميد ، كه تا ژوئيهء 1908 هيچكس را جسارت اداى كلمهء « مشروطيت » در حضور وى نبود ، تمامى روابط خود را با ايشان قطع كرده و با صدور جواز عبور سپاهيانش از مرزهاى شمال‌غربى ايران بر معضلات و نابسامانىهاى كشورش افزود . بااين‌وجود ، در عصر نوين و درخشانترى كه حال در تركيه طلوع نموده ، شايد ايده‌هاى سيد جمال الدين از توفيق بيشترى برخوردار شوند .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n\r\nفصل دوّم امتياز تنباكو و نتايج آن\r\nشايد بتوان گفت مصائب و حوادث ناگوار ايران ، كه شش سال بازپسين سلطنت ناصر الدين شاه را تحت الشعاع خود قرار داده و سرانجام به هلاك وى انجاميد ، از هنگام اعطاى امتياز انحصار تنباكو به شركتى انگليسى ، در 8 مارس 1890 ، آغاز گرديد .\r\nدر تابستان پيش از تاريخ ، شاه براى سومين‌بار « 1 » به اروپا سفر كرد . تا اين‌زمان اين سفرها ، گرچه پرهزينه و بيقاعده بودند - زيرا هيچ‌حاصلى جهت اتباع كشورش نداشتند - ، امّا آسيب خاصى نيز به ايران وارد نكرده بودند . اين سال امّا ، سالى زيانبار بود : شاه حتى قبل آنكه در ماه آوريل كشور را ترك كند ، در ژانويه 1889 امتياز گشايش بانك دولتى را ، با انحصار نشر اسكناس و بهره‌بردارى از منابع معدنى ، به بارون ژوليوس دو رويتر اعطاء نمود و يك ماه بعد از آن پرنس دالگوركى توانست امتياز انحصار پنج‌ساله راه‌آهن را براى روسيه كسب كند . گويا اينها بسنده نبود ، چراكه شاه ديگربار امتياز لاتارى را به يكى از اتباع خود - كه من از نام وى مطلع نيستم - داد و اين امتياز متعاقبا توسط يك سنديكاى بريتانيايى به مبلغ چهل هزار پاوند خريدارى گرديد . پس از مدتى كوتاه ، اين امتياز لغو گرديد ، امّا پول سنديكا هرگز بازپرداخت نشد و اين امر موجب بىاعتبارى ايران در بازار بورس گرديد . اين مسئله شايد از نقطه‌نظر ايران چندان مايهء افسوس نباشد ، زيرا مطلوبيت بازار بورس غالبا ويژگى شومى داشته و به هيچ‌روى مفيد تلقى نمىگرديده است ؛ روز دوم سپتامبر ، به فرمان مقام سلطنت بريتانيا ، بانك دولتى ايران تحت عنوان « بانك شاهنشاهى ايران » تأسيس گرديد .\r\nمن از شروط حاكم بر اين امتياز ، و خاصه امتياز لاتارى ، اطلاعى روشن ندارم ؛ امّا ، يكى از پيامدهاى امتياز اخير كه نتايج مهم چندى را موجب گشت ، بروز اختلاف بين شاه و پرنس ملكم خان بود كه از 1872 نمايندگى ايران در دربار سلطنتى انگليس را عهده‌دار بود . در نتيجهء اين اختلاف ،\r\n\r\n\r\n","description":"","footnote":"\r\n( 1 ) . نخستين سفر وى در 1873 و دومى در 1878 و سومين سفر در 1889 انجام گرفت .\r\n","page_name":" 46 ","page_number":46},
  {"content":"\r\n\r\nملكم خان در نوامبر 1889 از مقام وزارت مختار ايران در لندن « 1 » استعفا داد و محمد على خان علاء السلطنه جايگزين وى گرديد « 2 » . در 13 سپتامبر 1889 شاه از مرز ايران گذشته ، 20 اكتبر به پايتخت وارد شد ؛ در حالى كه پزشك جديد فرانسوى خود ، دكتر فوريه  ( Feuvrier )  - كه من روشنگرى بسيارى رخدادهاى پايتخت ايران طى سه سال بعد را مديون كتاب برجسته‌اش « سه سال در دربار ايران »  ( Trois Ans a lacour de perse )  هستم - ، و منادى بزرگ « اتحاد اسلام » ، سيد جمال الدين ، را به همراه داشت كه اوّلى را از پاريس و دومى را از مونيخ آورده بود .\r\nحال به سال 1890 كه ، چنان كه گذشت ، مىتوان آن را سال آغاز خطرات و بلايايى گفت كه كماكان ايران را تهديد مىكند ، باز مىگرديم . دكتر فوريه در 14 آوريل همان سال چنين نوشت :\r\n« امتياز پشت امتياز ، عن‌قريب ايران كاملا در دست بيگانگان قرار خواهد گرفت . » بانك شاهنشاهى ايران طرح جاده‌اى كالسكه‌رو از اهواز به تهران را در دست گرفته و حقوق معدنى اين طرح را به شركتى جديد به نام « شركت معادن بانك ايران » واگذارد كه به هرصورت چهار سال بعد انحلال يافت . ساير امتيازات ، كه همگى به سوى همان نتيجهء سوء قرار دادن ايران در كف بيگانه در ازاى سودى نسبتا اندك و آنى براى شاه و درباريان و زيان‌هاى عظيم براى مردم و منابع ثروت‌هاى موجود يا بالقوهء ايران تمايل داشتند ، تقريبا در همان دوره واگذار گرديدند . اين امتيازات در اثر عالى لورينى  ( Lorini )  ، تحت عنوان « اقتصاد معاصر ايران و مسائل مالى آن »\r\n ( Lapersia Economia contemporanea ela sua questione monetaria . Rome , 1900 ) \r\n، به‌طور كامل مورد بحث قرار گرفته‌اند . امّا ، اين امتياز تنباكو بود كه به نتايج بسيار خطيرى منجر گشت و حال اختصاصا مورد بحث قرار خواهد گرفت .\r\nچنان كه گذشت ، اين امتياز در 8 مارس 1890 اعطاء گرديد ، امّا مذاكرات مقدماتى آن به احتمال زياد يكسال قبل ، هنگامى كه شاه در اروپا بود ، آغاز شده بود . طبق اين امتياز به صاحبش ، آقاى جى . اف . تالبوت  ( G . F . Talbot )  ، كنترل كامل توليد ، فروش و صدور كل تنباكوى ايران به مدت پنجاه سال واگذار شد و در مقابل وى تعهد نمود كه سالانه اجاره‌اى معادل 15 هزار پاوند به اضافهء يك‌چهارم سود سنواتى ، پس از پرداخت تمامى هزينه‌ها و كسر پنج درصد سود سرمايه ، به شاه\r\n\r\n\r\n","description":"","footnote":"\r\n( 1 ) . « تايمز » ، مورخ 16 مارس 1891 ، اعلام داشت كه مقام سلطنت ايران ملكم خان را از تمامى عناوينش محروم نموده است . در 20 مارس 1891 ، پاسخ دليرانهء ملكم خان در همان نشريه طبع گرديد .\r\n( 2 ) . تا اين اواخر - فوريه 1910 - وزير امور خارجهء ايران بود و در 6 فوريه ، در يك رأى عدم اعتماد استعفا نمود .\r\n","page_name":" 47 ","page_number":47},
  {"content":"\r\n\r\nيا حكومت ايران بپردازد . سرمايهء اين شركت ، كه تحت عنوان « شركت تنباكوى شاهنشاهى ايران » تأسيس گرديد ، متشكل بود از 650 هزار پاوند كه به 64740 سهم عادى - هريك معادل 10 پوند - و 2500 سهم بنيانگذاران - هريك به بهاى يك پاوند - تبديل گشت . جهت پىبردن به ميزان سود مورد انتظار اين شركت ، كافى است به مطلبى كه طى اعلاميهء مورخهء 3 نوامبر 1890 آن آمده بنگريم : « سود سهام بنيانگذاران ساليانه پرداخت نخواهد گرديد تا 15 درصد سود سهام عادى پرداخت گردد . آنگاه سود باقيمانده به‌طور مساوى بين سهام عادى و سهام بنيانگذاران تقسيم خواهد شد . » انتظارات صاحب‌امتياز از مندرجات اعلاميه كه در آن سود نهايى سالانه 500 هزار پاوند و كل سود نهايى متعلق به شركت 371875 پاوند برآورد شده ، هرچه بيشتر آشكار مىگردد . طبق مفاد اين اعلاميه ، « از تجارب حاصله در ادارهء انحصار تنباكوى ترك  ( Tukish Regie )  ، مؤسس 1884 ، استفاده گرديد و در حالى كه حق الامتياز قابل پرداخت توسط آنان - يعنى شركت تنباكوى ايران - تنها 15 هزار پاوند در سال است ، اجاره بهاى سنواتى پرداختى شركت ترك 630 هزار پاوند در سال بود . حال‌آنكه مدت امتياز شركت ترك تنها 30 سال و دورهء امتياز شركت ايرانى 50 سال است و شرايط كارى اين شركت به مراتب مطلوبتر . » حكومت ايران متعهد شد كه « از شركت تنباكو در جهت انجام اموراتش حمايت و حفاظت كند . » در اين اعلاميهء اغواكننده چنين آمده كه « در قبول چنين تعهدى نفع مستقيم [ ايران 
  ] ملحوظ است ، زيرا در سود حاصله سهيم خواهد بود . » جالب است بدانيم كه « در صورت بروز هرگونه اختلاف بين دولت شاهنشاهى و اين شركت ، و عدم دستيابى به يك توافق ، اخذ تصميم به داورى ارجاع خواهد گرديد كه توسط يكى از نمايندگان آمريكايى ، يا آلمانى و يا اتريشى مقيم تهران منصوب خواهد شد . » البته اين خطمشى پيش از آن ايامى است كه ما خود را مصمم به كسب « تفاهم » و « تجديد روابط » با دوستان عزيز فرانسوى و روسى خود نموديم .\r\nهمراه اعلاميه‌اى كه اطلاعات فوق از آن استخراج گرديد ، توصيف درخشانى از امكانات گسترده در برابر صاحبان امتياز ضميمه بود كه توسط آقايى به نام آنتوان كتابچى - كه اگر حافظه‌ام به درستى يارى كند ، مسئول آن تركيب عجيب و نامتجانس از مسيحيان لبنان و يهوديان سورى در طرحى بود كه « تئاتر ايرانى » نام گرفت - ، كه خود را « مدير كل گمركات ايران » مىخواند ، در 12 اوت 1890 تهيه و تنظيم گرديد . خوددارى در برابر وسوسهء نقل كامل اين سند رسوا دشوار است ، امّا ، در ذيل به بازگويى بيانات شاهانه و تا حدى رازآميز وى بسنده مىكنيم :\r\n« علاوه بر آنچه حكومت شاهنشاهى به عنوان تقويت و تشويق اين اقدام با تصويب حداقل پانزده\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nهزار ليرهء استرلينگ در سال براى شما منظور داشته است ، براى حكومت نيز يك‌چهارم منافع ساليانه را خواستار گرديده است . اين نكته صحت برآورد و حسابدانى مردان آزمودهء كشور را به شما ثابت مىكند كه بدون هيچ‌گونه تحميل به شركت ، لياقت آن را داشته كه به وسايل غير مستقيم چنين سهمى را براى دولت درنظر گيرند .\r\n« اينك ، تا آنجا كه به ملت مربوط است ، آنان از اين امتياز منتفع خواهند شد . زيرا حاليه تنباكو پيش از رسيدن به دست مصرف‌كننده سه يا چهاربار دست‌به‌دست مىگردد . . . عوارض راهدارى و حمل و نقل كه در حال حاضر وجود دارد . . . چندان حائز اهميت نيست . بنابراين ، حاليه مسلما ماليات‌ها موجب اجحاف عظيم بازرگانان و سوداگران تنباكو نيست ، بلكه سبب واقعى آنست كه اين سوداگران ، كه سرمايه‌اى اندك را نيز صاحبند ، مايل به كسب درآمد فزونترند و حتى جهت افزودن بر ميزان سود مواد ديگر را نيز به تنباكو مىآميزند . لهذا ، من برآنم كه ملت يكى از طرفداران حقيقى امتياز شما خواهد بود ، چراكه تنباكويى ارزان و به دور از تقلب را خريدارى مىكند .\r\n« در اين ميان تنباكوكاران بيش از هركس ديگر منتفع مىگردند . زيرا تجار با خوار شمردن محصول آنان به قصد خريد ارزانتر و پرداخت‌هايى وعده‌دار ، آسيب بزرگى به ايشان وارد مىكنند .\r\nدر حالى كه شركت شما مراقب خواهد بود كه توليد تنباكوى مرغوب را با پرداخت قيمت‌هاى سودآور و اعطاى مساعده تشويق كند .\r\n« خلاصه آنكه اين امتياز آيندهء درخشانى را فراروى دارد . از همان آغاز سودى سرشار حاصل خواهد گشت و تمامى طرف‌هاى ذينفع ، از حكومت و شركت و مصرف‌كننده و توليدكننده ، مطمئنا سهم خود را از اين سود خواهند برد . من بدين امر اطمينان دارم . »\r\nبدين ترتيب بنا بود همه ، به استثناى تجار شرور ايرانى تنباكو « كه سرمايه‌اى اندك را نيز صاحب » بوده و درخور توجه نبوده‌اند ، خوشنود و شادمان گشته و از اين شركت - كه خود قرار بود با حس باطنى صحت‌عمل و سودى بيش از پنجاه درصد سرمايه پاداش يابد - بهره‌ور گردند . اين امتياز چنان كه بايد در مقر هيأت نمايندگى بريتانيا در تهران ، در 9 مه 1890 ، به ثبت رسيد و ليست اشتراك از چهارم تا ششم نوامبر بازگرديد و تمامى تمهيدات اجراى اين امتياز در سال بعد انجام يافت .\r\nدر اينجا بايست رشتهء داستان را رها سازم تا در باب يك ماجراجويى ادبى ، كه بدون ترديد در افزايش نارضايى از ولخرجىهاى شاه و عدم توجه وى به منافع ملت بىتأثير نبود ، سخن گويم .\r\nملكم خان كه با شاه و وزراى وى - خاصه با امين السلطان كه بعدها به اتابك اعظم ملقب گشت -\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nاختلاف پيدا كرده بود ، به انتشار روزنامهء فارسى « قانون » در لندن و توزيع آن در شرق مبادرت ورزيد .\r\nنخستين شمارهء « قانون » در 20 فوريهء 1890 ، دومين شماره در 22 مارس ، شمارهء سوم در 20 آوريل ، چهارم در 20 مه ، پنجم در 18 ژوئن و شمارهء ششم در 18 ژوئيه منتشر گرديد . ساير شماره‌ها - 7 ، 8 ، 9 و 19 - كه من در اختيار دارم « 1 » ، متأسفانه فاقد تاريخند . امّا از آنجا كه لااقل 41 شماره از اين نشريه منتشر گرديده ، بايد چنين فرض كرد كه انتشار آن تقريبا سه سال و نيم تداوم داشته است . اين نشريه مورد نفرت شديد شاه بود و آندسته ايرانيان بخت‌برگشته كه معلوم گرديد « قانون » را دريافت داشته يا در اختيار دارند ، دستگير و در بسيارى موارد شديدا مجازات شدند . از زمرهء اين افراد دو تن از دوستان صميمى من بودند كه يكى منشى اسبق هيأت نمايندگى ايران در لندن بود ، و ديگرى معلم قديمى من و همكار آقاى آرتور ولاستون  ( Arthur Wollaston )  - حال لقب « سر » دارند - در تدوين دو جلد فرهنگ انگليسى - فارسى ، يعنى ميرزا محمد باقر . نامبرده توانست با قرائت پاره‌اى از اشعار عرفانى و مذهبى « اسلامى - مسيحى » خود ، كه نايب السلطنه مىخواست به هرقيمتى خود را از استماع آن وارهاند ، از چنگال اين شاهزاده - فرزند ناصر الدين شاه و عموى شاه سابق - بگريزد . امّا ، دوست نخستين من متحمل حبسى دشوار و طويل گرديد .\r\nنخستين شمارهء « قانون » ، چنان كه گذشت ، در 20 فوريهء 1890 انتشار يافت . لحن اين نشريه كاملا اسلامى بوده و با ذكر مختصر دعايى به عربى آغاز و با اظهار اميدوارى نسبت به عفو و اغماض خوانندگان در باب اشتباهات احتمالى و تناقضاتى با اسلام كه يحتمل در آن راه يابد ، خاتمه مىيافت .\r\nدر خلال مطالب بيشترين احترامات نسبت به ناصر الدين شاه ، كه از عدالت و ملاطفتش تقدير مىشد ، و همچنين روحانيون و مجتهدين ابراز مىگرديد . تأكيد عمده متوجه هرج‌ومرج و فساد مسلط بر ايران بود كه در مرتبهء اوّل ناشى از عدم وجود قانون و در ثانى معلول سوء اعمال صدراعظم امين السلطان بود كه « قاطرچىزاده » اش ناميده و در سراسر جريده هدف ويژهء ناسزاها قرار داشت . در مقالهء سردبير آمده بود كه « در ابتدا بايد خيلى ملايم نوشت . » امّا ، تا آنجا كه به امين السلطان مربوط مىشد ، ميزان اين « ملايمت » را مىتوان از عبارات ذيل قضاوت نمود :\r\n« وزير اعظم به محض ديدن جريدهء قانون ، از جاى خود نيم ذرع خواهد جست ، كلاهش را به زمين خواهد زد ، يقه‌اش را پاره خواهد كرد و پس از تغيّرات زنانه خواهد دويد پيش سفرا و دست و\r\n\r\n\r\n","description":"","footnote":"\r\n( 1 ) . از زمان نگارش كتاب حاضر ، به لطف بيوهء پرنس ملكم خان ، تقريبا يكدورهء كامل از 41 شمارهء اين نشريه را دريافت داشته‌ام .\r\n","page_name":" 50 ","page_number":50},
  {"content":"\r\n\r\nپاى آنها را خواهد بوسيد و آنچه از حقوق دولت باقى گذاشته آنها را هم پيش حضرات گرو خواهد گذاشت كه به دستيارى آنها شايد روزنامهء قانون غدغن بشود . امّا ديگر بهتر . در ايران اين روزنامه كه غدغن بشود ، هيچ‌معنى نخواهد داشت . هرچه بيشتر تشدد بكنند ، عظم مطلب زيادتر و خلق ايران در تحصيل و انتشار چنان تذكرهء نجات حريص‌تر خواهند شد . »\r\nشمارهء بعدى ، مورخ 22 مارس 1890 ، طى توصيفى مطّول از دشمنان ايران ، ملخصى از شكايات را به شرح زير به دست مىدهد :\r\n« اختيار كلّ مصالح دولت در دست جهال نانجيب ؛\r\n« حقوق دولت مزد رضايت مترجمين سفرا ؛\r\n« القاب و مناصب دولت بازيچهء رذالت‌هاى دلبخواه ؛\r\n« لشكر ما مضحكهء دنيا ؛\r\n« مأموريت سفرا گدايى مواجب ؛\r\n« شاهزادگان ما مستحق ترحم گداها ؛\r\n« مجتهدين و علماى ما آرزومند عدالت كفار ؛\r\n« شهرهاى ما پايتخت كثافت ؛\r\n« راه‌هاى ما بدتر از راه‌هاى حيوانات . »\r\nاينك بر فرياد خواستارى وضع قوانين ثابت ، تقاضاى تأسيس مجلسى مركب از نمايندگان ملت كه در بحث تمامى مسائل مربوط به رفاه كشور آزاد بوده و اجرايش از مصونيت در بيانات و ايفاى وظايفشان برخوردار باشند ، افزوده گرديد .\r\n« عدهء مشيران شوراى دولت حالا خيلى كم است . بايد دايرهء اين مجلس را به قدر امكان وسعت داد . بايد مجتهدين بزرگ و دانشمندان نامى و ملاهاى قابل داعيان هرولايت ، حتى جوانان با علم ، از اعضاى اين شوراى كبرا باشند . »\r\n« بايد بزرگان دين و دولت و عموم ارباب شعور به اقتضاى بيدارى اين عهد به اتفاق همديگر دور اين مجلس را بگيرند و به هرنوع تدبير به خلق ايران حالى نمايند كه احياى ايران بسته به اجراى قانون و اجراى قانون بسته به اعتبار و كفايت اين مجلس است . »\r\nسومين شمارهء قانون ، مورخ 20 آوريل 1890 ، بر محترم داشتن قوانين معمول در ساير نقاط ، حتى توسط حكام خودكامه‌ترين ممالك چون تركيه و روسيه ، تأكيد دارد و ديگربار مسئلهء امنيت جان\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nو مال و شرف در ايران را مورد بحث قرار مىدهد . در اين شماره به ديگر جريدهء آن‌زمان ، يعنى روزنامهء فارسىزبان « اختر » منطبعهء قسطنطنيه ، محض خدماتش به آرمان آزادى ملت ايران تهنيت گفته و به فرزندان شاه ، كه حسودانه مراقب يكديگر بوده و هريك اميدوار نيل به مسند سلطنت ، هشدار داده مىشود كه عن‌قريب « جهالت اين وزارت كه بر روى دولت ايران افتاده ، چيزى باقى نخواهد گذاشت كه قابل نزاع باشد . »\r\nپاره‌اى عبارات اين جريده ، با توجه به رخدادهاى بعدى ، تقريبا لحنى پيشگويانه دارد ؛ به عنوان مثال عبارات زير را از شمارهء 4 ، مورخ 20 مه 1890 ، به دست مىدهيم :\r\n« بعضى وجودهاى بىرگ و مسكين‌خيال كه حالت ديگران را هميشه از روى حقارت خلقت خود قياس مىكنند ، مىگويند ايران بىحس شده است و ديگر اين حرف‌ها به جايى نخواهد رسيد . راست است . خرده‌بزرگان ما بازار بيعارى را در اين ايام به‌قدرى كه توانسته رواج داده‌اند . امّا ، عن‌قريب خواهند ديد كه ايران به كلى خالى نشده و هنوز روح آدميت در اين ملك زنده است . »\r\nآقاى ويلفرد بلانت  ( Wilfrid Blunt )  ، در اثر جالبش « تاريخ سرّى اشغال مصر توسط انگليس »\r\n ( Secret History Of the English Occupation Of Egypt ) \r\n- صفحات 87 - 82 - احساسى را كه شخصيت ملكم خان ، كه او را در 27 ژوئيه 1880 ملاقات كرده ، در وى برانگيخته چنين وصف مىكند : « پيرمردى كوچك اندام با بينى بلند و چشمانى به غايت سياه » ، سپس مىافزايد « هنگامى كه تركش گفتم ، اين احساس را داشتم كه برجسته‌ترين مردى است كه تاكنون ملاقات كرده‌ام و بيش از هر زمان ديگر به تفكر برتر مغز شرقى معتقد شدم . » وى همچنين پاره‌اى توضيحات ملكم خان در مورد نظريه و اقدامات متهورانه‌اش ، و نيز « كيش آدميت » را كه در پى ترويج آن در ايران بوده بازگو كرده و مىنويسد ملكم داعيه داشت كه تا پيش از آنكه شاه ، به سبب حسادت به قدرت روزافزونش ، به وى « جواز سفر » و « مقام سفارت كلّ در تمامى دربارهاى اروپايى » را اعطا نمايد ، قريب سى هزار تن پيرو داشته است . حدود چهار يا پنج سال بعد بود كه من با اين سياستمدار برجسته آشنا شدم . امّا ، وى بيشتر در باب طرح جديدش در زمينهء گونه‌اى الفباى تحرير فارسى ، تركى و عربى با حروف مقطع كه در تلاش تكميل آن بود بحث كرد تا راجع به « كيش آدميت » نمونه‌اى از اين حروف عملا زير نظر وى تهيه و يكدستگاه حروف‌چينى كوچك نيز توسط يك ايرانى مبتكر ، كه تصور مىكنم نامش حاجى محمد خان بود ، در « ناتينگ هيل گيت »  ( Ntting Hill Gate )  ، كه چندان دور از هلندپارك  ( Holland Park )  - يعنى مقر هيأت نمايندگى ايران - نيست ، مستقر گشته بود . گلستان سعدى و\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nچندين كتاب كوچك در زمينهء آموزش ابتدايى ، كه نسخى از آن را در اختيار من قرار داد ، در اين چاپخانه به طبع رسيدند .\r\nاز اين حروف گاه در روزنامهء عربى « النحله » منطبعهء لندن ، نيز استفاده مىشد « 1 » . امّا ، تا آنجا كه من مىدانم ، اين حروف هرگز كاربرد گسترده‌اى نيافت و نشنيده‌ام كه طى بيست سال گذشته مطلبى با اين حروف چاپ شده باشد .\r\nپرنس ملكم خان\r\n\r\n\r\n","description":"","footnote":"\r\n( 1 ) . رجوع كنيد به همان اثر بلانت ، صفحات 87 - 86 . نسخه‌اى از اين روزنامه كه من در اختيار دارم و در سنهء 1887 طبع گشته ، از اين تاريخ به عنوان هفدهمين سالگرد انتشار خود ياد مىكند و لهذا چنين مىنمايد كه روزنامهء مزبور در حدود 1870 شروع به فعاليت كرده باشد .\r\n","page_name":" 53 ","page_number":53},
  {"content":"\r\n\r\nآقاى بلانت در بيان نظريات پرنس ملكم خان ، به نقل از خود وى مىگويد كه به پيروانش توصيه مىكند كه تنها به عنوان « آدم » بسنده ننموده ، بكوشند تا درخور اطلاق عنوان والاتر « انسان » گردند با اين وجود ، در جريدهء « قانون » اين كلمهء اوّل ، يا به تعبير آقاى بلانت : فروتر ، است كه به جسم و جان پيروان و ياوران ايرانى مورد خطاب قانون تزريق مىشود . جملات منتخب ذيل نمونه‌هايى هستند ازيندست ( از شمارهء 4 ، مورخ 20 مه 1890 ) : ،\r\n« يك تاجر تبريزى از ارز روم مىنويسد : من فداى قانون ! بفرمائيد چه بكنم ؟ جواب ما اينست :\r\nكتاب آدميت را به دست بياور ، بخوان ، آدم بشو و به اندازهء شعور خود در ترويج آدميت بكوش .\r\nيكى از علماى فارس مىنويسد : لفظ آدم و آدميت را زياد تكرار مىكنيد . مراد از اين لفظ چيست ؟ [ جواب : 
  ] ما كه تشنهء عدالت و دشمن ظلم هستيم و به فضل الهى خود را آدم مىدانيم از براى اينكه برحسب اسم هم از جانوران متعدى فرقى داشته باشيم ، خود را همه جا آدم اعلام مىكنيم .\r\nهركس طالب عدالت و صاحب غيرت و دوست علم و حامى مظلوم و مقوى ترقى و خيرخواه عامه است ، او آدم است .\r\nشخصى از عراق مىنويسد : من خودم را آدم مىدانم ، امّا از آدميت من تنها چه كارسازى خواهد شد ؟\r\nشما اگر واقعا آدم هستيد ، همين‌قدر كه چشم و گوش خود را فىالجمله باز كنيد ، خواهيد ديد كه در ايران تنها نيستيد . »\r\nمتن ذيل كه از همين شماره گزيده شده است ، يحتمل اشاره‌ايست به سيد جمال الدين كه ، چنان كه گذشت ، در پائيز 1889 به همراه ناصر الدين شاه به ايران بازگشت :\r\nيك واعظ جليل القدر ، كه از اطوار و اخلاق آحاد چاكران ديوان آگاهى دقيق دارد و چنديست به يك ذوق منوّر با نهايت پختگى در بلاد ايران مشغول ترويج آدميت است ، در ضمن بعضى اطلاعات مىنويسد :\r\n« البته تا به حال از هزار جا اطلاع داده‌اند كه در ايران عموم اصحاب شعور بيش از آنچه در خارج بتوان تصور كرد مشتاق و تشنهء ظهور عالم قانون هستند . و شكى نداشته باشيد كه خلق اين ملك ، چه بزرگ و چه كوچك ، چه در باطن و چه در ظاهر ، منتهاى امداد و رعايت و تقويت را به شما خواهند رسانيد . و ليكن ، واجب مىدانم مخصوصا شما را خبر بكنم كه از يك جنس جانوران ايران بايد خيلى اجتناب نمائيد . . . » وى به چاپلوسان فرصت‌طلبى اشاره دارد كه فاقد اصول ، آرمان و شرف بوده و\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nجهت كسب پول و نشان حاضرند خود را در برابر منفورترين و ستمگرترين پادشاهان مستبد خوار و خفيف نمايند .\r\nدر اين شمارهء « قانون » چنين نتيجه‌گيرى مىشود : « پس آخر چه بايد كرد ؟ »\r\n« بايد آدم شد . بايد آدم پيدا كرد . و بايد با آدم اتفاق كرد . »\r\n« كدام آدم و چه اتفاق ؟ »\r\n« اهل علم به شما ياد خواهند داد . »\r\n« كدام اهل علم ؟ »\r\n« اگر شما اهل علم را تا به حال پيدا نكرده‌ايد ، اهل علم شما را پيدا خواهند كرد . »\r\nقابل توجه‌ترين نكات مندرج در ساير شماره‌هاى « قانون » عبارتند از :\r\nدر شمارهء 5 ، مورخ 18 ژوئن 1890 ، ستايش بسيار از وليعهد وقت ، مظفر الدين ميرزا ، به عمل آمده و از وى چنين ياد مىشود : « اين وجود سعيد كه جامع اميدهاى ايران است ، محبوب عامه واقع شده است . » در اين شماره ، از زبان سياحى اروپايى كه به‌طور غيررسمى از جانب يكى از دول بزرگ غربى به ديدار و تهيهء گزارش از ايران اعزام شده است ، شرحى در باب جنبش نوين حمايت از قانون و مشروطيت در ايران ، كه در اصطلاح معهود « عالم آدميت » خوانده مىشود ، ارائه ، و سپس توصيفى از گستردگى آن ، شور و حرارت پيروان و طرق جذب ايشان و كيفيت گردآوردن اموال جهت حمايت از اين تشكيلات نيمه فراماسونى بيان مىگردد .\r\nدر شمارهء 6 ، مورخ 18 ژوئيه 1890 ، تقبيح ذيل - كه به تاجرى قزوينى نسبت داده مىشود - در مورد اعطاى امتيازات پىدرپى و فزاينده به بيگانگان ، كه ويژگى اصلى اين دوران است ، درج گرديده است :\r\n« كسى نيست از اين جوان نجيب « 1 » بپرسد : اين حقوق و اين امتيازات دولت ما را به چه قانون به اوباش خارجه مىفروشيد ؟ اين معاملات تجارى موافق شرع اسلام و موافق قانون هردولت ، حق و مال خلق اين ملك است . اين معاملات وسايل و سرمايهء گذران ما هستند . شما اين وسايل گذران مسلمين را به چه جسارت به كفار مىفروشيد ؟ مگر خلق ايران واقعا مرده‌اند كه تركهء آنها را اين‌طور حراج مىكنيد ؟ »\r\n\r\n\r\n","description":"","footnote":"\r\n( 1 ) . تصور مىكنم منظور امين السلطان است .\r\n","page_name":" 55 ","page_number":55},
  {"content":"\r\n\r\nسردبير پاسخ مىدهد : « سركار تاجر ! اينها خيلى حق دارند كه ما را به كلى مرده بدانند . در ملكى كه يك شعاع حيات ديده بشود و در گروهى كه يك رگ حس باقى مانده باشد ، كدام وزير نجيب مىتواند اين‌همه حقارت [ و 
  ] پريشانى را بر آن ملك بار نمايد ؟ »\r\nشمارهء 7 ( بدون تاريخ ، امّا تصور مىشود حدود 18 اوت 1890 منتشر شده باشد ) حاوى درخواستى جهت آموزش عالى زنان است كه چنين خاتمه مىيابد : « حالا كه در ايران بسى مردها زن شده‌اند ، جاى آنست كه زن‌ها به شوهرهاى خود قدرى درس مردى بدهند . » در اين شماره از ميرزا يحيى خان مشير الدوله ستايش گرديده است .\r\nشمارهء 8 ( كه تصور مىشود حدود 18 سپتامبر 1890 انتشار يافته باشد ) مشتمل بر نامه‌اى است كه طبق محتوايش ، نگارندهء آن بايست مردى جوان از نجباى اصيل كرمان باشد . در اين نامه ، براى نخستين‌بار شخص شاه به علت هرج‌ومرج حاكم مورد سرزنش قرار مىگيرد . نويسندهء نامه نشريهء « قانون » را به سبب عدم ترك چاپلوسى و تداوم ستايش از شاه ، با آنكه منطبعهء كشورى است آزاد ، و تنها بسنده كردن به انتقاد از وزرا نكوهش مىكند . وى مىپرسد : « وزرا كيستند ؟ وزرا چيستند ؟ اينها را كه انتخاب كرده است ؟ به‌جز شاه كه مىتواند در دنيا اين‌طور وزرا پيدا بكند ؟ » سپس مىافزايد : « ما هيچ حق ايراد به امين السلطان نداريم . اگر او از ميان برود ، خود شاه قطعا مجهول‌تر و معيوب‌تر از او را اختراع خواهد كرد . شاه محققا از آدم‌قابل بدش مىآيد . »\r\nدر دو شمارهء باقيماندهء « قانون » - شماره‌هاى 9 و 19 - ، كه من در اختيار دارم « 1 » ، هيچ‌نكتهء خاص قابل ذكرى وجود ندارد . آخرين شماره احتمالا حدود ماه اوت 1891 انتشار يافته است . امّا ، از آنروى كه شمارهء 6 اين نشريه آخرين شماره‌ايست كه تاريخ نشر در آن قيد گشته ، تعيين تاريخ دقيق غيرممكن است . همانگونه كه در پانوشته‌هاى پيشين گذشت ، به‌نظر مىرسد كه به‌هرحال انتشار اين نشريه تا حدود اواسط 1893 ادامه داشته است . امّا ، پاره‌اى اشارات مندرج در بازپسين شماره از آن حاكى است كه طبع « قانون » تا زمان سلطنت مظفر الدين شاه تداوم يافته است .\r\nتعيين اهميت نقش « قانون » در بيدارى ملى دشوار است . ما شاهد آن بوده‌ايم كه اين نشريه به‌طور نسبتا گسترده‌اى در ايران پخش مىگرديد ، به شاه و وزرايش هشدار مىداد و مردان صاحب‌مقامى كه آن را خوانده يا در اختيار داشتند زندانى مىگشتند . امّا ، اين نكته كه واقعا تا چه حد انجمنى سازمان\r\n\r\n\r\n","description":"","footnote":"\r\n( 1 ) . بنگريد به پانويس ص 52 در فصل حاضر .\r\n","page_name":" 56 ","page_number":56},
  {"content":"\r\n\r\nيافته از اصلاح‌طلبان - « عالم آدميت » - با اسم شب‌ها و اجتماعات پنهانى ، چنان كه در صفحات « قانون » اشاره مىرود ، وجود داشته است ، مسئلهء ديگرى است . امّا ، مسلم است كه نفوذى به مراتب مؤثرتر ، يعنى سيد جمال الدين افغانى ، در ايران وجود داشته است كه گرچه حدود 1886 يا 1887 از ايران اخراج گرديد ، ولى ، چنان كه گذشت ، در پائيز 1889 به دعوت شاه به اين كشور بازگشت .\r\nاز اين واقعه ، روايت ذيل در « مشاهير الشرق » جرجى زيدان - قسمت دوم ، صفحهء 62 - ارائه گرديده است :\r\n« در اين‌زمان اتفاقا نمايشگاه 1889 پاريس گشايش يافت . سيد جمال الدين از اين نمايشگاه ديدار كرد و در بازگشت از پاريس در مونيخ ، مركز باواريا ، با شاه ملاقات نمود . شاه از سيد دعوت كرد همراهش برود و سيد اين دعوت را پذيرفت و همراه شاه به ايران رفت . امّا ، عندالورود به تهران مردم مجددا گرد وى جمع شدند تا از دانش او بهره‌مند گردند . از شاه نيز هيچ سوءظنى در مورد اعمال وى بروز ننمود ، گويى سفر اروپا بسيارى از ترديدها را زايل كرده بود . در واقع شاه او را نزد خود آورده ، مسئوليت بسيارى از مشاغل مهم دولتى را به دو سپرده و در تدوين قوانين و مسايلى ازيندست با وى مشورت مىنمود . حال ، تحمل اين وضع بر افراد ذينفوذ و خاصه امين السلطان صدراعظم گران مىآمد .\r\nو همو بود كه محرمانه براى شاه استدلال كرد كه اين قوانين ، گرچه عارى از امتيازى نيستند ، با وضعيت كشور تطابق نداشته و به‌علاوه مىتوانند در انتقال قدرت و نفوذ از دستان شاه به دست‌هاى ديگر كارساز افتند . اين استدلال‌ها در شاه بىتأثير نبود و به‌تدريج احساسات وى در سيمايش ظاهر گرديد .\r\nسيد كه اين حالت را دريافته بود ، از شاه اجازه خواست به شاه عبد العظيم ، بيست كيلومترى تهران ، رفته و در آنجا استراحت كند . اين رخصت داده شد و در آنجا شمار بسيارى از علماى برجسته دور سيد جمع گرديده ، وى ايشان را موعظه كرده و به انجام اصلاحات در امور حكومت ترغيب نمود . هشت ماهى بيش نگذشته ، آوازهء شهرتش در تمامى ايران پيچيد و معمولا خبر مىرسيد كه وى در طرح اصلاح امور حكومت فعال است . در اين هنگام ناصر الدين شاه ، كه از عواقب كار مىانديشيد ، پانصد سوار به شاه عبد العظيم اعزام داشته و ايشان سيد جمال الدين را در عين بيمارى از بستر بيرون كشيده و در معيت پنجاه سوار محافظ او را به مرز امپراتورى عثمانى بردند « 1 » . با مطالعهء متن بازجويى\r\n\r\n\r\n","description":"","footnote":"\r\n( 1 ) . خبر اخراج سيد جمال الدين از تهران در روزنامهء تايمز ، مورخ 12 ژانويهء 1891 ، درج گرديد . سيد شمه‌اى از احوال خود را در مقالهء « حكومت وحشت در ايران »  ( Reign of Terror in Persia )  ، مندرج در  \" Contemporary Review \"  ، مورخ فوريهء 1892 ، صفحات 248 - 238 ، بيان داشته است . همچنين به صفحات 11 و 15 و ساير صفحات در همين منبع رجوع كنيد .\r\n","page_name":" 57 ","page_number":57},
  {"content":"\r\n\r\nميرزا محمد رضا [ كرمانى 
  ] ، كه در شمارهء 9 مورخ 7 ژوئيه 1907 « صور اسرافيل » درج گرديده ، مىتوان پاره‌اى اطلاعات ضمنى در اين باب به دست آورد . هنگامى كه از وى سئوال مىشود باآنكه مىدانسته تمامى رنج‌هايى را كه در جريان دخالتش در نهضت تنباكو متحمل گشته بدوا از ناحيهء كامران ميرزا نايب السلطنه و وكيل الدوله بوده ، چرا مبادرت به قتل ناصر الدين شاه كرده است ؛ وى پاسخ مىدهد :\r\n« تكليف بىغرضى شاه اين بود كه يك محقق ثالث بىغرضى بفرستند ميان من و آنها حقيقت مسئله را كشف كند . چون نكرد ، او مقصر بود . [ سالهاست كه سيلاب ظلم بر عامهء رعيت جارى است . 
  ] مگر اين سيد جمال الدين ، اين ذريهء رسول [ ، صلواة إله عليه ، 
  ] اين مرد بزرگوار چه كرده بود كه با آن افتضاح او را از حرم حضرت عبد العظيم [ ، عليه السلام 
  ] كشيدند ، زيرجامه‌اش را پاره‌پاره كردند ، آن همه افتضاح به سرش آوردند ؟ او غير از حرف حق چه مىگفت ؟ »\r\nاندكى بعد ، در پاسخ پرسشى ديگر ، ميرزا رضا آنچه را كه از منبع مستقل ديگرى در باب نفوذ سيد جمال الدين در ايران گزارش شده بود ، تائيد نمود . هنگامى كه از وى در باب همكاران و هم مسلكانش پرسيدند ، پاسخ داد : « هم‌عقيدهء من در اين شهر و مملكت بسيار هستند ؛ در ميان علما بسيار و در ميان وزرا بسيار و در ميان امرا بسيار و در ميان تجار و كسبه بسيار و در جميع طبقات بسيار هستند .\r\nشما مىدانيد وقتى كه سيد جمال الدين در اين شهر آمد ، تمام مردم از هردسته و هرطبقه ، چه در تهران ، چه در حضرت عبد العظيم ، به زيارت و ملاقات او رفتند و مقالات او را شنيدند . چون هرچه مىگفت للّه و محض خير عامهء مردم بود ، همه‌كس مستفيد و شيفتهء مقالات او شدند و تخم اين خيالات بلند را در مزارع قلوب پاشيد « 1 » ؛ مردم بيدار بودند ، هوشيار شدند . حالا همه‌كس با من هم‌عقيده است . ولى ، به خداى قادر متعال كه خالق سيد جمال الدين و همهء مردم است قسم ، از اين خيال من و نيت كشتن شاه احدى غير از خودم و سيد اطلاع نداشت . سيد هم در اسلامبول است . هركارى به او مىتوانيد بكنيد . دليلش هم واضح است كه اگر همچو خيال بزرگى را من با احدى مىگفتم ، حكما منتشر مىگرديد و مقصود باطل مىشد . وانگهى ، تجربه كرده بودم كه اين مردم چقدر سست‌عنصر و حب‌ّجاه و حيات دارند و در آن اوقاتى كه گفتگوى تنباكو و غيره در ميان بود كه مقصود فقط اصلاح اوضاع بود و ابدا خيال كشتن شاه و كسى در ميان نبود ، چقدر از اين ملك‌ها و دولتها و سلطنتها كه با\r\n\r\n\r\n","description":"","footnote":"\r\n( 1 ) . اين تعبير از خود سيد است . به ترجمه مكاتباتش در فصل اوّل رجوع كنيد .\r\n","page_name":" 58 ","page_number":58},
  {"content":"\r\n\r\nقلم و قدم و درم هم‌عهد شده بودند و مىگفتند تا همه جا حاضريم ، همين‌كه ديدند براى ما گرفتارى پيدا شد ، همه خود را كنار كشيدند . من هم باآن‌همه گرفتارى اسم احدى را نگفتم . چنانچه به‌جهت همين كتمان سرّ اگر بعد از خلاصى يك دور مىزدم ، مبالغى مىتوانستم از آنها پول بگيرم . ولى ، ديدم نامرد هستند . گرسنگى خوردم و ذلت كشيدم ، دست پيش احدى دراز نكردم . »\r\nمن شخصا سيد جمال الدين را تنها يك بار ، تصور مىكنم در پائيز 1891 ، هنگامى كه پس از دومين اخراج از ايران از لندن بازديد مىنمود ، ملاقات كردم . اين ديدار در منزل پرنس ملكم خان ، در هلند پارك ، صورت گرفت و من هنوز خاطرهء زنده‌اى از آن شخصيت مقتدر در ذهن دارم . ما مقدار زيادى راجع به بابىها ، كه وى در باب ايشان اطلاعات بسيارى داشت و شرحى بسيار عالى امّا ناموفق در مورد آنها در دايرة المعارف عربى « پطرس البستانى » نوشته بود ، گفتگو كرديم . در اثناى مذاكرات ، من از وضعيت ايران جويا شدم و وى ، تا آنجا كه در خاطر دارم ، پاسخ داد كه تا شش - هفت تن گردن زده نشوند ، اميد هيچ‌گونه اصلاحى در ايران نمىتوان داشت ؛ و افزود كه اوّلين فرد « ناصر الدين شاه و دومى بايد امين السلطان باشد . » جالب است كه اين هردو به قتل رسيدند ، گرچه سيد بيش از ده ماه پس از مرگ شاه زنده نماند و امين السلطان نيز ده سال پس از مرگ وى به قتل رسيد .\r\nاينك بايد به ماجراى امتياز تنباكو بازگرديم كه ، چنان كه ديديم ، ليست اشتراك آن در 6 - 4 نوامبر 1890 انتشار يافت . بلافاصله پس از اين تاريخ ، به گمانم حدود 20 نوامبر ، يكى از سردمداران اصلى اين ماجرا از من دعوت كرد كه در لندن با وى ملاقات كنم . درست هنگامى كه در حال ترك كمبريج بودم ، چندين شماره از روزنامهء « اختر » را كه اشتراك داشتم ، توسط پست از قسطنطنيه دريافت كردم و در حالى كه به سوى لندن مىرفتم مقالهء زير را خواندم ( اختر . پنجشنبه 11 نوامبر 1890 ، شمارهء 13 از هفدهمين سال انتشار ، صفحات 100 - 99 ) :\r\n\r\n( ( انحصار تنباكو در ايران ) )\r\n« روزنامه تركىزبان « صباح » در خصوص انحصار دخان در ممالك ايران ، از روى روزنامه‌هاى فرنگستان در ضمن « اجمال » نسخهء شمارهء 430 ، مورخ بيست و پنجم ماه ربيع الاول ، تفصيلى نگاشته و مطالعاتى نيز از روى حقانيت بدان افزوده بود . چون مندرجات آن را مبتنى بر خيرخواهى دولت عليهء ايران يافتيم ، از آنرو ذيلا به ترجمه و نقل آن مىپردازيم : »\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nترجمه « روزنامهء مذكور مىگويد : ما در روزنامه‌هاى فرنگستان در باب تداول سندات حصهء كمپانى انحصار دخان ايران اعلانى ديده شد كه متضمن شرايط اساسيهء امتياز انحصار و پاره‌اى اطلاعات ديگر در آن باب بود . چون مطالب متعلق به ممالك اسلاميه درهرحال سزاوار آن است كه از مدنظردقت دور نباشد ، لهذا تفصيل آن را به انضمام پاره‌اى ملاحظات خودمان در اينجا نقل مىنمائيم . »\r\n« به موجب مندرجات اعلان مذكور در نهم ايارماه يك هزار و هشتصد و نود ميلادى ، برحسب ارادهء پادشاه ايران امتيازى داده شده است كه موافق احكام آن تمامى حاصلات توتون ممالك ايران و خريد و فروش آن به عنوان انحصار به دست واحد سپرده شده ، مدت اين امتياز تا پنجاه سال امتداد خواهد داشت . صاحب‌امتياز در هرسال پانزده هزار ليرهء انگليس به خزانهء ايران داده و به‌علاوه از منافع آن نيز به‌قدر ربعى مال دولت خواهد بود . »\r\n« صاحب‌امتياز در لندن يك كمپانى از انگليسيان تشكيل داده . اين كمپانى ششصد و پنجاه هزار ليرهء انگليس سرمايه خواهد داشت و اين سرمايه را نيز تداول سندات حصه جمع خواهد نمود . »\r\n« مدير رسومات عمومى ايران مقدار توتون و دخانى را كه همه‌ساله در داخل ممالك ايران صرف مىشود ، تخمينا پنج ميليون و چهارصد هزار كيلو و مقدار توتونى را كه به خارج حمل و نقل مىشود نيز چهار ميليون كيلو تخمين و برآورد كرده . صاحب‌امتياز نيز از روى آن برآورد ، ساليانه اقلا پانصد هزار ليره خرج‌دررفته به مداخل آن كار اميدوارى داشته است كه پس از وضع سود مقطوع سندات حصه و ربع مداخل كه به حكومت عايد است ، از مابقى درصدى پانزده به نام تمتع به صاحبان حصه داده ، تتمه نيز در ميان صاحب‌امتياز و اصحاب سندات حصه متساويا قسمت خواهد شد . »\r\nنويسنده سپس مقايسهء بين امتياز انحصار تنباكوى تركيه و انحصار تنباكوى ايران را ، كه در اطلاعيهء شركت مذكور است ، تكرار كرده و اعتراف مىكند كه اگر ، چنان كه تفهيم شده ، اين امتياز شامل تنباكوى قليان و نيز تنباكوى معمولى ايران باشد ، ارقام ارائه شده يحتمل اغراق‌آميز نيستند ؛ امّا ، حتى در اين‌صورت نيز وى بسيار مردد است كه سودى چنان عظيم كه صاحبان سهام انتظار دارند حاصل گردد .\r\nوى اظهار مىدارد حتى در فرانسه ، كه انحصار تنباكو به مدت پنجاه سال برقرار شده است و از مرزها به خوبى محافظت شده و گمركات مرزى بسيار كارآمدند ، قاچاق تنباكو صورت مىگيرد و طبعا تحت شرايط حاكم بر ايران مىتوان چنين انگاشت كه احتمالا ميزان قاچاق بيشتر بوده و لهذا توقعات\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nخوش‌بينانهء صاحبان امتياز نقش‌برآب خواهد گشت . به‌رغم تمامى اين مسائل ، نويسنده حكومت ايران را به سبب اعطاى امتيازاتى چنان باارزش در قبال مبلغ ناچيز پانزده هزار پاوند در سال به انضمام يك چهارم سود حاصله ، مورد نكوهش قرار مىدهد ؛ خاصه كه اين امتياز مشتمل است بر تمامى صادرات و نيز تجارت داخلى تنباكو . وى مىافزايد : « به ملاحظهء اين نكتهء باريك مىتوان گفت كه اخراجات تمامى توتون و تنباكوى ايران سپرده به دست اختيار يك كمپانى خارجه شده كه اهميت حقيقى مطلب در اين حال از هرچه تصور بشود ، افزون است . »\r\nهمو ادامه مىدهد : « اين معنى بر همه‌كس واضح است كه اخراجات هرمملكتى از نخستين اسباب ثروت آنملك معدود است . بنابراين ، بايد صاحب هرمملكت خود از هرروى و به هروسيله كه ممكن است ، وسايط تسهيل آن را فراهم بياورد و اخراجات ملك را از هرگونه قيد و صعوبت آزاد دارد . حال‌آنكه اين امتياز و انحصار كه دولت ايران به كمپانى انگليس داده ، برعكس اين ملاحظات يوميه است . بدين‌وسيله صاحبان محصول در دست كمپانى زار و زبون مانده ، حاصل رنج خود را به قيمتى كه ارزش دارد نتوانند فروخت و از منافع رقابت تجارت بدهىاى نخواهند داشت . و بدين‌سبب جمع كثيرى از ايرانيان كه معاش و گذرانشان منحصر بدين‌ممر است ، متضرر گشته به بنيان تجارت مملكت اختلال فوق‌العاده وارد خواهد آمد .\r\nنويسنده متذكر مىگردد كه امتياز انحصار تنباكوى تركيه تنها مصرف داخلى را شامل گشته و صادرات از حوزهء اختيارات آن خارج مىباشد و اين نكته‌ايست كه غفلت غيرقابل‌بخشش حكومت ايران موجب ناديده گرفتن آن شده است . وى همچنين چندين عامل مهم ديگر از وجوه تمايز اين دو امتياز را برمىشمارد . اگر حكومت ايران بر آن بود كه درآمدى اضافى ، معادل آنچه صاحبان امتياز مىدهند ، از تجارت تنباكو به دست آورد ، مىتوانست اين كار را به سهولت ، بىدردسر و بدون دخالت بيگانه و بىآنكه بارى چنين غيرضرور و غيرقابل‌تحمل را بر اتباع خود تحميل كند ، انجام دهد . »\r\nنتيجه‌گيرى « صباح » چنين است : « چون از كمال خلوص هميشه آرزومنديم كه دولت عليهء ايران به مدارج عاليهء ترقيات حاليه صعود نموده از منابع ثروت طبيعيهء مملكت چنانچه شايد و بايد بهره‌مند گردد ، ناگزير از اين بيانات شديم و اميدواريم كه احكام و شرايط انحصار مذكور غير از اين باشد كه صاحب‌امتياز اعلان كرده و اولياى دولت مشاراليها نيز منافع حقيقى مملكت را بهتر از آنچه ما ذكر نموديم رعايت و محافظت نموده باشند . »\r\nسپس ، جريدهء « اختر » مطالب زير را خود به انتهاى متن اين ترجمه مىافزايد :\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n« تاكنون از شرايط امتياز انحصار توتون و تنباكوى ممالك محروسهء ايران به تفصيل آگاهى حاصل نشده ، ولى اعلان صاحب‌امتياز در روزنامه‌هاى فرنگستان بدين‌زمينه است كه ذكر شد . عجالتا توانيم گفت كه هرگاه شرايط انحصار اين است كه اعلان شده ، مطالعات رفيق محترم ما ، گرامى منشى روزنامهء « صباح » همه صواب و دليل پاكى نيات ايشان است . و هرگاه غير آن است ، ابواب سخن باز است ؛ تا احكام فرمان امتياز چه باشد . »\r\n« بارى ، اميدواريم كه خبرنگار محترم تهران تاكنون تفصيل آن را نوشته باشند تا در نسخهء آينده نقل نموده ، مطالعات خودمان را نيز بدان بيافزائيم . »\r\nاين مقاله مرا تا حدى به انديشه واداشت ، زيرا آن روزها معمول نبود در جريده‌اى كه بىجواز و مانع در قلمرو سلطنت ناصر الدين شاه توزيع مىگشت ، چنين انتقاد عريانى از حكومت ايران درج گردد . آشكار بود كه اين امتياز مطلقا مورد استقبال مردم ايران قرار نخواهد گرفت . و هنگامى كه در آن‌روز نمايندهء شركت از تمايل من به كسب مقامى در اين تشكيلات جويا شد ، به سبب مخالفت‌هايى كه نسبت به اين امتياز حس مىكردم و با مطالعهء « اختر » شديدا در من تقويت شده بود ، زمانى چندان نمىطلبيد كه پاسخ منفى دهم . و اين نكته‌اى بود كه در تمامى عمر همواره و عميقا سپاسگزار آن بوده‌ام .\r\nحال به سنهء 1891 بازمىگرديم ، سالى كه در آن افتتاح عملى اين امتياز منفور در ايران به وقوع پيوست . در 23 فوريه ، يك هيأت نمايندگى از سوى ايران به سخنگويى امين الدوله ( كه وزيرى به مراتب ميهن‌پرست‌تر از رقيبش امين السلطان بود ) ، گرچه بىنتيجه ، از شاه تقاضا كردند اين امتياز را لغو كند . علائم فعاليت شركت شروع به بروز كرده بود . دكتر فوريه مىنويسد « 1 » : « به محض فرارسيدن بهار 1891 ، موجى از اتباع و مستخدمين انگليسى ، تقريبا از همه‌جا ، چه از كشورهاى شرقى و چه از ساير ممالك ، به سوى ايران سرازير شدند . فرصت مغتنم‌تر از آن بود كه بتوان از دست داد . »\r\nتا آن‌زمان ، به يمن عدم‌وجود مطبوعات مستقل و مردمى در ايران ، احتمالا ماهيت و گسترهء فعاليت انحصار تنباكو تشخيص داده نشده بود . بااين‌وجود ، به محض حصول اين تشخيص ، در كل عرض و طول اين سرزمين به شدت و خشونت مورد انزجار واقع گشت . به گفته دكتر فوريه ، كه من در\r\n\r\n\r\n","description":"","footnote":"\r\n( 1 ) . روزنامهء تايمز ، مورخ اوّل آوريل 1891 ، گزارش لحظه به لحظهء حركت آقاى آرنشتاين  ( Arnstein )  ، مدير شركت انحصار تنباكوى ايران ، و بخشى از كاركنانش را از قسطنطنيه در 30 مارس ، درج كرده است .\r\n","page_name":" 62 ","page_number":62},
  {"content":"\r\n\r\nنگارش اين بخش بسيار مرهون اثر گرانقدر او هستم ، قيام‌هايى در جنوب « 1 » ، خاصه در يزد ، به وقوع پيوست در حالى كه بر تهران نيز هيجان و ناآرامى حكمفرما بود . بسيارى از مخالفان برجستهء امتياز دستگير شدند كه ظاهرا ميرزا محمد رضا نيز در شمار آنان بود ؛ همو كه بعدها به سبب ترور ناصر الدين شاه شهره گشت .\r\nهمان‌سان كه دكتر فوريه به حق متذكر گرديده - ص 103 - ، اين ماجرا به تمامى مردم مربوط بود .\r\nزيرا در ايران همه ، چه زن و چه مرد ، دخانيات مصرف مىكنند . وى مىگويد : « تحت اين شرايط ، آنان چگونه مىتوانستند متقاعد شوند كه اين انحصار مزايايى در بر دارد ؟ مردم ايران نمىتوانند بدون مقاومت تسليم اين مسئله شوند كه تنباكويى را كه خود مىكارند و مىچينند ، بالاجبار از انگلستان خريدارى كنند . ايشان هرگز با اين انديشه كه تنباكوى آنها بايد از دست مسيحيان ، كه به‌زعم آنان هر چيزى را به لمس كردن نجس مىكنند ، بگذرد سازش نخواهند كرد .\r\n« گفته مىشود كه روحانيت - مجتهدان و علما - در رأس اين نهضت هستند و اوامر از سوى مجتهد مقيم كربلا صادر مىشود « 2 » . اين شگفت‌انگيز نيست . به اعتقاد من زياد اين فرصت پيش نمىآيد كه روحانيت بتواند رهبرى آرمانى چنين مردمى را به دست گيرد . »\r\nچنان مىنمايد كه دكتر فوريه در اواسط تابستان حسب المعمول شاه را در سفر شكار همراهى نموده و بدين‌لحاظ در موقعيتى نبوده كه بتواند شاهد پيشرفت وقايع در پايتخت باشد . امّا ، از اوت 1891 تا زمان لغو اين امتياز منفور ، در ژانويهء 1892 ، و توافق بر سر پرداخت غرامت از سوى ايران به شركت تنباكو ، در ابتداى آوريل 1892 ، دكتر فوريه گزارش نسبتا مستمرى از روند بالندهء اين رخدادها به دست مىدهد .\r\nدر قيام‌هاى اواخر تابستان ، تبريز نقش اصلى را عهده‌دار بود . اعلان‌هاى شركت تنباكو پاره شده و اعلاميه‌هاى انقلابى جايگزين آنها گشتند . اميرنظام ، كه نمىتوانست با تدابير پيشنهادى وليعهد « 3 » موافقت كند ، استعفا داد و امين حضور جانشين وى گرديد . مردم تبريز با ارسال تلگرافى براى شاه ، عليه فروش حقوق خود به بيگانگان و كفار اعتراض كرده و عزم خود در دفاع قهريه از آن حقوق\r\n\r\n\r\n","description":"","footnote":"\r\n( 1 ) . اخراج حاجى سيد على اكبر مجتهد از شيراز ، در حدود اواسط ماه مه ، به سبب « تعصب ضد اروپايى » ، قيام‌هايى در پى داشت كه طى آن چند تن ، از جمله يك زن يك دختربچه ، كشته شدند . در مورد اين واقعه به نامهء سيد جمال الدين ، كه پيش از اين گذشت ، رجوع نمائيد .\r\n( 2 ) . منظور حاجى ميرزا حسن شيرازى است كه تصور مىكنم در مارس 1895 وفات يافت . وى در واقع مقيم سامره بود ، نه كربلا .\r\n( 3 ) . مظفر الدين ميرزا .\r\n","page_name":" 63 ","page_number":63},
  {"content":"\r\n\r\nرا اعلام داشتند . مشورت‌هايى بين امين السلطان و وزيرمختار بريتانيا ، سر اچ . دروموند ولف  ( Sir H . Drummond Wolff )  - از يكسو ، و مشير الدوله و وزيرمختار روس از سوى ديگر و همچنين فىمابين اين دو وزير و شاه صورت گرفت . ظاهرا شاه از دولت روس دعوت كرده بود كه جهت اعادهء نظم در تبريز ميانجيگرى كند . امّا ، حكومت روس به درستى و از سر عقل ، تلاش خود را به ابطال اين قرارداد معطوف ساخت . سپس شاه تلاش كرد به دستاويز تشويق پيشنهادات مطروحهء شركت ، مبنى بر الزام استخدام ايرانيان به عوض بيگانگان در تبريز و تمامى ايالت آذربايجان ، مدتى را به دفع الوقت بگذراند . امّا ، اهالى تبريز كه حال كاملا به هيجان آمده بودند به هيچ‌چيز جز لغو امتياز ، كه عمليات آن از اواخر سپتامبر در آذربايجان متوقف گشته بود ، رضا نداشتند . اين امر طبعا موجب ترغيب ساير بلاد ايران ، خاصه اصفهان و شيراز ، گرديد كه به تبريز تأسى جويند . نهضت مردمى عليه امتياز با اقدام حاجى ميرزا حسن شيرازى مجتهد [ مقيم 
  ] سامره ، كه طى نامه‌اى بلندبالا به ناصر الدين شاه مغايرت اعطاى اين امتياز به بيگانگان را با قرآن و روح اسلام به اثبات رسانيد ، تقويت گرديد . در اواخر اكتبر ، سيدى به نام « عالمگير » ، اهل كلاردشت ، به وعظ در باب انقلاب آغاز كرد و به كوتاه زمانى صدها تن پى پسر يافت . در 2 نوامبر ، ساعد الدوله به معيت پانصد سوار به سركوبى وى اعزام گشت . طى قريب دو هفته سيد مغلوب ، و نزديك به دويست تن از پيروانش كشته شدند . سيد عالمگير را دست‌بسته و شديدا تحت الحفظ به همراه نواى شادمانهء يكدسته موزيكانچى نظامى به تهران آوردند . ساعد الدوله ، عامل دستگيرى وى ، به سبب اين عمل قهرمانانه منصب سرتيپى يافت .\r\nدر آغاز دسامبر 1891 ، نامه‌اى از سوى مجتهد [ مقيم 
  ] سامره ، حاجى ميرزا حسن شيرازى ، رسيد كه مردم را تا لغو امتياز به تحريم استعمال تنباكو فراخوانده بود . اين ضربهء ماهرانه و خردمندانه كه بىهيچ شورش عملى امتياز انحصار كالاى تحريم شده را بىارزش ساخت و همچنين وفادارى و خويشتندارى مردمى كه فرمان اين رهبر روحانى را گردن نهادند از قدرت توصيف و ستايش آدمى بيرون است . دكتر فوريه مىنويسد : « ناگاه با يك هماهنگى كامل تمامى تجار تنباكو دكاكين خود را بستند ، تمام قليان‌ها كنار گذارده شد و ديگر هيچ‌كس ، چه در شهر و چه در دربار و حتى حرمسرا ، به استعمال دخان مبادرت ننمود . چه نظمى ، چه اطاعتى حكمفرماست هنگامى كه مسئلهء پاىبندى به توصيه ، يا به عبارت بهتر فرمان ، يك روحانى ذينفوذ يا مجتهدى مشهور در ميان است !\r\nوى مىافزايد : « روحانيون اساتيد موقع‌شناسى هستند . چه بجاست كه حاجى محمد حسن رئيس التجار را مسئول بسته شدن دكاكين معرفى ، و او را به قزوين تبعيد كنيم : همه آگاهند كه براى\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nبركندن ريشهء شرّ بايد به جايى ديگر ضربه زد . بدين قرار ، امتياز تنباكو چنان به مخاطره مىافتد كه مشاهده مىشود مدافعين طبيعى آن - هيأت نمايندگى بريتانيا - علاقمندند سرنوشتش را به حال خود رها سازند . من شخصا شنيدم كه مدير اين شركت ؛ با نوميدى بسيار از امتياز سخن مىگفت . از وزير مختار بريتانيا « 1 » نيز نقل است كه در مواجهه با اين نحوهء جديد برخورد ايرانيان ، كه ايشان را فاقد چنين مقاومتى مىپنداشت ، امكان تداوم كار خود را با همان سودمندى سلف خويش ميسر نمىديده است . »\r\nدر سراسر ماه نوامبر 1891 ، اوضاع رو به وخامت گذارد . دكتر فوريه مىنويسد در سوم سپتامبر شاه « خواه به جهت عدم تمايل به ترك عادت يا به قصد فرار از كابوس تنباكو بر آن شد كه سفرى به اطراف تهران رفته و امين السلطان را در شهرى كه اينك طوفانى در آن به غريدن آغاز كرده بود ، باقى گذارد . وى حتى به درخواست وزيرمختار روسيه كه « اوضاع را بحرانى يافته و بر جان اروپائيان گمان خطر مىبرد » ، وقعى ننهاده حاضر به مراجعت نشد . در تبريز هم كه شورش موقتا به وعدهء عدم آغاز كار انحصار فروكش كرده بود ، ديگربار قيامى آغاز گرديد كه محتمل بود جهت همدردى با تظاهرات عمومى در سراسر كشور باشد . روحانيون سرسخت‌تر شدند و در يك اجلاس كه به دعوت امين السلطان جهت بحث در ميزان غرامت شركت تنباكو در قبال الغاء قرارداد انعقاد يافت ، يكى از روحانيون خطاب به صدراعظم گفت : آنان كه جهت ارضاء شاه رشوه دريافت كرده‌اند - و نام ايشان را ذكر كرد - ، بايد اين منافع نامشروع را بازگردانند .\r\n« روحانى ديگرى در قزوين با مشاهدهء فردى در حال تدخين ، وى را از اين عمل بازداشت و آن‌گاه كه فرد مزبور اين درخواست را ناديده گرفت ، آن روحانى قليان او را شكست . صاحب قليان شكايت به حاكم برده ، امر به احضار روحانى رفت . امّا ، روحانى مزبور چنان جماعت را انگيخته بود كه حاكم از ترس جان به سوى تهران گريخت . حتى منقول است كه حاكم قزوين نجات خود را مرهون زندانى خويش ، رئيس التجار ، بود كه آن‌زمان ، چنان كه گذشت ، به قزوين تبعيد شده بود . جمعيت حاكم را يكى از دوستان رئيس التجار پنداشته و به كالسكهء حامل آن دو اجازهء عبور دادند . »\r\nدر شب قبل از روز كريسمس ، شعارهايى بر ديوارها نوشته شد كه در صورت عدم لغو قرارداد طى 48 ساعت ، اروپائيان به مرگ محكوم مىشدند . نگرانى در جامعهء اروپائيان و خاصه هيأت‌هاى نمايندگى به ميزانى غيرقابل‌تحمل رسيد و همه‌دست شايعه رواج يافت . در 28 دسامبر ، سربازان در\r\n\r\n\r\n","description":"","footnote":"\r\n( 1 ) . سر فرانك لاسلز  ( Sir Frank Lascelles )  جهت جايگزينى سر اچ . دروموند ولف در 14 نوامبر 1891 به تهران وارد شد .\r\n","page_name":" 65 ","page_number":65},
  {"content":"\r\n\r\nنقاط مختلف منطقهء اروپايىنشين مستقر گشته و اعلانى مبنى بر وعدهء لغو امتياز توسط شاه منتشر گرديد . مردم تا حدى آرام گرفتند . امّا ، حاجى ميرزا حسن شيرازى ، مجتهد [ مقيم 
  ] سامره ، تا حصول اطمينان از وعدهء شاه در الغاء قرارداد ، از بازپس گرفتن فتواى تحريم دخان اجتناب ورزيد .\r\nدر اوّل ژانويهء 1892 ، حاجى ميرزا حسن شيرازى تلگرافى بلندبالا به ناصر الدين شاه ارسال داشته و ضمن تبريك لغو قرارداد ، مصرانه از وى خواسته بود كه ساير امتيازات اعطايى به بيگانگان را نيز لغو نمايد . امّا ، در اين تلگراف به فتواى تحريم دخان كه خود آن را صادر كرده و كاملا بر ميزان تأثير عميقش بر مردم آگاه بود ، هيچ اشاره‌اى نرفته بود . ارزش سهام بانك شاهنشاهى به نصف قيمت تنزل يافت . در 3 ژانويه ، شاه ضمن ارسال پيامى جهت حاجى ميرزا حسن مجتهد آشتيانى از وى خواست كه يا در استعمال مجدد تنباكو پيش قدم شود ، يا كشور را ترك گويد . وى شقّ دوم را برگزيد ، امّا هيچ اقدامى در اين راستا ننمود . با شنيدن اين خبر مردم هيجانى بسيار از خود بروز داده و عن‌قريب به زعامت سيدى معمم ارك شاهى را محاصره كرده و فرياد خشم سر داده به پرتاب سنگ پرداختند .\r\nسربازان به روى جمعيت آتش گشودند كه در نتيجه چند تن ، از جمله آن سيد ، به خاك افتادند . هفت تن از مردم كشته و حدود 20 تن ديگر مجروح شدند . امّا ، جمعيت متفرق گرديد . دو روز بعد حاجى ميرزا حسن آشتيانى ، كه نه شهر را ترك گفته و نه به استعمال دخان مبادرت نموده بود ، از سوى شاه يك انگشترى الماس ، به عنوان آشتى ، دريافت داشت . ولى ، تا زمانى كه از الغاء قرارداد از طريق اعلاميهء صاحب‌امتياز « 1 » ، كه در آن فسخ قرارداد اعلام و فروشندگان تنباكو جهت اعادهء محصول خود دعوت شده بودند ، اطمينان نيافت از پذيرش انگشترى اجتناب نمود . در 26 ژانويه كه جارچى الغاء قرارداد را رسما در شوارع عمومى صلا داد ، اين خبر با استقبال همگان مواجه گرديد . دو روز بعد ، حدود چهل تن از كاركنان « شركت تنباكوى شاهنشاهى » سابق پست خود را ترك و به اوطان خويش بازگشتند . دكتر فوريه مىنويسد : « بىترديد ايشان تا مدتها بحرانى را كه به محض ورود به ايران از سر گذرانيده بودند ، فراموش نخواهند كرد ؛ خاصه آن كسان كه در روز قيام در ايران حضور داشتند . آنان كه غرامت خوبى دريافت داشته بودند ، با خشنودى ايران را ترك گفتند ، در حالى كه مردم ايران نيز به همان‌سان شادمان بودند . »\r\nامتياز تنباكو خاتمه يافت ، امّا تبعات آن بر جاى ماند . از جمله پيامدهاى بلاترديد آن لطمهء عظيمى\r\n\r\n\r\n","description":"","footnote":"\r\n( 1 ) . آقاى آرنشتاين . متن اين اعلان در « بيدارى ايرانيان » مندرج است .\r\n","page_name":" 66 ","page_number":66},
  {"content":"\r\n\r\nبود كه بر حيثيت انگلستان ، كه متأسفانه در اين واقعه اسفبار نقشى درخور تحسين ايفا ننموده بود ، وارد آمد . پيامد ديگر ، حيثيتى بود كه روسيه اكتساب كرد . مطالب ذيل ، كه در يادداشت‌هاى يوميهء دكتر فوريه ، دهم و يازدهم فوريه ، آمده است مهمتر از آنست كه حذف گردد :\r\n« ترديد نيست كه در اين رويداد « 1 » روس‌ها دخالت بسيار داشته‌اند . كشمكش بين روس و انگليس در ايران امرى مستمر است و اين‌بار پيروزى روس‌ها بيش از حد انتظار بود . چراكه امين السلطان ، به محض آنكه دريافت سياستى را كه تعقيب مىكرد محكوم است ، براى ممانعت از سقوط خويش با زرنگى و هشيارى سياست خود را تغيير داده و با روس‌ها به حسن تفاهم رسيد . در همان روز صدراعظم نتيجهء مطلوب حاصله از گفتگوى خود با وزيرمختار روس را ، داير بر اميد به اعادهء آرامش در كشور در صورت الغاء امتياز ، به دست آورد .\r\n« امين السلطان پس از گفتگوى با وزيرمختار روس ، آقاى « دو بوتزوف »  ( M . de Butzof )  ، كه سه ساعت به طول انجاميد ، از سفارت روس بازگشت . وى رسمىترين اطمينان را داير به تغيير مشى خود به وزيرمختار داده و افزوده بود كه ممكن است شما به قول من اعتماد نكنيد ، ولى عمليات من در آينده صدق اين گفتار را آشكار خواهد ساخت .\r\n« روس‌ها بايد از اين نتيجهء بزرگ به خود باليده تبريك گويند و آن را به سقوط صدراعظم ترجيح دهند . زيرا شاه به حفظ مقام وى علاقمند بوده و همچنين دو بوتزوف نيز هنگامى كه حمايت روسيه و شخص خود از امين السلطان را در صورت انجام تعهداتش تضمين مىنمود ، كمتر از صدراعظم صداقت نداشت . »\r\n« در اينجا احساسات موافق من نسبت به روس‌ها بر كسى پوشيده نيست . اين احساسات به زمان « مونته‌نگرو »  ( Montenegro )  و تقريبا بيست سال قبل بازمىگردد . همچنين همگان از محبت من نسبت به امين السلطان و وفادارى نسبت به اعليحضرت آگاهند . بنابراين ، گرچه هيچگاه در سياست فضولى نمىكنم ، ولى ممكن است اجازه داشته باشم كه خوشحالى خود را از حل و فصل اين اختلاف ابراز داشته و بگويم كه جدا اميدوارم اين وضع ابدى و جاودان باشد . »\r\n« شايد بىمورد نباشد كه بيافزايم اين اقدام هنگامى از سوى صدراعظم عملى گرديد كه شاه اخبار تأثرانگيزى از نمايندگان خود در سنت پترزبورگ و قسطنطنيه دريافت . مضمون آن اخبار اين بود كه\r\n\r\n\r\n","description":"","footnote":"\r\n( 1 ) . مشروح جالب سخنرانى وزيرمختار روسيه در جمع سكنهء اروپايى مقيم تهران ، از جمله آقاى آرنشتاين مدير شركت تنباكو ، در ضيافتى كه به دعوت سفارت روس انعقاد يافته بود ، در صفحات 68 - 65 « بيدارى ايرانيان » مندرج است .\r\n","page_name":" 67 ","page_number":67},
  {"content":"\r\n\r\nتزار قول داده است كه با سلطان در جهت حل و فصل مشكلات مرزى ، و از آن مهمتر ترتيب مسئلهء صادرات تنباكو ، همراهى كند . »\r\n« 11 فوريه : اعليحضرت وزيرمختار روسيه را به حضور پذيرفت و ضمن تأييد سخنان صدراعظم ، رضايت خود را از حسن تفاهم حاصله بين حكومت‌هاى روسيه و ايران ابراز داشت . »\r\nآخرين مسأله‌اى كه دكتر فوريه بدان پرداخته مربوط به پنجم آوريل 1896 است ، بدين قرار :\r\n« سرانجام در مورد ميزان خسارتى كه بايد به شركت سابق تنباكو پرداخت گردد ، توافق حاصل گرديد . امروز ، پس از مذاكره‌اى طولانى و خسته‌كننده ، توافقنامه‌اى بين حكومت ايران و هيأت نمايندگى بريتانيا امضاء شد كه به موجب آن دولت ايران تعهد كرد طى چهار ماه مبلغ 500 هزار پاوند غرامت به شركت سابق بپردازد و در ازاى آن شركت نيز متعهد گرديد قرارداد را ملغى نموده و از تمامى اموال غيرمنقول خود و آن مقدار تنباكويى كه بنا بود به مصرف داخلى كشور برسد ، چشم‌پوشى كند . ولى چون شركت توسط نمايندگانش در تركيه قراردادهايى براى صدور تنباكو به آن كشور منعقد كرده بود ، از آن مقدار تنباكو نمىتوانست بگذرد مگر اينكه قراردادهاى مزبور فسخ شده و ترتيبى براى جبران ضرر اشخاص ذينفع اتخاذ گردد .\r\n« بدين ترتيب ماجرايى كه كشور را به آشوب كشانيده و آن را به سوى پرتگاه انقلاب سوق داده بود ، خاتمه يافت . ايرانيان پس از گذشت چند روز ، فارغ از اين كابوس در ماه رمضان « 1 » به روزه‌دارى پرداختند . »\r\nوارد آمدن خدشه‌اى سنگين بر حيثيت انگليس در ماجراى رسواى تنباكو ، امرى طبيعى و اجتناب‌ناپذير بود . اين امتياز شرارت‌آميز و بازتابى از بزرگترين بدنامىها براى تمامى افراد ذيربط بود .\r\nشاه ، به علت يك نفع شخصى بىاهميت ، بىهيچ ضرورتى و از سر سهل‌انگارى بارى سنگين را بر دوش اتباع رنجبر كشور خود نهاد و سرزمينش را در معرض آنچنان خطرى قرار داد كه هنوز دست به گريبان آنست و معلوم هم نيست كه در اين كشاكش تا چه حد توفيق يابد . ضايعات جانى حاصل از برخورد بين شاه و ملت بسيار قابل‌توجه بود و ميزان خسارات روحى و نارضايى حاصله از آن هم عظيم‌تر . حكومت ايران به صاحب‌امتياز كه خواستار 650 هزار پاوند غرامت بود ، پيشنهاد 300 هزار پاوند نمود و سرآخر اين شركت 500 هزار پاوند خسارت دريافت داشت كه اين پول را دولت از\r\n\r\n\r\n","description":"","footnote":"\r\n( 1 ) . در اين سال ، 1892 ، ماه رمضان در 30 مارس آغاز و در 28 آوريل به پايان رسيد .\r\n","page_name":" 68 ","page_number":68},
  {"content":"\r\n\r\nبانك شاهنشاهى ايران با بهرهء 6 درصد در 27 آوريل 1892 قرض كرد . بدين قرار ، ساليانه هزينه‌اى اضافى معادل 30 هزار پاوند ، كه مطلقا زيانبار بود ، بر دوش ملت ايران ، كه هنگام عقد قرارداد از سوى عاقدين ناديده گرفته شده بود ، هموار گرديد . گمركات خليج فارس به عنوان تضمين بازپرداخت اين سود به گرو رفته و قرار شد اصل سرمايه طى چهل سال بازپرداخت گردد . تمامى اين خسارات محض غنى شدن معدودى سوداگر انگليسى و مشتى ايرانى خائن ، يعنى درباريان و وزرا ، به بار آمد .\r\nتنها نتيجهء حاصله از اين ماجراى نكبت‌بار آن بود كه ايرانيان به رهبرى راهنمايان روحانى خود ، و مهمتر از آن به دلالت عقل و خويشتندارى عالى خويش ، نشان دادند كه تحمل ايشان نيز حد و حدودى دارد و آنچنان كه گمان مىرفت فاقد روحيه و تهور نبوده و از اين پس مىبايست به حساب آورده شوند . من برآنم كه بيدارى ملى ايرانيان ، كه هنوز تحول آن را شاهديم ، از همان زمان آغاز گرديد .\r\nانسان مايل نيست در باب مسئلهء مسئوليت اين امتياز خطرناك كه طى ماه‌هاى فوريه و مه شديدا در « مجلس » مورد انتقاد قرار گرفت و نكات متضاد چندى از سوى سخنرانان - از قبيل آقاى جى . تروليان  ( Sir G . Trevelyan )  ، و آقايان كانينگهام  ( Cunninghame )  ، گراهام  ( Graham )  ، هيلى  ( Healy )  ، لابوشر  ( Labouchere )  - در مورد آن مطرح و به نحوى ضعيف از جانب خزانه‌دارى پاسخ گفته شد ، بيش از اين سخن بگويد . كسانى كه به پيگيرى بيشتر ماجرا علاقمندند مىتوانند به گزارش‌هاى « هنسارد »  ( Hansard )  از مباحث 22 فوريه ، دوم و بيست و سوم و بيست و ششم مه 1892 « مجلس » مراجعه كنند .\r\nفصلى چنين ابلهانه را ، به عنوان تاريخچهء امتياز تنباكو ، با جملاتى مناسبتر از عبارات خودپسندانهء ذيل ، به نقل از « تابلت »  ( Tablet )  مورخ شنبه 21 مه 1892 ، نمىتوان پايان داد :\r\n\r\nاستقراض ايران\r\n« با خشنودى مىتوان اعلام كرد كه حكومت ايران پيشنهاد دريافت نيم ميليون ليرهء استرلينگ از حكومت تزار را مورد تجديد نظر قرار داده است . اين كشور ترجيح داد پولى را كه قرار است به عنوان غرامت به شركت تنباكو بپردازد ، از سرمايه‌داران بريتانيايى وام بگيرد . قرار است وامى از بازار لندن جمع‌آورى و رسما توسط بانك شاهنشاهى ارائه گردد . اين پايان خوش مذاكرات ، كه توسط\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nسر فرانك لاسل نمايندهء ما در تهران انجام گرفت ، شاه را از آنچه مىتوانست وضعيتى بسيار شرم‌آور ، چه از نظر مالى و چه سياسى ، محسوب گردد ، رهايى بخشيد . شرايط وام هنوز اعلام نشده است اما كافى است بدانيم كه بازپرداخت آن از طريق وثيقه گذاشتن عوايد گمركات جنوب ايران و خليج فارس تأمين خواهد شد اين وضع مىتواند به لحاظ گسترش حوزهء تجارت تحت سلطهء بريتانيا ، شرايط نسبتا مطمئنى را فراهم سازد . در سنوات اخير ، پيشرفت‌هايى بسيار رضايت‌بخش توسط سوداگران بريتانيايى در سراسر جنوب ايران حاصل گشته است . از اصفهان گرفته تا دريا [ ى عمان 
  ] ، تجار بريتانيايى عامل مسلط در دنياى تجارت هستند ، در حالى كه بنادر بزرگ خليج فارس ، يعنى بندر عباس ، بندر لنگه و بوشهر ، تقريبا به‌طور كامل توسط كشتىهاى انگليسى يا سفاين بمبئى تغذيه مىشوند . »\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nناصر الدين شاه قاجار\r\nتولد 17 ژوئيه 1831 ، جلوس 17 سپتامبر 1848 ، ترور اوّل مه 1896\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\nفصل سوّم ترور ناصر الدين شاه\r\nناصر الدين شاه ، چهارمين پادشاه سلسلهء قاجاريه ، در 22 ذيقعدهء 1264 هجرى قمرى - برابر 20 سپتامبر 1848 ميلادى - به تخت سلطنت نشست و بنابراين در 22 ذيقعدهء 1313 هجرى قمرى - كه به تاريخ ما برابر 6 مه 1896 است - به پنجاهمين سال سلطنت خود وارد مىشد .\r\nچه در ايران و چه در نمايندگىهاى رسمى اين كشور در ساير ممالك جهان ، تدارك عظيمى فراهم شده بود تا به اين مناسبت جشن‌هايى برپا گردد . امّا ، سه روز پيش از برپايى اين جشن‌ها ، خبر ترور وى جهان را تكان داد . حدود 2 بعدازظهر جمعه 18 ذيقعدهء 1313 هجرى قمرى - اوّل مه 1896 - در حالى كه شاه از حرم حضرت شاه عبد العظيم بازديد مىكرد ، به ضرب گلولهء شخصى به نام ميرزا محمّد رضا كرمانى به قتل رسيد . روزنامهء تايمز ، به نقل از مخبر خود ، گزارش كرد كه شاه در حالى كه هنوز در قيد حيات بود به قصر آورده شد و در 4 بعدازظهر درگذشت . امّا ، يكى از دوستان مطلع ايرانى به من گفت كه اين جسد بيجان شاه بود كه در كالسكهء سلطنتى ، در حالى كه صدراعظم امين السلطان خود را حائل آن قرار داده بود ، به پايتخت آورده شد . مظفر الدين ميرزا وليعهد فورا از تبريز به تهران فراخوانده شد و فرداى مرگ پدرش ، به تخت سلطنت جلوس كرد و اندك زمانى پس از آن به آرامى در تهران تاجگذارى نمود .\r\nبراى يك پژوهشگر تاريخ معاصر چيزى سرگرم‌كننده‌تر از اين نيست كه به هنگام وقوع چنين رخدادهايى ، مقالات ، نامه‌ها و مطالب بيشمارى را كه در اين باب در جرايد روز درج مىگردد گردآورده و پس از چند سال مجددا آنها را بررسى كند تا مشاهده نمايد چگونه بسيارى از پيش‌بينىهاى مطمئن نقش‌برآب شده ، نظريه‌هاى ناب رد گشته و تعداد زيادى از « مقامات كاملا مطلع » بىاعتبار گرديده‌اند . در ابتدا روزنامهء تايمز مورخ 2 مه ، « اسكات من » مورخ 3 مه ، « الين كوريه » مورخ 3 مه ، « منچستر گاردين » مورخ 4 مه ، « پايونير » مورخ 7 مه ، « گرافيك » مورخ 9 مه ، « اسپكتيتور » مورخ 9 مه ، « مورنينگ پست » مورخ 11 مه و بسيارى ديگر از روزنامه‌ها مدعى شدند كه قاتل شاه\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nيكى از بابيه بوده است و بابىها را با عناوين متفاوت نظير « انجمنى مخفى و اجتماعى تبهكار » ( الين كوريه ) ، « نوعى گروه مذهبى . . . كه عليه فساد آشكار و پنهان مبارزه مىكنند » ( تايمز ) و « فرقه‌اى . . .\r\nكه با مسلمانان عادى همان رابطه‌اى را دارند كه « كاونانتر » ها با پروتستان‌هاى معمولى » ( اسپكتيتور ) وصف كردند . حتى روزنامهء مصور « سنت پالز » ، مورخ 16 مه ، تا آنجا پيش رفت كه تصوير درويشى بنگى ، با موهاى بلند و بىحالت و چشمانى خيره ، را منتشر كرده و در ذيل آن نوشت : « يك بابى ؛ يكى از اعضاى فرقه‌اى كه قاتل شاه به آن تعلق دارد . »\r\nمن كوشيدم اين عقيده غالب را ، كه برحسب ظاهر براى فردى آشنا به وضعيت واقعى نظريه و اخلاق و سياست بابيه شديدا غيرمحتمل مىنمايد ، با نگارش نامه‌هايى در سوم مه و انتشار آنها در تايمز مورخ 6 مه و « ديلى نيوز » 12 مه تكذيب كنم . همچنين شرحى در باب چگونگى اين قتل بدان‌گونه كه آن‌زمان اعتقاد داشتم ، و بعدا صحت آن نيز به ثبوت رسيد ، در نشريهء « نيو ريويو » ، مورخ ژوئن 1896 ، صفحات 659 - 651 ، ارائه دادم . من در ابتدا تقريبا ، امّا نه كاملا ، در عقيدهء خود تنها بودم . امّا اين نظر من مرهون خبرنگار نشريه « استاندارد » در وين و خبرنگار آمريكايى « منچستر گاردين » ، به نام « آندرزين »  ( Andreasian )  ، بود كه هر دوى ايشان تشخيصى درست پيرامون اين واقعه به دست دادند . فرد اخير در 2 مه نوشت : « شديدا نگران آن هستم كه رقابت ديرين روس و انگليس در ايران مسئول غيرمستقيم مرگ وى - شاه - به دست يك قاتل باشد . » در حالى كه خبرنگار « استاندارد » ، كه ظاهرا اطلاعات خود را از منابع به مراتب موثق‌ترى نسبت به ساير همكاران پرتلاش خود دريافت مىكرد ، مطلب ذيل را براى درج در « استاندارد » مورخ 12 مه 1896 ارسال داشت :\r\n« وين . دوشنبه شب . »\r\n« به محض دريافت خبر ترور شاه فقيد ، اين فكر به مغزم خطور كرد كه آشكار خواهد شد كه اين جنايت با طرح موردنظر سلطان ترك جهت وحدت دو شاخهء اسلام مرتبط است . اينك ، چنين مىنمايد كه حقيقت امر همين است . قاتل ، ملا رضا ، يك بابى نيست و آن انجمن مخفى بزرگ كه در پس پردهء سوءقصد نافرجام پيشين « 1 » نسبت به جان شاه قرار داشت ، اين‌بار هيچ ارتباطى با ماجرا نداشته و اين روحانيون ايران هستند كه تمايل دارند اين جنايت را به دشمنان اصلى خود نسبت دهند . حال\r\n\r\n\r\n","description":"","footnote":"\r\n( 1 ) . تنها سوءقصد نافرجامى كه نسبت به جان شاه توسط بابيه - كه سه تن بودند و ظاهرا به مسئوليت خود اقدام كردند - انجام گرفت ، در 15 اوت 1852 بود . اين سه تن ملا فتح اللّه قمى ، ميرزا محمّد تبريزى و صادق زنجانى - يكى از شاگردان ملا شيخ على - بودند . اين سوءقصد آزار و اذيت وحشتناك بابيه را در پى آورد .\r\n","page_name":" 73 ","page_number":73},
  {"content":"\r\n\r\nآشكار گشته است كه رضا چندين ماه از سال گذشته را در مسافرخانه‌اى نزديك قسطنطنيه كه توسط سلطان براى ملاها و شيوخ مسافر اختصاص يافته ، سپرى ساخته و در عداد حقوق‌بگيران غيرنظامى سلطان بوده و منظما شهريه دريافت مىداشته است . سلطان ، شيخ و ملا متواليا پيرامون وحدت شيعيان و سنّيان در جهت منافع خلافت گفتگو مىكردند . دليل واقعى ارتكاب اين قتل توسط رضا تا مدت‌ها ، اگرنه براى هميشه ، مكتوم خواهد ماند . زيرا از اتاق‌هاى شكنجه در ايران به دشوارى چيزى به بيرون درز مىكند . امّا ، همين‌قدر مىتوان مطمئن بود كه سلطان از اينكه قاتل فردى است كه بيش از يك بار به حضورش بار يافته و با وى پيرامون مسئلهء مبتلا به اسلام در ايران بحث كرده ، شديدا آزرده‌خاطر است . »\r\nچند روز بعد ، نشريهء « ديلىگرافيك » ، مورخ 15 مه ، گفتگويى با « مولوى رفيق الدين احمد » در باب « مسئلهء ايران » را ، كه طى آن راجع به بابيه سخن رفته بود ، منتشر ساخت . اين نويسندهء هندى خوش‌بيان و صاحب‌نظر در بسيارى از امور ، چنين گفت :\r\n« بابيه ؟ نه ! من فكر نمىكنم آنها هيچ ربطى با اين ماجرا داشته باشند . اين جنايت به سبب كينهء شخصى انجام گرفته است . اگر حقيقت داشته باشد كه سيد جمال الدين وى را تحريك كرده ، ما نيازى به جستار ديگر انگيزه‌ها نداريم . جمال در مورد اين مسئله كاملا صريح بوده است . وى ، به دلايل شخصى ، از شاه نفرت داشت و در مقالهء خود در « كانتمپوردرى ريويو » « 1 » ، در سنوات قبل ، اين مسئله را خاطرنشان كرده بود . »\r\nمصاحبه‌كننده مىپرسد : « آيا سلطان وى را [ به ايران 
  ] بازپس خواهد داد ؟ » نويسندهء هندى پاسخ مىدهد : « اگر معاونت وى در اين جنايت محرز شود ، بايد [ به ايران 
  ] تسليم گردد ، يا يحتمل سلطان وى را در تركيه محاكمه كند . . . بعينه همان‌گونه كه شما جيمسون  ( Jameson )  را در لندن محاكمه مىكنيد .\r\nشايد نيارزد كه بيش از اين در باب مندرجات جرايد بريتانيا در آن‌زمان بحث كنيم . در نشريهء « ناين تين سنترى » ، مورخ ماه ژوئيه ، مقالهء خوبى از « سر لپل گريفين »  ( Sir Lepel Griffin )  درج گرديد كه در آن از مظفر الدين شاه ، شاه جديد ، به نيكى ياد شده و اين احساس تحسين‌برانگيز را ابراز مىداشت كه سياست انگلستان آنست كه « به رغم مسائل مطروحه ، با روس‌ها در جهت تقسيم اين كشور كنار نيايد - تقسيمى كه بعينه تقسيم لهستان شرارتبار است - ، بلكه در جهت اصلاح امور ايران ،\r\n\r\n\r\n","description":"","footnote":"\r\n( 1 ) . اين همان مقالهء « حكومت وحشت در ايران » است كه در شمارهء فوريهء 1892 اين نشريه ، صفحات 248 - 238 ، درج گرديد .\r\n","page_name":" 74 ","page_number":74},
  {"content":"\r\n\r\nميرزا محمّد رضا كرمانى\r\nهمو كه ناصر الدين شاه را در 1 مه 1896 به قتل رساند و خود در 12 اوت 1896 اعدام گرديد .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nكه به هيچ‌روى يأس‌آميز نيست ، بكوشد . » در مقالهء ديگرى در همان شماره آقاى « جى . دى . ريس »  ( J . D . Ress )  نيز كوشيده است تا بابيه را از اين اتهام مبرا سازد . در واقع ، نظريهء ارتباط بابيه با قتل ناصر الدين شاه ، عن‌قريب حتى از سوى حكومت ايران نيز تكذيب گرديد . در روزنامهء « مورنينگ پست » ، مورخ 11 مه ، سرمقاله‌اى درج گرديد كه در آن آميزه‌اى از جهل ( سيد جمال الدين به عنوان يك افغانى كه رهبر رسمى بابيه است معرفى گشته بود ) و هشيارى به چشم مىخورد . در نشريهء « اسپكتيتور » ، مورخ 9 مه ، نيز طبق معمول مقاله‌اى پوچ و بىمعنى درج گشت كه نتيجه‌گيرى آن بدين قرار بود : « دوستى با روسيه اگر ممكن مىگرديد ، به هرروى بارى را كه اينك تقريبا به پهناورى قلمروى سلطنت ملكه يا تجارت ماست ، از دوش‌هاى ما برمىداشت . » نشريهء « پايونير » گرچه اعلاميهء خبرگزارى « رويتر » را - مبنى بر اينكه ترور ناصر الدين شاه به دست يك بابى كهنه‌پرست . . . كافى است كه هرگونه ترديد را در مورد اهميت اين رخداد غم‌انگيز زايل سازد - مورد بررسى قرار داده بود ، امّا ، بر آن بود كه به رغم شادمانىهاى اخير در باب توافق روسيه و انگليس ، هدف روسيه آنست كه « در شرق ايران پايگاهى براى پيشرفت به سوى افغانستان و هند ، اگر نگوئيم طرحى براى دستيابى نهايى به خليج فارس ، تأمين نمايد . » و اين نظريه‌ايست كه من كماكان به صحت آن يقين دارم .\r\nدرهرصورت ، بگذاريد از قلمرو صنعت داستانسرايى و لفاظى به واقعيات عملى ، كه از بازجويىهاى ميرزا محمد رضا قاتل شاه استخراج گشته ، باز گرديم . صورت‌مجلس اين بازجويىها ، كه در وزارت عدليهء تهران محفوظ است ، اخيرا در جريدهء « صور اسرافيل » « 1 » ، كه به عقيدهء من يكى از بهترين نشريات بيشمار فارسىزبان است كه نهضت مشروطه طى نخستين دورهء پيروزى خود ، يعنى اوت 1906 تا ژوئن 1908 ، به ارمغان آورد ، به چاپ رسيده است . اين صورت‌جلسه ، كه در شمارهء نهم جريدهء مزبور ، مورخ 7 ژوئيه 1907 ، درج و در چندين شمارهء بعد امتداد يافته است ، علاوه بر متهم ، بازجويى از ساير شهود را نيز شامل است . متن صورت‌جلسه بدين‌قرار است :\r\n\r\nصورت استنطاق ميرزا رضا كرمانى\r\nپسر ملا حسين عقدائى كه عجالتا بدون صدمه و اذيت با زبان خوش تا اين‌قدر تقريرات كرده است و مسلم است بعد از صدمات لازمه ممكن است مكنونات ضمير خود را بروز بدهد :\r\n\r\n\r\n","description":"","footnote":"\r\n( 1 ) . اين صورت‌جلسه بعدا در « بيدارى ايرانيان » صفحه 125 به بعد ، درج گرديد .\r\n","page_name":" 76 ","page_number":76},
  {"content":"\r\n\r\nسؤال - شما از اسلامبول چه وقت حركت كرديد ؟\r\nجواب - روز بيست و ششم ماه رجب 1313 حركت كردم .\r\nس - به حضرت عبد العظيم كى وارد شديد ؟\r\nج - روز دويم شوال 1313 .\r\nس - در راه كجاها توقف كرديد ؟\r\nج - در بارفروش در كاروان‌سراى حاج سيد حسين ، چهل و يك روز به واسطهء بند بودن راه توقف كردم .\r\nس - از اسلامبول چند نفر بوديد كه حركت كرديد ؟\r\nج - من بودم و شيخ ابو القاسم .\r\nس - شيخ ابو القاسم كيست ؟\r\nج - برادر شيخ احمد روحى اهل كرمان سنش هيجده ، شغلش خياطى است .\r\nس - او با شما به چه خيال حركت كرد ؟\r\nج - براى اين بود كه برود كرمان بعد از آن‌كه برادرش را با دو نفر ديگر ميرزا آقا خان و حاج ميرزا حسن خان هستند در اسلامبول گرفته به ايران بياورند در طرابوزان توقف دادند حالا نمىدانم آنجا هستند يا نه .\r\nس - بعد از گرفتن برادرش او وحشت كرد آمد ؟\r\nج - خير . برادرش را كه گرفتند به خيال برادر ديگرش كه وطنش آن جاست به سمت وطنش حركت كرد . برادرش شيخ مهدى پسر آخوند ملا محمد جعفر « ته باغ للّه » اى است .\r\nس - آن سه نفر را شما در اسلامبول كه بوديد ، به چه جرم و به چه نسبت گرفتند ؟\r\nج - علاء الملك سفير از قرار معلوم غرضى را اين سه نفر داشت ، به جهة اين‌كه به او اعتنائى نمىكردند . چون اينها دو نفرشان مدرس هستند چهار زبان مىدانند در خانهء مسلمان و ارمنى و فرنگى براى معلمى مراوده مىكنند . هركس به خواهد تحصيل كند اينها به خانهء او مىروند . گفتند اينها خبرچينى مىكنند و در ايران مفسد بودند . به اين جهات آنها را متهم كردند و گرفتند اين تقصير اين دو نفر بود ؛ ولى حاج ميرزا حسن خان به واسطهء كاغذهائى كه گفتند به ملاهاى نجف و كاظمين نوشته است ، و همچو گفتند كه اين كاغذها به دست صدراعظم آمده بود كه آنها را به مقام خلافت جلب نموده بود ، به توسط آقا سيد جمال الدين و دستورالعمل ايشان . غرض سفير ايران اين بوده كه سبب شد\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nجهة گرفتارى آنها .\r\nس - اينجا بعضى اطلاعات رسيد كه شما در موقع حركت غير از شيخ ابو القاسم همسفر ديگر هم داشتيد و بعضى دستورالعمل‌ها هم از طرف آقا سيد جمال الدين به شما داده شده بود . تفصيل آن‌چه چيز است ؟\r\nج - غير از شيخ ابو القاسم كسى با من نبوده است ، شاهد بر اين مطلب غلام رضا آدم كاشف السلطنه است در قهوه خانهء حاج محمد رضا ، كه در باطوم است و جمعى ايرانىها آنجا هستند . غلام رضا قبل از آمدن ما تقريبا 20 الى 25 روز كمتر يا بيشتر از اسلامبول حركت كرد . چون در راه باطوم تا بادكوبه چند پل خراب شده بود در قهوه‌خانه توقف كرده و مشغول خياطى بود كه ما رسيديم و در بين راه از تفليس به اين طرف جوانى اروميه‌اى برادرى دارد صاحب‌منصب سوار بود و اسم خودش امير خان است ، مىگفت : برادرم درب خانهء علاء الدوله منزل دارد ، در راه‌آهن به ما برخورد باهم بوديم ، تا بادكوبه شيخ ابو القاسم با كشتى ( پشتواى ) از سمت ( ازون‌آده ) آورده رفت كه به عشق آباد و از خراسان به كرمان برود و من و غلام رضا و آن دو نفر ايرانى ديگر كه امير خان و برادرش باشند از بادكوبه به مشهد و از آنجا به بارفروش وارد شديم بعد از رسيدن توى كاروان‌سرا و گرفتن بار ، غلامرضا منزل انتظام الدوله رفت و مراجعت كرده اسبابش را برداشت و رفت به باغ شاه ، منزل انتظام الدوله . سه چهار روز بعد آمد در حالتى كه لباس سفرش را پوشيده با من مصافحه كرده روانهء تهران شد و من در كاروان سراى حاج سيد حسين منزل كردم و امير خان هم به فاصلهء يك شب در بارفروش ماند و روانهء طهران شد و السلام .\r\nس - دستورالعملى كه مىگويند از آنجا داشتيد نگفتيد .\r\nج - دستورالعمل مخصوصى نداشتم الا اين‌كه حال سيد واضح است كه از چه قبيل گفتگو مىكند پروائى ندارد . مىگويد ظالم هستند از اين قبيل حرفها مىزنند .\r\nس - پس شما از كجا به خيال قتل شاه شهيد افتاديد ؟\r\nج - از كجا نمىخواهد . از كندوها و بندها كه بناحق كشيدم و چوبها كه خوردم و شكم خود را پاره كردم . از مصيبت‌ها كه در خانهء نايب السلطنه و در اميريه و در قزوين و در انبار و باز در انبار به سرم آمد . چهار سال و چهار ماه در زنجير و كند بودم و حال آن‌كه به خيال خودم خير دولت و ملت را خواستم ، خدمت كردم . قبل از وقوع شورش تنباكو نه اين‌كه فضولى كرده بودم اطلاعات خودم را دادم بعد از آن‌كه احضارم كردند .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nس - كسى كه با شما غرض و عداوت شخصى نداشت درصورتىكه اين‌طور مىگوئيد خدمت كرده باشيد و از شما آن‌وقت علامت فساد و فتنه‌جوئى ديده نشده باشد جهتى نداشت كه در ازاء خدمت به شما آن‌طور صدمات زده باشند . پس معلوم است كه در همان وقت هم در شما آثار بعضى فتنه و فساد ديده بودند .\r\nج - الحال هم حاضرم بعد از اين مدت كه طرف مقابل حاضر شده آدم بىغرضى تحقيق نمايد كه من عرايض صادقانهء خودم را محض حب وطن و ملت و دولت به عرض رساندم و ارباب‌غرض ، محض حسن‌خدمت و تحصيل مناصب و درجات و مواجب و نشان و حمايل و غيره و و و به عكس به عرض رساندند الحال هم حاضرم براى تحقيق .\r\nس - اين ارباب غرض كىها بودند ؟\r\nج - شخص پست و نانجيب و بىاصل رذل غيرلايق كه قابل هيچ‌يك از اين مراتب نبود آقاى آقا بالا خان وكيل الدوله ، و كثرت محبت حضرت و الا آقاى نايب السلطنه به او .\r\nس - وكيل الدوله مىگويد همان وقت به اسناد و كاغذجات مفسدانه كه بر همه‌كس معلوم شد شما را گرفته است و اگر آن‌وقت شما را نگرفته بود به موجب استنطاقى كه همان وقت به عمل آوردند اين خيال را از همان وقت شما داشتيد . شايد همان وقت شما اين كار را كرده بوديد .\r\nج - پس در حضور وكيل الدوله معلوم خواهد شد .\r\nس - پس درصورتىكه شما اقرار مىكنيد كه تمام اين صدمات را وكيل الدوله براى تحصيل شئونات و نايب السلطنه براى حب به او به شما وارد آورده‌اند شاه شهيد چه تقصير داشت منتها مطلب را اين‌طور حالى ايشان كردند . شما بايستى تلافى و انتقام را از آنها بكنيد كه سبب ابتلاء شما شده بودند و يك مملكتى را يتيم نمىكرديد .\r\nج - پادشاهى كه پنجاه سال سلطنت كرده باشد هنوز امور را به اشتباه‌كارى به عرض او برسانند و تحقيق نفرمايند و بعد از چندين سال سلطنت ثمر آن درخت وكيل الدوله ، آقاى عزيز السلطان ، امين خاقان و اين اراذل و اوباش بىپدر و مادرهائى كه ثمرهء اين شجره شده‌اند و بلاى جان عموم مسلمين گشته باشند ، چنين شجر را بايد قطع كرد . كه ديگر اين نوع ثمر ندهد . « ماهى از سر گنده گردد نى ز دم » اگر ظلمى مىشد از بالا مىشد .\r\nس - درصورتىكه به قول شما اين‌طور هم باشد در مادهء شخص شما وكيل الدوله و نايب السلطنه تقصيرشان بيشتر بود شاه شهيد كه معصوم نبود و از مغيبات هم خبر نداشت . يك آدمى مثل\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nنايب السلطنه كه هم پسر شاه و هم نوكر بزرگ دولت مطلبى را به عرض مىرساند ، خاصه با اسنادى كه از شما به دست آورده و به‌نظر شاه رسانده بودند ، براى شاه ترديدى باقى نماند . آنها كه اسباب بودند بايستى طرف انتقام شما واقع شوند اين دليل صحيح نبود كه ذكر كرديد شما مرد منطقى حكيم مشرب هستيد جواب را با برهان بايد ادا كنيد .\r\nج - اسناد من به دست نيامد الا اين‌كه در خانهء وكيل الدوله با سه‌پايه و داغى در حضور دو نفر ديگر يكى والى و يكى هم سيدى كه يك‌وقت محض تعرض به صدراعظم عمامه خود را برداشته بود و آنجا آن شب افطار مهمان بود و شاهد واقعهء آن شب است كه سند را به قهر و جبر قلمدان آوردند و از من گرفتند شب قبل هم مرا پيش نايب السلطنه بردند .\r\nس - شما كه آدم عاقلى هستيد و مىدانستيد نبايد همچو سندى داد به چه عنوان از شما سند گرفتند و چه گفتند .\r\nج - عنوان سند اين بود . بعد از آن‌كه من به آنها اطلاع دادم كه در ميان تمام طبقات مردم حرف و همهمه است بلوا و شورش خواهند كرد براى مسئلهء تنباكو قبل از وقت علاج بكنيد . به نايب السلطنه هم گفتم تو دلسوز پادشاهى تو پسر پادشاهى ، تو وارث پادشاهى ، كشتى دولت به سنگ خواهد خورد ، و اين سقف به سر تو پائين خواهد آمد ، دور نيست خطرى به سلطنت چندين هزار سالهء ايران وارد شود .\r\nيك‌دفعه اين امت اسلاميه از ميان خواهد رفت . آن‌وقت قسم خورد كه من غرضى ندارم مقصود من اصلاح است . تو يك كاغذ به اين مضمون بنويس كه :\r\nاى مؤمنين و اى مسلمين ، امتياز تنباكو داده شد . بانك ( تراموه ) در مقابل مسلمين به راه خواهد افتاد .\r\nامتياز راه اهواز داده شد ، معادن داده شد قندسازى و كبريت‌سازى داده شد ، شراب‌سازى داده شد ، ما مسلمان‌ها به دست اجنبى خواهيم افتاد . رفته‌رفته دين از ميان خواهد رفت . حالا كه شاه ما به فكر ما نيست خودتان غيرت كنيد و اتحاد نمائيد ، همت كنيد در صدد مدافعه برآئيد . تقريبا مضمون كاغذ همين است به من دستورالعمل داد و گفت همين مطالب را بنويس ما به شاه نشان خواهيم داد و مىگوئيم در مسجد شاه افتاده بود پيدا كرديم تا در صدد اصلاح برآئيم . و نايب السلطنه هم قسم خورد كه از نوشتن اين كاغذ براى تو خطرى نيست ، بلكه فرض دولت است كه در حق تو مواجب برقرار نمايد و التفات كند . آن‌وقت از حضور نايب السلطنه كه رفتيم به خانهء وكيل الدوله آنجا نوشته را باز هم به قهر و جبر و تهديد نوشتم . وقتى كه نوشته را از من گرفتند مثل اين بود كه دنيا را خدا به ايشان داده است .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nقلمدان را جمع كردند اسباب داغ و شكنجه به ميان آوردند ، سه پايهء سربازى حاضر كردند كه مرا لخت كنند به سه‌پايه ببندند كه رفقايت را بگو ، مجلستان كجاست ، رفقايت كيست . هرچه گفتم چه مجلس ؟ چه رفيق ؟ من با همهء مردم راه دارم ، از همه افواهى شنيدم ، حالا كدام مسلمان را گير بدهم ، مجبورم كردند من ديدم حالا ديگر وقت جانبازى است و موقع است كه جانم را فداى عرض و ناموس و جان مسلمانان بكنم . چاقو و مقراض را كه از شدت خوشى فراموش كرده بودند كه توى قلمدان بگذارند در ميان اطاق افتاده بود . نگاه به چاقو كردم رجبعلى خان ملتفت شد چاقو را برداشت مقراض پاى بخارى افتاده بود . والى كه روى به قبله نشسته دعا مىخواند گفتم شما را به حق اين قبله و به حق اين دعائى كه مىخوانيد غرضتان چه چيز است ؟ در آن بين هم كاغذى از نايب السلطنه به آنها رسيده بود كاغذ را خواندند و پشت‌رو گذاشتند . والى گفت كه در اين كاغذ نوشته كه حكم شاه است كه مجلس و رفقاى خودتان را حكما بگوئيد و الا اين داغ و درفش حاضر است و تازيانه موجود است . من چون مقراض را پاى بخارى ديدم به قصد اين‌كه خود را به مقراض برسانم گفتم بفرمائيد روى مخده تا تفصيل را به شما عرض كنم داغ و درفش لازم نيست . دست والى را گرفتم كشيدم به طرف بخارى خودم را به مقراض رساندم و شكم خود را پاره كردم . خون سرازير شد ما بين جريان خون بناى فحاشى را گذاشتم ، پس از آن مضطرب شدند ، بناى معالجهء مرا گذاشتند زخم را بخيه زدند دنبالهء همان مجلس است كه چهار سال و نيم من بيچاره بىگناه را كه به خيال خودم به دولت خدمت كرده‌ام از اين محبس به آن محبس از طهران به قزوين از قزوين به انبار در زير زنجير مبتلا بودم . در اين دو سال و نيم دو سه مرتبه مرخص شدم ولى از همه‌جهة در ظرف اين مدت بيشتر از چهل روز آزاد نبودم . من ( نوروز على خان قلعه محمودى ) ، سبزه على خان ميدان قلعه‌اى خ ، ل ، نايب السلطنه و آقا بالا خان شده بودم .\r\nس - نوروز على خان قلعه محمودى كه بوده ؟\r\nج - محمد اسمعيل خان وكيل الملك ، حاكم كرمان ، هرروزى براى خرج‌تراشى و اضافه‌مواجب و منصب يك پادشاه و يك نفر ياغى به دولت جعل مىكرد و مدتها هم به اسم نوروز على خان قلعه محمودى دولت را مشغول كرده بود . هروقت نايب السلطنه هم يك امتياز نگرفته داشت مرا مىگرفت .\r\nهروقت وكيل الدوله اضافه‌مواجب و منصب مىخواست مرا مىگرفت . عيالم طلاق گرفت ، پسر هشت‌ساله‌ام به خانه‌شاگردى رفت ، بچهء شيرخواره‌ام به سر راه افتاد . دفعهء اول بعد از دو سال حبس كه از قزوين ما را مراجعت دادند ده نفر ما را مرخص كردند . دو نفر از آن ميان كه بابى بودند يكى\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nحاج ملا على اكبر شهميرزادى بود و ديگرى حاج امين قرار شد به انبار ببرند . چون يكى از آن بابىها مايه‌دار بود پولى خدمت حضرت و الا تقديم كرد ، او را مرخص كردند و مرا به جاى او به انبار فرستادند ، واضح است انسان از جان سير مىشود . بعد از گذشتن از جان هرچه مىخواهد مىكند .\r\nوقتى كه به اسلامبول رفتم در مجمع انسانهاى عالم در حضور مردمان شرح حال خودم را كه گفتم به من ملامت كردند كه باوجود اين‌همه ظلم و بىاعتدالى چرا بايد من دست از جان نشسته و دنيا را از شر ظالمين خلاص نكرده باشم .\r\nس - تمام اين تفصيلات را كه شما مىگوئيد به سؤال اول من قوت مىدهد از خود شما انصاف مىخواهم اگر شما به جاى شاه شهيد بوديد نايب السلطنه و وكيل الدوله نوشته به آن ترتيب پيش ما مىآوردند و آن تفصيلات را به شما مىگفتند جز اين‌كه باور كنيد چاره داشتيد يا خير ؟ در اين صورت مقصر اين دو نفر بودند و به قتل اولويت داشتند ، چه شد كه به خيال آنها نيفتاديد و دست به اين كار بزرگ زديد ؟\r\nج - تكليف بىغرضى شاه اين بود كه يك محقق ثالث بىغرضى بفرستند ميان من و آنها حقيقت مسئله را كشف كند . چون نكرد او مقصر بود سالهاست كه سيلاب ظلم بر عامهء رعيت جارى است مگر اين سيد جمال الدين ، اين ذريهء رسول صلواة إله عليه اين مرد بزرگوار چه كرده بود كه با آن افتضاح او را از حرم حضرت عبد العظيم عليه السلام كشيدند ، زير جامه‌اش را پاره‌پاره كردند ، آن‌همه افتضاح به سرش آوردند او غير از حرف حق چه مىگفت ؟ آن آخوند چولاق شيرازى كه از جانب سيد على اكبر فال اسيرى قوام فلان فلان شده را تكفير كرد ، چه قابل بود كه بيايند توى انبار اول خفه‌اش كنند بعد سرش را ببرند . من خودم آن‌وقت در انبار بودم ديدم با او چه كردند ، آيا خدا اينها را برمىدارد ، اينها ظلم نيست ، اينها تعدى نيست . اگر ديدهء بصيرت باز باشد ملتفت مىشود كه در همان نقطه كه سيد را كشيدند در همان نقطه گلوله به شاه خورد . مگر اين مردم بىچاره و اين يك مشت اهالى ايران ودايع خدا نيستند ؟ قدرى پايتان را از خاك ايران بيرون بگذاريد ، در عراق عرب و بلاد قفقاز و عشق آباد و اوايل خاك روسيه هزارهزار رعيت بىچاره ايرانى ببينيد ، كه از وطن عزيز خود از دست تعدى و ظلم فرار كرده كثيف‌ترين كسب و شغل‌ها را از ناچارى پيش گرفته‌اند . هرچه حمال و كناس و الاغى و مزدور در آن نقاط مىبينيد همه ايرانى هستند . آخر اين گله‌هاى گوسفند شما مرتع لازم دارند كه چرا كنند شيرشان زياد شود كه هم به بچه‌هاى خود بدهند هم شما بدوشيد . نه اين‌كه متصل تا شير دارند بدوشيد شير كه ندارد گوشت تنشان را بكلاشيد . گوسفندهاى شما همه رفتند متفرق شدند نتيجهء ظلم\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nهمين است كه مىبينيد . ظلم و تعدى بىحدوحساب چيست و كدام است و از اين بالاتر چه مىشود ؟\r\nگوشت بدن رعيت را مىكنند به خورد چند جره‌باز شكارى مىدهند . صد هزار تومان از فلان بىمروت مىگيرند ، قبالهء ملكيت جان و مال و عرض و ناموس يك شهر و يا يك مملكتى را به دست او مىدهند . رعيت فقير و اسير و بىچاره را در زير بار تعديات مجبور مىكنند كه يك مرد ، زن منحصربه‌فرد خود را از اضطرار طلاق بدهد و خودشان صدتا صدتا زن مىگيرند و سالى يك كرور پول كه به اين خونخوارى و بىرحمى از مردم مىگيرند خرج عزيز السلطان كه نه براى دولت مصرف دارد و نه براى ملت و نه براى حفظ نفس شخصى و غيره و غيره و غيره .\r\nآن چيزهائى كه همه اهل اين شهر مىدانند و جرئت نمىكنند بلند بگويند ، حالا كه اين اتفاق بزرگ به حكم قضا و قدر به دست من جارى شد يك‌بار سنگينى از تمام قلوب برداشته شد . مردم سبك شدند دل‌ها همه منتظرند كه پادشاه حاليه حضرت وليعهد چه خواهند كرد . به عدل و رأفت و درستى جبر قلوب شكسته خواهند كرد يا خير ؟ اگر ايشان چنانچه مردم منتظرند يك آسايش و گشايش به مردم عنايت فرمايند اسباب رفاه رعيت مىشود و بناى سلطنت را بر عدل و انصاف قرار بدهند البته تمام خلق فدائى ايشان مىشوند و سلطنتشان قوام خواهد گرفت و نام نيكشان در صفحهء روزگار خواهد بود و اسباب طول عمر و صحت مزاج خواهد شد ، و اما اگر ايشان هم همان مسلك و شيوه را پيش بگيرند اين باركج به منزل نمىرسد . حالا وقتى است كه به محض تشريف آوردن بفرمايند و اعلان كنند كه اى مردم حقيقة در اين مدت به شما بد گذشته است و كار به شما سخت بوده است . آن اوضاع برچيده شد حالا بساط عدل گسترده است و بناى ما بر معدلت است و رعيت متفرقه را جمع كنند و اميدوارى بدهند و قرار صحيحى براى وصول ماليات به اطلاع ريش سفيدان از رعايا بدهند كه رعيت تكليف خود را بداند و در موعد مخصوص ماليات خودش را بياورد بدهد . هى محصل پى محصل نرود كه يك تومان اصل را ده تومان فرع بگيرند و غيره و غيره و و .\r\nس - درصورتىكه واقعا خيال شما خير عامه بوده و براى رفع ظلم از تمام ملت اين كار را كرديد پس بايد تصديق بكنيد به اين‌كه اگر اين مقاصد بدون خون‌ريزى به عمل بيايد و اين مقصود حاصل شود البته بهتر است . حالا ما مىخواهيم بعد از اين در صدد اصلاح اين مفاسد برآئيم بايد خيال ما از بعضى جهات آسوده باشد كه از روى اطمينان مشغول ترتيب تازه بشويم ، در اين‌صورت بايد بدانيم اشخاصى كه با شما متفق هستند كى هستند و حالشان چيست و اين را هم شما بدانيد كه غير از شخص شما كه مرتكب اين جنايت هستيد يا كشته مىشويد يا شايد چون خيالتان خير عامه بوده است نجات\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nيابيد ، امروز دولت متعرض احدى نخواهد شد براى اين‌كه صلاح دولت نيست ، فقط مىخواهيم بشناسيم اشخاصى كه با شما هم‌عقيده هستند كه در اصلاح امورات شايد يك‌وقت به مشاورهء آنها محتاج شويم ؟\r\nج - صحيح نكته مىفرمائيد من چنانچه به شما قول دادم به شرف و ناموس و انسانيت خودم قسم است كه به شما دروغ نخواهم گفت ، هم‌عقيدهء من در اين شهر و مملكت بسيار هستند ، در ميان علماء بسيار و در ميان وزراء بسيار و در ميان امراء بسيار و در ميان تجار و كسبه بسيار و در جميع طبقات بسيار هستند . شما مىدانيد وقتى كه « سيد جمال الدين » در اين شهر آمد تمام مردم از هردسته و هرطبقه چه در طهران چه در حضرت عبد العظيم به زيارت و ملاقات او رفتند و مقالات او را شنيدند ، چون هرچه مىگفت للّه و محض خير عامهء مردم بود . همه‌كس مستفيد و شيفتهء مقالات او شدند و تخم اين خيالات بلند را در مزارع قلوب پاشيد ، مردم بيدار بودند ، هوشيار شدند . حالا همه‌كس با من هم‌عقيده است ولى به خداى قادر متعال كه خالق سيد جمال الدين و همهء مردم است قسم ، از اين خيال من و نيت كشتن شاه احدى غير از خودم و سيد اطلاع نداشت سيد هم در اسلامبول است هركارى به او مىتوانيد بكنيد . دليلش هم واضح است كه اگر همچو خيال بزرگى را من با احدى مىگفتم حكما منتشر مىگرديد و مقصود باطل مىشد . وانگهى تجربه كرده بودم كه اين مردم چه‌قدر سست‌عنصر و حب جاه و حيات دارند و در آن اوقاتى كه گفتگوى تنباكو و غيره در ميان بود كه مقصود فقط اصلاح اوضاع بود و ابدا خيال كشتن شاه و كسى در ميان نبود . چقدر از اين ملك‌ها و دولت‌ها و سلطنت‌ها كه با قلم و قدم و درم هم‌عهد شده بودند و مىگفتند تا همه‌جا حاضريم ، همين‌كه ديدند براى ما گرفتارى پيدا شد همه خود را كنار كشيدند من هم با آن همه گرفتارى اسم احدى را نگفتم ، چنانچه بجهة همين كتمان‌سر اگر بعد از خلاصى يك دور مىزدم مبالغى مىتوانستم از آنها پول بگيرم . ولى ديدم نامرد هستند گرسنگى خوردم و ذلت كشيدم دست پيش احدى دراز نكردم .\r\nس - در ميان اشخاصى كه دفعهء اول به اسم هم‌خيالى و هم‌دستى شما بودند گويا حاج سياح از همه پرماده‌تر باشد .\r\nج - خير حاج سياح مرد مذبذب خودپرستى است ابدا به مقصود ما كمك و خدمتى نكرد و او ضمنا آب گل مىكرد كه براى ظل السلطان ماهى بگيرد و خيالش اين بود بلكه ظل السلطان شاه بشود و امين الدوله صدراعظم و خودش مكنتى پيدا كند . چنانچه حالا قريب شانزده هزار تومان در محلات املاك دارد همان اوقات سه هزار تومان از ظل السلطان به اسم سيد جمال الدين گرفت نهصد تومان به\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nسيد داد باقى را خودش خورد .\r\nس - شما قبل از اين‌كه اقدام به اين كار بكنيد ممكن بود بعد از خلاصى دسترس داشتيد خودتان را به يك ثالثى ببنديد مثل صدراعظم چنانچه معمول به اهل ايران ماست كه در وقت تعدى به بست مىروند و متحصن مىشوند و حرف حسابى خود را عاقبت مىگويند و رفع تعدى از خود مىكنند شما هم مىخواستيد اين كار را بكنيد اگر از اين اقدامات شما نتيجه حاصل نمىشد ، آن‌وقت دست به اين كار مىزديد كشتن يك پادشاه بزرگى كه كار شوخى نيست ؟\r\nج - بلى انصاف نيست از براى گويندهء اين كلام به توهم اين‌كه در دفعهء ثانى من رفته بودم عرضحال خود را به صدارت عظمى بكنم باز نايب السلطنه مرا گرفت و گفت چرا به منزل صدراعظم رفتى ؟ وانگهى شما همه مىدانيد همين‌كه پاى نايب السلطنه در يك مسئله به ميان مىآمد صدراعظم و ديگران ملاحظه مىكردند و جرئت نمىكردند حرف بزنند اگر هم مىزدند شاه اعتنا نمىكرد .\r\nس - اين طپانچه ششلول بود كه داشتى ؟\r\nج - خير پنج لول روسى بود .\r\nس - از كجا تحصيل كرديد ؟\r\nج - در بارفروش از شخص ميوه‌خرى كه براى بادكوبه ميوه حمل مىكرد در سه تومان و دو هزار با انضمام پنج فشنگ خريدم .\r\nس - آن‌وقت كه خريديد به همين نيت خريديد ؟\r\nج - خير براى مدافعه خريدم به خيال نايب السلطنه بودم .\r\nس - در اسلامبول آن‌وقتى كه در خدمت سيد شرح حال خودتان را مىگفتيد ايشان چه جواب مىفرمودند ؟\r\nج - جواب مىفرمودند با اين ظلم‌ها كه تو نقل مىكنى كه به تو وارد شده است خوب بود نايب السلطنه را كشته باشى چه جان‌سخت بودى و حب حيات داشتى به اين درجه ظالمى كه ظلم كند كشتنى است .\r\nس - باوجوداين امر مصرح سيد پس چرا او را نكشتيد و شاه را شهيد كرديد ؟\r\nج - همچو خيال كردم كه اگر او را بكشم ناصر الدين شاه با اين قدرت هزاران نفر را خواهد كشت پس بايد قطع اصل شجر ظلم را كرد نه شاخ و برگ را ، اين است كه به تصورم آمد اقدام كردم .\r\nس - من شنيدم كه گفته بودى كه در شب چراغانى شهر كه هنگام جشن شاه شهيد خواهد بود و\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nشاه به گردش مىآمده است اين كار را مىخواستى بكنى .\r\nج - خير ، من همچو اراده‌اى نداشتم و اين حرف من نيست و نمىدانستم كه شاه به گردش شهر خواهد رفت و اين قوه را هم در خودم نمىديدم . روز پنجشنبه شنيدم كه شاه به حضرت عبد العظيم مىآيد در خيال دادن عريضه به صدارت عظمى بودم كه امنيت بخواهم عريضه را هم نوشته در بغل داشتم رفتم در بازار منتظر صدراعظم بودم . از خيال دادن عريضه منصرف شدم و يك‌مرتبه به اين خيال افتادم و رفتم منزل طپانچه را برداشتم آمدم از درب امامزاده حمزه رفتم توى حرم قبل از آمدن شاه ، تا اين‌كه شاه وارد شد آمد حرم زيارتنامهء مختصرى خوانده به طرف امامزاده حمزه خواست بيايد دم در يك قدم مانده بود كه داخل حرم امامزاده حمزه بشود طپانچه را آتش دادم .\r\nس - شاه شهيد به طرف شما مستقبل مىآمد و شما را مىديد يا خير ؟\r\nج - بلى مرا ديد و تكانى هم خورد كه طپانچه خالى شد ديگر نفهميدم .\r\nس - حقيقتا اطلاع نداريد كه طپانچه چه شد ؟ مىگويند در آن ميان زنى بود طپانچه را او ربود و برد .\r\nج - خير . زنى در آن ميان نبود و اينها مزخرفات است پس ايران ما يكباره نهليست شده‌اند كه ميان آنها آن‌طور زنهاى شيردل پيدا شود .\r\nس - من شنيدم و شهرتى دارد كه همان وقتى كه سيد شما را مأمور به اين كار كرد زيارتنامه براى شما انشاء كرده و به شما گفت كه شما شهيد خواهيد شد و مزار و مرقد شما زيارتگاه رندان جهان خواهد بود .\r\nج - سيد اصلا پرستش مصنوعات را كفر مىداند و مىگويد صانع را بايد پرستيد و سجده به صانع بايد نمود نه به مصنوعات طلا و نقره نمودن مزار و مرقد را معتقد نيست و جان آدم را براى كار خير حقيقة چيزى نمىداند و وقعى نمىگذارد . بااينكه آن‌همه بليات و صدمات را براى او كشيدم صداى چوبها را كه به من مىزدند مىشنيد و هروقت من حرف مىزدم و ذكر مصائب خودم را مىكردم مىگفت خفه شو روضه‌خوانى مكن مگر پدرت روضه‌خوان بود چرا عبوسى مىكنى با كمال بشاشت و شرافت حكايت كن چنانچه فرنگىها بلياتى كه براى راه خير مىكشند همين‌طور با كمال بشاشت ذكر مىكنند .\r\nس - در حضرت عبد العظيم كه بوديد شيخ محمد اندرمانى مثل آن سفر سابق پيش مىآمد شما را مىديد و با شما حرف مىزد يا خير .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nج - نه و اللّه بلكه حضراتى كه آنجا بودند او را مذمت مىكردند كه نه به من سلام كرد و آشنايى با من مىكردند و نه حرفى زدند .\r\nس - شيخ حسين پسردايى شيخ محمّد خودش مىگفت دو مجلس در ضمن با شما صحبت كرده بود .\r\nج - بلى راست است .\r\nس - ملا حسين پسر ميرزا محمد على براى شما چه قسم خدمات كرده بود چون خودش مىگفت مدتى براى او خدمت كردم چيزى به من نداد .\r\nج - خدمتى نكرده بود سه عريضه و دو اعلان كه براى جراحى خودم نوشته بودم براى من نوشت .\r\nدوائى كه سالك و كچلى را علاج مىكند مىدانستم اعلان كرده بودم .\r\nس - آن روزى كه همين شيخ با شما به تفرج آمده بود كاهو و سركه‌شيره خورده بوديد در ضمن صحبت شما چه گفته بوديد كه او اين شعر را خوانده بود . « دنيا نيرزد آن‌كه پريشان كنى دلى ؟ »\r\nج - خيلى عجب است من به يك همچو ضعيف‌العقلى بعضى صحبتها بكنم كه او به مناسبت يك شعرى خوانده باشد .\r\nس - همان روز بعد از خوردن سركه‌شيره و كاهو كه مراجعت كرديد او مىگفت سه نفر به شما رسيدند يك سيد و يك آخوند و يك مكلا با شما كنار كشيدند به قدر سه‌ربع ساعت نجوى مىكرديد بعد آنها رفتند و شما به منزلتان آمديد . حاج سيد جعفر هم مىگفت من درب خانه نشسته بودم ديدم كه آن‌ها مىآيند برخاستم رفتم تو آن سه نفر كىها بودند ؟\r\nج - حاج ميرزا احمد كرمانى با يك سيدى كه هيچ نمىشناختم با صد دينار كه توى عمامه‌اش گذاشته بود سفر كردند رفتند .\r\nس - كجا رفتند شما اطلاع داريد مىگويند به طرف همدان رفتند ؟\r\nج - خير . و اللّه من هيچ نمىدانم به كدام سمت رفته‌اند همين‌قدر مىدانم سر دو راه استخاره كردند كه به كدام طرف بروند استخارهء ايشان به طرف بالاى كهريزك حركت كردن راه داد و رفتند .\r\nس - از اين حركت متوكلا على اللّه آنها همچو معلوم مىشد كه از قصد شما چيزى دانسته‌اند و براى اين‌كه به آشنائى شما مسبوق بوده‌اند و از ترس اين‌كه مبادا شما حركتى بكنيد و آنها گرفتار بشوند رفته‌اند ؟\r\nج - شبهه نباشد حاج ميرزا احمد را من آدم سفيهى مىدانم مثل من آدمى كه همچو حركت\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nبزرگى را مىخواهد بكند به مثل حاج ميرزا احمد آدمى ، نيت خود را بروز نمىدهد .\r\nس - شنيدم شما مكرر به بعضى از دوستان خودتان گفته بوديد كه من صدراعظم را خواهم كشت با صدراعظم چه عداوت داشتيد ؟\r\nج - خير اين مقالات دروغ است . بلى در اوايل امر كه سيد را اذيت و نفى بلد كردند خدشه‌اى برايش حاصل شده بود كه او سبب ابتلا و افتضاح و نفى او شد . ولى بعد در اسلامبول متواتر براى او ثابت شد كه صدراعظم دخيل اين كار نبوده و نايب السلطنه سبب شده بود من هم به خيال كشتن ايشان نبودم .\r\nس - در اين مدت كه شما از اسلامبول آمده در حضرت عبد العظيم منزل كرديد هيچ به شهر نيامديد ؟\r\nج - چرا يك‌مرتبه مستقيما به منزل حاج شيخ هادى نجم‌آبادى رفتم دو شب هم مهمان ايشان بودم از من پذيرائى كردند يك تومان هم خرجى از ايشان گرفته مجددا همان‌طورىكه مخفى به شهر آمده بودم به حضرت عبد العظيم مراجعت كردم .\r\nس - ديگر به شهر نيامديد و با كسى ملاقات نكرديد ؟\r\nج - خير ابدا به شهر نيامدم .\r\nس - پس پسرت را كجا ملاقات كردى ؟\r\nج - پيغام فرستادم پسرم را آوردند به حضرت عبد العظيم چند شب او را نگاه داشتم .\r\nس - همراه پسرت كى آمد به حضرت عبد العظيم ؟\r\nج - مادرش كه مدتى است مطلقه است پسرم را آورد و مراجعت كرد بعد از چند روزى بازآمد و پسرم را برگردانيد .\r\nس - شما از كجا در تمام اين شهر حاج شيخ هادى را انتخاب كرديد و به منزل او آمديد مگر سابقه و آشنائى اختصاصى به او داشتيد ؟\r\nج - اگر سابقهء اختصاصى نداشتم كه از من مهماندارى نمىكرد . حاج شيخ هادى كه به احدى اعتنائى ندارد تمام مردم را در كوچه روى خاك پذيرائى مىكند .\r\nس - مگر شيخ هادى با شما هم‌عقيده و هم‌خيال است ؟\r\nج - اگر هم‌عقيده و هم‌خيال نبود به منزلش نمىرفتم .\r\nس - پس يقين است از نيت خود در شهادت شاه به ايشان هم اظهارى كردى ؟\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nج - خير . لازم نبود كه به ايشان اظهارى بكنم .\r\nس - از طرف سيد جمال الدين براى ايشان پيغام و مكتوبى داشتى ؟\r\nج - مگر پستخانه و وسايل ديگر قحط است كه به توسط من كه همه‌جا متهم و معروف هستم مكتوب براى كسى برسد وانگهى شما چه مىگوئيد ؟ مگر حاجى شيخ هادى تنهاست كه با من هم‌خيال باشد عرض كردم كه اغلب مردم با من هم‌خيال هستند مردم انسان شده‌اند چشم و گوششان باز شده است .\r\nس - اگر مردم همه با شما هم‌خيال هستند پس چرا آحاد و افراد مردم از بزرگ و كوچك زن و مرد در اين واقعه مثل آدم فرزندمرده گريه مىكنند در خانه‌اى نيست كه عزا به پا نباشد ؟\r\nج - اين ترتيبات عزادارى ناچار مؤثر است اسباب رقت مىشود اما برويد در بيرونها حالت فلاكت رعيت را تماشا كنيد حالا واقعا به من بگوئيد ببينم بعد از اين واقعه بىنظمى در مملكت پيدا نشده است ؟ طرق و شوارع مغشوش نيست ؟ بجهة اين‌كه اين فقره خيلى اسباب غصه و اندوه من است كه در انظار فرنگىها و خارجه به وحشيگرى معروف نشويم و نگويند هنوز ايرانىها وحشى هستند .\r\nس - شما كه اين‌قدر غصهء مملكت را مىخوريد و در خيال حفظ آبروى مملكت هستيد اول چرا اين خيال را نكرديد مگر نمىدانستيد كار به اين بزرگى البته اسباب بىنظمى و اغتشاش مىشود . اگر حالا نشده باشد خواست خدا و اقبال پادشاه است .\r\nج - بلى راست است اما به تواريخ فرنگ نگاه كنيد براى اجراى مقصد بزرگ تا خونريزىها نشده است مقصود به عمل نيامده .\r\nس - آن روزى كه آقاى امام‌جمعه به حضرت عبد العظيم آمده بودند ، تو رفتى و دستش را بوسيدى و چه گفتى به ايشان و ايشان به تو چه گفتند ؟\r\nج - امام‌جمعه با پسرهاشان و معتمد الشريعة آمدند من در توى صحن رفتم دستش را بوسيدم به من اظهار لطف و مهربانى كردند . گفتند كى آمدى ، آمدى چه كنى . گفتم آمدم كه بلكه يك طورى امنيت پيدا كنم بروم شهر مخصوصا از ايشان خواهش كردم خدمت صدراعظم توسط كنند كار مرا اصلاح نمايند كه من از شر نايب السلطنه و وكيل الدوله آسوده شوم . ولى پسرهاى امام به من گفتند شهر آمدن ندارد اين روزها شهر بواسطهء نان و گوشت و پول سياه بهم خواهد خورد و بلوائى مىشود خود امام هم به من اميدوارى و اطمينان داد .\r\nس - با معتمد الشريعة چه مىگفتى و چه نجوى مىكردى ؟\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nج - همين را مىگفتم كه خدمت آقاى امام شرح حال مرا بگوئيد و آقا را واداريد كه از من توسط كند .\r\nس - ملا صادق كوسه محرر آقا سيد على اكبر با تو چه كار داشت شنيدم چند مرتبه در حضرت عبد العظيم منزل تو آمده بود ؟\r\nج - خود آقا سيد على اكبر هم آمده بود حضرت عبد العظيم به‌قدر نيم ساعت با ايشان حرف زدم التماس كردم كه يك طورى براى من تحصيل امنيت كنند كه از شر حضرات آقايان در امان باشم بيايم شهر ، آقا سيد على اكبر گفت من به اين كارها كارى ندارم . ملا صادق محررش هم يكى دو مرتبه آمد همين مقوله صحبت كرديم . از آقاى حاج شيخ هادى هم آن شب كه رفتم منزلشان همين خواهش را كردم . گفتند اين مردم قابل اين نيستند كه من از آن‌ها خواهش كنم ابدا از آنها خواهش نمىكنم .\r\nس - چطور شد كه تو با اين همه‌وحشت كه از آمدن به شهر داشتى و هيچ‌جا هم غير از منزل آقاى حاج شيخ هادى نرفتى ؟ واقعا راست بگو شايد كاغذ و پيغامى براى ايشان داشتى ؟\r\nج - خير كاغذ و پيغامى نداشتم مگر اين‌كه آقاى حاج شيخ هادى را از ساير مردم انسان‌تر مىدانم با او مىشود دو كلمه صحبت كرد .\r\nس - مثلا از چه قبيل صحبت كردى ؟\r\nج - مشرب آقاى حاج شيخ هادى معلوم است كه چه قسم صحبت مىكند او روز كه كنار خيابان روى خاك‌ها نشسته است متصل مشغول آدم‌سازى است و تا به حال اقلا بيست هزار آدم درست كرده است و پرده از پيش چشمشان برداشته است و همه بيدار شده مطلب را فهميده‌اند .\r\nس - با سيد جمال الدين هم خصوصيت و ارسال و مرسولى دارد ؟\r\nج - چه عرض كنم ، درست نمىدانم ارسال و مرسولى دارد اما از معتقدين سيد است و او را مرد بزرگى مىداند . هركس كه اندك بصيرتى داشته باشد مىداند كه سيد دخلى به مردم اين روزگار ندارد ، حقايق اشياء جميعا پيش سيد مكشوف است ، تمام فيلسوف‌هاى فرنگ و حكماء بزرگ ايشان و همهء روى زمين در خدمت سيد گردنشان كج است و هيچ از دانشمندان روزگار قابل نوكرى و شاگردى سيد نيست . واضح است حاج شيخ هادى هم شعور دارد مثل بعضى از آخوندهاى بىشعور نيست . . . . هركسى كه به اين علامات و آثار پيدا شد . . . خودش است . دولت ايران قدر سيد را نشناخت و نتوانست از وجود محترم او فوايد و منافع ببرد . به آن خفت و افتضاح او را نفى بلد كردند ، برويد حال ببينيد سلطان عثمانى چطور قدر او را مىداند . وقتى كه سيد از ايران به لندن رفت سلطان عثمانى\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nچندين تلگراف به او كرد كه حيف از وجود مبارك تو است كه دور از حوزهء اسلاميت به سر برى و مسلمين از وجود تو منتفع نشوند . بيا در مجمع اسلام اذان مسلمانان به گوشت بخورد و باهم زندگى كنيم . ابتدا سيد قبول نمىكرد آخر پرنس ملكم خان و بعضىها به او گفتند همچو پادشاهى آنقدر به تو اصرار مىكند البته صلاح در رفتن است . سيد آمد به اسلامبول سلطان فورا خانهء عالى به او داد ، ماهى دويست ليره مخارج براى او معين كرد ، شام و نهار از مطبخ خاصهء سلطانى براى او مىرسيد . اسب و كالسكهء سلطانى متصل در حكم و اراده‌اش هستند . در آن روزى كه سلطان او را در قصر يلدوز دعوت كرد و در كشتى بخار كه در توى درياچه باغش كار مىكند نشسته صورت سيد را بوسيد و در آنجا بعضى صحبت‌ها كردند ، سيد تعهد كرد كه عن‌قريب تمام دول اسلاميه را متحد كند و همه را به طرف خلافت جلب نمايد و سلطان را امير المؤمنين كل مسلمين قرار بدهد ، اين بود كه به تمام علماء شيعهء كربلا و نجف و تمام بلاد ايران باب مكاتبه باز كرد و به وعد و نويد و استدلالات عقليه بر آن‌ها مدلل كرد كه ملل اسلاميه اگر متحد بشوند تمام دول روى زمين نمىتوانند به آن‌ها دست بيابند ، اختلاف لفظ على و عمر را بايد كنار گذاشت و به طرف خلافت نظر افكند ، و چنين كرد و چنان كرد .\r\nدر همان اوقات فتنهء سامره و نزاع بستگان مرحوم ميرزاى شيرازى طاب ثراه با اهل سامره و سنىها برپا شد سلطان تصور كرد كه اين فتنه را مخصوصا پادشاه ايران محرك شده است كه بلاد عثمانى را مغشوش كند . با سيد در اين خصوص مذاكرات و مشورت‌ها كرد و گفته بود ناصر الدين شاه به واسطهء طول مدت و سلطنت و شيخوخيت يك اقتدار و رعبى پيدا كرده است كه فقط به واسطهء صلابت او علماء شيعه و اهل ايران حركت نمىكنند كه با خيال ما همراهى كنند و مقاصد ما به عمل نخواهد آمد ، دربارهء شخص او بايد فكرى كرد و به سيد گفت تو دربارهء او هرچه بتوانى بكن و از هيچ‌چيز انديشه مدار .\r\nس - تو كه در مجلس سلطان و سيد حاضر نبودى اين تفصيلات را از كجا مىدانى ؟\r\nج - سيد از من محرم‌تر نداشت چيزى از من پنهان نمىكرد من در اسلامبول كه بودم از بس‌كه سيد به من احترام مىكرد در انظار تمام مردم تالى خود سيد به قلم رفته بودم بعد از خود سيد هيچ‌كس به احترام من نبود ، تمام اين‌ها را خود سيد براى من نقل كرد و خيلى صحبت‌ها از اين قبيل سيد براى من نقل كرد ولى در خاطرم نيست سيد وقتى كه به نطق مىافتاد مثل ساعتى كه فنرش در رفته باشد مسلسل مىگفت مگر مىشد همه را حفظ كرد ؟\r\nس - درصورتىكه شما در اسلامبول به آن احترام بوديد ديگر به ايران آمديد چه كنيد كه\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nاين‌قدر به اين و آن التماس كنى كه براى تو امنيت حاصل كنند ؟\r\nج - مقدر اين بود كه بيايم و اين كار به دست من جارى شود ، خيال داشتم كه آمدم . تحصيل امنيت هم براى اجراى خيال خودم مىخواستم بكنم .\r\nس - خوب از مطلب دور افتاديم ، بعد چه شد سيد به علماى شيعه و ايران كاغذهائى كه نوشته بود اثرى هم كرد ؟\r\nج - بلى تمام جواب نوشته و اظهار عبوديت كردند . بعضى آخوندها و ملاهاى لاش‌خوار را مگر نمىشناسيد ؟ وعدهء پول و امتيازات بشنوند ديگر آرام مىگيرند . خلاصه بعد از اين‌كه تدبيرات گل كرد و بناى نتيجه بخشيدن را گذاشت چند نفر از نزديكان سلطان و مذبذبين منافق كه دوروبر سلطان بودند مثل ابو الهدى و غيره در ميان افتاده خواستند خدمات سيد را به اسم خودشان جلوه بدهند .\r\nسلطان را در حق سيد بدگمان كردند به واسطهء ملاقاتى كه سيد از خديو مصر كرده بود ذهنى سلطان كردند كه سيد از تو مأيوس شده است مىخواهد خديو را خليفه بكند . سلطان هم ماليخوليا و جنون دارد متصل خيال مىكند كه الان زن‌هايش مىآيند و مىكشندش . لهذا به سوءظن افتاده پليس‌هاى مخفيه به سيد گماشت ، اسب و كالسكه هم كه به اختيار سيد بود از او منع كرد ، سيد هم رنجش حاصل كرده گفت و اصرار كرد كه مىخواهم بروم لندن . اين بود كه دوباره اصلاح كردند و پليس‌ها را از دور او برداشتند و اسب و كالسكه‌اش را دادند بعد از اصلاح ، سيد مىگفت حيف كه اين مرد يعنى سلطان ديوانه است و ماليخوليا دارد ، و الا تمام ملل اسلاميه را براى او مسلم مىكردم ولى چون اسم او در اذهان بزرگ است بايد به اسم او اين كار را كرد . هركس سيد را ديده مىداند كه او چه شورى در سر دارد و ابدا در خيال خودش نيست نه طالب پول است نه طالب شئونات است نه طالب امتياز است زاهدترين مردم است فقط مىخواهد اسلام را بزرگ كند حالا هم اعليحضرت مظفر الدين شاه به اين نكته ملهم بشود سيد را بخواهد استمالت كند اين كار را به نام نامى ايشان خواهد كرد .\r\nس - يعنى سيد بعد از اين تفصيلات كه ذكر كرديد مطمئن مىشود به ايران بيايد ؟\r\nج - من سيد را مىشناسم همين‌قدر كه يكى از دول خارجه را ضامن بدهد كه جان او در امان باشد ، او ديگر در بند هيچ‌چيز نيست خواهد آمد كه شايد خدمتى به اسلاميت بكند ، وانگهى او يقين مىداند كه خون او كار آسانى نيست و تا قيامت خشك نخواهد شد .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nسواد نگارش\r\nميرزا ابو تراب خان نظم الدوله كه در آخر استنطاق نوشته و مهر كرده است .\r\nهو العليم - اين كتابچهء سؤال و جواب و استنطاقى است كه در مجالس عديده در حضور اين غلام خانه‌زاد ابو تراب و جناب حاج حسين على خان رئيس قراولان عمارت مباركهء همايونى عجالتا به‌طور ملايمت و زبان‌خوش از ميرزا محمد رضا به عمل آمد ، ليكن مسلم است در زير شكنجه و صدمات لازمه استنطاق بهتر از اين مطالب و مكنونات بروز خواهد داد . اما عجالتا از اين چند مجلس سؤال و جواب كه اين غلام خانه‌زاد كرده است چيزى كه به اين غلام معلوم شده اين است كه او خودش در همه جا مىگويد ابدا در خيال و صلاح خير عامه نبوده و تمام اين مهملات و مزخرفات را از سيد جمال الدين شنيده و فقط از شدت نادانى شيفته و فدائى سيد شده و محض تلافى صدماتى كه به سيد وارد آمده بود به دستورالعمل سيد آمده اين كار را كرده است . حالا اگر سيد خيالش به جاى ديگر مربوط باشد مسئلهء عليحده است و در خصوص آن مهملات كه مبنى بر خيرخواهى عامه اظهار مىكند دور نيست در ميان مردم بعضى هم‌عقيده داشته باشد . اما در اين خيال شومى كه داشت گويا همدستى نداشته باشد و اگر قبل از وقت از خيال خود كسى را مطلع كرده باشد اين فقره در زير شكنجه و صدمات ديگر معلوم خواهد شد .\r\n« غلام خانه‌زاد ابو تراب » محل مهر نظم الدوله\r\n\r\nصورت تقريرات ميرزا محمّد رضا\r\nكه عصر روز سه‌شنبه غرهء ربيع الاول هزار و سيصد و چهارده در باغ گلستان با حضور فرمانفرما و مخبر الدوله و وزير علوم و مشير الدوله و وزير عدليه و تجارت و سردار كل و نظم الدوله و امين همايون و حاج حسين على خان امير تومان كرده است .\r\nپدر من ملا حسين عقدائى است و معروف بود به ملا حسين پدر . من خودم در اوائل كار از تعديات محمد اسمعيل خان وكيل الملك كه ملك مرا گرفت و به ملا ابو جعفر داد از كرمان به يزد رفته مدتى طلبه بودم و تحصيل مىكردم بعد به طهران آمدم پس از چندى به شغل دست‌فروشى مشغول بودم پنج شش سال قبل از آن گرفتارى اول قريب هزار و صد تومان شال و خز نايب السلطنه از من خريد . مدتها از براى پولش دويدم آخر رفتم بناى فضاحى گذاردم . قريب سيصد تومان از پولم كم كرد بعد از\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nكتك و پشت گردنى زياد كه خوردم پولم را گرفتم ، ديگر پيش او نرفتم تا پنج شش سال كه همهمهء رژى در ميان مردم افتاد . وكيل الدوله فرستاد عقب من كه بيا حضرت و الا مىخواهد ترا ملاقات كند ، رفتم اول از من پرسيد من شاه مىشوم يا نه ؟ گفتم اگر جذب قلوب بكنى شاه مىشوى گفت وزراى خارجه اينجا هستند قبول نمىكنند گفتم وقتى كه ملت كارى را كرد خارجه چه مىتوانند بگويند .\r\nس - پس شنيدم به آقا وعدهء سلطنت داده بودى و گفته بودى اگر تو جلو بيفتى من هفتاد هزار نفر دور تو جمع مىكنم شاه مىشوى .\r\nج - آخر وكيل الدوله به من گفت آقا اين تالار بزرگ را براى صف سلام ساخته است خيال سلطنت دارد از اين حرف‌ها بزن خوشش مىآيد من هم گفتم . بعد آقا گفت شنيدم تو بعضى اطلاعات دارى خدمت به دولت است و به ملت . من گفتم بلى در ميان طبقات مردم از وزراء ، ملاها ، تجار و غيره اين گفتگو هست بايد فكرى كرد ، جلوگيرى كرد . بعد از وعده و قسم‌هاى زياد كه حضرت و الا مرا مطمئن كردند و بردند خانهء وكيل الدوله عبد اللّه خان والى در آن‌جا بود با آن سيدى كه يك وقتى به صدراعظم تعرض كرده بود عمامه‌اش را برداشته بودند به من گفتند تو يك كاغذى بنويس به اين مضمون كه « اى مؤمنين ، اى مسلمين امتياز تنباكو رفت ، قندسازى رفت ، راه اهواز رفت . بانك آمد . راه تراموه آمد و مملكت به دست اجنبى افتاد حالا كه شاه در فكر نيست خودمان چاره كنيم . »\r\nس - اين‌ها همه كه اسباب ترقى بود شماها اگر طالب ترقى ملت هستيد چه جاى شكايت بود ؟\r\nج - بلى اگر به دست خودمان مىشد اسباب ترقى بود ، نه به دست خارجه ، خلاصه گفتند اين نوشته را بنويس ما مىدهيم به شاه مىگوئيم در مسجد شاه افتاده بود پيدا كرديم ، آن‌وقت اصلاحى خواهند كرد . من نمىنوشتم اصرار كردند ، من هم نوشتم ، تمام هم نكرده بودم كه از دست من گرفته مثل اين‌كه گنج پيدا كردند قلمدان را زود جمع كردند ، از شدت خوشحالى چاقو و مقراض را فراموش كرده ، بعد بناى تهديدات را گذاردند كه رفقايت را بگو . داغى آوردند ، هرچه گفتم رفقاى من كسى نيستند ، ميان همهء مردم اين حرف‌ها هست ، من حالا كه را گير بدهم ؟ هربيچاره كه يك روزى به من مراوده داشته حالا گير بدهم نشد . من ديدم حالا وقت جان فدا كردن است به چاقو نظر انداختم رجب على خان ملتفت شد چاقو را برداشت . نگاه كردم مقراض را پاى بخارى ديدم به عبد إله خان گفتم ترا به اين قبله كه به طرف آن نشسته‌اى مقصود چيست ؟ گفت مقصود اين است رفقايت را بگوئى ، گفتم تشريف بياوريد تا به شما بگويم او را كشيدم به طرف بخارى آن‌وقت\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nمقراض را برداشته شكم خود را پاره كردم . خون سرازير شد كه آمدند جراح آوردند بخيه كردند . من ابدا در مجمع آن اشخاص كه كاغذنويسى و كاغذپرانى مىكردند نبودم . آقا سيد جمال الدين كه اينجا آمده بود بعضيها تقريرات او را مىشنيدند مثل ميرزا عبد اللّه طبيب ، ميرزا نصر اللّه خان و ميرزا فرج اللّه خان ، گرم مىشدند مىرفتند . بعضى كاغذها مىنوشتند به ولايات مىفرستادند كه از خارج تمبر پست مىخورد برمىگشت مجمع ، آن‌ها را ميرزا حسن خان نوادهء صاحب‌ديوان گرم نگاه مىداشت ، بجهة اين‌كه سيد را ديده كلماتش را شنيده بود . بعضى از رفقاشان هم مشغول كلاه درست كردن بودند ، مثل حاج سياح كه مىخواست ظل السلطان را شاه كند و يكى ديگر را صدراعظم .\r\nخلاصه بعد كه اينها را گرفتند يك روز آمدند گفتند شما بيائيد اميريه آقا شما را مىخواهد ببيند . ما را گذاردند توى كالسكه بردند اميريه ديديم سربازهاى گارت وارد شدند و يك حالتى كه همهء ماها متوحش شديم ميرزا نصر اللّه خان ميرزا فرج اللّه خان بنا كردند همديگر را وداع كردن ، يك اوضاعى برپا شد . بعد ما را نشاندند توى كالسكه با سوار و دستگاه بردند قزوين ، در نه ساعت به قزوين رساندند . آنجا سعد السلطنه اگرچه خيلى سخت بود ولى ترتيب زندگى ما فراهم بود . در آن مدتى كه ما آن‌جا بوديم شورش « رژى » برپا شد و بعد از شانزده ماه آمدند مژده دادند كه مرخص شديد . خياط آمد به اندازه قد هريك از ما لباسى دوختند ما را فرستادند طهران . يكراست رفتيم اميريه در آنجا بعضى كه پول داشتند براى آقا چيزى از آن‌ها گرفتند دو نفر هم بابى ميان ما بودند يكى از آن‌ها هم پول داشت داد و مرخص شد . سايرين هم مرخص شدند باز من بدبخت را بردند با يك نفر بابى ديگر به انبار . چهارده ماه در انبار بودم . يك روز توى انبار بناى دادوفرياد گذاشتم كه اگر كشتنى هستم بكشند اگر بخشيدنى هستم ببخشند اين چه مسلمانى است . حاجب الدوله با يك دسته ميرغضب آمدند عوض استمالت ما را به چوب بستند يك چوب كاملى به من زدند ، تا اين‌كه از انبار خلاص شدم هر چه فكر كردم عقلم به اينجا رسيد كه بروم خود را به امام‌جمعه ببندم او هم رئيس ملت است هم اجزاى دولت ، در همان‌جا در منزل آقاى امام خدمت صدراعظم رسيدم . عريضه دادم بعد از چند روز ديدم نايب محمود فرستاد پيش فراشباشى به امام‌جمعه گفت ميرزا رضا را بگوئيد آقا مىخواهد پولش بدهد ، من تحاشى كردم از رفتن ، امام گفت برو ضررى ندارد . آمدم خدمت آقا اول به من گفت تو به منزل صدراعظم چرا رفتى ؟ گفتم نرفتم . بعد نايب محمود گفت بيا دم صندوق‌خانه پول بگير . رفتم آنجا ديدم حسين خان صندوقدار يك چيزى به گوش نايب محمود خان گفت ، او هم گفت بيا برويم كاروان‌سراى وزيرنظام حواله كنم از تاجر بگير . ما رفتيم ديدم باز مرا بردند انبار خلاصه چهار سال و\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nنيم بيجهة و تقصير گاهى در انبار گاهى در قزوين زير كند و زنجير بودم . چه صدمات كشيدم ديگر زندگى را انسان براى چه مىخواهد ؟ اين دفعهء آخر بعد از مرخصى از انبار آقا ده تومان دادند پانزده تومان هم وكيل الدوله داد رفتم به طرف اسلامبول آنجا كه سيد شرح حالت مرا شنيد گفت چقدر جان‌سخت بودى چرا نمردى ؟ در مراجعت آمدم بارفروش در كاروان‌سراى حاج سيد حسين از يك ميوه‌فروش يك طپانچه پنج لول روسى با پنج فشنگ خريدم سه تومان و دو هزار و به خيال نايب السلطنه بودم ، تا دو روز قبل از تحويل به حضرت عبد العظيم آمدم . در اين مدت هم غير از دو شب كه شهر آمده منزل حاج شيخ هادى ماندم و از ايشان سفارش‌نامه خواستم و گفتم شنيده‌ام امين همايون مرد است از من نگاهدارى خواهد كرد سفارش‌نامه به او بنويسيد . حاج شيخ هادى گفت من اطمينان ندارم و نمىنويسم . دوباره مراجعت كردم ديگر ابدا به جائى نرفتم . رفتن به سرخه حصار و زرگنده دم باغ نصر السلطنه هم دروغ است ، در حضرت عبد العظيم هم بودم به همهء آقايان ملتجى شدم به آقاى امام‌جمعه به آقا سيد على اكبر و ديگران ملتجى شدم ، كه براى من تحصيل امنيت كنند هيچ‌كدام اعتنائى به حرف من نكردند . يك روز هم صدراعظم آمد به صفائيه ، عريضه عرض كرده بودم كه بدهم ، به حضرت عبد العظيم نيامدند .\r\nدر اينجا سؤال شد ، راست است كه اين كلفتهاى اندرون با تو متحد بودند و به تو خبر مىدادند .\r\nجواب گفت : اينها چه حرفى است ، آنها چه قابل هستند كه به من خبرى بدهند روز پنجشنبه در حضرت عبد العظيم شهرت كرد كه فردا شاه به زيارت خواهد آمد آب و جاروب مىكردند . من هم شنيدم صدراعظم قبل از شاه تشريف مىآورند عريضه نوشته بودم آمدم توى بازار كه عريضه بدهم .\r\nنمىدانم چطور شد آن‌جا به اين خيال افتادم ، گفتم ميرزا محمد رضا برگرد شايد امروز اصل مقصود دست دهد . رفتم طپانچه را برداشتم از درب امامزاده حمزه رفتم توى حرم ايستادم تا شاه وارد شد كه وقع ما وقع ، خدمت بزرگى كردم به ايران و ايرانيان .\r\nمن قدرى هستم و مؤمن به قدر و معتقد كه بىحكم قدر برگ از درخت نمىافتد . حالا هم به خيال خودم يك خدمتى به تمام خلايق كرده و ملت و دولت را بيدار كرده‌ام و اين تخم را من آبيارى كردم و سبز شد همه خواب بودند بيدار شدند . يك درخت خشك بىثمرى را كه زيرش همه قسم حيوانات موذى درنده جمع شده بودند از بيخ انداختم و آن جانورها را متفرق كردم . حالا از پهلوى آن درخت يك جوانه بالا زده است مثل مظفر الدين شاه سبز و خرم و شاداب ، اميد همه قسم ثمر به او مىرود .\r\nحالا شما هم فكر رعيت‌شان باشيد همه رفتند همه تمام شدند ، من قدرى از خارجه را ديده‌ام ، ببينيد\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nديگران چه كردند شما هم بكنيد . لازم هم نيست حالا قانون بنويسيد چه قانون اسلام همه را كافى است . براى ديوان هم قانون فعلى لازم نيست چه قانون‌نويسى حالا در ايران مثل اين است كه يك لقمه نان و كباب به حلق طفل تازه متولد شده بطپانند ، البته خفه مىشود . ولى با رعيت مشورت كنيد مثلا كدخداى فلان ده را بگوئيد به چه قسم از تو ماليات گرفته شود و با تو رفتار كنند راضى خواهيد بود ؟\r\nهرطور كه او بگويد با او رفتار كنيد هم كارتان منظم مىشود و هم ظلم از ميان مىرود .\r\nدر اينجا سؤال شد : تو قدرى هستى بايد بدانى حكم قدر نيست كه هنوز اين كارها در اينجا واقع شود .\r\nجواب گفت : پس شماها خانهء خود را جاروب نكنيد كه حكم قدر نشده است .\r\nدر اينجا سؤال شد ، در اين مدت هيچ به خيال كشتن صدراعظم هم بوديد ؟\r\nجواب گفت : در اين خيال نبودم حالا كه من اين كار را كرده‌ام اميد حيات هم ندارم به جهت اين كه يك بزرگى لازم است مثل بزرگى خدا يك پرده پائين‌تر كه مرا عفو كند .\r\nدر خصوص دستورالعمل سيد جمال الدين و صحبت‌هاى سلطان با سيد سؤال شد .\r\nجواب گفت ، وقتى كه فتنهء سامره برپا شد و ميان شيعه‌هاى اتباع مرحوم ميرزاى شيرازى و اهل سامره گفتگو و جنگ به ميان آمده بود ، سلطان همه را از تحريكات شاه مىدانست ، به سيد گفته بود در حق ناصر الدين شاه هرچه از دستت مىآيد بكن و خاطرجمع باشد . وقتى كه من شرح مصيبت‌ها و صدمه‌ها و حبس‌ها و عذابهاى خود را براى سيد مىگفتم به من گفت كه تو چقدر بىغيرت بودى و حب حيات داشتى ؟ ظالم را بايست كشت . چرا نكشتى ؟ و ظالم در اين ميان غير از شاه و نايب السلطنه كسى ديگر نبود . اگرچه در خيال نايب السلطنه هم بودم ، ديگر آن روز خيالم دربارهء شاه مصمم شد .\r\nگفتم شجر ظلم را از بيخ بايد انداخت شاخ و برگ بالطبع خشك مىشوند .\r\nسؤال شد ، روز سيزده عيد اعتماد السلطنه را در حضرت عبد العظيم ملاقات كردى يا خير ؟\r\nجواب گفت : بلى با شمس العلماء او را ديدم ولى حرف نزدم ، او آدم مزورى بود ، به سيد خيلى اظهار ارادت مىكرد ولى سيد مىگفت آدم بدذاتى است از او نبايد ايمن بود .\r\nسؤال شد : كس و كار چه دارى ؟\r\nجواب گفت : يك زن دارم كه همشيرهء خواهر ميرزاست با دو طفل و يك خواهر پيرى دارم در كرمان كه پسر او را كه مشهدى محمد على نام دارد پيش حاج سيد خلف گذارده‌ام .\r\nسؤال شد : جهت مناسبت و آشنائى تو با سيد جمال الدين چه بوده ؟\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nجواب گفت : من پيش حاج سيد محمد حسن بودم وقتى كه سيد آمد به طهران و در منزل حاجى منزل كرد من مهماندار او بودم و از آنجا آشنا شدم .\r\nسؤال شد : مشهور است كه تو يك خواهرت را در كرمان كشتى ؟\r\nجواب گفت : خدا كشت اما مرا متهم كردند و گفتند تو كشتى .\r\nدر اينجا استنطاق ميرزا محمد رضا ، كه روز بعد يا فرداى روز بعد در 12 اوت 1896 به دار آويخته شد ، به پايان رسيد . آنان كه از مناظر ترسناك لذت مىبرند ، در صفحهء 26 كتاب دكتر « والتر شوتس »  ( Walter Schulz )  ، تحت عنوان\r\n \" Das Reisebuch Ibrahim Begs , oder Nachteiligen Folgen Seines Patriotismus , ausdem persischen ubersetzt \" \r\n[ سياحتنامهء ابراهيم بيگ يا بلاى تعصب او ، ترجمه فارسى 
  ] ، تصويرى از اعدام وى را خواهند يافت . او نه مىتوانست و نه ، چنان كه از استنطاق وى برمىآيد ، انتظار داشت كه از سرنوشتى بهتر برخوردار گردد .\r\nو در واقع اين امر نشانگر شخصيت ملايم مظفر الدين شاه بود كه وى به مرگى وحشتناكتر محكوم نگرديد . از اين گذشته ، من نه از طريق مقامات ايرانى ، بلكه از طريق ايرانيانى كه تا حدودى همان مواضع ميرزا رضا را داشته و شايد در پاره‌اى موارد نه تنها نسبت به وى همدردى كه حس ستايش و تحسين داشتند ، كسب اطمينان نمودم كه وى مورد شكنجه قرار نگرفته است . سه تن قربانى ديگر ، كه وى آنان را در زمرهء معاشران خود در قسطنطنيه ذكر مىكند ، بنا به درخواست حكومت ايران از آن شهر اخراج و ، چنان كه پيش از اين گذشت ، در 17 ژوئيه 1896 ، مخفيانه در زندان تبريز كشته شدند ؛ گرچه تا مدت‌ها سرنوشت ايشان نامعلوم بود . برجسته‌ترين اين سه تن حاج شيخ احمد [ روحى 
  ] كرمانى بود كه فردى بسيار آگاه و صاحب ظاهرى باهيبت بود و من مدتى با وى مكاتبه داشتم و اين مكاتبه از سوى وى در 18 اكتبر 1890 آغاز گرديد و به گمانم تا 3 ژانويه 1894 ادامه يافت . وى بسيارى از كتب ناياب و گرانبها را براى من تهيه يا نسخه‌بردارى كرد و اگرچه هرگز او را نديدم ، امّا ، به توانايى و درستى وى اعتقاد راسخ يافتم . ظاهرا سرگرد « دى . سى . فيلات  ( Mojor D . C . Phillot )  ، كه ترجمهء ماهرانهء وى از كتاب « ماجراهاى حاجى باباى اصفهانى » ، اثر « موريه »  ( Morier )  ، به فارسى ( چاپ كلكته در 1905 ) را ويرايش نمود ، با من هم‌عقيده است . زيرا تصوير وى را زينت‌بخش صفحهء اوّل كتاب نموده است . سرگرد فيلات در مورد وى و هم‌زنجيرانش برداشت ذيل را ، در مقدمه‌اى كه به زبان انگليسى بر اثر مزبور نگاشته ارائه مىدهد ( صفحات 7 و 8 مقدمه ) : -\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n« مترجم ايرانى اين اثر ، كه تصويرش در ابتداى كتاب آمده است « 1 » ، حاجى شيخ احمد كرمانى فقيد ، فرزند ملا محمد جعفر پيشنماز است . داستان زندگى وى ساده ، امّا ، غم‌انگيز است . او به فرقهء بابيه تعلق داشت « 2 » . پس از تحصيل زبان عربى در كرمان ، به اصفهان نقل مكان كرده و در آنجا به ميرزا آقا خان كرمانى ، كه وى نيز از همان فرقه بود ، پيوست . در 1305 هجرى قمرى ( 8 - 1887 ميلادى ) اين دو جهت تحصيل « 3 » السنهء خارجى به قسطنطنيه رفتند « 4 » . گفته مىشود كه حاجى شيخ احمد در اين شهر در عين امرارمعاش از طريق تدريس السنهء شرقى ، زبان‌هاى انگليسى ، فرانسه و تركى غربى را نيز فراگرفت . وى با همكارى ميرزا حبيب ، شاعر اصفهانى « 5 » ، چندين اثر فرانسه و انگليسى ، از جمله « حاجىبابا » و « ژيل بلاس »  ( Gil Blas )  را به فارسى ترجمه كرد . وى همچنين نويسندهء چندين اثر در زمينهء حكمت بود « 6 » . معاشر او ، ميرزا آقا خان دبير تواناى روزنامهء « اختر » بود كه حال ممنوع‌الانتشار گشته است « 7 » . اين روزنامه در قسطنطنيه چاپ و فروش زيادى در هند و ايران داشت .\r\n« اين دو يار با دو خواهر ، يعنى دختران رهبر بابى به نام ميرزا يحيى مازندرانى كه بيشتر به عنوان « صبح ازل » شهره است ، ازدواج كردند . »\r\n« هنگام اقامت در قسطنطنيه ، حاجى شيخ احمد و ميرزا آقا خان از سوى مقامات ايران به توطئه‌چينى متهم و توسط سلطان ترك محاكمه و تبرئه گشتند . گفته مىشود كه سلطان 500 تومان غرامت در ازاى رنج‌هايى كه متحمل گشته بودند ، به ايشان پرداخت .\r\n« اين دو بعدها در سلك پيروان سيد جمال الدين ، يك رهبر بابى « 8 » كه بعدها به عنوان محرك قتل\r\n\r\n\r\n","description":"","footnote":"\r\n( 1 ) . لوحى كه در اين تصوير به همراه شيخ احمد ديده مىشود ، حاوى جمله‌اى تركى است بدين‌مضمون « چيزى غيرفطرت وجود ندارد . »\r\n( 2 ) . در جزوهء « فهرست و توصيف 27 تن از بابيه »  ( Catalogue and Description of 27 Babi )  كه در 1892 در جى . ار . ا . اس .  J  ) (  R . A . S  ، جلد 24 ، صفحات 499 - 433 و 710 - 637 ، منتشر ساختم ، شخص وى به عنوان « شيخ ، صفحهء 435 ، چنين معرفى شده است :\r\n« يك ازلى دانشمند ساكن قسطنطنيه كه در تماس مستمر با « صبح ازل » و مىتوان گفت تلويحا معتمد اوست و من دلايل خوبى بر دانش و صداقتش در اختيار دارم . » وى نام تمامى اعضاى بابيه را ، با علائم طبقه‌بندى شده كه كلمات « بى بى سى »  ( B B C )  از آن گرفته مىشوند ، براى من ارسال داشت .\r\n( 3 ) . چنان كه گذشت مكاتبهء وى با من در اكتبر 1890 آغاز گرديد .\r\n( 4 ) . مراجعه شود به بيانات ميرزا رضا در همين فصل .\r\n( 5 ) . ميرزا حبيب دانشمند و شاعرى خوب بود . وى رساله‌اى عالى پيرامون دستور زبان فارسى تحت عنوان « دستور سخن » و نيز كتاب « تاريخ خوشنويسى و خوشنويسان » را به رشتهء تحرير درآورد كه اوّلى به زبان فارسى و دومى به تركى بود .\r\n( 6 ) . يحتمل منظور كتاب « هشت‌بهشت » اوست در دو مجلد كه من آن را در مقالهء فوق‌الذكر ، صفحات 697 - 680 ، معرفى كرده‌ام .\r\n( 7 ) . اين روزنامه در فوريه 1891 توقيف گرديد . سردبير آن ، ميرزا محمد طاهر اصفهانى ، هنوز در قسطنطنيه به سر مىبرد .\r\n( 8 ) . چنان كه پيش از اين خاطرنشان كردم ، سيد جمال الدين يك بابى نبود و به رغم آشنايى كامل با تاريخ و عقايد آنها ، هرگز احساسات\r\n","page_name":" 99 ","page_number":99},
  {"content":"\r\n\r\nناصر الدين شاه مورد ظن قرار گرفت ، درآمدند . در زمانى كه پيرو اين استاد روحانى بودند ، نامه‌هايى به چند تن از مجتهدين ايرانى نوشته و ايشان را به تخدير از اختلافات فرقه‌اى جهت كسب آرمانى مشترك با اهل تسنن و پيوستن به تركيه در مقاومت عليه « ستم بيگانگان » ترغيب نمودند . اين نامه‌ها به دست مقامات ايران حكومت ايران افتاد و آنها از سلطان ترك تسليم نويسندگان را طلبيدند « 1 » . متهمين در حال اعزام به ايران بودند كه سلطان دستور داد در طرابوزان « 2 » بازداشت شوند . در آن موقع « حنيف پاشا » - يا شايد « منيف پاشا » - ، سفير تركيه عازم دربار تهران بود تا تبريكات سلطان را به مناسبت گراميداشت پنجاهمين سال سلطنت به ناصر الدين شاه تقديم دارد و قرار شد از اين فرصت سود جسته استخلاص متهمين را درخواه شود . اين درخواست عرضه نگرديد ، زيرا ناصر الدين شاه بداقبال چند روز قبل از اين جشن در حرم شاه عبد العظيم به قتل رسيد .\r\n« اين قتل سرنوشت محتوم شيخ احمد و رفيق بدشانس وى را رقم زد و دستور داده شد ايشان از طرابوزان به تهران فرستاده شوند . آنان هرگز به مقصد نرسيدند . »\r\n« تلگرافى از تهران به تبريز ارسال شد و اين دو مظنون پنهانى در آشپزخانه ، در حضور حاكم شهر شكنجه و قصابى شدند و نقل است كه حاكم به هنگام نظارت بر شكنجهء ايشان به گريه افتاده است . اين شكنجه و سلاخى در چهارم صفر 1314 هجرى قمرى - 15 ژوئيه 1896 - اتفاق افتاد « 3 » . اجساد اين افراد بعدا به درون چاه انداخته شد .\r\n« مادران شيخ احمد و رفيقش ، كه دو پيرزن بيسواد هستند ، هنوز - نوامبر 1902 - در كرمان به سر مىبرند و از سرنوشت فرزندان خود مطلع نشده و اين واقعيت را نمىدانند كه فرزندانشان ديگر در قسطنطنيه و زنده و سرحال و « بيش از آن دلمشغول كه بتوانند نامه بنويسند » ، نيستند « 4 » . »\r\n« سرنوشت شاه هشدارى بود براى سلطان و سيد جمال الدين ، رهبر بابى فوق الذكر ، ناگهان « از نوشيدن فنجانى قهوه » فوت نمود « 5 » . »\r\n\r\n\r\n","description":"","footnote":"\r\nموافق چندانى نسبت به بابيه نداشت .\r\n( 1 ) . به استنطاق ميرزا رضا رجوع كنيد .\r\n( 2 ) . اين شرح پيرامون نخستين دستگيرى اين افراد ، يكى از اظهارات ميرزا رضا را كه براى من مبهم بود ، روشن مىسازد .\r\n( 3 ) . يعنى قريب يك ماه پيش از اعدام ميرزا رضا قاتل شاه .\r\n( 4 ) . از آنجا كه غالب سكنهء كرمان بايد از اين حقيقت آگاه باشند ، اين خويشتندارى مهربانانه گوياى قدرت رازدارى ايرانيان است .\r\n( 5 ) . سيد جمال الدين در اواخر 1896 به سرطان لب مبتلا و در 9 مارس 1897 ، يعنى ده ماه پس از قتل ناصر الدين شاه ، فوت كرد . عكسى از\r\n","page_name":" 100 ","page_number":100},
  {"content":"\r\n\r\n« اين است شرح مختصر تاريخ حيات اين مترجم . تاريخچه‌اى كه محرمانه و خرده‌خرده توسط برخى ايرانيان براى نويسنده گفته شده است . موثق بودن سخنان ايشان درخور هرگونه توجه است . به دلايل آشكار ، اسامى و پاره‌اى جزئيات حذف گرديده‌اند . »\r\nسومين فردى كه در قسطنطنيه گرفتار آمد ، ميرزا حسن خان خبير الملك بود كه همراه دو رفيق خود كشته شد . سيد جمال الدين ، بزرگترين مظنون معاونت در قتل شاه ، در 5 مه 1896 ، يا حدود آن ، دستگير و در قصر « ييلديز » محاكمه شد ، امّا هيچ‌چيز محكوم‌كننده‌اى در اوراق وى نبود و به همين جهت آزاد گرديد . حكومت ايران استرداد وى را طلب كرد . امّا ، گرچه در ايران شهره است كه او ايرانى و اهل همدان است ، مقامات ترك مدعى و معتقد بودند كه ، همچنانكه خودش اظهار مىداشت ، افغانى است و بدين‌لحاظ تقاضاى استرداد را اجابت ننمودند . گفته مىشود كه وى به بيمارى سرطان در ماه مارس درگذشت . امّا ، بسيارى ايرانيان برآنند كه سيد در نتيجهء تلقيح نوعى سم از طريق خلال دندان توسط منجم سلطان عبد الحميد ، به نام « ابو الهدى » به سرطان دچار گشته است .\r\nترك‌ها منكر اين قضيه‌اند و من نيز ترديد دارم كه چنين كارى شدنى باشد . درهرصورت ، حال به سختى مىتوان حقيقت را كشف كرد . طبق شرح حال وى ، مندرج در بخش دوم « مشاهير الشرق » - صفحهء 64 - ، وى را در گورستان « شيخلر مزار ليغى » در قرب « نشان پاشا » در قسطنطنيه دفن كردند « 1 » .\r\nمتن استنطاق همسر مطلقهء ميرزا محمد رضا ، فرزندش تقى و ديگر افراد مرتبط با او نيز در شماره‌هاى بعدى « صور اسرافيل » - شماره‌هاى 11 ، 13 و 17 - آورده شده است . بيانات ايشان كمكى به وضوح مسئله نمىكند و به‌نظر من ارزش نقل ندارد . فرزندش هم ابله و هم بىملاحظه بود ، يا چنين وامىنمود ، و تنها از يكى از معاشرين وى به نام « نايب غلامحسين » ياد كرد . همسر ميرزا - مادر تقى - به شيفتگى ميرزا نسبت به سيد جمال الدين شهادت داد و افزود هنگامى كه سيد از ايران اخراج گرديد « وى شب و روز مىگريست و مانند ديوانگان شده بود . » همچنين از ملا حسين ، فرزند ميرزا محمد على متولى مقبرهء سرور السلطنه ، و شيخ محمد هم بازجويى به عمل آمد كه نتيجهء چندانى نداشت . بااين‌وجود ، واقعيات اصلى به‌قدر كفايت روشن بودند و گمان مىكنم با برداشت من كه يك ماه پس از حادثه در « نيو ريويو » ، مورخ ژوئن 1896 ، صفحات 9 - 651 ، درج گرديد ، نسبتا موافقت\r\n\r\n\r\n","description":"","footnote":"\r\nوى ، كه در ايام بيمارى گرفته شده ، در كتاب « مشاهير الشرق » اثر « جرجى زيدان » - قاهره ، 1903 - به چاپ رسيده است .\r\n( 1 ) . اين مسائل در فصل اوّل مورد بحث قرار گرفته‌اند .\r\n","page_name":" 101 ","page_number":101},
  {"content":"\r\n\r\nداشته باشند . نتيجه‌گيرى من در آن مقاله بدين‌قرار بود : « سيد جمال الدين ، جداى از خصومت شخصى ، بىترديد صاحب آرمانى بزرگ بود ؛ آرمان متحد ساختن تمامى پيروان دين محمد [ ص 
  ] در كالبد ملتى قدرتمند و اعادهء عظمت و مجد صدر اسلام . دفع تجاوز تدريجى اروپائيان به شرق لازمهء اين طرح بوده و هرسلطان مقتدر مسلمان كه گسترش نفوذ غرب را در قلمرو خود ترغيب نموده يا بدان رضا دهد ، بايد از سوى طرفداران اين نهضت به عنوان دشمن تلقى گردد . لهذا ، خون ناصر الدين شاه بهايى بود براى پيروزىهاى پىدرپى سياست روس و انگليس در ايران .\r\nآن خون شهريارى ، كه داغ ارغوانيش ساحت مسجد و آستان محراب را رنگين ساخت تو اى اوهام‌پرست ، مپندار كه از هواى نفس شرقيان ريخته شد نه ، از آز و سودپرستى غربيان ريخت .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n\r\nفصل چهارم اعطاى مشروطيّت توسط مظفّر الدّين شاه ( تاجگذارى در 8 ژوئن 1896 ؛ وفات در 4 ژانويهء 1907 )\r\nشخصيت مظفر الدين شاه ، كه سلطنت نسبتا كوتاهش به سبب اعطاى مشروطيت هميشه به ياد ماندنى خواهد بود ، تفاوتى بسيار با شخصيت پدر و اسلافش داشت . وى كه طبعى مهربان ، جسمى نه چندان سالم و حالتى حتى ماليخوليايى داشت ، از بيرحمى و خونريزى بيزار بوده ، نمىخواست با رد خواسته‌هاى ديگران بدنام گردد ؛ فاقد ابتكار و اعتمادبه‌نفس بود و بيش از آنكه موجب وخامت مستمر اوضاع حكومت ايران باشد ، از اين امر رنج مىبرد . امّا ، درعين‌حال ، از اعمال شيوه‌هاى سركوب كه از آن رهگذر پدرش توانسته بود تا حد زيادى مظاهر افراطى نارضايى عمومى را تحت كنترل درآورد ، امتناع مىورزيد يا لااقل مىتوان گفت غفلت مىنمود .\r\nچنان كه گذشت ، امين السلطان پس از رسوايى رژى تمايل خود به انگلستان را ، كه تا آن‌زمان معترف بود ، انكار كرده و خود را دوستدار روسيه خواند . مع‌هذا ، اين گاه در وضعيتى نبود كه بتواند اهدافش را عملى سازد و لهذا در نوامبر 1896 مغضوب و مجبور به استعفا و مهاجرت به قم گرديد و رقيبش امين الدوله ، كه از وى آزاده و وطن‌خواه‌تر بود ، در فوريهء 1897 توسط شاه جديد از تبريز احضار و به جاى وى نشست و منصب وزارت داخله و رياست هيأت وزرا را عهده‌دار گرديد .\r\nامين الدوله در ماه ژوئن به صدارت رسيد و در اوت همان سال ابقاء گشته لقب صدراعظم گرفت . اميد به اصلاحات كه با انتصاب وى برانگيخته شده بود ، با نصب ناصر الملك لايق و درستكار به وزارت ماليه - كه فارغ التحصيل كالج باليول آكسفورد  ( Balliol )  و تا آن‌جا كه مىدانم ، تنها دولتمرد تحصيل‌كردهء يك دانشگاه انگليسى بود - رو به افزايش نهاد و وى با جديت شروع به پياده كردن طرحهايى در زمينهء اصلاحات مالى نمود .\r\nبدبختانه ، پزشكان به مظفر الدين شاه ، كه سلامتش دچار مخاطره و موجب نگرانى جدى شده بود ، توصيه كردند به اروپا مسافرت ، و از آبهاى معدنى آنجا استفاده كند . انجام اين سفر شاهانه در گرو\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nمظفر الدين شاه قاجار\r\nتولد 25 مارس 1833 ؛ تاجگذارى 8 ژوئن 1896 ؛ وفات 4 ژانويهء 1907\r\nپول بود و مساعى بسيار جهت دريافت وامى معادل يك ميليون پاوند از لندن صورت گرفت .\r\nهنگامى كه عدم امكان اين امر آشكار گشت ، امين الدوله مجبور به استعفاء از صدارت گرديد .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nمحسن خان مشير الدوله ، سفير سابق ايران در قسطنطنيه ، به رياست وزرايى رسيده و چون او نيز در كسب اين وام نامراد ماند ، شاه بالاجبار انديشهء سفر اروپا را رها ساخت .\r\nاينك ، كسب پولى حاضر و آماده تنها مشغلهء ذهنى شاه گشته و در ژوئيهء 1898 امين السلطان از تبعيدگاهش در قم احضار و در 10 اوت مجددا به صدارت عظما گمارده شد . ماه بعد ، سه تن از مقامات گمرك بلژيك ، جهت تهيهء طرحى براى كسب درآمد بيشتر از ممر گمركات ، به ايران دعوت شدند و ، به مثابه وسيلهء ناچيز جهت آزمون ، در مارس 1899 گمركات آذربايجان و كرمانشاه به آنان واگذار گرديد .\r\nحال ، به سال 1900 مىرسيم كه در تاريخ مصائب ايران ، مبيّن رخدادى به يادماندنى است . زيرا در اين سال بود كه مذاكره جهت دريافت وامى به مبلغ 5 / 22 ميليون روبل - معادل دو ميليون و چهار صد هزار پاوند - از روسيه آغاز گرديد . اين مبلغ با بهرهء 5 % استقراض ، و تمامى عوايد گمركات ، به استثناى گمركات فارس و خليج فارس ، وثيقهء آن قرار گرفت . مدت بازپرداخت اين وام نيز 75 سال تعيين گرديد . علاوه بر آن ، تصريح گشت كه وام 500 هزار پاوندى ، با بهرهء 6 % ، را كه حكومت ايران در 1892 جهت تأديهء غرامت رژى از بانك شاهنشاهى گرفته بود ، بلافاصله بايد پرداخت كند تا روسيه تنها بستانكار ايران باشد و انگلستان ديگر هيچ حق و ادعايى نسبت به عوايد ايران نداشته باشد . اين وام ، كه در 20 ژانويهء 1900 تصويب گرديد ، نخستين ضربهء بزرگ بر حيثيت مادى بريتانيا بود ، همانسان كه لغو امتياز رژى ضربه‌اى بر حيثيت معنوى اين كشور تلقى گرديد . شايد بتوان گفت كه از اين پس ، و از هنگام وانهادن تمامى گمركات ايران به اختيار بلژيكيها - كه در اين ماجرا ريزه‌خوار روسها بودند - نزول نفوذ انگلستان و صعود مصائب و بىنظميهاى ايران آغاز گرديد . اندك‌زمانى پس از عقد قرارداد اين وام ، سر مورتيمر دورانه  ( Sir Mortimer Durand )  ، كه در 1894 به عنوان وزيرمختار انگليس در ايران جانشين سر فرانك لاسلز  ( Sir Frank Lascelles )  شده بود ، ايران را ترك و سر آرتور هاردينگ  ( Sir Arthur Hardinge )  به جاى وى گمارده شد و در اوت 1900 وارد تهران گرديد .\r\nگرچه تنها بخشى از نخستين وام روسيه عملا وارد خزانهء ايران شد ، امّا شاه توانست در تابستان 1900 عازم سفر اروپا گردد . وى از كونتركسويل  ( Contrexeville )  ، سن‌پترزبورگ ، پاريس - كه در آنجا در 2 اوت توسط يك آنارشيست مورد سوءقصد قرار گرفت - و قسطنطنيه - از 30 سپتامبر تا 8 اكتبر - ديدار كرد . امّا برنامهء سفرش به انگلستان ، آلمان و ايتاليا لغو گرديد . زيرا در همين ايام\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nدربارهاى اين ممالك به سبب درگذشت دوك ساكس كوبورگ گوتا  ( Saxe Coburg Gotha )  عزادار بودند و از استقبال وى معذور . امين السلطان در اين سفر شاه را همراهى مىكرد و طى سوءقصد نافرجام به جان اربابش چنان خويشتندارى فوق‌العاده‌اى از خود بروز داد كه بيش‌ازپيش مورد لطف واقع گشته و لقب پرطمطراق « اتابك اعظم » را دريافت داشت .\r\nدر اواخر 1900 ، پس از بازگشت شاه به ايران ، پاره‌اى شايعات پيرامون اصلاحات پيشنهادى به جرايد كشور راه يافت . به همين جهت ، روزنامهء تايمز ، مورخ 14 دسامبر 1900 ، شرحى مختصر از سخنرانى شاه را در مراسم بدرقهء 20 تن از محصلين اعزامى ايران به لندن ، پاريس ، برلين ، وين ، مسكو و قسطنطنيه درج نمود و در شمارهء 25 دسامبر همين روزنامه نيز پيام تشكر ارامنهء مقيم لندن از وى به چاپ رسيد و پس از آن تصريح گشت كه پس از مراجعت اعليحضرت به ايران ، امتيازات بسيار ديگرى در زمينهء مدارس و مجامع تجارى اعطاء گرديده است .\r\nامّا ، طى سال 1901 ديگر اين اظهارنظرهاى خوش‌بينانه در باب اخبار ايران كه گاه‌وبيگاه در مطبوعات انگليس درج مىگرديد ، به چشم نمىخورد . باز هم به نقل از تايمز ، كه به سبب دارا بودن فهرست موضوعى سهل‌الوصولترين نشريه مىباشد ، به اخبارى ازيندست برمىخوريم .\r\n5 آوريل 1901 : از تاريخ 21 مارس ، نخستين كشتى بخار خط كشتيرانى روسيه ، كه اخيرا بين درياى سياه و جنوب ايران برقرار گشته ، در بندر بوشهر پهلو گرفته است . اين كشتى قبلا از بنادر مسقط ، بندر عباس ، لنگه و ساير بنادر خليج فارس بازديد كرده بود . عوامل اين سفاين آگهىهايى را ، مبنى بر حمل رايگان بار و تضمين پرداخت 20 % بهاى محصولات در صورت مفقود شدن ، توزيع كرده‌اند . در همين شماره خبر انهدام بخش جنوبى ايران توسط ملخها و كشف توطئه‌اى جهت قتل شيخ محمره ، توسط دو تن از برادرزادگانش ، به چاپ رسيده است .\r\n7 آوريل 1901 : گزارش شده كه « كلنيشه سايتونگ »  ( Kolnische Zeitung )  متن تلگرافى را از سن‌پترزبورگ منتشر ساخته كه نشان مىدهد وضع جسمانى شاه وخيم‌تر شده و اين در حالى است كه رقابت بين امين السلطان صدراعظم از يكسوى و حكيم الملك طبيب محبوب شاه از ديگر سوى ادامه دارد . فرد اخير الذكر به طرفدارى از انگليس شهره است ، در حالى كه فرد نخست در اين‌زمان بىشك متمايل به روسيه است . همچنين ماليات سنگينى بر اكثر كالاهاى ضرورى از قبيل گوشت وضع گرديده و اين امر سبب ناخشنودى بسيار در تهران شده و خاصه احساسات عمومى را عليه بلژيكيها و ساير متصديان ماليات برانگيخته است .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n25 مه 1901 : جادهء تجارى سيستان - كويته آزاد اعلام شده و كاپيتان « وب وير »  ( Webbe Ware )  به عنوان دستيار سياسى در « چغاى »  ( Chagai )  منصوب گرديد .\r\nاوّل اوت 1901 : از سوم آوريل به عوض ماليات موجود داخلى ، در مورد صادرات و واردات مالياتى يكسان به ميزان 5 % بهاى اعلام شدهء كالا و نيز عوارض راهدارى براى هر بار قاطر به ميزان 22 شاهى و بىتوجه به نوع و ماهيت كالاها وضع گرديده است .\r\nسوم سپتامبر 1901 : « كلنيشه سايتونگ » ، مورخ 21 اوت ، گزارش مىكند نهضت انقلابى گسترده‌اى شكل گرفته و به سبب نارضايى فزاينده از حكومت ، خاصه در باب آغاز مذاكره جهت استقراضى جديد از روسيه ، تقويت گرديده است . ادعا مىشود درگيرى كوچكى در تهران روى داده است . گفته مىشود موجب اين آشفتگىها افرادى از نزديكان شاه هستند و شاه مستمرا نامه‌هاى تهديدآميزى را بر ميز كارش مىيابد كه خاصه عليه امين السلطان بوده و وى را به فروش مملكت و ناتوانى در انجام اصلاحات متهم مىسازند . در 14 سپتامبر ، اين شايعات رسما از جانب حكومت تكذيب گرديد . امّا ، در 7 اكتبر « تهران گازت »  ( Tihran Gazette )  اعتراف كرد جزوات و اعلانهايى انقلابى ، هرچند غيرمهم ، انتشار يافته . همين جريده اعلام داشت كه چهار تن به اتهام نگارش اين جزوات دستگير و تبعيد گرديده‌اند .\r\n9 اكتبر 1901 : « تايمز » حاوى مقاله‌اى بلند پيرامون حضور بريتانياى كبير در خليج فارس بود . اين مقاله اعلام مىداشت كه انگلستان مسئوليت حفاظت اين آبراه را متقبل گرديده و نمىتواند به تركيه اجازه دهد كه بر كويت و بحرين اعمال حاكميت كند . در بخش ديگرى از اين نشريه آمده بود كه روسيه در حال تمهيد برقرارى ارتباط بين خطآهن ماوراى خزر با خراسان ، از طريق عشق‌آباد و مشهد ، است و بنا دارد كه تقريبا بلافاصله پس از اين كار شعبه‌اى از بانك روسيه در مشهد افتتاح كند .\r\nاين نشريه همچنين گزارش كرده بود كه ناآرامى عظيمى بين طبقات دولت حاكم است .\r\n10 اكتبر 1901 : خبرنگار مقيم تايمز در لندن مفاد مقاله‌اى از نشريهء « برژويا ويدوموستى »  ( Birzheviya Viedomosti )  چاپ سن‌پترزبورگ را ، كه سخنگوى « ام . دى ويت »  ( M . de Witte )  پيرامون مسئلهء خليج فارس است ، گزارش داده است . اين مقاله با لحنى جسارت‌آميز پس از بحث در باب برخورد انگليس و تركيه بر سر كويت ، سرسختانه اعلام داشته است كه « تصميم نهايى نه با انگلستان است ، نه با آلمان و نه با تركيه كه به حمايت آلمان متكى است ، بلكه رأى نهايى با روسيه است كه هم‌اينك سفاين تجارى آن در تماس منظم با بنادر خليج فارس هستند . » اين ارگان روسى\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nچنين ادامه مىدهد : « جهت تأمين ناوگان انگليسى در اين نقطهء سوق الجيشى مهم نبوده است كه روسيه اخيرا سرمايه عظيمى را به منظور تجديد حيات اقتصادى ايران تخصيص داده است . روسيه تلاش زيادى براى آزادسازى ايران از بندگى انگليس كرده و از آنجا كه سياست روسيه اينك كشور همسايه‌اش ايران را موجوديتى جديد بخشيده و روابط اقتصادى و معنوى فىمابين را تقويت كرده است ، يك بار براى هميشه به مذاكرات بيهودهء پيرامون تقسيم ايران به دو منطقهء نفوذ شمالى متعلق به روس و جنوبى خاص انگليس پايان داده است . هيچ‌نوع تقسيم مناطق نفوذى نمىتواند در ايران به هم برسد و اين كشور به همراه آبهاى ساحلىاش بايد مورد حفاظت مادى و معنوى روسيه واقع گردد . » پس از اين ، گزينشى از نشريهء « نووستى »  ( Novosti )  نقل شده مبنى بر آنكه استقرار انگليسها در خليج فارس براى روسيه زيانبار است و منافع دو كشور در اين منطقه در تضاد كامل واقع و به سختى مىتوانند با يكديگر سازگار باشند . روسيه به هيچ‌وجه نمىبايد از اتخاذ تدابير احتياطى عليه طرحهاى انگلستان چشم‌پوشى كند .\r\n28 اكتبر 1901 : طبق تلگراف واصله ، از سن پترزبورگ به نشريهء « فرانكفورتر ساتيونگ »  ( Frankfurter Zeitung )  ، دو تن از برادران شاه كه در عداد سرسخت‌ترين دشمنان امين السلطان و از رهبران نهضت عليه حكومت بودند ، دستگير و به اردبيل تبعيد شده‌اند . برادرزن شاه نيز كه به مرگ محكوم شده بود ، در واپسين لحظه ، هنگامى كه عملا زير چوبهء دار قرار داشت ، بخشوده شد . يكى از افراد مورد توجه شاه - كه لقبش به غلط « حوام الدوله » آمده و يحتمل مقصود « قوام الدوله » است ، زيرا حرف در روسى معادل هردو حرف و در السنهء خارجى به كار مىرود - نيز از پاى چوبهء دار به زندان بازگردانيده شد و گفته مىشود كه متعاقب آن تا سرحد مرگ شكنجه شده است . منقول است كه بين دستگيرشدگان شمار بسيارى از رجال ، علما و جوانان تحصيلكرده وجود دارند . طبق خبر مخابره شده از بمبئى ، ظاهرا طراحان اين توطئه بر حمايت مردمى ناشى از انزجار گستردهء ملت از پيشنهاد شاه ، مبنى بر اخذ وامى جديد جهت سفر به مشهد و اروپا ، متكى بوده‌اند .\r\n9 نوامبر 1901 : طبق خبر واصله از بمبئى ، دومين سفر كشتى تجارى « كورنيلف »  ( Korniloff )  به خليج فارس يك شكست بوده و محصولات نفت چراغ و شكر اين كشتى به بهايى ارزانتر از خريد و با تحمل زيانى سنگين به فروش رسيده است . بااين‌وجود ، و به رغم اين مسئله ، در اواخر اكتبر آقاى « رادولف »  ( Radolff )  ، مدير شركت كشتيرانى روسيه ، به آقاى « ويت »  ( Witte )  اطمينان داده كه اين شركت به حفظ سرويس جديدالتأسيس خود بين اودسا و خليج فارس علاقمند است .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nطى ايام باقيمانده از سال جارى ، مسئلهء خليج فارس به كرات در جرايد انگليس مطرح و نظرات عمدتا مخالف با هرنوع تفاهم با روسيه كه پذيراى نفوذ اين كشور در جنوب ايران باشد ، از جانب مقاماتى چون كاپيتان ماهون  ( Mahon )  ، كاپيتان بل  ( Bell )  ، سرگرد سايكس  ( Sykes )  ، سرهنگ - اخيرا « سر » - فرانسيس يانگهازبند  ( Francis Younghusband )  و آقاى « اچ . اف . لينچ »  ( H . F . Lynch )  درج گرديد . نشريهء « نشنال ريويو »  ( National Review )  ، در شمارهء امسال خود ، مقالاتى راجع به « پاره‌اى نتايج تفاهم انگليس - روسيه » و « سياست خارجى بريتانيا » را كه به‌طور عمده ناظر بر اين مسئله است ، به چاپ رسانيد . مسئلهء كويت كه متنازع فيه انگلستان و تركيه شده و برخورد مستقيم « مبارك » شيخ كويت ، و « ابن رشيد » ، امير اعظم و نجيب‌زادهء نجد ، نيز كماكان حاد است و برخى جرايد روسيه - مورخ 25 دسامبر 1901 - نيز از اشغال بندر عباس توسط روسيه به مثابه پاسخى متقابل به داعيهء انگلستان بر كويت ، حمايت كرده‌اند .\r\nحال به سال 1902 مىرسيم كه به سبب دومين استقراض خطير ايران از روسيه ، كه اينك بعينه سنگ آسياب بر گردن اين كشور سنگينى مىكند ، قابل‌توجه و بررسى است . شايعات مربوط به اين استقراض ، كه بالغ بر ده ميليون روبل با بهرهء 4 % بوده و مشتمل بر اعطاى امتيازى به روسيه جهت ايجاد يك راه جديد از جلفا بر رود ارس - مرز روسيه و ايران - و از طريق تبريز و قزوين تا تهران است ، در 21 مارس به لندن رسيد . گرچه به ظاهر قرارداد اين وام عملا تا ماه آوريل منعقد نشد ، اقدامات كشتى تجارى كورنيلوف در خليج فارس كماكان در مركز توجه قرار دارد . اين كشتى ، به رغم داعيهء شكست در فروش كالايش طى نوامبر گذشته در خليج فارس ، در اوّل فوريهء 1902 سفر جديدى را « بىهيچ‌گونه دلسردى » از اودسا آغاز كرد . در ماه ژوئيه ، كنسول بريتانيا در بصره گزارشى داد كه حكومت روسيه ، مشروط به انجام سه سفر رفت و برگشت ساليانه به خليج فارس ، 5000 پاوند در قبال هرسفر رفت و برگشت به اين كشتى كمك مىكند .\r\nدرهرصورت ، شاه با دريافت پول موردنظر خويش ، در تابستان اين سال مجددا عازم اروپا گشته و اين‌بار موفق شد در 17 اوت به انگلستان وارد شود . وى و همراهانش در « مارلبورد هاوس »  ( Marlborough House )  اسكان داده شدند و روز دوشنبه 18 اوت ضيافتى رسمى به نظارت عاليهء پرنس « ويلز »  ( Wales )  در كاخ باكينگهام  ( Buckingham Palace )  برپا گرديد . شاه تنها يك هفته ، از 17 تا 24 اوت ، در انگلستان اقامت گزيد و نشريهء تايمز ، طبعا به شيوه‌اى فراخور يك رهبر ، چه هنگام ورود و چه عزيمت ، از وى تجليل نمود . در همين زمان ، نشريهء روسى « نوو ورميا »  ( Novoe \r\n\r\n","description":"","footnote":"","page_name":" 109 ","page_number":109},
  {"content":"\r\n\r\n Vermya ) \r\nعليه حرص و آز انگلستان در كشورگشايى به ايران هشدار مىداد و درعين‌حال گفتگو از تقسيم ايران به دو منطقهء نفوذ داشت . چند روز بعد ، در 17 سپتامبر ، يعنى سه روز پس از عزيمت شاه از پاريس به سوى ورشو ، همين جريده نوشت كه ايران بايد استقلال خود را حفظ و شديدا از آزادى خود در قبال هرگونه دخالت بيگانه دفاع كند . اين روزنامه چنين ادامه داد : « يكى از طرق ممكن حصول به درياى آزاد ، عبور از قلمرو ايران است . امّا اين نه بدان معناست كه ما خواهان بلعيدن سرزمينهاى تحت اختيار شاه هستيم . » جريدهء مزبور با ابراز ترديد نسبت به بيغرضانه بودن نيات انگلستان در قياس با تمايلات روسيه ، به مقالهء خود پايان داد .\r\nبه منظور روشن ساختن هزينه‌اى كه اين سفر اروپايى شاه بر دوش ماليات‌دهندگان ايران هموار ساخت ، نقل يك يادداشت ارسالى از پاريس ، مورخ 17 سپتامبر 1902 ، در باب مخارج وى سودمند است . طبق اين يادداشت ، گذشته از خريدها و ساير مخارج اضافى ، تنها صورتحساب هتل وى بالغ بر روزى 6 هزار فرانك - معادل 240 پاوند - بوده است . در اين يادداشت ، ملتزمين شاه به عنوان دو حزب جداگانه ، يكى طرفدار فرانسه - روسيه به رهبرى نظر آقا وزيرمختار ايران در پاريس و ديگرى متمايل به انگلستان به زمامت ميرزا محمد خان « 1 » ، توصيف گرديده‌اند .\r\nدر پايان اين سال - 30 دسامبر 1902 - تلگرافى از سن‌پترزبورگ در تايمز انتشار يافت مبنى بر آنكه حكومت ايران تعهد نموده كه به رهنمود مقامات بلژيكى ، كه اينك سى از ايشان در ايران هستند ، به يك رشته اصلاحات مالى مبادرت ورزد و وليعهد ، كه گفته مىشد شديدا از استاد روسى خود متأثر است ، درنظر دارد مدرسه‌اى روسى در آذربايجان تأسيس كند .\r\nنخستين خبر مهم سال بعد - شمارهء 7 ژانويهء 1903 تايمز - متن تلگرافى از سن پترزبورگ بود مبنى بر آنكه شاه از بيم وقوع انقلابى به رهبرى عين الدوله ، كه ادعا مىشد تحت نفوذ انگلستان قرار دارد ، وى را از حكومت تهران بر كنار و به حكومت عربستان ، ايالتى واقع در محدودهء نفوذ انگلستان منصوب نموده است . ديگر مقامات مظنون به طرفدارى از انگلستان نيز به همين ترتيب به ايالات ديگر منتقل شده‌اند . بااين‌وجود ، در 19 ژانويهء 1903 ، هيأت نمايندگى ايران در لندن اين خبر را صريحا تكذيب كرد .\r\nدر اين فاصله ، انگلستان ، كه به‌تدريج خود را از شر جنگ جنوب آفريقا رهانيده بود ، شروع به\r\n\r\n\r\n","description":"","footnote":"\r\n( 1 ) . ظاهرا مقصود ميرزا محمد خان حكيم الملك است .\r\n","page_name":" 110 ","page_number":110},
  {"content":"\r\n\r\nجد و جهد سرسختانه‌ترى براى بازپس‌گيرى مواضع از كف دادهء خود در ايران كرده است . هنگام سفر شاه به انگلستان ، عموما چنين احساس شد كه وى اميدوار است نشان « گارتر »  ( Garter )  را ، كه به پدرش ناصر الدين شاه اعطاء گشته و او نيز بسيار شائق به دريافت آن بود ، اخذ نمايد . و اگرچه ، به دلايلى چند ، اين نشان در آن‌زمان به وى داده نشد ، امّا چند ماه بعد تصميم گرفته شد به خواست وى پاسخ مثبت داده شود و بدين‌جهت هيأتى ويژه ، تحت رهبرى ويكونت « داون »  ( Downe )  به ايران اعزام و در اوّل فوريهء 1903 وارد تهران گرديد . امّا ، بعينه واقعهء اعطاى نشان به شاهزاده ظل السلطان در 8 - 1887 توسط حكومت انگلستان ، كه فورا از جانب روسها با ضربه‌اى متقابل پاسخ داده شد و موجب محروميت اين شاهزاده از تمامى مناصب حكومتى به استثناى حكومت اصفهان گرديد ، اين‌بار هم اين اقدام انگلستان تقريبا همزمان گرديد با انتشار توافقنامهء تجارى روس - ايران كه جريمهء سنگينى بر ورود كالاهاى انگليسى ، خاصه چاى هند ، اعمال مىنمود . اثرات اين توافقنامه تنها تا حدودى با يك پيمان تجارى بين ايران و انگليس ، كه در 9 فوريه امضاء و در 27 مه تصويب و سرانجام در ژوئيه 1903 انتشار يافت ، تخفيف داده شد .\r\nدر اين ضمن ، نارضايى عليه عوارض جديد ادامه يافته شدت گرفت و به صورت قيامى جدى در تهران و يزد به اوج خود رسيد . در شهر اخير ، اين تظاهرات ، در ماه ژوئن ، اوج گرفت و منجر به ايذاء و اذيت بسيار بابيها گرديد كه عاليجناب ناپير لكولم در صفحات 89 - 87 و 186 كتاب خود ، تحت عنوان « پنج سال در يك شهر ايرانى » - لندن ، 1905 - برخى از دقايق اين رخداد را تشريح كرده است . در آوريل ، نشريهء « نوو ورميا » و ديگر جرايد مقاله‌اى را به نقل از « قفقاز » چاپ كردند . در آن مقاله آمده بود كه عوارض جديد موجب نارضايى بسيار در ايران ، خاصه بين علما و روحانيون ، گرديده و مجتهد اعظم تبريز « 1 » ، كه عليه اين عوارض وعظ نموده و مردم را به مقاومت در برابر آن محرك شده ، دستگير و تبعيد گرديده است . در اوايل مه ، لرد « لنزداون »  ( Lansdowne )  ، در يكى از سخنرانيهاى خود ، مسأله‌اى را اعلام كرد كه روزنامهء تايمز آن را به مثابه « دكتر ين مونرو در خليج فارس » توصيف كرد . وى اعلام داشت كه انگلستان به هيچ‌روى نمىتواند به هيچ قدرت ديگرى اجازه دهد كه در خليج فارس ايستگاه يا راه‌آهن داشته باشد و در صورت سعى جهت تأسيس اين امكانات توسط هرقدرتى ، انگلستان آن را به عنوان يك « مبارزه‌طلبى » تلقى و در مقابلش مقاومت\r\n\r\n\r\n","description":"","footnote":"\r\n( 1 ) . تا آنجا كه بر من معلوم است ، نام اين مجتهد آقا سيد على يزدى بود .\r\n","page_name":" 111 ","page_number":111},
  {"content":"\r\n\r\nخواهد كرد .\r\nدر اوت و سپتامبر 1903 ، تظاهرات اعتراض‌آميز تازه‌اى انجام شد و تصادفا يك رشته اقدامات ايذايى جديد در مورد بابيها در يزد و اصفهان نيز انجام پذيرفت . مجتهد حاجى ميرزا حسن تبريزى اعلام داشت نامه‌هايى از آيات عظام شيعه در عتبات - كربلا و نجف - دريافت داشته كه در آنها مقرر داشته‌اند نهضتى عليه عوارض گمركى و مقررات تجارى جديد برپا گردد . وى به استناد اين مكتوبات از حاكم تبريز خواست مقامات بلژيكى گمركات را خلع و عوارض جديد را لغو كند و مدارس جديدالتأسيس به شيوهء اروپايى را تعطيل كند و دكاكين ارامنه و اروپائيان را هم ببندد . متعاقبا ، معلوم شد كه اين نامه‌ها اصالت ندارند و ، بنابراين ، در حالى كه آقاى پريم  ( Priem )  ، رئيس بلژيكى گمركات كه از شهر گريخته بود به شهر بازگردانيده شد و عوارض جديد كماكان به قوت خود باقى ماند ، حاجى ميرزا حسن و پيروانش نفى بلد شدند « 1 » . آزار و اذيت بابيه به تحريك آقا نجفى صورت مىگرفت و طى روزهاى 27 و 28 ژوئيه ، هنگامى كه تمامى بابيها كه به دست مردم مىافتادند به قتل مىرسيدند ، اين جريان در اوج خود قرار داشت « 2 » . اندك زمانى پس از اين رويداد ، « قيام نان » در شيراز بروز كرده و علاء الدوله به اين شهر اعزام گرديد تا جايگزين حاكم وقت گردد كه قيام مزبور عليه وى به هم رسيده بود . در همين شمارهء تايمز - 3 اوت - آمده بود كه مسئلهء به رسميت شناختن سلطان تركيه به عنوان خليفه يا امير المؤمنين توسط برخى از روحانيون صاحب‌نفوذ مطرح گرديده كه احتمالا اين گروه متأثر از انديشهء « اتحاد اسلام » سيد جمال الدين بوده‌اند كه اميد داشت سازشى بين فرق سنى و شيعه برقرار سازد . نامه‌اى از برلين ، مورخ 20 اوت 1903 ، كه در شمارهء 21 اوت تايمز منتشر گرديد ، چشم‌انداز اوضاع در ايران را تيره و تار توصيف كرده و حاكى از آن بود كه ناآراميها ادامه داشته و حكومت به سبب عدم وجود سرباز و پول در وضع نوميدكننده‌اى قرار دارد . اين نامه با اعلام اين نكته كه « اوضاع در ايران تهديدكننده بوده و ممكن است براى اين كشور نتايجى جدى به بار آورد و اين وضع عمدتا ناشى از شرايط اقتصادى غيرقابل‌تحمل است » ، خاتمه مىيافت . همچنين شايعاتى « 3 » در باب توطئه‌اى از جانب جناح طرفدار انگليس و مخالف روس - ظاهرا به رهبرى حكيم الملك و ساير افراد تبريزى -\r\n\r\n\r\n","description":"","footnote":"\r\n( 1 ) . تايمز ، مورخ 13 ژوئيه 1903 .\r\n( 2 ) . همان مرجع ، مورخ 30 ژوئيه 1903 . در شمارهء مورخ 3 اوت اين نشريه آمده بود كه 3200 تن از بابيه براى حفظ جانشان از اصفهان اخراج شده‌اند ، در حالى كه 120 تن در يزد به قتل رسيده و دو تن به دهان توپ گذاشته شده‌اند .\r\n( 3 ) . رجوع شود به تايمز ، مورخ 27 اوت 1903 .\r\n","page_name":" 112 ","page_number":112},
  {"content":"\r\n\r\nرواج داشت كه براساس آن توطئه‌گران در صدد خلع شاه و به سلطنت رسانيدن فرزند دوم وى ، ملك منصور ميرزا شعاع السلطنه ، بودند . امّا اين توطئه - اگر اساسا وجود مىداشت - كشف و اين شاهزاده ، در حالى كه مىكوشيد به روسيه بگريزد ، دستگير گرديد . جرايد آلمانى اين توطئه را به دسايس انگلستان نسبت دادند . امّا هيأت نمايندگى ايران تمامى گزارشهاى مربوط به 21 اوت و پنج و شش روز پس از آن را رسما تكذيب كرد . طى نامه‌اى كه از سوى يك خبرنگار روسى از تهران ارسال و در نشريهء « ويستنيك »  ( Viestnik )  ، چاپ استراخان ، در پايان ماه مه منتشر گرديد ، اين مطلب اعلام شد كه « آرامش فعلى چيزى جز آرامش قبل از طوفان نيست » و مجتهدين كربلا و نجف با ارسال نامه‌اى به شاه وى را به خاطر تسليم كشور به بيگانگان سرزنش ، و يادآور گشته‌اند كه حكومت موروثى وى تنها تحمل مىشود . پاسخ شاه غيرسازشكارانه بود و مجتهد اعظم اعلام داشت خود را ملزم مىبيند كه از سلطان ترك دعوت كند ايران را تحت حمايت خود درآورد « 1 » .\r\nدر 15 سپتامبر 1903 ، گفته مىشد كه نارضايى به سطحى هشدار دهنده رسيده و امين السلطان از مقام رياست وزرا استعفا كرده است . نخست پنج تن از وزرا جهت ادارهء حكومت منصوب شدند . امّا ، حدود دو هفتهء بعد امين الدوله ، از نوادگان فتحعلى شاه ، به عنوان وزير داخله تعيين گرديد . قريب دو هفته پيش از استعفاى امين السلطان ، يعنى حوالى آغاز ماه سپتامبر ، حكيم الملك پزشك معتمد شاه كه ، چنان كه آمد ، به طرفدارى انگلستان شهره بود ، همراه يكى از خدمه‌اش تحت شرايطى به غايت مشكوك در رشت درگذشت و اعتقاد عموم بر آن بود كه نامبرده را رقيبش مسموم ساخته است .\r\nطى ايام باقيماندهء اين سال ، مطبوعات تنها در ربط با رقابت روس و انگليس در زمينهء تجارت با اين كشور ، از ايران سخن گفتند . در ماه اكتبر ، كشتى تجارى جديدى با مساعدت حكومت روسيه به رفت‌وآمد منظم بين اودسا و خليج فارس پرداخت ، در حالى كه گفته مىشد دو كشتى جديد هم جهت استفاده در همين مسير در دست ساخت هستند « 2 » . روسيه همچنين پيشنهاد كرد يك كشتى جنگى را دائما در خليج فارس مستقر سازد « 3 » . از سوى ديگر ، لرد « كرزن »  ( Curzon )  طى سفرى به خليج فارس با افراد ذىنفوذ محلى گفتگو و به صداى بلند اعلام داشت بريتانياى كبير در آن منطقه صاحب حقوق و منافع بسيار با اهميتى است . كميسيون مرزى سيستان كارش را تحت رياست كلنل « مك ماهون »  ( Mc \r\n\r\n\r\n","description":"","footnote":"\r\n( 1 ) . رجوع شود به تايمز ، مورخ 5 سپتامبر 1903 .\r\n( 2 ) . تايمز ، 21 اكتبر 1903 .\r\n( 3 ) . تايمز ، 2 نوامبر 1903 .\r\n","page_name":" 113 ","page_number":113},
  {"content":"\r\n\r\n Mahon ) \r\nآغاز كرد و آقاى « جرج چرچيل »  ( George Churchill )  ، معاون كنسول وقت در رشت ، هم گزارش اميدواركننده‌اى ارسال داشت كه مجموع كالاهاى انگليسى وضعيت مساعد خود را حفظ كرده و تجارت روسيه عمدتا منحصر به كالاهايى است كه از نظر كيفيت و قيمت در سطح نازلترين قرار دارند « 1 » . سرانجام ، در كريسمس 1903 ، اعلام شد حكومت ايران شش تن ديگر از مقامات بلژيكى را در مناصب مختلف امور مالياتى منصوب و آقاى « نوز »  ( Naus )  را به مديريت گمركات تعيين نموده است .\r\nحال به سال 1904 مىرسيم ؛ سالى كه در آن وقايع عمدهء ايران به شرح ذيل هستند :\r\nدر 24 ژانويه امين الدولهء معروف ، كه انتصابش به وزارت داخله در سپتامبر 1903 پيش از اين مذكور افتاد ، به صدارت عظما منصوب و به مدت سه سال ، يعنى تا اوت 1906 ، در اين پست ابقاء گرديد « 2 » . تقريبا در همين زمان ، از سن پترزبورگ گزارش شد تعدادى جزوه كه به فارسى نوشته شده در تهران توزيع گرديده و در آنها به مردم ايران عليه انگلستان و طرح آن كشور جهت « تنزل موقعيت ايران تا حد موقعيت هند « 3 » » هشدار داده شده است . بنابراين گزارش ، نشريهء « نوو ورميا » به روسيه هشدار داد كه مساعى خود در ايران را به خاطر گرفتاريهاى مربوط به ژاپن ، كه چند روز بعد با حملهء شبانه به بندر آرتور به شروع جنگ ژاپن و روسيه انجاميد ، كاهش ندهد . دو روز قبل از آن واقعه ، اعلام شد يك هيأت تجارى روسيه در حال عزيمت به ايران است « 4 » . در سه ماههء نخست اين سال ، تركمنها اقدامى گستاخانه عليه ايران انجام دادند « 5 » و شاه فرمانى صادر كرد كه در آن به وليعهد و اميرنظام دستور داد كه تا نهم فوريه به تهران بازگردند .\r\nدر ژوئيه 1904 ، روزنامه‌اى تحت نام « ريوو ترنس كاسپينى »  ( Revue Transcaspienne )  به زبان فارسى در عشق آباد منتشر و در خراسان توزيع شد كه هدف اصلى آن ارائه اخبار خاور دور به روايت روسيه و مقابله با گزارشات به اصطلاح دروغى بود كه در مورد خطر روسيه توسط انگليسيها پخش مىگرديد « 6 » . در 15 ژوئيه ، به نقل از « دنيوينيك »  ( Dnievnik )  ، از ورشو گزارش شد كه ايران در چنان\r\n\r\n\r\n","description":"","footnote":"\r\n( 1 ) . تايمز ، 21 دسامبر 1903 .\r\n( 2 ) . تايمز ، 25 ژانويه 1904 .\r\n( 3 ) . تايمز ، 29 ژانويه 1904 .\r\n( 4 ) . تايمز ، 10 فوريه 1904 .\r\n( 5 ) . تايمز ، 21 ژانويه 1904 .\r\n( 6 ) . تايمز ، 11 ژوئيه 1904 .\r\n","page_name":" 114 ","page_number":114},
  {"content":"\r\n\r\nوضع ناخوشايندى قرار دارد كه ديگر كالايى به آنجا فرستاده نمىشود و تجار ايرانى صدور كالاهاى خود را متوقف ساخته‌اند . چند روز بعد ، كتاب آبى انگليس - شمارهء 2146 - منتشر گرديد كه در آن آمارى از تجارت انگليس با ايران طى پنج سال 1904 - 1899 ارائه گرديده بود . سه ماه بعد ، 12 سپتامبر 1904 ، نشريهء « اتوال بلژ »  ( Etoile Belge )  مقاله‌اى از آقاى « هنيبيك »  ( Hennibicq )  را ، كه چهار سال مشاور حقوقى حكومت ايران بود ، منتشر ساخت كه در آن پيرامون گسترش و تحكيم نفوذ بلژيك در ايران قلم‌فرسايى شده بود . فىالواقع ، اين نفوذ به آن حد رسيده بود كه آقاى نوز ترفيع مقام يافته و پست مهم وزارت پست و مديريت گمركات ايران را از آن خود ساخته بود .\r\nدر 25 ژوئيه ، سر آرتور هاردينگ  ( Arthur Hardinge )  ، وزيرمختار بريتانيا در تهران ، به صاحبان امتياز در ايران اخطار كرد كه بىاجازهء حكومت ايران امتياز خود را به اروپائيان واگذار ننموده يا آنها را در امتياز خود سهيم ننمايند « 1 » . در 18 اكتبر ، يك هيأت تجارى انگليسى بمبئى را به قصد جنوب ايران ترك كرد تا به گردشى شش‌ماهه در ايران ، كه شامل ديدار از شهرها و مناطق سعيدآباد ، رفسنجان ، كرمان ، بم ، نرماشير و غيره بود ، مبادرت ورزد « 2 » . اين هيأت كه آقاى « پى . ريان »  ( P . Ryan )  منشى آن بود ، سفرش را انجام داده و حوالى پايان آوريل 1905 به هند بازگشت « 3 » . در پايان سال 1904 ، حكومت هند تصميم گرفت يك جغرافياى فرهنگى در مورد خليج فارس منتشر سازد و بدين منظور خانمها « لوريمر »  ( Lorimer )  و « گابريل »  ( Gabriel )  را به آنجا اعزام داشت و پيش از اين تاريخ ، هيأتى ويژه به سركردگى ميرزا رضا خان ارفع الدوله - كه تا اين اواخر سفير ايران در قسطنطنيه بود - به سن پترزبورگ اعزام شد و در 8 دسامبر به حضور تزار رسيد « 4 » . چند روز قبل از آن ، در 4 دسامبر ، محمولات پستى بريتانيا توسط مقامات بلژيكى در بندر بوشهر توقيف گرديد « 5 » .\r\nدر نخستين روز سال جديد ايرانى - نوروز - ، شاه اعلاميه‌اى صادر كرد كه در آن فرمان تجديد سازمان قشون و خبر قصد وى در عزيمت به مشهد درج گرديده بود . روز 23 آوريل 1905 ، به عنوان تاريخ حركت شاه تعيين ، و در غياب وى پسرش محمد على ميرزا وليعهد عهده‌دار نيابت سلطنت\r\n\r\n\r\n","description":"","footnote":"\r\n( 1 ) . تايمز ، مورخ 16 سپتامبر 1904 .\r\n( 2 ) . تايمز ، مورخ 18 اكتبر 1904 .\r\n( 3 ) . تايمز ، مورخ 7 مارس 1905 و اوّل مه 1905 .\r\n( 4 ) . تايمز ، 9 دسامبر 1904 .\r\n( 5 ) . تايمز ، 2 ژانويه و اوّل فوريه 1905 .\r\n","page_name":" 115 ","page_number":115},
  {"content":"\r\n\r\nگرديد « 1 » و قرار شد آقاى « كوچانفكسى »  ( Kochanovski )  ، نمايندهء روس در زمينهء روابط مرزى با ايران ، در آستاراى روس از وى استقبال نموده و او را طى سفرش در روسيه همراهى كند « 2 » . اين سفر شاه احساس بدى را در پايتخت ايجاد كرد . بسيارى از تجار در شاه عبد العظيم متحصن شده و بازارها به مدت پنج روز بسته شد « 3 » .\r\nدر اوايل بهار 1905 ، يك مدير كل گمركات جديد به نام آقاى « هانيسن »  ( Heynssen )  وارد بوشهر شد و شروع به اجراى خشن‌تر قانون عوارض كرد . در نتيجهء اين امر تجار ايرانى از ترخيص كالاهاى خود امتناع ورزيده و طى تلگرافى به شاه اعلام داشتند كه تا لغو مقررات جديد از واردات كالا به كشور خوددارى خواهند نمود « 4 » . اين تجار همچنين به هند تلگراف كردند تا ارسال ديگر محمولات از آنجا متوقف شود . در ماه اوت ، در كرمان هم دردسرهايى بروز كرد و آفت ملخ خوارگى آنجا را تهديد نمود « 5 » . به‌نظر مىرسد كه در روسيه هم به سبب نشر مقالات تحريف و اغراق‌آميز در مورد سفر هيأت بريتانيايى به سيستان تحت رياست كلنل مك ماهون ، فوريه 1903 - مه 1905 ، و همچنين سفر سر آرتور هاردنيگ به مشهد ، ناراحتىهايى به وجود آمده بود « 6 » . در نوامبر اين سال ، تراكمه شروع به عبور از مرز و غارت و چپاول سرزمين همسايه ، ايران ، خاصه قوچان ، نموده و در آنجا حدود چندين تن از روستائيان را مقتول و چهار يا پنج نفر ديگر را مجروح كرده و قريب 60 تن را هم به اسارت گرفتند .\r\nتا اينجا مسائلى چون نارضايى فزاينده از ولخرجيهاى رو به رشد و عشق شاه به سفر خارج ، ناخرسندى از تعرفه‌هاى جديد بلژيكيها و تكبر مقامات بلژيكى ، عدم رضايت از استثمار كشور توسط اربابان امتياز خارجى و ناخشنودى از استبداد عين الدوله ، كه با وجود تفاوت شخصيت بسيار با امين السلطان به همان ميزان منفور بود ، را وارسيديم . امين السلطان فردى بود مؤدب ، خوش‌مشرب ، باتدبير ، كاردان و فاقد اصول اخلاقى . وى با مقامات بلژيكى روابطى بسيار حسنه داشت و هرهفته آقاى نوز را به حضور پذيرفته و همواره گزارش مىشد كه از ترتيبات جديد گمرك ساليانه 30 هزار\r\n\r\n\r\n","description":"","footnote":"\r\n( 1 ) . تايمز ، 10 آوريل 1905 .\r\n( 2 ) . تايمز ، 28 آوريل 1905 .\r\n( 3 ) . تايمز ، 6 مه 1905 .\r\n( 4 ) . تايمز ، 22 مه 1905 .\r\n( 5 ) . تايمز ، 15 اوت 1905 .\r\n( 6 ) . تايمز ، 29 سپتامبر 1905 .\r\n","page_name":" 116 ","page_number":116},
  {"content":"\r\n\r\nتومان عوايد دارد . از سوى ديگر ، عين الدوله نجيب‌زاده‌اى ايرانى ، قديمى مسلك ، متكبر ، نادان ، متنفر از بيگانگان و صاحب حساسيت بسيار اندك نسبت به پيشرفتهاى آنان بود . اگرچه ، به‌نظر مىرسد كه وى بعدها تا حدودى با بلژيكيها و روسها به تفاهماتى دست يافته و به آقاى نوز اجازه داد قريب 5 يا 6 شغل مهم و متفاوت را بشخصه عهده‌دار گردد و سرآخر نه تنها مقام مديريت كل گمركات ، كه وزارت پست و تلگراف ، خزانه‌دارى كل ، رياست بخش صدور گذرنامه و عضويت شوراى عالى دولت را هم در اختيار خود درآورد .\r\nاينك ، برخى مظالم ويژه هم به اين علل عمومى نارضايى افزوده شدند . خشم ناشى از اقدامات خودسرانه و مستبدانهء آقاى نوز با انتشار عكسى از وى در لباس روحانيون افزايش يافت و اين خشم خاصه در محافل مذهبى شديدتر بود . در فارس ، حكومت شاهزاده شعاع السلطنه - كه به دليل انفجار خشم مردم مدتى معزول و مجددا در سپتامبر 1904 به حكومت اين شهر مهم منصوب گشته بود - بر دوش مردم سنگينى مىكرد . در مشهد ، حكومت آصف الدوله به همان ميزان ستمگرانه بود و با دستور به سربازانش جهت آتش گشودن بر جمعيتى از مردم كه در اعتراض عليه زياده‌طلبىهاى وى در صحن مقدس امام رضا متحصن بودند ، افكار عمومى را هرچه بيشتر خشمگين ساخت . در كرمان ، ظفر السلطنه يكى از مجتهدين بزرگ آن شهر ، حاجى ميرزا محمد رضا ، را به چوب و فلك بست . در قزوين ، وزير اكرم عمل مشابهى را در مورد يكى ديگر از روحانيون انجام داد . سرانجام قريب هفت يا هشت تن از تجار محترم تهران هم توسط علاء الدوله ، حاكم اين شهر ، به اتهام افزايش قيمت شكر به چوب و فلك بسته شدند .\r\nدر نتيجهء تمامى اين مظالم ، خاصه اين اقدام آخر ، شمار عظيمى از تجار در مسجد شاه متحصن شدند و به فاصلهء كوتاهى بسيارى از روحانيون عمده ، از جمله رهبران دوران بعد - سيد عبد اللّه بهبهانى ، سيد محمد طباطبايى و آقا سيد جمال الدين واعظ ، كه يكى از محركين اصلى انقلاب و در زمرهء كسانى بود كه پس از كودتاى ژوئن 1908 به قتل رسيد - به آنها پيوستند . عين الدوله از ميرزا ابو القاسم ، از ارتجاعيون ثروتمندى كه از طريق ازدواج منسوب شاه شده بود ، خواست تا اقدامى جهت تفرقهء متحصنين معمول دارد . او نيز شمارى از پيروانش را كه مسلح به چماق و ديگر سلاحهايى بودند كه زير سردارى و عباهاى خود پنهان داشتند ، گرد آورده و آنها آمادهء اشارت وى جهت اقدام در اين باب بود و آن‌گاه كه آقا سيد جمال الدين واعظ بر منبر رفت و با تندى و حرارت به صحبت عليه استبداد غيرقابل‌تحملى كه بر آنها اعمال مىشد آغاز كرد ، امام‌جمعه از جا برخاسته سخنان وى را\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nخائنانه خواند و به افرادش فرمان داد متحصنين را به زور از مسجد بيرون كنند . آنها نيز چنين كردند .\r\nآن شب ، تعدادى از متحصنين ، از جمله روحانيون از شهر خارج و به صحن مقدس شاه عبد العظيم رفته متحصن شدند . پس از مدتى ، بسيارى از ساير روحانيون و طلاب ، از جمله يك روحانى به نام شيخ فضل اللّه كه بعدها مشهور گرديد و در آن‌زمان مردم وى را به عنوان يكى از « سه تن آيات » يا « بنيانگذاران » نهضت مشروطيت تلقى مىكردند ، به ايشان پيوستند . دو بانى ديگر مشروطيت سيد عبد اللّه بهبهانى و سيد محمد طباطبايى بودند كه وى از نقطه‌نظر علمى بر آنان برترى داشت .\r\nكناره‌گيرى بعدى وى از اصلاح‌طلبان و حمايتش از طرحهاى ارتجاعى محمد على شاه به حسادت احتمالى او به نفوذ برتر دو رهبر ديگر نسبت داده شده است .\r\nدر هرحال ، اين‌زمان هيچ سخنى پيرامون مشروطيت يا مجلس ملّى در بين نبود ، بلكه تنها گفتگو از عزل عين الدولهء منفور در ميان بود . عجيب آنكه متحصنينى از سوى چند تن افراد برجسته مورد حمايت اساسى قرار مىگرفتند كه اگرچه كاملا نسبت به اصلاحات بىتفاوت و شديدا مخالف هرنوع حكومت مشروطه بودند ، امّا به رهايى از شر عين الدوله تمايل داشتند ؛ از جملهء برجسته‌ترين اين اشخاص ، محمد على ميرزا وليعهد وقت - شاه آتى - و امين السلطان بودند كه به همراهى شخص سومى ، كه بر من شناخته نيست ، قريب 30 هزار تومان جهت امرارمعاش « بست‌نشينان » مساعدت كردند . اين امر نيز به رغم تمامى مساعى عين الدوله براى ممانعت از تقويت « بستيان » توسط طرفداران ايشان و مدد مالى و تداركات انجام گرفت عين الدوله براى حصول به اين هدف ، مأموران خود را در دكاكين و شوارع گمارده و جادهء منتهى به حرم شاه عبد العظيم را با سربازان خود مسدود كرد . امّا ، با وجود اين تدابير ، شمار « بست‌نشينان » كماكان به‌طور مستمر رو به افزايش داشت و افراد جديد بسيارى به ايشان پيوستند كه در زمرهء ايشان نه تنها روحانيون و طلاب ، كه تجار و كسبه هم وجود داشتند . شاه بيهوده كوشيد با تهديد و وعيد آنها را به شهر بازگرداند . هنگامى كه امير بهادر جنگ ، همراه 30 تن سوارانش به شاه عبد العظيم رفت و تلاش كرد ايشان را به شهر عودت دهد ، پس از مبادلهء يك رشته اتهامات متقابل و بىحصول به هدف ، ناگزير به شهر رجعت نمود . طى زمان ، اين رسوايى چنان حاد شد و نارضايى چندان خارج از تحمل ، كه شاه دستخطى براى آنها فرستاد و طى آن عزل عين الدوله ، برپايى « عدالتخانه » - كه اينك مردم درخواه آن گشته و بنا بود متشكل از نمايندگان منتخب روحانيت ، تجار و ملاكين ارضى بوده و تحت نظارت شخص شاه انجام وظيفه كند - ، برچيدن بساط « سوگلىبازى » و تساوى حقوق تمامى اتباع ايران در برابر قانون را متعهد گرديد . از اين دستخط\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nآيت اللّه سيد محمد طباطبائى\r\nآيت اللّه سيد عبد اللّه بهبهانى\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nسوادى تهيه و در سراسر كشور توزيع گرديد . سپس ، متحصنين با شكوه و جلال و تشريفات به شهر بازگشتند و شاه ايشان را به حضور پذيرفت و شفاها همان مواعيد مكتوب را تجديد نمود . خبر اين رخداد در 22 ژانويه 1906 تلگرافا از سن پترزبورگ ارسال و روز بعد در روزنامهء تايمز انتشار يافت . در پايان اين تلگراف از احتمال تقاضاى نمايندگان مردم جهت اخراج مقامات بلژيكى گمرك و رئيس ايشان آقاى نوز ، وزير گمركات و پست ، اظهار نگرانى شده بود . هيأت نمايندگى ايران در لندن در دوم فوريه تكذيب نامه‌اى در اين باب انتشار داده و اعلام داشت كه ماهيت « عدالتخانهء » پيشنهادى تماما به غلط درك شده و در واقع اين « عدالتخانه » صرفا نهادى قضايى است و نه يك مجلس قانونگذارى .\r\nپيش از پيگيرى ساير تحولات كه در نهايت به اعطاى مشروطيت و تأسيس مجلس ملّى در ايران انجاميد ، بايد به برخى رخدادهاى كوچك ماه‌هاى فوريه و مارس اين سال اشاره كنيم . گزارش نو هيأت تجارى بريتانيا در 5 - 1904 ، توسط كلنل « گليدو - نيوكامن »  ( Gleadowe - Newcomen )  تأليف و در فوريه « 1 » منتشر گرديد . در آغاز مارس ، حكومت تركيه قول داد سربازانش از مرز ايران ، كه مورد تهديد آنان قرار گرفته بود « 2 » ، عقب‌نشينى كنند . روز سوم مارس ، برادر شاه ، نايب السلطنه ، مجددا به وزارت جنگ منصوب گشت . اين مقام قبلا به مدت دوازده سال - از 1884 تا 1896 - در اختيار وى قرار داشت ، امّا طى ده سال گذشته از آن محروم گشته بود « 3 » . مقارن همين زمان ، دشواريهايى پولى هم پديد آمد . در مورد اين مسئله تفسير ذيل طى خبرى از سن پترزبورگ ، مورخ 20 مارس 1906 ، ارائه گرديد : بهاى بالاى نقره سوداگران و سفته‌بازان را به خريد كل نقرهء ايران و صدور آن در مقادير عظيم به هند و ضرب مجدد آنها به سكهء روپيه تحريك كرده بود . به سبب كمبود نقرهء ناشى از اين مسئله ، ضرابخانهء تهران اين عمليات را متوقف ساخت در حالى كه از سوى ديگر ، - طبق گفتهء اين خبرنگار روسى - كشور مملو از اسكناسهايى شده بود كه در انحصار بانك - انگليسى - شاهنشاهى ايران قرار داشت . در اين گزارش اضافه شده بود كه تجار ايران از پذيرش اين اسكناسها امتناع مىكنند . بيم آن مىرفت كه حاصل اين كار اعمال فشار بر بانك و تقاضاى تبديل\r\n\r\n\r\n","description":"","footnote":"\r\n( 1 ) . تايمز ، 27 فوريه 1906 .\r\n( 2 ) . تايمز ، 2 مارس 1906 .\r\n( 3 ) . تايمز ، 5 مارس 1906 .\r\n","page_name":" 120 ","page_number":120},
  {"content":"\r\n\r\nپولهاى كاغذى به سكه موجب آيد « 1 » . در اوايل آوريل « غوغاى نان » در مشهد بروز و طى آن سه تن جان باختند .\r\nدر اواخر آوريل ، روحانيون تهران عريضه‌اى را - كه ظاهرا در روزنامهء رسمى كشور نيز طبع گرديد - در مورد مظالم دسامبر 1905 به شاه تقديم و در آن تقاضا كردند اصلاحات موعود خود را عملى ساخته و قدرت اجرايى را مطابق قانون اعمال كند « 2 » . اين عريضه هيچ اثرى نداشت و در واقع اوضاع به عوض بهبودى ، هرچه بيشتر و به‌طور مستمر به وخامت مىگرائيد . جواسيس همه‌جا پراكنده بودند . خيابانها مملو از قزاقان و سربازان بود و به هيچ‌كس اجازه داده نمىشد سه ساعت پس از غروب از خانه بيرون آيد . سيد عبد اللّه و سيد محمد به ايراد سخنان نكوهشبار بىحاصل در باب عين الدوله ادامه داده و همراه آقا سيد جمال ، شيخ محمد واعظ و سايرين ، به تكفير حكومت خودكامه و استبدادى بر منابر آغاز كردند . خاصه طى محرم - 25 فوريه تا 26 مارس 1906 - سيد جمال بسيار فعال بود و نفوذ زيادى بر « كلانمدى » ها و قشر فرودست بازار داشت . زيرا با وضوح و زبان مؤثرى كه ايشان مىتوانستند درك كنند ، براى آنها صحبت مىكرد و به همين سبب هم او را بسيار دوست مىداشتند . به همين سياق ، وى به مثابه نمونه‌اى از خودپرستى و رفتار غيرانسانى حكومت مطلقهء ايران ، براى آنها حكايت مىكرد كه چگونه شاه شبى در شكارگاه به بوران برف دچار آمده و از بيم بركندن چادر سلطنتى به دست باد ، سربازان را واداشت كه در خارج خيمه طنابهاى چادر را نگاهدارند و فرداى آن شب آنان را در حالى كه از سرما يخ زده و مرده بودند يافتند . به گفتهء وى ، اين « يك قربانى براى شخص بغايت مقدس اعليحضرت بود . »\r\nديگر عوامل و عناصر صاحب‌نفوذ هم در تلاش بودند ، خاصه انجمنى سرى معروف به « انجمن مخفى » و كتابخانهء ملّى . كتابخانهء ملّى اساسا كتابخانه‌اى آزاد بود كه جهت آموزش عقايد ميهن‌پرستانه به مردم تأسيس ، و از جمله با نيانش حاجى سيد نصر اللّه اخوى ، مردى درستكار و ميهن‌پرستى حقيقى بود كه حال نيابت رياست مجلس را عهده‌دار است . اين كتابخانه در مقابل ساختمان ارگ قرار داشت و به كلام بديع تقىزاده - كه حصول اين اطلاعات را شديدا مديون او هستم - « هركس سرش درد مىكرد به آنجا مىرفت . » از زمرهء ساير حاميان اين كتابخانه ميرزا آقا اصفهانى - بعدها از نمايندگان تبريز در مجلس - ، حاجى ميرزا حسن رشديه و مجد الاسلام كرمانى - بعدها سردبير نشريهء\r\n\r\n\r\n","description":"","footnote":"\r\n( 1 ) . تايمز ، 22 مارس 1906 .\r\n( 2 ) . تايمز ، 28 آوريل 1906 .\r\n","page_name":" 121 ","page_number":121},
  {"content":"\r\n\r\n« نداى وطن » - بودند . اين سه تن ، كه همگى توسط عين الدوله به كلات نادرى تبعيد شدند ، به لحاظ درستكارى مورد سوءظن بودند . ميرزا آقا اصفهانى به دليل دورويى هم مورد بدگمانى رفقايش بود كه وى را از كتابخانه اخراج كردند و هم سوءظن عين الدوله كه نخست با ارسال مقالاتى به نشريهء « حبل المتين » - منطبعهء كلكته - براى وى خودشيرينى مىكرد . دومين نفر پس از رجعت از كلات نادرى به نمايندگى تبريز در مجلس برگزيده شد . امّا متعاقبا در روزنامهء مصور تبريز به نام « حشرات الارض » مورد انتقاد واقع و توسط ساير همكارانش از مجلس اخراج گرديد . وى بعدها ، در تابستان 1908 ، به لندن آمد و در نشريهء « وست مينستر گازت »  ( Westminster Gazette )  - 25 اوت « 1 » - از اقدام محمد على شاه در انهدام مجلس دفاع كرد و به‌نظر مىرسد كه ازآن‌پس به منظور تحريك مجتهدين جهت قطع حمايتشان از آرمان مشروطيت به كربلا و نجف عزيمت نمود ، امّا خوشبختانه در اين تلاش خود كاملا نامراد گرديد . مجد الاسلام هم مظنون به رشوه‌خوارى بود .\r\nعين الدوله ، كه از نكوهش وعاظ آزرده بود ، آقا سيد جمال را نفى بلد كرد . سيد به قم هجرت كرد و پس از مدتى عين الدوله تصميم گرفت شيخ محمد را هم اخراج كند . سربازان شيخ را ربوده ، بر الاغى نشانده و مىخواستند با شتاب از محل دور سازند . امّا جماعتى از مردم گرد آمده و با انتقال شيخ مخالفت كردند . بدين جهت فرماندهء سربازان او را به نزديكترين قراولخانه برده و در سلولى زندانى كرد و به سربازان فرمان داد كه در صورت پيشروى جمعيت به سوى قراولخانه به سوى آنان آتش بگشايند . به رغم اين هشدار ، طلبه‌اى سيد حسين نام به سوى در قراولخانه حمله برده قصد شكستن آن را داشت . فرمانده به سربازان فرمان آتش داد . امّا آنان از اين كار امتناع كردند . بنابراين ، آن فرمانده خود تيراندازى كرده ، سيد كشته شد و فورا درگيرى سختى روى داد . فرمانده گريخت و شيخ محمد توسط مردم از زندان آزاد شد . اين رخداد در 28 ربيع الثانى - 21 ژوئن 1906 - ، يعنى به تقريب دو سال پيش از روز خونين كودتا ، به وقوع پيوست .\r\nجسد سيد مقتول در خيابانها و بازارها و در ميان سوگوارى ناظران گردانيده شد و در نتيجه برخورد ديگرى بين مردم و سربازان كه مىكوشيدند از اين اقدام ممانعت كنند روى داد و مجددا به سوى مردم آتش گشودند . در نتيجه اين درگيرى قريب پانزده تن از جمله سيدى به نام عبد المجيد كشته شدند . مرگ اين دو سيد به كارنامهء اعمال سوء عين الدوله ، كه نامش « ميرزا عبد المجيد » بود ،\r\n\r\n\r\n","description":"","footnote":"\r\n( 1 ) . اين مقاله زير عنوان « در ايران چه گذشت » به چاپ رسيد . من در شمارهء 4 سپتامبر 1908 به اين مقاله پاسخ گفتم .\r\n","page_name":" 122 ","page_number":122},
  {"content":"\r\n\r\nعكس دسته‌جمعى نمايندگان اولين دورهء مجلس\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nافزوده شد . در مراسم يادبود اين وقعه ابيات ذيل سروده شد :\r\n « از نو حسين شهيد به ميل يزيد شد * عبد المجيد كشتهء ميرزا عين الدوله شد\r\nبادا هزار مرتبه نزد خدا قبول * قربانى جديد تو يا ايها الرسول » \r\nسرانجام ، سربازان مردم را متفرق ساخته ، خيابانها را خلوت نموده و تمامى شهر را به اشغال درآوردند ، در حالى كه شمار عظيمى از روحانيون ، روضه‌خوانها ، طلاب ، تجار ، كسبه ، صنعتگران و مردمى از اقشار فرودست جامعه در مسجد جامع ، واقع در مركز شهر ، تحصن نموده و در آن‌جا جسد دو سيد مقتول را به خاك سپردند . اين مردم ، پس از سه يا چهار روز كه در محاصرهء سربازان بودند ، از شاه رخصت ترك شهر و عزيمت به قم را طلبيدند . اين تقاضا پذيرفته شد . در آنجا چنان گروه عظيمى از مردم بدانان پيوستند و ايشان را همراهى كردند كه ، به گفتهء تقىزاده ، جادهء بين تهران و قم « به خيابان يك شهر مىمانست . » اين واقعه ، كه حدود 21 ژوئيه رخ داد ، بين ايرانيان به « مهاجرت كبرى » شهره گرديد .\r\nدر اين فاصله ، عين الدوله به بازاريان و ارباب دكاكين كه به اعتراض بازار را بسته بودند ، دستور داد بازارها را بگشايند و تهديد كرد كه در صورت عدم اجراى فرمانش ، سربازان بازارها را غارت خواهند كرد . بنابراين ، روز پنجشنبه 19 ژوئيه ، تعدادى از نمايندگان تجار و صرافان در قلهك ، مقر تابستانى هيأت نمايندگى بريتانيا ، به حضور آقاى « گرانت داف »  ( Grant Doff )  ، كاردار سفارت بريتانيا در تهران ، رسيده پرسيدند كه اگر به محل سفارت بريتانيا پناهنده شوند ، از آنجا اخراج خواهند شد يا به ايشان اجازه داده خواهد شد كه تحت حمايت اين سفارتخانه بمانند . با دريافت پاسخ اطمينان‌بخش ، تعدادى از آنان فورا به باغ سفارت رفته در آنجا چادر زدند . تا دوشنبهء آينده ، 23 ژوئيه ، تعداد ايشان به 858 تن افزايش يافت و سه روز بعد به 5000 نفر بالغ گرديد . آنان به عنوان شرايط جهت رجعت به منازل و محل كسب خود ، خواستار عزل عين الدوله ، اعلام مجموعه‌اى از قوانين و فراخواندن رهبران روحانيت از قم گشتند . شاه ، كه شديدا متغير و حيران شده بود ، در 30 ژوئيه تا بدانجا تسليم خواستهاى مردم شد كه تصميم گرفت عين الدوله را معزول و ميرزا نصر اللّه خان مشير الدولهء محبوب و آزاديخواه را به جاى وى منصوب و از روحانيون دعوت كند از قم به پايتخت بازآيند . امّا مردم ، كه ديگر به اين امتياز ارضاء نشده و عميقا به دولت بىاعتماد بودند ، اينك درخواه يك قانون اساسى مدون و يك مجلس ملّى نمايندگان به انضمام تضمين مكفى در باب حسن‌نيت شاه شدند . تا اوّل اوت شمار پناهندگان به سفارت ، طبق برآورد روزنامهء تايمز ، به سيزده هزار تن بالغ گرديد و ، براساس\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nهمين تخمين ، طى چند روز بعد تعداد آنان به شانزده هزار نفر رسيد ؛ گرچه به‌نظر مىرسد اين تخمين اندكى اغراق‌آميز بوده و رقم دوازده يا چهارده هزار تن بيشتر مقرون به حقيقت باشد . سرآخر ، در پنجم اوت مطابق چهاردهم جمادى الثانى كه مصادف زادروز شاه بود - مظفر الدين شاه به تمامى خواسته‌هاى « بست‌نشينان » تن داد و بدين‌ترتيب آنان سفارتخانه را ترك گفتند . تفسير ذيل از اين وقايع توسط شاهدى عينى ، همزمان با وقوع اين حوادث در اوت 1906 ، ارائه گرديده است :\r\nمن نمىدانم شما از رخدادهاى بزرگى كه در تهران به وقوع پيوسته آگاهيد يا خير . جرايد انگليسى عملا « سرزمين شير و خورشيد » را ناديده گرفته و معمولا اخبار ايران به ستونهاى كوچك و پرت و دورافتاده حواله مىشوند . مطمئن هستم اين وقايع مورد توجه شما خواهند بود و لهذا اين نامه را مىنويسم تا شرحى پيرامون آنچه به وقوع پيوسته به شما ارائه كنم .\r\n« حدود يك ماه قبل - يعنى ژوئيه 1906 - شايع شد تعدادى از مردم قصد دارند در مقر نمايندگى بريتانيا در اين شهر « بست » بنشينند . . . من به آنجا رفته و قريب چهل و چند تن از تجار و روحانيون را در باغ سفارت يافتم . . . روز بعد ، تعداد آنان بسيار افزايش يافت . . . من سه هفته در آنجا ماندم كه مسلم تجربه‌اى بىنظير بود . شمار « بستيان » سريعا فزونى گرفت . تا آنكه تمامى بازارها بسته و قريب دوازده هزار نفر در باغ سفارت اردو زدند . منظره‌اى بىنهايت جالب بود و مطمئن هستم كه شما را شادمان مىساخت . . . تصور كنيد همهء نقاط باغ با چادرها پوشيده شده و مملو از هزاران تن از مردم تمامى طبقات ، از جمله تجار ، علما ، اصناف و غيره بود كه روزهاى متمادى با شكيبايى سرسختانه‌اى در آنجا نشسته و مصمم بودند تا كسب خواسته‌هايشان در پناه بيرق بريتانيا باقى بمانند . آنها به نكوترين وجهى از خود حفاظت مىكردند و با توجه به تعدادشان ، دردسر اندكى به وجود مىآوردند .\r\nآشپزخانه و ترتيب تغذيهء آنان نمونه‌اى از نظم و ترتيب بود ، آنها به سرعت آشپزخانه‌اى از خشت و گل در پشت اتاق نگهبان ساختند و هرروز صفى از پاتيلها ديده مىشد كه به پخت‌وپز اين گروه اختصاص داشت . غذاها توسط اصناف مختلف داده مىشد و سه ساعت طول مىكشيد تا هروعده غذا تقسيم و تناول شود « 1 » .\r\n« احتمالا اين صحنه در شب از بديع‌ترين صحنه‌ها بود . تقريبا تمامى چادرها يك روضه‌خوان داشتند . اين چادرها با دايره‌اى از شنوندگان و منبر روضه‌خوان در انتهاى آن ، در حالى كه مصائب حسين\r\n\r\n\r\n","description":"","footnote":"\r\n( 1 ) . مخارج ايشان با پولى كه تجار و علما گرد آوردند ، پرداخت مىشد .\r\n","page_name":" 125 ","page_number":125},
  {"content":"\r\n\r\nرا نقل مىكرد ، تابلويى قابل‌تحسين بود . در بخشهاى غم‌انگيز روضه ، شنوندگان به شيوهء خاص و خارق‌العادهء ايرانى مىگريستند و به نشانهء اندوه بر سر مىزدند . من بين چادرها مىگشتم و هرشب شاهد اين منظرهء جالب بودم . واقعا معتقدم در اين سه هفته بيش از تمامى شهورى كه در ايران بوده‌ام ، زبان فارسى آموختم . هرروز سران مردم به ديدن من مىآمدند و خواهان اخبار و مشورت مىشدند .\r\nبه‌رغم گرماى هوا و تعفن باغ ، هنگامى كه ماجرا پايان يافت واقعا متأسف شدم . »\r\n« من مىكوشم به اختصار نكات اساسى اين قيام مردمى را به دست دهم . تحت حكومت عين الدوله ، اتابك سابق ، كشور به نابودى سوق داده شد . ايرانيان مىتوانند تا حدود بسيار زيادى سوء حكومت را تحمل كنند ، امّا حتى آنان نيز ديگر نتوانستند از استبداد و سوءمديريت اين وزير حمايت نمايند . به‌علاوه ، انقلاب روسيه هم تأثير حيرت‌آورى بر اين كشور داشته است . مردم رويدادهاى روسيه را با توجهى خاص نظاره كرده و چنان مىنمايد كه روحى جديد بر آنان حاكم گشته است . آنان از حكام خود خسته شده و به تقليد از سرمشق روسيه به اين فكر افتاده‌اند كه مىتوان حكومتى ديگر و بهتر داشت . در دسامبر 1905 ، آنگاه كه جميع علما شهر را ترك و در شاه عبد العظيم به اعتراض بست نشستند ، نارضايى به اوج خود رسيد . پس از شش هفته اقامت در آنجا ، با دادن وعدهء تأسيس « عدالتخانه » از آنها خواسته شد به شهر بازگردند . نياز به گفتن نيست كه اتابك به هيچ‌وجه قصد وفا به اين وعده را نداشت . بر خلاف انتظار ، ماه محرم - 25 فوريه تا 26 مارس 1906 - به آرامى سپرى شد و تا اواسط ژوئن آرامش نسبى حاكم بود . تا آن‌كه مردم با مشاهدهء عدم وفاى شاه به مواعيدش ، بيقرار و بىتاب شده و سرانجام در آغاز ژوئيه قيامهايى جدى به وقوع پيوست . بازارها بسته و قريب پنج هزار تن در مسجد جامع تحصن گزيدند . اتابك مسجد را به وسيلهء سربازان محاصره و بدين ترتيب خط تداركاتى آنان را قطع و ايشان را به خروج از مسجد واداشت . در خارج مسجد نزاعى درگرفت كه طى آن دو سيد قرآن‌به‌دست كشته شدند . بااين‌وجود ، سربازان ، عمدتا به سبب مواجب بالايى كه طى اين قيامها مىگرفتند ، به گونه‌اى غيرمنتظره وفادار ماندند و مقاومت مردم درهم شكست .\r\nسردستهء بستيان و تنى چند از مجتهدين طراز اوّل از شهر اخراج شدند و چنان مىنمود كه اوضاع مجددا آرام گشته است . امّا اين صرفا آرامش قبل از طوفان بود . مردم با دريافت عدم توانايى خود به قيامى مسلحانه عليه حكومت ، بر آن شدند كه در مقر سفارت بريتانيا بست نشينند و اين اقدام شيوه‌اى موفقيت‌آميز براى حصول به اهداف ايشان بود . شاه چندين قاصد را به همراه دستخطهايى به مقر سفارت روانه كرد . امّا مردم از پذيرش آنان سرباز زدند . سرآخر ، شاه مجبور به عزل اتابك و نصب\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nمشير الدوله به رياست وزرا گرديد . در هرصورت ، وى بعينه سلف خود ، پيرى لجوج و احمق نيست و با مشاهدهء اينكه اوضاع به چه حد خطرناك شده است ، شاه را به اعطاى امتيازاتى بزرگ واداشت . پس از مباحثاتى بىپايان ، سرانجام يك دستخط شاه را كه در آن تأسيس مجلسى مركب از تمامى طبقات ، شاهزادگان ، قاجاريه ، نجبا ، ملاكين ، تجار و پيشه‌وران اعطاء گشته بود ، پذيرفتند . قول داده شد به خويشان سادات مقتول خون‌بها پرداخت گردد و از روحانيون تبعيدى هم خواسته شد به پايتخت بازگردند و آنها با پيروزى به شهر خواهند آمد و بناست عدالتخانه نيز تأسيس گردد .\r\n« حال پرسشى كه براى تمامى مردم مطرح است ، اين است كه ، شاهد طلوع آزادى در ايران هستيم يا نظاره‌گر آغاز نمايشى مضحك و اسفبار ؟ تصور مىكنم بعيد باشد مردم صاحب قدرتى واقعى در اين مجلس شوند . حكومت مطمئن است مجلس را به گونه‌اى خواهد ساخت كه تنها ابزار تصويب نظرات دربار سلطنت باشد . امّا من برآنم كه در پايان مردم پيروز خواهند بود . البته ايشان مطلقا ، يحتمل به غير از تعدادى معدود از سران ، از اصول كشوردارى بىخبر هستند « 1 » . آنگاه كه در مقر سفارت بريتانيا در تهران بودم ، آنها به ديدارم آمده از كيفيت پيدايش قانون اساسى ما مىپرسيدند و آن‌چنان ساده‌لوحى بروز مىدادند كه تقريبا رقت‌آور بود . ايشان هدف خود را به روشنى فراروى دارند ، امّا در مورد شيوهء اكتساب آن سخت گيج و سردرگم هستند . بىترديد سنوات بسيار طول خواهد كشيد تا اين مجلس بتواند به واقع مؤثر افتد . امّا بسيارى از رهبران قيام ، كه يك بابى برجسته هم در زمرهء ايشان است ، واقعا درك روشنى از آن‌چه نياز است دارند . تنها درصورتىكه آنها متحد بمانند و نگذارند حكومت بذر نفاق بينشان به پا شد ، بايد پيروز گردند ؛ آيندگان خواهند ديد .\r\nبه‌نظر من بايد زمان وقوع تغييراتى در شرق فرارسيده باشد . چنان‌كه مىنمايد ، پيروزى ژاپن تأثيرى بسزا بر تمامى مشرق داشته و حتى در اينجا ، در ايران ، هم بىاثر نبوده است . . . با اندك مطالعه كه در اين باب داشته‌ام ، تقريبا چنين به‌نظر مىآيد كه شرق دستخوش تلاطم افكار گشته است . در چين نهضت برجسته‌اى عليه بيگانگان وجود دارد و نيز تمايلى به سوى ايده‌آل « چين براى چينى » در ايران ، به يمن قرابت به روسيه ، به‌نظر مىرسد اين بيدارى به شكل نهضتى جهت اصلاحات دموكراتيك\r\n\r\n\r\n","description":"","footnote":"\r\n( 1 ) . تقىزاده به من گفت در ميان « بستيان » سفارت كميسيونى تشكيل شده كه برخى از ايرانيان كم‌وبيش غربگرا ، از قشر مقامات تحصيلكرده ، طرف مشورت آن هستند و با رهبران مذهبى قم نيز در تماس است و اين رهبران نيز به نوبهء خود با ولايات مختلف تماس دارند . آنگاه كه شاه وعده داد عين الدوله را - كه پس از عزل به پشتكوه رفت - بر كنار سازد ، برخى از « بستيان » ساده‌لوح قصد ترك پناهگاه سفارت را داشتند . امّا اين كميسيون با تذكار آنكه تنها اصلاحاتى بنيادى در شيوهء حكومت متضمن حقوق آنها عليه استبداد و سوءادارهء ساير وزرايى خواهد بود كه به سياق عين الدوله باشند ، ايشان را واداشت در سفارت باقى بمانند . بنابراين ، درخواست تأسيس « عدالتخانه » بدل به تقاضاى مجلسى ملّى گرديد .\r\n","page_name":" 127 ","page_number":127},
  {"content":"\r\n\r\nبروز كند . در مصر و شمال آفريقا ، علائمى دال بر رشد « فناتيسم » همراه توسعهء اتحاد اسلام وجود دارد . همزمانى اين علائم ناآرامى ، بيش از آن بارز و درخور توجه است كه بتوان آن را به تصادف صرف نسبت داد . كسى چه مىداند ؟ شايد شرق واقعا در حال بيدار شدن از خواب چندصد سالهء خويش است و عن‌قريب شاهد قيام اين ميليونها انسان صبور و شكيبا عليه استثمار غرب فاقد اصول اخلاق خواهيم بود .\r\nيكى از جنبه‌هاى بارز انقلاب ايران - زيرا قطعا درخور نام « انقلاب » است - آنست كه روحانيون خود را در طرفى قرار داده‌اند كه پيشرو و آزاديخواه است . فكر مىكنم اين امر تقريبا در تاريخ جهان بىبديل باشد . اگر اصلاحاتى كه مردم با مدد ايشان در راه كسب آن جنگيده‌اند تحقق يابد ، تقريبا تمامى اقتدار روحانيون از بين خواهد رفت . علل اين پديدهء قابل‌توجه توجيهات خاص خود را داراست و گرچه بسيار جالب ، امّا بحثى طويل است و احساس مىكنم تا به همين‌جا هم از حد مجاز فراتر رفته و كلام را به درازا كشانده‌ام . . .\r\nبازگشت رهبران روحانى از قم به پايتخت ، كه توسط عضد الملك و حاجى نظام الدوله همراهى شدند و يك يا دو روز پس از تسليم شاه به خواستهاى مردم و خروج « بستيان » از سفارت - يعنى حدود 15 يا 16 اوت - روى داد ، فرصتى شد براى شادمانيهاى عظيم بر اين « فتح ملّى » كه در آن ، طبق تلگراف مخابره شده سن پترزبورگ در 17 اوت - كه هيجدهم اوت در روزنامهء تايمز نشر گرديد - گروه طرفدار روسيه سهمى بسزا داشتند . بااين‌وجود ، با مقاله‌اى كه در نشريهء « برژويا ويادوموستى »  ( Birzheviya Viedomosti )  ، چاپ سن پترزبورگ ، مورخ 13 سپتامبر 1906 ، درج گرديد ، صداقت آنان تا حدى مورد ترديد قرار مىگيرد « 1 » . در آن مقاله آمده بود كه « آشكار شد ايران در كسب اصلاحات و حتى مشروطيت به يمن همكارى خيرخواهانهء انگلستان موفق خواهد بود و اين ضربه‌اى ديگر بر حيثيت روسيه در آسيا خواهد بود . در 19 اوت مراسم رسمى و باشكوه افتتاح مجلس جديد در حضور مقامات روحانى عالىمقام ، كه به عنوان ميهمانان شاه مدت سه روز پذيرايى شده بودند ، انجام شد . اعلاميهء تأسيس « مجلس شوراى ملّى » چهار يا پنج روز قبل از مراسم صادر و ترجمه‌اى از آن در تايمز مورخ اوّل سپتامبر 1906 ، درج گرديد .\r\nبه‌نظر مىرسد حوالى هشتم سپتامبر ، هنگامى كه روحانيون از پذيرش حكم رياست وزرا\r\n\r\n\r\n","description":"","footnote":"\r\n( 1 ) . تايمز ، مورخ 14 سپتامبر 1906 .\r\n","page_name":" 128 ","page_number":128},
  {"content":"\r\n\r\nسرباز زدند و شاه از صدور جواز انجام تغييرات موردنظر امتناع ورزيد ، برخورد تازه‌اى روى داده است . بنابراين ، اجلاسى شلوغ و پرسروصدا برپا گرديد ، بازارها مجددا بسته و مقر سفارت بريتانيا مجددا مورد هجوم « بستيان » قرار گرفت . خواست مردم آن بود كه نخست ايران به يازده [ يا سيزده 
  ] حوزهء انتخاباتى تقسيم شود ؛ و ديگر مجلس متشكل از دويست عضو باشد ؛ و سرآخر هرشخص ذكور 30 تا 70 ساله ، كه نه از مستخدمين دولت باشد و نه داراى محكوميت جزايى ، و قادر به خواندن و نوشتن ، واجد شرايط عضويت در مجلس تلقى گردد . سرانجام ، شاه بالاجبار به اين خواستها تن داد ؛ عين الدوله از پايتخت دور گرديد و كار از سر گرفته شد . محمد على خان علاء السلطنه ، وزير مختار سابق ايران در لندن ، به عنوان وزير امور خارجه منصوب و محتشم السلطنه مقام سابق وى را عهده‌دار گرديد . در 17 سپتامبر ، شاه حكم پيشنهادى مربوط به تأسيس مجلس را پذيرفت و قرار شد اين مجلس مركب از 156 عضو باشد كه 60 تن از تهران و 96 تن از ايالات ديگر باشند و انتخابات هم هردو سال يك بار انجام شود و نمايندگان مجلس از حق مصونيت برخوردار باشند . همچنين بنا شد رأىگيرى در تهران مستقيم باشد ، امّا در ايالات از طريق ستادهاى انتخاباتى انجام گيرد . شاه در مراجعت از ييلاق به تهران ، مورد استقبال پرهيجان مردم قرار گرفت و اعلام شد كه مجلس ظرف يك ماه تشكيل جلسه خواهد داد . پيش از آغاز ماه اكتبر ، انتخابات شروع شده بود ؛ چهار تن نمايندهء دربار در مجلس انتخاب شده بودند ؛ و روحانيون تبريز و رشت آرام شده و « بست‌نشينان » مجددا سفارت بريتانيا را ترك گفته بودند . چند روز بعد ، ارباب جمشيد به عنوان نمايندهء زرتشتيان انتخاب ، و صنيع الدوله به رياست مجلس برگزيده و مجلس بىآنكه منتظر ورود ساير نمايندگان ايالات شود ، در هفتم اكتبر گشايش يافت و سخنرانى شاه توسط نظام الملك قرائت گرديد .\r\nبااين‌وجود ، شادى ناشى از تحقق اميدها و انتظارات مردم با پديدار شدن ابرهاى شوم چندى در افق سياست ، تيره و تار گرديد . اوضاع مالى ايران بىنهايت بحرانى بود . امّا باز هم صحبت از يك وام خارجى جديد ، بالغ بر 400 هزار پاوند ، از انگليس و روسيه در ميان بود . اين طرح با گزارش خبرگزارى رويتر كه در شمارهء 20 اكتبر 1906 تايمز درج گرديد ، اعلام گشت و درعين‌حال فرداى آن‌روز هم مقاله‌اى ، مبنى بر حصول توافقى بين انگلستان و روسيه بر سر پاره‌اى مسائل مورد اختلاف در آسيا كه ايران نيز از برجسته‌ترين آنها بود ، در همان روزنامه انتشار يافت . در 12 نوامبر ، همان نشريه اعلام داشت كه « قرارداد وام انگليسى - روسى ، كه هفتهء پيش آماده گشته ، عن‌قريب به امضاء مىرسد . امّا مخالفت روحانيون و حزب مردمى موجبات تأخير را فراهم ساخته است . » در 23 نوامبر ،\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nسيّد حسن تقىزاده\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nپيشنهاد اين وام توسط ناصر الملك به مجلس داده شد . امّا مجلس با اين استدلال كه وام مزبور استقلال ايران را به مخاطره خواهد انداخت ، با آن مخالفت كرده و قريب 60 تن از نمايندگان آن را رد كردند و در عوض از طرح يك وام داخلى ، به مثابه پيشنهادى جايگزين ، حمايت نمودند و يك هفته بعد اين طرح به اتفاق آراء تصويب شد . اين تصميم مهم فورا اين مسئله را روشن ساخت كه مجلس جديد قصد ندارد كه صرفا آلت دست شاه و درباريان باشد و در مورد خطر دخالت خارجى و ضرورت مطلق كنترل نفوذ بيگانه ، كه طى 17 يا 18 سال گذشته با سرعتى مخوف باليده بود ، كاملا هشيار است .\r\nاقدامات تركيه هم موجب نگرانيهاى شديد گشته بود . زيرا اين كشور نه تنها در مرز شمال‌غربى ، كه در كربلا نيز ، كه گرچه در قلمرو تركيه بود امّا تقريبا و به‌طور كامل جمعيت آن را ايرانيانى تشكيل مىدادند كه به سبب تقدس اين‌مكان بدانجا رفته بودند ، به اقداماتى تحريك‌آميز مبادرت كرده بود .\r\nدردسر اخير در پايان اكتبر و در نتيجهء تلاش مقامات تركيه براى وصول مالياتى مورد اختلاف شروع ، و متعاقب آن قريب دو هزار تن از ايرانيان كوشيدند به كنسولگرى بريتانيا پناهنده شوند . به آنها جواز ورود داده نشد و درهاى كنسولگرى به رويشان بسته شد . در پى آن ايرانيان سعى كردند درها را با ميله‌هاى آهنين شكسته و باز كنند كه در نتيجهء آن برخوردى بين ايشان و سربازان ترك روى داد و ظاهرا تعدادى سربازان و دو برابر آنها از ايرانيان كشته و مجروح شدند . در باب اختلافات مرزى ، كه لااقل از اوايل 1906 پديد آمده و كماكان در ژوئيه 1908 به گونه‌اى حاد وجود داشت ، روشن بود كه تركها متجاوزند . آنها نقاطى را در بخش ايرانى كوههاى بين سلماس و « مرگور » - در غرب اروميه - مدعى شده و اشغال كرده بودند كه كوچكترين حقى بر آنها نداشتند . بيمارى شاه ، كه مستمرا پيشرفته و حاد مىگرديد ، و نيز تفرقه‌اى كه بين عناصر روحانى و غيرروحانى حزب مردمى بروز كرده بود ، مزيد بر علت گشت . عناصر غيرروحانى آشكارا روحانيون را به تعقيب منافع و كسب عظمت براى خويشتن متهم مىكردند . انتخابات ايالات نيز همچنان به تعويق انداخته مىشد كه اين خود بدگمانى نسبت به حسن‌نيت شاه را ، كه كماكان توشيح عملى قانون اساسى را معوق مىگذاشت ، موجب گرديد « 1 » .\r\nدر 29 نوامبر 1906 ، خبرنگارى كه پيش از اين هم از وى نقل قول كرده‌ام ، وضعيت عمومى\r\n\r\n\r\n","description":"","footnote":"\r\n( 1 ) . رجوع شود به تايمز ، مورخ 10 دسامبر 1906 .\r\n","page_name":" 131 ","page_number":131},
  {"content":"\r\n\r\nايران را بدينسان تشريح نمود :\r\n« به‌نظر مىرسد حزب اصلاح‌طلب در پى جبران مافات است . مجلس ملّى با مراسمى باشكوه در مقر سلطنت و با حضور تمامى مقامات سياسى مدعو ، گشايش يافت . تنها نمايندگان تهران انتخاب شده‌اند . امّا مجلس كار خود را ، بىآنكه منتظر ورود همكاران خود از ايالات شود ، آغاز كرد . گرچه به نظر مىرسد كه ارتجاعيون در حال بازستاندن برخى سنگرهاى از دست رفته هستند ، امّا تصور مىكنم حزب مردمى بهتر از آن سازمان داده شده است كه بتوان آن را كاملا سركوب نمود . نهضت با مهارت در تمامى ايالات گسترش داده مىشود . بىترديد در جرايد خوانده‌ايد كه كنسولگريهاى رشت و تبريز هم به همان ترتيب سفارت مورد هجوم قرار گرفتند . آنان از وليعهد - محمد على شاه آن‌زمان وليعهد بود - قول گرفته‌اند امتيازات اعطايى پدرش را تصويب كند و اگرچه به‌ندرت مىتوان به سوگند و قول شاهزادگان ارج نهاد ، امّا محتمل است وى ناديده گرفتن اين قول را دشوار بيابد . »\r\nنامهء بعدى واصله از ايران ، توسط دوستى تحرير گشته كه اخيرا پس از غيبتى طولانى و اقامت در هند و انگليس به ايران بازگشته است . اين نامه در 29 دسامبر 1906 نوشته شده و برگردان آن چنين است :\r\n« دوست محترم و عزيز ، قربانت گردم ! در هشتم ماه جارى به سلامت وارد تهران شدم . خدا را شكر كه خود و خويشانم در صحت كامل هستيم و بس شادم كه پس از سالها دورى توفيق يافتم چند روزى را با خانواده ، يعنى مادر و خواهر و برادرم ، بگذرانم . حال ، اوضاع تهران بسيار خوب است .\r\nشور و شوق غريبى در مردم مشاهده مىشود . در حال حاضر ، مجلس ملّى اجلاس دارد و ديروز ، پس از مباحث بسيار كه تا نيمه‌شب به درازا كشيد ، موافقت كردند و قرار شد فردا « نظامنامهء حقوق ملت » توسط شاه و وليعهد تصويب و توشيح گردد . از آنچه تاكنون مشخص شده ، اين منشور بسيار محكم تدوين گشته و شباهت بسيارى به منشور انگلستان دارد . هيأت دولت در برابر مجلس مسئول است ؛ مجلس سنا متشكل از 35 نمايندهء منتخب مردم و 25 نمايندهء برگزيده حكومت خواهد بود ؛ و تعداد اعضاى مجلس ملّى بالغ بر 200 نفر خواهد بود كه داراى حق انتقاد از ترتيبات مالى حكومت هستند .\r\nشاه بيچاره در بستر مرگ است و هرلحظه انتظار درگذشت وى مىرود . اگر حزب مردمى خشونت نكرده عاقلانه عمل كند ، موقعيت مجلس بسيار قدرتمند خواهد بود . يك حزب جمهوريخواه - دستهء جمهورىطلب - وجود دارد كه عنوان « فدائيان » گرفته است . اين افراد در شب تشكيل جلسه داده به قرآن سوگند مىخورند كه تا زنده‌اند عليه حكومت مطلقه مبارزه كنند . بنايى به خانهء يك وزير آمد\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nكه بخارى آهنى او را تعمير كند . وى هنگام ورود به وزير سلام كرد . مستخدم وزير به او دستور كرنش داد . وى در پاسخ گفت : « آدم رذل ! مگر نمىدانى كه ما اينك قانون اساسى داريم كه به موجب آن ديگر كرنش وجود ندارد ؟ » استقلال و آزادى غريبى در مردم قابل‌رؤيت است و نمىتوان گفت كه چگونه اين تغيير در شخصيت آنها چنين سريع تحقق يافته است . روحانيون و اقشار فرنگىمآب در بهترين شرايط دوستى به سر مىبرند . »\r\nيكى از بارزترين جنبه‌هاى نهضت مشروطيت ، توسعهء سريع روزنامه‌نگارى بود و اين وضع در 1907 ، هنگامى كه گفته مىشد تعداد جرايد ايران بالغ بر نود جريده است ، از هرزمان ديگر برجسته‌تر مىنمود . برخى از اين روزنامه‌ها ، خاصه « صور اسرافيل » و « حبل المتين » و « مساوات » داراى نظامى بسيار عالى بوده و نمونه‌اى از يك شيوه نگارش مؤثر ، پرمايه و موجز هستند كه تاكنون تقريبا ناشناخته بوده است . نخستين ، و به پاره‌اى لحاظ مهمترين اين روزنامه‌ها ، روزنامهء « مجلس » بود كه از مباحثات مجلس ملّى گزارشات كاملى به دست مىداد . اوّلين شمارهء آن در نوامبر 1906 انتشار يافت .\r\nيك ماه بعد ، در 27 دسامبر 1906 ، روزنامهء « نداى وطن » منتشر گرديد . روزنامهء « حبل المتين » كه از 1892 در كلكته نشر مىشد ، تا 29 آوريل 1907 چاپ فارسى خود را انتشار نداد . نخستين شمارهء هفته‌نامهء « صور اسرافيل » هم در 30 مه 1907 طبع گرديد . سه ماه بعد ، هفته نامهء ديگرى به نام « تمدن » پديد آمد و اوّلين شماره‌اش در اوّل فوريه ، 1907 منتشر شد . حدود 25 عنوان از اين جرايد براى من تنها اسما شناخته شده بود و يا از طريق دريافت شماره‌هاى پراكنده‌اى از آنها . امّا حدود شش يا هفت عنوان از جرايد ديگر را من منظما دريافت و با دقت مطالعه مىكردم . اينجا مايلم اعتراض خود را عليه ادعايى كه سرمقالهء تايمز ، مورخ 2 ژوئيه 1908 ، در مورد « وضعيت ايران » مطرح ساخته اعلام نمايم .\r\nدر آن سرمقاله آمده بود كه « مطبوعات آزاد در ايران . . . نشان داد كه همانقدر مضر و خطرناك است كه در ساير سرزمين‌هاى شرق . » حال‌آنكه ، مطبوعات آزاد در ايران ، در بهترين شرايط خود ، به سطحى بسيار عالى دست يافت و در بدترين شرايط هم از پاره‌اى روزنامه‌هاى انگليسى ، فرانسوى و آمريكايى برتر بود . امّا خصومت مشخص روزنامهء تايمز نسبت به گسترش عقايد آزاديخواهانه در شرق ، نزد كسانى كه مواضع آن روزنامه را در مسائل آسيا و شمال آفريقا پى گرفته‌اند ، به سهولت قابل توضيح است .\r\nبه هرصورت ، اجازه دهيد به تاريخچهء مجلس بازگرديم . رهبران مردمى رخصت ندادند آبها از آسياب بيافتد و فورا شروع به تدوين پيش‌نويس « نظامنامهء انتخابات » كردند . اين نظامنامه دومين سندى\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nاست كه در ضميمهء اين كتاب آمده است . بدين منظور ، كميته‌اى منصوب و كار خود را ظرف 26 روز به پايان برد . حاصل ، نظامنامه‌اى بود كه 8 سپتامبر 1906 تدوين و طبق قرار ، روز بعد توسط شاه تصويب گرديد . دو تن از برجسته‌ترين اعضاى اين كميته عبارت بودند از : فرزند مشير الدوله - كه آن زمان مشير الملك لقب داشت و بعدها با پيام پدرش مشير الدوله ملقب گرديد - و مخبر السلطنه - نوادهء آن مرد برجستهء ادب ، مرحوم رضا قلى خان كه در شعر متخلص به « هدايت » بود و عموما شهره به « لالاباشى » . اين فرد به خاندانى بزرگ و ذىنفوذ تعلق داشت - حدودا متشكل از 40 تن عضو زنده - كه همگى تحصيلاتى خوب داشته و چند تنى در اروپا درس خوانده بودند . شجره‌نامهء ذيل اسماء اعضاى برجسته‌تر اين فاميل را مىنماياند .\r\nاين خانواده نقش بزرگى در نهضت مشروطيت ايفا نمودند ، خاصه اين سه برادر - يعنى صنيع الدوله ، مخبر السلطنه و مخبر الملك - كه باهم در منزلى بزرگ زندگى مىكردند و طى دورهء حكومت استبدادى از پذيرش هرمقامى امتناع مىورزيدند . درهرصورت ، آنها اينك در نهضت جديد نقش برجسته‌اى داشتند و ، همانسان كه آمد ، در تهيهء متن نخستين نظامنامهء انتخابات يارى نمودند كه از اين نظامنامه بلافاصله پس از تصويب حدود پنجاه هزار نسخه چاپ و در سراسر كشور توزيع گرديد . مسلما هدف آن نبود كه پاره‌اى جنبه‌هاى نظامنامه ، همچون نسبت بسيار بزرگى از نمايندگان - 60 تن از 150 تن - كه به پايتخت تخصيص يافته بود ، حالت دائمى داشته باشند ، بلكه ، به حق ، احساس شده بود كه نبايست در آغاز كار مجلس هيچ وقتى هدر رود تا مبادا شاه عقيدهء خود را تغيير داده و فرمانش را بازپس گيرد . با لحاظ كردن اين نكات ، مادهء نوزدهم نظامنامهء انتخابات ، كه طبق آن\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nمىبايست مجلس بلافاصله پس از ختم انتخابات مركز و بىآنكه به انتظار ورود نمايندگان ايالات بنشيند كار خود را بيآغازد ، قابل‌توجيه است . اين ماده ، ماده‌اى بسيار ضرورى بود . زيرا ايالات هنوز اخبار اندكى از رخدادهاى مركز دريافت مىكردند و در چند مورد هم كه كوشيدند انتخابات ايالات انجام گيرد ، حكام محلى ، حتى با خشونت دخالت كردند تا آن را متوقف سازند . چنان كه مىدانيم ، مجلس عملا كارش را در 7 اكتبر 1906 آغاز كرد . يكى از نخستين اقدامات مهم اين مجلس ، امتناع از تصويب يك وام جديد چهارصد هزار پاوندى بود كه مىبايست متساويا توسط انگليس و روسيه و با شرايطى كه هرگز آشكار نشد تأمين گردد . متن آن لايحه نيز توسط شاه و مشاورانش در حال اتمام بود . بدين ترتيب ، اين مجلس حتى از همان آغاز نشان داد آلت دست رام و مطيع دربار نخواهد شد و قادر است مستقل و ميهن‌پرستانه اقدام كند .\r\nدر اين اثناء ، تبريز كه نهضت مشروطيت در آن بسيار قدرتمند بود ، به يمن حكومت استبدادى محمد على ميرزا وليعهد كه رخصت نمىداد هيچ‌گونه اخبارى از پيشرفت وقايع در مركز به آنجا نفوذ كند ، و با كمك استاد روسى خود « شاپشال خان » و آجودان مرتجعش « على بيگ » سازمانى جاسوسى بعينه سازمان جاسوس حاكم در رژيم سابق تركيه را بنا نهاده بود ، به آشوب و اغتشاش دچار آمد .\r\nسرانجام ، در 29 رجب - 18 سپتامبر 1906 - اين ناآراميها به اوج خود رسيد و شمارى از شهروندان در محوطهء كنسولگرى بريتانيا بست نشستند . دكاكين بسته شد ، حكومت خودكامهء وليعهد تقبيح گرديد و تقاضاى جدى براى آزادى و مشروطيت مطرح گشت . در هشتم شعبان - 27 سپتامبر 1906 - تلگرافى از آقاى گرانت داف ، كاردار سفارت بريتانيا ، به كنسولگرى تبريز رسيد كه طى آن اعلام شده بود شاه قانون اساسى را اعطاء نموده است . بدين قرار ، پناهندگان كنسولگرى را ترك و انجمن شهره به « انجمن نظّار » تشكيل گرديد تا بر انتخابات ، كه بلافاصله شروع و تا 15 رمضان - 2 نوامبر 1906 - طول كشيد ، نظارت كند . از جمله نمايندگان منتخب تبريز جوانى بود به نام سيد حسن فرزند تقى كه عموما به « تقىزاده » معروف بود . نامبرده با سرخوردگى از تبريز قبلا ، در سوم سپتامبر ، به تهران حركت كرده و سرنوشتش اين بود كه در وقايع آتى نقشى بسيار برجسته و ناب ايفا كند .\r\nطى ايام پايانى اكتبر و آغاز نوامبر 1906 ، دو شورش ديگر در تبريز رخ داد . شورش نخست\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nعليه سيدى بسيار شرور و بدجنس و مزدور به نام « مير هاشم » « 1 » بود كه سرانجام به همراه امام‌جمعهء ارتجاعى و خودكامهء تبريز نفى بلد گرديد . دومين شورش ، كه قريب 5 نوامبر روى داد ، ناشى بود از تلاش وليعهد جهت انحلال انجمن نظّاره بلافاصله پس از اتمام انتخابات كه مردم در برابر آن با سرسختى و موفقيت ايستادند . در اوايل اكتبر هم ناآراميهايى در شهرهاى رشت ، شيراز ، اصفهان و زنجان به هم رسيد كه در اين بلاد كنسولگريهاى بريتانيا و در دو شهر آخر تلگرافخانه محل بست‌نشينى سركوفتگان گرديد . در واقع ، اكنون محبوبيت بريتانيا بين مردم ايران در اوج بود و مردم به‌طور غريزى براى كسب كمك ، حمايت و مشورت به نمايندگان اين دولت رجوع مىكردند .\r\nنمايندگان ايالات ، چنان كه آمد ، به تأنى وارد تهران شدند . نخستين ايشان وكيل الرعايا از همدان و دومى سيد حسن تقىزاده بود كه به فاصلهء كوتاهى پس از ورود به تهران انتخاب و در پى آن اعتبارنامه‌اش به مركز ارسال گرديد . مجلس ملّى طى سه هفتهء نخست موجوديتش ، در بنايى به نام « عمارت خورشيد » تشكيل جلسه داد . اما بعدها به بهارستان ، كه مسجد جنب آن در اصل به سال 1287 قمرى ، برابر 1870 ميلادى توسط ميرزا محمد حسين خان مشير الدوله ساخته شده و پس از مرگ اين دولتمرد از سوى ناصر الدين شاه ضبط گرديده بود ، نقل مكان كرد . بازگشت تبعيديان سياسى چون سعد الدوله از يزد و ميرزا آقا اصفهانى ، حاج ميرزا حسن رشديه و مجد الاسلام از كلات نادرى خواسته شد . اين خواسته‌ها اجابت گرديد و سعد الدوله ، كه غيابا انتخاب شده بود ، با پيروزى به تهران وارد شده و طى مدت كوتاهى كرسى خود را در مجلس اشغال كرد . تا اين‌زمان ، مجلس با آرامش عمل كرده بود . امّا وى باب نظرات و سخنان افراطى را گشوده و اپوزيسيونى سازمان‌يافته را پى افكند .\r\nدر اين دوره ، مسائلى كه عمدتا توجه مجلس را به خود جلب كرده بودند ، يكى مسئلهء قانون اساسى بود و ديگرى تأسيس بانك ملّى . پيش از پايان اكتبر ، قانون اساسى آمادهء توشيح شاه بود . امّا وى تغييرات جزئى عديده‌اى را در آن خواستار بود و همين تأخير امضاء آن را موجب آمد ، به گونه‌اى كه سرانجام در 30 دسامبر 1906 ، يعنى تنها پنج روز قبل از وفاتش ، آن قانون را توشيح نمود . آن متن به امضاى محمد على ميرزا وليعهد هم ، كه دو يا سه هفته قبل از تبريز به تهران آمده بود ، رسيد . متن اين قانون هم سومين سندى است كه به كتاب حاضر منضم گرديده است .\r\n\r\n\r\n","description":"","footnote":"\r\n( 1 ) . پس از فتح تهران توسط ملّيون ، در 19 اوت 1906 دستگير و به دار آويخته شد .\r\n","page_name":" 136 ","page_number":136},
  {"content":"\r\n\r\nمحمّد على شاه قاجار تولد 1872 تاجگذارى 19 ژانويه 1907 خلع از سلطنت 16 جولاى 1909\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nمسئلهء تأسيس بانك ملى با روندى نامطلوبتر پيش مىرفت ؛ گرچه مساعى سترگى براى گردآورى سرمايهء لازم از طريق اعانه انجام گرفت . حدود يكصد تن از افراد هريك پنج هزار تومان مساعدت كردند ، در حالى كه پاره‌اى ديگر مبلغى حتى بيشتر ، تا حدود سى هزار تومان ، اعانه دادند . مردم فقير هم يارى كردند . طلاب كتب خود را و زنان زيورآلاتشان را براى حمايت بانك فروختند . تنها در تهران يك ميليون تومان گردآورى گرديد ، در حالى كه تبريز هم قول يك ميليون تومان ديگر از طرف خود و ايالت آذربايجان را داده بود . امّا شاه موافقت با تأسيس بانك را مشروط به دريافت يك وام فورى دو ميليون تومانى كرد ، در حالى كه بانكهاى روس و انگليس هم مشكلات و دشواريهاى ديگرى در راه تأسيس بانك مىآفريدند و تا آن‌جا كه ميسر بود مىكوشيدند كسب پول براى اين بانك را دشوار و ناياب كنند . زيرا ، بنا به اقوال ، بر آن بودند كه اگر بانك ملّى با سرمايهء شش ميليون تومان تأسيس شود ، آنان دير يا زود كسب و كار خود را از دست داده و مجبور به كناره‌گيرى به نفع اين بانك خواهند گرديد .\r\nبه‌هرحال ، بازمىگرديم به مسئله مجلس كه از 7 اكتبر تشكيل جلسه داده بود . در 10 دسامبر ، مجلس از مظفر الدين شاه خواستار پاسخى فورى در باب امضاء يا عدم امضاء قانون مشروطيت گرديد . در 17 دسامبر ، محمد على ميرزا وليعهد از تبريز به تهران رسيده و صبح 30 دسامبر قانون مشروطيت را امضاء كرد و همچنين سند جداگانهء ديگرى را كه طى آن متعهد مىگشت كه لااقل مجلس موجود را به مدت دو سال منحل ننمايد . اينكه چگونه به اين تعهد و ساير مواعيه مشابه خود پاىبند باقى ماند ، بر همگان آشكار است و در فصول آتى مورد بحث قرار خواهد گرفت .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nفصل پنجم محمد على شاه و مشروطيت ، از به قدرت رسيدن تا كودتاى نافرجام دسامبر 1907\r\nسرانجام ، در نخستين روز سال جديد 1907 ، قانون اساسى مشروطيت تحت فشار روحانيت - كه به شاه مرگ قريب‌الوقوعش را يادآور شدند كه عن‌قريب به ديدار پروردگار رفته و مىبايست بكوشد به جبران گناهان و غفلت‌هايش توشه‌اى از اعمال خير داشته باشد - به توشيح شاه محتضر رسيد و توسط مشير الدوله ، رياست وزرا ، به مجلس ملّى برده شد . نه تنها بهارستان ، كه از به دو كار مجلس به عنوان محل اجلاس نمايندگان مورد استفاده قرار مىگرفت ، كه تمامى معابر و باغات اطراف آن آكنده از جمعيت مشتاق نظاره‌گر بود كه بسيارى از شادمانى مىگريستند و يكديگر را در آغوش مىكشيدند .\r\nاشعارى به رسم يادبود اين مراسم توسط شيخ الرئيس و ديگران قرائت ، و شهر دو شب متوالى چراغان ، و شادى و شكرگزارى بر سراسر آن حاكم بود « 1 » .\r\nهفته‌اى بعد ، 8 ژانويهء 1907 ، مظفر الدين شاه به نياكان خود پيوست و فرزندش محمد على ميرزا به جاى وى برنشست و در 19 ژانويه تاجگذارى كرد . 25 ژانويه هم فرزند دومش ، سلطان احمد ميرزا ، به وليعهدى برگزيده شد . اينكه شاه جديد از مشروطيت بيزار بود و مجلس را با سوءظن و نفرت مىنگريست ، يحتمل تا حدودى طبيعى باشد . زيرا وى منتظر بود بعينه اسلافش از همان اقتدار خودكامهء غيرمسئول برخوردار باشد . لهذا ، به سختى مىتوان توقع داشت كه از محدوديتهايى استقبال كند كه مشروطيت براى وى قائل شده بود . از همان آغاز هم آشكار بود كه مجلس بر اعمال اين محدوديتها مصر است . شاه نفرتش را از طريق عدم دعوت نمايندگان به شركت در مراسم تاجگذارى خويش - كه از مراسم باشكوه آن شرحى در شمارهء 5 « نداى وطن » آمده بود - بروز داد . اين بىاعتنايى ، كه نخستين اقدام از يك رشته بىاعتنائيهاى شاه به مجلس بود ، شديدا نفرت نمايندگان را\r\n\r\n\r\n","description":"","footnote":"\r\n( 1 ) . رجوع كنيد به شمارهء 2 « نداى وطن » مورخ پنجشنبه 18 ذيقعدهء 1324 قمرى ، برابر 3 ژانويه 1907 .\r\n","page_name":" 139 ","page_number":139},
  {"content":"\r\n\r\nبرانگيخت و خشم ايشان با امتناع وزراى مسئول از حضور در مجلس و پاسخگويى به پرسشهاى مطروحه افزون گرديد . زيرا طبق قانون مشروطه ، گرچه وزرا از سوى شاه منصوب مىشدند ، اما در برابر مجلس مسئول بودند و بىرضايى مجلس نمىبايست هيچ‌مالياتى وضع و هيچ‌گونه مخارجى تحميل و هيچ‌وام يا امتياز خارجى اعطاء گردد . حال نه تنها وزراى مسئول از حضور در مجلس پرهيز مىكردند ، كه موضوع يك وام تازهء چهارصد هزار پاوندى از روسيه و انگليس ، به نسبت مساوى و شرايطى كه هرگز عملى نشد ، كماكان مطرح بود « 1 » . طرح اين وام توسط روسيه تهيه و به تصويب انگلستان رسيده بود ، در حالى كه تنها هدف شاه ، بىتوجه به سعادت ايران ، اكتساب اين پول بود . امّا ، در آخرين لحظه ، مجلس كه به‌نظر نمىرسيد هيچكس آن را به حساب آورد ، به نجات كشور برخاست و مطلقا از تصويب اين قرارداد ، كه روحانيون از سر عقل و وطن‌پرستى دورانديشانه آن را محكوم كرده و فروش نهايى استقلال ايران خواندند ، خوددارى ورزيد . رياست وزرا چنان به جديت مردم در اين باب متقاعد شده بود كه از پيشروى بيشتر در اين ماجرا امتناع كرد . زيرا دريافته بود كه اگر چنين كند ، زندگانيش در خطر خواهد افتاد . رئيس وزرا گرچه شخصا از حضور در مجلس خوددارى مىكرد ، امّا به ساير وزرا ، از جمله ناصر الملك ، فرمان داد در جلسات آن حاضر شوند .\r\nبنابراين ، از همان آغاز آشكار گشت كه مجلس هيچ برآن نيست كه بدل به موجوديتى اجوف شود . همانسان كه آقا ميرزا محمود ، يكى از نمايندگان ، در بحث روز 19 ژانويه - روز تاجگذارى - در مورد مباحثات پيرامون عدم اطلاع به مجلس از مراسم مهمى كه قرار بود انجام شود ، اظهار داشت :\r\n« حالا كه اوّل مجلس است ، اگر مىتواند مطالبهء حقوق خودش را بكند ؛ و الّا بعدها نمىتواند كارى از پيش ببرد « 2 » . » آقا سيد حسين افزود « اگر به مجلس اطلاع مىدادند و دعوت مىكردند ، به همان يكنفر رئيس هم ، قناعت مىكرديم . حرف در اينست كه اعتنايى به مجلس نكردند » .\r\nاگرچه ادب حكم مىكرد در اين دوره شاه دوست و حامى مجلس فرض شود ، امّا وزرا و حكام وى آزادانه مورد انتقاد قرار مىگرفتند . در چندين مورد حكام محلى در پيشرفت انتخابات ايالات اخلال يا حتى آن را متوقف ساختند ، مانند انتخابات خراسان كه توسط آصف الدوله متوقف شد و تنكابن كه امير اسعد عملا شيخ محمد را به علت تلاش در انجام انتخابات به فلك بست . چند تن از نمايندگان خواستار مجازات اين مستبدين شدند و حاجى نصر اللّه خاطرنشان ساخت كه « اين مطالب\r\n\r\n\r\n","description":"","footnote":"\r\n( 1 ) . در نشريهء سالانهء « هازل »  ( Hazell )  ، مورخ 1907 ، از اين وام روسى - انگليسى به صورت امرى انجام يافته گفتگو مىشود .\r\n( 2 ) . مراجعه شود به شمارهء 30 « مجلس » ، ص 1 .\r\n","page_name":" 140 ","page_number":140},
  {"content":"\r\n\r\nكاشف از اين است كه دولت هيچ همراه با ملت نيست و همان نحو استبداد و خودسرى كه در وزرا و حكام بود ، هست . » سپس ، وى در ادامهء سخن از حضور نامنظم و پاسخهاى طفره‌آميز وزراى ماليه و علوم انتقاد كرد . يكى ديگر از نمايندگان ، سيد هاشم ، گفت : « اين وزرا هيچ دوست نمىدارند اين مجلس را . همين‌ها بودند كه اين‌همه كارها و خرابيها را كه در مملكت هست كردند . همين‌ها اهل اين مملكت را كشتند و بعضى را بيرون كردند و جمعى را در كربلا هدف گلوله كردند « 1 » . همين‌ها اموال و عرض و ناموس مردم را به باد دادند . » وى به گفتارش چنين خاتمه داد : « شما براى چه اينجا نشسته‌ايد ؟\r\nاين چه مجلسى است ؟ اين چه كارست ؟ بايد اخلال خائنين را رفع كرد و قانون را اجرا داشت . » حاجى سيد نصر اللّه مجددا رشتهء سخن را چنين به دست گرفت : « اطراف شاه كسانى هستند كه راضى به پيشرفت مجلس نيستند و نمىخواهند كه قانونى باشد . والّا ، اگر بخواهند كه كارها را اصلاح كنند ، مثلا توپخانه را خوب بود به يك شخص قابل‌تر مىدادند يا كارهاى ديگر را به اشخاص قابل‌رجوع كنند .\r\nاگرچه اينها كار مجلس نيست ، ولى بايد گفت كه باز هم مثل سابق كارها اسمى نباشد ، برحسب استحقاق و لياقت باشد . » و اين سخنان ، كه گلچينى از بحث روز سه‌شنبه 7 ذيحجه و 22 ژانويه 1907 مجلس بود ، تا حدودى نمايانگر لحن و احساس عمومى مجلس بود .\r\nمجلس با تمام نقايص كه احتمالا داشت ، كاملا به وضوح مىديد كه در كجا ضرورت اصلاحات بيش از ساير جايهاست . نمايندگان مجلس ، از تجربيات ساير ممالك مسلمان ، چون مصر و تونس كه از دخالت اروپائيان آسيب ديده بودند ، پند آموخته و آشكارا خطر بدهكارى به يك ، و از آن بدتر به دو ، قدرت بزرگ اروپايى را درك مىكردند ، هرچند اين قرض مبلغ ناچيز سه يا چهار ميليون پاوند باشد . آنان مىديدند كه ولخرجيهاى شاه و دربار منبع اوّليهء اين خطر است . همچنين ايشان به شرّ ذاتى نظام اجارهء ماليات ، كه در پرتو آن از هر ده تومان وصولى حكام مستبد از روستائيان به سختى يك تومانش به خزانهء دولت مىرسيد ، آگاه بودند . لهذا ، در نخستين مراحل اساس مساعى آنان بر مسائل زير متمركز بود :\r\n1 . ممانعت از اخذ هرگونه وام جديد از انگليس و روس ؛\r\n2 . تثبيت ميزان حقوق پادشاه و تحديد جدى وى به همان ميزان عايدى ؛\r\n3 . تأسيس بانك ملّى ؛\r\n\r\n\r\n","description":"","footnote":"\r\n( 1 ) . به اين رخداد پيش از اين اشارت داشتيم .\r\n","page_name":" 141 ","page_number":141},
  {"content":"\r\n\r\n4 . لغو عرف « مداخل » يا سودهاى نامنظم و غيرمشروع ، خاصه در وصول مالياتها ؛\r\n5 . رهايى از شرّ بلژيكيها و ساير بيگانگانى كه در اصل جهت سازمان دادن گمركات شروع به كار كرده بودند ، امّا در ايام اخير قدرتشان به ميزان بسيار خطرناكى افزايش يافته بود و هدفشان بيش از آنكه مهار ولخرجيهاى دربار باشد ، تشويق آن بود . بين اين بلژيكيها ، آقاى نوز و قائم‌مقامش ، آقاى پريم ، مورد انزجار خاصى قرار داشتند .\r\nامتياز تأسيس بانك ملّى در اوّل فوريهء 1907 اعطاء و توافقنامهء وام و حسابهاى جارى با دولت در 16 مارس از تصويب مجلس گذشت . در 10 فوريه ، شاه مجبور به اخراج آقاى نوز شد . نامبرده ، به هرحال ، تا 30 مه در تهران بازداشت بود بلكه مجبور به بازپس دادن شماره حساب مباشرتى خود گردد . با آشكار شدن اين مسئله كه وى به لحاظ افزايش سود خود از وام انگليسى - روسى حمايت مىكرده است ، نفرت عمومى از او بالا گرفته و در 2 مه هدف تظاهرات خصمانه‌اى واقع گرديد .\r\nرهبرى تظاهرات عليه نوز را سعد الدوله ، وزيرمختار سابق ايران در بروكسل ، دشمن شخصى صنيع الدوله رئيس وقت مجلس ، و به اعتراف همگان ، وطن‌پرست و اصلاح‌طلبى سرسخت ، عهده‌دار بود . بنابراين ، مجلس از پنج هدف ياد شده ، در هدف اوّل به‌طور كامل و در بازپسين هدف به بخشى حياتى از آن دست يافت . تأسيس بانك ملّى دشواريهاى عظيمى را موجب آمد . زيرا اگرچه زنان ، مردان و كودكان فقير ، تحت تأثير كلام آقا سيد جمال الدين و ساير وعاظ ، حاضر به تقديم اندوخته‌هاى اندك خود براى رفع اين نياز ملّى شدند ، امّا بزرگان و ثروتمندان از خود بىميلى نشان دادند . احساس همدردى پارسيان ، يا زرتشتيان ثروتمند بمبئى ، كه ممكن بود هم قادر و هم مايل به مساعدت مؤثر باشند ، بدبختانه با قتل بيرحمانه و بىسبب يكى از همكيشان آنان در يزد ، به نام ارباب پرويز ، در 12 فوريه ، از بين برده شد و گرچه مطبوعات و اكثر مردم ايران ، از جمله علماى اسلام ، از اين امر اظهار تأسف كردند ، ولى تأثير بدى در جامعهء زرتشتيان برجاى نهاد .\r\nدر اينجا از فرصت استفاده و نامهء دوست مكاتبه‌اى خود را ، كه پيش از اين ذكرش گذشت ، نقل مىكنم . اين نامه حدود اوايل مارس 1907 نگاشته شده و متن آن چنين است :\r\n« مجلس ملّى ، چه به لحاظ قدرت و چه سرسختى ، پيشرفت كرده است . البته پيروزى عظيم آنها اخراج نوز بود كه حكومت به اكراه بسيار با آن موافقت كرد . آنها خواسته‌هاى استراتژيك چندى را مطرح ساختند كه اين خواسته و مسئوليت وزرا از شمار مهمترين آنها بودند . حكومت اين تقاضاها را رد كرده به تهديد و دفع الوقت پرداخت . امّا بيهوده بود . شاه با سربازان ژنده‌پوش ، غيرمسلح ، بىحقوق\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nو گرسنهء خود در برابر تهديد به اعتصاب عمومى و قيام چه مىتوانست بكند ؟ حكومت بالاجبار كوتاه آمد و تمامى خواستهاى آنان را گردن نهاد . به سختى مىتوان در مورد اهميت اين پيروزى ، خاصه اخراج نوز ، اغراق كرد . به زودى سراسر كشور ، حتى بين بسيارى از ايلات ايران ، معلوم خواهد شد كه ديگر قدرت واقعى كشور در شاه نيست ، كه در مجلس است . تأثير خطر اين برداشت بر افكار سادهء ايلات آشكار است . بايد اميدوار بود كه مجلس اقداماتى فورى براى تمهيد ابزار سركوب هرگونه طغيان گردنكشان ايلات ، كه ممكن است با فهم كردن ضعف اقتدار سلطنت عنان را به دست طبع غارتگر خود بسپارند ، انجام دهد . تاكنون مجلس تقريبا به‌طور كامل ويرانگر بوده و به خوبى نيز از عهدهء تخريب برآمده است . اقتدار مقام سلطنت را از شكوه و جلال پيشين به قدرتى اندك و جزيى تبديل ساخته ؛ شاهزادگان نسبى را از هوس دستيابى به مقام وزارت بازداشته ؛ آقاى نوز را ، كه آشوب و قيامى سه ساله نتوانسته بود براند ، اخراج كرده ؛ اصل مسئوليت وزرا را با قدرت برقرار ساخته ؛ و خريد و فروش مقامات عاليه را بسيار دشوار نموده است . حال ، اين مسئله باقى است كه سعى قدرتمندانه‌اى را براى ساختن ايرانى نوين و نيرومند بر ويرانه‌هاى نظام كهن آغاز كند . آيا مجلس قادر به چنين كارى است ؟ من در اين باب خوشبينم . اگرچه بايد اقرار كنم كه عقيدهء اروپائيان در اين باب بدبينانه است . من از يك چيز اطمينان دارم و آن اينكه اين سلسله هرگز نمىتواند مجلس را از بين ببرد .\r\nاعضاى اين مجلس ، با تغييرى اندك در اين كلام مشهور « ميرابو » ، مىتوانند به سادگى بگويند : « ما بنا به ارادهء مردم در اينجا هستيم و هيچ چيز غير از نيروى سرنيزهء « بيگانگان » ما را از اينجا نخواهد راند . » افزون واژهء « بيگانگان » ضرورى است . زيرا دشوار مىتوان شاهى را يافت كه بتواند سرنيزه‌هاى بومى كافى براى خرد كردن اين نهضت ، كه نهضتى قوى ، ژرف ، ناب و گسترده بين مردم است ، گردآورد .\r\nاين نهضت آخرين پيكار سخت براى نشان دادن اين مسئله به دنيايى شگفت‌زده است كه : « چنين است ملّتى كه نمىخواهد نابود شود . »\r\nهمين دوست مكاتبه‌اى در 22 آوريل 1907 مجددا مىنويسد :\r\n« به‌نظر مىآيد در پيكار شاه و مردم ، كه در آن طرفين در پى جبران اوقات تلف شده‌اند ، وقفه‌اى ايجاد شده است . متأسفانه ، بىاعتمادى شاه نسبت به مجلس ملّى فزونى يافته و بيم آن دارم كه امكان تفاهمى پايدار بين اين دو اصل سازش‌ناپذير ، يعنى حكومت مطلقه و دموكراسى ، سخت بعيد باشد .\r\nجريان وقايع تا حد بسيار زيادى بستگى به امين السلطان دارد كه هرروز امكان ورود وى مىرود .\r\nامين السلطان از زمان سقوط دولتش در سال پيش ، بسيار سفر كرده و افراد و بلاد زيادى را ديده است .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nآيا بر سر عقل آمده ؟ آيا به اين امر اجتناب‌ناپذير تن داده و قلبا براى كشورى مشروطه خدمت خواهد كرد ؟ مسئله اين است . به‌هرحال ، آخرين تير تركش سلطنت هموست . اگر مغلوب شود ، بايد فاتحهء سلسلهء قاجاريه را هم خواند . »\r\nدر 17 مارس ، مشير الدوله ، ظاهرا به دليل بيمارى - چنان كه در مطبوعات ايران ، يعنى شمارهء 18 ، ص 7 « نداى وطن » آمده بود - ، امّا به احتمال بيشتر به سبب آنكه نمىتوانست از سياست غيروطن‌پرستانهء شاه خودپرست جهت هدم مجلس ملّى ، حتى به بهاى دخالت بيگانه ، مانع آيد و نيز از آنروى كه نمىخواست وسيلهء پيشبرد اين سياست باشد ، از رياست وزرا كناره گرفت . در حال حاضر مقام رياست وزرا خالى است ، امّا وزير افخم به وزارت داخله و فرمانفرما به وزارت عدليه برقرار گشته‌اند .\r\nبااين‌وجود ، شاه قصد ندارد مقام مهمى را كه اخيرا مشير الدوله رها ساخته خالى بگذارد و از اينروى با امين السلطان تماس گرفته است . اين دولتمرد مجرب ، حيله‌گر ، مظنون به دخالت در مرگ حكيم الملك و مورد تكفير علما به سبب مشاركت در اخذ وامهاى سنوات 1899 و 1902 به دستيارى آقاى نوز ، در اواخر 1903 بالاجبار از كشور گريخته و سه سال و نيم در اطراف و اكناف اروپا و آسيا به سير و سفر پرداخت . حال ، شاه به وى روى آورده و جهت تصدى مقام رياست وزرا دعوتش كرده است . امين السلطان پس از ترديدى چند ، به پذيرش اين منصب رضا داده است . در رجعت به ايران ، در سر راهش به ساحل خزر ، در روسيه با احترام تمام با وى رفتار شد و با قايق توپدار روسى به انزلى برده شد و با نمايش آزاديخواهانه‌اى از پرچم و سلام نظامى مورد استقبال قرار گرفت .\r\nانجمنهاى سياسى كه از زمان اعطاى مشروطيت در سطحى گسترده در ايران توسعه يافته بودند ، و در واقع تمامى ايرانيان وطن‌پرست بازگشت او را با شديدترين توهمات نظاره مىكردند و مردم رشت به شدت تمام از پياده شدن وى در خاك ايران ممانعت كردند تا رسما سوگند وفادارى به مشروطيت خورد . سرانجام ، امين السلطان در 21 آوريل وارد تهران شد و طى يك هفته به رياست وزرا و وزارت داخله منصوب گرديد .\r\nتصور مىرفت وضعيتى كه امين السلطان با آن روبرو گرديد ، حتى اين وزير ملاحظه‌كار باتدبير را هم هراسانيده باشد . وضع مالى كشور در نهايت بىنظمى ؛ خزانه تهى ؛ شاه و درباريان هم به انهدام مجلس و اعادهء رژيم قديم مصمم بودند ؛ مجلس هم به دو جناح ميانه‌رو به رهبرى صنيع الدوله ، دوست امين السلطان ، و تندرو به رهبرى دشمن ديرين وى سعد الدوله تقسيم شده بود . جناح ميانه‌رو توسط\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nاكثريت علما حمايت مىشد و جناح تندرو مورد حمايت انجمنهاى انقلابى قرار داشت . امين السلطان مىكوشيد جناح ميانه‌رو را با نظر خود ، مبنى بر آنكه در شرايط موجود اخذ يك وام خارجى تنها وسيلهء تهيهء پولى است كه به هرروى شديدا لازم است ، همراه كند . حتى او هم احساسات تند مجلس ملّى عليه هرگونه وام خارجى تازه را درك مىكرد و مىدانست كه بىكسب حمايت اكثريت مجلس جرأت نخواهد كرد به چنين اقدامى دست يازد . سعد الدوله ، مخالف اصلى وى در مجلس ، كه جناح ملّى كم‌كم به صداقتش مظنون شده بودند ، پس از پايان ماه مه از حضور در مجلس خوددارى كرده و مدت سه ماه چنان مىنمود كه گويا امين السلطان در انجام سياست خود موفق خواهد بود .\r\nدر اين ضمن ، ناآراميها كماكان در تمامى نقاط كشور ادامه داشت . در ماه مارس ، مردم اصفهان عليه عموى شاه ، ظل السلطان ، كه بعد اخراج گرديد ، قيام كردند . در پايان همين ماه ، در شيراز - واقع در جنوب - و تبريز - در شمال‌غربى - قيامهايى روى داد . در تبريز محمولهء عظيمى سلاح كه براى شاه ارسال مىشد ، توسط مردم ضبط و مصادره گرديد . در آوريل ، اختلافاتى بين رؤساى بختيارى بروز كرد . در ماه مه ، بىنظميهايى در سلطان آباد رخ داد . در ماه ژوئن ، ناآراميهاى كم‌وبيش جدى در كرمانشاه ، تبريز و ماكو به وقوع پيوست . در حالى كه در فارس همچنان وضعيتى آشوب زده برقرار بوده و سالار الدوله برادر شاه هم داعيهء سلطنت كرده و آشكارا طغيان نمود و سرانجام ، پس از سه روز نبرد تمام‌عيار در نهاوند ، مغلوب و اسير شد . وى نخست به كنسولگرى بريتانيا در كرمانشاه پناهنده شد . امّا ، سرآخر ، پس از كسب اطمينان كافى از تأمين خود ، در 22 ژوئن تسليم ظهير الدوله ، نمايندهء شاه ، گرديد .\r\nحادثهء ديگرى كه از نظر تأثير اخلاقى هرچه بيشتر سبب افزايش سوءظن مردم به حسن‌نيت شاه گشت ، تلاشى بود كه در ماه مه توسط فرزند رحيم خان معروف جهت حذف خشن برخى اصلاح‌طلبان برجستهء حزب ملّى آذربايجان انجام گرفت . در باب اين رويداد و قيام سالار الدوله ، همان دوست مذكور ، روايت ذيل را در نامه‌اى به تاريخ 19 ژوئن 1907 به دست مىدهد :\r\n« يحتمل شما روايات پراكنده‌اى را در مورد آشوبهاى موجود ايران شنيده‌ايد . به رغم تمامى تكذيبهاى رسمى ، مردم و مجلس قويا برآنند كه شاه فرزند رحيم خان را به حركت به سوى تبريز واداشته است . رحيم خان يكى از سران راهزنانى است كه شاه در زمان وليعهدى خود وى را به جرائم مختلف زندانى كرده بود . بنا به گفتهء مردم ، شاه با رحيم خان توافق كرد تا فرزندش ، كه رهبر گروهى راهزن در آذربايجان است ، به سوى تبريز حركت كرده ، انجمن محلى را درهم شكسته و با آتش و\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nشمشير شهروندان متمرد آن شهر گردنكش را مطيع كند . در ضمن ، براى ايجاد تغييرى به سود خود ، آدمكشانى را استخدام و به تبريز گسيل داشت تا تنى چند از نخبگان « انجمن » را به قتل برسانند و حزب مردمى را دچار سردرگمى كند . بدبختانه - به لحاظ توفيق اين دسيسه - اين مزدوران در حين اجراى اوامر سلطنت دستگير شدند . يكى از آنان حين نزاع كشته شد ؛ دو تن ديگر ، تحت فشار شكنجه ، اعتراف كردند . تلگرافهاى ارسالى رحيم خان به فرزندش ضبط گشته و رازها از پرده برون شد . تبريز به قيام مسلحانه برخاست ؛ هشت هزار شهروند مسلح در خيابانها سان داده سوگند ياد كردند فرزند رحيم خان و راهزنان وى را در صورت نزديك شدن به شهر از پاى درآورند . آن آقا هم شرط احتياط را آن ديد كه بيشترين شجاعت را بروز داده در مسافتى ايمن باقى بماند . در تهران خشم مردم حد و مرزى نمىشناخت . نمايندهء شاه به مجلس رفت تا ارتباط با رحيم خان را منكر شود . امّا با فريادهاى بلند و خشماگين « دروغ مىگويد » مواجه گرديد . آن‌روز شنبه ، 26 مه ، بود و به رسم ايرانى در غروب آن ، زادروز شاه آغاز مىگشت . شهر تزئين شده و همه‌جا چراغان بود . تا پيش از ساعت 6 بعدازظهر ، تمامى تزئينات و چراغها ، حتى در حياطهاى اندرون قصر سلطنتى ، پائين كشيده شدند . شاه براى تسكين خشم مردم بازيچه‌اش را قربان كرد رحيم خان را به عدليه واگذاشت تا محاكمه شود ! . . . تا اين تدبير شاه موفق شد نوعى صلح موقت با مردم برقرار سازد و پذيرش هيأتهاى نمايندگى و برپايى شامى رسمى توسط نايب السلطنه « 1 » ميسر گرديد . امّا آيا مىتوان زخم حاصل از اين غارت جنايت‌آميز را به آسانى ترميم كرد ؟ شاه رسما هرارتباطى با رحيم خان و راهزنانش را انكار كرده ، امّا مردم بدبين و شكاك هستند « 2 » . آيا منظره‌اى تأسف‌آور نيست كه اين محمد على شاه با سران سارقين و قتلهء تحت امرش در باب پيشى جستن بر نهضتى بدين‌عظمت و سبقت گرفتن بر مردمى كه در گيرودار يك انقلاب و در پى حل و فصل سرنوشت محتوم خود هستند ، رايزنى كند ؟ حقيقتا وى ، اين شاهزادهء قاجار - اگر قجر باشد - درخور آن نيست كه مورد توجه و تأمل ، قرار گيرد . وى ديگر عاملى جدى نيست ؛ بگذاريم و بگذريم .\r\n« ما يك جنگ داخلى مينياتور هم داشتيم كه طى آن سالار الدوله ، برادر شاه ، نقشى برجسته ايفا نمود . وى در معيت چند صد تن لر در اطراف همدان پرسه زده و تهديد حركت به تهران و خلع برادرش را مطرح كرد . سرانجام ، مجبور شدند او را جدى گرفته و قشونى را به مصافش فرستادند . دو\r\n\r\n\r\n","description":"","footnote":"\r\n( 1 ) . كامران ميرزا ، فرزند ناصر الدين شاه و عموى محمد على شاه .\r\n( 2 ) . منصب بعدى رحيم خان كاملا توجيه كنندهء اين بدبينى است .\r\n","page_name":" 146 ","page_number":146},
  {"content":"\r\n\r\nنيرو در نهاوند ، مكانى تاريخى ، مصادف شدند . قهرمانان آن جنگ بزرگ ، كه طى آن ايرانيان آخرين مقاومت خود در قبال اعراب را بروز داده و شرافتمندانه هلاك شدند ، بايد چقدر در گورهاى نامقدس خود خنديده باشند « 1 » . سالار الدوله و قواى سلطنت سه روز به جنگى خونين مشغول بودند و حدود 200 تن تلفات گزارش شد . پس از آن ، سالار الدوله عقب نشسته ، جنگ تمام شد . امّا ، بعدها همين « يك پيروزى مشهور بود . »\r\n« اينك ، مجلس ملّى بيش از هرزمان ديگر قدرتمند است و اين موقعيت را عمدتا مديون حماقت دشمنان خويش است . لااقل يك اقدام سازندهء عظيم را به ثمر رسانده و آن قبولاندن حكومتهاى محلى در سراسر ايران به شاه است . بايد ديد اين اقدام به نحو مطلوب اجرا خواهد شد يا نه . امّا ، در هر حال ، اقدام بزرگى انجام گرفته است . قرار است انجمنهاى ايالتى در حد ايالت انتخاب شوند و ديگر ادارهء امور در دست حكام خودكامه نخواهد ماند . از زمرهء ساير كارهاى مجلس ، تصويب قانونى است كه طبق آن كلّ تيولات به دولت بازگردانده مىشود . نيازى نيست بگويم كه اين اصلاح صاحب چه ماهيت جسارت‌آميزى است . حال ، مجلس دو وظيفهء سهمگين پيش رو دارد : اصلاح مالياتها ؛ از بين بردن سوءاستفاده‌هاى ناشى از « مستمريات . » اصلاح اخير ، اگر مجلس جسارت اجرايش را داشته باشد ، چنان كه آگاهيد ، اقدامى بس حساس و دقيق خواهد بود . امّا ، من به اين مجلس اعتماد دارم . اعضاى آن هرروزه در حال كسب تجربه‌اند و لحن مباحثات و روند عمومى كار هرروز رو به بهبود دارد . مردم در حال بيدار شدن هستند و به آرامى تجربه مىاندوزند . برجسته‌ترين مظهر بيدارى عمومى ، فزونى عظيم تعداد جرايد است . مطبوعاتى « 2 » نه به سبك خشك ، قديمى و بيهودهء گذشته ، كه جرايدى مردمى با زبانى نسبتا ساده . حال چنان مىنمايد كه همه روزنامه مىخوانند . در بسيارى از قهوه‌خانه‌ها ، نقالان حرفه‌اى به جاى نقل داستانهاى اساطيرى شاهنامه ، مشغول محظوظ كردن مستمعين با اخبار سياسى\r\n\r\n\r\n","description":"","footnote":"\r\n( 1 ) . جنگ بزرگ نهاوند در 644 قمرى روى داد .\r\n( 2 ) . از اين جرايد جديد كه اساسا در رابطه با مشروطيت هستند ، تا آنجا كه مىتوانم به اطمينان بگويم ، نخستين آنها « روزنامهء مجلس » است كه اوّلين شماره‌اش در 25 نوامبر 1906 انتشار يافت . در پى آن ، « نداى وطن » ، مورخ 27 دسامبر 1907 ؛ « تمدن » ، اوّل فوريه 1907 ؛ « حبل المتين » 29 آوريل 1907 ؛ « صور اسرافيل » ، 30 مه 1907 ؛ « مساوات » ، 13 اكتبر 1907 ؛ « تياتر » ، مورخ 5 مه 1908 منتشر گرديد . ساير جرايدى كه تاريخ آغاز انتشار آن‌ها را نمىدانم ، عبارتند از : « معارف » ، « فرياد » ، « خورشيد » ، « مصور » ، « عدالت » ، « تربيت » ، « آزاد » ، « وطن » ، « حريّت » ، « انجمن » ، « گلستان » ، « كشكول » ، « الجناب » ، « صبح صادق » ، « روح القدس » ، « ترقى » ، « چهره‌نما » ، « مجلهء استبداد » و غيره . نشريهء هفتگى « حبل المتين » ، چاپ كلكته ، حدود 1892 شروع به انتشار نمود نشريهء جوانتر همنامش در تهران از شاخه‌هاى آنست . رجوع شود به صص 8 - 127 همين كتاب . جرايد منطبعهء تهران پيش از مشروطيت ، مطبوعاتى بىارزش بودند همچون « ايران » ، « شرف » ، « اطلاع » و غيره .\r\n","page_name":" 147 ","page_number":147},
  {"content":"\r\n\r\nهستند . »\r\nدر 25 ژوئيه 1907 ، مجلس نخستين سالگرد مشروطيت را با تشريفات تمام برگزار كرد . در باب اين وقعه ، همان دوست طى نامه‌اى به تاريخ 14 اوت مىنويسد :\r\n« طرح هرعقيده‌اى در مورد پيشرفت وقايع در محدودهء تنگ يك نامه امرى است بسيار دشوار .\r\nنظم كهن تغيير يافت و جاى خود را به نظامى جديد داد . ايران به آرامى ، امّا مستمر ، در پى رستگارى خويش است . حاميان استبداد يكى بعد از ديگرى سرنگون شده و مردم به مرور در حال كسب آن احساس مسئوليتى هستند كه مقدمهء عقل است . يحتمل شما در جرايد مقالاتى راجع به جشن ملّى سالروز اعطاى مشروطيت مشاهده كرده‌ايد . جشن بسيار باشكوه بود و اثرى عالى بر جاى گذارد .\r\nمىتوان گفت اين جشن مهر تأييد رسمى بر فرمان مشروطيت بود . مجلس ملّى به يك ولخرجى عاقلانه و بجا مبادرت و از هيچ‌خرجى دريغ ننمود و جشنى را ترتيب داد كه درخور عظمت اين‌روز بود . بار عام بزرگى در بهارستان داده شد كه از 3 تا 10 شب ادامه يافت . بعدازظهر ما در اطراف باغ قدم مىزديم و گروه شاگردان مدارس در حين خواندن سرودى در ستايش از مجلس و عليه حكومت مطلقه به گرداگرد باغ حركت مىكردند . به مجرد تاريكى هوا ، به تريبون بزرگى كه در جلوى محوطهء بهارستان برپا و بر تمامى ميدان مسلط بود رفتيم . اين تريبون مختص هيأتهاى سياسى ، وزرا و نمايندگان بود تمامى ميدان در نور چراغها مىدرخشيد و در اطراف تريبونهاى كوچكترى توسط انجمنهاى مردمى برپا شده بود . آتشبازى با روشن كردن كتيبه‌اى كه در جلوى تريبون نصب و بر آن جملهء « اين جشن بر اهل ايران مبارك است » حك شده بود ، آغاز گشت . دستخطى از شاه خوانده شد كه با غريو شادى مواجه گرديد . حقيقتا منظره‌اى عجيب بود و افكارم به همين زمان در سال گذشته ، آنگاه كه 12 هزار پناهنده در باغ سفارت بريتانيا اردو زده بودند ، بازگشت . از آن‌زمان مدت زيادى گذشته و حوادث بيشمار روى داده و ديگر مردمى وجود ندارند كه خواستار تحصن در جايى باشند . همانطور كه ايستاده بودم و به تريبون ، با آن آميختگى غريب نمايندگان خارجى ، وزرا و نمايندگان ايرانى مىنگريستم و جمعيت پرخروش در زير پاى ما فريادهاى پرشور « مرگ بر استبداد » « زنده باد آزادى » و غيره را سر داده بودند ، آخرين ترديدم هم زايل شد و آن اعتقادى كه همواره در باب پيروزى نهايى مردم داشتم ، تبديل به يقين گرديد . مجلس ملّى ، به رغم تمامى دشواريهاى سهمگين كه آن را احاطه كرده و به رغم وحدت نامقدس كلّ نيروهاى تاريكى و استبداد عليه آن ، پيروز خواهد شد . زيرا آرمان آن ، آرمان عدالت و ترقى است . تمام اروپائيانى كه در آن لحظهء تاريخى در آنجا ايستاده بودند ، بايد\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nفرياد جمعيت را كه از پائين شروع شده و سپس به تريبونها تسرى يافته و سراسر ميدان را درمىنورديد ، در قلب خود بازتابانيده باشند . اين فرياد عبارت بود از : « زنده باد مجلس شوراى ملّى ايران ! »\r\n« من از ديدن تقىزادهء مشهور ، كه كاملا در نزديكى من در تريبون نشسته بود ، به سختى تكان خوردم . او شهرتى كسب كرده كه درخور استقلال بيباكانه و درك عالى اوست از امور سياسى . چيزى چنان احساس‌برانگيز و جذاب در سيمايش هست كه قابل‌توصيف نيست . مردى را تصور كنيد كه شايد بيست و پنج سال هم نداشته باشد ، لاغراندام ، تقريبا ميان‌بالا ، با چهره‌اى جذاب و پسرانه و چشمانى كه از برق شادى مىدرخشد . امّا برخى مواقع ، خاصه آنگاه كه جلو خم شده بود تا مردم را بنگرد ، اين چشمها چنان تيره مىشد كه به رؤيازدگانى بىعمل مىماند . لباسى در بر داشت كه يك ايرانى بايد بپوشد و آن عبايى سبك و خاكسترى بود با عمامه‌اى سفيد و آبى ، كه نمودار سيادت اوست .\r\nجامه‌هايش بىنهايت تميز بودند . امّا چيزى از فرنگىمآبى در او ديده نمىشد . صورتى بشاش داشت كه در انسان اطمينان مىآفريد . اگر خطا نكنم ، از آن جمله افراد است كه نبوغش مىتواند احساس و فداكاريهاى عظيمى را برانگيزد و نفوذش اثرى پايدار بر تاريخ ملت ما باقى گذارد . اين جوان بيست و پنج ساله ، طى آن سنوات طولانى و تلخ استبداد تحقيرآميز چه مىكرده است ؟ مسلما صرف وجود چنين اشخاصى در مجلس ملّى به‌طور مؤثرى نافى آن نظريه است كه ايران تصادفا به دامان آزادى لغزيده است . آيا تقىزاده تنها پس از آنكه دوازده هزار تن هموطنانش در سفارت « بست » نشستند ، علم سياست را فراگرفت ؟ من آرزو دارم شما يكسال ديگر در بين ايرانيان به سر بريد و پيش از آنكه بيش از اندازه دير شده باشد ، منافع اين نهضت را ، كه شايد عظيم‌ترين نهضت عصر جديد است ، معلوم داريد . »\r\nچنان مىنمايد كه تمامى ناظران باكفايت بر آن هستند كه نمايندگان آذربايجان ، و خاصه تبريز ، بهترينهاى مجلس بودند . ورود ايشان به تهران ، در 7 فوريه 1907 ، با شور و حرارت مورد استقبال قرار گرفت و مردم تهران براى ملاقات آنان ازدحام كرده ، آنان را در آغوش گرفته و تبريك مىگفتند و در پذيرايى از ايشان بسيار دست و دلباز بودند . به‌علاوه ، از زمان ورود آنان ، فزونى قدرت و سرسختى مجلس آغاز گشته و عزم نمود قدرت خود را نشان داده و صدايش را به گوش همه برساند و نگذارد كه مورد بىاعتنايى يا سركوب قرار گيرد . اين نمايندگان تبريز ، كه وطن‌پرستانى صادقند ، نمايندهء جناح افراطى يا بنيادگرا بودند و به‌نظر مىرسد كه تحت تأثير ايده‌هاى اصلاح‌طلبان روسيه\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nقرار داشته باشند . از تقىزاده چنان صحبت مىشد كه گويى سوسياليستى كامل نيست و به مثابه فردى بسيار آگاه از عقايد جارى اروپا ، صديق ، قاطع ، سخنرانى فصيح و ماهر و روىهم‌رفته فردى بسيار برجسته تلقى مىگرديد . شخص ديگرى كه به لحاظ توانايى همرديف وى به شمار است ، همكارش ميرزا فضلعلى آقا بود . گفته مىشد كه هر دوى اينها ، خاصه تقىزاده ، توان بحث منظم و قدرت حفظ بحث پيرامون موضوع اصلى يا رجعت بحث به مسير اصلى را - كه اغلب چنين بود - در صورت انحراف از مسئله صاحبند .\r\nدر كنار مجلس ملّى يا مردمى ، جناح ديگرى بود كه اصطلاحا « جناح روحانيت » خوانده مىشد و جالب‌ترين و مهم‌ترين جناح بود . اين جناح توسط برخى مجتهدين ، كه از جمله برجسته‌ترين ايشان سيد عبد اللّه بهبهانى و سيد محمد طباطبايى بودند ، رهبرى مىشد . اكثر كسانى كه ناظر نبرد مشروطيت ايران بودند ، از مشاهدهء پديدهء نادر در يك نهضت مردمى كه در آن روحانيت نقشى اين‌چنين برجسته ايفا كند ، شگفت‌زده شدند . زيرا اين نهضت ، اگر توفيق يابد ، تقريبا و حتما روحانيت را لااقل از بخش عمده‌اى از نفوذ و قدرتش محروم خواهد ساخت . مع‌هذا ، بايد به خاطر داشت كه روحانيون ايران ، چون كشيشان ايرلندى ، قشرى اساسا مردمى هستند ، از مردم برخاسته ، مردم را مىشناسند و اگرچه به بدعتهاى حكومتى مظنونند ، امّا به دخالت خارجى از آن هم بدگمان‌ترند . چنان كه پيشتر ديديم ، نهضتى كه به‌تدريج تبديل به مشروطه‌خواهى شد ، در آغاز اعتراضى مردمى به زعامت روحانيت عليه ولخرجيهاى دربارى بود كه جهت ارضاى بوالهوسيهاى خود آماده بود كشور را تسليم بيگانگان و كفار كند . بىحمايت روحانيت ، مردم نه مىتوانستند امتياز انحصار تنباكو را درهم بشكنند و نه مىتوانستند شاه را به اعطاى مشروطيت وادارند . از سوى ديگر ، روحانيت مسلما تمامى عقايد دموكراتيك جناح مردمى را صحّه نمىگذاشت و منازعات بسيارى بين اين دو جناح روى داد . لهذا ، دموكراتها درخواه آن بودند كه كلّ اتباع ايران در برابر قانون مساوى باشند ، امّا روحانيت شديدا بارها ساختن امتيازاتى كه در حال حاضر مسلمانان به نسبت پيروان ساير مذاهب دارند ، مخالفت مىكردند و خواستار آن بودند كه هيچ‌قانون مصوب مجلس نبايد تا پيش از آنكه از سوى كميته‌اى متشكل از روحانيون تصويب گردد ، معتبر شناخته شود و اين به منظور تطبيق آن با قانون شرع اسلام بود . مخالفت رهبران روحانى صرفا منحصر به مسائل بزرگ و اصولى نبود ، بلكه در برخى مواقع آنها با لغات و عباراتى كه رنگ و بوى واژگان جديد را داشت يا حكايت از عقايد بيگانه مىكرد ، مخالفت مىكردند .\r\nمع‌هذا ، به رغم برخوردهاى اجتناب‌ناپذيرى كه بايد بين دموكراتها و روحانيت ، در هركشور و\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nعصرى ، وجود داشته باشد ، اين دو جناح روىهم‌رفته در نهضت مشروطيت با يكديگر همكارى كرده و موفقيت اين نهضت هم مرهون همين بود . دموكراتها نمىتوانند از نفوذ روحانيت صرف‌نظر كنند و همواره مراقب هستند كه بر اين واقعيت تأكيد ورزند كه اسلام حقيقى دموكراتيك بوده و اهداف آنها ملهم و مطابق با دين اسلام است . از سوى ديگر ، روحانيت هم ، با تمام قدرتش ، مىداند كه تنها با حركت در جهت مردم مىتواند اين اقتدار را حفظ كند و مخالفت با احساسات مردم به‌طور جدى به اين‌قدرت آسيب رسانيده يا حتى آن را كاملا از بين خواهد برد . بنابراين ، اين دو جناح ، علىرغم تضاد هر از چندى منافع و مواضعشان ، مجبورند هواى يكديگر را داشته باشند .\r\nشاه و درباريان خواهان چيزى غير از اعادهء حكومت استبدادى و فساد گذشته نبوده و براى نيل به اين هدف آمادهء تسليم شدن ، يا حتى فراهم ساختن وسيلهء دخالت بيگانه بودند . محمد على شاه ، به رغم سوگندهاى فراوانى كه در وفادارى به مشروطيت ادا كرده بود ، خصومتش نسبت به مجلس ملّى مرگبار و ناگفتنى بود و طى مدت كوتاه سلطنتش اين خصومت به صد شيوه بروز كرد . توطئه‌اى كه در آن رحيم خان وسيله بود ، قبلا مورد بحث قرار گرفت . در پس آن ، دسيسه‌اى ديگر به مورد اجرا گذاشته شد كه شيخ فضل اللّه ، يكى از رهبران روحانى ، به عنوان عامل اجرا گزيده شد . آن روحانى آگاه ، كه مسلم به سبب حسادت به همكاران خود تحريك شده و احتمالا از سوى دربار به وى رشوه داده شده بود ، تقريبا در پايان ماه ژوئن يا اوايل ژوئيه به صحن مطهر شاه عبد العظيم رفت و يك سرى تبليغات ارتجاعى را آغازيد و رهبران مردم را به مثابه ملحد ، بابى و امثالهم تكفير كرد . در 3 ژوئيه ، « معصوميت » او ، با حملهء وحشيانه و بيرحمانه به فردى به نام ميرزا ابراهيم خان ، كه منشى سابق سفارت فرانسه در تهران بود و جهت ملاقات دوستى كه از جنوب رسيده بود از خانه خارج گشته بود ، برملا گرديد . با اين فرد به شدت بدرفتارى شد و اگر خوشبختانه برخى اعضاى يكى از انجمنهاى آذربايجانى به نجاتش نشتافته بودند و او را از چنگال آزاردهندگانش نمىرهانيدند ، يحتمل به وى آسيب مىرسيد . شيخ فضل اللّه ، به همراهى دو سيد يزدى به نامهاى محمد و على كوشيد برخى اسناد جعلى را كه على الظاهر از سوى انجمنهاى آذربايجان و قفقاز صادر شده و حاوى عبارات بدعت و كفرآميز بود ، منتشر ساخته و شهرت ايشان را خدشه‌دار كند . وى همچنين نامه‌هايى از سوى رهبران بابى در تأييد و تحسين نمايندگان مختلف و برجستهء ملّىگرا جعل كرده بود . عوامل شيخ فضل اللّه موفق شدند در شهرهاى انزلى ، تبريز ، كرمان و ساير نقاط قيامهايى كم‌وبيش جدى بيآفرينند . سر آخر ، فعاليتهاى ارتجاعى وى آنچنان آشكار شد كه حاميان مجلس سيد محمد طباطبايى را واداشتند سند ذيل\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nرا نوشته و امضاء كند :\r\n« بسم اللّه الرحمن الرحيم . من متعهدم اگر جناب شيخ فضل اللّه بر خلاف معاهده‌اى كه كرده است رفتار نمايد ، خود بشخصه او را از تهران بيرون كنم . ملا محمد آملى و حاجى ميرزا لطف اللّه هم بايد بروند . [ نهم 
  ] شهر جمادى الاولى . محمد بن محمد صادق الطباطبايى . » 20 ژوئن 1907 .\r\nتعهد مورد بحث به شرح ذيل بود :\r\n« وى نبايد هيچگونه اقدامى عليه يا مخالف با مجلس مقدس شوراى ملّى انجام دهد ؛ نبايد انجمنهايى تشكيل دهد يا چادرهايى برپا سازد . در همه‌جا بايد از مجلس حمايت كند . »\r\nمع‌الوصف ، مقدر بود كه شيخ فضل اللّه و نوكرانش دردسرهايى بيش از اين بيآفرينند كه اوج آن اغتشاشات دسامبر 1907 بود و با كودتاى نافرجام 15 دسامبر شاه همزمان گرديد .\r\nدر ماه اوت ، خطرهاى خارجى نيز به مشكلات داخلى مبتلاء به ايران افزوده شد . روسيه ، كه طى تمام مدت مظنون به مساعدت و تشويق شاه عليه مجلس ملّى و تأمين پول لازم براى وى جهت برانگيختن اغتشاشات بود ، از طريق سفارت خود به مجلس هشدار داد كه اين كشور نمىتواند براى مدت نامعلوم اجازه دهد كه بىنظميها در ايالات ايران تداوم يابد . به‌نظر مىرسيد كه روسيه در پى يافتن زمينه‌اى براى دخالت بود . تركيه از اين هم فراتر رفت و سربازانش عملا از مرزهاى شمال‌غربى گذشته ، به قلمرو ايران تجاوز كرده و برخى از بلاد و قصبات را كه بىترديد از آن ايران بود ، اشغال كردند . در 3 اوت ، مرگور اشغال شد و چهار روز بعد اروميه توسط يك ستون متشكل از شصت هزار سرباز ترك مسلح به توپخانه مورد تهديد قرار گرفت ، در حالى كه يك نيروى ايرانى كه براى گوشمال كردهاى متمرد اعزام شده بود ، توسط سربازان عثمانى منهدم گرديد . خصومت روسيه و تركيه نسبت به تمامى نهادهاى مردمى و پارلمانى و كلّ اشكال حكومتهاى واقعا مشروطه ، كه خواهان چيزى كمتر از تأسيس يك پارلمان آزاد و دموكراتيك در ايران نبودند ، به آسانى توجيه‌پذير است . حتى انگلستان هم ، كه تاكنون لااقل از احساسات موافق ، اگر نگويم مساعدت فعال و تشويق آن برخوردار بود ، اينك مشخص گرديد كه سرگرم تلاشى - بدبختانه چنان كه معلوم شد موفق - براى كنار آمدن با روسيه ، به اميد - البته به باور بسيارى كسان كه مسئله را از نزديك مورد مطالعه قرار داده‌اند ، اميدى واهى بود - تضمين منافع خود در آسيا مىباشد .\r\nدر اين ضمن ، بيش از هرزمان ديگر ، به پول نيازى مبرم بود . زيرا بىنظميها ، خاصه در فارس ، گيلان و آذربايجان رايج گشته ؛ سربازان معدود و داراى حقوقى اندك يا اصلا بدون حقوق بودند ؛\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nدشمن در آستانهء دروازه‌ها قرار داشت ؛ و ژنرال و نمايندهء ايران ، فرمانفرما ، كه براى نكوهش ، و در صورت امكان مذاكره با تركها اعزام شده بود ، منزوى و محاصره شده بود . طرح بانك ملّى شكست خورده بود ؛ اخذ وام پيشنهادى از آلمان ، به يمن گزارشى نامطلوب بانكدار آلمانى اعزامى براى تحقيق در ميزان عملى بودن اين طرح ، به نتيجه نرسيده بود ؛ و مردم كماكان سرسختانه مخالف اخذ هرگونه وام از روسيه بودند . مع‌هذا ، اين موضوع هنوز آن هدفى بود كه امين السلطان همچنان بر آن اصرار مىورزيد و از بركت صبر فناناپذير و توان نادر اسكات غير ، تقريبا موفق شده بود نظر موافق اكثريت مجلس را كسب كند كه در آن‌روز شوم امضاى موافقتنامهء روسى و انگليسى - 31 اوت - در سن پترزبورگ ، وى به هنگام خروج از مجلس ، در حالى كه سيد عبد اللّه او را همراهى مىكرد ، توسط يك صراف جوان و عضو يكى از انجمنهاى سياسى به نام « عباس آقا » به گلوله بسته شد و اين فرد پس از مجروح كردن سربازى كه قصد دستگيرى وى را داشت ، با گلوله خودكشى كرد . امين السلطان را از زمين برداشته و در عبايش پيچيدند و او را به محل اقامتش بردند كه يك ساعت و نيم بعد در آنجا درگذشت . در جيب جسد قاتل چهار كپسول استركنين ، قطعه‌اى « سنگ جهنم » و كاغذى حاوى اين نوشته يافتند :\r\n« عباس آقا ، صراف آذربايجانى عضو « انجمن » ، فدايى ملت نمرهء 41 . »\r\nمعلوم نشد كه وى به كدام « انجمن » تعلق دارد . امّا ، ظهور مجدد واژهء شوم « فدايى » ، كه در اصل به آدمكشانى اطلاق مىشد كه فرامين آن « پير كهنسال كوهستان » را اجرا مىكردند ، و اين واقعيت كه اين « انجمن » لااقل چهل عضو ديگر داشت كه مهياى مبادله جان در برابر جان هستند ، نمىتوانست موجب تأثير عميق نباشد « 1 » .\r\nقتل اين وزير مقتدر و جاه‌طلب تأثير عميقى بر افكار مردم گذارد . يكى از دوستان مكاتبه‌اى طى نامه‌اى ، مورخ 5 دسامبر 1907 ، چنين مىنويسد : « رخداد عمدهء چند ماه گذشته قتل اتابك بود كه نقطه عطفى در اين نهضت آزاديبخش محسوب مىگردد . اين واقعه نشان داد اين نهضت بازى بچگانه‌اى نيست و عزم محكمى در آن نهفته است كه ايرانيان آمادهء حذف هروزيرى هستند كه به اعتقاد آنها در حال دسيسه عليه آزاديهاى نويافتهء ايشان باشد . من از تأييد ترورهاى سياسى بيزارم . امّا امكان ندارد بتوان تأثير بسيار نيكوى اين ترور بر نهضت اصلاح‌طلب را ناديده گرفت . ازآن‌پس ، هيچ\r\n\r\n\r\n","description":"","footnote":"\r\n( 1 ) . در مورد اين واقعه رواياتى در شمارهء 56 « نداى وطن » ، شمارهء 106 « حبل المتين » و شمارهء 12 « صور اسرافيل » ارائه گرديده است .\r\n","page_name":" 153 ","page_number":153},
  {"content":"\r\n\r\nكس جرأت نكرد آشكارا با مجلس مخالفت كند و مجلس سرآخر توانست به انجام برخى كارهاى مفيد نايل آيد . » در حقيقت ، در به دو امر جرايد ايران از اين اقدام خشن تا حدودى ابراز وحشت كردند .\r\nامّا بعدا و خاصه هنگامى كه محتواى توافق انگليس و روس آشكار شد ، احساسات مردم به سوى قاتل اتابك تغيير جهت داد و « عباس آقا » به عنوان وطن‌پرستى كه جان خود را در راه رهايى كشور از شر اين خائن فدا نموده ، مورد ستايش قرار گرفت . در اربعين عباس آقا ، مزارش توسط گروههاى بسيارى از مردم كه مىخواستند خاطره‌اش را ارج گذارند ، زيارت شد و در آنجا خطابه‌هايى در ستايش از اقدام او ايراد گرديد . از اين مراسم ، روايت ذيل ، از شمارهء 135 « حبل المتين » ، مورخ 8 اكتبر 1907 ، صص 5 - 6 ، نقل مىگردد :\r\n« هرروز و هرساعت از اين ملت نجيب تازه بيدار اعمال و حركاتى مشاهده مىشود كه عالميان را به حيرت مىافكند و احساسات لطيفهء اين قوم را نشان مىدهد و بر مراتب قدردانىشان شهادت صريح ادا مىكند و اهل عالم متحير كه اين ملت در اين مدت اندك از كجا و با كدام تعليمات اين‌همه راه پيمودند كه ديگر طوايف در يك قرن كامل ادراك آن را نتوانستند ، جز آنكه بگوئيم تأييدات غيبى و الهامات الهى متصل به اين قوم امداد مىكند و كمك مىدهد و حضرت ولى عصر ( ع ) نظر توجه به آنها دارد .\r\n« مصدق اين مقال واقعهء روز يكشنبه 27 شعبان است كه برهان احساسات و بيدارى و دليل كمال وطن‌پرستى و ملت‌خواهى آنها است و مردم فهميدند كه اين ملت قدر فدائيان خود را دانسته ، مقام و مرتبهء هركس را درست ادا مىكنند . روح عباس آقاى مرحوم در آن‌روز ، با همهء شعف و شوق ، به جانب ملت نگران بود و خوشحالانه دسته‌هاى گل را كه به روى قبرش مىافكندند ، به حسن‌قبول تلقى مىكرد و با چشم‌شاد به آن جمعيت زياد كه در پا با سر به سويش مىدويدند ، نگاه كرده با زبان حال اظهار تشكر مىنمود . بلى ، هركس كه براى ابقاء نوع و در راه حفظ وطن از جان عزيز گذشت و نقد عمر را فداى ملت و مشروطيت ساخت ، سزد كه زياده بر اين ملت از روح و جسدش پاس احترام منظور دارند و آيت رحمت يزدانش شمارند . »\r\n« راستى ، در اين چهل روز طورى از اثر ضربت دليرانهء آن جوانمرد تغيير در مجارى امور مملكت حاصل شد كه با چندين كرور پول و پنجاه هزار قشون جرار احداث چنان تغيير ممكن نمىشد . قانون اساسى به اتمام رسيد . منافقين زاويهء مقدسه را يأس حاصل شده نوميدانه به كنج كلبهء خود خائبا خاسرا مراجعت كردند . تمام بلاد داخله قرين امن‌وامان شد . اعيان و امرا جملگى مشروطيت‌خواه و\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nخدمتگزار شدند و به ايمان مغلظه سوگند ياد نمودند . داخلهء مجلس منظم ، وكلا محدود شدند ، پشت بدخواهان شكست . »\r\nبارى ، روز يكشنبهء مزبور را چله قرار داده اغلب دكاكين بسته و خلايق گروه‌گروه ، سوار و پياده ، با گل و ريحان به سر قبر رفته . طورى جمعيت صحرا را فراگرفته بود كه جاى عبور نبود . عدهء جمعيت به يكصد هزار نفر تخمين زده شد . تمام انجمنها و عموم شاگردان مدارس دسته‌دسته مىآمدند ، چادرها برپا كرده ، چاى و قهوه و ساير لوازم را همت وطن‌پرستان سبيل بود . دسته‌هاى سينه زن با بيات جانگداز مترنم و رطب اللسان بودند . خطباى بليغ اللسان و شعراى شيرين‌بيان خطابه‌ها و قصايد عزا خوانده ، خوانچه‌هاى شيرينى زياده از حد شماره نثار شد . مختصر ، چنان غيرتمندى از اين ملت ظاهر شد كه اسباب عبرت عالميان گرديد . شجاع السلطنه نيز دستهء گلى بزرگ در كالسكه نهاده و همراه خود به آن مزار محترم برده نثار كرد .\r\n« نقدا ، شرح اين قضيه را به همين مختصر قناعت كرده ، از ابيات بسيار به دو سه بيت از قصيدهء جناب آقاى فخر الواعظين اكتفا مىكنم ؛ و هو هذا :\r\n « اى مزار محترم هرچند بزم ماتمى * نيك از اين نوگل كه خفت اندر تو شاد و خرمى\r\nجاى دارد در تو آن كو عالمى را زنده كرد * عيسيت خوابيده در دامن تو مانا مريمى\r\nاى جهان غيرت اى عباس آقا كز شرف * زخم قلب ملك و ملت را تو شافى مرحمى\r\nترك ايرانىنژاد اى آنكه همچون تهمتن * معلى فر فريدون محى تاج جمى\r\nدر ره يأجوج و ظلم و فتنه دست غيرتت * چون سكندر ساخت ز آهن پاره سد محكمى\r\nگفت تاريخ عزايش را به زارى خاورى * كرد از ششلول احيا عالمى را آدمى . » \r\nهمان‌سان كه پيشتر آمد ، امين السلطان مدتها بود كه توسط مردم كشورش به عنوان فردى كه مهياى فروش سرزمين خود به اجانب است تلقى و مورد سوءظن بود . امّا مرگ ناگهانى وى ناشى از كشف\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nپاره‌اى اسناد خيانت‌آميز توسط انجمنها بود كه به ظاهر از جانب او خطاب به ارتجاعيون ولايات صادر گشته بود . در اين نامه‌ها از آنان دعوت شده بود اقدامى نموده و موجبات سرنگونى مجلس را فراهم سازند . امّا ، به‌طور مبهم ، اشاره مىشد كه نويسندهء راستين اين نامه‌ها نه امين السلطان ، كه رقيب و دشمن وى سعد الدوله است كه نقشى دوجانبه ايفا مىكرد و از يكسو در رابطهء نزديك با دربار بود و از ديگر سوى با انجمنها « 1 » .\r\nمرگ امين السلطان نشانه‌اى بود براى استعفاى كابينهء وى و رئيس مجلس - سعد الدوله .\r\nسعد الدولهء محيّل ، شخصيت مطلوب شاه و سفارت روس ، كوشيد كابينهء جديدى متشكل از چهره‌هاى دربارى تشكيل دهد . مع‌هذا ، مجلس عليه اين تلاش قيام و در 10 سپتامبر احتشام السلطنه را به رياست خود برگزيد . سه روز بعد ، نصر اللّه خان مشير الدوله ، رئيس الوزراى سابق ، كه از وى دعوت به همكارى با سعد الدوله شده و نپذيرفته بود ، به ناگاه و در شرايطى كاملا مشكوك درگذشت . همان روز ، سعد الدوله به وزارت امور خارجه منصوب گرديد . مدت پانزده روز چنين مىنمود كه نيروهاى ارتجاع بر اوضاع مسلط گشته‌اند . امّا به زودى حتى درباريان هم تشخيص دادند كه مجلس بيش از اندازه قدرتمند است و شاه را مجبور به سازش با رهبران نهضتى ساختند كه مقاومت در برابر آن ميسر نبود و ، همان‌گونه كه آمد ، نتيجه آن شد كه در اوّل اكتبر شاهزادگان نسبى و نجباى دربار در مجلس حاضر و سوگند وفادارى به مشروطيت ياد كردند . روز بعد ، سعد الدوله استعفا داد ، يا بر كنار گرديد ، و قبل از پايان اكتبر كابينهء جديدى به رياست ناصر الملك تشكيل شد . اين كابينه شامل مشير الدولهء ثانى به عنوان وزير خارجه ، صنيع الدوله ، مؤتمن الملك و آصف الدوله بود كه همگى ايشان ، به استثناى فرد اخير الذكر ، از احترام و اعتماد خوب مشروطه‌خواهان برخوردار بودند .\r\nكابينهء ناصر الملك شش يا هفت هفتهء پراغتشاش بر سر كار بود و سرانجام در اواسط دسامبر ، درست پيش از كودتاى 15 دسامبر شاه ، استعفا داد . افق سياست كماكان چون هميشه تيره و تار بود .\r\nتوافقنامهء روس و انگليس ، كه تا يك ماه پس از تصويب آن به‌طور رسمى به مجلس ارائه نگشته بود ، قلب ايرانيان را مملو از ترس و بيم ساخت ؛ تركها همچنان به پيشروى در آذربايجان ادامه داده و نوارى از دامنهء مرز كوهستانى واقع در بخش ايران را ، كه از سلماس تا مرگور امتداد داشت و « برادوست » و « ترگور » را در بر مىگرفت به اشغال خود درآوردند و مستمرا به سوى جنوب پيش مىرفتند ؛\r\n\r\n\r\n","description":"","footnote":"\r\n( 1 ) . حتى با مستندات كافى ، گفته مىشد محمد على شاه كه از افزايش نفوذ امين السلطان به حسادت فزاينده دچار آمده بود ، نامه‌هايى را به نام وى صادر كرد و عمدا اجازه داد به دست انجمنها بيفتد در نتيجه موجبات مرگ وى را فراهم ساخت .\r\n","page_name":" 156 ","page_number":156},
  {"content":"\r\n\r\nتركمانان ، بعينه گذشته ، يعنى قبل از آنكه روسها قدرتشان را درهم شكسته و قلمرو ايشان را ضميمهء روسيه سازند ، به جادهء تهران - مشهد حمله مىكردند ؛ و در ايالات فارس ، كرمان و ساير نقاط ناآراميهاى كم‌وبيش جدى حاكم بود . در 4 نوامبر ، محتشم السلطنه تهران را به عزم اروميه ترك گفت . امّا تا 22 دسامبر به آنجا نرسيد و نتوانست تا قبل از 29 دسامبر با طاهر پاشا ، فرمانده ترك ، وارد مذاكره شود .\r\nدر اواخر اكتبر ، اقدامات شاه سوءظن عظيمى را موجب آمد و خطابه‌هاى تحريك‌كننده‌اى عليه وى در برخى مساجد ايراد گرديد . در همان حال ، جريده‌اى به نام « روح القدس » ، در شمارهء مورخ 6 نوامبر خود ، مقاله‌اى آنچنان خشونت‌آميز و تهديدكننده عليه وى درج نمود كه بلافاصله توقيف شد و اقداماتى عليه سردبير آن صورت گرفت . اين مقاله تحت عنوان « نطق غيبى يا اشارهء لاريبى » با اين شعر آغاز مىگشت :\r\n « مگر به گوش سليمان ز من رساند باد * نصيحتى كه در او خير سلطنت باشد \r\n« ما را نه هواى سلطنت است و نه خيال وزارت . در حفظ وطن و حمايت هموطنان به جان بكوشيم و از حرف حق گفتن چشم نپوشيم . ميان رعيت - بنده فرق است . اطاعت شهوات نفسانى بر بنده لازمست نه بر رعيت . زيرا كه رعيت بنده نيست و آزاد است ، بلكه با خود شاه هم مساويست . فقط حقوق پاسبانى سلطان را بايد پاداش داشته باشند . درصورتىكه شاه هم به وظيفهء شبانى و پاسبانى خود عمل كند .\r\n « گوسفند از براى چوپان نيست * بلكه چوپان براى خدمت اوست . » \r\nسپس نويسنده به بررسى اجمالى تاريخ ايران پرداخته و اسماء و اعمال شاپور ساسانى و ديگر پادشاهان بزرگ ايران را تذكار مىدهد كه در نبردها و فتوحات خود امنيت جان و مال اتباع خويش را در نظر مىگرفتند . به عقيدهء نويسنده ، فساد تأسفبار از زمان ظهور سلسلهء قاجار آغاز شد . امّا گرچه طى سلطنت فتحعلى شاه و محمد شاه ، 1797 - 1848 ميلادى ، ايران سرزمينهايى را از دست داد ، كشور به‌طور نسبى همچنان در رفاه و امنيت بود « 1 » . نويسنده چنين ادامه مىدهد كه : « دور سلطنت كه به ناصر الدين شاه رسيد ، ورق برگشت ، ستارهء بدبختى ملت طالع شد . جماعت تن‌پرور پست‌فطرت\r\n\r\n\r\n","description":"","footnote":"\r\n( 1 ) . آغا محمد خان ، بنيانگذار سلسلهء قاجاريه در 1795 ميلادى به نبرد عليه گرجستان مبادرت و تفليس را به تصرف آورد . قراردادهاى موهن گلستان - 12 اكتبر 1831 - و تركمانچاى - 21 فوريه 1828 - كه ايران به اجبار با روسيه منعقد كرد ، هردو در سلطنت فتحعلى شاه ، 1834 - 1797 ، انعقاد يافتند .\r\n","page_name":" 157 ","page_number":157},
  {"content":"\r\n\r\nبيشرف معاون قوهء باطنى سلطان شدند و رذالت ذاتى را ظاهر ساختند ، دست تعدى به ودايع پروردگار گشودند ، جان و مال ملت مظلومه را قسمت كردند . ابتدا جهت تحصيل پارك و كالسكه و مبل اتاق ، مثل دزدان اموال ملت را به غارت بردند و قطعه‌قطعه خانمان رعيت را به اجانب فروختند » و « عاقبت سلطان المستبدين با رئيس الخائنين « 1 » گرفتار آه ملت مظلوم شده هردو هدف گلولهء وطن‌پرست غيبى گشتند . »\r\nنويسنده پس از سخنانى چند در ستايش مظفر الدين شاه فقيد ، كه مشروطيت را اعطا نمود ، به توصيف اين مىپردازد كه چگونه از زمان به سلطنت رسيدن شاه حاضر اوضاع بدتر از بد شده تا آن‌جا كه نه تنها مردم غارت كه نابود گرديدند ، در حالى كه سرزمين ايران هم به اشغال دشمنان و بيگانگان درآمد . وى تهاجم تركان به آذربايجان و غارت اين سرزمين توسط ايشان و خلافكاريها و خونريزيهاى مقامات ايرانى ، همچون اقبال السلطنه ، وزير نظام و جهانشاه خان را متذكر مىشود ؛ « تا ملت بخواهد خود را از گرگان داخله نجات بدهد ، گرفتار سگان و گرگان خارجه مىشود . »\r\nوى سپس شاه را مخاطب قرار مىدهد : « خوب است از مستى سلطنت به هوش آمده ، چشم باز كرده نظرى به دولت خود و باقى دولتها بنمايى . آيا تمام سلاطين عالم از وظيفه و شغل خود خارج شده مشغول قصابى گشته‌اند ؟ يا تمام ملل عالم مثل ملت بخت برگشتهء ايران اسير ظلم و شهوات نفسانى پادشاه خود هستند ؟ ندانم چه باعث شده كه تمام ممالك رو به آبادى و وسعت خاك و ازدياد نفوسند ، جز ايران كه هرسال و ماه قطعه‌اى از خاكش قسمت ديگران و نفوسش طعمهء گرگان و آباديش مبدل به خرابى مىشود . »\r\nسپس از محمد على شاه مىپرسد كه چرا چنين از حكومت مشروطه بيزار و دلباختهء حكومت مطلقه است ، درحاليكه مىبيند كه چگونه ملتهاى آزاد ، چون انگلستان و ژاپن ، به سعادت رسيده و چگونه حكومت خودكامهء روسيه عاجز گشته است . وى ادامه مىدهد : « مگر ممكن نيست كه داستان لويى شانزدهم در اين مملكت اتفاق بيفتد . زيرا كه ان اللّه عزيز ذو انتقام »\r\n « سر شب سر قتل و تاراج داشت * سحرگه نه تن سر نه سر تاج داشت » \r\n« مگر يقين نكرده كه از خون فدايى نمرهء 41 فدايى بزرگتر براى بزرگتر از كار آن فدايى توليد شده و منتظر اتمام حجت است ؟ به‌نظر و فراست سلطانى بايد فهميده و درك نموده باشد كه با ماران\r\n\r\n\r\n","description":"","footnote":"\r\n( 1 ) . منظور ناصر الدين شاه و امين السلطان هستند .\r\n","page_name":" 158 ","page_number":158},
  {"content":"\r\n\r\nو افعيان ظاهر خوش‌خطوخال ، باطن پرزهر قتال بازى كردن جايز نباشد و خلوت كردن و مصلحت‌بينى نمودن از دزدان اين ملك و نمايندگان اجانب مصلحت نيست « 1 » ؟ زيرا كه دزد بازار آشفته مىخواهد و بيگانه منفعت خويش مىطلبد . البته فهميده است رعيت را از رعيتى اين دولت و ديگر دولت فرقى نيست ، بلكه ذلتشان مبدل به عزت مىشود . امّا با تسلط اجانب سلطنتى براى شاه باقى نمىماند ، كوس لمن الملكى به بوق قلندرى ، عزت سلطنتى به ذلت رعيتى مبدل مىشود . اگر اعليحضرت پادشاه را تقرب و خاندان او را به پيشخدمتى بيگانه شرف و افتخار است ، ليكن ما ملت را از رعيتى و تسلط خارجه نهايت ننگ و عار است . حميت مليت باعث حفظ سلطنت اين خانواده است .\r\nو الّا باغ مشروطيت كه از دو ماه قبل آب نياشاميده ، به نهايت تشنه شده ، وقت آنست كه به توسط باغبان فدايى غيبى شاداب و سيراب شده ، گلها و رياحين در باغ مشروطيت شكفته شود ؛ يا طبيب حاذق غيبى عضو شقاقلوس را قطع كند تا باقى اعضا از آن مرض سالم بماند . همان به از گفتن لب ببندم ، به اين رباعى اكتفا نمايم :\r\n « ظالم ز ستم هميشه لات آمده است * رخ رفته پياده با ثبات آمده است\r\nمشروطه‌طلب به اسب و پيلست سوار * چون كشته وزير ، شاه مات آمده است . » \r\nتهديداتى بىپرده‌تر از اين را دشوار بتوان اصولا به چاپ رساند و در پايتخت سلطنت توزيع كرد .\r\nهمين حاكى از شدت مبارزه و حاد شدن بحران است . در يكسو شاهى خودخواه ، لجوج و سرسخت را شاهديم كه به انتظار آنست كه روزى از همان قدرت نامحدود اسلافش برخوردار شده و به نوبهء خويش به همان اسرافكاريها و ولخرجيهاى آنان مبادرت ورزد و به ناگاه خود را در كنترل مجلسى جوان امّا مصمم مىبيند كه اهدافش را عقيم ساخته و لهذا مهياست به هرقيمتى شده ، حتى به بهاى استقلال و آزادى ايران ، آن را منهدم سازد . از ديگر سوى ملتى باستانى و بااستعداد را مىبينيم كه مدتهاى مديد سركوب و پايمال شده و درس بندگى و سكوت آموخته ، ولى اينك به ناگاه هشيار گشته و اميدهاى نويافته و به قدرتهاى جديدش واقف گرديده ، مصمم است نگذارد جام آزادى را ، كه به تازگى چشيده ، از لبانش دور بسازند . ملتى كه به وضوح از خطرات متعددى كه بر سرش سايه افكنده آگاه است و توسط كسانى لو داده شده كه حق داشته است به آنها به مثابه حاميان طبيعى خود در برابر تهاجم بيگانه بنگرد . ملتى كه از خشم و هراس نيمه مجنون گشته ، مع‌هذا با عزم راسخ و كورمال\r\n\r\n\r\n","description":"","footnote":"\r\n( 1 ) . اشاره به مذاكرات خصوصى فىمابين محمد على شاه و وزيرمختار روسيه و مرئوسين اوست .\r\n","page_name":" 159 ","page_number":159},
  {"content":"\r\n\r\nكورمال راهش را در تاريكى زادهء هرج‌ومرج ، ورشكستگى و آشوب به سوى نور مىگشايد كه با مسرت تمام با ساير ممالك سعادتمند از پرتو اين نور مستفيض گردد . اگر خشم آنان با ديدن هر مدرك تازه از بىايمانى و خصومت بيباكانهء پادشاهشان نسبت به آرمانى كه آنچنان نزد ايشان عزيز است فزونى يافته و گهگاه به سوى پاره‌اى اعمال كشيده مىشوند كه اگرچه از نظر ما تأسفبار است ، امّا نمىتوانيم با بىاحتياطى آن را محكوم كنيم ، مايهء تعجب و شگفتى خواهد بود ؟ براى آنكه بتوان منصفانه ايران امروز را مورد قضاوت قرار داد ، بايد آن را همان‌سان قضاوت كرد كه انگلستان تحت سلطنت چارلز اوّل يا فرانسهء تحت حكومت لويى شانزدهم را قضاوت مىكنيم ؛ امّا انگلستانى بدون كرامول و فرانسه‌اى بدون دانتون .\r\nهمان دوست مكاتبه‌اى كه اخيرا مذكور افتاد ، در نامه‌اى به تاريخ 5 دسامبر 1907 مىنويسد :\r\n« براى درك اين مقالهء روح القدس ، بايد بدانيد كه اين نوشتار يك ماه قبل ، طى يكى از همان ادوار وحشتناكى كه در سال پيش گهگاه پديدار مىشد و همه‌چيز بسيار نااميدكننده مىنمود - ناآراميهاى فراگير ، شاه در حال دسيسه عليه ملت خود و مردم تحت فشار ناشى از بيم نسبت به خطر نهايى و ديوانه از خشم عليه پادشاهى كه ترجيح مىدهد شاه ملتى دربند بيگانه باشد تا پادشاه مشروطهء ملتى آزاد - نگاشته شده است . اين مقاله ، چنان كه خواهيد ديد ، تهديدى است آشكار عليه شاه و به وى هشدار مىدهد كه سرنوشتى چون عاقبت پدربزرگش و امين السلطان در انتظار اوست ، مگر آنكه روش خود را اصلاح كند . اين روزنامه توسط مجلس ملّى توقيف و پرونده ، سردبير آن تحت پيگرد قانونى قرار دارد . »\r\nشايد بتوان اين را هم افزود كه همان زمان كه « روح القدس » شاه را تهديد مىكرد ، حبل المتين مردم را به تسليح و آمادگى براى ريختن آخرين قطرهء خون در راه دفاع از كشور فرامىخواند . اين مقالات زنگ خطرى براى سكنهء اروپايى ايران به صدا درآورد و آنان اين سخنان را توصيه‌اى به « جهاد » و مظهرى از « كهنه‌پرستى » تلقى مىكردند . در حالى كه اگر خود ايشان در شرايط وجود خطر ملّى چنين احساساتى را بروز مىدادند ، نام زيباتر « وطن‌پرستى » را بدان اطلاق مىكردند . به هرصورت ، رهبران نهضت بيش از آن نگران رفع هرگونه دستاويز جهت دخالت بيگانه بودند كه بگذارند اروپائيان مقيم ايران به هرصورت مورد مزاحمت قرار گيرند ؛ و بنا به عقيدهء اكثر ناظران صاحب صلاحيت ، شاه امنيت شخص خود را مديون همين ملاحظات بود .\r\nدر 12 نوامبر ، شاه رسما از مجلس ديدار و براى چهارمين بار سوگند وفادارى به مشروطيت را ادا\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nنمود ، اگرچه در همان لحظه در تدارك تدابير تازه جهت سرنگونى آن بود . همان دوست مكاتبه‌اى در نامه‌اى به تاريخ 5 دسامبر مىنويسد : « زمانى كه اين نامه را مىنويسم ، باز هم يكى از آن امواج ادوارى يأس و سرخوردگى بر همگان مستولى شده است . وحشتى عظيم در قلوب مردم جاى گرفته ، اعتقاد بر اين است كه شاه به تلاش فوق‌العاده مبادرت و در تدارك كودتايى عليه مجلس است . وى وزير دربار ارتجاعى پدرش را فراخوانده و آن مرد شايسته نيروى خوبى از « غلامان » را تحت فرمان دارد . اين نيروها ، به همراه قزاقها ، جهت سلطه بر اوضاع تهران بسنده است . امّا . . . امّاهاى بسيارى وجود دارند . آيا قزاقها بر مردم آتش خواهند گشود ؟ هيچ‌كس نمىداند . مجلس و « انجمن » هاى بيشمار كه نيروى افكار عمومى را مىسازند كه دست‌كم گرفتن آن دشوار است ، بيكار ننشسته‌اند . آنان در دفاع از مجلس هيچ‌حدى نخواهند شناخت . شاه زندگى خود را صرفا مرهون اين واقعيت است كه انجمنها از عواقب قتل مقام سلطنت در اين اوضاع مغشوش در هراسند . بعينه گذشته ، همچنان معتقدم نبايد به اين يأس دچار آمد . به لطف خدا ، ممكن است اين‌بار هم چون گذشته حق با من باشد ! »\r\nدر مورد كودتايى كه نامهء مذكور ده روز قبل از وقوع ، حدوث آن را پيش‌بينى كرده بود ، دوست من طى نامهء ديگرى كه در نوروز 1908 نگاشته مىنويسد :\r\n« بر همگان روشن بود كه طى نوامبر اوضاع به سوى بحران پيش مىرود . شاه نهايت سعى خود را به كار برد تا مجلس را منهدم كند و مردم اين را مىدانستند . تحت فشار ترس ناشى از خشم فزايندهء مردم ، كه علنا و به‌طور تحريك‌آميز توسط مطبوعات و وعاظ بيان مىشد ، شاه براى نخستين‌بار « 1 » در آغاز ماه نوامبر به مجلس رفت و طبق مادهء 49 قانون مشروطيت به قرآن مجيد سوگند خورد كه به مشروطيت وفادار باشد . [ متن كامل سوگند چنين است : 
  ]\r\n« من خداوند قادر متعال را گواه گرفته به كلام إله مجيد و به آنچه نزد خدا محترم است قسم ياد مىكنم كه تمام همّ خود را مصروف حفظ استقلال ايران نموده ، حدود مملكت و حقوق ملت را محفوظ و محروس بداريم ، قانون اساسى مشروطيت ايران با نگاهبان و برطبق آن قوانين مقرره سلطنت نمائيم و در ترويج مذهب جعفرى اثنىعشرى سعى و كوشش نمائيم و در تمام اعمال و افعال خداوند عز و شأنه را حاضر و ناظر دانسته منظورى جز سعادت و عظمت دولت ايران نداشته باشيم و از خداوند متعال در خدمت ترقى ايران توفيق مىطلبيم و از ارواح طيبهء اولياى اسلام استمداد مىكنيم . »\r\n\r\n\r\n","description":"","footnote":"\r\n( 1 ) . گرچه ، چنان كه سطورى پيش گذشت ، اين چهارمين سوگند وفادارى شاه به مشروطيت بود ، امّا نخستين‌بار بود كه شاه به مجلس مىرفت .\r\n","page_name":" 161 ","page_number":161},
  {"content":"\r\n\r\n« امّا اين سوگند صرفا اقدامى واهى بود . شاه كه توسط سوگليهاى ناشايستى چون امير بهادر جنگ ، سعد الدوله و سايرين احاطه شده بود ، فعالانه در پى دسيسه عليه مجلس برآمد . طوفان در 15 دسامبر شروع شد . در اين‌روز شاه كابينه را ، كه روز قبل استعفا داده بود ، به قصر احضار و ناصر الملك رئيس‌الوزرا را در محبسى زندانى او را در غل و زنجير « 1 » قرار داد . با دخالت مؤثر سفارت بريتانيا « 2 » ، ناصر الملك از سرنوشتى كه در انتظارش بود نجات يافت و به اروپا گريخت « 3 » . همان روز مزدوران شاه ، كه اكثر قاطرچى و مهتر بودند ، در شهر رها شدند . آنان در ميدان توپخانه رها شدند و در آنجا ، در چادرهايى كه برايشان برپا گشته بود ، تجمع كرده ، وعاظ ارتجاعى براى آنان سخنرانى كردند و ايشان را عليه مجلس ، كه به گفتهء آنان متشكل از بابيه و كفار بود ، تحريك نمودند . عده‌اى از قزاقها هم در ميدان مستقر شدند تا از اين افراد و معابر منتهى به ارگ حفاظت كنند . اين ضربه براى مجلس غيرمترقبه بود و هم مجلس و هم انجمنها ، كه كاملا خلع‌سلاح شده بودند ، در آن‌روز هيچ مقاومتى بروز ندادند . تنها خدا مىداند كه چه چيز شاه را از تعقيب كودتاى اوّلش و وارد ساختن ضربت نهايى بازداشت . پاره‌اى برآنند كه در شب آن‌روز وى شهامتش را از دست داد . شايد اين تنها بخشى از سياست غيرقاطعانهء اين مرد بدبخت بود . شايد ، و چنان به‌نظر مىرسد كه اين سبب حقيقى باشد ، او نمىتوانست روى سربازان خود حساب كند . اگر قزاقها معتمد بودند و او نيرويى مسلح جهت اشغال بهارستان و بازداشت نمايندگان از تجمع در آنجا اعزام داشته بود ، محتمل بود براى مدتى كنترل اوضاع را در تهران به دست گيرد . به جاى اين اقدام دست بر دست گذارد و در نتيجه اين فرصت گرانبها براى هميشه از كف رفت . فرداى آن‌روز ، مجلس و انجمنها از بىتحركى درآمدند « 4 » . بازارها بسته و مردم در اطراف بهارستان گرد آمدند . تفنگها خارج شدند و به زودى افراد مسلح بر بامها و\r\n\r\n\r\n","description":"","footnote":"\r\n( 1 ) . در همان زمان وى علاء الدوله و معين الدوله ، برادران احتشام السلطنه ، را هم دستگير كرد .\r\n( 2 ) . خبر اين مسئله از طريق يكى از خدمتگزاران وفادار رئيس‌الوزرا به سفارت انگلستان رسيد . وى كه در قصر منتظر ولىنعمت خود بود ، از طريق يكى از آشنايان اطلاع يافت كه رئيس‌الوزرا به مرگ محكوم گشته و اگر او نمىخواهد به سرنوشت وى دچار آيد ، بهتر است از قصر بگريزد . اين خدمتگزار آقاى جورج چرچيل ، دبير شرقى سفارت ، را يافته و هراس و نگرانى خود را با وى در ميان نهاد و به اصرار از او خواست كه با شتاب و بدون تأخير به قصر برود و اسب خود را هم به او وام داد . به‌نظر مىرسد آقاى چرچيل درست بموقع رسيده باشد و احتمال مىرود كه هنگام ورودش شخص شاه نيز بر اين باور بوده كه رئيس‌الوزرا قبلا به قتل رسيده است .\r\n( 3 ) . وى روز بعد ، 16 دسامبر ، عازم اروپا شد .\r\n( 4 ) . دفاع بسيار سازمان‌يافته بود و ميرزا جهانگير خان سردبير صور اسرافيل ، سيد محمد رضا شيرازى ، سردبير مساوات ، و ساير اهل قلم در آن نقشى برجسته ايفا كردند . به منظور ادارهء امور ، چهار كميته تشكيل گرديد : يك كميتهء عمومى كنترل به نام « ادارهء رياست » ، يك شوراى جنگى به نام « ادارهء نظامى » ، يك كميتهء تداركات و مخارج به نام « ادارهء آذوقه و مصارف » و يك كميتهء انتشارات به نام « ادارهء مطبوعات . »\r\n","page_name":" 162 ","page_number":162},
  {"content":"\r\n\r\nديوارهاى بهارستان و مسجد سپهسالار ، كه در مجاورت مجلس بود و از طريق درى به بهارستان راه داشت ، مستقر شدند . انجمنها نيرو گرد آورده و مجلس را به تشكيل اجلاس وامىداشتند ، در حالى كه تمامى معابر را نيز تحت حفاظت داشتند . ويژگى اين نهضت آنست كه مردم بايد در محل مجلس و مسجد ، كه در جوار هم بودند ، گرد مىآمدند . در داخل و اطراف اين دو ساختمان غريب‌ترين جمعيتى كه تاكنون مشاهده شده بود گرد آمده بودند تا عليه قدرتهاى استبداد و جهل به آن نبرد بسيار كهن مبادرت ورزند . جوانان غربزده با يقه‌هاى سفيد ، روحانيون با عمامه‌هاى سفيد ، سادات با عمامه‌هاى سبز و آبى كه نشانهء تبارشان بود ، كلاه‌نمديها ، عباقهوه‌ايهاى كسبه ، كه همگى قلوبشان با آتش مقدسى مشتعل بود ، در آنجا گرد آمدند تا براى آرمان آزادى بستيزند . چه كسى آن كلمات آتشين كارلايل ، در روز فتح باستيل ، را به خاطر ندارد ؟ « امروز ، فرزندان من ، شما بايد بعينه مردان خود را رها كنيد ! با ياد اشتباهات پدرانتان و با اميد حقوق فرزندانتان ! استبداد با خشمى سرخ تهديد مىكند : كمك از هيچ‌جا نمىرسد ، مگر از دستان خود شما . امروز شما بايد اقدام كنيد يا بميريد .\r\n« اميدوارم خوشباورانه نباشد اگر بگويم به قلوب اين جماعت ايرانى ، كه در آنجا گرد آمده بودند تا از تمامى آن چيزهايى كه برايشان مقدس است ، يعنى آزادى و معبد روحانى خود ، دفاع كنند ، چه شور و شوق نابى افروخته بود . من دوستار مذهب نيستم . زيرا به‌نظرم اين پديده ، در همه‌جا ، ساختهء دست استبداد است . امّا بايد انصاف داد كه در ايران مذهب ، تحت فشار شرايط موجود ، خود را در كنار آزادى يافته و اين غيرعقلايى هم نبوده است . به‌ندرت وظيفه‌اى افتخارآميزتر و شگفت‌تر از زعامت يك نهضت دموكراتيك در بحبوحهء يك انقلاب بر عهدهء يك مذهب قرار گرفته است . در آن ساعت اجتناب‌ناپذير زوال مذهب در ايران ، اقتضا دارد كه ما با احترام در برابر مزارش ايستاده و با فراموش كردن بسيارى از تصوراتش ، تنها به ياد آوريم كه در تاريخ بحرانى اين ملت ، مذهب تمامى اعتبار ، قدرت و دانش خود را در اختيار آزادى و پيشرفت قرار داد و بازسازى ايران در مسير آزادى مشروطه را ميسر نمود .\r\n« همان‌گونه كه پيشتر گفتم ، شاه ، پس از آن يكشنبهء غم‌انگيز ، شانس خود را از كف داد و بختش به زوال گرائيد . ممكن است مزدوران او بر ميدان توپخانه مسلط شده و به قتل و غارت پرداخته باشند ، امّا شجاعت اجير شدهء آنان چندان نبود كه ايشان را به حمله به مجلس وادارد . مذاكرات بين طرفين آغاز گرديد . شاه نخست كوشيد شرايطش را تحميل كند . امّا اوضاع به‌تدريج دگرگون شد . روز دوشنبه ،\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n16 دسامبر ، او رئيس ايل قاجار « 1 » را به مجلس فرستاد تا از آنان بخواهد موقتا انحلال يافته و اجازه دهند شاه نظم را اعاده كند . اين فرستاده با استقبالى طوفانى مواجه شد . هنگامى كه وى سرگرم بر شماردن تقاضاهاى شاه بود ، احتشام السلطنهء شيردل سخن او را قطع كرده گفت : « نكتهء مورد بحث اين است : ما مجبور نيستيم اين يا آن شيوهء عمل را مورد بحث قرار دهيم . آنچه بايد بپرسيم اين است كه وظيفهء ما در برابر شخصى كه شديدترين سوگندها را به قرآن مجيد ياد كرده و آن را نقض نموده چيست ؟ » عضد الملك ناراحت به‌نظر مىرسيد و به احتشام السلطنه يادآور شد كه او هم يك قجر است و بايد به خاطر بياورد كه به ايلش چه چيزى را مديون است . سپس ، شاه خواسته‌هايش را تعديل و تنها درخواه اخراج برخى نمايندگان - تقىزاده ، مستشار الدوله و سيد نصر اللّه - و وعاظ بزرگ - سيد جمال و حاجى ملك المتكلمين - شد . امّا به زودى مجبور شد كه تسليم روند حوادث شود . اخبار به ايالات رسيد : تبريز ، رشت ، قزوين ، مشهد ، اصفهان و كرمان . . . به مجلس تلگراف كرده و آنان را از همبستگى خود با آرمان مردم آگاهانيدند . تبريز از اين هم فراتر رفته و به مجلس و تمامى سفارتخانه‌هاى خارجى تلگراف كرده و اعلام داشت كه ديگر مردى را كه سوگند قرآن شكسته ، لايق حكومت بر مسلمانان نمىشناسد و خواستار بركنارى او و انتصاب يك جانشين گرديد . همچنين براى تمامى درباريان و خدمتگزاران شاه ، و براى هنگهاى آذربايجان در تهران تلگرافى ارسال داشت كه در آنها تهديد كرده بود كه اگر ايشان دست بر مشروطه بلند كنند ، خانه‌هايشان در تبريز و آذربايجان طعمهء حريق خواهد شد و زنان و فرزندانشان از دم تيغ گذرانيده خواهند شد . سپس پيشنهادات محكمى در زمينهء ارسال كمك ، يعنى سربازان مسلح ، ارائه داد . در واقع ، صدها تن مجاهدين مسلح قزوين « 2 » ، به رغم سعى مجلس در بر كنار نگاهداشتن آنها ، وارد تهران شده‌اند . حال ، يكهزار تن از سواره‌نظام تبريز در راه تهران هستند و بازگردانيدن آنها دشوار خواهد بود . شاه مجبور به سازش شد و بين طرفين صلح برقرار گرديد . شاه موافقت كرد سعد الدوله را نفى بلد ، امير بهادر جنگ را از تمامى مقامات به استثناى رياست گارد خود بر كنار ، اوباش متجاوز وقعهء ميدان توپخانه را مجازات ، تيپ قزاق و سربازان خودى را تحت فرمان وزارت جنگ درآورده و قرآنى مهر شده را با سوگند رعايت\r\n\r\n\r\n","description":"","footnote":"\r\n( 1 ) . عضد الملك كهنسال اينك نايب السلطنه است .\r\n( 2 ) . فرماندهى اين مجاهدين را ميرزا حسن شيخ الاسلام قزوينى بر عهده داشت و معاونش جوانى بود به نام ميرزا غفار خان . اين فرد مدت كوتاهى پس از كودتاى 25 ژوئن 1908 ، تقريبا بدون پول و لباس و بىآنكه كلامى زبان اروپايى بداند ، به عنوان يك فرارى وارد كمبريج شد . وى آدرسى از برادر زاده‌اش كه در اينجا زندگى مىكند در دست داشت و به محض ورود به لندن اين آدرس ، كه بر قطعه كاغذى نوشته شده بود ، و ساك خود را در دست پليس قرار داد - زيرا شنيده بود آنان افرادى شريف و مددكار بيگانگان هستند - و افراد پليس وى را مرحله به مرحله در سفرش يارى كردند .\r\n","page_name":" 164 ","page_number":164},
  {"content":"\r\n\r\nمشروطه به مجلس فرستد ، به ناصر الملك آزادى عمل كامل اعطاء كند ، علاء الدوله و معين الدوله فراخوانده شوند ، و غيره . بدين قرار صلح برقرار شده است . امّا چنين احساس مىشود كه اين متاركه‌اى موقت است . ديگر هيچ اميدى به اعتماد مجلس به شاه نيست و چنان مىنمايد كه تنها پايان براى اين ماجرا تسليم يا سرنگونى خشونت‌آميز محمد على ميرزا « 1 » - آنچنان كه در بسيارى تلگرافات واصله از ايالات ناميده مىشود - باشد .\r\n« بسيارى از نكات اين درام ، نكاتى كه حال به سبب تماس بيش از حد نزديك ما با آنها به نحوى مبهم قابل‌درك هستند ، در چشم تاريخ روشن خواهند شد . اينك ، يك چيز بىهيچ ترديدى روشن است و آن اينكه ايدهء مشروطيت پايگاه مستحكمى در بين تمامى مردم شمال ايران يافته است . من همواره از اينكه احساساتم نسبت به مردم ايران منجر به بروز اشتباه گردد بيم دارم ، و بنابراين مايلم از هرگونه اغراق دورى كنم . مردم عملا مجبور به تحمل ضربهء ناشى از توسل به قوهء قهريه نشدند تا نتوانند خود را در آن دادگاه عالى تبرئه كنند . امّا اين‌قدر مىتوان گفت كه مردم تهران و تمامى شمال ايران نشان دادند كه آزادى خود را بىمبارزه از دست نخواهند داد . يك سال پيش ، هيچ‌كس نمىتوانست بگويد كه مردان قزوين و تبريز منازل خود را رها خواهند ساخت و با شتاب به سوى پايتخت خواهند آمد تا از آنچه برايشان بسيار عزيز است دفاع كنند . هيچ‌كس باور نمىكرد مردم تهران در موضع خود در برابر نيروهاى مسلح شاه ايستادگى خواهند كرد ، يا آنكه در مواجهه با خطرى چنين بزرگ مردم بعينه يدى واحد از آرمان مشروطيت دفاع خواهند كرد . هركسى كه آن تفنگداران پراكنده بر بامها ، آن جمعيت نشسته در مسجد ، با تفنگها به زير عبا و گوش سپرده به كلام حاجى ملك المتكلمين و سيد جمال را مىديد ، نمىتوانست ترديد كند كه ايشان حتى مهياى مردن در راه آرمانى هستند كه اروپائيان با تغافل آن را يك « شوخى بزرگ » قلمداد مىكردند . قدرت پروردگار آنها را در بوتهء آزمايش نهايى قرار نداد . امّا مطمئن هستم كه ايشان سرشكسته از اين آزمايش به در نمىآمدند . امسال پيشرفت بسيارى حاصل آمده است . تقىزاده در سخنرانى بسيار زيبايش ، پس از ختم غائله ، در سپاس از مردم گفت : « رخصت دهيد امشب شاكر باشيم كه پرده‌اى كه يكشنبهء پيش بالا رفت ، حال از صحنه به زير كشيده شده است و حقيقتا كه صحنه‌اى غم‌انگيز و تاريخى بود . ما به مردم اعتماد كامل داشتيم و هنوز هم داريم . . . امّا حال بگذاريد با آن صحنه وداع كنيم . . . ، اين كلام پيامبر را\r\n\r\n\r\n","description":"","footnote":"\r\n( 1 ) . يعنى « شاهزاده » به جاى « شاه . »\r\n","page_name":" 165 ","page_number":165},
  {"content":"\r\n\r\nفراموش كرده بوديم كه « يد اللّه مع الجماعه . » و خدا را شكر كه شاهد بوديم كه وحدت اين مردم تمامى جهان را به لرزه درآورد . اكنون به مردم تذكار مىدهم كه در سنهء ماضى آنها به‌طور انفراد صاحب قدرت نبودند و زير يوغ استبداد و خودكامگى قرار داشتند . امّا ، از زمانى كه دست به دست يكديگر داده و متحد شدند ، توانستند حق و حقوق خود را بگيرند و اميدواريم اين وحدت تا ظهور امام عصر ، عجل اللّه تعالى فرجه ، تداوم يابد - ( به اين سخن جالب توجه در ختم اين خطابهء بسيار غربى توجه شود . )\r\n« انجمنها سبب پيروزى بودند . آنان مردم را گرد آورده و تحت آرمانى مشترك متحد ساختند و قدرتشان را تا بدان پايه گستردند كه روز امتحان ، حكومت استبدادى با كمال تعجب دريافت كه با جبهه‌اى واحد روبروست . »\r\n« من بايد به يك جنبهء ديگر از اين بحران اشاره كنم . در كلّ بخش شمال ايران ، هنگامى كه پادشاه و ملت در نبردى آشكارا درگير بودند و پايتخت منقسم به دو اردوى مسلح ، حتى به سوى يك اروپايى هم دست تعدى دراز نگرديد . اين تصادف صرف نبود ، كه اقدامى عمدى از حزب مردمى بود كه نمىخواست هيچ دستاويزى براى دخالت به دست دهد . و اين يك كشور شرقى ، يك كشور مسلمان و يك كشور « غيرمتمدن ؟ » است ! آيا اروپا مىتواند نمونهء مشابهى از چنين خويشتندارى سرسختانه ارائه دهد ؟ »\r\n« در ايران كهنه‌پرستى مرده است . ملاهاى ارتجاعى ، به رهبرى شيخ فضل اللّه ، فرياد « بابيگرى » ، « اسلام در خطر است » ، « كفار » و غيره و غيره را سردادند . امّا توسل آنها به كهنه‌پرستى عوام ، به هيچ گوش شنوايى فرونرفت . در سال جارى ، حقيقتا پيشرفت بسيارى حاصل گرديده است . در مورد سال ديگر ، چه كسى مىتواند پيش‌بينى كند كه چه پيشرفت ديگرى به دست خواهد آمد ؟ امروز مردم ، آماده بودند - من عمدا وضعيت را دست‌كم مىگيرم - كه خود را در معرض ناراحتى و خطر شديد قرار دهند . سال ديگر ، ممكن است حتى مهياى مردن براى سرزمين پدرى باشند ؛ بعينه « تودهء فرانسوى » در « والمى »  ( Valmy )  كه ريشهء سلحشورى اروپا را بركندند ، حال ايران مىتواند زندگى خود را بسازد و من در اين باب مطمئن هستم . اهميت چندانى ندارد كه از چه طريقى به هدف خود برسند ، از طريق كمك يك خودكامه يا مساعى آرام و بىوقفهء يك مجلس . ايران زنده است و من بر اين باور نيستم كه اين كشور به سوى هلاكت مىرود . وضعيت هرقدر نوميدكننده به‌نظر آيد ، به هنگامى كه با دموكراسى سروكار داريم ، خاصه يك دموكراسى انقلابى ، بايد تا حدودى روى رخدادهاى غيرمنتظره\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nحساب كنيم . يد اللّه مع الجماعة .\r\n« خوب حال بايد به اين نامهء مطول پايان دهم . مىترسم اندكى از ماجرا را گفته باشم . امّا شايد حتى اين خلاصهء ناقص تا حدى شما را در جريان بحرانى كه حال از سر مىگذرانيم قرار دهد . اگرچه ، احتمالا من داستان را با احساساتم و نه با منطق بازگفته‌ام . من با نقل كلام زيباى تقىزاده در مورد سالار منجم و زندانيانى كه دل به تركمانان فروخت ، مرخص مىشوم : « آن هيجانى كه در مردم ظاهر مىشود ، ملهم از عقل نيست ، كه از عشق است . . . برخى مىگويند كه ما بايد طبق عقل رفتار كنيم . امّا من مىگويم در چنين امورى اقدامات ما بايد ملهم از عشق باشد . »\r\nبه لطف يكى ديگر از دوستان خود در تهران ، در سنه جالب ايرانى كه على الظاهر به اين دوره متعلق است - آنها ضميمهء نامه‌اى مورخ 2 ژانويهء 1908 بودند - روبروى من قرار دارند . سنه اوّل هشدارى است به شاه كه تصور مىكنم از سوى يكى از « انجمن » ها صادر شده و ترجمه‌اش چنين است :\r\nهشدار « ظاهرا اعليحضرت از خاطر برده است كه دستيابى به تاج و تخت صرفا در نتيجهء يك تلگراف دو خطر ، كه وى را به پايتخت احضار كرد ، و پنج تن سواره‌نظام صورت گرفت و او در بطن مادر صاحب تاج و تخت نبود ، و نيز در دست خويش حكمى از سوى عالم غيب مبنى بر حكومت مطلقه نداشت . مطمئنا اگر وى حتى براى لحظه‌اى به اين مسئله انديشيده بود كه اين پادشاهى صرفا مبتنى بر قبول يا رد مردم است و آنان كه وى را به اين مقام عالى گزيده‌اند و سلطنت وى را به رسميت شناخته‌اند ، همچنين مىتوانند فرد ديگرى را به جاى وى برگزينند ، هرگز تا بدين‌حد از صراط مستقيم عدالت و مقررات حكومت مشروطه منحرف نمىشد . مع‌هذا ، شايد از سر لطف پذيرفته است كه مسائل فوق الذكر را مورد بررسى كامل قرار دهد . امّا به اشتباه معتقد است اين مردم هنوز از اين حقوق خود جهت عزل و نصب ناآگاهند . »\r\n« ما خيرخواهان اين سلطنت و ملت ، حافظان شرف دين و كشور و حاميان تاج و تخت پادشاهى اين آخرين وظيفهء نمايندگى خود را با احترام تمام به جاى آوريم و بدين‌وسيله خود ، ملت خود و دولت خود را از تمامى مسئوليتهاى ديگر مبرا مىسازيم تا توسط ساير ملل به بىادبى يا بيشرمى متهم نگرديم . »\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n« بگذار سفرا و وزراى مختار كشورهاى دوست كه در اين پايتخت حاضرند ، شاهد باشند و شهادت دهند كه امور و اوضاع اين ملت شريف تا چه پايه دشوار شده و چگونه كارد به استخوانشان رسيده است ! به درستى كه خداوند منتقم و متعال است . »\r\nاز سنه دوم چنين برمىآيد كه ليستى است كه توسط شاپشال خان يهودى روسى معروف و استاد پيشين محمد على شاه براى يكى از دوستان روسى خود ارسال و در آن از جواهرات و ساير اشياء باارزشى صحبت مىشود كه با وثيقه گذاشتن آنها شاه توانست از بانك روسى وام دريافت كند تا به مزدورانش جهت برپايى قيام مذكور بپردازد :\r\n« صورت اشياء به رهن گذارده شده در بانك استقراضى روسيه در تهران ، با وساطت شاپشال خان از طرف اعليحضرت لوطىباشى دربار جهت دريافت مبلغ 60 هزار تومان وام براى هزينهء تفريح و عيش‌ونوش و ديگر هزينه‌هاى مربوطه و جهت اجير ساختن اوباش و تقسيم بين بسيارى از رجال خدانشناس ، به منظور انهدام پايه‌هاى مجلس شوراى مقدس ، به شرح ذيل مىباشد :\r\n- 5 هزار تومان به امضاء و فرمان اعليحضرت ؛\r\n- بابت زيورآلات علياحضرت ملكه جهان شهبانوى ايران 20 هزار تومان ؛\r\n- بابت سررشته تسبيح مرواريد از طريق خزانه‌دار سلطنتى ، « عدل السلطنه » ، 23 هزار تومان ؛\r\n- بابت سه يا چهار قطعه جواهر ديگر 15 هزار تومان ؛\r\n- مجموع 60 هزار تومان ، معادل 12 هزار پاوند .\r\n« همچنين بايد بدانيم كه پس از مشورتهاى تلگرافى ، كه بين 10 تا 20 روز طول كشيد ، و پس از وارد شدن خدشهء بسيار بر شرافت نفس و نقض شرف و حيثيت ايران درنظر بانك ، مديريت بانك ، وزيرمختار روسيه و يكهزار تن از دولتمردانى كه در برابر حكومت 5 هزار سالهء ايران شايستهء بحث نيز نمىباشند ، روسها مجبور شدند با پذيرش نيم تنهء ملكه موافقت نموده و به اعليحضرت محمد على شاه مبلغ مورد بحث را وام دهند . »\r\n« شاپشال خان در روند مكالمهء خود اين مسئله را نيز ذكر مىكند كه در روز دوم ، هنگامى كه پيشرفت وقايع در ميدان توپخانه رو به ركود داشت و تمام پول در بانك آماده بود و قرار شده بود كه سه عدد مرواريد را كه نزد عدل السلطنه بود به بانك برده و مبلغ 20 هزار تومان را دريافت نمائيم ، در آن‌روز عدل السلطنه مرا در انتظار نگاهداشت و همين مانده بود كه مرا در مقابل كاركنان بانك بدنام كند . »\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n« اين يك نسخهء حقيقى از گزارش اين روسى است و اين تصور تمام و كمالى است از پادشاه حاضر ، كه صادقانه تدابير غير شرافتمندانه‌اى كه به وسيلهء آن شاهنشاهى پنج هزار سالهء ايران پول كسب مىكند و طريق مصرف ننگ‌آور اين پول را براى ما به تصوير مىكشد . »\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n\r\nفصل ششم موافقتنامهء روس و انگليس از ديدگاه ايران\r\nدر فصل پيشين ، به موافقتنامهء روس و انگليس ، منعقد در 31 اوت 1907 ، تنها اشاره‌اى رفت .\r\nزيرا بحث بيشتر در آن باب ، توالى سير حوادث را قطع مىكرد . مختصر مىتوان گفت اين موافقتنامه به سه كشور آسيايى تبت ، افغانستان و ايران مربوط بود كه مدتها موضوع رقابت روس و انگليس بودند .\r\nهدف اين توافقنامه اين بود كه تا حد امكان به آن رقابتها پايان داده و بين روس و انگليس ، در باب مسائل بيشمارى كه در گذشته به اختلافات قابل‌ملاحظه‌اى بين دو كشور انجاميده و لااقل يك بار آنان را در آستانهء جنگ قرار داده بود ، حسن‌تفاهم برقرار سازد . اميد بدانكه سرانجام نتيجهء مطلوب حاصل گشته ، استقبال هردو كشور از اين توافق را با ابراز هيجان بسيار در پى داشت . گرچه طبعا در هردو كشور اقليتى بودند كه در اين مورد غرولند كرده و باور داشتند كه از اين رهگذر كشورشان بيش از آنچه كسب كرده از دست داده است .\r\nدر انگلستان ، اگرچه اين توافق حتى از سوى رهبران مخالف به مثابه يك پيروزى سياسى تلقى گرديد ، ولى شديدا مورد انتقاد برخى سياسيون آشنا به مسائل ايران ، همچون لرد كرزن و آقاى اچ . اف . بى . لينچ قرار گرفت . امّا ، طبق معمول ، اين انتقاد چندان ناظر بر كيفيت تعيين سرنوشت ايران در عين ناديدن احساسات اين كشور نبود ، كه بيشتر به تقسيم بالقوهء خاك اين مملكت بين دو همسايهء بزرگش - كه به‌نظر مىرسيد از قبل پيش‌بينى شده باشد - بازمىگشت . اين توافق نه از جهت اساسى غيراخلاقى آن ، كه به لحاظ آنكه انگلستان سهم بدتر را كسب كرده بود ، مورد انتقاد قرار مىگرفت . بااين‌وجود ، آقاى لينچ طى سخنرانى بسيار فصيحى كه در 14 فوريهء 1904 نتوانست به‌طور كامل در مجلس نمايندگان ايراد كند ، امّا بعد در نشريهء « امپريال اند اژياتيك كودرترلى » ، در ماه آوريل ، درج گرديد ، هردو جنبهء توافق را مورد بررسى قرار داد . وى راجع به فعاليت خود در ايران گفت : « از سه جاده‌اى كه دوستان و شخص خودم در ايران ساخته‌ايم و صدها مايل را درمىنوردد ، اين دو آقاى شريفى كه برابر من قرار دارند ، دو جاده را - جادهء قم به تهران با مجوز امتداد تا اصفهان و\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nجادهء قم به سلطان‌آباد - يك جا در حوزهء نفوذ روسيه قرار داده‌اند . در حالى كه در مورد سومين جاده كه از رود كارون در اهواز آغاز و پس از عبور از كوههاى بختيارى به اصفهان مىرسد ، با اصفهان ، يعنى انتهاى جاده هم به همين نحو برخورد كرده‌اند . تصور مىكنم براى استفاده از هرتسهيلاتى در اين شريانهاى عبور و مرور ، ما مجبور خواهيم بود از طريق حكومت روسيه و با كسب رضايت آنان اقدام كنيم . » امّا همو در بحث از تأثير اين موافقتنامه بر ايرانيان ، نكته‌اى شرافتمندانه‌تر را مطرح كرد : نه آن اعيان و هرشخصى كه احتمالا از رقابت روس و انگليس سود برده‌اند ، كه رهبران نهضت اصلاح‌طلب و آنان كه سرگرم ريختن شرابى جديد در بطرىهاى كپك‌زده حكومت استبدادى ايران هستند اين جنبهء توافقنامه يك نفع ليبرالى در بر دارد و تصور مىكنم بتوانم نشان دهم نفع بريتانيا ، و شايد عظيم‌ترين منافع مطروحهء آن در اين موافقتنامه را هم طرح مىسازد . » و پس از حمله‌اى استادانه به اين توافقنامه ، از هردو نقطه‌نظر ، چنين نتيجه گرفت :\r\n« بگذاريد اميدوار باشيم كه اين توافقنامه به روابط بهتر با روسيه مىانجامد و اين كشور زمينه‌هاى اساسى ترس و بيم ما را تشخيص داده و به آن احترام خواهد گذاشت . متأسفم كه اين قرارداد مشكل بتواند روابط ما را با ايران بهبود بخشد . ايران بز قربانى جشن است كه ما و روسيه به افتخار اين توافقنامه برپا كرده‌ايم . درحالىكه اين جشن ادامه دارد و جامها به سلامتى يكديگر مبادله مىشوند ، اين ملت كوچك ، كه آنچنان كمكى به غناى هنرى و فكرى جهان نموده است و قبل از امضاى اين موافقتنامه چشم‌انداز آينده آن دست‌كم اميدواركننده مىنمود ، حال بين مرگ و زندگى قرار گرفته ، تكه‌تكه شده ، تقريبا تجزيه گرديده و بىيار و ياور در زير پاهاى ما قرار گرفته است . »\r\n« به‌نظر مىرسد كه نخست اين مسئله كه توافقنامه روس و انگليس ، تا آنجا كه به ايران مربوط مىشد ، در حكم تقسيم اين كشور بداقبال است ، يك برداشت عمومى چه در ايران . هنگامى كه پس از يك تأخير قابل‌ملاحظه ، مفاد توافقنامه علنى گرديد . و چه در انگلستان بود و كارتونى كه در نشريهء « پانچ »  ( Punch )  ، مورخ 2 اكتبر 1907 ، درج گرديد ، به خوبى اين برداشت را نشان مىداد . در اين كارتون بريتانيا شير و روس خرس در حالى نشان داده مىشوند كه سرگرم كوبيدن و خرد كردن يك گربهء بدشانس ايرانى هستند و شير مىگويد : « شما مىتوانيد با سر آن بازى كنيد و من مىتوانم با دم آن ، و هردو مىتوانيم كمر كوچكش را نوازش كنيم . » درحالىكه گربهء بدبخت ناله مىكند كه « من به خاطر نمىآورم در اين مورد با من مشورت شده باشد . »\r\nبريتانياى كبير ، به يمن پناهى كه سفارتخانه‌اش در تابستان 1906 به 14 يا 15 هزار تن از\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nپناهندگان داده و متعاقب آن مظفر الدين شاه مشروطيت را اعطاء كرده بود ، از محبوبيت بىحدى در بين حزب اصلاح‌طلب برخوردار بود ، تا آنكه برملا گشت كه در حال مذاكره با روسيه است در مورد مسائلى و از جمله مسئله ايران ، بلافاصله سوءظن برانگيخته شد . زيرا آن‌چنانكه ايرانيان مىگويند ، « دشمنان سه گونه‌اند ، : دشمنان ، دشمنان دوستان ، و دوستان دشمنان . » روسيه ، زادگاه حكومت‌هاى مطلقهء غيرقابل‌كنترل ، و دشمن ديرينهء آزادى در تمامى اشكالش . منهدم كنندهء بسيارى از ملتهايى كه زمانى آزاد بودند ، از نظر مشروطه‌خواهان به مثابه مرگبارترين دشمن تلقى مىگرديد و اگر انگلستان درصدد برقرارى دوستى با اين كشور بود ، ديگر چگونه مىتوان آن را يك دوست قابل‌اعتماد تلقى كرد ؟ و بدين‌ترتيب همچنان كه اطلاعات مربوط به پيشرفت و ماهيت اين توافقنامه به خارج درز مىكرد ، بدگمانى افزايش يافت تا آنكه بر اثر سرخوردگى آنان كه اميد داشته كه در انگلستان يك دوست قدرتمند و همدرد ، اگرنه يك حامى فعال نهضت آزادى - به دليل نمونه‌اى كه در حمايت از خود نشان داده بود - را بيابند ، اين سوءظن تبديل به يك خصومت تلخ گرديده بد نيست دولتمردان انگليس ابزارى را جهت قضاوت و در مورد تأثير اين توافقنامه بر افكار عمومى ايران روياروى خود داشته باشند . زيرا از زمان رشد مطبوعات آزاد در اين كشور ، چنين افكارى به وجود آمده است و اين چيزى است كه چند سال قبل وجود نداشت و بنابراين در اينجا ترجمهء كامل يك سلسله مقالات برجسته پيرامون اين مسئله را كه در روزنامهء حبل المتين ، مورخ سپتامبر 1907 ، منتشر گرديده است ، ارائه خواهم داد . نخستين مقاله از اين رشته مقالات در شماره 112 آن روزنامهء مهم ، مورخ 9 سپتامبر ، يعنى قبل از آنكه محتواى توافقنامه علنى شود ، درج گرديد و متن آن به شرح ذيل است :\r\n\r\n« راجع به معاهدهء روس و انگليس »\r\nزياده از دو سال تمام است كه مسئله اتحاد روس و انگليس در ممالك آسيا موضوع بحث و محل مذاكره دواير پلتيكى و جرايد سياسى است . يعنى از وقتى كه روس در جنگ اقتصادى شرق آن شكست فاحش را خورد و از طرف خاور دور يكباره نااميد و مأيوس شد ، و ضمن‌العقد دانست كه اين نيرنگ و گرفتارى را دولت انگليس در منچوريا و چين برايش فراهم آورد ، و اكنون دست‌تنها با بحران ماليه نمىتواند مشغول كار شود . صلاح و صرفه خود را در اتحاد با انگلستان ديده .\r\n« همه‌كس مىداند كه يكى از پلتيكهاى عمده انگليس در ممالك ديگران پيدا كردن يك\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nسرگرمى و اشتغال فوق‌العاده است كه طرف به خود بپردازد و از مقاصد بلند بازماند . چنان كه دولت عثمانى را در اين سالهاى اخير ، چنان به خود مشغول نمود كه ارباب حل و عقد آن دولت در چهار در حيرت ماندند . از يك طرف اشتغال به منازعه با يونان و لشگركشى و جدال و از طرفى تحريك ارامنه و اختلال داخلى ، از سمتى واقعهء جزيرهء كريت . ديگر منازعه يمنىها و اعراب ديگر مسئله مقد و نيا و بالكان ، و در ضمن اين‌همه گرفتار عثمانى ، چنگال خود را در مملكت مصر محكم فروكرد ، و حقوق سلطان عثمانى را پايمال ساخت و هم بر هفده ميليون جمعيت سودان و شهرهاى وسيعهء آن مملكت استيلا يافت . عبد اللّه نقاش خليفه متهدى را كشت و لشگرش را به كلى مغلوب و ملكش را متصرف شد ، و علم انگليس را در آن سرزمين برافراشت . »\r\nپرواضح است كه اگر سلطان عثمانى را گرفتارى داخلى در جلو نبود ، تا اين حد سكوت اختيار نمىكرد ، و از حقوق ثابته مسلمه خود صرفنظر نمىنمود .\r\nاين پلتيك را نيز به كار دولت روس زد ، چه از يك طرف جنگ اقصاىشرق را برپا نمود و دولت روس را فوق‌الحد گرفتار و پريشان ساخت و از طرف ديگر به هرشكلى كه بود خيالات اهالى روسيه را به سمت آزادى معطوف داشت كه بعد از فراغت از جنگ با ژاپون ، دولت روس يكسره دچار انقلابات داخلى گرديد و تا رفت خبردار شود ، انگليس نفوذ و قدرت خود را در مملكت تبت استوار ساخت .\r\nايرانيان را نيز سرگرم مسئله مشروطيت و تشكيل مجلس مقدس شوراى ملى و آزادى و غيره نموده ، ميدان جولان خود را از اغيار خالى ساخت . و تا آنجا كه مىخواست مركب را تاخت ، اما در اين حيص و بيص يك واقعه ناگوارى كه هيچ مترصد شنيدن او نبود از پس پردهءغيب خودنمايى كرد .\r\nيعنى انقلاب هندوستان و خيالاتى كه از استماع وقايع روسيه و ايران در كله هنديها توليد شد و اندك از خواب غفلت چندساله برخاسته مطالبه حقوق ازدست‌رفتهء خود را نمودند .\r\nواضح است كه اين خيال براى انگليس عاقبت خوشى نخواهد داشت . چنان كه اهالى ترانسوال ، بعد از بيدارى آن دولت را مبتلا به چه زحمات ، و دچار چقدر خسارات مالى و جانى نمود . چندين سال خواب خودش را بر رجال انگلستان حرام نمودند و بالاخره به تشكيل مجلس مبعوثان موفق و نائل گرديدند . حالا ولو اسما رعيت و تبعه انگليس باشند لكن پيداست كه اين تبعيت براى انگليس منتج به نتيجه و فايده نيست . نه ثروت خود را به انگليس خواهند داد نه در موقع دست‌تنگى كمكى خواهند نمود . فقط يك اسم بىمسمى روى خود گذارد . انگليس نيز به ناچارى از آنها به همين‌قدر قناعت\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nنموده است .\r\nبارى از مطلب دور نيفتيم ، هرچه از عمر دول بيدار مىگذرد ، تجربه و درايت آنها بيشتر مىشود و بر خطاهاى سابقه خود برخورده و در آتيه جلوگيرى از وقوع امثال آن قسم خطاها مىنمايند . دول اروپا در قرن گذشته در ضديت با يكديگر مصر و مبرم بودند و متصل با خود به زدوخورد مشغول مىشدند ، چنان كه حروب ناپلئونى با انگلستان و روسيان و ساير محاربات دول شاهد صدق قضيه است . به اين واسطه اغلب از قواى مادى و معنوى خود كاسته ، در عوض نفع ضرر مىبردند . اول دولتى كه به ضرر اين مطلب برخورد ؛ دولت انگليس بود ، و بدين‌سبب محاربات را با دول قويه كنار نهاده و باب محاربه پلتيكى را باز كرد و كارها را اغلب به لقلقه زبان و بنان از پيش برد . تدريجا سايرين نيز فهميده محاربه شمشير و تفنگ را كنار نهاده مسئله قلم و زبان را پيش كشيدند ، و رقابت‌ها را منحصر به پلتيك بازى و گربه رقصانى قرار دادند . در اين اواخر - دولت فرانسه ملتفت يك نكته بزرگ شد ؛ كه امر رقابت موجب خسارت است . چنان كه سالها بود انگليس در مصر و سودان و فرانسه در مراكش مشغول ازدياد نفوذ خود بودند . لكن امر رقابت كار را بر آنها تنگ نموده و جانب امور را خنثى و بىاثر مىنمود . نه انگليس از ترس فرانسه به مصر زور مىآورد و نه فرانسه از خوف انگليس در مراكش يد و بيضايى مىكرد . بنابراين مسيو دلكاسه محرك اين سلسله اتحاد شده و به طرفين حالى نموده كه اگر حال بر اين منوال باشد ، تا صد سال ديگر نه انگليس را در مصر نفعى و نه فرانسه را در مراكش بهره [ اى 
  ] عايد خواهد شد . بلكه هريك مجبورند مبالغى در عرض سال خرج رقابت كنند .\r\nفرانسه بايد يك عده از رجال و علماء و جرايد مصر را به ضرب پول با خود همراه نمايد . و بالعكس انگليس در مراكش . و شايد در اين اثناء كه طرفين سرگرم رقابتند . يك واقعه پيش آيد و سر هردو بىكلاه بماند ، و مصرىها مثل ژاپنيها شوند . پس بهتر آنست كه عاقلانه باهم نشسته برادرانه امور را تصفيه و عادلانه مابه‌التزاع را تقسيم كنند . و هركدام بروند پس تسخير قسمت خود از هم مطمئن باشند و دردسر به هم ندهند . بنابراين مصر و سودان متعلق به انگلستان و مراكش به فرانسويان گشت . و از حسن‌اتفاق يك واقعه هم پيش آمد كه طرفين سخت به اتحاد خود چسبيده ، فهميدند كه معاهده و يك‌رنگى براى آنها چه فايده داشته . و آن واقعه طرفدارى آلمان از مراكش شد مسلم است كه اگر اين اتحاد واقع نمىشد . لابد فرانسه هم آرام نمىنشست و در مصر همان كار را كرده هردو بىنصيب مىشدند . فرانسويها در ضمن به روسها كه ضعيف و هم‌عهدشان بود ، حالى كردند كه اين‌قدر پيچيدگى كرده ، خود را بىفايده ندارد صلاح كار شما در دوستى با انگليس است . انگليس هم اين كار را از خدا\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nمىخواست . اين بود كه هردو مايل به هم شده ، اول در پرده زمزمه كرده و جرايد طرفين محسنات اين امر را نوشته ؛ كم‌كم صورت خارجى پيدا نمود . تا آنكه در يك ماه قبل خبر دادند كه از شدت گرمى هوا كه اغلب دواير دولتى ييلاق رفته‌اند . وزيرمختار انگليس مقيم پترزبورگ با وزير خارجه روس در شهر متوقف و با كمال حرارت سرگرم قضيه مواد عهدنامه هستند و جزء عمده اين معاهده راجع به عمل ايران است . ساير مطالب تصفيه شده و گذشته است . اما مسئله ايران جدا موضوع بحث است و در ضمن اظهار اميدوارى كرده بودند كه تا اول پاييز آينده تمام مواد معاهده فيصل يافته و از دو جانب به امضاء خواهد رسيد . بلى توجه آلمان به طرف ايران و گرفتن امتياز تشكيل يك بانك شرقى آلمانى بيشتر بر حرارت طرفين افزوده ، دانستند كه اگر چندى ديگر هم به مماطله صرف وقت كنند يك رقيب پرقوتى پيدا كرده قهرا فرانسه هم سرى داخل نموده كار مشكل خواهد شد و از اختصاص به آن دو خارج خواهد گرديد .\r\nمقالهء دوم روز بعد شمارهء 113 مورخ 10 سپتامبر ، درج گرديد و متن آن چنين است :\r\n« اين ايام شنيده مىشود كه معاهدهء مزبور ، از تحت نظر و بحث خارج و تمام مواد و فصول آن تعيين شده است عقلا و دانشمندان مىدانند كه با اين وضع غفلت و بىخبرى ما ، امضاء عهدنامه همان و خاتمه يافتن سلطنت و استقلال ايران همان . زيرا كه به مجرد صحه شدن معاهده ، طرفين بىدرنگ به عمليات شروع خواهند نمود و دنبالهء خيال را خواهند گرفت . ما چندان از وزراى خود شكوه و گله نداريم زيرا اينها سالها است پيه اين كار را به تن خود ماليده و به درجه [ اى 
  ] مرعوب شده‌اند كه در مقابل اجانب جز اطاعت و فرمانبردارى كارى نمىكنند ، يكى از وزراء خيلى غيور ما مكرر به خود نگارنده گفته است : « براى شاه وزراء و داخله مملكت هرچه مىخواهيد بنويسيد اما زنهار كه اسمى از خارجه نبريد و به سم اسب آنها بىادبى ننماييد كه ما در مخدور افتاده گرفتار تغييرات وزراء مختار مىشويم . » در مسئله ملك التجار كه حبل المتين از روى دلسوزى و مطالبه حقوق ملى دو سه سطر نوشت انواع مجازات را ديده ، اول توقيف گرديد ، بعد معذرت خواسته بالاخره پنجاه تومان جريمه كردند . و در مقابل قرار شد ، حاجى ملك را به وزارت عدليه بفرستند و تاكنون به وعدهء خود وفا نكرده‌اند . روزنامه‌هاى ملا نصر الدين و تازه حيات و ساير جرايد روسيه چيزى نيست كه نگويند و نسبت به سلطان ، وزراء و وكلاى ما ننويسند و ابدا احدى جرئت اظهار ندارد . اما در مقابل يك كلمه بگو و قيامت را تماشا كن . حاصل آنكه ما از وزرا ، توقعى نداريم ، البته توقع ما از وكلا است كه با اين همه هياهو و اظهارات چرا در اين‌گونه موارد به تكاليف خود عمل نمىكنند . »\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n« به‌هرحال مجلس بايد تحقيقات نمايد و از وزير امور خارجه جويا شود . راستى حكايت دارد ، ما در خانه خود نشسته ديگران در خانه ما گفتگو مىكنند ، و باهم عهد و پيمان مىبندند و به خود ما هم اطلاع نمىدهند . اين يك داستان غريبى است كه نظيرش را كسى نديده است . تكليف مجلسيان است كه فورا وزراء را به مجلس علنى خواسته ، كميسيون بازى و مجلس سرى را كه اين سه چهار ماهه برپا شده موقوف نموده ؛ علانيه مطلب را تحقيق كنند و رسما به تمام دول اطلاع بدهند ، كه بدون اطلاع ما هرگونه معاهده بسته شود از درجه صحت و اعتبار ساقط و عاطل است . »\r\n« تاكنون آنچه از مواد اين معاهده به ما رسيده است ، سه امر است :\r\nيكم - اينكه  ( Integrite )  - تماميت ايران يعنى حفظ استقلال آن - هيچ‌يك از دول اجنبى حق ندارد يك وجب از خاك ايران را تصرف نمايند .\r\nدوم - ضمانت روس و انگليس در استقلال و پادشاهى شخص پادشاه ايران .\r\nسوم - اصفهان و كرمانشاه داخل در حدودى است كه روس در آنها نفوذ پلتيكى دارد حال اگرچه عنوان ظاهرى اين معاهده حفظ استقلال ايران است ، و بدين‌واسطه بعضى از وكلاء به اشتباه افتاده در مجلس فرموده‌اند كه معاهده ضررى براى ايران ندارد . زيرا كه مقصود اصلى از اين معاهده نگاهدارى ايران است . لكن موشكافان رموز پلتيك به خوبى واقفند كه در هركجا نفوذ يكى از دول پيدا شده در تحت همين كلمات دلنشين ظاهرفريب بوده است ، لكن در هرصورتى كه اين دو دولت طالب بقاء سلطنت ايران بودند ديگر معاهده لازم نبود ، آيا اتازونى از آمريكاى شمالى به قصد ايران مىآمد يا ژاپن از اقصى شرق تصرف ايران را مصمم مىشد ، كه محتاج به اين معاهده باشد ، واضح است كه ، خطرى كه بر ايران متوجه است از اين دو دولت است درصورتىكه آنها طمعى نداشته باشند ديگر چه احتياج به معاهده و عهدنامه است ؟ »\r\n« بلى در طى همين كلمه است كه هزار نوع تصرفات در ملك ما مىكنند نظير آنچه در مصر و ديگر بلاد كرده‌اند معاهدهء انگليس با مصر نيز متضمن همين فصل است كه انگليس ضمانت مىكند ابقاء حكومت مصر را با خديو ، ولى ملاحظه همين ضمانت است كه بايد ماليه آن دولت را منظم و قشونش را مرتب كند ، و چون ضامن حفظ سلطنت است پس ضامن نگاهدارى امنيت نيز بايد باشد ، چه سلب امنيت موجب زوال سلطنت است و به همين جهت همواره عده [ اى 
  ] از قشون انگليس بايد در مصر ساخلو بوده نگاهبان امنيت عمومى باشند . »\r\n« البته وقتى در عهدنامه نوشته شد كه دو دولت سلطنت شخص پادشاه حاليه را بر ذمه گرفته‌اند ،\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nلازمه اين معاهده آنست كه به محض ظهور يك نفر طاغى و ياغى در ملك ، اين دو دولت مهربان محض دوستى قشون وارد كنند و ياغى را دفع نمايند و آن‌وقت است كه كار دنباله پيدا مىكند و تا قيامت ممتد مىشود . »\r\n« توضيح اين مسئله را به يك مثال قناعت مىكنيم . فرض مىنماييم در سه چهار ماه قبل اين معاهده اختتام يافته و ظهور سالار الدوله بعد از صحه شدن عهدنامه بود فورا مخبر رويتر به همه عالم خبر مىداد كه سالار الدوله مدعى سلطنت شده است ، روزنامه ديلى ميل هم از قول وقايع‌نگار خود يك حاشيه اضافه مىكرد كه بنا به خبر موثق عده زيادى از اعيان بلاد و رؤساء به طرف او مايل شده‌اند .\r\nاستندارد مىگفت خبر صحيح رسيده كه چندين طوايف جنوبى و غربى ايران پيروى از مدعى سلطنت جديد دارند و علىالتحقيق جمعيتش به سى هزار نفر رسيده است . آن‌وقت سفير انگليس هم رسما از وزراء جويا مىشد كه مشاراليه چه مىگويد ، لابد وزراء كافى ما جواب مىدادند سالار الدوله مدعى شخص پادشاه است . خيلى خوب چرا قشون به دفعش نمىفرستيد ؟ چرا در تدارك هستيم . بعد از چند روز خبر دادند سالار الدوله حوالى نهاوند و ملاير را چاپيده شهر ملاير يا نهاوند را محاصره كرده است . »\r\n« فورى روزنامه تايمز مقالهء مفصلى مىنويسد كه دولتين معاهدتين برحسب ضمانتى كه در حفظ امنيت و سلطنت شخص سلطان ايران كرده‌اند بايد تدارك ديده لدىالاقتضاء قشون وارد كرده امنيت را استقرار داده مدعى سلطنت را قلع و قمع كنند ، مسلم است كه چون آن حدود به ممالك روسيه نزديكتر است بايد از روسيه قشون وارد شود ليكن مخارج آن را دولتين بالتساوى بپردازند . پارلمان رأى داد ، با پترزبورگ مخابره شد قشون وارد ، سالار الدوله مأخوذ گرديد . مدتى قشون در آن حدود معطل استقرار امنيت خواهد شد - اين مخارج برآورد گرديد ، تقريبا پنج ميليون ليرهء انگليسى مىشود اين مبلغ را بايد از ماليه ايران برداشت چنان كه در چين مطالبه مخارج ورود قشون نموده و غرامت را گرفتند ، خوب ماليه ايران كه خود به اداء اين مبلغ وفا نمىكند پس بايد دو نفر مأمور از دولتين براى ازدياد ماليه و مراقبت از افراط و تفريط در آن مقرر گردند مأمور روس طرف شمال را و مأمور انگليس سمت جنوب را پاسبان باشند ، بعد از مدتى راپرت اين دو نفر مأمور به دربار دولت خود اينست كه با وضع خرابى ايران ماليه زياد نمىشود ، و اين مبلغ ممكن نيست به دست آيد . بايد به هر شكل است ايران را آباد ساخت ، تا ماليه رو به ازدياد نهد ، ايران محتاج به اصلاحات لازم است تا ترقى كند . طرق و شوارع را بايد هموار و تسطيح كرد ، راه‌آهن بعضى جاها واجب است ، بستن سدها و\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nازدياد فلاحت ، داير ساختن كارخانجات خيلى لزوم پيدا كرده بالاخره بعد از مشاوره زياد رأى بر اين قرار مىگيرد كه بايد 20 ميليون ليره انگليسى اقلا از دولتين بالمشاركه قرض نمود . از اين مبلغ يك قسمتى مخصوص معادن و حصه‌اى مال نظام و غيره و غيره ، و با دو ميليون بقيه يك بانكى داير ساخت . دولت ايران در اين موقع ناچار بايد سر تسليم خم نمايد ، استقراض نامه را بايد نوشت مشروط اين استقراض خيلى سبك و سهل است . فقط ده ماده بيشتر ندارد و اين قرض ايران را آباد و گلستان خواهد نمود . ماليه ايران ده برابر ترقى خواهد كرد . »\r\nسومين مقاله روز بعد ، در شمارهء 114 ، مورخ 11 سپتامبر 1907 ، منتشر گشت متن آن چنين بود :\r\nسخن در شماره قبل بدين‌جا رسيد كه مأمورين دولتين معاهدتين ، صرفه و صلاح ايران را در يك استقراض جديدى خواهند ديد . و چون از يك طرف پنج ميليون مثلا مصارف تأمين داخله را طلب دارند ، و از طرفى قروض سابقه هم بايد ادا شود و اين دو حق ثابت ما را مجبور مىكند كه تا درجهء اطاعت و تمكين نمائيم ، شروط اين استقراض جديد عبارت خواهد بود از دو فصل كه امضاء آن فصول كتاب استقلال ما را به خاتمه خواهد رسانيد .\r\nيكى از شرايط آنست كه مأمورين اداره‌جات ماليه ايران بايد حتما از طرفين مقرر شود ، و مأمورين جزء را هم آنها معين نموده زمام اختيارات را در كليه سرحدات بلكه بلاد داخله نيز بر عهده گرفته به كلى دست مأمورين داخله را از عمل كوتاه نمايند . محتاج به توضيح نيست كه يك نفر مستخدم بلژيكى به مجرد آنكه زمام كار گمركات ايران بالاستقلال به او واگذار گرديد چقدر نفوذ اجانب را زياد كرد ، و چگونه مستخدمين ايرانىنژاد را خوار و بىمقدار ساخت ، درصورتىكه در هرساعتى مىخواستيم عزل او را قادر بوديم و هيچ‌نوع اقتدارى در ملك ما نداشت . صورت تعرفه جديد گمركى را هركس ديده مىداند - اين نمك‌به‌حرام چه خيانت‌ها به مملكت ما كرد و تا چه اندازه قدرت روس را افزود و با جنس ايرانى چه نحو سلوك نمود . بااين‌حال پيداست كه مأمورين روس و انگليس با وجود تسلط تامه و قدرت كامله و صاحب‌طلب بودن چه‌سان سلوك خواهند نمود . واقعهء دنشاوى  ( Denshawie )  مصر را هركس خوانده مىداند كه مطالب چيست ، چندين نفر مصرى را براى كشتن يك نفر انگليسى بر دار زد ، و جمعى را هم به مدت‌هاى مختلفه حبس نمود ، چه بىرحمى از لرد كرومر سر زد كه هرگز از صفحه تاريخ محو نخواهد شد . ديگر آنكه همين وجه استقراض وقتى كه در تصرف خود آنها باشد ، طورى مصرف خواهند كرد كه باز اكثرش به مملكت خودشان مراجعت\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nكند .\r\nشرط ديگر آنكه ، تمام امتيازاتى كه دولت ايران مىدهد ، اعم از داخله يا خارجه بايد با تصويب و امضاء و رضايت دولتين باشد ، پس به اين قرار نه يك امتياز كاغذسازى را داخله خواهد گرفت ، و نه يك كارخانه را احدى از رعاياى ما خواهد توانست داير كند اختيار همه امتيازات به دست مأمورين مزبور خواهد بود ، و آنها هم به هروسيله باشد تبعهء خود را بر ما مقدم داشته يكباره زمام اختيارات تجارتى با روس و انگليس خواهد گرديد .\r\nشرط ديگر آنكه اين مأمورين از طرف ايران مواجب و حقوق خواهند گرفت و ساليانه مبلغى از نقدينه ايران را در ازاء خدمت به دولت متبوعه خويش تصاحب خواهد نمود . همان حكايت لرد كرومر و مصر است كه در پارلمان گفتند در ازاء گرفتن مصر براى انگليس پنجاه هزار ليره از ماليه مصر بايد به او داده شود .\r\nشرط ديگر آنكه كليه مواد نافعهء ايران براى ضمانت اين قرض داده خواهد شد . پس معادن و سواحل و گمركات و پست و تلگراف و ماليات جملگى داخل در مواد مزبوره‌اند و چون قروض بايد از اين محل‌ها پرداخته شود و ايرانيان علم اداره كردن و تحصيل ثروت ندارند پس جملگى را مأمورين دولتين مراقبت نموده تصرفات لازمه كه منتج ازدياد دخل است لدىالاقتضاء بنمايند . وزراء ايران بايد دست‌نشاندهء مأمورين خارجه بوده ، ذرهء حق تخلف از اوامر و نواحى آنها نداشته باشند . ياد دارم در چند سال قبل يكى از مصريان كتابى كلاسيك براى شاگردان مدارس نوشته و به وزير معارف مصر تقديم كرد . وزير پسنديده حكم نمود چندين جلد او را خريده به مدارس دولتى تقديم كنند . اين خبر به مستشار معارف كه از جانب انگليس مقرر است مىرسد . با كمال تغير رد كرده مىگويد : اگر وزير مىخواهد بايد وجه آن را از جيب خود بپردازد . - غرض اصلى او از اين تشدد ، ضعيف نمودن قوت وزير مصرى است تا مردم بفهمند صاحب‌اختيار كيست و با كى بايد مراوده و تملق نمود .\r\nالبته وقتى اين قرضه به عمل آمد و مأمورين دولتى ورود كردند و در تمام ادارات دخل و تصرف نمودند ، صلاح چنان خواهند ديد كه معارف ايران را هم ترقى داده ، در آتيه آدم كارى داشته باشند پس يك نفر انگليسى به سمت مستشارى معارف برقرار خواهد شد . و مثل مصر زبان رسمى مدارس را انگليسى قرار خواهد داد . اگر روس مدعى بشود زبان دوم را هم روس معين خواهد نمود . چنان كه در مدارس مصر تمام دروس به زبان انگليسى تدريس مىشود . و زبان عربى ابدا محل اعتناء نيست .\r\nبه‌هرحال بسط مقال با ضيق صفحات ممكن نيست ؛ از همين مختصر پيكره مطلب به دست آمد .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nخوب مضمون اين دو ماده اول با ماده سوم منافات كلى دارد . زيرا كه داخل بودن اصفهان و كرمانشاهان در حوزهء پلتيك روس دلالت صريح بر تقسيم دارد و با استقلال نمىسازد اگرچه تلگرافات امروزه خلاف فصل را حكايت مىكنند و خبر مىدهند كه نفوذ دولتين در تمام ايران منبسط است - و همه ايران را به طريق مشاع ميدان نفوذ قرار داده - از مفروض بودنش گذشته‌اند . ليكن به عقيده ما خبر اول اقرب به صواب است . ديگر آنكه تا به حال هرجا اسمى از نفوذ خود مىبردند اقتصار بر تجارت مىكردند . لكن حالا ديگر پرده را برداشته ، و يكباره حرف آخرى را مىزنند . يعنى نفوذ پلتيكى را به ذهنها مىافكنند . نمىدانيم معنى نفوذ پلتيكى چه ؟ و مرادشان از اين كلمه چيست ؟ اگر صرف زور گفتن و تعدى كردن است كه مشروع نيست نمىتوان آن را جزء حقوق محسوب كرد حاجى ملك مال مردم را مىخورد و به سفارت روس رفته ، سفير بر خلاف همه قوانين بين‌الملل از او حمايت مىكند ، ربطى به مطلب ندارد . اين يك بىقانونى و زورگويى صرف است و معاهده به دو تعلق نمىگيرد . و اگر مقصود چيز ديگر است پس خوب است توضيح بفرمايند .\r\nتلگرافات امروز خيلى قابل‌توجه و اعتناست ، و بر ارباب حل و عقد لازم است به دقت مطالعه نمايند و به كنه امر برخورده جلوگيرى كنند ، و چند نفر از آنها را محض نمونه نقل مىكنيم : عهدنامه بين دولتين انگليس و روس امروز در پترزبورگ ختم گرديد و به امضاى نمايندگان دولتين رسيد و پس از آنكه صورت آن با كليه مندرجاتش به طبع رسيد به صحه رسمى دولتين موشح خواهد گرديد روزنامجات انگليسى از اختتام عهدنامه انگليس و روس اظهار شادمانى و مسرت نموده و عقد موافقت و قرارداد را تبريك مىگويند . چه اين پيمان‌نامه وسيله مجددى خواهد بود براى حفظ و استحكام صلح در عالم . وقايع‌نگار روزنامه استاندارد از پترزبورگ تلگرافا اشعار مىنمايد كه بنابر عهدنامه جديد مسئله نفوذ و استيلاى پلتيكى هريك از دولتين در قسمت معينى از ايران منسوخ گرديده و هر دو بالسويه در تمام مملكت حق نفوذ و تجارت خواهند داشت ، چنانچه دولت روس قبول نموده كه ابواب ولايات شمالى ايران به تجارت و امتيازات تبعه دولت انگليس مفتوح بوده باشد ، و از طرف ديگر دولت انگليس نفوذ و تجارت روس را در ولايات جنوبى تصويب مىنمايد . مقاله سپس چنين ادامه مىيابد .\r\nشيرينى و لطف كار در اينجاست كه دولت روس اذن به دولت انگليس مىدهد كه در نقاط شمالى ابواب نفوذ و تجارت خود را باز نمايد . و انگليس به روس در سمت جنوب اجازه مرحمت مىفرمايند .\r\nروس در ايران چه كاره است كه اذن بدهد يا ندهد ؟ از شمال تا جنوب متعلق به خود ما است . نه صغير\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nهستيم كه قيم بخواهيم و نه ديوانه و مجنون كه ولى لازم داشته باشيم . اگرچه مخبر الملك در پارلمان مىگويد : « ملت ايران للّه لازم دارد » لكن اين حرف به كلى باطل است . ايرانى به حد رشد رسيده و للّه لازم ندارد . اگر للّه لازم داشت صاحب پارلمان نمىشد ، زيرا كه معنى پارلمان واگذاردن حقوق و قدرت به خود ملت است كه خودش امور خود را منظم كند ، و از بين خود وكلاء انتخاب نموده نايب خويش سازد ، اگر رشد ندارد حق وكيل انتخاب نمودن هم ندارد . بارى ندانستيم به چه مناسبت اين دو دولت ورود به ملك غير را اذن و اجازه به هم مىدهند ، و از كيسه مهمان خرج مىكنند . اگر در مسئله بانك آلمان از آنها جلوگيرى مىكردند و سخت پروتست مىنمودند كه دولتين چه حق مداخله دارند ؟ كار بدين‌جا نمىرسيد امروز لازم است كه وزير خارجه ايران صريحا به دولتين اطلاع بدهد كه بدون اطلاع ، درباره ايران هرمعاهده‌اى راجع به ايران منعقد شود باطل است ، و به هيچ‌وجه قابل اعتبار نيست . جواب نمايد ، و احدى حق هيچ‌گونه تصرفى ندارد همان‌طور كه ايران امروز در امور راجع به انگليس با خودش طرف مىشود ، او نيز مجبور است همين‌طور عمل كند .\r\nمقالهء چهارم كه در شمارهء 115 ، مورخ 14 سپتامبر 1907 ، درج گرديد شامل مكاتبه‌اى مهم از وزيرمختار انگليس در تهران است وزير امور خارجهء ايران و منظور از آن فرونشاندن اضطراب و تشويش حاكم بر ايران از توافقنامه انگليس و روس مىباشد .\r\nوقوع اين معاهده در اين موقع نازك كه امور داخلى ايران قسمى درهم و پيچيده است كه عقلاء مملكت در راه اصلاح آن يكسره مبهوت شده‌اند ، شايان دقت زياد است . اولا - تا هراندازه كه ممكن است ، تحقيقات كامله در خصوص مواد حقيقى اين معاهده لازم است . واضح است كه ما نبايد به سخنان پلتيكى دولتين مغرور شده ؛ غفلت در تحصيل حقايق بنماييم ، و تا حدى ما را نمىرسد كه به موجب قوانين بين‌الملل از مواد يك عهدنامه مخفى رسمانه پرسش كنيم ، و هرقدر بخواهيم در اين خصوص از خودشان مطلب بگيريم باز مايه اطمينان و اسباب خاطرجمعى نمىشد . مثلا اگر انگليس و فرانسه يك معاهده ديگر فىمابين خود منعقد نمايند ، دولت آلمان را تكليف آن است كه به وسايل خارجى و يا صرف وجوه نقدينه به هرشكل است ؛ اصل فصول معاهده را به دست بياورد . و اگر بخواهد به يك مراسلهء رسمانه از كنه مقاصد متاهدين مطلع گردد به خطا رفته است . ثانيا - تكليف اصلى ما آنست كه طورى بيدار و هوشيار شويم و پيش‌بندى سيل‌هاى آتيه را بنمائيم كه بيدارى ما طمع اجانب را يكباره از ملك‌مان قطع كند . حالا لازم نيست اصل خيال دولتين را ما ملتفت شويم .\r\nفرض مىكنيم واقعا خيال تقسيم مملكت ما را دارند . بديهى است كه راه تقسيم كردن اين نيست كه\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nقشون وارد كنند و به زور قوه نظامى خانه ما را تصرف كنند ، بلكه كم‌كم چنگ مىزنند ، به وسايط و وسايلى كه نتيجه آنها تازه بيست سال ديگر تمام شدن ماست ، ما هم بايد در مقابل اقداماتى بكنيم كه باطل السحر كارهاى آنها باشد . پس امروز لازم فورى است كه با تمام جد و جهد كارهاى خود را اصلاح نموده راه ازدياد نفوذ اجانب را مسدود نماييم و قسمى بيدارى و زنده‌بودن خود را به خرج آنها بدهيم كه مأيوس شده دست از سرمان بردارند مثلا يكى از وسايل عمده ضعيف كردن يك ملت قطع باب دادوستد است تا دست‌تنگى عرصه را بر آنها تنگ نمايد و مجبور شوند به هرشرايطى كه تحميل شود مبلغى از طرف قرض كنند ما برأى العين مشاهده مىكنيم كه اجانب در دست‌تنگى ما مىكوشند ؛ و روزبه‌روز حالت بىپولى ما زيادتر مىگردد . امروز را با دو ماه قبل كه مقايسه مىكنيم خيلى بىپولى بيشتر و رشته كسب گسيخته‌تر گرديده ، وضع كنونى طورى است كه به واسطهء نداشتن پول قادر به حركت دادن يك فوج يا صد قزاق نيستيم تجار براى دو سه هزار تومان حيران و سرگردانند ، بانك روس كه در حقيقت يكى از اسباب اين كار است ، باب دادوستد را بسته و متصل زور مىآورد به وصول كردن مطالبات خود . حتى از كسى كه هزار تومان طلب دارد به گرفتن پنج تومان راضى مىشود ، زيرا مىداند گرفتن پنج تومان هم به يك اندازه گردش چرخ معامله را مانع مىشود . دور نيست بعد از اين دينارى به احدى ندهد ، و به اسم برچيدن دكان ، زور به وصول مطالبات بياورد . تشريح اين مطلب را بعد خواهيم كرد .\r\nحالا برويم سر مطلب اول كه فهميدن مواد معاهده باشد ، از تلگراف ديروز كه همه نقل آراء جرايد روس و انگليس است مفهوم مىشود كه صرفه در اين كار با انگليسها است روزنامجات آنها خيلى اظهار مسرت و شادمانى مىنمايند و به عكس جرايد روس آن‌قدرها سرور و خوشحالى ندارند ، ديگر علت مسرت آنها مسرور نشدن اينها هنوز درست معلوم نيست ؛ و هرچه بگويم از بابت حدس است نه يقين . اينست مجملى از تلگرافات كه كمپانى تلگرافات خبر مىدهد .\r\n« در اينجا گزيده‌هايى از تلگرافاتى كه حاكى از نظرات جرايد تايمز ، استاندارد ، مورنينگ پست ، و ديلى تلگراف مىباشند ارائه مىگردد ، و سپس نويسنده مىافزايد كه روزنامجات روسيه عموما اظهار رضايت در اين باب مىنمايند ، ولى اظهارات آنها مبنى بر رغبت و شوق فوق‌العاده نيست . »\r\nاينك ، به مراسلهء بسيار مهمى مىپردازيم از وزيرمختار بريتانيا در تهران به وزير امور خارجهء ايران كه با پاراگراف ذيل معرفى مىشود .\r\n« شرحى نيز وزيرمختار دولت انگليس مقيم تهران در تاريخ 26 شهر رجب گذشته كه هشت روز\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nقبل باشد به وزارت خارجه ايران در اين خصوص نوشته و از مضامين آن معلوم است كه وزيرمختار مزبور ساعى است كه سوءظنى كه در اين موقع در اذهان متمكن شده ، كه معاهده مزبوره راجع به تقسيم ايران است رفع نمايد . و ما به زحمات زياد سواد آن را به دست آورده براى استحضار خاطر عموم مشتركين گرام درج مىكنيم و بعد از آن عقايد شخص خود را ضميمه نموده سپس تكليف خود را در علاج اين درد مشكل عرضه مىداريم ، مگر مورد توجه ارباب حل و عقد افتاده در پى درمان و چاره برآيند و شب ظلمانى ما را نور امنيتى در عقب رخ نمايد . »\r\n« سواد مراسله مزبوره 26 رجب 1325 - 5 سپتامبر 1907 »\r\nبه دوستدار اطلاع رسيده كه در ايران شهرت دارد كه قراردادى فىمابين انگليس و روس منعقد شده كه نتيجهء آن مداخله دولتين در ايران و تقسيم اين مملكت فىمابين آنها خواهد بود . خاطر جناب اشرف ارفع مسبوق است كه مذاكرات فىمابين روس و انگليس به كلى طور ديگر است ، چراكه جناب مشير الملك در اين اواخر به پترزبورگ و لندن رفته مذاكراتى كه با وزير امور خارجه روس و انگليس نموده و مشاراليهما از طرف دولتين خود مقصود دولتين مشاراليهما را در ايران صريحا توضيح كرده‌اند . بايد راپرت داده باشند .\r\nجناب سر ادوارد گرى وزير امور خارجه انگليس مفاد مذاكراتى كه با جناب مشير الملك داشته‌اند ، و همچنين مفاد مذاكرات مسيو ايزولسكى كه رسما به دولت انگليس اطلاع داده شده به دوستدار اطلاع داده‌اند .\r\n« جناب سر ادوارد گرى ، به دوستدار اطلاع مىدهند كه به جناب مشير الملك اظهار داشته‌اند ، كه ايشان و مسيو ايزولسكى در دو نكته اصليه باهم كاملا متفقند . يكى اينكه هيچ‌يك از دولتين در امور ايران مداخله نخواهند كرد مگر اينكه صدمه به مال و جان رعاياى آنها وارد آيد . و ديگر اينكه مذاكرات در باب قرارداد فىمابين روس و انگليس نبايستى بر خلاف انتگريته ( تماميت ) و استقلال ايران بوده باشد . جناب سر ادوارد گرى نيز اظهار داشته بودند كه تا به حال فىمابين روس و انگليس ضديت بوده و هريك مىخواسته كه توقف ديگرى را در ايران مانع شود - و هرگاه اين ضديت در اين حال نامعلوم ايران امتداد پيدا مىكرد براى يكى از طرفين يا براى هردو وسوسه پيدا مىشد كه در امور ايران مداخله كنند و نگذارد ديگرى از اين وضع حاليه فايده ببرد ، يا به ضرر ديگرى براى خود تحصيل فايده نمايد .\r\nمقصود از مذاكرات حاليه فىمابين انگليس و روس اينست كه چنين اشكالى فىمابين بروز نكند ، و\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nاين مذاكرات به هيچ‌وجه بر ضرر ايران نبوده است - در حقيقت چنان كه مسيو ايزولسكى براى مشير الملك توضيح كرده‌اند و گفته‌اند ( هيچ‌يك از دو دولت مطالبه از ايران ننموده و به اين جهت دولت ايران مىتوانسته تمام هم خود را براى انجام مسائل داخله صرف نمايد ) هردو وزير كاملا در خصوص مداخله نكردن موافق بوده و جاى شبهه باقى نگذارده‌اند . كلمات مسيو ايزولسكى نيز كه حاوى قصد انگليس است از قرار ذيل است :\r\n« قانون تامه دولت روس اين خواهد بود كه مادامى كه به مصالح آنها خللى وارد نيامده از هرگونه مداخله در امور داخله ممالك ديگر احتراز جويد و به كلى انحراف از اين قانون در اين مسئله حاليه غيرممكن است در باب شهرت تقسيم ايران فىمابين روس و انگليس كه مىگويند دولتين مزبور مىخواهند حوزه اقتدار براى خود معين كنند ، جنابان سر ادوارد گرى و مسيو ايزولسكى اين فقره را صريحا توضيح كرده‌اند كه به هيچ‌وجه اين شهرت‌ها مأخذى ندارد چيزى كه دولتين مىخواهند اينست كه قراردادى براى منع اشكالات و اختلافات آتيه بسته شود كه به موجب آن قرارداد ، هيچ‌يك از دولتين در آن نقاط ايران كه متصل به سرحد ديگرى است نفوذ خود را پيشنهاد ننمايد . از مطالب فوق ملاحظه خواهند فرمود كه اين شهرت‌هايى كه در اين اواخر در خصوص خيالات سياسى انگليس و روس در ايران داده‌اند ، تا چه اندازه بىمأخذ است . به هيچ‌وجه نيت حمله به استقلال ايران نداشته ، قصد دولتين از بستن اين قرارداد اين است كه استقلال ايران را ابدالدهر تأمين نمايند . نه فقط نمىخواهند عذرى به جهت مداخله كردن در دست داشته باشند ، بلكه قصدشان در اين مذاكرات دوستانه اين بود كه يكديگر را نگذارند در ايران به عذر حفظ منافع خود مداخله كنند و دولتين مزبور اميدوارند كه در آتيه ، دولت ايران ابدالدهر از ترس مداخله خارجه مستخلص و در اجراى امور مملكتى خود به وضع خودشان كاملا آزاد بوده باشند كه فوايد آن عايد خودشان و تمام دنيا گردد . »\r\nاهميت اين سند را نمىتوان دست‌كم گرفت . زيرا بريتانياى كبير ، به وسيلهء اين سند كه رسما توسط نمايندهء معتبر آن كشور ارائه گرديده است ، نه تنها اعلام داشت كه شخصا هيچ قصد دخالت در امور ايران را ندارد ، بلكه روسيه را هم از چنين هدفى مبرا ساخت . هيچ‌چيز نمىتواند صريح‌تر از اين بيان باشد كه هدف مشترك طرفين اين توافق نه تنها از هرگونه بهانه براى دخالت بلكه « اجازه ندادن به يكديگر براى دخالت در ايران به بهانهء حفاظت از منافع خود » مىباشد . بدين ترتيب ، انگلستان ، نه تنها در رابطه با اقدامات شخص خود ، كه در رابطه با اقدامات روسيه هم قول شرف داد - آنچنانكه ممكنست برخى تصور نمايند ، قولى نسنجيده . زيرا اگر روسيه قول خود را نقض نمايد ، انگلستان چه\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nخواهد كرد ؟ مسأله‌اى كه با درنظرگرفتن سابقهء تاريخى اقدامات اين كشور در آسياى مركزى ، نمىتوان وقوع آن را كاملا غيرمحتمل دانست - انگلستان نمىتواند به خاطر نقض توافقنامه‌اى كه به خصوص براى تأمين صلح طراحى شده ، به جنگ مبادرت كند و مسلما هم بدين‌كار دست نخواهد زد و تنها كارى كه مىتواند بكند ، آنست كه وانمود كند روسيه ، به همان ميزان انگلستان ، به اين توافقنامه وفادار است و مفادش را رعايت مىكند تا آنكه زمانى فرارسد كه نتواند بيش از آن واقعيتها را ناديده گيرد و آن‌وقت هم اعلام كند كه اين كشور نمىتواند خود را به توافقنامه‌اى ملزم كند كه طرف ديگر قرارداد خود را بدان پاىبند نمىداند و از اين پس بايد اين توافقنامه را كان لم يكن تلقى كرد . اما در اين فاصله روسيه به ميزان بسيار زيادى موقعيت خود را در آسياى مركزى تقويت نموده - شايد بتوان ميزان وسعت آن را كلا تشخيص داد - و تا آنجا كه به ايران مربوط مىشود ، « قبل از رسيدن نوشدارو سهراب مرده است . »\r\nمع‌هذا ، يك نكته در مراسله فوق‌الذكر به روشنى ثابت مىشود و آن اينست كه انگلستان هرگونه هدف دخالت در ايران را رد نمود و در نتيجه تمامى مباحث مربوط به معانى حوزه‌هاى نفوذ مندرج در اين توافقنامه ، با سوءدرك كامل از ماهيت آن صورت گرفته است . به‌نظر مىرسد ، تا آنجا كه به حكومت انگلستان مربوط مىشود ، حقيقت ايرانى چنين باشد و ماهيت اين توافقنامه در واقع ماهيتى از نوع ترك دعوى است و ناشى از هدفهاى ذيل : -\r\n1 . آرزوهاى ناب و خالص براى برقرارى صلح به‌طور اعم :\r\n2 . آرزوى ويژه‌اى جهت صلح ، و بيش از آن افزايش دوستى با روسيه ، كه به يك مفهوم اين امر ناشى از برقرارى تفاهم بين فرانسه و انگليس است ؛\r\n3 . آرزويى ناب براى نيفزودن بر مسئوليت‌هاى امپراطورى بريتانيا ، كه هم‌اكنون نيز به اندازه كافى سنگين است ؛\r\nبه منظور كسب اين اهداف ، لازم بود دو كار انجام پذيرد كه از نظر يك دولت ليبرال بسيار ناخوشايند است : روسفيد كردن حكومت روسيه و دست كشيدن از مشروطه‌خواهان ايران . بدشانسى بود كه در اين موقع خاص حكومت روسيه روشهايى غيرآزادىخواهانه و بىرحمى وحشيگرانه‌اى را نسبت به اتباع خود ، به نحوى كاملا آشكار ، به نمايش گذارد : دادگاههاى نظامى ، اعدامها ، شلاق‌زدنها و شكنجه‌هاى مخفى در زندانها نه تنها امرى روزمره بودند ، بلكه در بسيارى از نقاط مختلف بارها در يك روز رخ مىدادند . و آن كنت تولستوى ارجمند ، كه تا اين‌زمان از اظهار سخنان سياسى خوددارى\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nكرده بود ، سرانجام مجبور به ابراز و انتشار يك اعتراض مؤثر عليه اين اقدامات گرديد كه اين امر تا حدود بسيار زيادى در تخفيف اين مسائل تأثير داشت « 1 » . در اينجا ، ضرورتى ندارد كه اين حوادث وحشتناك - كه به مراتب بدتر از تمامى كارهاى انجام شده در ايران طى سنوات اخير است . به‌طور مشروح مورد بحث قرار گيرد . اما بنابر نوشتهء « پراوو » كه به عنوان « بزرگترين روزنامهء قانونى در روسيه » توصيف گرديده است طى بيست ماه حدود 1700 تا 1950 تن از مردم توسط دادگاههاى نظامى اعدام شدند ، يعنى به‌طور متوسط 3 نفر در هرروز ؛ درعين‌حال مىتوان پيرامون نحوهء وحشيانه‌اى كه حكومت نظامى در ايالات بالتيك ، بين دسامبر 1905 و اول مارس 1907 به مورد اجرا گذاشته شد ، از نامه‌اى كه توسط پرنس كروپوتكين در مورد اين مسئله نوشته شده و در روزنامهء تايمز مورخ 28 ژوئيه 1908 درج گرديده است ، مطالبى را دريافت . باوجوداين ، ظاهرا ضرورت‌هاى سياسى ايجاب مىكند كه حتى يك حكومت ليبرال هم احساسات صرفا بشردوستانه را پايمال كند ، و ارگانهاى حكومتى مجبورند تا حد ممكن در مطبوعات صورتى موجه به مسئله بدهند و موقرانه دادگاههاى نظامى ، اعدامها ، آتش زدن مزارع ، و شكنجه‌هاى زندانيان مربوط به متحد جديد خود را ناديده گرفته و لااقل به مقدارى احساسات براى « روسيه مقدس » ، كه به‌نظر مىرسد چنان نفوذ سحركننده عجيبى را بر برخى از ليبرالهاى برجستهء انگليسى اعمال كرده است ، تظاهر كنند .\r\nدر رابطه با ايران ، خوب ، اين كشور بايد از خود مراقبت كند . انگلستان ، حداقل به‌طور غيرمستقيم به او كمك كرد تا به مشروطيت دست يابد ، و طبعا داراى برخى احساسات مساعد نسبت به حاميان آن بود . اما البته نمىتواند همه‌گونه كمك مادى ارائه كرده يا اجازه دهد ظل السلطان يا هررقيب ديگر پادشاه حاكم ، كه ممكن است مورد ترجيح مشروطه‌خواهان باشد ، در امر سلطنت با محمد على شاه منازعه كند . تمامى اين استدلالها ، شايد به استثناى مورد آخر ، به اندازهء كافى منصفانه بود و اين شكايت برخى از پناهندگان ايرانى مبنى بر آنكه انگلستان نبايد به آنها كمك مىكرد تا به مشروطيت دست يابند ، مگر آنكه آمادهء تداوم اين حمايت مىبود ، شكايتى غيرعادلانه است ؛ با توجه به اينكه انگلستان ، حتى اگر مىخواست ، نمىتوانست مجلس ملى را با به كارگيرى قوهء قهريه عليه شاه حفظ كند و ايران هم منطقا اين دخالت مسلحانه را به عنوان دخالتى نامطلوب و خطرناك تلقى مىكرد . از سوى ديگر ، آنها حق داشتند از انگلستان انتظار داشته باشند كه با درنظرگرفتن وعده‌هاى داده شده توسط\r\n\r\n\r\n","description":"","footnote":"\r\n( 1 ) . ترجمهء اين اعتراضيه در روزنامهء « ديلى كرونيكل » مورخ 15 ژوئيه 1908 درج گرديد .\r\n","page_name":" 186 ","page_number":186},
  {"content":"\r\n\r\nوزيرمختارش در ايران ، از روسيه هم بخواهد از هرگونه دخالت در ايران دقيقا خوددارى كند . زيرا تصور مىرود هرگونه اقدام روسيه ، پس از انعقاد توافقنامه ، از حمايت و تصويب انگلستان برخوردار است ، مگر آنكه اين كشور رسما و علنا آن را اخطار كند .\r\nروشن نيست كه اين نامهء وزيرمختار انگليس تا چه حد عملا اطمينان خاطر مشروطه‌خواهان ايران را فراهم ساخت . اما اگرچه آن رشته مقالات ، كه چهار مقالهء اول آن قبلا ترجمه و ارائه گرديد ، در دو شمارهء بعد روزنامهء حبل المتين نيز ادامه يافت ، اما لحن آنها تغيير كرده و حمله به توافقنامه متوقف گشت يا آنكه كاملا جنبه‌اى فرعى يافت و موضوعات مطروحه اگر هنوز مرتبط با روشهاى تجاوز اروپا به كشورهاى شرقى ، خاصه از طريق كانالهاى مالى بود ، اما بيشتر حالتى كلى و اگر اجازه داده شود بايد گفت كمتر جنبهء شخصى ، داشت . بدين ترتيب ساير مقالات ، اگرچه در نوع خود به اندازهء كافى جالب هستند ، امّا به‌قدر كفايت ارتباط مستقيم با مسئله توافقنامه انگليس و روسيه ندارد و بنابراين درج آنها در اين فصل ضرور نمىنمايد .\r\n« توجهات ارائه شده در فوق ، پيرامون انگيزه‌هاى حكومت بريتانيا در پذيرش اصول مندرج در توافقنامهء روسيه - انگلستان ، مطلوبترين توجهات بود و اميد است كه حقيقت هم داشته باشد . اما بايد به خاطر داشت كه بسيارى از ايرانيها ، و تعدادى نه‌چندان كم از سياستمداران روسيه ، معتقدند كه انگيزهء ما داراى ماهيتى به مراتب مظنون‌تر بوده و اظهار مىدارند كه هدف واقعى بريتانياى كبير جلوگيرى از گسترش عقايد مشروطه‌خواهى در آسيا - زيرا از نفوذ احتمالى اين عقايد بر هند و مصر بيمناك بود - ، ضعيف نگاهداشتن و سردرگم ساختن ايران ، و حفظ وضعيت متروك و فاقد جمعيّت آن ايالاتى از ايران ( كرمان و سيستان ) بود كه در نزديكى مرز هند قرار داشتند . »\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n\r\nفصل هفتم كودتاى 23 ژوئن 1908 و انهدام نخستين مجلس\r\nپيش از اين ديديم كه پيروزى مجلس و حزب مردمى بر نيروهاى ارتجاعى شاه ، در كودتاى نافرجام دسامبر 1907 ، تا چه حد كامل بود . بحران ناشى از اين واقعه تنها پنج يا شش روز - از 13 يا 14 دسامبر تا 18 يا 19 دسامبر - طول كشيد . اين بحران با تقاضاى مجلس - در 12 دسامبر - براى عزل مشاوران شاه ، خاصه امير بهادر جنگ و سعد الدوله ، آغاز گرديد . از 14 تا 18 دسامبر ، آنگاه كه مجاهدين - كه خبرنگار تايمز در ايران تعدادشان را 2000 تن برآورد نمود - براى دفاع از بهارستان و مسجد سپهسالار گرد آمدند ، اين بحران در اوج خود سير مىكرد . در حالى كه « لوطيان » شاه ميدان توپخانه را اشغال كرده - تا يكشنبه 22 دسامبر در آنجا ماندند - و به ايذاء عابرين و چپاول محلات يهودىنشين سرگرم بودند . در 18 دسامبر ، زمانى كه شاه پس از به حضور پذيرفتن وزاراى مختار فرانسه و اتريش و سفير تركيه تسليم شده و قول داد آشوبگرانى را كه خود انگيخته بود مجازات كرده و اطرافيان ارتجاعى خويش را بر كنار سازد ، بحران به پايان آمد . در 19 دسامبر ، تقىزاده خطابهء بزرگ خود را در مجلس ملى ايراد كرد . در 20 دسامبر ، شاه دولت جديدى را به رياست نظام السلطنه منصوب نمود . روز بعد به عموى شاه ، ظل السلطان ، دستور داده شد از پايتخت خارج شود . امّا وى با حالتى تحقيرآميز اين پيام را دريافت و حاملش را مورد ضرب و شتم قرار داده و فرمان داد او را با خشونت از خانه‌اش برانند . در نتيجهء اين اقدام ، وزراى مختار روسيه و انگلستان با بيانى تهديدآميز به وى هشدار دادند ساكت بنشيند . اين هشدار تا آنجا كه به روسها مربوط مىشد ، به اندازهء كافى قابل درك بود . امّا براى انگليسيها ، كمتر قابل‌درك مىنمود ؛ چراكه اين شاهزاده از ديرباز آنچنان تمايل مطلوبى به ايشان ابراز داشته بود كه عزلش از تمامى مقامات حكومتى در اوايل 1888 ، ضربه‌اى بر نفوذ انگلستان و يك پيروزى براى سياست روسيه تلقى گرديد . ايرانيان ، خاصه اهالى اصفهان كه بهترين فرصتها را براى شناخت ظل السلطان داشتند ، از وى بيزار بودند ؛ چراكه وى شقاوتهاى بيشمار مرتكب گرديده و هيچ‌چيز بىمعنىتر و بىاساس‌تر از نظريهء دكتر « اى . جى . ديلون » و ساير طرفداران\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nحكومت روسيه نبود كه وى را « مغز متفكر نهضت انقلابى « 1 » » وامىنمودند . يكتا غايت اين سخنان آن بود كه ظل السلطان را بر سرير سلطنت بنشانند . امّا پس از آنكه وى از سوى مشروطه‌خواهان طرد و مبلغى هنگفت جريمه پرداخت ، دكتر اى . جى . ديلون لحن خود را تغيير داد و ديگر از وى به مثابه « يك مدعى فاقد اصول سلطنت مطلقه » ، « مستبد بالذّات » و « ستمگرى شرقى كه قساوت قلبش به ندرت با روشنى دركش تعديل مىشود » سخن نگفت ، كه در عوض او را به عنوان « يكى از صاحب نفوذترين اعضاى خاندان سلطنتى كه هيچ‌جنايتى بر عهده ندارد » توصيف كرد « 2 » .\r\nبعد از كودتاى دسامبر 1907 ، مجلس ملى مساعى عظيمى براى بهبود روابط شاه و حزب مردمى به عمل آورد و يك « مجلس مصلحه » تشكيل شد كه هدف اصلى آن همين مسئله بود . تلاشهاى ايشان مورد حمايت شعاع السلطنه ، برادر شاه ، عضد الملك ، ايلخانى قاجار ، قرار گرفت . توفيق ايشان تا بدين پايه بود كه شاه در سلام عيد غدير و قربان ، هيأتهاى نمايندگان مجلس را به حضور پذيرفت . با اين وجود ، به رغم بهبود ظاهرى اوضاع ، افق سياسى كماكان تيره و تهديدكننده بود . سربازان ترك به پيشروى خود در مرزهاى شمال‌غربى ادامه داده وارد ساوجبلاغ شدند ؛ ايرانيان ، به رهبرى فرمانفرما ، از هرگونه دفاع مؤثر عاجز بودند ؛ در حالى كه شيوهء برخورد روسها در باب چندين مسئله همچنان موجب نگرانى شديد بود . علاوه بر آن ، به زودى زمينه‌هاى اختلاف جديدى بين مجلس ملى و شاه پديدار گرديد . در 18 دسامبر ، « ارباب فريدون » صرافى زرتشتى ، در تهران به قتل رسيد و آنچنان كه مقبول مجلس بود ثابت شد كه قاتل توسط « مجلل السلطنه » ، يكى از درباريان ارتجاعى شاه ، تحريك شده كه به همين سبب تصميم گرفته شد مورد مجازات قرار گيرد . مع‌هذا ، شاه با اين امر مخالفت كرده و اين موضع را اتخاذ كرد كه درباريانش واجب الحرمتند و نبايد بعينه افراد عادى تابع قانون باشند . در نتيجه ، در ماه مه ، يعنى پنج ماه پس از وقوع قتل ، بود كه او و همدستانش مجازات و به كلات تبعيد شدند . امّا چهار يا پنج ماه بعد - پس از انهدام مجلس - توسط شاه و با پيروزى به پايتخت مراجعت كردند .\r\nدر اواخر فوريه 1908 واقعه‌اى بدتر روى داد . در حالى كه شاه سوار بر اتومبيل از خيابانهاى تهران مىگذشت ، بمبى به سوى ماشين وى پرتاب شد كه اتومبيل را متلاشى ساخته و يكى از سرنشينان آن را به قتل رسانيد . شخص شاه ، كه در ماشين ديگرى بود ، آسيبى نديد . امّا طبيعى است كه بسيار هشيار\r\n\r\n\r\n","description":"","footnote":"\r\n( 1 ) . نشريهء « كانتمپورارى ريويو » مورخ اوت 1908 ، ص 251 .\r\n( 2 ) . همان مرجع ، اكتبر 1990 ، ص 511 .\r\n","page_name":" 189 ","page_number":189},
  {"content":"\r\n\r\nگشت و از آن‌پس هرگونه اميد به سازش ضعيف و ضعيف‌تر گرديد . خانه‌اى كه بمب از آن پرتاب شده بود ، در تصرف زرگرى به نام « سيد غلامرضا مرندى » بود كه بازداشت و مورد بازجويى قرار گرفت . امّا هيچ‌مطلب مشخصى دربارهء مرتكبين اين اقدامات جسارت‌آميز ، كه به ظاهر سه تن بوده و گريخته بودند ، آشكار نگرديد . البته به لحاظ ارتجاعيون اين اقدام كار انقلابيون بود . در حالى كه رهبران ملّيون اعلام داشتند اين عمل توسط جناح ارتجاعى و به هدف ممانعت از هرگونه سازش بين شاه و مجلس ملّى صورت گرفته است . انقلابيون اظهار داشتند كه بمب‌انداز در تماس با شاپشال خان ، يهودى روسى و معلم سرخانهء شاه در جوانى و روح اهريمنى نگهبان وى در زمان سلطنت ، بوده است « 1 » . مدبر الملك ، كه زمانى سردبير « تمدن » بود ، در روايتى از كودتاى 23 ژوئن 1908 كه براى هفته نامهء « حبل المتين » - شمارهء 14 سپتامبر 1908 - در كلكته ارسال داشت ، پا را از اين هم فراتر نهاده و مىگويد شاه شخصا در اين بمب‌اندازى دخالت داشتند تا از اين رهگذر مجلس ملّى را بىاعتبار كند .\r\nحدود اوايل آوريل 1908 ، احتشام السلطنه كه پس از استعفاى صنيع الدوله ، در آغاز سپتامبر 1907 ، به رياست مجلس رسيده بود ، استعفا كرد و ممتاز الدوله جانشين وى گرديد . او با مساعى خود در جهت تحديد آزادى مطبوعات و سخنرانان عمومى ، و نيز مخالفت با تشكيل يك نيروى مسلح ملّى ، به سختى منفور گشته بود . تحت رهبرى ممتاز الدوله اوضاع به مراتب آرامتر بود .\r\nتقريبا در همين زمان ، چهار تن از رهبران اوباش كه در دسامبر عليه مجلس تظاهرات كرده بودند ، مجازات شدند . اين چهار عبارت بودند از : صنيع حضرت ، مقتدر نظام ، نايب اسماعيل و سيد كمال كه همگى فلك شده و ده سال به كلات تبعيد گشتند . تقريبا يك ماه بعد ، مجازات مشابهى در مورد محكومين به قتل ارباب فريدون زرتشتى اعمال گرديد .\r\nحوادثى كه به دومين كودتاى خطرناك انجاميد ، در پايان ماه مه 1908 آغاز گرديد . روابط شاه و مجلس هنوز بسيار تيره بود و عضد الملك پير به عنوان ميانجى دربار و مجلس عمل مىكرد . شاه خواستار آن بود كه مطبوعات و خطباى مردمى بايد از سخن گفتن عليه وى خوددارى كنند ، در حالى كه مجلس درخواه عزل شش تن از سرسخت‌ترين ارتجاعيون بود كه مسبب اصلى تحريكات مستمر شاه عليه مشروطيت شناخته مىشدند . اين شش تن عبارت بودند از : امير بهادر جنگ ، شاپشال خان ،\r\n\r\n\r\n","description":"","footnote":"\r\n( 1 ) . مراجعه شود به جواب ردّيه « ژنرال آجودان شاپشال » كه در ديلى تلگراف 25 ژانويه 1909 درج گرديد .\r\n","page_name":" 190 ","page_number":190},
  {"content":"\r\n\r\nمفاخر الملك ، امين الملك ، موقر السلطنه و مجلل السلطان . شاه به اين امر رضا داد . امّا اصرار داشت كه بايد نخست مجلس به خواسته‌هاى وى پاسخ گويد . امّا سرانجام توافق شد كه هردو طرف همزمان اقدام كنند . سرآخر ، مشروطه‌خواهان كميته‌اى از خطيب بزرگ مردمى آقا سيد جمال ، جهانگير خان سردبير صور اسرافيل ، سيد محمد رضا شيرازى سردبير « مساوات » و پاره‌اى نمايندگان صاحب‌نفوذ در افكار عامه تشكيل داده و ايشان چندان در تعديل اوضاع موفق بودند كه عن‌قريب در مطبوعات و خطابه‌هاى عمومى لحنى به مراتب محترمانه‌تر نسبت به شاه اتخاذ گرديد . امّا شاه هنوز از عزل درباريان خود امتناع مىجست تا سرانجام برخى نجبا و نخبگان به رياست شاهزاده جلال الدوله - پسر عموى شاه و فرزند ظل السلطان - علاء الدوله ، معتمد خاقان ، سردار منصور و وزير همايون ، كه از سوى مردم و انجمنها تقويت مىشدند ، چنان قدرتمندانه بر اين نكته پاى فشردند كه شاه در اوّل ژوئن 1908 تسليم گرديد . بااين‌وجود ، درباريان معزول چندان هم دور نرفتند و امير بهادر جنگ به سفارت روسيه پناه برد ، در حالى كه شاپشال خان و كلنل لياخوف قزاق كماكان به ديدار شاه ، كه وامىنمود از مشروطه‌خواهان بيمناك است ، مىرفتند .\r\nروز بعد ، 2 ژوئن ، از جانب وزيرمختار روسيه - و طبق اظهارات قطعى تقىزاده ، از جانب كاردار بريتانيا « 1 » - اقدامات دخالت‌آميزى رخداد كه اگر نگوئيم عملا موجب حوادثى گرديد كه سه هفته بعد روى داد ، شديدا در ايجاد آن حوادث نقش داشت . به روايت تقىزاده ، صبح آن‌روز اين دو ديپلمات ، كه آنگاه در منازل ييلاقى خود بودند - يكى در زرگنده و ديگرى در قلهك - تلگرافى به زبان فرانسه براى وزير امور خارجه ارسال و به وى اطلاع دادند كه مىخواهند ساعت چهار آن‌روز « براى بحث پيرامون اوضاع فعلى ، كه بسيار مضطرب‌كننده است » به ديدارش بروند . ايشان از وى خواستند كه عضد الملك و ممتاز الدوله - رئيس مجلس - را نيز به اين ديدار فراخواند . اين دو از حضور در آنجا اجتناب و استدلال كردند كه تمامى تماسهاى نمايندگان قدرتهاى بيگانه مىبايست از طريق وزير امور خارجه انجام گيرد . اين ديپلماتها در ساعت مقرر به محل ملاقات رسيدند و آقاى هارتويگ ، وزيرمختار روسيه ، سخنرانى طويل و سرزنش‌آميزى ايراد كرد و با حالتى\r\n\r\n\r\n","description":"","footnote":"\r\n( 1 ) . ابتدا كه تقىزاده اين مطلب را اظهار داشت ، تايمز آن را به استهزاء « يك حكايت جن و پرى ايرانى » ناميد - رجوع شود به سرمقالهء تايمز ، 28 نوامبر 1908 - . امّا بعدا حقيقت اين سخن با انتشار كتاب آبى - ايران ، شمارهء 1 ، مورخ 1909 ، كه 4581 ، شمارهء 175 ، صص 40 - 139 ، به اثبات رسيد . آقاى هارتويگ ، با اظهار نگرانى در مورد محمد على شاه ، تمايل خود به قيد تذكار « در باب پيامدهاى شديد ناشى از وقوع هرگونه حادثه‌اى براى شاه » را به وزير خارجهء ايران ابراز داشت . آقاى مارلينگ ، كاردار بريتانيا ، نيز قيد كرد « كاملا علاقمند است به وى بپيوندد . » و چنين كرد .\r\n","page_name":" 191 ","page_number":191},
  {"content":"\r\n\r\nتهديدآميز ، نسبت به وزير امور خارجهء ايران ، سخن خود را پايان داد . وى گفت : « زندگى شاه در خطر است . اين ملّيون چكار دارند كه در مورد خدمتگزاران اعليحضرت ، خاصه امير بهادر سالخورده كه چون سگ نگهبانى مراقب امنيت ولينعمت خود مىباشد ، دخالت مىكنند ؟ ملّيون و انجمنها از حد به در برده ، حال درخواه عزل شاه هستند . اين را نمىتوانيم تحمل كنيم و اگر چنين شود ، روسيه مجبور به دخالت خواهد بود و اين كار را با تاييد و تصويب انگلستان انجام خواهد داد . » اين محتواى گفتار آقاى هارتويگ بود و هنگامى كه كلامش به پايان آمد ، آقاى مارلينگ ، كاردار بريتانيا ، به‌طور خلاصه گفتارش را تاييد كرد . اين دو سپس به منزل عضد الملك رفتند ، كه شاهزاده جلال الدوله و علاء الدوله نيز در آنجا بودند ، و همين سخنان را تكرار كردند .\r\nمشير الدوله ، وزير امور خارجهء ايران ، پس از خروج هارتويگ و مارلينگ به مجلس رفت و اين پيام شوم را ، كه تازه دريافته بود ، به ممتاز الدوله رئيس مجلس ، تقىزاده و مستشار الدوله ، يعنى دو نمايندهء تبريز كه بيش از هرچيز از دخالت خارجى بيمناك بودند و « ملتى بيمار را بهتر از ملتى مرده » مىدانستند ، منتقل كرد . آنها به اين نتيجه رسيدند كه با توجه به تهديدات روسيه ، هرگونه فكرى در مورد مخالفت مسلحانه با شاه را بايد كنار گذارد .\r\nدر اوايل روز بعد - 3 ژوئن 1908 - فرار ناگهانى شاه از شهر - كه از ماندن در آن بيمناك بود - به باغشاه در حومهء شهر روى داد . اين گريز با مهارت بسيار انجام گرفت . نخست دو فوج از سيلاخورىها - حدود 2000 تن - بناگاه در شهر پراكنده شدند و با بازوان عريان و پاى برهنه در معابر و بازارها دويده ، به غريو و غوغا ، تيراندازى و شلاق‌زدن و ايجاد هراس عمومى پرداختند . در اين ضمن ، عده‌اى ، متشكل از 300 قزاق ، به همراه دو توپ ، از محل مجلس در بهارستان گذشتند .\r\nجمعيت بدانسو شتافت تا از خبرها آگاه گردد يا در صورت نياز از مجلس دفاع كند . در حالى كه توجه آنها بدين‌ترتيب منحرف گشته بود ، ناگهان شاه در ميان ابرى از قزاقها ، در حالى كه شاپشال خان شمشير به‌دست در كنارش حركت مىكرد ، از قصر بيرون آمد . شاه نخست به قزاقخانه رفت ، يعنى از يك در وارد و تقريبا بلافاصله از در ديگر خارج شد . در آنجا كلنل لياخوف و عده‌اى ديگر از قزاقها به وى پيوستند و او را به باغشاه هدايت كرد و متعاقب آن فرزندش وليعهد ، كه پسرى ده يا يازده ساله بود ، به او پيوست . مردم هنگامى از ماجرا مطلع شدند كه دو ساعت از گريز وى گذشته بود .\r\nشاه از باغشاه نامه‌اى اطمينان‌بخش براى مشير السلطنه رياست وزرا ارسال و در آن قيد كرد كه قصدش صرفا تغيير آب و هوا و استراحت بوده و نبايد هيچ‌گونه اهميت سياسى به ترك شهر از سوى\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nوى مترتب گردد . باوجوداين ، احساس هراس و نگرانى عظيمى بر مردم مستولى گرديد و روز بعد حدود يكهزار تن از داوطلبان مسلح در داخل و پيرامون بهارستان گرد آمدند و خواستار آن شدند كه دروازه‌ها بسته ، انبارهاى نظامى تصرف و شاه از سلطنت خلع گردد . مع‌هذا ، تقىزاده به همراه حاجى ميرزا ابراهيم آقا مدير انجمن مظفرى - كه قرآن در بهارستان و مجاور در ورودى مجلس بود و به عنوان محل ملاقات نمايندگان تمامى انجمنها مورد استفاده قرار مىگرفت - كوشيدند مردم را آرام ساخته و اين داوطلبان را به خلع سلاح و تفرقه متقاعد كنند كه سرانجام در اين تلاش توفيق يافتند و آرامش مجددا برقرار گرديد .\r\nدر 4 ژوئن ، شاه پى عضد الملك فرستاد و از طريق وى پيامهاى اطمينان‌بخشى براى نجبا و اعيان ارسال داشت و خواستار آن شد كه حدود ده دوازده تن از افرادى كه بيش از همه طالب بركنارى شاپشال خان بودند بايد در باغشاه به حضور وى برسند تا اين مسئله را مورد بحث قرار دهند . اعيان مورد بحث ، كه شاهزاده جلال الدوله ، علاء الدوله ، وزير همايون ، معتمد خاقان ، سردار منصور ، معاون الدوله و قائم‌مقام از آن جمله بودند ، بسيار طبيعى بود كه به شاه اعتماد نداشتند و نخست از رفتن امتناع كردند . امّا سرانجام در پنج ژوئن به سبب ضمانتهاى عضد الملك متقاعد شدند كه به باغشاه بروند . پس از ورود به باغشاه ، گفتگويى با شاه انجام دادند . امّا هنگام ترك محل ، چند تن از آنان توسط قزاقها بازداشت شدند . مع‌هذا ، معتمد خاقان موفق به فرار شد و با شتاب خود را به مجلس رسانيد تا نمايندگان را از ماوقع آگاه كند . وى شرح داد كه چگونه ابتدا مورد استقبال شاه قرار گرفتند ، امّا در پايان بحث ، هنگامى كه شاه به اندرون رفت ، شيپورى به صدا درآمد و تمامى ايشان ، به استثناى وى - كه پشت درختان پنهان شده بود - دستگير شدند . البته ، آنچنان كه بعدا معلوم شد ، تنها سه تن يعنى شاهزاده جلال الدوله ، علاء الدوله و سردار منصور بازداشت و متعاقبا به فيروزكوه تبعيد شده بودند .\r\nمجلس دست‌اندركار آن شده بود كه مردم را آرام ساخته ، لحن مطبوعات ، انجمنها و خطباى عمومى را تعديل كند و با شاه به تفاهمى دست يازد و همان روز كميته‌اى متشكل از دوازده تن بدين مهم گمارده بود . ورود معتمد خاقان در حوالى غروب ، با اخبار تازه‌اى از خيانت شاه ، طبعا موجب آشفتگى و هيجان بىنهايت گرديد و سيد عبد اللّه و سيد محمد فورا ، نامه‌اى به شاه نوشته و خواستار آزادى آن سه تن اسير گرديدند .\r\nروز بعد - 6 ژوئن - شاه به گردآورى قشون ادامه داده و تمامى تلگرافخانه‌ها را تصرف و تحت مسئوليت مخبر الدوله قرار داد و بدينقرار مجلس از تماس با تمامى ايالات محروم گرديد . وزير اكرم ،\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nحاكم تهران ، معزول و شاهزاده مؤيد الدوله ، يك ارتجاعى سازش‌ناپذير ، بدين سمت گمارده شد . شاه همچنين بيانيه‌اى منتشر ساخت و در آن قصد خود مبنى بر « قلع و قمع مشتى خائن خودغرض » در كشور را اعلام داشت . چند روز بعد مدير « انجمن برادران دروازه قزوين » ، ميرزا سليمان خان كه معاون وزير جنگ هم بود ، به اتهام تسليح مشروطه‌خواهان از زرادخانه دستگير و در حال اسارت به باغشاه برده شد .\r\nحال ، شاه حكومت‌نظامى اعلام و شهر را مملو از قزاقان كرده ، كلنل لياخوف را به فرماندهى آنان گمارد و از اين گذشته تا حد ميسور مردم را خلع سلاح كرد . در 11 ژوئن شاه يك افسر و 25 قزاق را با اولتيماتومى به مجلس فرستاد . اولتيماتوم مبنى بود بر آنكه اگر مردم مجتمع در مسجد طى دو ساعت پراكنده نشوند ، وى حتى اگر به استفاده از توپخانه مجبور شود ، به قوهء قهريه ايشان را پراكنده خواهد ساخت . كميتهء اضطرارى - كه عملا همان كميتهء پيشين مصالحه و متشكل از همان دوازده تن بود - به اتفاق آراء توافق كرد كه در آن شرايط تنها چاره واداشتن مردم به تفرقه است . بدين لحاظ ، ممتاز الدوله - رئيس مجلس - و تقىزاده به مسجد ، كه قريب ده هزار تن در آن جمع بودند ، رفته و به مردم توصيه كردند به منازل خود بازگردند . مردم نخست از اين كار سر باز زدند و سيد عبد اللّه نيز از سخنرانى براى ايشان طرفى نبست . سرانجام تقىزاده انجمنها را متقاعد ساخت كه هريك نماينده‌اى براى بحث در اين باب بگزينند . بالاخره وى و همكار همشهرىاش مستشار الدوله توانستند مردم را به تفرقه وادارند . مردم در حالى كه گريان و غمگين بودند ، مسجد را ترك گفتند . مهدىنام از مردم ، كه به « مهدى گاوكش » شهره بود به انتحار دستيازيد ، در حالى كه اعلام مىداشت پس از آن‌همه نمايش شجاعت و سخنان شجاعانهء روزهاى پيش ، نمىتواند به خانه رفته در برابر عيالش اعتراف كند كه قرار است مجلس بىآنكه حتى مجاهدى گلوله‌اى شليك كند ، به حال خود رها گردد .\r\nروز بعد ، 12 ژوئن ، تقىزاده و حاجى ميرزا ابراهيم تا حدى توفيق يافتند به انجمنها اطمينان مجدد بخشند . امّا شاه كماكان خواستهاى تازه طرح كرده ، اينك درخواه نفى بلد هشت تن افراد ذيل از پايتخت بود : ميرزا جهانگير خان سردبير صور اسرافيل ، سيد محمد رضاى شيرازى سردبير مساوات ، ملك المتكلمين و آقا سيد جمال خطباى بزرگ ملىگرا كه هردو اصفهانى بودند ، ميرزا داوود خان ، ظهير السلطان يكى از برادرزادگان شاه و از افسران برجستهء داوطلبان ملّى ، حاج ميرزا يحيى دولت‌آبادى و ميرزا على محمد « برادر » . گذشته از تبعيد اين رهبران مردمى ، شاه خواستار تسلط بر مطبوعات و خلع‌سلاح مردم گرديد . اين درخواستها موضوع مذاكراتى طولانى گشت . در تمامى اين\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nمدت شاه سرگرم انتقال هرچه سريعتر تسليحات و مهمات از شهر به اردوگاهش در باغشاه بود .\r\nروز 17 ژوئن يا حوالى آن ، دكاكين بسته و تجار و اصناف ، همراه نمايندگان ساير انجمنها ، هيأتى را به مجلس اعزام و خواستار تعيين مكانى ، همچون مسجد جمعه ، براى گردهم‌آيى شدند . سرانجام به آنها رخصت داده شد از مسجد سپهسالار ، جنب عمارت بهارستان ، براى اين منظور استفاده كنند ، مشروط به آنكه سلاحى همراه نياورند . بدين ترتيب ، طى روزشمار عظيمى مجددا در محوطهء بهارستان و مسجد گرد آمدند ، امّا شب را به منازل خود رجعت نمودند . تنها نمايندگان ايشان و قريب صد نگهبان مسلح كه توسط انجمن مظفرى بسيج شده بودند ، در آنجا باقى ماندند . در اين فاصله در اكثر ايالات ، خاصه رشت ، كرمان ، اصفهان و تبريز قيامهايى به وقوع پيوست . تبريز يك « كميتهء امداد » به وجود آورده مقدارى اعانه گردآورد و با ارسال يك تلگراف شاه را مخلوع دانست . بين ظهر و غروب آفتاب ، يكهزار و سيصد تومان در تبريز از مردم تهيدست جمع گشته و روز بعد با گردآوردن ده هزار تومان ، سيصد سوار تحت امر رشيد الملك به تهران گسيل داشتند تا مشروطيت را يارى رسانند . پنجاه تن از اين داوطلبان تحت فرمان ستار خان و پنجاه تن ديگر با باقر خان بودند كه ايندو بعدها قهرمان دفاع از تبريز شدند . ساير بلاد هم قول اعزام داوطلب براى دفاع از مشروطيت دادند - مثلا اصفهان وعده گسيل پنج هزار تن - ، امّا تبريز تنها شهرى بود كه عملا سهميهء خود را روانه ساخت .\r\nدر اين روزها قاصدان مستمر شاه حامل درخواستها و پيشنهادهاى تازه براى مجلس بودند و اين زمان مشير السلطنه تنها وزيرى بود كه جواز حضور داشت ، در حالى كه تمامى بيانيه‌هاى ارسالى مجلس - به روايت مدبر الملك ( حبل المتين ، كلكته ، 14 سپتامبر 1908 ) - فورا ترجمه و به سفارت روسيه فرستاده مىشد . بااين‌وجود ، شب 23 ژوئن - شب آن‌روز مرگبار - فرستادگان شاه حامل پيامهاى اطمينان بخشى بودند كه هدفش القاء امنيتى كاذب در مشروطه‌خواهان بود . بدين ترتيب بين طرفين توافق شد كه تمامى مسائل متنازع فيه بايد به كميته‌اى مركب از « دولتيها » و « ملّتيها » ارجاع گردد . آن شب ، قريب ساعت 9 ، سه تن از وزرا ، يعنى سعد الدوله - وزير ماليه - مشير الدوله - وزير معارف - و مؤتمن الملك - وزير تجارت - به مجلس آمده و اعلام داشتند كه شاه پيشنهاد تشكيل كميسيون مختلط را پذيرفته است . بعد از حدود يك ساعت بحث ، مجلس متفرق گرديد ، در حالى كه اين برداشت را يافته بود كه صبح فردا برخى نمايندگان شاه به مجلس آمده و تمامى جزئيات لازم را حل و فصل خواهند كرد . در نيمه‌شب ، مشير السلطنه صدراعظم نامه‌اى به ممتاز الدوله رياست مجلس\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nفرستاده ، اعلام داشت كه شاه تمامى پيشنهادات را پذيرفته است . براى نخستين‌بار طى سه هفته ، نگرانيها به گونه‌اى محسوس كاهش يافت و چشم‌انداز يك سازش روشنتر به‌نظر مىرسيد .\r\nاوايل صبح روز مرگبار 23 ژوئن ، شمارى از قزاقها وارد حياط مدرسهء سپهسالار شدند . امّا تفنگچىهاى ملّى با نصيحت و دلايل دوستانه آنان را به عقب‌نشينى واداشتند و متعاقب آن درها بسته شد . اين هنگام بهارستان در محاصرهء قريب هزار قزاق و سرباز قرار گرفت ، در حالى كه خيابانها هم مملو از سربازان شده و رفت‌وآمد موقوف گشته بود . آن هشت تن كه شاه نفى ايشان از تهران را مىطلبيد ، در اتاقى مجاور مجلس پناه گرفته بودند . اخبار اين رويدادها تلفنى به علما و نمايندگان رسيد . ممتاز الدوله ، ميرزا صادق [ طباطبايى 
  ] سردبير روزنامهء « مجلس » و سه تن از علماى برجسته يعنى امام‌جمعه خويى ، سيد محمد طباطبايى و سيد عبد اللّه بهبهانى فورا به صحنهء حادثه شتافتند و به ايشان جواز ورود داده شد . تقىزاده اندكى بيمار بود و قدرى دير آمد و از اينروى نتوانست وارد شود . امّا بعدا هم راه ورود و هم خروج بسته شد . حال سيد عبد اللّه بهبهانى و ممتاز الدوله دنبال افسر فرمانده ايرانى قزاقهايى كه در خارج بهارستان گرد آمده بودند فرستاده و از او ، كه نامش قاسم آقا بود ، علل آن اقدامات را جويا شدند . وى پاسخ داد كه مىبايست مردم را متفرق سازند . بعد ، ممتاز الدوله و بهبهانى تعهد كردند مردم را به تفرقه وادارند . امّا افسر فرمانده از پذيرش آن عهد امتناع كرد . در اين موقع - حدود يكساعت پس از طلوع آفتاب - كلنل لياخوف ، همراه شش افسر روسى ديگر ، در كالسكه‌اى به طرف بهارستان آمده ، موقعيت را بررسى و سربازان را مرتب كرده ، در شش موضع مختلف توپ مستقر ساخت . سيد عبد اللّه طى پيامى خواستار گفتگو با لياخوف شد ، امّا با امتناع وى مواجه گشت .\r\nبرخى داوطلبان ملّى اجازه خواستند به لياخوف كه حال سوار بر اسب بود شليك كنند . امّا از اين اقدام منع شدند تا مبادا بهانهء دخالت به دست روسيه افتد . به همين سبب نيز به شاپشال خان كه در تيررس قرار داشت ، اجازه داده شد بىهيچ آسيب و جراحتى بگريزد .\r\nحال كلنل لياخوف مجددا به كالسكه نشسته به سوى خيابان ظل السلطان رفت و همچنان كه از مقابل مقر « انجمن آذربايجان » مىگذشت ، توپها تحت فرماندهى ساير افسران روسى بر مسجد و بهارستان آتش گشودند . در نتيجه ، حدود پنجاه تن سربازان پياده كه جلوى عمارات فوق‌الذكر صف كشيده بودند ، كتهاى قرمز خود را كنده تفنگهايشان را به مدافعان مجلس تسليم كردند و بدون سلاح به قرارگاه مليّون وارد شدند . بسيارى از سربازان سوار هم گريختند . امّا افسران روسى تفنگهاى آنان را ربوده و به سوى بسيارى از فراريان آتش گشودند كه در نتيجه ساير سربازان به طرف مجاهدين شليك\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nكرده و در نخستين آتش قريب دوازده تن از ايشان را به قتل رسانيدند . درست پيش از اين شليك گروهى ، يكى از قزاقها چرخى زده و با اسب خود در جلوى انجمن آذربايجان مانور داده چندين گلوله شليك كرد .\r\nتا اين‌زمان مليّون از تيراندازى اجتناب كرده بودند . در واقع تنها يكصد تن از ايشان مسلح بودند و براى هرقبضه تفنگ هم فقط پنجاه فشنگ داشتند . امّا آنها از همين موجودى به نحوى مطلوب استفاده كرده و موفق شدند سه قبضه از شش قبضه توپى را كه براى بمباران مجلس مستقر كرده بودند ، از كار بازدارند . تلاش دليرانه‌اى نيز توسط انجمن مظفرى و انجمن آذربايجان براى تصرف ساير توپها به عمل آمد . امّا تهاجم آنها توسط نيروى قزاق دفع گرديد . توپى كه بيشترين خسارت را وارد ساخت ، توپى بود كه در قسمت شمال در خيابان دروازه شميران كار گذاشته بودند . بااين‌وجود ، به‌رغم گلوله‌هايى كه بر سر مدافعان مىباريد ، مدت هفت يا هشت ساعت مقاومت ادامه يافت تا آنكه سرانجام بهارستان و مسجد سپهسالار ، دو مكانى كه تقريبا در دو سال گذشته مركز آمال ملت و كانون روحيهء نوينى بود كه در ملّتى به ظاهر مرده دميده و حياتى تازه به ايشان بخشيده بود ، به ويرانه تبديل شدند و مدافعانشان يا به قتل رسيدند ، يا به اسارت رفتند و يا گريختند . شمار تلفات طرفين معلوم نيست . از رهبران مردم ، تقىزاده ، معاضد السلطنه و حدود سى يا چهل تن ديگر موفق شدند خود را به سفارت انگليس برسانند ، كه البته به سفارت دستور داده شده بود فراريانى را پناه دهد كه جانشان در معرض خطر است . آن هشت تن مليّون مورد درخواست شاه كه در مدرسهء سپهسالار پناه گرفته بودند ، به خانهء امين الدوله گريختند . امّا اين خائن فىالفور خبر ورود ايشان را تلفنى به قرارگاه قزاقها اطلاع داد و بلافاصله سربازانى براى دستگيرى آنان اعزام شدند . يكى از آنها ، حاجى ميرزا ابراهيم ، طى مقاومت در برابر تلاش سربازان براى برهنه ساختنش ، كشته شد و ديگران به اسارت به اردوگاه باغشاه برده شدند . روز بعد ، ميرزا جهانگير خان و ملك المتكلمين را در آنجا خفه كردند . شاهزاده ظهير السلطان ، پسر عم شاه ، هم براى اعدام به خارج از باغشاه برده شد . امّا گفته مىشود كه در آخرين لحظه ، به يمن اينكه مادرش خواهر مظفر الدين شاه مرحوم بود و نيز از آنروى كه تهديد به انتهار كرد ، از مرگ نجات يافت . وى پس از بازجويى سرانجام آزاد شد و رخصت يافت به اروپا برود « 1 » . از چهار تن بازمانده ، سيد محمد رضا مساوات توانست بگريزد و پس از سرگردانى در گيلان و مازندران و تحمل\r\n\r\n\r\n","description":"","footnote":"\r\n( 1 ) . وى 20 نوامبر 1908 ، در كمبريج با من ديدار كرد .\r\n","page_name":" 197 ","page_number":197},
  {"content":"\r\n\r\nشدايد بسيار و گرسنگى و بىسرپناهى ، سرآخر اين شانس را داشت كه به مكانى امن برسد .\r\nآقا سيد جمال هم از تهران گريخت . امّا اعتقاد بر اين است كه در حالى كه لباسى مبدل به تن داشت ، در همدان دستگير و به قتل رسيد . مستشار الدوله ، نمايندهء شريف و بيباك تبريز و شاهزاده يحيى ميرزا مدتها با بسيارى از ديگر زندانيان - كه 22 تن نامبردگان ذيل كه عكسى دسته‌جمعى از ايشان ، مورخ 23 جمادى الاول 1326 ، 4 ژوئيهء 1908 ، را در اختيار دارم ، از آن شمارند - در باغشاه اسير و در غل و زنجير بودند . اسامى ايشان بدين‌قرار است : ناصر الممالك برادرزن سالار الدوله ؛ حشمت نظام ؛ مشهدى باقى تبريزى ؛ ميرزا محمد على خان سردبير روزنامهء ترقى ؛ محمد شريف شريك زندانى شمارهء 10 ؛ ابراهيم طبّال ؛ فرج اللّه توتون‌فروشى ؛ شيخ ابراهيم ؛ ميرزا حسين ؛ سلطان العلما ؛ سردبير روح القدس كه به سبب انتشار مقاله‌اى محكم عليه شاه توقيف شده بود « 1 » ؛ شيخ على قاضى قزوينى ؛ قاضى ديوان عالى و يكى از معدود بازماندگان گروه دوازده نفرهء منتخب مريدان سيد جمال الدين ؛ ميرزا محمد على فرزند ملك المتكلمين ؛ ميرزا على اكبر خان از ديوان عالى ؛ ميرزا على اكبر ، برادر شمارهء 11 ؛ حاجى محمد تقى يكى از نمايندگان مجلس ؛ على بيگ مستخدم ؛ مستشار الدوله ؛ حاجى خان خياط ؛ شيخ ابراهيم طالقانى ؛ آقابزرگ خان ؛ يحيى ميرزا سردبير « حقوق » ؛ ميرزا داوود خان شريك ميرزا جهانگير خان كه در باغشاه خفه شد ؛ نايب باقر خان دربان مجلس ملّى « 2 » .\r\nچندين روز متوالى منازل اشخاص منفور نزد شاه ، از جمله عمويش ظل السلطان و عموزاده‌اش جلال الدوله - فرزند ظل السلطان - و ظهير الدوله - شوهر خالهء شاه ، پدر ظهير السلطان ، و اينك حاكم رشت - توسط سربازان گلوله‌باران و غارت شد و كتب خطى و اشياء نفيس هنرى به دست كلنل لياخوف و مزدورانش افتاد . بهارستان و مسجد سپهسالار تبديل به ويرانه شده ، تمامى اسناد گرانبهاى مجلس ملّى نابود گرديد . كلنل لياخوف به عنوان فرماندار نظامى تهران منصوب و شهر را تحت حكومت‌نظامى درآورد . وى محل سفارت بريتانيا را با قزاقان خود محاصره كرد تا از تحصن فراريان ديگر در آنجا ممانعت كند . امّا به پاس احترام به اعتراض بريتانيا ، چند روز بعد اين حصر برداشته شد و علاء السلطنه وزير امور خارجهء ايران كه اخيرا منصب وزارت مختار ايران در لندن يافته بود ، بالاجبار\r\n\r\n\r\n","description":"","footnote":"\r\n( 1 ) . رجوع كنيد به ص همين كتاب .\r\n( 2 ) . در عكسى كه به صورت كارت‌پستال درآمده ، و با خطوط فارسى بر آن نوشته‌اند ، اسيران در دو رديف يازده‌تايى صف كشيده‌اند كه يك رديف ايستاده و رديف ديگر زانو زده و همگى در زنجير و تقريبا سربرهنه هستند . نمراتى كه در كارت‌پستال افزوده‌اند ، از راست به چپ و نمرات 11 - 1 در رديف بالاتر و نمرات 22 - 12 در رديف پائين هستند .\r\n","page_name":" 198 ","page_number":198},
  {"content":"\r\n\r\nاز كاردار بريتانيا رسما عذرخواهى كرد . گرچه مناسبتر بود اين پوزشخواهى از سوى كلنل لياخوف يا هرمقام روسى ديگر كه امور را در كنترل داشت صورت گيرد . رخدادهاى ناگوار ديگرى هم به وقوع پيوست كه حاكى از عناد جناح دربار و حاميان روسى ايشان نسبت به هيأت نمايندگى بريتانيا بود . چرا كه اين هيأت گرچه در نهايت مشروطه‌خواهان را به گاه گرفتارى به حال خود واگذارد ، ولى با حمايتى كه طى تابستان 1906 از ايشان به عمل آورد ، نفرت قلبى و عدم‌اعتماد مرتجعين را موجب آمد . بين قزاقها و سواران محافظ سفارت بريتانيا نزاعى درگرفت كه مىتوانست نتايج مرگبارى در بر داشته باشد .\r\nامّا از درج خبر اين نزاع در اكثر روزنامه‌هاى انگليسى ، به استثناى - فكر مىكنم - « ديلى تلگراف » ، ممانعت شد تا مبادا « حسن‌روابط » موجود زايل گردد . در اين مورد كلنل لياخوف مجبور به عذرخواهى شده ، قزاقها نيز به مجازات رسيدند . اعلاميهء ذيل نيز ، كه در اصل به نام كلنل لياخوف صادر و بر تمامى ديوارهاى تهران نصب گرديد ، به پاس احترام بريتانيا و تمايل به اختفاء ميزان دخالت عوامل روسى در كودتا انتشار يافت . و چند روز بعد با اعلاميه‌اى به نام و امضاى يك فرماندهء دروغين موقتى ايرانى جايگزين گرديد ، گرچه كلنل لياخوف ، تا زمان ورود قواى مليّون در 16 ژوئيه 1906 ، كماكان فرمانرواى عملى تهران باقى ماند . متن اعلاميهء فوق‌الذكر ، به نقل از حبل المتين كلكته ، مورخ 2 رمضان 1326 قمرى ، 28 سپتامبر 1908 ، صفحات 8 به بعد ، بدين قرار است :\r\nاعلاميه « حسب الامر ملوكانهء اعليحضرت همايون ، ارواحنا له الفداه ، و محض تأمين امنيت عمومى و اجراى قوانين حاكم بر نظم عمومى تهران ، جهت اطلاع عموم مسائل مذكور در سطور آتى را ، همراه مقررات عمومى ضرورى كه به مورد اجرا گذاشته شده‌اند ، اعلام مىدارم : »\r\n1 . انتظام كل امور پايتخت بر عهدهء افسران بريگاد قزاق اعليحضرت شاهنشاهى ، ژاندارمرى ، فوج خلج و زرند و نظميه واگذار گرديده است .\r\n2 . هركس از مقررات مطروحه در اين اعلان سرپيچى يا در اطاعت آن قصور ورزد ، با نهايت شدت تعقيب و مجازات خواهد شد . اشخاصى كه به هرنوع مورد ستم و سركوب واقع شوند ، بدين وسيله اختيار مىيابند كه عرايض و تظلمات خود را به اين دفتر تسليم دارند .\r\n3 . متخلفانى كه جرائم آنها نسبت به اين شاكيان به اثبات رسد ، فورا مجازات خواهند شد و\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nمظالم ايشان تحت نظارت يك افسر منصوب از حكومت تهران ، جبران مىگردد . در صورت وقوع دزدى ، تهاجم يا سركشى ، قربانيان مىبايست به محض وقوع افسر و فرمانده نزديكترين قرارگاه را مطلع سازد .\r\n4 . قيمت گوشت و نان بايد در سطح حاليه باقى بماند . اگر قيمت اين اجناس از نرخ معمول فزونى گيرد ، اشخاص متخلف معادل دو برابر مابه‌التفاوت نرخ عادى و قيمت دريافتى جريمه خواهند شد .\r\n5 . اجتماع بيش از پنج نفر در شوارع و معابر عمومى ، خواه جهت نظاره و خواه استماع خطابه ، توسط قواى مسلح پراكنده خواهد شد .\r\n6 . به فروشندگان سلاح آتشين و متعلقات آن هشدار داده مىشود كه از اين تاريخ شديدا از فروش اسلحه به اشخاص ، بدون اجازهء من منع مىگردند . جواز فروش اسلحه به اشخاص نيازمند تنها توسط شخص من صادر مىگردد .\r\n7 . اگر ديده شود كه شليك آلات حربيه در شهر متضمن بروز اغتشاش است ، در صورت وقوع اغتشاش ، شمارى از قزاقان فورا جهت اطفاء بلوا به محل اعزام مىگردند . اگر تفنگى به اشتباه آتش شود ، فرد خاطى مدت معينى زندانى خواهد شد . اگر تفنگى توسط يك دزد در شب آتش شود ، قزاقان مأمور حفظ امنيت به منزل موردنظر وارد و تحقيقات لازمه اعمال مىگردد . اشخاصى كه عمدا و از روى اراده سلاح گرم آتش كنند ، در صورت دستگيرى به اشدّ مجازات خواهند رسيد .\r\n8 . درصورتىكه از هريك از منازل خيابانها و محلات شهر در جهت معابر يا محل گشت‌زنى سربازان شليك شود ، اگر به وضوح و به‌طور مسلم به اثبات رسد كه آن شليك ناشى از انگيزه‌هاى پنهانى بوده است ، آن خانه با توپ و تفنگ منهدم مىگردد .\r\n9 . افرادى كه برحسب عادت بارهاى كاه ، الوار ، هيزم و امثالهم را در شوارع و معابر قرار مىدهند ، در آينده شديدا از اين كار منع مىگردند .\r\n10 . كالسكه‌ها و درشكه‌ها بايد در يك صف در سمت راست خيابان بايستند و اگر نزاعى بين رانندگان آنها ديده شود ، به مجازات خواهند رسيد .\r\n11 . وظيفهء تنظيف و آب‌پاشى معابر و شوارع عمومى بر عهدهء صاحبان يا مستاجرين بيوت مجاور است .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n12 . آرزو دارم كه تمامى اهالى تهران مرا در نظارت بر كل امور متعلق به انتظام شهر يارى كنند .\r\n( امضاء ) پالكوانيك ( كلنل ) لياخوف ، افسر فرمانده بريگاد قزاق اعليحضرت همايون شاهنشاهى ، ارواحنا له الفداه « 1 » .\r\nاين اعلاميه ، به‌رغم ظاهر موجهش ، موجب توقف تمامى فعاليتهاى مشروطه‌خواهان در تهران طى دوازده ماه آتى گرديد . زيرا حق اجتماع و ايراد خطابه به نحو مؤثرى ملغى ، مطبوعات آزاد معدوم و حق تملك و حمل سلاح يا آلات حفر و ايجاد سنگر موقتا غيرممكن گشت .\r\nبدين ترتيب ، تهران زير پاشنه‌هاى آهنين كلنل لياخوف و قزاقهايش به خاك افتاده و ديگربار خودكامگى غالب گرديد ، مشروطيت نوپا درهم شكست ، مطبوعات خاموش و رهبران مردمى يا با خشونت به قتل رسيده بودند - چون ميرزا جهانگير خان صور اسرافيل و ملك المتكلمين و حاجى ميرزا ابراهيم - يا در باغشاه در غل و زنجير بودند - همچون آن كسان كه نامشان افتاد - يا در جنگلهاى مازندران متوارى بودند - مانند سيد محمد رضا مساوات - و يا در سفارت بريتانيا پناهنده شده بودند - همچون تقىزاده . در اين حال به‌نظر مىرسيد تمامى آمال و اميدها براى حصول به آزادى و حكومت صالح در ايران بر باد رفته است .\r\nطبعا نقش برجستهء كلنل لياخوف و ساير افسران روسى بريگاد قزاق در اين‌زمان موجب انتقادات بسيار در محافل اروپايى گرديد . دفاع رسمى از اين امر ، كه در موارد عديده توسط سر ادوارد گرى در مجلس عوام مطرح گشت و از جانب تايمز مورد تاكيد قرار گرفت ، اين بود كه چون كلنل لياخوف در خدمت شاه قرار دارد ، مسئوليت اقداماتش بر عهدهء حكومت روسيه نيست . مع‌هذا ، هنگامى كه سر آرتور نيكلسون ، سفير بريتانيا در سن پترزبورگ ، در 9 نوامبر 1908 به آقاى ايزولسكى  ( Izvolsky )  پيشنهاد كرد اين افسران روسى را « مىتوان توسط حكومتشان فراخواند » ، اين پيشنهاد ، نه بر اين اساس كه حكومت روسيه نمىتواند ايشان را فراخواند ، كه با اين استدلال كه در شرايط موجود فراخوان آنان « خطرناك » است ، رد گرديد « 2 » . حتى اگر به بيانات برجستهء آقاى پانوف  ( M . Panoff )  كه در اواخر 1908 مدتى به عنوان خبرنگار مقيم روزنامهء ليبرال مشهور روسيه به نام « ريش »  ( Ryech )  فعاليت مىكرد ، و مىبايست در باب وى و افشاگريهايش مطالبى معروض افتد ، اعتنايى نكنيم ، اين استدلال را\r\n\r\n\r\n","description":"","footnote":"\r\n( 1 ) . ترجمهء اين سند را با متن آن‌كه در ص 159 « كتاب آبى » در مورد ايران [ كد 4581 
  ] درج گشته ، مقايسه كنيد .\r\n( 2 ) . بنگريد به كتاب آبى در مورد ايران [ شمارهء 1 ، مورخ 1909 ، كد 4581 
  ] شماره‌هاى 299 و 305 ، صفحات 205 و 206 .\r\n","page_name":" 201 ","page_number":201},
  {"content":"\r\n\r\nبه دشوارى مىتوان پذيرفت .\r\nآقاى پانوف كه تحت نام مستعار « تانه » مقاله مىنوشت ، بلغارىالاصل بود و يكى از انگليسيان مقيم سن پترزبورگ ، كه او را پس از اخراجش از ايران ملاقات كرد ، وى را چنين توصيف مىكند « برداشت شخصى من از پانوف ، برداشت نامطلوبى نبود . وى آشكارا ماجراجو و مرد عمل بود ، نه مرد كتاب . امّا به‌نظر من در وضعيت موجود ايران اين امر براى يك خبرنگار يك امتياز محسوب مىشد .\r\nوى داراى گذشته‌اى ماجراجويانه بوده است ، در مقدونيه عضو اركستر موسيقى بوده ؛ پدرش در يك زندان تركيه مرده برادر و خواهرش در زندان توسط تركها به قتل رسيده بودند ، برخى از بياناتش در مورد ايران خام و خشن بودند و در سخنرانيش در كلوپ زنان هم مسلما بيش از اندازه جانب احساسات را گرفت . معهذا ، تا آنجا كه من توانستم اظهاراتش را وارسم ، به‌نظر مىآيد كه فردى بسيار مطلع است و دبيران نشريه « ريش » اعلام داشتند كه كاملا از او راضى هستند . . . رويهمرفته معتقد شدم كه قابل‌اعتماد است و هنوز هم خلاف آن بر من ثابت نشده است . . . روشن است هنگامى كه پانوف اسناد دال بر اتهام عوامل روسيه در تهران را منتشر سازد ، ( حكومت ) روسيه آماده است كه به‌طور مستقيم يا غيرمستقيم اسنادى را كه احتمالا مىتوانند وى را رسوا كنند منتشر نمايد . شايد خوب باشد هنگامى كه شما مقالهء پانوف را دريافت مىكنيد ، اين را در نظر داشته باشيد . »\r\nتا آنجا كه مىدانم ، مقالهء فوق‌الذكر تاكنون منتشر نشده است . اما من يك نسخه تايپى آن را به زبان روسى - ، در بهار 1909 دريافت و ترجمهء انگليسى آن را تهيه كردم اين مقاله تحت عنوان « عوامل تحريك كنندهء روسيه در ايران ، و متشكل از 60 قسمت است . قسمت اول جزوه يا مقاله‌اى است در مورد ايران ، خاصه تاريخ اخير اين كشور و علل و عوامل انقلاب ، قسمت دوم گزارشات به اصطلاح محرمانهء كلنل لياخوف است كه عن‌قريب ذكر بيشترى در مورد آن خواهد رفت ، قسمت سوم شرحى است از مكالمه‌اى كه بين نويسنده و ايزولسكى ، وزير امور خارجهء روسيه ، در ژانويهء 1909 در سن پترزبورگ صورت گرفته ؛ قسمت چهارم روايت نويسنده از اخراجش از ايران در دسامبر 1908 توسط آقاى سابلين ، كاردار روسيه در تهران است ؛ قسمت پنجم افشاگرى پيرامون پيشنهادى به ايران و نكوهش آن ؛ و قسمت ششم برداشتى است از شاپشال خان ، معلم سرخانهء سابق شاه و عامل معروف يهودى روسيه در ايران . قسمت دوم اين مقاله ، يعنى مراسلهء لياخوف ، است كه در اينجا عموما مورد نظر ماست . اما نخست بايد مطالبى در مورد ماجراهاى پانوف بيان شود .\r\nبه‌نظر مىرسد كه وى بلافاصله پس از كودتا به تهران رفته باشد . زيرا در زمينهء اخراج خود از\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nايران ، كه در ماه دسامبر 1908 صورت گرفت ، چنين مىگويد : « هنگامى كه شش ماه قبل به عنوان خبرنگار مقيم يك روزنامهء مترقى روسيه به ايران رفتم ، بسيار خوب مىدانستم كه در سرزمين ايران اوقات خوشى در انتظارم نيست من ابدا خود را در رابطه با احساساتى كه ممكن بود يك خبرنگار مقيم ، خاصه خبرنگارى كه مىخواست پرتوى تازه بر مسائل افكنده و آنها را از دريچهء چشم خود بدون هيچ تعصبى مشاهده كند ، در مقامات روسى و نيز ديپلماتها برانگيزد ، گول نزدم . » بااين‌وجود ، عليرغم اين تصورات ، وى در ابتدا از طرف آقاى هارتويگ و ديگر اعضاى سفارت روسيه و كلنل لياخوف با استقبال بسيار خوبى مواجه و آنها و مسائل پذيرفته شدن او به حضور محمد على شاه و ظل السلطان را فراهم ساختند و به وى اجازه دادند كه ويرانه‌هاى پارلمان گلوله‌باران شده را مورد بازرسى قرار دهد . اما هنگامى كه آن شماره از روزنامه « ريش » ، كه حاوى اولين مقاله وى بود و در آن مصاحبه وى با كلنل لياخوف توصيف گرديده بود ، به تهران رسيد ، اين مهربانى اوليه جاى خود را به يك برخورد و علنا خصومت آينده داد . به آقاى پانوف برچسب سوسيال دموكرات ، هرج‌ومرج‌طلب و بدتر از آن زده شد و اضافه گرديد كه وى ، به دليل آنكه يك روسى حقيقى نبوده و يك بلغارى است « نمىتواند به نحو مطلوب در بحث مربوط به مقاصد و نظرات ديپلماسى روسيه در ايران وارد گردد و در نتيجه در مقام و موقعيت صحيحى قرار ندارد . » در همان حال به او پيشنهاد شد كه بايد آقاى پاسك -  M . Passek  - ، كنسول روسيه ، را در اطلاعات خود « سهيم » كند تا وى خاطرنشان سازد كه « چگونه و در مورد چه چيزهايى مىتواند در روزنامه‌هاى روسى مطلب بنويسد . » لياخوف هم به عنوان يك افسر سابق ، به وى پيشنهاد مأموريتى در تيپ قزاق را ارائه داد .\r\nآقايان هارتويگ ، بارانوفسكى - اولين مترجم در سفارت روسيه كه در واقع همه‌كاره در هيأت نمايندگى روسيه بود - و لياخوف ، كه از اين روشها طرفى نبستند ، شروع به دخالت در وظيفهء روزنامه‌نگارى و مكاتبات آقاى پانوف ، چه از طريق نامه چه تلگراف ، كرده و موانع زيادى بر سر راه وى قرار دارند . درحالىكه - بنابر ادعاى وى به تحريك آنها - اسناد گوناگون « حاوى مطالبى پيرامون ايران ، فعاليت‌هاى كلنل لياخوف و سفارت روسيه ، و بانك استقراض و تنزيل روسيه » از اتاق وى در هتل دزديده شدند . بعدا به او هشدار داده شد كه با يك اخطاريه و ضرب‌الاجل بيست و چهار ساعته از ايران اخراج خواهد شد و يك سانسور ويژه روى تلگراف‌هاى وى ، توسط آقاى بارانوفسكى كه خودش نيز خبرهايى براى « آژانس تلگرافيك سن پترزبورگ كه به تازگى به‌طور سيستماتيك تلگرافهايى در مورد حملات فدائيان ( داوطلبان ملىگرا ) به اتباع روسيه و خطراتى كه\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nمتوجه منافع روسيه مىباشد را دريافت مىنمود ، ارسال مىداشت اعمال گرديد . »\r\nحدود اواسط نوامبر 1908 ، آقاى هارتويگ ايران را به قصد سن پترزبورگ ترك و در 25 نوامبر وارد سن پترزبورگ شد و آقاى سابلين كاردار سفارت روسيه گرديد . در اواسط دسامبر روزنامه « ريش » بيانيه‌اى ، به استناد آقاى پانوف ، منتشر ساخت بدين‌مضمون كه شاه به شاهزاده عين الدوله ، كه فرماندهى نيروهاى سلطنت‌طلب محاصره‌كننده تبريز را بر عهده داشت ، تلگراف زده و به او دستور داده كه « گروهى از سربازان را سازمان دهد و ظاهرا به منظور فراهم ساختن زمينه براى دخالت روسيه با لباس مبدل و تحت پرچم فدائيان به اتباع روسيه و خارجيان مقيم آذربايجان حمله كنند . » در 11 دسامبر آقاى پانوف نزد آقايان سابلين و بارانوفسكى ، در سفارت روسيه ، احضار گرديد و تهديد به اخراج شد ، مگر آنكه اسم خبررسان خود را برملا نموده و رضايت دهد كه « مسائل ايران را به نحوى مقبول‌تر عرضه نمايد . » و افشاگريهاى خود را ، كه از نظر سفارت ناخوشايند مىباشند ، تكذيب كند . » چون وى از موافقت با اين امر امتناع نمود ، به يمن يكى از مقررات كنسولگرى روسيه در رابطه با اخراج « عناصر نامطلوب » ، در 15 يا 16 دسامبر از ايران اخراج گرديد .\r\nروزنامهء ريش ، كه وى به عنوان خبرنگار مقيم آن عمل مىكرد ، در اين مورد مقاله‌اى در شمارهء 18 دسامبر - 5 دسامبر به تقويم قديم - خود منتشر ساخت و شديدا اقدام خودسرانهء سفارت روسيه را مورد نكوهش قرار داد و بسيارى از روزنامه‌هاى انگليسى نيز به اين ماجرا اشاره نمودند « 1 » . حتى روزنامهء « نودورميا » كه معمولا داراى نظراتى ارتجاعى است ، در شمارهء 19 ژانويه - ژانويه به تقويم قديم - عليه چنين اقدامات آمرانه از سوى مقامات روسى در خارج اعتراض نمود « 2 » .\r\nآقاى پانوف ، پس از اخراج از ايران به سن پترزبورگ آمد و در آنجا با شخصيتى مرموز به نام ميرزا شيخ على ، كه در روزنامهء مورنينگ پست « 3 » به عنوان يك مجتهد و عضو شوراى روحانيت شيعه نجف توصيف گرديد ، معاشرت نمود كه اين امر فورا مجادلات خشونت‌آميزى را برانگيخت و مرتجعين روسى ، به همراه دوستان انگليسى خود ، اعلام داشتند كه وى نه يك مجتهد است و نه حتى يك ايرانى ، كه يك تاتار اهل لنكران و تبعهء روسيه است . از سوى ديگر ، يكى از دوستان انگليسى من\r\n\r\n\r\n","description":"","footnote":"\r\n( 1 ) . يعنى روزنامهء مورنينگ پست مورخ 18 دسامبر ، و تايمز ، ديلى نيوز ، و سترن مورنينگ نيوز و غيره مورخ 19 دسامبر و همچنين در شمارهء 25 دسامبر تايمز ، 23 و 25 دسامبر مورنينگ پست ، 25 دسامبر ديلى تلگراف و 26 دسامبر 1908 منچستر گاردين نيز به اين مسئله اشاره گرديد .\r\n( 2 ) . رجوع شود به شمارهء 20 ژانويه 1908 مورنينگ پست .\r\n( 3 ) . 22 ژانويه 1909 .\r\n","page_name":" 204 ","page_number":204},
  {"content":"\r\n\r\nدر سن‌پترزبورگ ، در مورد وى چنين نوشت : « از بخت خوش بود كه من او را بسيار ملاقات كرده و تصادفا به اندازهء كافى فارسى مىدانستم كه مستقل از پانوف با وى صحبت كنم ، در غيراين‌صورت ممكن بود ، متأسفانه ، به ترديد بسيار دچار شوم . چهارشنبهء گذشته - 10 فوريه - بيانيه‌اى در روزنامه‌هاى اينجا منتشر گرديد بدين‌مضمون كه تحقيقات انجام شده در نجف نشان دادند كه هيچ مجتهدى به نام ميرزا على را در آنجا نمىشناسند و تنها شخصى كه به اين نام شناخته مىشود ، يك تبعهء روسى و طلبه‌اى از اهالى لنكران است و استنباط آن است كه فردى كه در آنجاست يك شياد مىباشد . بعدا من كشف كردم كه فردى اين نظرات را در ميان كادت‌ها - دموكرات‌هاى مشروطه‌طلب - كه با ايران همدردى مىنمايند منتشر ساخته است و سپس دريافتم كه اين شخص آقاى . . . مىباشد كه شما او را مىشناسيد . در رابطه ، با ميرزا شيخ على ، وى پس از صحبت‌هاى پراكندهء بسيار گفت :\r\n1 - كنسول روسيه در نجف مىگويد كه چنين شخصى وجود ندارد . 2 - فرزند ميرزا در سفارت روسيه در تهران ، كه حال سرگرم تحصيل در مسكو است و تمامى مجتهدان ايران را به نام مىشناسد ، پس از خواندن مطلب مربوط به ميرزا على در روزنامه‌ها اعلام داشت كه چنين مجتهدى وجود ندارد ؛ 3 - مترجم سفارت تهران ، باتيوشكف  ( Batyushkoff )  - بارانوفسكى فقط يك جانشين موقت است - ، به ملاقات ميرزا على رفت و دريافت كه وى قادر به تكلم فارسى نيست و فقط عربى مىداند و توسط پانوف مورد اهانت قرار گرفت . بر اين اساس وى اعلام داشت كه ميرزا على يك شياد است . در مورد ماجراى باتيوشكف كه من تصادفا . . . شاهد آن بودم ، كمترين چيزى كه مىتوان گفت آنست كه پانوف مسلما رفتارى عجيب با باتيوشكف داشت . اين هم عجيب بود كه ميرزا على از صحبت كردن به فارسى امتناع ورزيد ، اما شايد پانوف ، از ترس جاسوسان ، به وى گفته بود كه چنين كارى نكند . در اين مورد كه ميرزا على يك ايرانى است ، من كاملا مطمئن هستم . ابتدا من سعى كردم با وى تركى صحبت كنم اما او به زبانى بسيار ناقص جواب داد و من فكر نمىكنم كه او صرفا تظاهر مىكرد . به‌علاوه ، معتقدم كه وى شخصى جدا باهوش و بافرهنگ به‌نظر مىآمد . من پيرامون بسيارى چيزها با وى صحبت كردم و او همواره آماده بود كه به من اطلاعات روشنى ارائه دهد . من نمىتوانم به خاطر بياورم كه آيا او عملا به من گفت كه يك مجتهد مىباشد يا خير . در مورد نجف چيزهاى بسيارى به من گفت : در رابطه با آقايان - يعنى مجتهدين بزرگ - وى گفت كه فقط چهار يا پنج مجتهد بزرگ وجود دارند - مانند ملا كاظم خراسانى و چند تاى ديگر - و اينكه او فقط يك « فرد » است . وى همچنين گفت كه وى در مدرسه‌اى در نجف زبان عربى تدريس مىكرد . وى گفت كه زادگاهش اصفهان\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nاست و لهجهء وى لهجه‌اى بود كه در دستور زبان‌ها به عنوان لهجهء اصفهانى توصيف مىشود ، راجع به اصفهان ، خاصه در مورد بختياريها كه بسيار مورد علاقهء من بودند ، مطالب زيادى گفت . رويهمرفته ، احساس بسيار مناسبى را در من برانگيخت . . . حسن ممدوف ، نمايندهء مسلمين گنجه - اليزا و توپل - با ميرزا على بسيار صحبت كرد . او اين ايده را كه ميرزا على يك لنكرانى مىباشد به مسخره گرفته و مىگويد كه مسلما يك ايرانى است و معتقد است كه يك مجتهد ، يا به هرترتيب يك روحانى بسيار آگاه است زيرا او سئوالات حقوقى - مذهبى بسيار دشوارى را براى وى مطرح ساخت و پاسخ‌هاى بسيار قانع‌كننده‌اى دريافت داشت . او مىگويد كه نمىداند ميرزا على كيست . اما به‌نظر مىرسيد كه مطمئن است كه وى ، به دلايل امنيتى ، تحت نام مستعار مسافرت مىكند . اگر اين حقيقت داشته باشد ، رمز اين ماجرا را مىتوان توجيه نمود . امّا اگر نام واقعى وى اكنون كه به سلامت از كشور خارج گرديده است ، معلوم مىگرديد ، بسيار سودمند بود . وى به من گفت كه از اينجا عازم قسطنطنيه است . »\r\nرويهمرفته كاملا روشن به‌نظر مىرسد كه ميرزا شيخ على يك ايرانى و فردى دانشمند است . اما به معنى دقيق كلمه يك مجتهد نيست و نامى كه تحت آن مسافرت مىكند نامى مستعار است . اين ماجرا سزاوار آنچنان توجهى نبود ، مگر به خاطر تلاشهاى بسيارى كه نه تنها در روسيه ، بلكه در برخى از مطبوعات انگليس هم در زمينه آن انجام گرفت تا از اين جريان جهت آسيب وارد آوردن بر مشروطه‌خواهان ايران و طرفدارانشان بهره‌بردارى گردد . سه روزنامه‌اى كه در اين رابطه ، و نيز در رابطه با رواج نظرات جناح ارتجاعى روسيه پيرامون ايران در اين كشور برجسته‌ترين نقش را داشتند ، روزنامه‌هاى استاندارد ، آوت لوك و كانتمپورارى ريويو بودند كه به‌نظر مىرسد دو روزنامهء اخير تا آنجا كه به سياست خارجى مربوط مىشود ، ارگان ويژهء آن جناح در انگلستان هستند « 1 » .\r\nحمايتى كه توسط حداقل سه تن از مجتهدان اصلى كربلا و نجف از نهضت مشروطه به عمل آمد و تكفير عملى شاه توسط آنها ، آنچنان مشهور و معلوم است كه نظرات روحانيون كم‌اهميت‌تر شيعه نتيجه نسبى اندكى در بر دارند .\r\nبه ماجراى آقاى پانوف بازگرديم . وى در نيمهء اول ماه فوريه 1909 ، سن پترزبورگ را به مقصد\r\n\r\n\r\n","description":"","footnote":"\r\n( 1 ) . به‌ويژه به شماره‌هاى 28 ژانويه و 2 ، 18 ، 22 و 23 فوريه روزنامه استاندارد ؛ 17 آوريل ، اول ، پانزدهم و بيست و دوم مه روزنامه آوت لوك ؛ و بررسى مسائل خارجى در شماره‌هاى مختلف نشريه كانتمپورارى ريويو مراجعه كنيد .\r\n","page_name":" 206 ","page_number":206},
  {"content":"\r\n\r\nقفقاز ترك و به زودى گزارش گرديد كه به مشروطه‌خواهان ايران در استرآباد پيوسته است . حدود اواسط آوريل گزارشاتى به سن پترزبورگ ، و از آنجا به اين كشور رسيد مبنى بر آنكه تركمن‌ها آن شهر را تصرف و غارت كرده و پانوف فرار نموده است . در اول ماه مه ، روزنامهء ديلى تلگراف نامه‌اى از خبرنگار ويژهء خود در سن پترزبورگ دريافت نمود كه در آن خلاصه‌اى از ماجراى پانوف آمده و از پايان كار فرضى وى نتيجه‌گيرى ذيل ارائه گشته بود :\r\n« يك ماه بعد [ پس از 18 ژانويه ، يعنى روزى كه اين خبرنگار او را به همراه ميرزا شيخ على در سن پترزبورگ مشاهده كرده بود 
  ] پانوف ، كه آگاهى اندكى از زبان فارسى داشت ، در رأس يك هنگ شورشى كه عليه شاه مىجنگيد ظاهر گرديد . شهرت وى به عنوان يك مبارز ناسيوناليست روز به روز افزايش و گسترش مىيافت . وى در رأس فدائيان فاتح وارد شهر رشت گرديد و آتش مبارزه را در روح پيروان غيرقابل‌توصيف خود دميد . سرانجام وى استرآباد را تصرف نمود و با شنيدن خبر پيشروى تركمن‌ها ، طرح شجاعانه يك پيشروى جهت حمله و نابود ساختن آنها را به مورد اجرا گذاشت . »\r\n« طبق اين طرح وى در رأس پانصد تن از افراد عازم منطقه رمشه  ( Ramasha )  گرديد . تركمن‌ها با اطلاع از حركت وى ، وارد شهر استرآباد گشته آن را غارت نمودند . سپس پانوف ، كه از طريق كوتاه‌ترين مسير بازگشته بود ، دشمن را غافلگير ساخته و كاملا در محاصره گرفت . تركمن‌هاى درنده‌خو و حريص با شجاعتى ناشى از نوميدى به مبارزه پرداختند اما طى 9 ساعت جنگ مرگبار اوضاع مبهم به‌نظر مىرسيد . سرانجام پارتيزانهاى پانوف ذخيرهء مهماتشان تمام شده ، به سختى شكست خورده و مورد تعقيب قرار گرفتند . »\r\n« پانوف ، كه از چهار جا مجروح و دچار خونريزى بود ، نمىتوانست امنيت خود را در گريز جستجو كند . اسارت به دست دشمن ممكن بود مفهومش شكنجهء شديد باشد . بنابراين به‌نظر مىرسيد خودكشى تنها راه حل مشكل باشد ، امّا تنها يك گلوله داشت . وى رو به يارانش نمود و فرياد زد :\r\n« رفقا ! آزادى را همانطور دوست بداريد كه من دوست داشتم ؛ و من آن را بسيار دوست داشتم .\r\nبدرود ! » و رولور را به سوى شقيقه برده مغز خود را متلاشى كرد . »\r\nخبر مرگ موفقيت‌آميز رهبر ، غم و اندوه بسيارى در محافل انقلابى ايران به بار آورده است .\r\nمع‌هذا ، در 12 مه ، داستان رومانتيك ديلى تلگراف با اطلاعيه‌اى كه در ايونينگ پست به چاپ رسيد - و مبتنى بود بر مقاله‌اى مندرج در « ريش » كه پانوف به عنوان خبرنگار مقيم آن عمل مىكرد -\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nاز هم پاشيد . زيرا در اين مقاله آمده بود كه آقاى پانوف ، به سبب مسافرت با پاسپورت جعلى ، در مسكو دستگير شده بود و در 5 ژوئن مورنينگ پست پيامى از خبرنگار مقيم خود در سن پترزبورگ منتشر كرد كه جزئيات بيشترى در آن ارائه گرديده بود :\r\n« آقاى پانوف ، خبرنگار سابق يكى از روزنامه‌هاى روسيه كه پس از اخراجش شروع به مبارزه به نفع مليّون شمال ايران كرد ، بيش از دو هفته است در بخش پليس مخفى مسكو در زندان انفرادى است .\r\nهيچ اتهامى عليه وى ارائه نشده ، اما تصور مىرود اساس دستگيريش گزارشى بوده است مبنى بر آنكه وى به عنوان عامل مليّون ايران در حال عزيمت به اروپاست . »\r\n« مىتوان تصور كرد حكومت روسيه ، يحتمل دليلى براى عدم تأئيد اقدامات پانوف داشته باشد ، اما به‌نظر مىرسد اين واقعيت به تنهايى دشوار بتواند مبناى قانونى كافى براى حبس يك تبعهء بلغار بدون اقامهء اتهامى مشخص عليه وى قرار گيرد . »\r\nدو روز بعد ، همان روزنامه ، به استناد خبرنگار مقيم خود در سن پترزبورگ اعلام داشت كه آقاى پانوف به سبب استفاده از پاسپورت جعلى به سه ماه زندان محكوم شده است . ممكن است اين مسئله دليل دستگيرى و بازداشت او بوده باشد . اما حداقل اين احتمال هست كه جرم اصلى وى ، به لحاظ حكومت روسيه ، انتشار چهار سند زير باشد كه محتواى آنها حاكى از ارسال چهار يادداشت محرمانهء نظامى از كلنل لياخوف به رئيس ستاد نظامى در قفقاز است .\r\nنسخه‌هايى از گزارشهاى محرمانه در باب انهدام مجلس ايران ، در 23 ژوئن 1908 ، كه ادعا مىشود توسط كلنل لياخوف براى ستاد فرماندهى ارسال گرديده است .\r\n( برگردان از روسى )\r\n\r\n[ نسخه‌هايى ازگزارشهاى محرمانه در باب انهدام مجلس ايران 
  ]\r\n\r\n1 گزارش شمارهء 59\r\n« به ستاد كل منطقهء نظامى قفقاز . »\r\n« به رياست سررشته‌دارى . »\r\nجناب جلالت‌مآبا ! در بيست و ششم مه روسى - 8 ژوئيه - اعليحضرت شاه مرا با ترجمان اوّل\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nسفارت به باغشاه دعوت كرد و با تقريرات دوستانه موافقت خود را به تكليف سابق ، كه پيش جناب‌عالى عرض كرده‌ام ، به شرط تدابيرى كه تلخيص گريبان از اعتراض دول اروپا به جهت تبديل كردن حكومت مشروطه به استبداد قديمى ممكن باشد بيان كرد و منضما به موافقت خود گفت كه خواهشش اينست كه هرقدر ممكن است خونريزى كمتر باشد . ولى من به اين خواهش او جسارت كرده در جواب گفتم كه خونريزى در اين جنگ مجبورى و ضروريست . چون از باغشاه برگشتيم ، من و ترجمان اوّل مذكور همان‌شب در سفارت ترتيبى به جهت معاملهء آينده با آشيانهء دزدان كه در اين شهر با طنطنهء عظيم مجلس ناميده مىشود معين نموديم . در اين ترتيب كه يك اساسى است از براى اجراى كارهاى آتيه ، اوّل قرارى كه داده شد اين بود كه تا دم آخر بايد مجلس و طرفداران او را به كلى غافل كرده و به سفارت نيز نبايد گذاشت خبرى معلوم شود تا يك دفعه كار را به مخالفت كشانده و به استعمال قوهء مرتبهء عسكريه آشيانهء دزدان و رشوه‌خواران را خراب و حاميانش را كه مقاومت و ممانعت كنند بكشيم و آنها را هم كه زنده ماندند ، در عدليه محكوم و با جزاهاى بسيار سخت مجازات دهيم . چون حال تمام مأمورين و شاه در دست است كه هميشه در هركارى اعم از اينكه خوب باشد يا بد مساعد و عيب‌جويى كرده و به اين جهت تمام كارها را ناتمام مىگذارند ، لازم ديديم كه بعد از آنكه ترتيباتى كه معين كرديم قبول شد ، از طرف شاه به خود من آزادى تامه در اجراى كار داده شود ، چنانچه مجبور نباشد كه امر احدى را در اين كار قبول كرده باشد ، ولو از هركه صادر شده باشد تا اينكه كار به كلى تمام شود . اگرچه از اوامر سابق و تعليماتى كه جناب جلالت‌مآب عالى داده‌ايد موقع و حدود قوت بنده كاملا معلوم است ، ولى باز جسارت كرده و استدعا مىكنم كه حدودات مداخلهء بنده را در اين كار كه در دست دارم ، غير از خدمات سرّى كه در موقع خواهم كرد ، معيّن فرمائيد .\r\nوقتى كه ترتيبات كار را كه معيّن كرده‌ايم از طرف سفير و شاه تصديق شد ، صورت او را بدون تأخير به جناب جلالت‌مآب عالى مىفرستم . منتظر اوامر عالى . كلنل و . لياخوف . تهران ، 27 مه ، 9 ژوئن - 1908 .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n\r\n2 گزارش شمارهء 60 محرمانه\r\n« به ستاد كل منطقهء نظامى قفقاز . »\r\n« به رياست سررشته‌دارى . »\r\nجناب جلالت‌مآبا ! ترتيباتى كه از طرف بنده و ترجمان اوّل سفارت معيّن شده بود ، سفير بعد از آنكه اجمالا به پترزبورگ مخابره كرد و از پترزبورگ هم با تبديلات خيلى مختصر تقريبا بدون اينكه اعتراضى بكنند صلاح ديده قبول كردند ، اما شاه مانند يك ايرانى بسيار ترديد كرد ، مىترسيد از اينكه خونريزى خواهد شد . بنا كرد بعضى تصورات بى جا كردن ، يعنى صلح و غيره . چون اين را ديديم ، مجبور شديم كه وسيلهء قطعى و آخرى خود را به كار ببريم كه اين ترتيبات از طرف دولت روسيه قبول و بهترين ترتيبات براى حال حاضر ملاحظه شده است . اگر شما قبول نكنيد ، دولت روسيه ديگر به هيچ‌وجه از شما حمايت نخواهد كرد و هرچه هم بعد از اين به شما واقع بشود ، خود را مسئول نخواهد دانست . وسيلهء قطعى ، بسيار مهم و مسأله‌اى مؤثر بود . شاه بالطبع بدون تأخير قبول كرد و آزادى كامل نيز به جهت اجرا و اتمام كار داد . اساس اين ترتيبات به قرار ذيل است :\r\n« 1 . با پولى كه از طرف سفارت و شاه داده خواهد شد رشوت دادن به وكلاى مهم مجلس و وزرا كه در جلسهء آخرى ترتيبى را كه به ايشان داده خواهد شد قبول و بر وفقش عمل كنند . »\r\n« 2 . تا دقيقهء آخر ، يعنى حاضر شدن كليهء ترتيبات ، به‌طور دوستانه با مجلس رفتار نمودن و چنين وانمود كردن كه شاه با مجلس صلح كند و همچنين داخل مكالمهء صلح شدن با مجلس . »\r\n« 3 . سعى كردن با رشوت يا وسايل ديگر به جهت خارج كردن مردمان مسلح از مجلس و مسجد و انجمنهاى نزديك . »\r\n« 4 . اقدامات كردن كه رؤساى انجمنها را با رشوت و غيره با خود طرفدار نموده تا روز موعود اعضاى انجمن خود را نگاهداشته و نگذارند بيرون بروند . »\r\n« 5 . يك روز پيش يا در روز اجراى كار فرستادن قزاقها با تبديل قيافت به مجلس و مسجد تا از\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nآنجا به هوا شليك نموده و هم بهانه براى هجوم و خراب كردن مجلس به دست بدهند و هم كسانى را كه در مجلس و مسجد مقاومت خواهند كرد بكشند . »\r\n« 6 . كمال دقت و جهد كردن براى اينكه مبادا كسى به سفارت دول اروپايى ، خاصه انگليس ، داخل شود . »\r\n« 7 . وقتى كه تمام ترتيبات حاضر شد ، در يك روز معين مجلس و اطراف او را با قزاق بريگاد و توپ محاصره و خراب كردن و كشتن كسانى را كه در مقابل مقاومت كنند . »\r\n« 8 . تسليم كردن خانه‌هاى رؤساى مشروطه‌طلبان و وكلا را بعد از تخريب مجلس به سرباز و عوام النّاس كه غارت كنند . »\r\n« 9 . گرفتار كردن رؤساى مشروطه‌خواهان و وكلا و طرفداران مجلس را و به دار زدن و نفى كردن آنها نظر به اهميت موقع و شخص ايشان . »\r\n« 10 . به جهت آسوده كردن خيال جمهور و دول اروپ اعلان كردن كه مجلس دوباره باز خواهد شد . »\r\n« شاه موافقت خود را به اين ترتيبات بيان كرد و گفت بهتر است كه سرباز و سوار ايرانى هم در اين كار اشتراك بكنند . ولى بنده به ملاحظهء اينكه اين‌وقت براى بريگاد قزاق بهترين اوقات است كه وظيفهء حقيقى خود را از پيش برده و رسوخ كاملهء خود را در حيات سياسى دولت ايران محكم و اجراى خيالات آينده را آسانتر كند ، قطعا و مصرا رد كردم . امّا در خصوص مداخلهء شخصى و فعلى بنده در روز توپ بستن ، سفير راضى نمىشد و مىترسيد كه دول سايره اعتراض كنند . ولى بنده امر جناب جلالت‌مآب عالى را در نظر داشتم و به ملاحظهء اينكه كار را به دست افسرهاى ايرانى ندهم - اگرچه افسرهاى ايرانى قزاقخانه صداقت خالصانه به روسيه دارند ، ولى هرچه باشد باز هم ايرانيند ممكن است كه در موقع اجراى كار حسيّات ملّى آنها را مانع شده و كار را به كلى خراب كنند - به مداخلهء شخصى و فعلى خود قرار دادم . من جناب جلالت‌مآب عالى را امنيت كامل مىدهم كه در بريگاد قزاقخانه كه در دست بنده است ، افسر و غيرافسر انتظام و صداقت مخصوص به جهت كار دارند . »\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n« درصورتىكه مانعى از خارج ظهور نكند ، موفقيت كار را مسئولم . منتظر اوامر عالى ، تهران ، 31 مه - 13 ژوئن - 1908 ، كلنل و . لياخوف . »\r\n\r\n3 گزارش شمارهء 62 محرمانه\r\n« به ستاد كل منطقهء نظامى قفقاز . »\r\n« به رياست كل سررشته‌دارى . »\r\n« جناب جلالت‌مآبا ! راجع به سئوال حضرت‌عالى در باب اقدام قزاقهاى جوار سفارتخانهء انگليس در ممانعت از ورود افراد ، افتخار دارم توضيح زير را معروض دارم : »\r\n« حضرت‌عالى از طريق گزارشاتم از هدف محاصرهء سفارتخانه كه ممانعت از ورود و تحصن مردم در آن‌جا بود و از اجراى دقيق اين طرح توسط حقير مطلع هستيد . سبب اتخاذ تدابير ويژه عليه سفارت انگليس از سوى من ، بدين قرار است : در شب پنجم - هيجدهم ژوئن - تلفنا از طرف وزير مختار به سفارت احضار و به من اطلاع داده شد كه طبق اطلاعات واصله سفارت انگليس با حدس در مورد آنچه در تدارك بوده‌ايم ، طرحى مبهم براى پناه دادن به شورشيان ريخته تا از اين طريق تأثير اقدامات ما را تضعيف كند . لهذا ، وى [ وزيرمختار . م 
  ] توصيه كرد به نسبت ساير سفارتخانه‌هاى اروپايى ، تدابير خاص‌ترى عليه سفارت انگليس اتخاذ شود . »\r\n« در ربط با اينك وزيرمختار به من توصيه كرده بود - همانگونه كه گزارش شد - به جاى محاصرهء سفارت انگليس خانه‌ها و دكاكين اتباع روسيه را كه در مجاورت آن‌مكان است محاصره و به اين ترتيب از دسترسى به سفارت ممانعت ورزيم ، آن‌زمان بحثى از اين مسئله در ميان نيامد . »\r\n« اگرچه اعتراف مىكنم اقدام مأخوذهء ما عاقلانه‌تر بود ، زيرا در عين اينكه نتيجهء غايى يكسان بود ، انگليسيها را از يك بهانهء مستقيم براى اعتراض محروم مىكرد ، اما تصور مىكنم اگر چنين روشى اعمال مىشد ، از آن‌رو نبود كه به نصيحت عمل نكردم ، كه صرفا به آن سبب بود كه در تب و تاب\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nعمل اين روش به ذهن هيچ‌كس خطور نكرد . »\r\n« در اينجا افتخار دارم فهرستى از افسرانى را كه به‌طور ويژه برجستگى از خود بروز داده و به لحاظ من درخور دريافت نشانهاى روسى هستند ، تقديم دارم . در انتظار اوامر آيندهء شما . 12 ژوئن - 25 - 1908 ، تهران . كلنل و . لياخوف . »\r\n\r\n4 گزارش شمارهء 63 محرمانه\r\n« به ستاد كل منطقهء نظامى قفقاز . »\r\n« به رياست كل سررشته‌دارى . »\r\n« جناب جلالت مآبا ! من در برابر گروهى از افسران بريگاد كه جسما و روحا به روسيه و عقيدهء آن وفا دارند ، مكتوب حضرت‌عالى را با اين مضمون كه اعليحضرت امپراتور مناسب ديدند با دست خود اعلاميهء تلگرافى صادرهء نايب السلطنهء قفقاز در مورد اقدام بريگاد قزاق عليه مجلس شورشى را ترسيم كنند ، قرائت كردم : عالى بود قزاقها ! سپاس از افسران شجاع ! »\r\n« شادى غيرقابل‌وصفى آنان را فراگرفت و براى مدتى طويل هوراى تندرآسايى سكوت حاكم را برهم زد كه قلم از توصيف احساسات افسران قاصر است . »\r\nبنابراين ، شوراى افسران تصويب كرد از من بخواهند از طريق عاليجناب نايب السلطنهء منورالفكر ، احساسات خالصانه و وفادارى ايشان را از سوى تمامى افسران به خاكپاى پادشاه قابل‌ستايش خود تقديم و تنها سر به فرمان آن فرمانرواى قادر و روسيهء مقتدر داشته و آمادگى خود جهت ايثار همه‌چيز در جهت اجراى ارادهء پادشاه را اعلام كنند . شادمان از الطاف عالىجناب . 15 - 28 - ژوئيه 1908 ، تهران ، كلنل و . لياخوف . »\r\nحال اگر اين اسناد اصيل باشند ، به‌طور قطع پوچى اعتمادهاى رسمى ارائه شده از سوى حكومت روسيه به وزارت امور خارجه ، مطبوعات و مردم بريتانياى كبير در باب برائت كامل آن حكومت از هر\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nدخالتى يا اطلاعى از اقدامات كلنل لياخوف را اثبات كند . بدين قرار ، در سوم ژوئيه 1908 ، آقاى ايزولسكى به سر آرتور نيكلسون ، سفير بريتانيا در سن پترزبورگ - كتاب آبى ، ص 138 - .\r\nصريح‌ترين اطمينان را داد كه كلنل لياخوف در اجراى تدابير اخير شاه و پذيرش فرماندهى نظامى تهران - اگر چنين كارى كرده بود - بدون دستور ، اطلاع يا تصويب حكومت امپراتورى عمل كرده است . » در 9 ژوئيه ، سر ادوارد گرى در پاسخ به پرسشى از سوى آقاى اچ . اف . بىلنيچ ، اظهار داشت كه « هراقدامى كه كلنل لياخوف در شرايط اضطرارى آن‌روز كرده است ، اقدامى مستقل از حكومت كشورش بوده است . » در حالى كه روزنامهء تايمز ، در سرمقاله‌اى كه در شمارهء 17 سپتامبر خود منتشر ساخت ، اگرچه به اعمال غيرعاقلانهء عناصر روسى در ايران اعتراف داشت ، اما چنين تلقى مىكرد كه « اظهاراتى كه گاه‌وبيگاه توسط سر ادوارد گرى در پارلمان بيان شده ، هيچ‌گاه جايى براى ترديد در مورد عدم وجود هرگونه اختلاف عقيدهء جدى بين دول بريتانيا و روسيه در باب وضعيت ايران و عزم يكسان هردو قدرت در خويشتندارى از تمامى اشكالات دخالت مستقيم در امور داخلى اين كشور ، باقى نگذارده است . » مجددا در 15 اكتبر 1908 ، تايمز در اظهارنظر پيرامون بيانيهء امضاء شده توسط دو نمايندهء تبعيدى ايران ، يعنى تقىزاده و معاضه السلطنه ، كه در همان شمارهء روزنامه به چاپ رسيده بود ، در حالى كه صريحا اعتراف مىكرد به‌نظر مىرسد كه نفوذ روسيه هم در تهران و هم تبريز در شكل مستقيم و غيرعاقلانه‌اى اعمال گشته » و « به‌نظر نمىرسد داستانهاى مربوط به تحريكات محلى و دخالت [ عناصر روسى در ايران 
  ] با اهداف ارتجاعى به هيچ‌وجه تصورى و خيالى باشد » ، اين نظر را ابراز مىداشت كه « وزارت امور خارجهء روسيه به همان اندازهء [ بريتانيا 
  ] از دسايس و توطئه‌هايى كه توسط سياسيّون تهران به آن [ دولت 
  ] نسبت داده مىشود ، مبراست . » كمى بعد - دوم نوامبر - تايمز ظاهرا متأثر از حساسيتهاى روسيه ، كه از طريق خبرنگار مقيمش در سن پترزبورگ منعكس گشته بود ، به سرزنش نمايندگان ايرانى تبعيدى و دوستان انگليسى آنها - يا آن‌طور كه در روزنامه ديده مىشد « مشاوران » - به سبب ترس ايشان از طرحهاى روسيه كرد و بيانات ايشان را با حكايات زيباى ايرانى خواند و از آن‌پس تا اشغال تهران و سقوط محمد على شاه توسط مليّون در اواسط ژوئيه 1909 - رخدادى كه تمامى پيش‌بينىهاى بسيار مطمئن خبرنگار ويژهء اين روزنامه را ، كه به سبب نفرتش از\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nتمامى نهضتهاى مشروطه در شرق شاخص بود ، بر باد داد - كماكان به بروز خصومتى بارز نسبت به مشروطه‌خواهان ايران ادامه داد و با آنان همان‌سان برخورد مىكرد كه با ليبرالهاى ايتاليا در 60 سال پيش و بدين‌ترتيب بيشتر دليلى محكم بر همدردى مستمرش با ارتجاع ارائه داد تا بصيرت سياسى .\r\nبااين‌وجود ، نمىتوان اصالت گزارشهاى محرمانهء ادعايى كلنل لياخوف را اثبات شده تلقى كرد و اين واقعيت كه طرح مطرح شده در آن ، براى انهدام مجلس ، با روند واقعى حوادث آنچنان قرابت دارد را مىتوان بيشتر به عنوان شرطى مشكوك تلقى كرد تا يك گواهى بر حقيقت . اصل نامه‌هاى دستخط كلنل لياخوف ، كه آقاى پانوف ادعا مىكرد در اختيار دارد ، تا آنجا كه مىدانم هرگز به اين كشور نرسيد و تاكنون تنها دو دليل مؤيد قابل‌ارائه بوده‌اند ، يعنى اوّل آنكه دو كارشناس روسىزبان ، يكى انگليسى و ديگرى روسى ، كه نوشته‌ها و ترجمه‌هاى آقاى پانوف را مورد بررسى قرار داده‌اند ، هردو اظهار كرده‌اند در حالى كه زبان روسى پانوف بسيار پرنقص است ، زبان اسناد ادعايى متعلق به لياخوف صحيح و مناسب بودند و به سبكى نوشته شده‌اند كه مىتوان از يك افسر روسى انتظار داشت . دوم آنكه يك سياستمدار روسى ، كه نامش در اين كشور كاملا شناخته شده است ، اگرچه روشن است كه ذكر نامش غيرمحتاطانه است ، به يكى از آشنايان من گفت كه مىداند اين مسئله كه تزار در واقع تبريكات خويش را به مناسبت انهدام مجلس به كلنل لياخوف تلگراف كرد ، حقيقت دارد . به يمن دوگانگى يا حتى چندگانگى حاكم بر دستگاه حكومتى روسيه ، كه مورد توافق تمامى ناظران است ، كاملا ممكن است كلنل لياخوف از سوى مقامات عاليرتبه مورد تحريكات و تشويقهايى قرار مىگرفته كه آقاى ايزولسكى هيچ اطلاعى از آن نداشته است ، و در واقع ادعا اين بود كه كلنل لياخوف اوامر خود را از رئيس ستاد نظامى قفقاز دريافت مىداشت كه او نيز به نوبهء خود دستوراتش را از مشاوران مخفى كه شخص تزار را در محاصره داشتند دريافت مىكرد . البته آقاى پانوف اين ايده را كه روسيه مسئول اقدامات كلنل لياخوف نبوده است ، به استهزاء مىگيرد . وى مىگويد : « كلنل لياخوف را ابدا نمىتوان افسرى در خدمت ايران تلقى كرد . وى سردوشيها و اونيفورم روسى بر تن دارد ، متكى به ارتش فعال روسيه است و حقوق خود را از حكومت روسيه دريافت مىكند . و بيانات برخى اركان مطبوعات كه حكومت روسيه مسئول اقدامات كلنل لياخوف نيست ، يك دروغ آشكار مغرضانه است .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nامكان ندارد انسان بتواند چشم خود را بر واقعياتى اين‌چنين گويا ببندد . » من تكرار مىكنم كلنل لياخوف در نقش فرمانده يك نيروى پليس محلى در ايران و عامل وحشيانه‌ترين اقدامات ، در هر حال خواست و ارادهء حكومت روسيه ، اما مسلما نه به خواست مردم روس ، را به مورد اجرا مىگذاشته است . « آقاى پانوف مىافزايد كه آقاى دوهار تويگ فرديست كه به تنفر از انگليسيان شهرت دارد و دشمن شخص آقاى ايزولسكى است . بنابراين وى داراى انگيزه‌اى مضاعف در به شكست كشانيدن توافقنامهء انگليس و روسيه - فرزند نازپرورد ايزولسكى - بود . اين او بود كه امير بهادر جنگ مرتجع را مشمول حمايت سفارت روسيه كرد ؛ طرح انهدام مجلس را كه توسط آقايان لياخوف و بارانوفسكى طرح شده بود ، مورد تأئيد قرار داد ؛ لياخوف را به محاصرهء سفارت بريتانيا توسط قزاقهايش براى منع مشروطه‌خواهان از پناهندگى در آنجا تشويق كرد ، و در حالى كه در انظار به داشتن روابط تيره با لياخوف تظاهر مىكرد ، در خلوت به خبرنگارانى كه با او مصاحبه مىكردند اعلام داشت كه كلنل عالى عمل كرده است . » و فقط اين بيان را با اين تذكار كه « وى اندكى تند رفته است » تعديل كرد .\r\nچند سطر پائين‌تر ، آقاى پانوف مىگويد : « لياخوف خود را حتى مرئوس شاه نمىداند . موردى به هم رسيد كه شاه درخواه تسليم قزاقى شد كه ژنرال صنيع حضرت را مجروح كرده بود . لياخوف آشكارا اعلام كرد وى را تسليم نخواهد كرد . » زيرا او قزاقى ايرانى نيست ، بلكه يك قزاق بريگاد است در جايى ديگر وى مىافزايد : « همراه لياخوف فردى است به نام پاپوف كه يك مأمور تحقيق فرارى از نووچركاسك بوده و در مقام معلم مدرسه - بريگاد قزاق عمل مىنمايد و مقالات خود و نيز مقالات لياخوف را - كه او امضاء مىكند - براى روزنامه‌هاى قفقاز يعنى گالاس مسكو وى - صداى مسكو - ، گالاس پراودى - صداى حق - و سن پترزبورگ ويد دوموستى - نشريهء رسمى سن پترزبورگ - ارسال مىدارد و در آنها با صداى رسا اقدامات كلنل دلير : را مىستايد . » آقاى پانوف در نتيجه‌گيرى خود مطلبى را بيان مىكند كه يك منبع مستقل ديگر نيز آن را تأئيد نموده است ؛ و آن اينكه بلافاصله پس از كودتا قرارداد بريگاد قزاق براى يك دورهء جديد 12 ساله تجديد گرديد و بر طبق آن تعداد افسران روسى و افسران غيرمأمور اين تيپ به دو برابر افزايش يافت . اين واقعيت كه قرارداد قديمى در حال پايان بود و مسلما مجلس هرگز مشتاقانه به تجديد آن رأى نمىداد ، به‌نظر\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nتقىزاده - كه بياناتش را پيوسته صحيح يافته‌ام - عاملى بود كه تسريع كودتاى 23 ژوئن 1908 را موجب گشت .\r\nدر اينجا مناسب است چند نكتهء ديگر در باب بريگاد قزاق ارائه شود . متن قرارداد تدوين شده در 1882 بين ميرزا سعيد خان وزير امور خارجهء ايران و وزيرمختار روسيه ، در شمارهء 11 حبل المتين تهران - مورخ 11 مه 1907 - ضمن سرمقالهء با عنوان « پالكونيك [ يعنى كلنل لياخوف 
  ] كيست و كارش چيست ؟ » درج گرديد . اين مقاله با اين بيت شعر آغاز مىشد :\r\n « مكن تغافل ازين بيشتر كه مىترسم * گمان كنند كه اين بنده بىخداوند است » \r\nقرارداد مزبور يازده ماده است و گفته مىشود ، جز پاره‌اى تغييرات در اسامى ، پيوسته به همين ترتيب بوده است . محتواى قرارداد به اختصار چنين است :\r\n« مادهء 1 . كلنل چاركوفسكى توسط ستاد كل قفقاز براى دوره‌اى سه ساله به عنوان فرمانده قزاقان ايرانى به جانشينى كلنل دومندويچ منصوب مىگردد . وظيفهء نامبرده آنست كه به سوارانى كه از طرف ادارهء حربه دولت عليه ايران به او سپرده خواهد شد تعليم و مشق بدهد و موافق همان قرار تعليم و مشقى كه به قشون دولت قوشوكت روسى مىآموزد ، به سواران مزبور بياموزاند . »\r\n« مادهء 2 . كلنل چاركوفسكى بايد سه نفر صاحب‌منصب افسر و پنج گروهبان قزاق كه از طرف ادارهء حربيه قفقاز معين خواهند شد ، به جهت معاونت در تعليم و مشق سواران ياد شده داشته باشد . به محض تعيين صاحب‌منصبان و گروهبانهاى مزبوره ، معجلا اسماء ايشان را به سفارت اعليحضرت امپراتورى مقيم دارالنلافه تهران خواهد فرستاد و سفارت معظم اليها به اولياى دولت عليه ايران خواهد رسانيد . »\r\n« مادهء 3 . اولياى دولت ايران متعهد مىشوند كه در ازاء خدمتگزارى پالكونيك چاركوفسكى ، از قرار تفصيل ذيل مواجب و عليق در حق مشاراليه برقرار و كارسازى دارند : مواجب از قرار سالى دو هزار و چهارصد تومان كه عبارت از بيست و چهار هزار فرانك باشد سه ماه به سه ماه پيش عايد دارند و عليق يوميهء پنج رأس اسب بپردازند . صاحب‌منصبانى كه معاون پالكونيك چاركوفسكى مىباشند ، همان مواجب صاحب‌منصبان همراهان پالكونيك دومندوويچ را كه به خاك ايران آمده بودند\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nخواهند داشت و هريك از گروهبانها ماهى مبلغ بيست تومان كه سالى دويست و چهل تومان باشد مواجب خواهند داشت . »\r\nمادهء 4 . اولياى دولت عليه ايران نيز متعهد مىشوند كه از روز امضاء اين قرارنامه ، به جهت خرج راه آمدن پالكونيك چاركوفسكى مبلغ يكصد عدد نيم امپريالى كارسازى نمايند . به هريك از صاحب‌منصبان جديد كه در جاى صاحب‌منصبان پيش معيّن مىشوند ، هفتاد و پنج عدد امپريالى و به هريك از گروهبانها كه تازه به خاك ايران مىآيند بيست و چهار عدد نيم امپريالى مصرف مزبور خواهند كرد . »\r\n« مادهء 5 . از روز امضاء اين قرارنامه ، پالكونيك چاركوفسكى داخل خدمت محسوب مىباشند و از همين تاريخ حق مواجبى كه در مادهء سوم ذكر شد خواهد داشت و ساير صاحب‌منصبان و گروهبانها كه در فصل دوم همين قرارنامه ذكر شده‌اند ، همينطور واجب خواهند داشت . »\r\n« مادهء 6 . در روز امضاء اين قرارنامه مبلغ چهارصد تومان كه عبارت از چهار هزار فرانك باشد ، از بابت مواجب دو ماهه پالكونيك چاركوفسكى داده خواهد شد . البته در رأس سه ماه ثانى حق مطالبه چهار ماهه مواجب دو ماه سوم سه ماههء اول باشد و سه ماه ثانى را خواهد داشت . »\r\n« مادهء 7 . در جميع كارهاى متعلقه به خدمت خود پالكونيك چاركوفسكى بايد به دستورالعمل وزارت جنگ دولت عليهء ايران كه خود مشاراليه تابع است ، حركت نمايد و وزارت مزبور هم متعهد است كه مواجب مشاراليه را بپردازد . »\r\n« مادهء 8 . مخارج سفرهايى كه بنا به فرمايش اولياى دولت عليهء ايران پالكونيك چاركوفسكى در خدمت خود خواهد نمود ، بايد اولياى معظم اليها كارسازى دارند . »\r\n« مادهء 9 . پالكونيك چاركوفسكى نمىتواند شرايط و تعهداتى كه در اين قرارنامه شده به اختيار خود منسوخ نمايد و همچنين نمىتواند قبل از انقضاء مدت سه سال ترك خدمت دولت عليهء ايران را نمايد . ولى درصورتىكه مزاج او به نحوى كه نتواند از عهدهء خدمت مرجوعه به خود برآيد منحرف شود ، اولياى دولت عليهء ايران قبل از انقضاء مدت قرارنامه او را معاف خواهند داشت . »\r\n« درصورتىكه كارهاى لازمه از براى پالكونيك چاركوفسكى روى دهد ، يا عدم استقامت مزاج\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nمستوجب شود كه پالكونيك مشاراليه بايد موقتا از خاك دولت ايران بيرون رود ، اولياى دولت اعليحضرت همايونى مرخصى كه بيش از سه ماه طول نخواهد كشيد خواهند داد ولى پالكونيك چاركوفسكى حق مواجب و عليق اين سه ماهه را به هيچ‌وجه نخواهد داشت . و مشروط و قرارهاى اين فصل نهم قرارنامهء حاليه به جميع صاحب‌منصبان و گروهبانهاى روسى كه در اين قرارنامه ذكر شده‌اند ، متعلق خواهد بود . »\r\n« مادهء 10 . اولياى دولت ايران متعهد مىشوند كه بعد از انقضاى مدت سه سال ، اين قرارنامه كه در اين مدت اين قرارنامهء حاليه استقرار دارد ، به جهت مراجعه نمودن پالكونيك چاركوفسكى و همچنين ساير صاحب‌منصبان و گروهبانها معادل مبلغى كه در فصل چهارم ذكر شده به عنوان خرج راه به ايشان بدهند . درصورتىكه به ميل و رضاى اعليحضرت اقدس همايونى قبل از انقضاى مدت سه سال قرارنامهء حاضره منسوخ گردد ، بايد اولياى معظم اليها همين تنخواه را به مشاراليهم عايد دارند . »\r\n« مادهء 11 . پالكونيك چاركوفسكى و صاحب‌منصبان و گروهبانها كه در همين قرارنامه ذكر شده‌اند ، بايد در ظرف دو ماه و نيم از روزى كه خرج راه ايشان كه در فصل چهارم شرط شده ، و به توسط سفارت اعليحضرت امپراتورى مقيم دارالخلافهء تهران داده مىشود ، در تهران حاضر باشند . »\r\nاين توافقنامه مورخ 12 رمضان 1299 هجرى قمرى ، برابر 28 ژوئيه 1882 است . روزنامهء حبل المتين در شمارهء بعدى خود - شماره 12 - شديدا در باب زيانهاى اين توافقنامه و نيز ميزان افزايش خطرناك اختيارات محوله به فرمانده روسى بريگاد قزاق از زمان امضاء اين توافقنامه در 1882 ، اظهارنظر مىكند .\r\nروزنامهء تهران در شمارهء 16 ، مورخ 2 ربيع الثانى 1325 هجرى قمرى ، 15 مه 1907 ، خود با انتشار صورت بودجهء بريگاد قزاق طى سه سال گذشته - يعنى از 25 فوريه 1906 تا 13 فوريه 1907 - مقالات فوق‌الذكر را تكميل كرد . اين صورت بدين قرار است :\r\nحقوق كلنل روسى 5520 تومان\r\nسرگرد روسى 2760 تومان\r\nكاپيتان روسى 4600 تومان\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n6 گروهبان ( قزلباش ) بيكارها 3312 تومان\r\nكل حقوق افسران روسى 16192 تومان\r\nكل حقوق افسران ايرانى 36549 تومان\r\nوظيفه بگيران 12276 تومان\r\nحقوق افرادى كه از خارج جهت خدمت بريگاد آورده شده‌اند 28489 تومان\r\nدستمزد دو سررشته‌دار 360 تومان\r\nدستمزد خياطان و سرّاجها ( 6 ) نفر 560 تومان\r\nدستمزد 1500 سرباز از قرار هرنفر 12 تومان 33000 تومان\r\nمخارج ميزهاى افسران 5412 تومان\r\nهزينه سفر سربازان 27375 تومان\r\nهزينهء عليق اسبان افسران روسى 756 تومان\r\nهزينهء عليق 50 اسب توپخانه 1800 تومان\r\nهزينهء عليق اسبهاى سربازان 36000 تومان\r\nهزينهء يونيفورم و غيره براى سربازان 17475 تومان\r\nهزينهء روشنايى و سوخت 1950 تومان\r\nمخارج نعلبندى 350 تومان\r\nمخارج بيمارستان 800 تومان\r\nمخارج تعمير سلاحهاى آتشين و غيره 130 تومان\r\nمخارج اسباب و ضروريات مختلف 860 تومان\r\nمرمت سربازخانه‌ها و غيره 2000 تومان\r\nمخارج فوق‌العادهء اتفاقى 1120 تومان\r\nمخارج دفتر 540 تومان\r\nمخارج نعل كردن اسبها ( 1200 اسب از قرار هراسب 12 قران ) 1440 تومان\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nاسبهاى معلول شده 240 تومان\r\nدارو براى اسب‌ها 120 تومان\r\nهزينهء كسر شده براى اسبهاى بازگردانده شده به قرار 5 % 300 تومان\r\nهزينهء كسر شده براى اسبهاى بازگردانده شده توپخانه 750 تومان\r\nمخارج اردوگاه : خوراك افسران 600 تومان\r\nهديه براى افسران مسئول اردوگاه 100 تومان\r\nاعطاى كمك به اعضاى تيپ 1058 تومان\r\nهديه براى سربازان به مناسبت سانها و غيره 1500 تومان\r\nهزينهء كل 230102 تومان\r\nبه عبارت ديگر ، بريگاد قزاق ، در صورت صحت اين صورت‌حساب ، چيزى معادل 46 هزار پاوند در سال براى ايران هزينه در بر داشته است به اضافهء اينكه نقش اصلى را در جهت انهدام آزاديهاى نوپاى ايران و رجعت اين كشور به اسارت و بندگى ديرينه‌اش ايفا نموده است . طبق نوشتهء شمارهء 10 نشريهء سروش - 13 اكتبر 1909 - اين بريگاد در اصل طى جنگ روسيه - تركيه در 1876 و به تحريك حكومت روسيه تشكيل گرديد و آن دولت اميدوار بود كه از اين نيرو در پاره‌اى رخدادهاى محتمل عليه تركها سود جويد . اين امر گوياى كياست و فراست سيد جمال الدين است كه شانزده سال قبل پيش‌بينى كرده بود كه اين نيرو روزى عليه خود ايرانيان به كار گرفته خواهد شد « 1 » .\r\n\r\n\r\n","description":"","footnote":"\r\n( 1 ) . مراجعه كنيد به فصل اوّل و يادداشت شمارهء يك در انتهاى همين كتاب .\r\n","page_name":" 221 ","page_number":221},
  {"content":"\r\n\r\n\r\nفصل هشتم دفاع تبريز دورهء اوّل : ژوئن - دسامبر 1908\r\nاگر مجلس اخير ، آنطور كه برخى ارگانهاى ذينفوذ بريتانيا و مطبوعات انگليسى - هندى ادعا ميكردند ، بىكفايت مىبود ، بايد انتظار ميرفت كه كل مردم ايران با بىتفاوتى شاهد انهدام آن بوده و با خشنودى در رضايت خاطر به سوى وضعيت سابق امور روى مىآوردند . دو روز پس از فاجعهء انهدام مجلس ، روزنامهء تايمز در سرمقاله‌اى كه 25 ژوئن منتشر ساخت ، مجلس را به عنوان « فراهم كنندهء نمونه‌اى برجسته از ناتوانى شرقى ما در جذب اصول حكومت بر خود » و به عنوان نهادى كه « سخن بسيار گفت ، امّا در سروسامان يافتن جهت كار اساسى آمادگى اندكى نشان داد » توصيف كرد . مجددا ، در دوّم ژوئيه ، اين روزنامه اعلام داشت مجلس « در شكل اخيرش ، حتى بيش از قصر سلطنتى به اصلاحات جدى و مؤثر نيازمند است . » و « مقدار شگفت‌انگيزى لفاظيهاى بىمعنى ارائه ، امّا به هيچ‌وجه توانايى سازنده نشان داده نشده است » ؛ و اينكه اين مجلس « به‌طور منظم تلاش مىكرد از وظايف مناسب خود قدم فراتر نهاده و به وظايف مقام سلطنت دست‌اندازى كند . » اين مقاله ادامه مىداد : « برخى از اعضاى اصلى آن متهم به فسادند ، و ظاهرا نه بدون دليل ، و اعتماد بر اين بود كه يكى از آنها جاه‌طلبيهاى خطرناكى در سر مىپروراند . شايستهء توجه است كه به اثبات رسيد مطبوعات آزاد در ايران همانقدر مضر و خطرناك است كه در ساير سرزمينهاى مشرق . مهم‌تر از همه ، پارلمان خود را در حل سهمگين‌ترين مشكلات زمان بىنظمى ناتوان نشان داد . اين مجلس نتوانست ابتدايىترين نيازهاى مادى كشور را فراهم كند . وضعيت ، كه سالهاى بسيار بد بود ، مستمرا رو به وخامت گذاشت .\r\nاز جمله آزاديهايى كه مردم در گسترده‌ترين شكل از آن سود بردند ، امتناع از پرداخت ماليات بود .\r\nناامنى افزايش يافت ، تجارت تضعيف گرديد ، و ناآراميها رايج گرديد . وجود يك جناح سلطنت‌طلب آشكار و شور و اشتياق ملىگرايان رو به سردى نهاد . » طى 12 ماه آتى ، تايمز به تناوب بدين‌شيوه به بيان نظرات خود ادامه داد . و البته در مواجه با انقلاب 24 ژوئيه 1908 تركيه ، اين روزنامه مجبور شد\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nكه نظرات خود در رابطه با « عدم توانايى شرقيها در جنوب اصول حكومت مردمى » را تعديل كند و در شمارهء 25 ژوئيه 1908 خود اعلام دارد كه « گذشته از هرچيز ، تركيه در درك نعمت نهادهاى آزاد و يك مطبوعات آزاد به مراتب واجد شرايطتر از كشور عقب‌مانده و نسبتا منزوى ايران است . » مع‌هذا ، لحنى كه اين روزنامه طى دوران كوتاه موفقيت ضد انقلاب تركيه ، در آوريل 1909 ، اتخاذ كرد ، افشاگر خصومت نهانى آن نسبت به اصلاح‌طلبان ترك بود كه با نظرات آن جريده نسبت به مشروطه‌خواهان ايران سازگارى كامل داشت .\r\nموضع يگانه‌اى كه تايمز هنوز بدان پاىبند است ، و معمولا در صفى نيمه رسمى بدان نسبت داده مىشود ، و خاصه در مسائل خارجى اين امر را ضرورى مىسازد كه اين روزنامه ، به‌ويژه در زمينهء مسائل مربوط به سياست خارجى ، توجه بيشترى ، در مقايسه با روزنامه‌ها و نشريات ادوارى كم‌اهميت‌تر در اين كشور كه روش خصمانهء آشكارترى را نسبت به اصلاح‌طلبان ايران اتخاذ كردند ، به مطالعات خود مبذول كند . از جملهء اين روزنامه‌ها و نشريات مىتوان از استاندارد ، كه در 28 ژانويه 1909 خود را بلندگوى نظرات اكثر مشاوران مخفى و مرتجع دربار روسيه ساخت ؛ روزنامهء « آرت‌لوك » كه اين نظرات را با افزودن سخنان پوچ و نامربوط خبرنگار مقيم سن پترزبورگ خود در ماه آوريل مجددا منعكس كرد ؛ و نشريهء « كانتمپورارى ريويو » كه در آن دكتر اى . جى . ويلون ، فارغ‌التحصيل دانشگاه سن پترزبورگ و استاد سابق دانشگاه فاركوف ، به محفوظ نمودن خوانندگان خود با سخنان مشابه و مسلم از منابع مشابه ادامه داد ، نام برد .\r\nپس ، بايد تحقيق كنيم كه تا چه حد انتقادات روزنامهء تايمز با واقعيات قابل‌توجيه است ؟ و اگر اين انتقادات آنچنان توجيه‌پذير نيستند ، بايد آنها را به چه انگيزه يا انگيزه‌هايى نسبت دهيم ؟ اتهاماتى كه عليه مجلس ملّى مطرح شده‌اند ، به‌طور خلاصه به شرح ذيل هستند : 1 . اين مجلس براى « لفاظى بىمعنى » توانايى زيادى نشان داد ، امّا هيچگونه توانايى سازنده ارائه ننمود ؛ 2 . اين مجلس « به‌طور منظم در تلاش جهت فراتر رفتن از وظايف مناسب خود بود » و مىكوشيد كه تبديل به يك ركن اجرايى و قانونگزارى گردد ؛ 3 . برخى اعضاى آن فاسد بودند و ديگران داراى « جاه‌طلبيهاى خطرناك » ؛ 4 . اين مجلس در تلاش مجدانه پيرامون مسائل فورى مالى ، يا حفظ نظم ناتوان بود ؛ 5 . عدم كفايت آن ، شور و اشتياق حاميانش را سرد و موجب ظهور مجدد يك جناح سلطنت‌طلب گرديد ؛ 6 . آزادى مطبوعات تجويزى آن به‌طور وحشتناكى مورد سوءاستفاده قرار گرفت ؛ 7 .\r\nانجمنها ، يا كلوپهاى سياسى ، كه حاميان اصلى آن بودند ، عمدتا متشكل از انقلابيون خشن و خطرناك\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nبودند . حال بايد اين اتهامات را ، به اختصار و جداجدا ، مورد بررسى قرار داد .\r\n\r\n1 . عدم توانايى سازنده\r\nبه‌قدر كافى روشن است كه براى هموار ساختن زمينه و از بين بردن ويرانيها ، ذرات كثافات و زباله‌ها ، بايد نخستين قدم ضرورى متوجه هرگونه تلاشى سازنده باشد . مجلس ملّى ايران ، هنگامى كه كارش را آغازيد ، خود را با بىنظميها و سوءاستفاده‌هايى مواجه ديد كه طى قرنها رشد كرده و سرانجام آنچنان حاد گشته بودند كه حتى مردم صبور ايران را به سوى انقلاب سوق دادند ، كه مجلس خود ماحصل اين انقلاب بود . در تمامى بخشها نياز فورى به پول وجود داشت ، امّا حتى ضرورىتر از نياز به پول ضرورت حفظ استقلال ايران و ممانعت از كنترل خارجى بود كه ، همانطور كه قبلا مشاهده كرديم ، در آن‌زمان ابعاد خطرناكى يافته بود . آنچنانكه مىدانيم ، اين كنترل خارجى توسط آقاى نوز ، مدير بلژيكى گمركات ، شكل گرفته و در وى تجسّم يافته بود . اين فرد ، غير از آنكه در گزارشات رايج به درشتى از او ياد مىشود ، در سراسر دوران فعاليتش بيشتر با انگيزهء پيشبرد منافع خود عمل كرده بود تا منافع كشورى كه او را در استخدام داشت و ايرانيها را با رفتار متكبرانهء خود و بىاعتنايى به احساساتشان بيزار ساخته بود . بنابراين ، بىترديد مجلس صداى خواست ملّى بود و هنگامى كه از تصويب وام جديد پيشنهادى انگليس - روسيه امتناع ورزيد و در 10 فوريه 1907 به اخراج آقايان نوز و پريم نايل گشت ، ارادهء ملت را بيان نمود . بدين ترتيب ؛ با بر طرف ساختن موفقيت‌آميز يك خطر بزرگ ملّى ، مجلس توجه خود را به سوى طرحهاى اصلاحى متوجه ساخت كه تحت عناوين مسائل مالى و انجمنها مورد بررسى قرار خواهند گرفت .\r\n\r\n2 . تلاش جهت غصب وظايف اجرايى\r\nاز لحنى كه توسط روزنامه تايمز و ديگر منتقدان مجلس اتخاذ گرديده ، فرد تصور خواهد كرد كه اين ركن فقط ملزم بوده كه با تدابير قانونگزارى ضرورى جهت رفاه كشور موافقت كند و سپس با اين اطمينان به استراحت بپردازد كه اين قوانين به نحوى مناسب ؛ توسط يك نيروى اجرايى كارآمد و وفادار ، اجرا خواهند شد . البته كه وضعيت واقعى وضعيتى به مراتب متفاوت از اين بود و محمد على شاه و حاميانش ، چه ايرانى و چه خارجى ، به هرتلاشى جهت كارشكنى در كار مجلس جوان دست\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nمىزدند و اين مجلس با تشخيص اين‌كه تصويب قوانين امرى بيهوده است ، مگر آنكه اجرا شوند ، مجبور گرديد تا حد امكان از قدرت خود در زمينهء اجرايى و نيز قانونگزارى استفاده كند . اين منصفانه نيست كه روزنامهء تايمز يك بار از اين مسئله شكايت كند كه مجلس هيچ‌كارى بجز صحبت انجام نمىدهد ، و بار بعدى از اين شاكى باشد كه اين ركن به صحبت بسنده نكرده و سعى در اقدام دارد .\r\nبرخورد آن جريده نسبت به مجلس همواره تجسم ضرب‌المثل ايرانى « كجدار و مريز » است ( كج نگهدار ، امّا مريز ) .\r\n\r\n3 . عدم شايستگى اعضاء\r\nهيچ‌كس مدعى نيست كه تمامى اعضاى اوّلين مجلس وطن‌پرستانى بىريا بودند كه به منافع خود اهميت نداده و تنها در پى آرزوى خدمت به كشور خويش بودند . اگر بخواهيم به زبانى كه عادتا توسط تايمز ، و حتى همجنسان خردتر و بىلجام‌تر آن ، به كار گرفته مىشود قضاوت كنيم ، دشوار بتوان حتى در مورد پارلمان بريتانياى كبير هم مدعى چنان چيزى بود . بىترديد مجلس اعضاى فاسدى نيز داشت - كه در صورت لزوم مىتوان برخى از آنها را نام برد - ، در حالى كه ديگر افرادى نيز وجود داشتند كه احتمالا آرزوهاى شخصى اغراق‌آميزى در سر مىپروراندند . امّا نكته آنست كه در آنجا كه تحت رژيم قديم دشوار بود يك صاحب‌منصب غيرفاسد پيدا كرد ، مسلما بخشى عظيم ، و احتمالا اكثريت ، نمايندگان مجلس ملّى داراى روحيه‌اى وطن‌پرستانه و مردمى بودند كه در اعضاى هر پارلمانى ، خواه آمريكايى خواه اروپايى ، امرى معتبر است . هيچ فرد منطقى بيش از اين نمىتواند انتظار داشته باشد . زيرا اگر تحول ناگهانى در مورد اشخاص امرى نادر باشد ، لزوما در مورد ملتها امرى به مراتب نادرتر است . روش منصفانه‌تر آنست كه اين سئوال مطرح شود : « آيا تاريخ توانسته است نمونه‌هاى زيادى از ملتى را ارائه دهد كه در زمينهء روحيهء مردمى و اخلاقيات به چنين پيشرفتهايى برجسته ، در زمانى اين‌چنين كوتاه نايل گرديده باشند كه مردم ايران طى دورهء مورد بحث نايل آمدند ؟ » من به جرأت تصور مىكنم كه نمىتوان به آسانى مواردى مشابه يافت .\r\n\r\n4 . وضع مالى كشور و نظم عمومى\r\nهمانطور كه آمد ، مشكل مالى بزرگترين مشكل مجلس بود ، و طرحى كه در اين رابطه كميتهء مالى\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nتهيه كرد و به صورت بودجه ، در نوامبر 1907 ، ارائه شد ، يكى از برجسته‌ترين دست‌آوردهاى پارلمان جديد بود . از زمانهاى بسيار دور ولخرجيهاى شديد شخصى و ثروتمند شدن بىرويه سوگليها و تيولداران ، براى جزيىترين خدمات يا اصلا بدون انجام هيچ‌گونه خدمتى ، وجه مشخّصهء اكثر حاكمان ايران بوده است . و در نتيجهء اين تقاضاى مداوم براى پول جهت مقاصد كاملا غيرمولد ، روستائيان بدبخت مجبور بودند بار همواره فزاينده‌اى را تحمل نمايند ، كه به دليل اختلاسهاى سيستماتيك كه توسط هرآن‌كس كه در ارتباط با جمع‌آورى ماليات‌ها قرار داشت - از بالاترين تا پائين‌ترين سطح - انجام مىگرفت ، هرلحظه غيرقابل‌تحمل‌تر مىگرديد . از نظر تئوريك شاه مالك مردم و سرزمين بود و در بهترين حالت آنها « رعيت » وى محسوب مىشدند و او « داعى » آنها : اگر وى يك پادشاه خوب بود ، خود را به چيدن پشم آنها به نحوى معتدل راضى مىكرد و اگر پادشاه بدى بود ، نه تنها تمام پشم آنها را يك جا مىچيد ، بلكه ، همانطور كه ميرزا رضا در استنطاق خود گفت ، « گوشت بدن آنها را نيز مىكلاشيد . » از 1890 به بعد ، همانطور كه ديديم ، حاكمان ايران تنبل‌تر از آن بودند كه خود شخصا به « كلاشيدن گوشت » رعيت مبادرت ورزند ، بلكه در ازاى دريافت مبالغى نسبتا ناچيز به صاحبان‌امتيازهاى خارجى اجازه مىدادند كه در استثمار روستائيان بدبخت با آنها سهيم شوند و اين بدعت بود كه سرانجام انقلابى را پديد آورد كه موفقيت خود را مديون حمايت قدرتمندانهء روحانيت شيعه ، با تمامى تصورهايشان ، بود . زيرا اين قشر ، همانند كشيشان ايرلندى ، قشرى حقيقتا ملّى بود ، از ميان مردم برخاسته و تماما در تماس با مردم بودند . اگر انقلاب قبل از عصر اعطاى امتيازات و شروع استقراضهاى خارجى به وقوع پيوسته بود ، وظيفهء جناح مردمى به مراتب آسانتر مىبود . زيرا تلاشهاى اصلاح‌طلبانه ، آنها تا آن حد توسط صاحبان منافع خارجى سد نمىشد .\r\nبه‌طور كلى ، وضعيتى كه كميتهء مالى جديد با آن مواجه بود به شرح ذيل بود : ايران ، از نظر تضاد مالى ، به 340 واحد تقسيم شده و هريك از آنها معادل مبلغى پول برآورد شده و هريك « كتابچه » اى جداگانه داشتند كه توسط يك مستوفى خاص نگهدارى مىشد . اين مستوفيها ، كه در رأسشان مستوفى الممالك قرار داشت ، قشر ويژه‌اى از حسابداران دولتى را تشكيل داده بودند كه سيستم نگهدارى پرونده‌هايشان شديدا پيچيده و تقريبا غيرقابل‌درك براى كسانى بود كه فاقد آموزش ويژهء ايشان بودند . هرمنطقه‌اى معادل مبلغى پول برآورد مىشد ، كه از حاكم يا مقام مسئول آن منطقه انتظار مىرفت آن مبلغ را هرساله به پايتخت ارسال كند . از آنجا كه مقامات حكومتى معمولا به كسانى فروخته مىشد كه بالاترين پيشنهاد را ارائه مىدادند ، و به اين ترتيب ماليات آن منطقه\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nبه وى اجاره داده مىشد ، رقيب برندهء چنين مقامى مجبور بود نه تنها مبلغى را كه توسط يك ارزيابى قديمى و منسوخ تعيين شده بود جمع‌آورى كند ، بلكه بايد جبران مخارجى را هم كه صرف رشوه‌دهى كرده بود بنمايد و همچنين اندوخته‌اى براى آينده تدارك ببيند . زيرا دورهء حكومتش ناپايدار بود .\r\nمشتى از مفت‌خورها هم اين افراد را همراهى مىكردند كه ، طبق موقعيتى كه داشتند ، تلاش مىكردند تا فرصت باقى است بار خود را ببندند .\r\nدرك اين مسئله آسان است كه يك چنين سيستمى ضرورتا چه سوءاستفاده‌ها ، و خاصه چه سركوبهاى بيرحمانه‌اى را در مورد روستائيان موجب مىگشت ، و چه كسرى درآمد وحشتناك و غيرقابل‌اجتنابى را باعث مىشد تا ، آنچنان كه معمولا گزارش مىشد ، عملا يك دهم پولى كه واقعا از مردم گرفته بودند به خزانهء دولت برسد . بر سيستمى كه ذاتا فاسد و ناسالم بود ، سوءاستفاده‌هاى كوچك بيشمارى پيوند خورده بود كه ، گذشته از مبالغ عظيمى كه توسط شاه ، شاهزادگان خاندان سلطنت و ديگر نجبا و بزرگان مختلف جذب مىشد ، مهمترين آنها در سه اصطلاح تجسّم يافته بود :\r\n1 . تيولات ؛ 2 . تسعيرات ؛ 3 . تفاوت عمل ، كه در مورد هريك از آنها بايد سخنى چند گفته شود .\r\n1 . تيولات . هنگامى كه شاه مىخواست به كسى پاداش خدمات واقعى يا خيالىاش را بدهد ، غالبا پرداخت اين پاداش به وى از طريق واگذارى درآمد يك روستا يا منطقه را بىدردسرتر از پرداخت پول نقد مىيافت و تيولدار طبعا تلاش مىكرد تا حد ممكن از اين تيول پول حاصل كند . بدين ترتيب ، چنين روستايى صاحب حاكم مستبدى بيرحمتر از شخص شاه مىشد .\r\n2 . تسعيرات . معادل پولى پرداخت جنسى - در برخى موارد ، آنگاه كه پرداخت اصولا به صورت جنسى انجام مىگرفت ، چنين پرداختى تبديل به پولى معادل خود شده و برآورد مبناى چنين تبديلى ، همواره براى خزانهء دولت نامطلوب بود . به‌نظر مىرسد هدف از اين پرداختهاى جنسى حفظ ذخيرهء فراوان غلات و ديگر كالاهاى غذايى در دكاكين و انبارهاى حكومت بوده است كه بدين‌ترتيب از ايجاد « تنگناهاى » مربوط به گندم ، آرد و امثال آنها ، كه از طريق احتكار پديد مىآيد ، جلوگيرى كنند . اين هدف با برقرارى نرخ تبديل مورد بحث نقض گرديد .\r\n3 . تفاوت عمل . همانطور كه گفته شد ، از آنجا كه مميزى اراضى توسط روشى كهنه و منسوخ انجام مىگرفت ، غالبا اتفاق مىافتاد كه مالياتهاى متخذه از يك منطقهء فرضى يا كمتر يا بيشتر از مبلغى بود كه در اصل در نظر گرفته شده بود . آنگاه كه آن منطقه دچار كاهش درآمد مىشد ، اين « تفاوت عمل » به رسميت شناخته شده و حاكم منطقه مبلغ معادل اين كاهش را از مقدارى كه در اصل ارزيابى\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nشده بود كسر مىكرد ، امّا در وضعيت معكوس وى اين تفاوت را در زمينهء معاف ساختن از ماليات ناديده مىگرفت امّا در جمع‌آورى ماليات اخير . اين تفاوت درآمد در مورد اخير را كه وى به جيب مىزد ، به تفاوت عمل معروف بود .\r\nعلاوه بر تمامى اينها ، انواع گوناگون كلاهبردارى مستمرا انجام مىگرفت و دوستان و آشنايان وظيفه‌بگيران ، غالبا مدتها پس از مرگ اين افراد به گرفتن مقررى آنها يا غارت تيولها ادامه مىدادند .\r\nكميتهء مالى ، كه وظيفهء بسيار دشوار خود را در آغاز سال جديد - 21 مارس 1907 - شروع و بودجهء خود را در اكتبر همان سال به مجلس تقديم كرد ، متشكل از 12 عضو بود كه 5 عضو از آذربايجان ، 2 عضو از تهران ، 2 عضو از فارس ، و از هريك از شهرهاى كرمان ، خراسان و همدان يك عضو در آن فعاليت داشتند . اين كميته تحت نظارت وثوق الدوله و شامل تقىزاده - كه بيشتر اطلاعات مربوط به اين زمينه را مديون وى هستم - ، مستشار الدوله ، حاجى ميرزا آقا معروف به حسين‌زاده ، حاجى ميرزا ابراهيم ، شرف الدوله ، حسام الاسلام ، مؤتمن الممالك - مردى كهنسال كه داراى دانشى فوق‌العاده در زمينه جزئيات پيچيدهء امور مالى ايران بود - ، و ميرزا على خان اديب خلوت مردى جوان و اديبى برجسته بود . اين كميته كه با صلاحديد و توصيه‌هاى ناصر الملك وطن‌پرست عمل مىكرد ، به اين نتيجه رسيد كه افزايش در مالياتهاى موجود يا تحمل مالياتهاى جديد مقتضى نيست و بدون وجود وقت ، پول و كمك كارشناسان خارجى تلاش براى ارزيابى مجدد املاك غيرممكن است و در نتيجه براى كسب مازاد درآمدى كه شديدا مورد نياز بود ، آنها بايد كاملا به صرفه‌جويى متوسل شوند . در سالهاى گذشته يك كسرى درآمد سالانه بالغ بر سه ميليون تومان - حدود 600 هزار پوند - ، وجود داشت كه عبارت بود از :\r\nمخارج سالانه 000 / 500 / 10 تومان\r\nدرآمد سالانه 000 / 500 / 7 تومان\r\nكسرى 000 / 000 / 3 تومان\r\nكميتهء مالى ، با نهايت سعى و تلاش ، طى 6 يا 7 ماه ، به انجام وظيفه پرداخت و بىآنكه از هيچ تعطيلى استفاده كند ، از طلوع آفتاب تا سه ساعت از شب رفته كار كرده و در تمام طول روز عمارت محل كار را ترك نمىكردند . آنها مرحله به مرحله در مورد هروظيفه‌بگير و تيولدار بحث و رأىگيرى كردند و اكثر آن تيولدارها را ، جز آنان كه بسيار فقير يا واقعا مستحق بودند ، كاهش دادند .\r\nهمانطور كه مشاهده كرديم ، برخى شاهزادگان از مقرريهاى گزاف حال از ماليات بر درآمد برخوردار\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nبودند ، خاصه شعاع السلطنه ، برادر محمد على شاه ، كه 115 هزار تومان مقررى سالانه دريافت مىكرد و ظل السلطان عمويش كه 75 هزار تومان در سال داشت . تمامى اين مقرريها تا سطح يك مقررى يكسان ساليانه 12 هزار تومان كاهش يافت . تدابيرى ديگر نيز جهت جلوگيرى از ساير سوءاستفاده‌هاى فوق‌الذكر و تفهيم ارزش نقره - به دليل عدم‌وجود گردش عملى طلا در ايران - اتخاذ و سرانجام ، با اين اقدامات و ديگر صرفه‌جوئيها ، بودجه‌اى ارائه مىشد كه كسرى 570 هزار تومان را به مازاد 230 هزار تومان تبديل و عملا حدود 800 هزار پوند ذخيره كرد . از اين مازاد ، 120 هزار پوند براى حقوق شاه در نظر گرفته شد و ميزان 110 هزار پوند براى ديگر مقاصد باقى ماند . و اگر ، آنطور كه آقاى ديويد فريزر - بعدها خبرنگار ويژهء تايمز در تهران - طى جلسه‌اى در انجمن كشورهاى آسياى مركزى ، كه در 11 نوامبر 1908 براى استماع برداشت آقاى تقىزاده از وضعيت ايران در لندن برگزار گرديد ، اظهار داشت ، اين بودجه صرفا بر روى كاغذ وجود داشت و هرگز تحقق نيافت ، تقصير بر عهدهء كسانى كه آن را با چنان تلاش شگرفى تدوين نمودند نيست ، بلكه بر عهدهء آنان است كه از اجراى مفادش جلوگيرى كردند . اينكه اين بودجه مىبايد موجب نارضايتى بسيارى از افراد ، خاصه شاه ، شاهزادگان و مشتى از انگلهايى كه مدتها براساس سوءاستفاده‌ها زندگى كرده و چاق شده بودند ، گشته باشد امرى طبيعى بود . امّا ايران تنها كشورى نيست كه در آن اجراى اصلاحات شديدا ضرورى با كارشكنى يا جلوگيرى صاحبان منافع مستقر مواجه گشته است . نفرت شديد محمد على شاه و حاميان و مشاوران مرتجع وى نسبت به هرگونه كنترل مردمى مؤثر ، صخره‌اى بود كه نه تنها لايحهء بودجه ، بلكه طرحهاى مربوط به تأسيس يك بانك و يك ارتش ملى نيز با آن برخورد و درهم شكستند .\r\nدر زمينهء تدابير انجام شده براى تأسيس يك سيستم وصول منصفانه‌تر ماليات و محافظت ماليات‌دهندگان از حرص و آز ضابطين ، مطالب ديگرى نيز وجود دارد كه بايد تحت عنوان « انجمنها » بيان گردد .\r\n\r\n5 . افزايش عدم محبوبيت مجلس\r\nاگر مجلس در ميان حاميان خود اشخاصى را داشت كه معتقد بودند صرف وجود آن درمانى خواهد بود براى تمامى دردهاى ايران ، و فورا اين كشور را به بهشتى زمينى تبديل خواهد كرد ،\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nبىترديد اين افراد بايد نوميد شده باشند . امّا من به هيچ دليلى كه حاكى از وجود شمار قابل‌توجهى از اين‌گونه افراد باشد ، برنخورده‌ام . قضاوت ضعيف‌تر مجلس و حاميان آن در بروز كودتاى دوّم ماه ژوئن 1908 ، در مقايسه با كودتاى دسامبر 1907 ، همچنانكه مشاهده كرديم ، مربوط به دلايلى كاملا متفاوت بود و اسرارى كه تقريبا تمامى شهرهاى بسيار مهم ايران ، ابتدا تبريز و سپس طالش ، رشت و اصفهان و پس از آن بندرعباس و بوشهر ، پس از وقوع آن فاجعه‌ها در اعادهء مشروطيت و انعقاد مجدد مجلس نشان دادند ، به روشنى نشان مىدهد كه كشور در مجموع به هيچ‌روى تمايل نداشت كه هيچيك از اين دو را به عنوان يك شكست يا نوميدى تلقى كند . در رابطه با ادعاى مربوط به رشد يك جناح سلطنت‌طلب ، به عنوان نتيجهء شكست فرضى مجلس در اجراى هرگونه اصلاحات مفيد ، ترديد دارم كه فردى ، هرقدر هم مطلع ، بتواند ده و دوازده تن ايرانى را نام برد كه آگاهانه معتقد باشند منافع كشور آنها از طريق پيروزى محمد على شاه بر مجلس ملّى تأمين مىشد ، يا نتوانند اين واقعيت را تشخيص دهند كه مفهوم پيروزى وى تنها سلطهء كامل روسيه بر ايران و انهدام تمامى آزاديهايى بود كه آنچنان دشوار به دست آمده بودند . سلطنت‌طلبان ، تا آنجا كه توانستم تحقيق كنم ، كسانى بودند كه بخت خود را تماما با بخت شاه پيوند زده ، براساس سوءاستفاده‌هاى موجود رشد كرده ، براى اعمال جاه‌طلبيهاى خود اردوگاه شاه را زمينهء مساعدترى يافته و يا به سبب حسادتهاى شخصى يا نفرت از رهبران مردمى بدانسو كشيده شده بودند . برجسته‌ترين فرد ، اگرنه تنها فرد ، در گروه اخير روحانى مرتجع ، شيخ فضل اللّه ، فردى بسيار مطلع و صاحب مكتسبات بود كه بايد سرنوشت غم‌انگيزش را - كه گفته مىشود شخصا آن را عدالت تشخيص داد - در اين زمينه مورد تفحّص قرار دهيم . وى مىديد كه سيد عبد اللّه و سيد محمد ، كه در دانش و علم آنها را فروتر از خود تلقى مىكرد بالاترين مقامها را در جناح مردم اشغال كرده‌اند و ازاين‌رو ، همانطور كه روشن خواهد شد ، به سبب حسادت و حسرت مهرهء بخت خود را در طاس جناح ارتجاعى ريخت و در خدمت اين جناح مكتسبات عالى خود را هدر داد .\r\n\r\n6 . مطبوعات آزاد\r\nقبل از اعطاى مشروطيت در 1906 ، هيچ روزنامه‌اى كه به يادكردن بيارزد ، در ايران وجود نداشت . روزنامه‌هايى چون « ايران » ، « شرف » ، « اطلاع » و غيره اوراقى چاپ سنگى بودند كه در\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nفواصل نامنظم انتشار يافته و حاوى هيچ‌گونه خبر يا مطلب جالب‌توجهى نبودند ، بلكه فقط از شاهزادگان و حكام ستايش كرده و اطمينان مىدادند كه همه راضى و خوشحال هستند . معدود روزنامه‌هاى خوب ايرانى - از قبيل « اختر » در قسطنطنيه ، « حبل المتين » در كلكته و « ثريا » در قاهره - نيز گاهگاهى در خارج از ايران منتشر مىشدند و تيراژى محدود در چهارچوب مرزهاى خود داشتند .\r\nپس از اعطاى مشروطيت ، اين وضعيت تغيير كرد . روزنامهء « مجلس » ، كه حاوى گزارشات مربوط به مذاكرات مجلس ملّى بود ، در نوامبر 1906 شروع به انتشار كرد و يك ماه بعد روزنامهء « نداى وطن » از پىآمد و سال بعد تعدادى نشريات هفتگى ، دو هفته يك بار و روزانه موجبات تقويت دو روزنامهء قبلى را فراهم ساختند ، كه شايد از جمله برجسته‌ترين آنها نشريهء تمدن - فوريه 1907 - ، حبل‌المتين چاپ تهران - آوريل 1907 - ، صور اسرافيل - مه 1907 - و مساوات - اكتبر 1907 - بودند . به زودى هرشهر مهمّى در ايران روزنامهء خاص خود را داشت و شمار مجموع نشريات سراسر كشور كمتر از 90 يا 100 نشريه نبود كه اكثر روزنامه‌هاى مهم‌تر آنها چاپ سربى بودند و از جملهء آنها چند روزنامهء فكاهى و نيمه مصور . در اينجا بايد از يك روزنامهء مصور چاپ سنگى برجسته ، اگرچه تا حدودى افتراآميز ، تحت عنوان « حشرات الارض » نام برد كه در تبريز منتشر و حاوى ترجمان احوال مانندى پيرامون اشخاصى بود كه دشمنان كشور تلقى مىشدند . پس از كودتاى 23 ژوئن 1908 ، بلافاصله همه يا تقريبا تمامى اين روزنامه‌ها توقيف و سركوب شدند . امّا پس از استعفاى محمد على شاه در ژوئيه 1909 ، بسيارى از آنها ، با تعداد كثيرى از روزنامه‌هاى جديد - كه « ايران نو » از جمله بهترين آنها بود - ، مجددا انتشار يافتند .\r\nمسلما هيچ‌كس نمىتواند ادعا كند از تمامى اين روزنامه‌هاى بىدوام و يك‌روزه مطلع است ، و كمتر از همه يك بيگانهء مقيم خارج از ايران . من تنها حدود 8 يا 9 روزنامه مهمتر را ، كه حاوى مقالاتى در مورد مسائل خاص بودند ، دريافت مىكردم . تا آنجا كه اين‌چنين اساسى مىتواند زمينهء قضاوت كلى قرار گيرد ، من هيچگونه دليل كافى براى اظهارات فراگير روزنامهء تايمز راجع به خصوصيت مضر مطبوعات ايران نمىبينم . در حالى كه ، از سوى ديگر ، در بسيارى از موارد اين مطبوعات وضعيتى بسيار عالى داشتند ، خاصه كه به ياد آوريم كه روزنامه‌نگارى جديد در ايران چگونه بود . تا آنجا كه مربوط به اخلاقيات است ، رويهمرفته مطبوعات ايران كمتر از برخى مطبوعات اروپايى قابل‌انتقاد بودند . از نظر سياسى ، ترديدى نيست كه اين مطبوعات در برخى موارد خشن بودند و قبلا در اين مورد به مقالهء مشهورى كه عليه شاه منتشر و منجر به توقيف روزنامهء « روح القدس »\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nگرديد ، اشاره شد . در حالى كه حتى پس از اعادهء مشروطيت هم روزنامهء تجديد حيات يافتهء « حبل المتين » به سبب درج سخن حقارت‌آميز در مورد اعراب و تحقير آنها به عنوان « سوسمارخوار » ، كه اهانت به اسلام تلقى گرديد ، توقيف و سردبير آن مجازات شد . تدوين قانونى براى تنظيم بهتر امر مطبوعات ، يكى از اقدامات قانونگزارى بود كه توجه مجلس را به خود مشغول داشت و ، همانطور كه ذكر گرديد ، شوراى مصلحهء متشكله در مه 1908 ، يعنى يك ماه قبل از كودتا ، كمك بسيارى به تعديل لحن ارگانهاى خشن‌تر مطبوعات كرد .\r\n\r\n7 . انجمنها\r\nقبلا توضيح داده شد كه انجمنها دو گونه بودند : انجمنهاى رسمى و غيررسمى . انجمنهاى رسمى به وسيلهء قانون تأسيس گرديده و سه نوع بودند : انجمنهاى بلدى ، انجمنهاى ولايتى و انجمنهاى ايالتى .\r\nانجمنهاى غيررسمى صرفا باشگاه‌ها يا انجمنهاى متعلق به افرادى با برخى منافع مشترك محلى ، سياسى انسان دوستانه يا غيره بوده و توسط مادهء ذيل از قوانين متمم مورخ 7 اكتبر 1907 صورت قانونى يافته و تابع قانون ويژه‌اى بودند كه نحوهء ادارهء آنها را مقرر مىكرد و مجلس سرگرم تدوين آن بود :\r\n« مادهء 21 . انجمنها و اجتماعاتى كه مولد فتنهء دينى و دنيوى و مخلّ به نظم نباشند ، در تمام مملكت آزاد است ، ولى مجتمعين با خود اسلحه نبايد داشته باشند ، و ترتيباتى را كه قانون در اين خصوص مقرر مىكند ، بايد متابعت نمايند . اجتماعات در شوارع و ميدانهاى عمومى هم بايد تابع قوانين نظميه باشد . »\r\nبنابراين ، بايد تمايز روشنى بين انجمنهاى رسمى كلوبهاى غيررسمى قائل شد و همانطور كه تقىزاده اعتراف داشت ، اين امرى تأسف‌بار است كه نام انجمن بايد به اين هردو بدون هيچ تمايزى ، اطلاق شود . انجمنهاى رسمى بخشى مكمل و ضرورى از طرح جديد براى اعطاى سهمى حقيقى و مؤثر به مردم ، در امر حكومت كشور ، هستند و از جمله وظايف آنها نظارت بر انتخابات - قانون انتخابات 9 سپتامبر 1909 ، مواد 9 تا 11 ، 13 ، 14 و غيره - ، نظارت بر وصول ماليات و كنترل هرگونه اقدام خودسرانه‌اى بودند ، كه احتمال داشت از سوى حكام معتاد به اعمال اختيارات مطلقه‌اى كه تحت رژيم پيشين داشتند ، سر بزند . خلاصه آنكه ، اين انجمنها آن حكايت اصلى را فراهم ساختند كه اميد مىرفت بتواند ماليات‌دهندگان را از زياد ، ستانيهاى غيرقابل‌تحملى كه قبلا گذشت ، رها سازد .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nديده‌ايم كه در رابطه با انجمنهاى غيررسمى ، يا كلوبها ، كه اولين آنها انجمنهايى بودند با ويژگى محلى ، نظير انجمنهاى اصفهانيها يا تبريزيهاى مقيم پايتخت ، كه بيشتر وظيفهء مراقبت از منافع شهر يا ايالت مربوط به خود را بر عهده داشتند . ديگر انجمنهاى غيررسمى اساسا داراى ويژگى سياسى ، و شايد معدودى از آنها ويژگى انقلابى داشتند . همانطور كه ديديم ، آنها نقش عظيمى در تاريخ اين دوره ، خاصه در زمان وقوع دو كودتا ، ايفا كردند و به عبارتى ستون فقرات حزب مردمى را تشكيل مىدادند و مجددا ، پس از فاجعهء 23 ژوئن 1908 ، كه ديگر مجلس ملّى وجود نداشت ، اين آنها بودند كه مقاومت ملّى را سازمان داده و تلاش مشتركى را ، كه سرانجام سرنگونى محمد على شاه و اعادهء مشروطيت را موجب گرديد ، ممكن ساختند و به كمك انجمنهاى مستقر در خارج ، خاصه انجمن « سعادت » در قسطنطنيه ، كشورهاى خارجى را از پيشرفت وقايع ايران مطلع نموده و به بىاثر ساختن اخبار كاذبى كه با تلاش برخى افراد ذينفع منتشر مىشد كمك كردند .\r\nاقدامات انسان‌دوستانهء انجمنهاى غيررسمى را نيز بايد به خاطر سپرد . اقداماتى از قبيل كمك مالى به بيماران و فقرا ، و شايد مهمتر از همه تأسيس كلاسهاى شبانه بود كه براى آموزش اقشار پائين كشور در زمينهء وظايف شهروندى و وطن‌پرستى سازمان داده شد . در انجام اين وظيفه ، خطبا و سخنرانان مردمى همچون ملك المتكلمين فقيه و آقا سيد جمال - كه متأسفانه هردو از جمله قربانيان انتقام‌جويى شاه ، در ژوئن 1908 ، بودند - قدرتمندانه آنها را يارى مىدادند و بىوقفه به مردم تفهيم مىكردند كه براى گريز از دخالت خارجى ، مطلقا ضرورى است كه به هيچيك از اتباع خارجى مقيم يا مسافر در ايران كوچكترين آزار يا آسيبى وارد نشود . عمدتا به يمن تلاشهاى اين افراد بود كه خارجيان مقيم ايران ، طى اين دورهء شديدا ناآرام كه برخى مواقع تقريبا به مرحلهء جنگ داخلى مىرسيد ، از امنيت برخوردار شدند . جاى اين سئوال وجود دارد كه آيا تاريخ مىتواند نمونهء مشابهى را ارائه دهد كه در آن خارجيان از چنين امنيت كاملى ، در كشورى كه درد اوج‌گيرندهء يك انقلاب را از سر مىگذراند ، برخوردار باشند ؟\r\nتلاش داشته‌ام نشان دهم انتقادات خشن روزنامهء تايمز و حاميان آن بر اوّلين مجلس ( ايران - م ) با واقعيات موجود قابل‌توجيه نيست ، و با مشاهدهء اين مسئله كه هيچ روزنامهء ديگرى در جهان دچار چنين زحمتى در تهيهء اخبار خوب خارجى نيست ، يا داراى چنان تعداد از خبرنگاران كارآمد مقيم در خارج ، من فقط مىتوانم برخورد اين روزنامه ( نسبت به ايران - م ) را به برخى تعصبات يا گرايشهاى زيربنايى نسبت دهم كه تمامى استنتاجهاى سردبيران آن ، از مطالبى كه در دسترسشان قرار دارد ، را تحت تأثير\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nقرار مىدهد . برداشت ديرينه‌اى كه هنوز بر كشورهاى خارجى ، و خاصه كشورهاى خارجى دور ، در رابطه با بىتعصب بودن ، غيرحزبى بودن ، و همينطور در مورد غنا و صحّت اخبار و اعتدال و انصاف عقايد روزنامهء تايمز و نيز شيوهء نثر ادبى عالى آن حاكم است ، ديگر نمىتواند ، تا آنجا كه به عدم وجود تعصب و تمايلات حزبى مربوط است ، دوام يابد .\r\nيكى از كاركنان برجستهء اين روزنامه ، طى يك سخنرانى در ضيافت « انسيكلوپديا بريتانيكا » در 21 نوامبر 1902 ، صريحا هدف حاكم بر مؤلفان آن اثر به يادگار ماندنى را به عنوان عزمى در جهت « اجازه ندادن به سگهاى محافظه‌كار براى نهايت استفاده از آن » توصيف كرد . و اين سخنان كه علنا در حضور نمايندگان دولت - در آن‌زمان محافظه‌كار - و اپوزيسيون ابراز شد ، نمونه‌اى نوعى از روش برخورد اين روزنامه با مسائل داخلى و خارجى است ، كه در هردو مورد صريحا ، اگرچه معمولا نه از روى بىشرمى ، « مغرضانه » است . برخورد اين روزنامه نسبت به ايران ، كه در پائيز 1908 ، يعنى هنگام تشكيل كميتهء ايرانى و مذاكره پيرامون دخالت روسيه در ايران ، حاد و جدى شد ، به مراتب خصمانه‌تر شده بود و تا آنجا كه من مىتوانم قضاوت كنم ، بيشتر ناشى از دكترينهاى سياسى ذيل بود تا اينكه خود موقعيت و مورد سزاوار چنين برخوردى باشد :\r\n1 . اين دكترين كه سرنوشت ايران ، در مقايسه با حفظ توازن قدرت در اروپا ، از امنيت بسيار اندكى برخوردار است و براى رسيدن به هدف فوق ، دوستى روسيه براى ما واجب و ضرورى است و لهذا نبايد چيزى گفته يا كارى انجام داد كه احتمالا احساسات روسيه را جريحه‌دار كند . اين اصل تا بدانجا رعايت شد كه حتى اكثر تحسين‌كنندگان مصمم روزنامهء تايمز هم ستايشى را كه از فضايل و عقايد متعالى تزار ، در سفر اين پادشاه به « كاوز »  ( Cowes )  ، در اين روزنامه آمده بود ، غيرقابل‌هضم يافتند .\r\n2 . اينكه ، با در نظر گرفتن هيجان « ملىگرايى » موجود در مصر و بيش از آن در هند ، صلاح نيست نهضتهاى مشابه ، حتى در كشورهاى آسيايى مستقل ، مورد تشويق قرار گيرند و به منظور تقويت موضع عليه هرگونه وجود حكومت مردمى در مصر و هند ، و براى تحديد آزادى مطبوعات در اين كشورها ، مطلوب است اين دكترين حفظ گردد كه هيچ كشور شرقى لياقت حكومت مستقل يا مطبوعات آزاد را ندارد .\r\nاين در عقيدهء ثابت تا حد زيادى مسئول لحن اكثر مقالات هستند كه در مورد مسائل ايران ، از اكتبر 1908 به بعد ، در روزنامهء تايمز درج گرديده‌اند ، البته به استثناى حمايت مستمر اين روزنامه از\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nيك وام خارجى ( روسى - انگليسى ) و نكوهش مستمر ايرانيها به خاطر عدم‌علاقه به تحمل بدهكاريهاى بيشتر به « دو همسايهءقدرتمند » خود . براى يافتن دليل اين‌گونه برخورد ، بايد وجود يك عامل سوم را بپذيريم ، عاملى كه ماهيتش را آسانتر مىتوان حدس زد تا اثبات كرد .\r\nاين مسئله كه مردم ايران در عقايد تايمز در زمينهء عدم‌كفايت و بيهودگى اوّلين مجلس و عدم مناسبت حكومت مردمى براى ايران سهيم نبودند ، به زودى و پس از آنكه اين مردم توانستند اندكى از بهت و حيرت ناشى از كودتاى 23 ژوئن 1908 برون آيند ، به‌طور كامل روشن گرديد . اندك اندك تقريبا تمامى شهرهاى مركزى مهم گرد آرمان مردمى جمع و عليه پادشاه پيمان‌شكنى متحد شدند كه رسما ، و دست‌كم در چهار مورد جداگانه ، « به كلام اللّه مجيد و تمامى آنچه كه در نزد خداوند عزيز است » سوگند ياد كرده بود كه تمامى تلاش خود را « جهت حفظ استقلال ايران ، حفاظت و حمايت از مرزهاى پادشاهى و حقوق ملت ، رعايت قانون اساسى مشروطه ايران ، و حكومت برطبق قوانين مستقر كشور » به كار گيرد . امّا اين تبريز ، دومين شهر بزرگ كشور ، مركز بزرگ صنعتى شمال‌غرب و منچستر ايران ، كه بهتر از هركس محمد على شاه را مىشناخت و كمتر از همه وى را دوست داشت ، و بهتر از همه آزادى و استقلال را مىشناخت و بيش از همه آنها را دوست مىداشت ، بود كه « پرچم را طى تقريبا ده ماه در اهتزاز نگاهداشت » در حالى كه تهران در زير چكمه‌هاى آهنين كلنل لياخوف و قزاقهاى وى به خاك افتاده بود ، و اين شهر بود كه سرانجام قبل از آنكه تسليم فشار گرسنگى شود ، شجاعت و زمانى را كه اصفهان ، رشت و ديگر شهرها جهت اجتماع گرد آرمان مردمى نياز داشتند به آنها اعطاء نمود .\r\nدر اين نگارش ، جزئيات تاريخ محاصرهء تبريز هم غيرممكن و هم غيرضرور است . غيرممكن از آن جهت كه مطالب لازم براى چنين تاريخچه‌اى هنوز در دسترس نيست ، اگرچه مىدانم قبلا روايتى پيرامون اين محاصره در ايران نگاشته شده است . غيرضرورى از آن‌جهت كه هم‌اكنون روايات منتشر شدهء سه شاهد عينى مستقل اروپايى از مراحل اوّل و آخر اين وقايع را در اختيار داريم . از اين سه تن ، اوّلين آنها كاپيتان ليونل جيمز ، خبرنگار مقيم تايمز ، بود كه نامه‌هايش كمك زيادى به برانگيختن علاقه به دفاع از تبريز ، در اين كشور ، كرد . بدبختانه ، روزنامهء تايمز ، در 5 اكتبر 1908 ، وى را از اين سمت بر كنار ساخت . علاوه بر نامه‌هايش كه در تايمز چاپ شد ، وى چندين فصل از كتاب خود تحت عنوان « ميان‌برها و راههاى باريك » را به اين موضوع اختصاص داد . شاهد دوم كاپيتان فرانسوى « آنجينيو »  ( Anginieuv )  بود كه از 14 سپتامبر تا 7 اكتبر 1908 در تبريز به سر مىبرد و روايتى\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nروشنگرانه از مشاهدات و انديشه‌هايش را در « لازى فرانسز »  ( L'Asie Francaise )  ، مورخ ژانويه و فوريه 1909 ، به چاپ رساند « 1 » . شاهد سوم آقاى دبليو . ر . مور بود كه به عنوان خبرنگار مقيم ديلى نيوز ، ديلى كرونيكل ، و منچستر گاردين ، در ژانويه 1909 به آنجا رفت و تا پايان محاصره ، در آوريل 1909 ، در آنجا باقى ماند . از آنجا كه زمان كوتاهى پس از ورود وى به تبريز محاصرهء اين شهر كامل شد ، تعداد معدودى از نامه‌هاى وى به مقصد رسيد . امّا طى سه ماهى كه در آن‌جا اقامت داشت ، گزارشاتى را آماده كرد كه همراه با حدود 30 تلگرام ، كه برخى از آنها به‌طور قابل‌توجهى طولانى هستند ، ارائه شد . اين گزارشات و تلگرامها يك منبع باارزش اطلاعاتى را تشكيل دادند . اوّلين مقالهء وى در شمارهء 21 ژانويه و آخرين آنها در شمارهء 22 آوريل درج گرديد .\r\nدر مبارزهء تبريز سه مرحلهء متمايز وجود داشت : مرحلهء اوّل ، دورهء كوتاهى از مبارزات خيابانى بود كه در آن مشروطه‌خواهان ، تحت رهبرى ستار خان و باقر خان ، فقط يك يا دوتا از 30 محلّهء تبريز را در اختيار داشتند كه برجسته‌ترين آنها محلهء « اميرخيز » واقع در كنار رودخانهء « آجى چاى » در شمال‌غربى شهر بود . طى اين دوره ، اگر دلاورى ستارخان نبود سلطنت‌طلبان به يك پيروزى كامل و سريع دست مىيافتند . دورهء دوم هنگامى بود كه سلطنت‌طلبان ، كه از تمام يا بخش عظيم شهر اخراج شده بودند ، هنوز قادر به مسدود كردن جاده‌هاى منتهى به تبريز و جلوگيرى از عبور غذا و نامه نبودند . راه جلفا به مرز روسيه بيش از بقيهء راهها باز باقى ماند و هنگامى كه آقاى مور در نيمهء دوم ژانويهء 1909 از آن عبور كرد ، اين جاده هنوز در دست افراد ستار خان بود . امّا سرانجام در سوم فوريه ، هنگامى كه محاصرهء شهر كامل شد ، اين جاده هم بسته شد . دورهء سوم ، دورهء محاصره بود كه طى آخرين روزهاى آن قحطى به مردم بدبخت اين شهر رو نشان داد و بسيارى از ايشان از گرسنگى مردند . آخرين حملهء نوميدانهء محاصره‌شدگان به محاصره‌كنندگان در 22 آوريل صورت گرفت و 4 يا 5 روز بعد سربازان روسى ، تحت فرماندهى ژنرال زنارسكى ، جادهء جلفا را باز و براى تبريز غذا آورده محاصره را برداشتند .\r\nجنگ در تبريز در همان روز وقوع كودتا آغاز گرديد . روز قبل از آن - 22 ژوئن 1908 مجتهد تبريز ، حاجى ميرزا حسن ، امام‌جمعه ميرزا عبد الكريم ، مير هاشم ، و چند روحانى مرتجع ديگر تلگرافى به شاه ارسال و مشروطيت را نكوهش كرده ، او را به انهدام آن تشويق نمودند . اين اقدام\r\n\r\n\r\n","description":"","footnote":"\r\n( 1 ) . صفحات 16 - 11 و 46 - 44 از شمارهء اوّل و صفحات 69 - 66 و 87 - 84 از شمارهء دوم ، كاپيتان آنجينيو از تبريز به تهران رفت و در 6 نوامبر 1908 شهر اخير را به قصد اروپا ترك كرد .\r\n","page_name":" 236 ","page_number":236},
  {"content":"\r\n\r\nخشم مشروطه‌خواهان را برانگيخت و يكى از آنها به سوى مير هاشم تيراندازى كرد كه خطا رفت و بلافاصله دستگير و به قتل رسيد . پس از اين ماجرا ، مرتجعين در « دوه‌چى » - يا محلهء « شترداران » - اجتماع كردند و چندين تن از مشروطه‌خواهان برجسته را ربوده و به قتل رساندند ، در حالى كه از سوى ديگر بمبى به سوى خانهء مجتهد ، واقع در محلّهء « چهارمنار » ، در مجاورت بلافصل شرق « اميرخيز » ، پرتاب گرديد . پس از آن جنگ عمومى درگرفت و زمانى رسيد كه مشروطه‌خواهان آنچنان تحت فشار قرار داشتند و از پايدارى خود نوميد كه اكثر آنها ، از جمله باقر خان ، پرچم سفيد را به نشانهء تسليم بلند كردند . امّا ستار خان ، با معدودى از پيروان صاحب عزم خود ، مواضع از دست رفته را مجددا بازيافت و روحيهء تضعيف‌شدهء پيروان خود را از نو تقويت و موفق شد سرنوشت مبارزه را كاملا تغيير دهد .\r\nمرحلهء دوم محاصره ، كه طى آن ستار خان تبريز و دست‌كم برخى از جاده‌هاى منتهى به آن و نيز برخى مناطق مجاور را در اختيار داشت ، متأسفانه ، مرحله‌ايست كه در حال حاضر كمترين و ناقص‌ترين گزارشات را در آن مورد در اختيار داريم . زيرا از زمان عزيمت كاپيتان آنجينيو ، در اواخر اكتبر 1908 ، تا ورود آقاى مور ، در اواخر ژانويه 1909 ، اخبار مستقيم اندكى از تبريز به انگلستان مىرسيد . انقلاب موفق تركيه ، در ژوئيه 1908 ، رهبران جناح مشروطه‌خواه ايران را شديدا تشويق نمود « 1 » ، و از آن به بعد نگاه ايرانيها ، نه با ترس كه با اميد ، به سوى مرز غربىشان معطوف گرديد ، خاصه آنگاه كه در اكتبر 1908 ، شايعات شومى مبنى بر پيشروى روسيه « جهت اعادهء نظم » در آذربايجان رايج شد . خصومت ديرينه بين ايران و تركيه ، كه عمدتا ناشى از كينه‌هاى كهن سنى و شيعه بود و غالبا مورد بهره‌بردارى قدرتهاى اروپايى - خاصه روسيه - در جهت رسيدن به اهدافشان قرار مىگرفت ، در سالهاى اخير بسيار تخفيف يافته و به يمن تعاليم سيد جمال الدين و جانشينان وى - كه نام شاهزاده حاجى شيخ الرئيس ، نويسندهء كتاب « اتحاد الاسلام » و ديگر كتابهاى مشابه ، از جمله نامهاى شايستهء ذكر در اين رابطه است - اين دو كشور مستقل و عمدهء اسلامى شروع به تشخيص اين مسئله كردند كه داراى وجوه اشتراك بسيارى ، در هردو زمينهء بيم‌ها و اميدها ، هستند . اگرچه سرزمينهاى بسيارى طى قرن گذشته از قلمرو اسلام جدا گشته ، امّا مركز ثقل آن - ايران ، تركيه ، عربستان و\r\n\r\n\r\n","description":"","footnote":"\r\n( 1 ) . اين خبر در 4 اوت ، توسط سركنسول عثمانى ، به تبريز رسيد و بلافاصله شهر به بيانيه‌اى تزئين گرديد . بدين مضمون كه « اگر آنها مىتوانستند قبل از ورود يك والى جديد با نيروهاى تقويتى ، به يك راه‌حل رضايت‌بخشى دست يابند ، سلطان همانقدر پادشاه خوبى خواهد بود كه شاه . » ( كتاب آبى [ كد 4581 
  ] ، شماره 228 صفحهء 177 . )\r\n","page_name":" 237 ","page_number":237},
  {"content":"\r\n\r\nافغانستان - هنوز دست نخورده باقى بود . امّا اگر روسيه موفق به نفوذ در آذربايجان مىشد ، رخنه‌اى در اين مركز ثقل به وجود مىآمد كه در نهايت تداوم وجود مستقل ايران و تركيه را ناپايدارتر مىساخت .\r\nبنابراين ، اگرچه آذربايجانيها هيچ تمايلى به از دست دادن مليت ايرانى خود و پذيرفتن حكومت تركيه نداشتند ، امّا به دليل ايمان مشترك ، زبان مشترك - زيرا در سراسر آذربايجان زبان تركى زبان غالب است - ، و برخى تمايلات و خواسته‌هاى مشترك ، شديدا حكومت تركيه را به روسيه ترجيح مىدادند ، در عين حالى كه روشن بود كه منافع تركيه در سرنوشت آذربايجان حياتىتر از منافع روسيه است . امّا تركيه ، كه درگير امور داخلى خود بود ، فرصت كمى براى انديشه در مورد سياستهاى آسيايى داشت ، اگرچه احساسات موافق « تركهاى جوان » نسبت به رفتار ايرانىشان آزادانه ابراز مىشد ، در عين حال با نگرانى ناظر اقدامات روسيه در مرز شمال‌غربى ايران بودند .\r\nدر واقع برخورد روسيه نگرانيهاى عظيمى را در ساير نقاط موجب آمد . نقشى كه كلنل لياخوف و ديگر افسران بريگاد قزاق در كودتا ايفا نمودند ، و طراحى تمامى عمليات از سوى روسيه ، از همان ابتدا روشن بود و جزئيات كامل‌ترى كه از سوى خبرنگاران مقيم و پناهندگان ايرانى ، كه عليرغم تمامى اقدامات پيشگيرانهء كلنل لياخوف جانشان توسط سفارت انگليس نجات داده شده بود و طى اواخر تابستان 1908 وارد اروپا شدند ، دريافت گرديد ، فقط تأئيد بود بر اين اعتقاد كه حكومت روسيه ، كه همواره و در همه‌جا دشمن بيرحم آزادى است ، مصمم است نهضت مشروطيت در ايران را سركوب و قدرت خودكامهء محمد على شاه را اعاده كند كه طبق روايات ، ترجيح مىداد يك رعيت روسى با قدرت مطلقه بر ملت خود باشد تا حاكم مشروطهء كشورى آزاد و مستقل . در آن‌زمان شواهدى دالّ بر اقدامات زيانبار به حال مشروطه‌خواهان ايرانى ، نه تنها توسط كلنل لياخوف كه از سوى آقاى دومارتديگ ، وزيرمختار روسيه در تهران ، آقاى پاختيانوف ، سركنسول روسيه در تبريز ، و ديگر نمايندگان حكومت روسيه ، ارائه گشته و مقالات بسيارى در اين زمينه در روزنامه‌هاى انگليسى درج گرديد . طبق معمول روزنامهء تايمز ، كه قبلا مورد بحث قرار گرفت ، مقاله‌اى تحت عنوان « روسيه و مسئلهء ايران » در شمارهء 7 نوامبر 1908 آن درج گرديد كه در آن پناهندگان ايرانى و دوستان انگليسى آنها به سبب ترديد در مورد حسن‌نيت روسيه سرزنش شده ، ترس آنها از دخالت روسيه در آذربايجان استهزاء گشته و در پايان با صريح‌ترين نحو دكترين مطلوب تمايز در اين مورد كه در گفتار و نوشتار مصلحت بايد بيش از حقيقت در نظر گرفته شود را ابراز گرديده بود . در اين مقاله آمده بود :\r\n« در اين لحظه بايد مسئلهء ايران را نه از نقطه‌نظر محلى و منطقه‌اى ، بلكه از نقطه‌نظر دشواريهاى\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nبزرگترى كه در بر دارد مورد بررسى قرار داد . خبرنگاران مقيم ما بايد در افق گسترده‌ترى كنكاش كنند . آنها بايد سعى در تشخيص اين مسئله داشته باشند كه دوستى فزاينده بين بريتانياى كبير و روسيه مسئله‌ايست كه ، با در نظر گرفتن نحوه‌اى كه آلمان هنوز بر ادعاى نارواى خود بر فرانسه پافشارى مىكند ، ممكنست از اهميت حياتى براى جهان برخوردار باشد . حال وقت آن نيست كه براى موضوعى نسبتا محدود كه در واقع شالوده‌اى بسيار جزيى دارد ، آشوبى برانگيخته و تعقيب شود . شايد نتوان در هيچ كجاى ديگر اعترافى روشن‌تر از اين را از سوى تايمز ، در مورد ملاحظات فرصت‌طلبانه‌اى كه بر تمامى اظهارات آن حاكم است ، يافت . در اواخر اكتبر 1908 ، يعنى زمانى كه تبريز با شجاعانه‌ترين نحو از خود دفاع مىكرد ، شيوع آن شايعات شوم آغاز گرديد . در 19 اكتبر ، روزنامهء تايمز تلگرامى از خبرنگار خود در سن پترزبورگ منتشر ساخت كه در آن وضعيت آذربايجان به عنوان « وضعيت نوميدانه بدون دخالت خارجى » توصيف گرديده بود . در 25 اكتبر ، روزنامهء ساندى تايمز تلگرامهايى از خبرنگاران خود در قسطنطنيه و فرانكفورت منتشر شد كه در آنها آمده بود 6 هنگ پياده از سربازان روسى همراه با سواره‌نظام و توپخانه ، در روز پنجشنبه 22 اكتبر ، از رود ارس گذشته و وارد آذربايجان شده‌اند . و در همان روز تلگرامى از سوى انجمن ايرانى « سعادت » از قسطنطنيه در كمبريج دريافت گرديد ، كه در ساعت 30 / 11 دقيقه بعدازظهر 24 اكتبر مخابره شده بود ، و متن ترجمه شدهء آن به شرح ذيل است : -\r\n« تلگرام ذيل از تبريز و اصل گرديده است : - »\r\n« ما تمامى اقدامات را براى تأمين امنيت در اين حوالى اتخاذ كرده‌ايم . تاكنون هيچ مزاحمتى از سوى ليبرالها - يعنى مدافعان به اصطلاح « ناسيوناليست » تبريز - نسبت به حقوق هيچيك از اتباع خارجى به عمل نيامده است . مع‌هذا ، همسايهء شمالى ما ، در تعقيب اهداف سياسى خود ، شمارى از سربازان را اعزام كرده است . بنابر مقتضيات سياسى ، در محافلى كه مناسب است جزئيات امر را روشن سازيد . شوراى ايالتى اقدامات اضطرارى را انجام داده است . اطلاعات را ارائه دهيد . »\r\n« انجمن سعادت »\r\nاين خبر در روزنامه‌هاى بيشمارى ، طى چند روز آينده ، تكرار گرديد ، و بنابر مندرجات تلگرامى كه در روزنامهء مورخ 27 اكتبر تايمز منتشر گرديد ، « موجب برخى ناآراميها در محافل رسمى [ ترك 
  ] گشته بود » ؛ يعنى جايى كه بيم آن مىرفت كه « اشغال آذربايجان توسط يك بيگانه ممكنست حكومت\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nعثمانى را مجبور به حفظ نيروهاى بسيار در طى يك رشته مرز بسيار گسترده نمايد . » قبلا ، در 17 اكتبر ، به وزارت امور خارجه بريتانيا اطلاع داده شده بود و در آن‌زمان سر ادوارد گرى به سر آرتور نيكلسون سفير بريتانيا در سن پترزبورگ تلگراف زده بود تا بگويد اين امر احساس بسيار بدى را در اينجا به وجود خواهد آورد » و سئوال كند كه « آيا ممكن نخواهد بود حكومت روسيه را به عدم دخالت مجبور نمايند « 1 » ؟ » ظاهرا در نتيجهء ميانجيگرى بريتانيا ، در 20 اكتبر « 2 » به نيروهاى روسى كه اعزام شده بودند دستور داده شد در جلفاى روسيه باقى بمانند و وارد قلمرو ايران نشوند . به عنوان دليل دخالت مذكور ، رسما اعلام گرديد كه كنسول روسيه در تبريز « معتقد بود كه خطر [ نسبت به جان اروپائيان 
  ] جدى و قريب الوقوع است « 3 » . » ده روز بعد ، صحبتهاى جديدى در مورد دخالت روسيه مطرح گرديد و اين‌بار به بهانهء جديد « زيان جدى وارده به تجارت روسيه » - بهانه‌اى بسيار سست ، زيرا اگر بهانه مقبوليت عامه يابد تهاجم همسايگان هركشورى را ، كه به سبب جنگ يا ديگر مصائب دچار مضيقه گرديده‌اند ، به اين كشور توجيه خواهد نمود . - امّا يك‌بار ديگر ، در 31 اكتبر ، اعتراض سر ادوارد گرى مؤثر واقع شد و اگرچه ترس از دخالت روسيه همواره بر مردم تبريز و دوستانشان حاكم بود ، امّا اين خطر براى مدتى دفع گشته بود .\r\nبه‌نظر مىرسد ضرورت نداشته باشد مشروحا به متن برخى تلگرامهاى ارسالى در اواخر ژوئيه 1908 ، توسط رهبران مرتجع تبريز به شاه و وزرايش ، اشاره كرد . نسخ اصل مهر و امضاء شدهء اين تلگرافها ، هنگام تصرف تلگرافخانه ، به دست ستار خان افتاد و كپى آنها نزد من موجود است . در عين حال ، روايت كلى از محتواى اين تلگرافها ، و ترجمهء دو فقره از مهمترينشان ، را مىتوان در صفحات 59 - 55 « روايتى مختصر از وقايع اخير ايران » ، كه در ژانويه 1909 منتشر ساختم ، پيدا كرد . اين دو تلگراف مهم از سوى ژنرال سلطنت‌طلب ، شجاع نظام ، براى وزير جنگ و نخست‌وزير ارسال گشته بودند . در تلگراف اوّل وى درخواست كرده بود كه ، در صورت تصويب شاه ، سفارت به سركنسول دستور دهد 10 يا 20 هزار فشنگ براى سلطنت‌طلبان « فراهم سازد . » و در تلگراف دوم دريافت اين فشنگها اطلاع داده شده بود . در مورد اينكه منظور كدام سفارت و كدام سركنسول است ، ترديد اندكى مىتواند وجود داشته باشد .\r\n\r\n\r\n","description":"","footnote":"\r\n( 1 ) . كتاب آبى در مورد ايران [ كد 4581 . 
  ] ص 192 ، شمارهء 266 .\r\n( 2 ) . همان مرجع ، ص 193 شماره 268 .\r\n( 3 ) . همان مرجع ، ص 194 ، شماره‌هاى 270 ، 271 و ص 200 شمارهء 282 .\r\n","page_name":" 240 ","page_number":240},
  {"content":"\r\n\r\nمشاهده شد كه زمينهء اصلى ادعاى روسها ، جهت دخالت ، ادعاى عدم امنيت مالى و جانى براى شهروندان اروپايى مقيم تبريز بود . براى پاسخگويى به اين ادعا - در اين‌زمان كه تقريبا تمامى اخبار تبريز از طريق كانالهاى روسى ارسال مىشد ، ادعائى خطرناك‌تر بود - ، ستار خان كه عليرغم اصل و نسب پائينى كه داشت ، همانقدر كه به خاطر شجاعت و توانايى استراتژيكىاش برجسته مىنمود ، براى احتياط و دورانديشىاش نيز شاخص بود ، از سه تن رؤساى شركتهاى اروپايى مقيم تبريز تأئيديه‌هايى دالّ بر رضايت كاملشان از نحوهء حكومت وى ، و امنيت تامّ و تمامى كه آنها تحت حكومت موقت مليّون از آن برخوردار بودند ، كسب كرد .\r\nاوّلين تأئيديه از سوى آقايان ماسينگ  ( Massing )  و شونمان  ( Schunemann )  - « از شركت آلمانى » برلين ، بورگ و تبريز ، صادر شده و بدون تاريخ بود . ترجمهء متن اين تأئيديه به شرح ذيل است : -\r\n« تذكاريهء شوراى ايالتى ، ارسالى از سوى دفتر آن انجمن شريف و اصل گرديده است . ما ، شركت آلمانى ، كه به تازگى در اينجا مستقر شده‌ايم ، بىنهايت از مأموران آن انجمن شريف سپاسگزار و كاملا راضى هستيم كه طى اين آشوبهاى عظيم كه در چهار ماه گذشته بر شهر تبريز حاكم بود ، نسبت به ما هيچگونه عملى غير از مهربانى نشان نداده و براى ما آرامش و آسايش فراهم ساخته‌اند . ما شرح تمامى اين اعمال را براى اروپا ارسال داشته‌ايم و در آينده نيز به اين كار ادامه خواهيم داد ، و همواره به خاطر نحوهء ادارهء امور توسط آن ارگان شريف سپاسگزار مىباشيم . »\r\nدومين تأئيديه ، كه داراى تاريخى معادل 8 نوامبر 1908 [ امضاء 
  ] ماسينگ و شونمان » است ، توسط نمايندهء ( ناخوانا ) آقايان « نيركو » كاستلو افرر  ( Nearco Castlla etfreres )  امضاء شده به شرح ذيل است : -\r\n« من در مورد خدمات مطلوب و عالى آن عاليجنابان ، اعضاى محترم شوراى ايالتى شريف تبريز اعلام مىكنم : -\r\n« عطف به تذكاريه‌اى كه امروز دريافت نمودم ، [ اعلام مىدارم 
  ] از ابتداى بروز آشوبها در آذربايجان تاكنون ، هيچگونه بىاحترامى يا اقدام تجاوزكارانه ، از سوى مجاهدين يا تفنگداران يا ديگر پارتيزانهاى مشروطه ، وجود نداشته است و [ ما متحمل 
  ] هيچ‌گونه آسيب مالى يا شخصى نگرديده‌ايم . »\r\n« اين [ گواهى 
  ] جهت اطلاع خاطر شريف شما نوشته مىشود . بيش از اين تصديع غيرضرورى\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nاوقات شما خواهد بود . »\r\nنيركو كاستلو و برادران\r\n13 شوال 1326 هجرى قمرى ( - 8 نوامبر 1908 )\r\nسومين تأئيديه ، كه در 10 نوامبر 1908 نوشته شده است ، از سوى « سوسيته آنونيم دوكامرس اورنيتال »  ( Societe Amonymede Commerce Oriental )  اتريشى مستقر در وين ، با شعباتى در بخارست ، صوفيه ، پلوديو ، راستچاك ، وارنا ، قاهره ، اسكندريه ، قسطنطنيه ، سالونيك ، ازمير ، طرابوزان ، بيروت ، بغداد ، بصره ، تهران ، مشهد ، همدان و تبريز ، است . پس از تعارفات معمول اوّليه ، متن آن چنين است : -\r\n« دوستان مهربان و باملاحظه ، »\r\n« اميد داريم كه به نعمت سلامت آراسته باشيد . و امّا بعد ، ما تذكاريه‌اى را كه از روى لطف براى ما ارسال داشته بوديد دريافت نموديم . به خاطر كمكهاى اعضاى شريف شما كه شامل حال ما گرديد شديدا سپاسگزار و صادقانه متشكريم . از همان ابتداى نهضت مشروطيت شما ، لدىالاقتضاء ، با دقت بسيار حقوق دوستان خود را رعايت نموده‌ايد تا هيچگونه خسارت يا آسيبى بر ما وارد نگردد . علاوه بر اين ، به هنگام مقتضى و در رابطه با حمل و نقل كالا ، شما كرارا در اعطاى كمكهاى مؤثر متحمل زحمت گرديده‌ايد . خداوند را سپاس ، در نتيجهء توجهات مطلوب اعضاى شريف شما ، در رابطه با دوستان خود ، هيچگونه آزارى بر ما وارد نگرديده است و به خاطر اين امر ما شديدا سپاسگزار و مديون آن شوراى ايالتى شريف مىباشيم . ما برخى از اين تذكاريه‌ها را به كشور خود ارسال داشته‌ايم .\r\nبيش از اين مصدع اوقات شما نمىشويم . »\r\n[ امضاء 
  ] بى . گردنگبرگ\r\n15 شوال 1326 هجرى قمرى [ - 10 نوامبر 1908 
  ] .\r\nهيچ‌چيز نمىتواند عظيم‌تر از تضادى باشد كه بين حسن‌ادارهء مدافعان « مليّون » تبريز و رفتار زشت سربازان شاه ، كه بنا به گفتهء آقاى استيونز « 1 » « وجه مشخصهء آنها همواره اقدامات بيرحمانه ، و غارتگرى بدون تمايز » بوده است ، وجود داشت . در واقع ، سربازان به اصطلاح سلطنت‌طلب عمدتا متشكل از راهزنان رحيم خان از قبيلهء شاهسون بودند ، و عدم امكان هرگونه اعتماد به وعده‌هاى سلطنت‌طلبان -\r\n\r\n\r\n","description":"","footnote":"\r\n( 1 ) . كتاب آبى [ كد 4581 
  ] شماره 228 ، صفحه 177 .\r\n","page_name":" 242 ","page_number":242},
  {"content":"\r\n\r\nكه به وسيلهء حادثه‌اى كه در 2 سپتامبر 1908 به وقوع پيوست و شرح آن را مىتوان در صفحات 7 - 186 كتاب آبى در مورد ايران يافت ، كاملا مشخص مىگردد - تلاشهايى را كه جهت برقرارى يك راه‌حل صلح‌آميز ، طى ماه اوت ، انجام گرفت ، بيحاصل نمود . اگرچه بين 7 اوت تا 6 سپتامبر يك توقف عملى در تخاصمات موجود وجود داشت « 1 » . شاهزاده عين الدوله ، در معيت سپهدار ، وارد تبريز شد تا فرماندهى نيروهاى محاصره‌كننده را ، در 20 اوت ، بر عهده گيرد . امّا اين نيروها كارى از پيش نبردند و ، در 9 اكتبر ، محتمل تلفات قابل‌توجهى گرديده و توسط مليّون ، كه موفق شدند « اردوگاه عين الدوله را دچار سردرگمى عظيمى بنمايند » و پل واقع بر رودخانهء « آجى چاى » را از سواره‌نظام ماكو بازپس بگيرند ، شكست داده شدند « 2 » .\r\nيك يا دو روز بعد ، در 11 اكتبر ، « ستونى متشكل از حدود 400 قزاق ايرانى تهران را به قصد تبريز ترك گفتند ، در حالى كه چهار قبضه توپ به همراه داشتند » و « يك يا دو افسر روسى آنها را همراهى مىكردند « 3 » . » هنگام عزيمت آنها از پايتخت گزارش داده شد كلنل لياخوف نطق حيرت‌آور ذيل را براى آنها ايراد كرده است « 4 » : -\r\n« سربازان و قزاقهاى شجاع ! از زمانى كه ابتدا بريگاد قزاق تشكيل گرديد ، شما در بسيارى موارد شجاعت بيمانند و بالاترين حد از وفادارى نسبت به شاه و مافوقهاى خود را نشان داده‌ايد . با تشخيص اين امر ، بسيارى از شما به افتخار دريافت مدال ، هدايا ، و ديگر انواع تشويقها نايل گرديده‌ايد ، هم از سوى پادشاه ايران و هم از سوى پادشاه روسيه ، حملهء شما به آشوبگرانى كه در ساختمان مجلس و مسجد سپهسالار گرد آمده بودند ، جهان را مملو از حيرت ساخت . يك تيپ كوچك در جنگ عليه شورشيان به پيروزى رسيد . و شما ، پس از آنكه پايگاههاى ملعون آنها را به ويرانه تبديل ساختيد ، موفق به انهدام نيمى از آنها گشته و به‌طور موفقيت‌آميزى برترى خود را حفظ كرديد . در اين نبرد بسيارى از رفقاى شما هلاك شدند ، امّا مرگ آنها فقط به تقويت شهرت و آوازهء پيروزى شما كمك كرد . »\r\n« تاج و تخت شاه در خطر است . مردم تبريز ، با جمع كردن يك عده از افراد عوام ، تفنگها و\r\n\r\n\r\n","description":"","footnote":"\r\n( 1 ) . همان مرجع ، ص 186 و انتهاى صفحه 188 .\r\n( 2 ) . كتاب آبى ، ص 191 ، شمارهء 260 .\r\n( 3 ) . همان مرجع ، ص 192 ، شمارهء 263 .\r\n( 4 ) . تنها گزارش كاملى كه در مورد اين سخنرانى مشاهده كرده‌ام ، در روزنامهء تركى « صلاح » مورخ 11 نوامبر 1908 چاپ شده بود و ترجمهء حاضر از اين متن انجام گرفته است .\r\n","page_name":" 243 ","page_number":243},
  {"content":"\r\n\r\nتوپخانهء حكومت را تصرف كرده‌اند . آنها عليه شاه اعلام جنگ كرده و از اطاعت فرمان وى امتناع مىورزند . » آنها تلاش دارند وى را مجبور به پذيرش مجدد مشروطيت كنند . اين مشروطيت حقوق و امتيازات بريگاد قزاق را محدود و به آن آسيب وارد خواهد ساخت و بر دستمزدهاى شما اعمال كنترل خواهد كرد . مشروطيت بدترين دشمن شما است . شما بايد عليه اين دشمن ، تا آخرين قطرهء خون خود ، بجنگيد . شاه سربازان بختيارى ، سيلاخورى و ديگر سربازان را به مقابله عليه تبريز فرستاده است ، كه همگى آنها شكست خورده از برابر حتى دشمن بزدلى چون شورشيان تبريز گريخته‌اند . اين امر شگفت‌آور نيست . زيرا آنها هم از نظر نظم ، انضباط و نيز اطاعت دچار نقص بودند ، همانطور كه هنگام انهدام مجلس مشاهده كرديم ، اين افراد فقط مىتوانند براى غارت به كار گرفته شوند . آنها مشتى بىارزش هستند . »\r\n« هنگامى كه من مشاهده كردم شاه در چه وضعيت دشوارى قرار گرفته است ، براى خدمات بريگاد قزاق را ارائه كردم . قويا معتقد بودم كه بريگاد قزاق خود را در نبرد شاخص خواهد ساخت و صرف مشاهدهء قزاقها قلب دشمن را آكنده از نوميدى خواهد كرد . اين اوّلين نبرد شما نيست . زيرا قبلا نيز در نبردهاى ديگرى شركت داشته‌ايد . شما كفايت خود را در جنگ ثابت كرده‌ايد . امّا در اين جنگ كه عليه يك مشت شورشى نامرد و جبان انجام خواهيد داد ، پيروزى حاصله نام و آوازهء شما را فناناپذير و تمامى جهان را غرق در شگفتى خواهد ساخت . براى آنكه شما مجبور به تحمل شدايد ، طى راه‌پيمائى يا حتى نبرد ، نباشيد ، ترتيبى داده‌ام كه همه‌گونه تداركات ضرورى براى شما فراهم گردد . شما بايد بدانيد كه اگر پيروز بازگرديد ، هم از سوى پادشاه روسيه و هم پادشاه ايران غرق در پول و الطاف خواهيد گرديد . هرثروتى كه در محدودهء شهر تبريز وجود دارد ، از آن شما خواهد بود . »\r\n« بايد بدانيد فتح تبريز براى شما مسئلهء مرگ و زندگى است . اگر شما پيروز شويد ، مشروطيت سقوط خواهد كرد . اگر حاميان آن برنده شوند ، اين بريگاد منحل خواهد شد و شما و همسران و فرزندانتان گرسنه خواهيد ماند . اين را فراموش نكنيد و مانند شير بجنگيد . يا شما يا مشروطيت ! »\r\n« بسيار ميل داشتم در اين مبارزه شما را همراهى كنم . امّا شرايط اساسى چنين اجازه‌اى را نمىدهد .\r\nامّا يك روسى ديگر ، به نام كاپيتان اوشاكوف ، همراه شماست . شما بايد او را همانطور دوست بداريد كه مرا دوست داريد ، و همانطور از وى اطاعت كنيد كه از من اطاعت مىكنيد . گرچه من نمىتوانم در كنار شما باشم ، امّا همواره از دور عمليات شما را تعقيب خواهم كرد . هركس بنابر شايستگى خود پاداش دريافت خواهد كرد . امّا اگر كسى خيانت نمايد ، به شدت مجازات خواهد شد . »\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n« جنگ هرقدر شديد باشد ، و شما بر دشمنان هرقدر كه باشد ، مطمئن باشيد شما پيروز خواهيد شد . آن دست‌پنهان كه تاكنون همواره شما را يارى نموده است ، در اين نبرد نيز يارى خواهد نمود تا شما چهرهء شكست را مشاهده ننمائيد . از اين كمك ، يا از خداوند متعال ، نوميد نشويد « 1 » ! »\r\n« افسران و قزاقهاى شجاع ! خداوند به شما پيروزى و سلامت عنايت فرمايد ! »\r\nبدين ترتيب اين قزاقها نيز جهت تقويت حلقهءآهنينى كه اطراف شهر دلاور تبريز بسته شده بود ، عزيمت كردند . امّا در اين جنگ اگر دستاوردى « تمامى جهان را مشحون از شگفتى ساخت » يا « نام و شهرت كسى را فناناپذير نمود » ، مسلما دست‌آوردهاى بريگاد معروف قزاق نبود .\r\n\r\n\r\n","description":"","footnote":"\r\n( 1 ) . روشن نيست كه در اين جمله منظور از « دست‌پنهان » چيست . من از يكى از دوستان ايرانى پرسيدم كه آيا اين اشاره به قدرت خداوند دارد يا قدرت روسيه ؟ وى پاسخ داد كه اين جمله عمدا مبهم گفته شده است ، امّا كلمات آخر جمله حاكى از آنند كه اين عبارت دلالت بر قدرت دوّمى ( روسيه - م ) دارد .\r\n","page_name":" 245 ","page_number":245},
  {"content":"\r\n\r\n\r\nفصل نهم سقوط تبريز و قيام ايالات\r\nدر آخرين روز سال 1909 ، در حالى كه سرگرم بازنگرى وقايع خطير و غيرمنتظره‌اى هستم كه در ايران روى داد ، وقتى تيرگى ايام نخستين آن را با اميدهاى روشن‌تر زمان پايانى مقايسه مىكنم ، مملو از احساس سپاسگزارى عميقى مىشوم . بىترديد روزهاى نگران‌كننده و پرخطر بسيارى روياروى ايران جديد قرار دارد ، امّا از زمان آن سال نوميدكننده‌اى كه كودتاى ژوئن 1908 به دنبال داشت ، حداقل اين امكان به وجود آمده كه اميد داشته باشيم اين كشور سرانجام قوى ، تصفيه شده ، و با نيرو و روحيه‌اى جديد از ويرانه‌هاى رژيم كهن سر بر خواهد آورد و مملكت هنوز بتواند در آينده نقشى را كه شايستهء گذشتهء باشكوه و طولانى اوست ايفا كند .\r\nدر ايام تيره ، كه از آن سخن گفتم ، در روز يكشنبه به سبب تيرگى نكبت‌بارشان در خاطرهء من به عنوان ايامى برجسته ثبت شده‌اند . اوّلين يكشنبه 25 اكتبر 1908 بود كه در آن‌روز به ما خبر - كه خوشبختانه بعدا معلوم شد كاذب است - رسيد كه سربازان روسى از ارس گذشته و در حال رفتن به سوى تبريز هستند ؛ دومين يكشنبه روز 25 آوريل 1909 ، يعنى دقيقا 6 ماه بعد ، بود كه تلگرام ذيل را از تقىزاده دريافت كردم : -\r\n« كنسولها تصميم به گشودن جاده‌ها براى كمك به سربازان روسى گرفته‌اند . بترسيم از نتايج اشغال روسيه . خواهشمنديم اقدامات ضرورى انجام گيرد . نظر خود را فورا تلگراف كنيد . »\r\nانجمن ايالتى ، تقىزاده\r\n« مورخ 24 آوريل 1909 : ساعت 30 / 10 بعدازظهر . »\r\nقبل از آنكه در مورد شرايطى صحبت كنيم كه منجر به بروز حالتى گرديد كه در اين تلگرام بدان اشاره رفت ، يك بازنگرى به پيشرفت وقايع در خارج از تبريز ضرورى است .\r\nاز تهران خبرهاى حساب‌شدهء اندكى ، جهت تشويق مشروطه‌خواهان ايرانى و طرفدارانشان\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nمىرسيد . انگلستان و روسيه به شاه اصرار مىكردند به جاى مشروطه‌اى كه منهدم ساخته بود ، نوعى مشروطيت ديگر ، به عنوان تنها وسيلهء ممكن برقرارى نظم و آرامش ، اعطاء كند . در حالى كه شاه همچنان دلمشغول به دادن وعده‌هاى طفره‌آميز بود كه فقط آنگاه كه تصور كرد مىتواند موفق به كسب وام مشتركى از اين دو قدرت گردد ، ظاهرى تقريبا قطعى يافت . زيرا نه تنها براى مخارج عادى روزمره ، بلكه براى ادامهء محاصرهء تبريز پول فورى مورد نياز بود . پيشنهاد يك وام مشترك 400 هزار پوندى ، كه مجلس در شروع كار خود آن را رد كرده بود ، پس از كودتا مجددا طرح گرديد . روسيه به اعطاى اين وام مشتاق بود ، امّا انگلستان علاقه‌اى نداشت و تنها به دو شرط راضى به اعطاى اين وام بود :\r\n1 . اين وام نبايد براى سركوب مشروطيت به كار گرفته شود ، بلكه بايد به نحوى مورد استفاده قرار گيرد كه اهرمى باشد براى حمايت از آن .\r\n2 . مصارف اين وام بايد توسط تضمينهاى مناسب مورد كنترل قرار گيرد « 1 » .\r\nشاه ، در پاسخى به يادداشت يك ساله « 2 » دو قدرت كه شديدا بر انعقاد مجلس جديد تأكيد داشت و در 14 نوامبر 1908 دريافت كرده بود ، در 18 سپتامبر پيامى به مضمون ذيل ارسال كرد : -\r\n« من در حال اتخاذ تصميماتى براى تشكيل مجلسى منطبق با نيازهاى كشور و مذهب ، و بدين ترتيب وفاى به وعده‌هاى خود هستم . اميدوارم بتوانم اعلاميه‌اى جهت انعقاد مجلس در تاريخى كه در مراسلهء ارسالى آن دو قدرت ذكر گشته ، صادر كنم . امّا تا زمان اعادهء نظم در تبريز ، يعنى هنگامى كه حكومت ايران وقت آزاد جهت اتخاذ ترتيبات لازم را داشته باشد ، پارلمان افتتاح نخواهد شد « 3 » . »\r\nبه‌نظر مىرسد آقاى مارلينگ ، كاردار بريتانيا ، هيچ‌گاه اميد زيادى به اينكه هيچگونه اصلاحات واقعى تحت نظارت عاليهء محمد على شاه انجام گيرد ، نبسته بود . نامبرده در يادداشتى به تاريخ 10 سپتامبر 1908 مىنويسد « 4 » : -\r\n« همان لحظهء اوّل وى [ آقاى بيزوت  ( Bizot )  ، مشاور مالى 
  ] توانست به حضور شاه برسد . وى تصميم داشت در اين ملاقات نحوهء رسوايىآميز اتلاف درآمدهاى كشور را طرح كند . امّا استقبالى كه\r\n\r\n\r\n","description":"","footnote":"\r\n( 1 ) . كتاب آبى [ كد 4581 
  ] ، ص 179 ، شمارهء 234 ، مورخ 5 سپتامبر 1908 .\r\n( 2 ) . همان مرجع ، ص 1 - 180 شماره‌هاى 238 و 239 ، مورخ 31 اوت و 3 سپتامبر 1908 .\r\n( 3 ) . همان مرجع ، ص 182 ، شمارهء 240 .\r\n( 4 ) . كتاب آبى [ كد 4581 
  ] ، ص 188 شمارهء 253 .\r\n","page_name":" 247 ","page_number":247},
  {"content":"\r\n\r\nشاه از او كرد ، استقبالى سرد و تقريبا تا حد بىادبانه بود و او تصور كرد كه اجراى مقصودش بىفايده است . »\r\n« تصور مىكنم آقاى بيزوت هيچ مشكلى در ابراز نظر در باب مطالبات واقعا فورى از خزانه‌دارى ، به عنوان نمونهء مسأله‌اى همچون حقوقهاى معوق نمايندگان ديپلماتيك و كنسولى ايران در خارج و مقامات وزارت خارجه ، نداشت . مع‌هذا ، به جرأت مىگويم تا زمانى كه مشاوران مخفى فعلى ، تحت رهبرى امير بهادر جنگ « 1 » ، قدرت را در دست دارند ، بايد از ارائه حتى اين كمك امتناع كنيم . زيرا مفهوم آسودگى خاطر اعطايى آن خواهد بود كه مبالغ اندكى كه حاليه براى مخارج عمومى واقعى تأمين گشته اختلاس خواهد شد . در اين شرايط ، فكر مىكنم نفع واقعى ايران در آن خواهد بود كه از دادن هرگونه كمك مالى امتناع ورزيم . تا زمانى كه چشم‌اندازى براى كسب پول از خارج وجود داشته باشد ، اطرافيان درنده‌خوى شاه در برابر اصلاحات ، چه به عنوان شرطى براى يك وام و چه از طريق انعقاد مجلس ، مقاومت خواهند ورزيد و به‌نظر من هيچ راه مؤثر ديگرى ، غير از قطع هرگونه منبع مالى كه آنها بتوانند غارت كنند ، براى بازداشتن ايشان وجود ندارد . »\r\nدر پايان سپتامبر 1908 ، شاه دستخطى ، در رابطه با اعادهء حكومت مشروطه ، صادر كرد كه آقاى تچاريكوف  ( Tcharykoff )  آن را به عنوان « متناقض ، مبهم ، و آراسته به لفاظى « 2 » » توصيف كرد و بنا به گفتهء سر جورج باركلى ، كه جهت تصدى وزارت مختارى بريتانيا ، در اوّل اكتبر ، وارد تهران شده بود ، اين دستخط « عموما به عنوان يك ريشخند تلقى شد « 3 » . » اين دستخط در 27 شعبان 1326 - 24 سپتامبر 1908 - صادر و ترجمه‌اى از آن را مىتوان در صفحهء 200 كتاب آبى ، كه غالبا در پانويسها ذكر مىشود ، يافت . مع‌هذا ، شاه علاقمند بود كه حتى اين وعده‌هاى مبهم را بازپس گيرد ، و يك تظاهرات ساختگى عليه مشروطيت در باغشاه در 7 نوامبر ، كه توسط جناح ارتجاعى « 4 » سازمان داده شده بود ، بهانه‌اى به دست وى داد كه در 22 نوامبر دستخط ديگرى در لغو دستخط اوّل [ خطاب به جنابان مستطابان حجج الاسلام 
  ] صادر و در آن صريحا اعلام كند « حال كه مكشوف داشتيد تأسيس مجلس با قواعد اسلامى منافى است و حكم بر حرمت داديد و علماء ممالك به همين نحو ، كتبا و\r\n\r\n\r\n","description":"","footnote":"\r\n( 1 ) . در يادداشت بعدى ( شماره 256 ) ، آقاى مارلينگ وى را به عنوان « ديكتاتور عملى ايران » توصيف كرده است .\r\n( 2 ) . كتاب آبى [ كد 4581 
  ] شماره 255 ، ص 190 .\r\n( 3 ) . كتاب آبى ، شمارهء 258 .\r\n( 4 ) . بويژه امير بهادر جنگ و مشير السلطنه . مراجعه شود به كتاب سفيد [ كد 4733 
  ] شماره 9 ، ص 3 .\r\n","page_name":" 248 ","page_number":248},
  {"content":"\r\n\r\nتلگرافا ، حكم بر حرمت نمودند ، در اين‌صورت ، ما هم از اين خيال بالمره منصرف و ديگر عنوان همچو مجلس نخواهد شد « 1 » . »\r\nپس از اين اعلاميه ، مجتهدهاى بزرگ كربلا و نجف ، كه مقام روحانيت آنها در ايران را مىتوان معادل مقام اسقفهاىاعظم در يك كشور مسيحى توصيف كرد ، تلگرام شديدالحنى براى او ارسال و در آن بيان كردند كه « اعمال وى قلب مؤمنين را جريحه‌دار ساخته و بيحرمتى به امام غايب است » و آنها « از هيچ اقدامى جهت كسب يك حكومت پارلمانى فروگذار نخواهند كرد » و در پايان آمده بود كه « خداوند مستبدين را لعنت فرموده است ؛ شما فعلا پيروز هستيد ، امّا ممكنست وضع اين‌چنين باقى نماند « 2 » . »\r\nدرواقع ، دشوار بتوان خدمات اين مجتهدان بزرگ به آرمان مشروطيت را ، كه در حمايت از آن خستگىناپذير بودند ، مورد اغراق قرار داد ، خاصه خدمات حاجى ميرزا حسين فرزند حاجى ميرزا خليل ، ملا محمد كاظم خراسانى و ملا عبد اللّه مازندرانى را ، كه چه از طريق نامه ، تلگرام و يا بيانيه در تشويق مردم ايران به مبارزه براى آزادى و خنثى ساختن نفوذ آن دسته از روحانيون پول‌پرست و مرتجع ، از قبيل شيخ فضل اللّه ، حاجى ميرزا حسن تبريزى و چند نفر ديگر ، كه شاه را در اين عقيده كه حكومت پارلمانى با روح اسلام ناسازگار است مورد حمايت قرار مىدادند ، فروگذار ننمودند .\r\nتوضيح اين حماقت كوركورانهء محمد على شاه دشوار است ، مگر آنكه چنين فرضى كنيم كه وى در امتناع سرسختانه‌اش از پذيرش هرگونه سازش يا اصلاحاتى ، توسط نفوذ محرمانه‌اى كه معتقد بود مىتواند در هرحال به آن تكيه كند ، تقويت مىشد . براى وى هرگز فرصتى بهتر از اين‌زمان ، براى كنار آمدن سودمندانه با مردمش ، وجود نداشت . زيرا تبريز هنوز در دفاع مسلحانه از مشروطيت تنها بود ، و حتى پس از يك پيروزى برجسته بر سلطنت‌طلبان ، در 12 اكتبر 1908 ، كه شهر را « در مالكيت بلامنازع مليّون قرار داد » آنها « تلگرامهايى براى شاه و وزير امور خارجه ارسال داشتند كه در آنها وفادارى خود به اعليحضرت را ابراز و قصد خود مبنى بر به كارگيرى تمام توانشان در حفاظت از منافع بيگانگان در اين شهر را اعلام نمودند « 3 » . » يك ماه بعد ، وضعيت براى وى نامطلوبتر گرديد ، زيرا سياست خارجى روسيه ، كه همواره دچار نوعى دوگانگى است ، در اواسط نوامبر 1908 ، بسوى\r\n\r\n\r\n","description":"","footnote":"\r\n( 1 ) . كتاب آبى [ كد 4581 
  ] ص ص 9 - 308 شماره‌هاى 314 و 313 .\r\n( 2 ) . همان مرجع ص 210 ، شمارهء 315 .\r\n( 3 ) . كتاب آبى [ كد 4581 
  ] ، ص 211 ، شمارهء 316 .\r\n","page_name":" 249 ","page_number":249},
  {"content":"\r\n\r\nوضعيت بهتر روى آورد و آن هنگامى بود كه آقاى دوهارتويگ ، كه قبلا در مورد نفوذ ارتجاعى وى اشاره رفته است ، از ايران فراخوانده شد و آقاى ايزولسكى اعلام داشت كه « وى در مورد دو نكته تصميم خود را گرفته است ، كه يكى عدم دخالت و ديگرى عدم حمايت از شاه مىباشد « 1 » . » اين تصميم براى وى آبرومندانه‌تر بود ، زيرا ذينفوذهاى قدرتمند در حال فعاليت به نفع يك « سياست پيشرو » بودند ، كه احتمالا دربار روسيه و مسلما بخش قابل‌توجهى از مطبوعات روسيه ، خاصه « لوودرميا » و « بورس گازت » ، از جملهء آنان بودند و روزنامهء اخير مستمرا خواستار آن بود كه « اگر روسيه نمىخواهد تركيه از اين فرصت به نفع خود استفاده كند ، سياست روسيه در ايران بايد فعال‌تر شود . » انتشار كتاب آبى در مورد ايران و ضميمهء آن نيز ، كه حاوى تاريخچهء وقايع تا 10 مه 1909 است ، اين مسئله را روشن ساخت كه اقدامات سر ادوارد گرى در برخى موارد بهتر از سخنان وى بودند ، سخنانى كه ، به عنوان يك قاعده ، بندرت براى برانگيختن امير بيشتر در مشروطه‌خواهان ايرانى و حاميان آنها تنظيم گرديده بود .\r\nقيام دلاورانهء تبريز ، عليرغم بن‌بستى كه به‌نظر مىرسيد بدان منتهى شود ، بىترديد وضعيت را نجات داد . زيرا اين اقدام به ديگر شهرهاى ايران ، خاصه اصفهان و رشت فرصت داد تا از فلجى كه در نتيجهء كودتا بر تمامى ملت ، به استثناى ايالت آذربايجان ، عارض گشته بود ، رهائى يابند . در عين حالى كه اين اقدام توجه اروپا را بر ايران متمركز ساخت و كشورهاى غربى متقاعد شدند كه اين نهضت مردمى يك هوس گذرا نيست ، بلكه تلاشى بسيار جدى است . اين اعتقاد با تلاش پناهندگان ايرانى ، كه در قسطنطنيه ، لندن ، پاريس ، و ديگر مراكز ، از طريق سخنرانيها و نوشتن مقالات موفق به برانگيختن احساس همدردى گسترده و علاقه نسبت به مبارزات هموطنانشان گرديدند ، تقويت شد . همانطور كه مشاهده كرديم ، در قسطنطنيه انجمن « سعادت » كمك بسيارى در هماهنگ ساختن و برانگيختن تلاشها نمود . در انگلستان ، تشكيل كميتهء ايرانى ، در 30 اكتبر 1908 ، نتيجهء مستقيم تلاش و فعاليت پرشور تقىزاده و همكارش معاضد السلطنه بود كه طى ماه سپتامبر وارد اين كشور شدند . در پاريس ، تلاشهاى مستمر گروهى بزرگتر از پناهندگان ايرانيان مقيم اين شهر ، منجر به تشكيل « اتحاديه ايران - فرانسه » ، تحت رهبرى شاخص آقاى ديولافوى سوئيس  ( Dievlafay )  در 31 ژوئيه 1909 ، گرديد . در حالى كه در « ايوردون » ،  ( Yverdon )  سوئيسى نيز نشريهء صور اسرافيل مجددا ، براى مدتى توسط معاون سردبير\r\n\r\n\r\n","description":"","footnote":"\r\n( 1 ) . همان مرجع ، شمارهء 319 ، ص 212 .\r\n","page_name":" 250 ","page_number":250},
  {"content":"\r\n\r\nبا ميرزا على اكبر خان كه بيشتر به نام مستعار « دخو » يا « دهخدا » معروف است و يكى از آن كسان است كه زندگيش توسط سفارت بريتانيا نجات داده شد ، در ژوئن 1908 تجديد حيات يافت « 1 » .\r\nدر مورد « كميتهء ايران » مستقر در لندن - يا بهتر بگوئيم « كميته‌ها » زيرا دو كميته وجود دارد : يكى كميتهء پارلمانى و ديگر كميتهء غيرپارلمانى - ، از آنجا كه تا حدودى بدان وابسته دانسته مىشوم ، ارجح آن بود كه چيزى نگويم . اگر به خاطر توصيف شخصا غيرمنصفانه‌اى نبود كه روزنامهء تايمز در مورد آن ارائه نمود و در سرمقاله‌اى در شمارهء 10 سپتامبر 1909 خود آن را چنين توصيف كرد :\r\n( مجمعى - 2 ) متشكل از « سياستمداران راديكالى كه احساسات افلاطونى آنها نسبت به مشروطيت ايران پوششى مناسب براى احساسات ضد روسى آنهاست كه از هنگامى در آنها به وجود آمده كه اتخاذ يك سياست مسالمت‌جويانه و ليبرال‌تر از سوى سن پترزبورگ منجر به يك تفاهم دوستانه‌تر بين روسيه و كشورشان گشته است ، » بىترديد اين برخورد تا حدودى ناشى از حسرتى است كه تايمز به دليل رد پيشگويى مطمئن‌اش در رابطه با عدم توانايى ملّيون ايرانى در انجام هركارى براى خودشان ، تجربه نمود و اكنون اين روزنامه در صدد است اين نظريه را با اين مجادله كه « ملّيون داراى خون اصيل ايرانى بندرت تمايلى آنچنان به نبرد براى اصول مشروطيت ، كه گرمىبخش فصاحت كلام آنها تا مرز هيجانات بىضرر است ، از خود نشان داده‌اند » و اينكه « آنهايى كه جان خود را به خطر انداخته‌اند قفقازى ، ترك ، عرب و لر و ديگر قبايل چادرنشين بوده‌اند كه نسبت به ايرانيان معمولى نوعا جنگاورتر مىباشند . » و اين توجيه همانقدر مقرون به حقيقت است كه بگوئيم تعداد معدودى از نويسندگان برجستهء تايمز داراى خون اصيل انگليسى بوده ، و « آنهايى كه توان و استعداد خود را در خدمت اين روزنامه قرار داده‌اند ، عمدتا اسكاتلندى ، آمريكايى يا يهودى هستند . » فقط يك حالت بدخويى مىتواند موجب آن شود كه تايمز فراموش كند كه نفرت از روسيه ، در شديدترين و افراطىترين شكلش ، مخلوق آن رهبر محافظه‌كار كبير ، لرد بيكانسفيلد  ( Beaconsfield )  بود ، يا اينكه اين صفت را نه ميتوان انصافا به لرد لاينكتون ، رئيس برجستهء كميتهء ايران ، نسبت داد و نه به ارل رونالدشاى و نه حتى به آقاى اج . اف . بى . ولينچ كه اين روزنامه شديدترين خشم خود را متوجه وى ساخته است . تأسف‌آور است شاهد باشيم روزنامه‌اى كه زمانى عموما به عنوان يك روزنامهء منصف و مؤدب تلقى مىگشت ، اكنون به آن حد نزول كرده باشد كه چنين مطالب چرند بدخواهانه‌اى را به\r\n\r\n\r\n","description":"","footnote":"\r\n( 1 ) . كتاب آبى [ كد 4581 
  ] ، شمارهء 220 ، ص 171 .\r\n","page_name":" 251 ","page_number":251},
  {"content":"\r\n\r\nرشتهء تحرير درآورد .\r\nدر 19 نوامبر 1908 ، شاه دستخط تازه‌اى خطاب به روحانيون ، صادر كرد كه در آن ايضا اعلام شده بود « حال كه مكشوف داشتيد تأسيس مجلس با قواعد اسلامى منافى است . . . » وى « بالمره از اين خيال منصرف » شده و « ديگر عنوان همچو مجلس نخواهد شد « 1 » . » در نتيجهء دريافت يادداشت مشترك شديدالحنى از سوى نمايندگان انگلستان و روسيه ، به فاصلهء كوتاهى اين دستخط موقوف گرديد و وعده‌هاى تازه‌اى در مورد تأسيس « مجلس متناسب با نيازهاى مردم ايران ، امّا نه موجب هرج‌ومرج و دردسر در كشور » داده شد « 2 » . اين طفره رفتنهاى مستمر ، تغيير جهت دادنها و سخنان دوپهلو فقط منجر به آن گرديد كه نه تنها مردم خودش ، بلكه نمايندگان خارجى نيز ، كه تلاشهايشان در جهت ايجاد نوعى سازش كارساز مستمرا توسط لجاجت و عدم توجه بيباكانهء وى نسبت به وعده‌ها و پيامدهاى آن خنثى گرديده بود ، از اطراف وى كاملا دور شوند .\r\nدر اين ضمن ، طى نيمهء دوم نوامبر 1908 ، مليّون تبريز ، عليرغم ورود 300 قزاق ايرانى و 6 قبضه توپ براى تقويت محاصره‌كنندگان ، به موفقيتهاى چندى نايل آمدند و شهرهاى مراغه ، ديلمان و ميناب ، در نزديكى درياچهء اروميه ، را يا به تصرف خود درآورده يا به سوى خود جذب نمودند « 3 » .\r\nديگر ايالات ، كه از اين پيروزى تشويق گرديده و از رفتار شاه بيزار شده بودند ، شروع به شورش نموده در اين‌زمان و نهضتهاى ملّى ، با درجات متفاوت ، در رشت و استرآباد ، در ساحل درياى خزر ، سربرآوردند . در حالى كه مصلحت ديده شد اصفهان تحت حكومت‌نظامى قرار گيرد و امتناع شاه از اعادهء حكومت مشروطه پنهان گردد .\r\nسال جديد با شورشهاى خشونت‌آميز در اصفهان ، كه بدوا ناشى از عدم محبوبيت حاكم آن و سوءرفتار سربازان بود ، آغاز گشت . شمارى از مردم شهر در يكى از مساجد پناه گرفته و تعدادى ديگر در كنسولگرى روسيه « 4 » . اين مسئله كه چرا سركنسول بريتانيايى ، آقاى گراهام ، از پذيرفتن آنهايى كه از وى پناه جستند امتناع ورزيد « 5 » ، امّا يك يا دو روز بعد حاكم ( اصفهان . م ) اقبال الدوله را پذيرفته و به\r\n\r\n\r\n","description":"","footnote":"\r\n( 1 ) . كتاب سفيد [ كد 4733 
  ] ص 80 ، ضميمه شماره 17 .\r\n( 2 ) . همان مرجع ، ص 10 ، ضميمهء شمارهء 19 .\r\n( 3 ) . همان مرجع ، ص 11 ، ضميمه شمارهء 19 .\r\n( 4 ) . كتاب سفيد ، [ كد 4733 
  ] ص 16 شمارهء 30 ، و ص 46 شمارهء 78 .\r\n( 5 ) . همان مرجع ، ص 30 تحت عنوان « اصفهان » و ص 46 شمارهء 78 .\r\n","page_name":" 252 ","page_number":252},
  {"content":"\r\n\r\nوى و همراهانش پناه داد « 1 » ، معمايى است كه هنوز نتوانسته‌ام آن را حل كنم . به مدد افراد شجاع و سختكوش ايل بختيارى ، به رهبرى ضرغام السلطنه ، بود كه اصفهانيها توانستند خود را از شر حاكم مستبد رها و تا 5 ژانويه شخص صمصام السلطنه با 1000 تن از بختياريها اختيار شهر را در دست گرفته و از شركتهاى خارجى محافظت نموده و نظم را برقرار سازد ، در حالى كه شهر آرام شده و سربازان شاه - كه منبع اصلى و اوليّهء بىنظمى بودند - كاملا پراكنده شده بودند « 2 » . شاه تحميق شده توصيهء نمايندگان انگليسى و روسيه ، جهت انتصاب صمصام السلطنه به عنوان حاكم اصفهان ، را رد كرد و به حيلهء مشخص تلاش براى كاشتن بذر نفاق در ميان رؤساى بختيارى متوسل شد ، امّا موفقيتى حاصل ننمود « 3 » . صمصام السلطنه ، با نيرومندى و خبرگى ، به تلاش خود ادامه داد . در 8 ژانويه ، وى با پذيرفتن خطر عقب كشيدن سربازان خود و سپردن شهر به دست الطاف شاه و سربازانش ، به اصفهانيها دستور داد در ظرف سه روز نمايندگان را براى مجلس مشروطهء محلى انتخاب نمايند « 4 » . و سه روز بعد آقاى گراهام گزارش داد ، كه نظم ، به مطلوب‌ترين نحو ، در اصفهان حفظ و در روز يكشنبه يك اجتماع عمومى ، جهت انجام انتخابات ، برگزار گشته است « 5 » . اين رئيس بختيارى همچنين پيامى براى فرمانفرما ، حاكم جديد منصوب از طرف شاه ، ارسال داشت . اين پيام به عنوان « يك اعتراف صريح مبنى بر حمايت وى از آرمان ناسيوناليسم » توصيف گرديد « 6 » .\r\nاين تحول جديد و غيرمنتظره در اوضاع ، كه با سفر سردار اسعد ، برادر بزرگتر صمصام السلطنه ، كه حال به عنوان قهرمان ملّى شهره بود ، به پاريس و لندن بر مشاوره‌هايى بين وى و هموطنانش در اروپا بىارتباط نبود ، در ظاهر اصلا خوشايند حكومت روسيه قرار نگرفت و در 9 ژانويه آقاى ايزولسكى اظهار عقيده كرد « كه بايد جهت جلوگيرى از برقرارى حكومتهاى مستقل در تبريز و اصفهان كارى انجام شود « 7 » . » سر ادوارد گرى ، در 13 ژانويه ، با متانت قابل‌تحسين بدان پاسخ داد كه « حكومت اعليحضرت مخاف هرگونه دخالت ، در رابطه با اوضاع تبريز يا اصفهان مىباشند » و « در\r\n\r\n\r\n","description":"","footnote":"\r\n( 1 ) . همان مرجع ، ص 16 شماره 31 و ص ص 7 - 46 شمارهء 78 .\r\n( 2 ) . همان مرجع ، ص 18 ، شمارهء 35 .\r\n( 3 ) . همان مرجع ، ص ص 19 - 18 ، شماره‌هاى 35 ، 37 ، 39 و 40 .\r\n( 4 ) . همان مرجع ، ص 20 شمارهء 43 .\r\n( 5 ) . همان مرجع ، ص 22 شمارهء 49 .\r\n( 6 ) . همان مرجع ، ص 21 ، شمارهء 45 .\r\n( 7 ) . كتاب آبى [ كد 4733 
  ] ، ص 20 ، شمارهء 44 .\r\n","page_name":" 253 ","page_number":253},
  {"content":"\r\n\r\nعين حالى كه هرگونه پيشنهاد صادره از سوى حكومت روسيه با دقت تمام ، توسط حكومت اعليحضرت ، مورد بررسى قرار خواهد گرفت ، ايشان معتقدند كه دادن پول به شاه ، در شرايط فعلى ، بدتر از بيفايده خواهد بود و مفهوم دخالت در امور داخلى ايران را خواهد داشت . » زيرا « احتمال دارد چنين پولى جهت سركوب نهضت ملّى طرفدار مشروطيت به كار گرفته شود » و « پس از مصرف شدن اين پول ، وضعيت به همان بدى هميشه خواهد بود ، اگر بدتر نشده باشد « 1 » . » مليّون با آگاهى از اين مسئله كه روسيه مجددا درصدد اعطاى يك وام - اكنون ميزان وام 200 هزار پوند « 2 » - به شاه است ، به نمايندگان خارجى « 3 » شديدا اعتراض خود را تسليم و اعتراض‌نامه‌هاى مشابهى نيز براى مطبوعات اروپايى ارسال داشتند .\r\nرشت هم به زودى از الگوى اصفهان پيروى كرد و در 8 فوريه 1909 مليّون به عمارت حكمران حمله و در حالى كه سربازانش در كنسولگرى روسيه پناه گرفته بودند او را به قتل رساندند « 4 » . سپهدار اعظم ، كه چند ماه قبل فرماندهى سربازان شاه در برابر تبريز را بر عهده داشت ، اكنون به مليّون پيوسته و در رأس آنها قرار گرفته و يك حكومت موقت تشكيل داد و هيأتى را به لنگرود اعزام كرد تا يك مجلس محلى در آنجا تشكيل دهند « 5 » . چند روز بعد ، شاهزاده شعاع السلطنه ، برادر شاه ، از اروپا وارد رشت شد و در آنجا مليّون وى را مجبور كردند 1000 دلار به آنها كمك مالى كند و آنگاه اجازه داده شد راه خود را به تهران ادامه دهد « 6 » .\r\nبدين ترتيب ، قبل از شروع مارس 1909 ، چهار مركز بزرگ ملّىگرا در تبريز ، رشت ، اصفهان و لار ، در شمال‌غربى ، شمال ، مركز و جنوب ايران وجود داشت كه تا آنجا كه مشكلات ارتباطات اجازه مىداد ، كم‌وبيش در هماهنگى با يكديگر عمل مىكردند و در اين نقاط كاملا بر خلاف آن مناطقى كه دچار فتور گشته اقتدار شاه حاكم شده بود ، نظم شايسته و امنيت جاده و مال توسط حكومتهاى موقت تضمين گرديده بود . مع‌هذا ، دو ابر تيره در افق پديدار گشت . از يك‌سو روسها شروع به اعزام\r\n\r\n\r\n","description":"","footnote":"\r\n( 1 ) . كتاب سفيد ، ص 22 ، شمارهء 52 .\r\n( 2 ) . همان مرجع ، ص ص 34 و 41 ، بخش ضميمهء شمارهء 63 .\r\n( 3 ) . همان مرجع ، ص 42 ، شمارهء 66 . ص 45 ، شمارهء 75 ، ص ص 9 - 58 ، شمارهء 109 و ضميمه .\r\n( 4 ) . همان مرجع ، ص 44 ، شماره‌هاى 72 و 73 ، بخش ضميمهء شمارهء 108 . در مورد رهبران مليّون رشت ، معز السلطنه و كريم خان ، در زيرنويسهاى بعدى مطلبى گفته خواهد شد .\r\n( 5 ) . همان مرجع ، ص 50 ، بخش ضميمهء شمارهء 81 ، و ص 57 ، شمارهء 108 .\r\n( 6 ) . كتاب سفيد ، [ كد 7333 
  ] ص ص 52 و 55 ، شماره‌هاى 87 و 96 .\r\n","page_name":" 254 ","page_number":254},
  {"content":"\r\n\r\n« معدودى سرباز » به باكو و مرز جلفا كردند و 50 تن قزاق ديگر جهت حفاظت از كنسولگرى روسيه به رشت اعزام داشتند « 1 » ، و علاوه بر آن 5 ميليون فشنگ و تعداد عظيمى تفنگ را كه براى آن شهر « 2 » ارسال گرديده بود ، به تصرف خود درآوردند . در حالى كه چند روز بعد اين كشور تعداد محافظان كنسولگرى خود در استرآباد مشهد را افزايش داده « 3 » و كشتيهاى جنگى به انزلى و بندرگز ، دو بندر متعلق به رشت و استرآباد ، اعزام نمود « 4 » . و از سوى ديگر ، روزبه‌روز بيشتر آشكار شد كه تبريز ، درست در همان لحظاتى كه اصفهان ، رشت ، شيراز ، همدان ، مشهد ، استرآباد ، بندرعباس ، و بوشهر در حال پيروى از الگوى اين شهر بودند و هنگامى كه اميد مليّون تابناكتر از هرزمان ديگر بود ، تحت فشارهاى مهيبى قرار گرفته است . اگرچه اين واقعيت ، تا پايان كار تا حد ممكن ، از دوستان اين شهر پنهان نگاهداشته شد .\r\nبه‌نظر مىرسد حدود ژانويه 1909 ، نوعى دلسردى و از دست دادن روحيه ، كه به اعتقاد من در آنگونه محاصره‌ها كه عناصر غيرنظامى به نحوى بارز بيش از عناصر نظامى هستند خاصه در مدافعان شهر را فقط داوطلبان و غيرنظاميان مسلح تشكيل مىدهد ، امرى رايج است ، بر اهالى تبريز حاكم گشته بود و احتمالا همين امر مسئول لحن بدبينانهء مقاله‌هاى آقاى مور ، خاصه دو مقاله‌اى بود كه در 3 و 8 ژانويه ، پس از بازگشتش به انگلستان ، براى روزنامهء تايمز و « وست منچستر گازت » ارسال داشت .\r\nبىترديد عقيدهء وى قابل بررسى محترمانه است ؛ و اگر در نهايت شخصيت دلاور وى بر احتياطكارى او پيروز گشته و او را وادار به دست گرفتن اسلحه براى دفاع از شهر ساخت ، و نيز روزنامه‌هاى طرف قرارداد او را مجبور به لغو توافقنامه‌هايشان با وى نمود ، درست در همان زمانى كه حضور مستمر وى در تبريز آنچنان مورد نياز بود ، من شخصا نمىتوانم آن شهامتى كه برانگيزنده و آن شجاعتى كه مشخصهء اقداماتى است كه از نظر تكنيكى پسنديده نيستند ، امّا در آن شرايط بدشوارى درخور نكوهشند ، را تحسين ننمايم . در شهر مردم از گرسنگى در حال مرگ بودند يا از علف تغذيه مىكردند ؛ افراد ايلياتى وحشى رحيم خان و سربازان نه‌چندان كمتر وحشى عين الدوله شهر را در محاصره داشتند و اين دو گروه تنها توسط چشم‌انداز قتل و غارت و دستبردى كه وجود داشت تاكنون\r\n\r\n\r\n","description":"","footnote":"\r\n( 1 ) . كتاب آبى ، ص 55 ، شمارهء 97 .\r\n( 2 ) . همان مرجع ، ص 56 ، شمارهء 102 .\r\n( 3 ) . همان مرجع ، ص 72 ، شماره‌هاى 147 و 148 .\r\n( 4 ) . همان مرجع ، ص 73 ، شمارهء 151 .\r\n","page_name":" 255 ","page_number":255},
  {"content":"\r\n\r\nبا يكديگر پيوند خورده بودند ؛ شاه تشنهء انتقام بود و انتظار هيچگونه پذيرش شرايط تسليم وجود نداشت و حتى اگر پذيرفته مىشد ، اميد رعايت آن نمىرفت ؛ و در روستاهاى مجاور شهر ، كه در اشغال سلطنت‌طلبان بود ، آذوقهء لازم جهت تغذيهء ساكنان گرسنهء شهر وجود داشت اگر فقط آنها مىتوانستند در يك حملهء شجاعانه به شكستن محاصره توفيق يابند . چه جاى تعجب است كه آقاى مور ، همراه رفيق كم‌شانس‌ترش ، آقاى باسگرويل ، يك معلّم مأمور جوان آمريكايى كه در آخرين حملهء تدافعى مذبوحانه در 21 آوريل كشته شده به درخواستهاى مصرانهء رهبران مليّون تسليم گرديده و به پيوستن به آنها در تلاش نوميدانه‌شان رضايت دادند ؟ آنچنانكه به‌نظر من مىرسد ، بيشتر بايد براى آن نحوه سخن گفتن اهانت‌بار آقاى مور ، پس از بازگشت ( به لندن ) ، در مورد رفقاى سابقش در جنگ ، كه پس از پايان ماجرا درصدد بودند به هرنحو احترام و سپاس خود را نشان دهند ، متأسف بود . و در برآورد صحت نظرات وى ما بايد فراموش نكنيم كه شهادت آقاى ورائيسلاو ، سركنسول بريتانيا در تبريز را مدنظر قرار دهيم كه در مراسله‌اى براى سر جورج باركلى « 1 » ، در 7 مارس چنين نوشت : -\r\n« در اين مورد ، همچون تمامى موارد ديگر ، ستار خان شجاعت بارزى بروز داد . امّا به مراتب بيش از آنكه براى يك فرمانده ، كه تمامى آرمان ملّى تبريز به جان وى بستگى دارد ، لازم بود خود را در معرض خطر قرار داد . در تلاش نافرجام گشودن جادهء جلفا ، در 22 فوريه ، وى مدتى در معرض عظيم‌ترين خطرات قرار گرفت و دور از جمع افرادش ، فقط با مشتى از ارامنه ، در يك موقعيت بحرانى رها شده بود كه با دشوارى بسيار توانست خود را از آن مهلكه نجات دهد . وى همچنين در پنج مورد ، با دخالت شخصى و به خطراندازى جان خود جهت نجات زندانيانى كه به دست جمعيت خشمگين افتاده بودند ، انسانيت خود را اثبات كرد .\r\nچگونگى روز پيشرفت محاصرهء تبريز ، طى اين سه ماه آخر ، را مىتوان هم از طريق مطالعهء 30 مقالهء آقاى مور ، از 21 ژانويه تا 22 آوريل ، كه همزمان در روزنامه‌هاى ديلى نيوز ، ديلى كرونيكل ، و منچستر گاردين چاپ گرديد ، و هم از طريق مطالعهء كتاب سفيد [ كد 4733 
  ] كه تمامى اين دوره را دربرمىگيرد ، دنبال كرد . به‌طور خلاصه ، گاهشمار مهمترين وقايع اين دوره به شرح ذيل است : -\r\n\r\nژانويه 1909\r\n- در آغاز اين ماه مليّون از صمد خان ، حاكم مراغه ، شكست سختى خوردند . در\r\n\r\n\r\n","description":"","footnote":"\r\n( 1 ) . كتاب آبى [ كد 4733 
  ] ، شمارهء 170 ، ص 81 .\r\n","page_name":" 256 ","page_number":256},
  {"content":"\r\n\r\nبيست و سوم ماه آنها نيرويى متشكل از كردهاى ماكو را در جلفا شكست دادند . امّا سرماى سخت عمليات را دشوار ساخته بود . ( كتاب سفيد ، شمارهء 79 ، ص 47 . )\r\n\r\nفوريه\r\n- روز 5 فوريه مليّون در زدوخوردى سلطنت‌طلبان را از سردارود عقب راندند ، امّا بدون آنكه هيچگونه امتياز مادى كسب كنند ، 50 تن از افراد خود را از دست دادند . تا اين‌زمان تبريز « عملا محاصره » شده بود . آقاى وراتيلاو مىنويسد : « هيچ آذوقه‌اى نمىتوانست وارد شهر شود .\r\nدرختان ميوهء باغها جهت فراهم ساختن سوخت قطع مىشوند ، و اگرچه در حال حاضر ذخيرهء غلهء كافى جهت تغذيه مردم وجود دارد ، امّا در برخى موارد مضيقه به شدت احساس مىشود . » مشكلات مالى و برخى نارضايتيها در ميان طبقات پول‌پرست ( بازرگانان ) موجب ناراحتى بيشتر گرديده است . ( كتاب سفيد ، شمارهء 112 ، بخش ضميمه ، ص 630 . ) در 11 فوريه جادهء جلفا توسط افراد ايلياتى قره‌داغ بسته شد و نان در شهر كمياب گرديد . ( همان مرجع ، شمارهء 74 . ) در 15 فوريه ، آقاى وراتيلاو ذخيرهء غله را كافى براى تغذيهء شهر به مدت دو ماه ديگر تخمين زد . ( شمارهء 82 . ) در 22 فوريه ، يك تلاش بيحاصل ديگر جهت آزاد نمودن مرند و بازگشايى جادهء جلفا انجام گرفت ، و سه روز بعد صوفيان توسط سلطنت‌طلبان اشغال گرديد ، در حالى كه آقاى وراتيلاو اكنون فكر مىكرد كه تبريز فقط مىتواند براى يك ماه ديگر به دفاع ادامه دهد . ( شماره‌هاى 89 ، 90 ، 92 . ) در 25 فوريه و 26 فوريه ، حمله‌اى مصممانه ، توسط صمد خان ، به شهر انجام گرفت كه به هرطريق با تحمل تلفات سنگين دفع گرديد . ( شمارهء 170 و بخش ضميمه . ) در 28 فوريه ، به دستور ستار خان يك نانوا ، به خاطر فروختن آرد به قيمتى بالاتر از قيمت تعيين شده توسط انجمن ، تيرباران شد . ( شمارهء 170 . )\r\n\r\nمارس\r\n- در دوم مارس صمد خان قاراملك ، روستاى بزرگى واقع در نزديكى شرق تبريز ، را اشغال كرد . در روز سوم خط تلگرافى هند - اروپا توسط رحيم خان ، در منطقهء بين تبريز و جلفا ، قطع گرديد . امّا در نتيجهء فشارهاى ديپلماتيك وارده بر تهران ، اين خط سرانجام در روز نوزدهم تعمير شد .\r\n( شمارهء 170 . ) روز پنجم مارس شهر مرند و در روز پانزدهم جلفا توسط سلطنت‌طلبان اشغال گشت .\r\n( شماره‌هاى 105 ، 114 و 170 ، امّا به شمارهء 126 نيز مراجعه شود . ) و در همان روز پنجم سربازان صمد خان حومهء حكم آباد را اشغال كردند كه به هرطريق طى بعدازظهر همان روز از آنجا بيرون رانده شدند . آقاى ورايتلاو مىگويد : « اين حمله ترس و بيم عظيمى را در تبريز برانگيخت ، زيرا حكم آباد عملا بخشى از شهر است و سلطنت‌طلبان تاكنون بدين‌حد پيش نيامده يا چنين عزمى را نشان\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nنداده بودند . شمارى از ملاها ، در دفاع از شهر ، به نيروهاى مليّون پيوستند و اگرچه نبايد انتظار داشت كه اين جنابها كار چندانى انجام دهند ، امّا صرف حضور آنها مسلما افراد مبارز را تشويق كرد . » ( شمارهء 170 ، و بخش ضميمه . ) در 25 مارس تلفات بسيار زيادى در ميان طبقات فقير شهر وجود داشت ، و دو محمولهء آخر پست از اروپا توسط رحيم خان توقيف گرديده بود . وى فرد بعدى را كه سعى داشت محمولهء پستى را به داخل شهر بياورد ، تهديد به شليك نمود . ( شماره‌هاى 132 ، 133 . ) در 28 مارس تصور مىرفت « كه حداكثر ظرف سه هفته آذوقهء تبريز به‌طور كامل تمام شود . » ( شمارهء 137 . ) ، و دو روز بعد مرگ چند تن از مردم بر اثر گرسنگى گزارش گرديد . ( شمارهء 142 . )\r\nاز نظر آنان كه از دور ناظر حوادث بودند ، اين مسئله غيرقابل‌درك بود كه هيچ‌گونه تلاشى جهت نجات تبريز ، از سوى اصفهان يا رشت ، خواه از طريق تلاش مستقيم جهت رفع محاصره يا از طريق تهديد به پيشروى به سوى تهران كه ممكن بود شاه را مجبور به فراخواندن حداقل برخى از سربازانش به پايتخت كند ، به عمل نمىآمد . در خود تبريز ، تا روز 12 آوريل ، اين اميد وجود داشت كه از سوى سلماس نجات داده شود ، يعنى از جايى كه گزارش مىشد نيرويى متشكل از 3 هزار تن از افراد در حال پيشروى هستند ( شمارهء 165 . ) امّا مطمئن نيستم كه هيچ پايه و اساسى براى اين اعتماد وجود داشته باشد ، و به هرترتيب چنين تلاشى انجام نگرفت . و درست در همين زمان ، سرسختى شاه با اخبارى كه در مورد پديد آمدن يك حكومت ضدانقلاب كوتاه‌مدت در قسطنطنيه رسيد ، تقويت گرديد و بيش از هرزمان ديگر تمايل كمترى براى اعطاى هرگونه امتياز يا گوش فرادادن به هرگونه شرايط سازش نشان داد ( شمارهء 197 ) ، به گونه‌اى كه مذاكراتى كه توسط محاصره‌شدگان ، از طريق ثقهء الاسلام با ستاد سلطنت‌طلبان در باسمنج ، آغاز گشته بود و هيچگاه اميد چندانى به آن نمىرفت ، ديگر حتى يك شانس موفقيت هم عرضه ننمود . ادراك خطر نسبت به جان ساكنان خارجى تبريز ، به‌طور جدى شروع شد و به نمايندهء بريتانيا دستور داده شد ، كه در صورت بروز نياز به اقدام ، « به حكومت ايران تأكيد شود كه يا به خارجيان تبريز اجازهء ترك اين شهر داده شود يا اجازه داده شود كه ما يحتاج غذايى كافى وارد اين شهر گردد . » ( شمارهء 182 . ) در 16 آوريل ، حكومت ايران « به عين الدوله دستور داد كه براى عزيمت اتباع خارجى به منظور تضمين امنيت آنها ، تسهيلات فراهم گردد و پيشنهاد شود كه آنها بايد شهر را ترك كنند » ، امّا اجازهء ورود غذا به شهر داده نشد . مع‌هذا ، هم اتباع انگليسى و هم اتباع روسى ، اظهار عدم علاقه به ترك شهر تبريز نمودند . - ( شماره‌هاى 188 و 190 . ) - در 18 آوريل آقاى وراتيلاو گزارش داد كه ميزان مواد غذايى مردم به مراتب كمتر از آن\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nميزانى است كه وى در ابتدا دريافته بود ، و اينكه وضعيت ساكنان خارجى شهر بسيار بحرانى است . و علاوه بر آن وى برخى پيشنهادات را در مورد يك متاركهء جنگ ، كه به خاطر آن شوراى ايالتى ( انجمن ) ملتمس حمايت وى و همكار روسى او و نيز در سفارتخانه بود ، ارائه داد . در 19 آوريل ، صحبت از « تلاش آخر جهت درهم‌شكستن محاصره در آنشب » بود - تلاشى كه از قرار معلوم آقاى مور و آقاى باسكرويل در آن شركت داشتند ، كه براى فرد اخير حاصلى مرگبار به همراه داشت ، در حالى كه حكومت بريتانيا مصلحت مىديد كه انگلستان و روسيه « به كنسولهاى خود تأكيد كنند تبريز را ترك و هريك از ديگر اتباع خارجى را كه مايل به ترك شهر هستند با خود ببرند و حكومت روسيه شاه را تهديد كند كه اگر اجازه داده نشود كه مقدارى غذا وارد تبريز شود ، آنها خود جهت انجام چنين كارى اقدام خواهند كرد و در صورت ضرورت از زور استفاده خواهند نمود . » - ( شماره‌هاى 202 ، 205 ، 199 . ) - در 18 آوريل آقاى وراتيلاو تلگراف زد : « امروز نان بسيار كمياب بود و فردا باز هم كمياب‌تر خواهد بود . در حال حاضر منبع اصلى خطر در شمار عظيم فقراى گرسنه‌اى نهفته است كه هرلحظه ممكنست به سوى خانه‌هايى كه تصور مىكنند بتوانند احتمالا غذايى در آن بيابند ، حمله نمايند . در حال حاضر خطر اندكى از سوى خود مليّون وجود دارد . » ( شمارهء 202 . )\r\nدر 20 آوريل تصميم گرفته شد كه يك نيروى روسى به تبريز اعزام گردد « تا ورود مواد غذايى ضرورى به شهر را تسهيل ، از كنسولگريها و اتباع خارجى محافظت و به آن كسانى كه مايل هستند شهر را ترك كنند در اين كار كمك نمايد » ( شمارهء 207 . ) آقاى آرتور نيكلسون گفت : « چنين به‌نظر من مىرسد كه اين مليّون خواهند بود كه از ورود نيروهاى روسى بهره‌مند خواهند شد ، امّا عرض مىكنم كه آن هدف اصلى كه بايد در نظر گرفته شود ، امنيت كنسولها است ، حتى به بهاى پذيرفتن اين خطر كه اقداماتى كه شرايط انجام آنها را ضرورى ساخته است ، مسلما به نفع نهضت مردمى تبريز تمام خواهد شد . » ( شمارهء 208 . ) تبريزيها به خاطر عدم تشخيص كامل‌تر اين مسئله كه در نهايت است خود را مديون ورود سربازان روسى بودند ، به ناسپاسى متهم شده‌اند . امّا از آنجا كه ملاحظات مربوط به امنيت آنها به هيچ‌روى جايى در تصميمات مربوط به اعزام سربازان ، آنچنانكه به روشنى از كلمات فوق‌الذكر چاپ شده با حروف ايرانيك برمىآيد ، نداشت ، درواقع هيچ دليلى نبود كه آنها سپاسگزار هيچ‌كس مگر خداوند باشند ، كه مشيّت وى مقرر نمود اين تدابير وسيله‌اى براى رهايى آنها از مرگ گردند .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nطى دو روز ديگر چنين به‌نظر مىرسيد كه شاه ، حتى در اين لحظات آخر ، نرم شده و در نتيجه از دخالت روسيه جلوگيرى شود ، زيرا صبح روز 20 آوريل وى به نمايندگان انگليس و روسيه قول داد دستورات تلگرافى به عين الدوله ارسال كند تا وى اجازه دهد كه تا اواسط روز 26 آوريل آذوقه وارد تبريز گردد ، و البته طى اين دوره بايد هردو طرف به توقف تخاصمات مبادرت ورزند . و در نتيجهء اين قول ، روز بعد به نيروهاى روسى دستور داده شد از مرز عبور ننمايند . ( شماره‌هاى 210 ، 215 ) . اين مسئله كه آيا شاه نتوانست دستورات وعده داده شده را ارسال نمايد ، يا عين الدوله آنها را ناديده گرفت ، و يا اينكه اين دستورات در ميان راه متوقف گرديدند ، مسأله‌اى است نامعلوم . امّا پس از آنكه مليّون ، در نتيجهء ميانجيگرى كنسولها ، جنگ را متوقف ساختند ، سربازان مزدور رحيم خان به مواضع مهم آنها در خطيب حمله و آن را اشغال كردند . - شمارهء 228 : همچنين مراجعه شود به شمارهء 235 - ، در حالى كه عين الدوله از دادن هرگونه تسهيلات براى ورود مواد غذايى به داخل شهر خوددارى ورزيد . همان روز به نيروهاى روسيه ، كه قبلا در مرز مستقر شده بودند و متشكل از چهار اسكادران قزاق ، سه گردان پياده ، دو آتشبار توپخانه ، و يك گروه نقب‌زن ، تحت فرماندهى ژنرال زنارسكى ، بودند دستور داده شد به سوى تبريز پيشروى كرده ، جاده را باز كنند و آذوقه به درون شهر بياورند و به فرمانده آنها دستور داده شد ، هيچ‌گونه مسئوليت اجرايى نپذيرفته و در منازعهء بين طرفهاى متخاصم دخالت ننمايد . ( شماره‌هاى 231 ، 232 . ) دو روز بعد ، شاه با اين ادعا كه « از سوءظن در مورد اينكه وى دستورات موعود را براى ژنرالهايش ارسال نداشته ، بسيار رنجيده‌خاطر گشته » ، عملا به آنها تلگراف كرد « ورود آزادانهء مواد غذايى به داخل شهر ، بدون محدوديت ميزان و زمان ، تسهيل نمايند و دستور توقف كامل تخاصمات را صادر كرد . » ( شماره‌هاى 242 ، 245 . ) امّا وى بيش از اندازه دير به وعدهء خود وفا نمود ، زيرا نيروهاى روسى قبلا در حال پيشروى و راهپيمايى به سوى تبريز بودند و در 29 آوريل وارد اين شهر شدند .\r\nاحساسات رهبران مليّون هرچه كه بود ، ترديد نمىتوان داشت كه از نظر سكنهء شهر ، و نيز تمامى كسانى كه با وحشت ناظر چشم‌انداز خونريزى و غارتى بودند كه بىترديد حاصل ورود سربازان سلطنت‌طلب به داخل تبريز بود ، ورود نيروهاى روسى كه بازگشايى جادهء جلفا و ورود آذوقه براى مردم گرسنه را در پى داشت ، يك آسودگى خاطر خوشايند بود . تضمينهاى ارائه شده توسط حكومت روسيه مبنى بر اينكه « سربازان پادشاه فقط تا زمانى در قلمرو ايران باقى خواهند ماند كه براى تضمين كامل امنيت جان و مال كنسولگريهاى روسيه و ديگر كشورهاى خارجى و اتباع آنها ضرورى\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nباشد ( شماره 248 ) و « دستوراتى كه به افسر فرمانده ستون ، مبنى بر عدم دخالت در اختلافات فيما بين دو طرف متخاصم در تبريز ، و عدم قبول هرگونه وظيفهء اجرايى ، داده شده بود « 1 » » ( شمارهء 252 ) ، بسيار رضايت‌بخش بودند و شگفت‌آور نيست كه « ستار خان خود را كاملا متمايل نسبت به آنها نشان داد ، و در مسير با استقبال خوبى مواجه گرديدند . » وى حتى به ملاقات سركنسول بريتانيا رفت تا « سپاس عميق خود را نسبت به بريتانياى كبير » و نيز اطمينان خود به آينده را ابراز دارد .\r\nشب 29 آوريل ، 180 تن از سربازان روسيه به پل « آجى » رسيدند و روز بعد وارد شهر شدند .\r\n( شمارهء 263 ) چهار روز بعد ، 269 تن سرباز روسى در اين شهر وجود داشت ، در حالى كه تعداد كل نيروهاى مستقر در اين منطقه بالغ بر 4 هزار تن بود . در ابتدا ، به‌نظر مىرسيد روابط بين اين سربازان و مردم بسيار عالى باشد ، امّا بعدا ، به يمن آنچه كه حتى روزنامهء تايمز آن را به عنوان « ندانم‌كارى » ژنرال زنارسكى در ادارهء امور يك وضعيت حساس توصيف كرد ، اين روابط ، نه فقط از سوى ايرانيها بلكه همچنين از سوى روسها ، به مراتب تيره‌تر گرديد ؛ در عين حالى كه عدم وجود هرگونه نشانه‌اى ، از سوى حكومت روسيه دالّ بر قصد اين كشور در خارج ساختن يا كاهش قابل‌ملاحظه در نيروهاى خود ، حتى هنگامى كه مدتها بود شهر حالت عادى خود را بازيافته بود ، موجبات ناآراميهاى فزاينده را فراهم ساخت .\r\n\r\n[ شكايت‌نامه مردم تبريز از سربازان روسى 
  ]\r\nشكايات مردم تبريز ، در رابطه با « ندانم‌كارى » سربازان روسى در يك جزوه‌نامهء فارسى ، به چاپ سنگى ، مشتمل بر 18 صفحه و تحت عنوان « روايتى از تجاوزات سربازان وظيفهء روسيه ، از اوّلين لحظهء ورود آنها ، كه بدون توجه به ترتيب روزشمار وقايع ثبت گرديده است » ارائه گرديد . تاريخ انتشار اين جزوه 12 جمادى الاول 1327 ( - اول ژوئن 1909 ) بود . اين جزوه به شكل نامه‌اى سرگشاده خطاب به پنج تن از خارجيان مقيم تهران بود ، كه چهار تن از آنان اروپايى بودند ، از جمله ژنرال هوتم شنيدلر ، آقاى ديويد فرازر از روزنامهء تايمز ، و آقاى مالونى كه گاهگاه به عنوان خبرنگار مقيم روزنامه‌هاى منچستر گاردين و ديگر روزنامه‌ها عمل مىكرد ، اين جزوه حاوى 36 فقره شكايت بود . از آنجا كه اين جزوه به فارسى و علاوه بر آن ناياب ، و كسب آن دشوار است ، تصور مىكنم\r\n\r\n\r\n","description":"","footnote":"\r\n( 1 ) . اعتقاد بر اين بود كه روسها از حضور خود در تبريز جهت آزار رساندن به اتباع ارمنى و قفقازى خود ، كه به مليّون ايران پيوسته بودند ، استفاده نخواهند كرد . امّا معلوم شد كه اين اعتقاد بىاساس بوده است . يكى از ارامنهء بدبخت ، به نام زوراميان ، كه تبعهء روس بود ، با اين اطمينان كه هيچ خطرى وى را تهديد نخواهد نمود ، تصميم به ماندن گرفت و حتى با سربازان روسى مستقر در نزديكى منزلش دوستى برقرار ساخت . امّا پس از مدت كوتاهى دستگير گرديده ، به قفقاز بازگردانده شده و به خاطر مشاركت در يك اقدام شورشگرانه در گذشته ، محاكمه و سپس در اريوان اعدام گرديد .\r\nيكى از رفقاى دوران جنگ او ، وى را به عنوان يكى از شجاعترين و بهترين مجاهدان ناسيوناليست توصيف كرد .\r\n","page_name":" 261 ","page_number":261},
  {"content":"\r\n\r\nخلاصه‌اى از محتواى آن مىتواند مورد قبول خوانندگان قرار گيرد . در اين جزوه ، پس از اشاره به تضمينهاى كتبى ارائه شده در 9 ربيع الثانى ( - 30 آوريل 1909 ) ، توسط كنسول روسيه در تبريز ، مبنى بر آنكه سربازان روسى از دخالت در امور داخلى ( ايران - م ) امتناع خواهند ورزيد ، با مردم به خوبى رفتار خواهند كرد ، و بهاى منصفانهء بازار را براى هركالاى خريدارى شدهء خود خواهند پرداخت ، و پس از اعلام اين مسئله كه قادر به اثبات ادعاهاى خود خواهند بود ، شاكيان شكايات خود را به شرح ذيل ابراز مىكنند :\r\n1 . روز 4 ربيع الثانى ( - 25 آوريل 1909 ) سه تن از نمايندگان انجمن ايالتى به كنسولگرى بريتانيا رفتند تا تقاضا كنند چند روزى ورود سربازان روسى به تأخير افتد تا نتيجهء مذاكرات با تهران ، كه در آن هنگام در جريان بود ، نشان دهد كه آيا باز هم به ورود آنها نياز است يا خير . كنسول روسيه ، كه در اين ملاقات حاضر بود ، به آنها اطمينان داد كه سربازان روسيه وارد شهر نخواهند شد . امّا عليرغم اين تضمين ، در روز ورودشان تقريبا حدود 200 تن از آنها وارد شدند .\r\n2 . شب هيجدهم ربيع الثانى ( - 9 مه ) گلوله‌اى كه اتفاقى در هوا شليك شده بود ، به دست يك نگهبان روسى كه بر پشت‌بام خانهء بصير السلطنه گمارده شده بود اصابت كرد . پس از اين واقعه ، ديگر سربازان شروع به تيراندازى به تمامى جوانب نموده و فردى به نام حاجى محمد صادق ، فرزند كربلايى باقر ، كه در حال عبور از مقابل گورستان « گاچين » بود ، گلوله‌اى به گردنش اصابت نموده و كشته شد .\r\n3 . روز 25 و 26 ربيع الثانى ( - 16 و 17 مه ) برخى سربازان روسى كه فاقد يونيفورم بوده و سلاح خود را همراه نداشتند ، امّا مسلح به خنجر و تپانچه و ملبس به لباس ژاندارمها بودند ، در حال ايستادن در خارج خانه‌هاى دكتر جورج و « قلعه بيگى » ، در انتهاى كوچهء مستشار ، و در ديگر اماكن ديده شدند .\r\n4 . در « اميرخيز » و « راسته كوچه » برخى از سربازان مزاحم زنان گرديده و حجاب آنها را برداشته و به چهره‌هايشان نگاه مىكردند كه اين عمل شديدا مغاير با آداب و رسوم و احساسات مذهب اسلام است .\r\n5 . 22 ربيع الثانى ( - 13 مه ) اعلاميه‌اى از طرف حكومت صادر شد كه در آن به همهء كسانى كه اسلحه حمل مىكردند دستور داده شده بود تا قبل از ظهر آنها را كنار بگذارند ، و همه را از ظاهر شدن در خيابانها با اسلحه منع نموده بود . يك ساعت و نيم قبل از ظهر ، سربازان روسى به زور شروع به\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nخلع‌سلاح كسانى نمودند كه در خيابانها و بازارها اسلحه حمل مىكردند و همچنين جمع‌آورى اسلحه از مغازه‌هاى اسلحه‌فروشى .\r\n6 . در همان روز سربازان روسى 6 قبضه تفنگ ، 6 قبضه رولور و يك خنجر را از يك نگهبان سواره‌نظام ايرانى ربودند كه جهت همراهى هيأت صلحى منصوب گرديده بود كه انجمن جهت آرام ساختن شهروندان مردند ، باكو ، سلماس و اروميه اعزام داشته بود ، و اين نگهبان در حال خروج از ساختمان محلّ نشست انجمن بود . و اين در حالى است كه سربازان سواره‌نظام ايرانى داراى مجوز ، از سوى كنسول روسيه و ژنرال زنارسكى ، جهت حمل اسلحه ، بودند .\r\n7 . همان روز حدود صد فشنگ از سيد محمد ، يك تفنگ و يك تپانچه رولور از آقابزرگ ، و يك خنجر از يك دلال به نام عابدين ، در بازار ربوده شد ، و خصوصا فرد اخيرالذكر تهديد شده بود كه در صورت امتناع از تسليم خنجر خود كشته خواهد شد .\r\n8 . برخى روزها سربازان روسى در خيابانها و محلات دور از محلّ سكونت اروپائيان ( از قبيل محله « آقا جان آباد » ) ظاهر مىشدند . درصورتىكه عبور آنها از اين خيابانها هيچ مناسبتى نداشت .\r\n9 . شب 19 ربيع الثانى ( - 10 مه ) گروه عظيمى از سربازان ، با نورافكن در محلهء ارمنستان گشت مىزدند ، و اين اقدام عليرغم حضور تعداد كافى از افراد پليس شهر در آن محله صورت گرفت .\r\n10 . سربازان هنگام عبور از خيابانها و مغازه‌ها با خوراكيهاى بقالىها و ديگر مغازه‌ها ، كه نظرشان را جلب نمايد ، از خود پذيرائى مىكنند ، چنان كه اين امر ، به عنوان نمونه ، براى حسين بقال فرزند كربلايى تقى ، در محلهء « مهاد مهين » اتفاق افتاد .\r\n11 . روز 26 ربيع الثانى ( - 17 مه ) يك اسكادران از قزاقها ، به همراه يك توپ ، چهار نعل و از گورستان « گاچنى » گذشته و يك مرد لال پير ، به نام محمد على فرزند آقا على بيگ ، را در زير پاى اسبهاى خود لگدمال كردند ، بطورى كه وى اكنون در بيمارستان در آستانهء مرگ قرار دارد .\r\n12 . روز 24 ربيع الثانى ( - 15 مه ) به فرمان ژنرال زنارسكى ، سربازان وارد محلهء « خيابان » شده به پشت‌بام خانه‌ها رفته و يك قبضه توپ را بر پشت‌بام يك نانوايى مقابل منزل باقر خان سوار نمودند و دو قبضه توپ ديگر را در خيابان كار گذاشته و با ديناميت شروع به انهدام سنگرها و ديگر وسائل دفاع نمودند . طى اين عمليات ، آنها سيم‌هاى تلگراف را نيز قطع كردند .\r\n13 . بنا به گزارش نگهبانان شهر ، سربازان به روستائيانى هم كه وارد شهر مىشوند آزار رسانده ، كلاههاى آنها را از سرشان برداشته و آنها را مسخره مىكنند .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n14 . كنسول روسيه كتبا به دولت اعلام كرد دو تن از اتباع ايران ، عماد الاسلام و انتظام الملك ، رسما تحت حمايت وى قرار گرفته‌اند و اين اقدام به دليل خويشاوندى آنها با وزيرمختار ايران در سن پترزبورگ ، انجام گرفته است كه درخواست كرده بود آنها بدينگونه تحت حمايت قرار گيرند .\r\nاشخاص مورد بحث در معرض هيچ خطرى قرار نداشتند و وزيرمختار ايران انجام چنين درخواستى را انكار كرد .\r\n15 . وى به همين ترتيب نويد الملك و خانواده‌اش را تحت حمايت خود گرفت ، و ادعا كرد كه وزير امور خارجه ايران از نمايندهء روسيه در تهران خواسته است كه چنين حمايتى اعطاء گردد .\r\nسعد الدوله ، وزير مورد بحث ، در پاسخ به يك پرسش تلگرافى ، اظهار داشت كه اين درخواست مدتها قبل ، يعنى هنگامى كه جنگ در داخل شهر در جريان بود و شرايط كاملا متفاوت ، انجام گرفته است .\r\n16 . كنسول روسيه درخواست كرد مقامات شهر و رهبران مليّون بايد تمامى همّ خود را در مراقبت و محافظت از روستاهاى « باسمنج » و « نعمت آباد » و فراريان تبريز كه در اين روستاها به سر مىبرند ، به كار گيرند ، و اين درخواست به اين بهانه انجام گرفت كه بخشى از روستاى اوّل متعلق به يكى از اتباع روسيه بود و منزل ييلاقى و باغ كنسول روسيه در روستاى دوم واقع شده بودند . هيچكس اجازه نداشت كه مسلح وارد اين دو روستا شود ، و ساكنان آنها نيز اجازه نداشتند كه اسلحه حمل نمايند .\r\nحاكم شهر مسئول هرگونه نقض اين مقررات قلمداد مىشد .\r\n17 . كنسول روسيه رسما از حكومت خواستار صورت‌حساب تمامى انبارها و مهمات موجود در آنها گرديد . پس از ويران ساختن سنگرها و ديگر وسائل دفاعى - كه ذكر آن قبلا در بند 2 همين شكوائيه رفت - ، وى خواستار آن شد كه بداند آيا هنوز سنگرهاى ديگرى باقى مانده است يا خير و نيز اينكه آيا توپ ديگرى وجود دارد يا خير و اگر وجود دارد چند تا از آنها به ارگ منتقل شده‌اند .\r\n18 . روز پنجشنبه 22 ربيع الثانى ( - 13 مه ) سربازان ، بدون اطلاع حكومت يا پليس شهر ، يا كنسول روسيه ، شروع به كشيدن سيمهاى تلفن از اردوگاه خود در پل « آجى » به كنسولگرى روسيه نمودند . طى اين عمليات آنها ، به وسيلهء نردبان ، به پشت‌بامهاى منازل مسلمين رفتند تا ديركهاى تلفن را نصب نمايند و با اين اقدام موجب وحشت زنان و كودكان گرديدند .\r\n19 . همان روز يك افسر روسى به همراه چند سرباز به قصر وليعهد ، كه ادارات دولتى و شمس‌العماره در آن واقع‌اند ، رفت و مراقبها را اخراج و درها را قفل كرد . بر اثر شكايت حكومت و سفراى ايالتى ، آنها عذرخواهى نموده و گفتند كه فقط براى نگاه كردن به اين قصر به آنجا رفته بودند .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nچهار روز بعد آنها 2 عدد قلاويز آوردند كه مىخواستند روى يكى از پشت‌بامهاى همين ساختمانها نصب كنند و بدينوسيله نشان دهند كه اين ساختمانها اشغال شده‌اند .\r\n20 . شب نوزدهم ( - 10 مه ) يا در تاريخى جلوتر ، كنسول قول داد كه بيش از 179 تن سرباز روسى كه قبلا وارد شهر شده بودند ، سرباز ديگرى وارد شهر نخواهد شد . انجمن نيز از طريق تلگراف كسب اطمينان نمود كه همين وعده ، از طريق وزيرمختار ايران در سن پترزبورگ ، به تهران داده شده است . مع‌هذا ، عليرغم اين امر ، تا قبل از فرارسيدن شب 25 تن سرباز ديگر وارد شهر شدند در حالى كه با صداى بلند هورا مىكشيدند و به نحوى آشفته و بىنظم از خيابانها و بازارهاى شهر عبور كرده و به سوى باغ شاپشال خان و باغ بانك رفتند .\r\n21 . سربازان روسى از به دو ورود به اندازه‌گيرى خيابانها و محله‌هاى شهر و تهيه نقشه‌هايى از آنها پرداختند . طى اين اقدامات آنها متعرض مردان و موجب وحشت زنان گرديدند . اگرچه كنسول روسيه ، در حضور كنسول بريتانيا ، صريحا به انجمن اعلام داشت كه اين مساحى و نقشه‌برداريها متوقف خواهند شد ، هنوز اين كار ادامه دارد .\r\n22 . در يك تماس رسمى ، در تاريخ 11 ربيع الاول ( - 2 مه ) ، كنسول روسيه به حكومت اطلاع داد به ژنرال زنارسكى و ديگر افسران روسى دستور داده شده است كه هرروز از اسم شب اطلاع يافته و آن را به كار گيرند ، و درصورتىكه جهت گذراندن شب در خانهء دوستى در شهر دعوت شده باشند ، از عبور در شهر ، بدون داشتن اسم شب ، منع گرديده‌اند . امّا در يك تماس بعدى ، در 22 ربيع الثانى ( - 13 مه ) وى مصرانه از حكومت خواست كه از افسران و سربازان روسى ، اسم شب خواسته نشود و طى شب دروازه‌هاى شهر باز گذاشته شوند تا آنها بتوانند بدون هيچ اشكالى هرطور كه ميل دارند عبور و مرور كنند .\r\n23 . همان روز ( 13 مه ) وى باز هم درخواست كرد كه بايد بر سر راه عبور و مرور در خيابانها و معابر سربازان روسى هيچ مانعى نباشد و مردم به كنار رفته و به آنها اجازه عبور دهند .\r\n24 . هرچند روز يك بار ، سربازان روسى به همراه گروه نوازنده ، و در برخى موارد همراه توپخانه ، در تمامى محله‌هاى شهر ، حتى دورافتاده‌ترين آنها ، راه‌پيمايى مىنمايند . در حالى كه هرپنج روز يك بار نيز سربازان مستقر در شهر را تعويض مىكنند تا همهء اعضاى نيروى روسيه با تمامى جزئيات نقشه‌بردارى شهر آشنا شوند .\r\n25 . در شب 25 ربيع الثانى ( - 16 مه ) شمارى از سربازان در خارج منزل ثقهء الاسلام مستقر\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nشدند و تمامى كسانى را كه از آنجا عبور مىكردند ، حتى جيبهايشان را ، مورد تفتيش قرار مىدادند .\r\n26 . روز دهم ربيع الثانى ( - اول مه ) سربازان روسى ، به فرمان افسرانشان ، پليس و گارد شهرى مستقر در بخش پل آجى شهر را از محل دور كردند . و در آنجا ابتدا از عبور و مرور تفنگداران مليّون ، جهت عبور از پل ، جلوگيرى كرده و سپس در 18 ربيع الثانى ( - 9 مه ) رهبران مليّون و سربازانى را كه در حال اسكورت يك دوست اروپايى به خارج شهر بودند ، در حدود 200 ياردى پل متوقف ساختند .\r\n27 . از جملهء ديگر اقدامات خلاف قاعده و آزاردهنده‌اى كه بايد ذكر گردد ، مزاحمت براى زنان است كه آنجا حجاب را از صورتهاى آنها ، حتى در حضور پليس شهر ، به كنار مىزنند . و نيز رفتار آشوبگرانهء آنها در حملهء « مهادمهين » ؛ ربودن كالاهاى كسبه بدون پرداختن پول آنها ؛ ورود به منازل ( مثلا منزل وارطانيانوس ارمنى ) يا زدن درب منازل ؛ زدن شاگردان مدارس ( مثلا دانش‌آموزى به نام « ورّام » از كالج ليل آباد ) با قنداق تفنگهايشان ؛ سوءرفتار با عابرين ؛ جلوگيرى از عبور همين عابران ؛ و تعرض نسبت به افرادى كه مدالهايى بر سينه دارند كه به دليل خدمتشان طى محاصرهء شهر به آنها داده شده است .\r\n28 . اگرچه مدتهاست كه امتياز خط تلفن تبريز ، توسط دولت به يك شركت ايرانى داده شده است ، روسها بدون دريافت اجازه از اين شركت يك خط تلفن براى خودشان ، از محلّ افسران روسى به كنسولگرى روسيه ، داير كرده‌اند و در انجام اين كار از ديركهايى استفاده كرده‌اند كه توسط آن شركت نصب گرديده است ، و به اموال اين شركت خسارت وارد ساخته و سيمهاى تلفن را قطع كرده‌اند . علاوه بر آن ، طى يك تماس رسمى در تاريخ 22 ربيع الثانى ( - 13 مه ) ، كنسول روسيه به حكومت دستور داد كه تمامى احتياطهاى ممكن جهت حفاظت از اين خطوط تلفن روسى را ، كه توسط نگهبانهاى روس محافظت مىشوند ، مرعى دارند .\r\n29 . روز 27 ربيع الثانى ( - 18 مه ) سربازان مستقر در كلوپ روسى ، پليسى به نام غلام را كه در حال انجام‌وظيفه در كوچهء مستشار بود ، تهديد نمودند و حتى وى را ترساندند كه اگر بار ديگر از اين خيابان عبور كند او را خواهند كشت .\r\n30 . روز 28 ربيع الثانى ( - 19 مه ) يك نگهبان ايرانى ، بدون اسلحه ، به ارگ رفت تا نگاهى به اطراف بيندازد . بلافاصله يك افسر روسى مقيم كلوپ وانمود كرد كه مىخواهد به سوى وى تيراندازى كند ، و بعد از آن سربازى را نزد نايب محمد حسينى ، نمايندهء آن محله ، فرستاد تا به وى\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nبگويد كه اگر كسى باز هم در آن‌مكان مشاهده شود ، به ضرب گلوله كشته خواهد شد .\r\n31 . روز 16 ربيع الثانى ( - 7 مه ) دو تن از افسران و يك تن از سربازان روسى ، بدون اجازه ، وارد ارگ شدند و توپها را مورد آزمايش قرار داده و به يكى از آنها تف انداختند .\r\n32 . برخى از سربازانى كه منزل بصير السلطنه را در اشغال دارند ، يك شب از پشت‌بام آن به منزل همسايهء مجاور ، آرانماق وارطانيانوس ، رفته و 19 ديرك را با خود بردند ( رجوع شود به بند 27 همين شكوائيه . )\r\n33 . در همان موردى كه قبلا ذكر شد ( بند 2 ) ، هنگامى كه يكى از نگهبانان روس ، كه بر پشت‌بام قرار داشت ، توسط يك گلولهء هوايى در تاريكى شب مجروح گشت ، و هرگز مشخص نشد كه چه كسى اين گلوله را شليك كرد يا اين واقعه چگونه رخ داد ، يا حتى اينكه اين شليك توسط يك روسى صورت گرفته يا خير ، ژنرال زنارسكى به دو تن از مقامات شهر اولتيماتوم داد كه ظرف 48 ساعت مبلغ 10 هزار تومان - معادل تقريبا 2000 پوند - به عنوان غرامت بپردازند . از اين غرامت ، حدود سه هزار تومان آن با دشوارى بسيار ، از طريق كمك ساكنان شهر ، جمع‌آورى گرديد .\r\n34 . اتباع روسيه تشويق گرديدند كه اموال فراريان سلطنت‌طلب را ، به منظور حفاظت از آنها ، به اجازهء خود بگيرند ( از قبيل اموال امام‌جمعه و ديگران ) و چنان عمل كنند كه گويى ناظر و پيشكار آنها هستند .\r\n35 . تقريبا در شروع ماه جمادى الاول ( حدود 21 مه ) نزاعى بين فردى به نام يوسف حكم آبادى ، يكى از ستوانهاى پليس شهر ، و فردى به نام حسين درگرفت . فرد اخير تپانچه‌اى را شليك كرد و فرد اوّل نيز ، درحالىكه تلاش مىكرد وى را دستگير كند ، چندين گلوله شليك نمود . حكومت محلى ، پس از بررسى مورد ، هردو تن را گناهكار تشخيص داده و رسما توبيخ نمود و از يوسف تعهد گرفت كه در آينده متعرض حسين نگردد و حسين را از حمل اسلحه منع نمود . پس از اين ماجرا ، حسين مستقيما نزد كنسول روسيه رفت و آنشب را در آنجا سپرى كرد . روز بعد به اردوگاه روسيه برده شد و يك شب نيز در آنجا ماند . صبح روز بعد ، وى به همراه تعدادى از سربازان روسيه و چندين توپ بازگشت . اين سربازان محلهء حكم آباد را محاصره كرده و يوسف را همراه دوازده تن ديگر دستگير كردند ، و اگرچه اين افراد هيچگونه مقاومتى نكرده و گلوله‌اى شليك نكرده بودند ، به اردوگاه برده شده و در آنجا زندانى گشتند . سپس ، ابتدا منزل يوسف غارت گرديده و بعد به وسيلهء آتش توپخانه منهدم گشت . علاوه بر آن منازل همسايگان نيز غارت شده و تفنگهاى 18 تن از افراد پليس شهر هم ،\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nكه در حال نگهبانى در محله بودند ، مصادره گرديد . آنها بازجويى به نام احمد خان و گروهبانى به نام اكبر را كه براى تحقيق پيرامون مسئله آمده بودند ، تهديد كردند كه در صورت عدم بازگشت به سوى آنها تيراندازى خواهد شد ، و سپس محله را ترك نمودند . به همراه يوسف فردى مسن به نام حاجى محمود را هم ، كه هفتاد ساله بود ، دستگير و زندانى ساختند .\r\n36 . روز شنبه نهم جمادى الاول ( - 29 مه ) آنها در مقابل خانهء بصير السلطنه ، كه توسط سربازان روسى اشغال شده بود ، فردى به نام حاجى شيخ على اصغر واعظ را ، كه بيش از دهسال در نجف زندگى كرده و تقريبا حدود هشت سال بود كه در تبريز به سر مىبرد و يكى از اعضاى انجمن بود ، دستگير كردند . اگرچه وى هيچ كارى كه سزاوار دستگيرى باشد انجام نداده بود ، امّا در آنشب آنها او را در پاسدارخانه بازداشت نمودند و روز بعد وى را با حالتى خفت‌بار به اردوگاه روسيه بردند .\r\nممكنست بسيارى از اين شكايات از نوع شكايات جزيى تلقى شوند ، و من از يك منبع موثق عالى انگليسى كسب اطمينان نمودم كه گلوله‌باران و انهدام خانهء واقع در حكم آباد تنها اقدام شديدا خلاف سربازان ژنرال زنارسكى بوده است . امّا كاملا روشن است كه حداقل چيزى كه مىتوان گفت آنست كه مقدار بسيار زيادى آزار و اذيت و مزاحمتهاى احمقانه از سوى آنها انجام گرفته است و آنها در رعايت احساسات ساكنان ( تبريز - م ) زحمتى به خود نداده‌اند . اين امر به روشنى از مقالهء ذيل كه براى روزنامهء « روسكى اسلوو »  ( Russkaye Slovo )  ( يكى از دوستان كه به‌قدر كافى لطف داشت كه ترجمهء آن مقاله را براى من ارسال دارد ، اين روزنامه را به عنوان « يكى از روزنامه‌هاى بزرگ مسكو ، يكى از غنىترين آنها در روسيه ، و روزنامه‌اى از نوع ديلى تلگراف توصيف كرد » ) مورخ 12 مه ( 25 ) ، 1909 ، توسط خبرنگار ويژهء آن روزنامه در تبريز ، ارسال گرديده است ، مشخص مىگردد : -\r\n\r\nدر تبريز\r\n( از سوى خبرنگار ويژهء ما )\r\n« غروب ديروز صداى غرش توپهاى روسى در طول خيابانهاى باريك شنيده مىشد . هوا تاريك شده بود ، و راه با فانوسها در چراغهاى قوه روشن مىگرديد . شيپورچى ارگ مدتها قبل آواى شب را نواخته بود ، و پس از اين نوا هيچ‌كس نمىتوانست به خيابان برود ، مگر اسم شب را بداند . تبريز در خواب بود . فقط نظميّه‌چيها بودند كه در سر چهارراهها ، در حال تكيه بر تفنگهاى خود ، خواب رفته\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nبودند . . . »\r\n« آنها دو قبضه توپ و سه قبضه تفنگ مسلسل‌وار را آورده ، سه گروهان سرباز ( شايد چندتايى كمتر ) را اعزام و آنها را در نقاط مختلف شهر مستقر ساختند . امروز صبح شهر به يك اردوگاه نظامى تبديل شده بود . همه جا گروههايى از سربازان ، ارابه‌هاى مملو از بار و اتاقكهاى سبز وجود داشت :\r\nافسران سوار بر اسب در خيابان بالا و پائين مىرفتند . »\r\n« قبلا نيز تعدادى از آنها وجود داشت ، و ارابه‌هاى سربازان هم قبلا در طول خيابانها با صداى تلغ‌وتلغ رفت‌وآمد مىكردند ، امّا در آن موقع همه‌چيز متفاوت به‌نظر مىرسيد . سربازان با تاتارها مىخنديدند و شوخى مىكردند و تاتارها بر ارابه‌هاى آنها مىنشستند . امّا اكنون همه‌چيز ظاهرى شديدا رسمى دارد . سربازان به يكديگر چسبيده و ساكت هستند ، و از صحبت كردن امتناع مىورزند .\r\nتاتارها گرفته هستند و صورت خود را برمىگردانند . »\r\n« زمان آميزش مسالمت‌آميز بين سرباز روسى و ايرانى به سر آمده است . به‌نظر مىرسد روزهاى نگرانى فرارسيده‌اند . . . تمام روز سربازان كلنگ به دست ما سرگرم نصب تلفنها در قرارگاههاى اصلى و مرتبط ساختن مواضع سربازان با ساختمانهاى روسى و كنسولگريها بودند . به خاطر سهولت كار و براى صرفه‌جويى در سيم ، تصميم گرفته شد خط تلفن به‌طور مستقيم از روى پشت‌بام خانه‌ها كشيده شود ، و اين امر فورا سوءتفاهمات را برانگيخت . افراد ما ، با عدم توجه كامل به رسوم اين كشور ، تا آنجا پيش رفتند كه داخل حياطهاى زنانه رفته ، و زنان مسلمان متعصب « گبرها » را در « اندرون » هاى خود ، در مقدس‌ترين مكان خانه كه حتى يك مسلمان غريبه نيز جرأت ورود به آن را ندارد ، مشاهده مىكردند . »\r\n« در بعدازظهر ، هنگامى كه كنسول از انجمن بازديد كرد ، نمايندگان شهر از وى خواستند از سربازان درخواست كند اندرونها را از تفتيش خود معاف سازند . بدين ترتيب تلفن در طول خيابانها نصب گرديد و مسئوليت حفاظت از سيمها بر عهدهء پليس انجمن قرار گرفت . »\r\nيكى از افسران ما به من گفت : « من نسبت به آنها سختگير هستم ، به سوى سيم تلفن اشاره كردم و سپس دستم را روى گردن وى كشيده و گفتم : اگر شما مراقب سيمها نشويد ، ما سر خواهيم بريد . او ترسيد ، به گونه‌اى آهسته خنديد ، سپس با تفنگش برخاست . وى گفت : بسيار خوب ، اگر آنها به سيم دست بزنند ، من شليك خواهم كرد . » اكنون همهء آنها ايستاده از سيمها محافظت مىكنند .\r\n« از اوايل صبح تمامى شهر در يك حالت آشفتگى به سر برده است ، گويى كه آب به لانهء\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nمورچگان افتاده باشد . تمام چهره‌ها نگران و گرفته است : تاتارها گروه گروه ، در حالى كه اسلحه حمل مىكنند ، به سوى يك مكانى مىروند . من از آنها سؤال كردم « عقب‌نشينى مىكنند ؟ » گفتند : « روسها به ما دستور داده‌اند كه سلاحهاى خود را تسليم نمائيم : داريم آنها را به ارگ مىبريم . »\r\n« من به بازار مىروم . نيمى از مغازه‌هايى كه ديروز آنچنان چابك و چالاك به معامله مشغول بودند ، اكنون بسته‌اند . جمعيتى در اطراف يك مغازهء اسلحه‌سازى ، كه خنجر و شمشيرهاى سركج قديمى مىفروشد ، گرد آمده‌اند . اكنون فقط سيدهايى اين شمشيرها و خنجرها را مىخرند كه مايلند در مراسم « 1 » . . . خود را متمايز سازند . مفهوم اين امر چيست ؟ به‌نظر مىرسد روسها آمده و به اسلحه‌ساز دستور داده‌اند كه مغازهء خود را ببندد . مرد بيچاره با دشوارى از گريه كردن خوددارى مىكند .\r\n« من با شما چه كار كرده‌ام ؟ من بىسروصدا كار مىكنم ، به هيچكس آزارى نمىرسانم و سلاحهاى قديمى خود را مىفروشم . »\r\nايرانيها نگاه مىكنند ، در سكوتى عبوس غوطه‌ورند و فقط گاهگاه آه برمىآورند . انسان به ياد آن تاتار ماكسيم گوركى در نمايشنامهء « در اعماق » مىافتد . « به كجا مىرويد ؟ » « به چه كسى مىگوئيد ؟ »\r\n« نزديك بانك روسيه ، دو سرباز در حال كشيدن يك پرچم عظيم روس به سوى بازار هستند .\r\nآنها به پشت‌بام مىروند و پرچم را بر فراز بازار نصب مىكنند ، همانند مردان انگليسى به هنگام كشف يك جزيرهء جديد . فقط در اين مورد ، اين كار آنچنان جنبهء نمايش دارد كه جنبهء بازدارنده و استراتژيكى . . . به سربازان گفته شده است كه در صورت شروع عمليات نظامى ، به سوى محله‌هايى كه پرچم روسيه بر فراز آنهاست تيراندازى نكنند . »\r\nدر سر يك چهارراه جارچى بازار ايستاده است ( در اينجا تمامى فرامين انجمن و حكومت از طريق جارچيها منتشر مىشوند ) و فرياد مىزند : -\r\n« به فرمان عاليجناب اجلال الملك ، اعلام مىدارم كه از اين ساعت به بعد حمل اسلحه در اين محله ممنوع است . تمام سلاحهاى خود را به ارگ تسليم نمائيد . كسانى كه مسلح دستگير شوند تيرباران خواهند شد . »\r\n« اجلال الملك بيچاره ! وى اين اقدام بيرحمانه را به اين اميد انجام داد . كه تا حدودى روسها را ، كه آنچنان بيرحمانه نسبت به وى سختگيرى مىكنند ، آرام كند . ديروز وى درخواست صريحى را\r\n\r\n\r\n","description":"","footnote":"\r\n( 1 ) . در متن ترجمه شده اين‌جا خالى گذاشته شده است . من تصور مىكنم كه كلمهء حذف شده اشاره به مراسم عزادارى محرم براى حسين ، يعنى « عاشورا » يا خاصه « روضه‌خوانى » دارد .\r\n","page_name":" 270 ","page_number":270},
  {"content":"\r\n\r\nدريافت داشت كه فردى را كه شب 26 آوريل ( 9 مه ) به ضرب گلوله ، در تاريكى ، يكى از تفنگداران روسيه به نام پترنكو  ( Petrenko )  را در حال نگهبانى بر پشت‌بام سربازخانهء واقع در ارمنستان مجروح ساخته بيابد و به حضور كنسول روسيه ببرد . اجلال الملك هفت تن را دستگير كرد ، امّا هيچيك از اين هفت تن اعتراف نكرد كه به روسها تيراندازى كرده است . »\r\n« علاوه بر آن ، انجمن هم التيماتومى دريافت كرده است : « به عنوان غرامت براى مجروح شدن تفنگدار پترنكو ، كه معلول گرديده ، 10 هزار تومان ( حدود 2 هزار پوند ) بپردازيد . » قرار بود تمامى اين پول ظرف 48 ساعت ، يعنى تا غروب روز بعد ، پرداخت شود . در غيراينصورت اقدامات ويژه اتخاذ خواهد گرديد .\r\n« خوشبختانه ، تفنگدار پترنكو فقط اندكى در ناحيه دست راست مجروح شده و در حال بهبودى است . وى در اتاق انتظار دفتر راه تبريز دراز كشيده و با خوشحالى مىخندد . »\r\n« من در روسيه زندگى كردم و هميشه فقير بودم . آنها مرا به زور به ايران فرستادند و حال مىگويند 20 هزار روبل خواهم گرفت . »\r\n« وى 20 هزار روبل نخواهد گرفت . كنسول مىگويد اين مبلغ كاهش داده خواهد شد . امّا مسلما ده هزار روبل به جيب پترنكو سرازير خواهد شد . امّا آنها مقصر را پيدا نخواهند كرد ، زيرا قرار نيست پيدا شود . »\r\nيك مورد عجيب و اسرارآميز ! افسران روسى مىگويند « او يك فدايى بود . » فدائيان مىگويند « او يك قفقازى انقلابى بود ! » قفقازيها مىگويند « او يك اخلالگر بود ! »\r\n« اكنون اوقات نگران‌كننده‌اى بر تبريز حاكم است ! شخص بىاختيار با هرصدايى تكان مىخورد و مىپرسد : « آيا يك تيراندازى نبود ؟ » اگر يك تيراندازى باشد ، كار بدى است . پس از يك تيراندازى ، تيراندازيهاى بسيارى وجود خواهد داشت . روزهاى ناآرامى بر تبريز حاكم است . مىتوان انتظار روزهاى بدترى را داشت . »\r\n« وى - تاردوف »\r\nبگذريم خواننده اين نامه را با شكايات ايرانيها مقايسه و مشاهده كند كه اين شهادت روزنامه‌نگار روسى ، تا آن اندازه كه مسائل را مطرح كرده است حاوى همان دعاوى مردم تبريز است . نامهء ديگرى از همين خبرنگار ، كه در 27 مه ( 9 ژوئن ) 1909 در همان روزنامه چاپ گرديد ، باز هم هرچه بيشتر\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nبر دعاوى ايرانيها ، در رابطه با رفتار خشن و متكبرانهء سربازان روسى صحّه مىگذارد . اين است متن نامه : -\r\n\r\n( ( روزهاى روسى ) )\r\n« همچنانكه اين خطوط را مىنگارم ، سربازان زير پنجرهء اتاق من با فرياد اين آواز را مىخوانند : » -\r\n « من با تفنگ سرباز خود نشانه رفتم * و اين من نبودم كه تفنگ را پر كردم . » \r\n« در تمام روز آنها در دسته‌هاى كوچك در اطراف شهر پرسه مىزنند . افسران با تكبر اينطرف و آنطرف رفته و با كلاههاى مخروطى شكل بزرگ خود به سرعت از مقابل قزاقها اسب مىرانند . امّا آنچه انسان بيش از همه در خيابانها مىبيند ، واگنهاى سبز سربازى است . آنها به بازار مىروند و جو براى اسبها و آذوقه خريدارى مىكنند . حركت در بازار هميشه به اندازهء كافى دشوار بوده است و در واقع انسان به سمتى مىتواند برگردد : يك حالت غيرقابل‌توصيف تصادم ، سروصدا ، تلوّن و سردرگمى شادى وجود دارد . افراد ، الاغها ، اسبها ، سگها ، شترها همگى در يك تودهء هيجان‌زده و پر سروصدايى مخلوط شده‌اند . و اكنون به اين‌همه سربازان نيز ، با واگنهاى ناهنجار خود كه با يك جفت اسب كشيده مىشوند ، افزوده شده‌اند . »\r\nكنسول به مقامات نظامى توصيه مىكند باربر استخدام كنند . زيرا اين كار بىدردسرتر خواهد بود . امّا به‌نظر مىرسيد كه هيچ بودجه‌اى براى اين منظور اختصاص داده نشده است . مردم همواره جمع مىشوند و به ارابه‌هاى سربازان خيره مىگردند ، و البته نمىتوان گفت كه آن جمعيت علىالخصوص تمايل مثبتى نسبت به افراد ما دارند .\r\n« در ابتدا ، هنگامى كه سربازان در « آجى چاى » اردو زده بودند و فقط براى كسب هيزم و نان ، در دسته‌هاى كوچك ، وارد شهر مىشدند ، روابط عالى بود . گفته مىشود در روز ورود سربازان ساكنان شهر ، خاصه در مناطق فقيرنشين ، در مواجهه با روسها به گرمى از آنها تشكر مىكردند و آنها را منجى مىخواندند . و اكنون ، در عوض تقويت و استحكام احساسات مساعد تبريزيها نسبت به ما ، اين احساسات را به همان سرعتى كه كسب كرديم از دست داده‌ايم . »\r\n« تنها بخش نيروهاى ما كه در شهر مستقر گرديد ، دسته‌اى از تفنگداران بودند . يك شب ، در 26 آوريل ( 9 مه ) ، عليرغم فرمان مؤكد انجمن و ستار خان مبنى بر عدم شليك حتى فشنگهاى مشقى\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nدر شهر ، گلوله‌اى در اطراف قرارگاه تفنگداران شليك گرديد . تفنگدارى در حال نگهبانى مجروح گشت . از آن لحظه به بعد همه‌چيز تغيير كرد . همانطور كه مىدانيد ، از انجمن خواسته شد كه به عنوان غرامت از دست دادن توانايى كار ، مبلغ 10 هزار تومان به تفنگدار مجروح پرداخت شود ( بعدا بر سر 3500 تومان توافق گرديد ) و شخص مقصر پيدا شود . براى اين كار 48 ساعت فرصت داده شد . اعلام گرديد كه اگر با اين خواسته موافقت نشود ، « اقداماتى اتخاذ خواهد گرديد . » اين اهميتى نداشت . انجمن چانه مىزد و مبلغ موردنظر را در زمان لازم پرداخت مىكرد . مقامات حكومت ، از طريق شخص اجلال الملك ، كه توسط انجمن به عنوان حاكم انتخاب شده و توسط دولت نيز اين حكم تأئيد گرديده ، مقصرين را پيدا مىكردند و اين حادثهء ناخوشايند خاتمه مىيافت . »\r\n« امّا ، بدبختانه ، پس از آنكه 48 ساعت به انجمن فرصت داده شد ، افراد ما فورا اقداماتى انجام دادند تا در صورت لزوم آمادهء « اتخاذ تدابير » باشند . وقتى كه من آخرين نامهء خود را تمام كردم ، توپها به داخل شهر آورده شده و در باغهاى بانك نصب گرديدند ، و سربازان كلنگدار شروع به داير كردن يك خط تلفن در عرض شهر كرده و طى شب ، فانوس به دست ، نقشه‌ها كشيدند . »\r\n« اين اقدامات موجب وحشت تبريزيها شد ، و آنها را هشيار ساخت . موجى از بيگانگى بين شهروندان تبريز و روسها به وجود آمد . سپس آن اشتياق هميشگى ما به تمام كردن كارى كه شروع كرده‌ايم كار خود را كرد . در هيچ‌يك از دستورهاى داده شده به سربازان چيزى در مورد « اقدام » وجود نداشت . برعكس ، عدم دخالت كامل و درستى تام و تمام الزام‌آور گرديده بودند . امّا با افرادى كه به سادگى ميل مفرط به يك مبارزه دارند ، حتى هنگامى كه در شرايط كاملا صلح‌آميز به سر مىبرند ، چه مىتوان كرد ؟ و هنگامى كه هيچ اميدى براى يك نبرد وجود ندارد ، آنها كم‌كم عصبانى و غضبناك شده و شروع مىكنند به نشان دادن عصبانيت خود . »\r\nحادثهء تفنگدار نگهبان فورا قلوب آنها را به آتش كشيد . آها ! اكنون دارد شروع مىشود ! برخى از آنها اعلام كردند : « ما آنها را خرد مىكنيم ! فقط بگذاريد شروع شود ! »\r\n« امّا هيچ اتفاقى نيفتاده است . همه‌چيز كاملا آرام بوده است . اجلال الملك دستور دستگيرى هفت تن را ، كه مظنون به مشاركت در اين حمله بودند ، صادر نمود و آنها را تحت « بازجويىهاى مغرضانه » قرار داد . اكنون بيش از يك هفته است كه اين افراد به شيوهء كاملا ايرانى تحت شكنجه و آزار قرار گرفته‌اند . آنها مىگويند ظرف يكى دو روز يك تن از اين افراد اقرار خواهد كرد . اينكه اقرارى كه به وسيلهء شكنجه به دست آمده باشد چه ارزشى خواهد داشت ، مسأله‌اى ديگر است . . . »\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n« افراد ما ، با مشاهدهء اينكه هيچ اتفاقى روى نداد ، كم‌كم كسل شده و شروع به يافتن سرگرمى به هر طريق ممكن كردند . و اكنون ايرانيها سرانجام به يك نفرت از روسهايى كه زمانى آنچنان دوستشان داشتند رسيدند . اكنون اين يك نفرت صرف نيست ، بلكه يك خصومت واقعى است . »\r\n« افراد ما براى خوشگذرانى و عيّاشى رفتند . يك زن مسلمان ، با حجاب مذهبى خاص خود ، در حال راه رفتن در خيابان بود ، هرايرانى ، در برخورد با چنين زنى ، خود را موظف مىداند سر را پائين انداخته يا اندكى خود را كنار بكشد . امّا سربازان ما مصمّم شدند يك « تماشا » داشته باشند . آنها زن را محاصره كرده و با دقت به زير حجاب وى نگاه كردند . فرياد زدند : « هى ، مادر ، چرا صورت خود را مىپوشانى ؟ زن سعى كرد از جلوى آنها عبور كند امّا آنها خنديده و مانع وى شدند . « هان ، جوانكها فايدهء سربه‌سر گذاشتن چيست ؟ حجاب او برود پى كارش ! » و در يك‌چشم‌به‌هم‌زدن يكى از اين آقايان جوان و شجاع حجاب را از چهرهء زن ايرانى پاره كرد . وى فرياد كشيد و صورت خود را با دستهايش پوشاند تا « اروس » ها ( روسها ) را نبيند ، و « اروس‌ها » شروع به خنديدن كردند . »\r\n« اجازه بدهيد من خودم را معرفى كنم ، دوشيزهء زيباى من ! به قرارگاه ما خوش آمديد ! شما ميهمان ما خواهيد بود و ما شراب انگور كهنهء خود را بيرون خواهيم آورد ! »\r\n« تبريز براساس شايعات و داستانهاى هيجان‌انگيز زندگى مىكند ، و شايعهء اين برخورد با زن مسلمان فورا در تمامى محله‌ها به پرواز درآمد و از خيابانى به خيابان ديگر رفته و همچون يك گلولهء برف رشد كرد . هنگامى كه اين خبر به گوش اهالى اطراف شهر برسد ، آنها خواهند گفت كه « اروس‌ها » نه تنها حجاب يك زن مسلمان را پاره كردند ، بلكه ديگر لباسهاى وى را نيز پاره كرده و خدا مىداند چطور به وى اهانت كردند . »\r\n« بعد ، هنگامى كه دستور خلع سلاح [ مردم 
  ] داده شد ، اين كار با يك انرژى فوق‌العاده‌اى اجرا شد .\r\nيك ايرانى بيهوده اعتراض كرد « من دارم تفنگم را به قلعهء نظامى مىبرم تا آنجا آن را تحويل دهم ! » پاسخ شنيد كه « ولش كن ! همين‌جا تحويل بده و گرنه . . . ! » ( يك ژست ، و سلاح بلافاصله تحويل داده شد )\r\n« به همين ترتيب ، افراد پليس هم خلع سلاح شدند و اين كار روىهم‌رفته به نحوى نامعقول انجام گرفت . به يك پليس ، كه در حال انجام‌وظيفه است ، برخورد مىشود . « شما چه نوع تفنگى داريد ؟ » پليس بيچاره با خنده‌اى از سر خوش‌خلقى تفنگش را نشان مىدهد . »\r\n« آها ! يك تفنگ سه خان روسى ! از كجا آوردى پست‌فطرت ؟ »\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nقرارگاه به من داد .\r\n« دروغ مىگويى ناكس ! قرارگاه شما نمىتواند تفنگ سه‌خان روسى داشته باشد . تحويلش بده ! »\r\n« پليس سعى در اعتراض دارد و اعلام مىكند كه هيچ‌كس جز مقامات ما فوق وى حق ندارد كه تفنگش را از او بگيرد . در يك مورد يكى از افراد پليس ، به خاطر اعتراض سيلى خورد . »\r\n« سربازان و خاصه افسران بسيار خوب مىدانند كه تقريبا تمامى افراد پليس و شمار بيشترى از فدائيان مسلح به تفنگهاى سه‌خان روسى هستند . اين تفنگها قاچاق هستند و در سراسر دوران انقلاب و به مقدار زياد از قفقاز وارد شده‌اند ، درست همانطور كه فشنگها وارد شده‌اند و توسط انجمن و سواركاران شخصى به مقدار بسيار زياد خريدارى گرديده‌اند . در اينجا يك تفنگ سه‌خان حدود 200 روبل ارزش دارد . علاوه بر آن ، تفنگهاى به اصطلاح « سه‌خان تقلبى » در اينجا بسيار متداول است ( تفنگهايى كه از يك لولهء ساخت ايران ، ضامنها و ديگر قطعات قاچاقى روسى ساخته شده‌اند . ) اين تفنگها هرقبضه 75 روبل ارزش دارند و بسيار بد هستند . به‌علاوه ، شمار بسيار زيادى تفنگهاى « بردانكا » ( تفنگهاى قديمى قفقازى ) ، مارسينى تفنگهاى مگزين ، موزر ، و تفنگهاى قديم فرانسوى و اتريشى در اينجا وجود دارند . »\r\n« سربازان در موقع خريد در بازار نيز خوشگذرانى مىكنند . يكى از آنها چيزى را مىخرد كه ده كوپك ( 5 / 2 دينار ) ارزش دارد و او 2 كوپك مىپردازد . مىگويد « هرچه را كه بهت مىدهند بگير و گرنه ، اصلا هيچ‌چيز نخواهى گرفت ! » مع‌هذا ، بايد اعتراف كرد كه افراد كاسب قيمتهاى وحشتناكى را از روسها مطالبه مىكنند ( حدود ده برابر قيمت معمول . ) »\r\n« من وارد بانك مىشوم و در راهرو را باز مىكنم . واى ! راهرو بوى يك اتاق انتظار درجه سه را دارد . به طرز وحشتناكى تنگ است و بوى بد تنباكو در فضا پيچيده . روى كف زمين ، روى كيفها ، افراد ژوليدهء عجيب و غريبى نشسته‌اند . آه ! آنها سربازان ما هستند ، با پيراهنهاى كثيف خاكسترى كه از خاك پوشيده شده است . ابتدا تميز آنها از كف خاكسترى زمين دشوار است . »\r\n« مىپرسم ، چرا اينقدر سرباز اينجاست ؟ به‌نظر مىرسد كه آنها آمده‌اند بانك را تصرف كنند .\r\nاكنون همه‌جا نگهبان وجود دارد . يك شب سربازان روسى حتى در شهر گشت زدند . يكى از فدائيان ارمنى به من گفت : « من حدود ساعت 11 به خانه مىآمدم . ناگهان صداى فرياد « ايست ، چه كسى آنجاست ؟ » را شنيدم . توقف كردم . آنها به طرف من آمدند و شروع به جستجوى بدنى نمودند . اتفاقا سربازى كه مرا مىگرديد ، يكى از آشنايان بود . امّا قبل از من دو نفر ديگر را نيز جستجوى بدنى كرده\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nبودند . اين اشتباه بزرگى از جانب آنهاست كه با اين كار شروع كرده‌اند . اگر آنها از روى شانس با يك آدم باهوش و خويشتندار برخورد كنند ، اشكالى پيش نمىآيد . زيرا وى آرام مىماند . امّا يك تاتار وحشى كه هيچ‌چيز نمىفهمد ، تصور خواهد كرد كه آنها مىخواهند وى را دستگير كنند و بلافاصله رولور خود را بيرون آورده و كسى را خواهد كشت . چرا چنين كارهايى انجام مىگيرد ؟ »\r\n« وقتى كارم را در بانك تمام كرده بودم ، به محوطهء حياط رفتم . بر فراز پشت‌بام بازار مجاور يك پرچم بزرگ روسى در اهتزاز است . لبخند مىزنم و به سوى بالا اشاره مىكنم . »\r\n« آنها پرچم روسى كاشته‌اند ؟ »\r\n« يك سرباز تنومند پاسخ داد : « بله قربان ! من تصور مىكنم كه مفهوم آن اينست كه تمامى پاساژ از آن ما خواهد بود . »\r\nاين اوضاع يك روسى را اين‌چنين تكان مىدهد . آيا هيچ‌چيز مسخره‌تر از ، اگرنه آنچنان بيرحمانه و غيرمنصفانه‌تر ، از اين مىشود كه روزنامهء تايمز و ديگر هم‌مسلكان تلاش دارند ثابت كنند بىاعتمادى ايرانى به روسها مغرضانه و بىاساس است ؟\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n\r\nفصل دهم پيروزى مليّون ، استعفاى محمّد على شاه ، و اعادهء مشروطيت\r\nبا به آخر رسيدن مقاومت تبريز ، چنين به‌نظر مىرسد كه آرمان مليّون از دست رفته و محمد على شاه ، كه توسط روسيه و انگلستان به انعقاد يك مجلس ملّى معتدل و يحتمل بىاثر كه به مراتب از مجلس گذشته حاضربه‌خدمت‌تر باشد متقاعد يا مجبور گشته است ، خواهد توانست وامى را از اين دو قدرت ، مشروطه به شرايط و تضمينها و مشاورانى كه ضربه‌اى مرگبار بر استقلال ايران وارد خواهند ساخت ، حتى اگر اين كشور را فورا به وضعيت كشورهايى همچون مصر و تونس نكشانند ، به دست آورد . البته ، روند حوادث غلط بودن اين پيشگوييها را نشان داد و همانطور كه غالبا در آن سرزمين عجايب اتفاق مىافتد ، يك بار ديگر امر غيرمنتظره به وقوع پيوست .\r\nهمانطور كه قبلا مشاهده كرديم ، قيام ايالات به رهبرى بختياريها در اصفهان ، در 2 ژانويه 1909 ، انجام گرفت . رشت هم ، در 8 فوريه ، تربت حيدريه در 14 مارس ، همدان و شيراز در 25 مارس ، بندرعباس و بندر بوشهر در خليج فارس در 17 مارس ، و مشهد در 6 آوريل از اصفهان تبعيت كردند . تمامى اين نهضتها داراى كيفيت مشابه نبودند . زيرا در حالى كه برخى از اين نهضتها ، همچون نهضتهاى اصفهان و رشت ، تنظيم شده ، هدفدار و ظاهرا به دقت طراحى شده بودند ، ديگر نهضتها از قبيل شيراز ، بوشهر و تفت داراى وضعيت درهم و برهم‌ترى بوده ، و باز هم برخى ديگر مثل قيامهاى كرمانشاه ، مورخ 27 مارس و 7 آوريل ، صرفا ناآراميهايى بودند كه همواره هنگام تضعيف قدرت مركزى در ايران آمادگى بروز دارند . قيامهاى كرمانشاه قيامهايى ضديهود بودند . امّا حتى در اينجا هم چهرهء قابل‌توجه قيام ، كه ويژگى روحيهء جديد تسامح و احساس انسانيت بود ، همانا تلاش افراد بيشمارى از شهروندان مسلمان در نجات جان همسايگان يهودىشان و حفظ آنها از اقدامات خشونت‌آميز بود . كاپيتان ماوورث ، كنسول بريتانيا ، « از احساس همدردى كه توسط مسلمانان در ارسال غذا و پوشاك براى يهوديان نشان داده مىشد ، بسيار متعجب گرديد . » وى اضافه مىكند كه بسيارى از يهوديان جان خود را مديون مسلمانانى هستند كه ، در برخى موارد ، عملا مسلحانه در جلوى\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nدوستان يهودى خود ايستادند تا توانستند آنها را به خانه‌هاى خودشان ببرند « 1 » . »\r\nنهضت در پايتخت از رشت شروع شد ، جايى كه مليّون توسط شمار قابل‌توجهى از قفقازيهايى تقويت شده بودند كه ، به قول آقاى چرچيل « 2 » ، از طريق كشتيهاى بخارى روسيه ، بدون مواجهه با هيچگونه دشوارى ، موفق به گشودن راه خود به آنجا گرديده و تفنگهايشان را هم با خود آورده بودند . در 14 مارس گزارش شد كه جادهء رشت به تهران ، تا حدود 40 مايلى شمال قزوين ، در اختيار مليّون رشت قرار گرفته است . امّا آقاى چرچيل در يادداشت 18 مارس خود « 3 » مىنويسد كه آنها حدود 100 مايل از اين جاده ، تا « يوزباش چاى » را در اختيار دارند . از آنجا به بعد پيشروى آنها براى مدتى كندتر گشت و تا 8 مارس مواضع خود را تا كرند ، واقع در سمت جادهء قزوين به تهران ، پيش بردند .\r\nاحتمالا منتظر بودند تا رفقاى اصفهانيشان پيشروى را آغاز كنند و ظاهرا اين امر به دليل انجام مذاكرات لازم براى متحد ساختن تمامى رؤساى بختيارى در يك تلاش مشترك و براى فرصت دادن جهت گردآوردن نيروهاى تقويتى بيشتر از بختياريها به سردار اسعد ، كه ، از پاريس از طريق خليج فارس و محمرّه ، به ايران بازگشته بود ، به تأخير افتاد . سرانجام در 3 مه ، او و برادرش صمصام السلطنه « مشتركا به تمامى سفارتخانه‌هاى خارجى تلگراف زده و از اقدامات انجام شده براى نجات تبريز سپاسگزارى كردند ، امّا درعين‌حال از قدرتها خواستند كه ديگر در امور داخلى كشور دخالت نكنند و پس از ابراز وفادارى به شاه ، چنين افزودند كه آنها و ساير مليّون تصميم دارند براى واداشتن شاه جهت وفاى به وعده‌هايش « 4 » به مردم خود ، به سوى پايتخت راه‌پيمايى كنند .\r\nده روز قبل ، در 22 آوريل ، نمايندگان بريتانيا و روسيه يادداشت شديدالحنى را به شاه ارائه دادند كه در آن خاطرنشان شده بود در نتيجهء نقض مستمر وعده و امتناع وى از پذيرش نصايح عاقلانهء اعتدال‌گرايانه ، و سرسپردگى وى به گروه مشاوران مخفى مرتجع كه احاطه‌اش كرده بودند ، « وضعيت از بد هم بدتر شده و حال دشوار بتوان به نقطه‌اى از كشور ، به استثناى پايتخت ، اشاره كرد كه در آن حكومت مركزى از اقتدار برخوردار باشد « 5 » . » پس از برشمردن رذايل ناشى از سياست بىباكانه و مرتجعانهء آن اعليحضرت ، و اعلام اينكه « تنها آرزوى آنان سربرآوردن ايران از بحران رقت‌بار\r\n\r\n\r\n","description":"","footnote":"\r\n( 1 ) . كتاب سفيد [ كد 4733 
  ] ص 126 .\r\n( 2 ) . همان مرجع ، متن ضميمه در شماره 169 ، ص 80 .\r\n( 3 ) . همان مرجع ، شماره 107 ، ص 57 .\r\n( 4 ) . همان مرجع ، شماره 266 ، ص 117 .\r\n( 5 ) . كتاب سفيد [ كد 4733 
  ] متن ضميمه در شمارهء 285 ، ص ص 130 - 129 .\r\n","page_name":" 278 ","page_number":278},
  {"content":"\r\n\r\nكنونى به عنوان كشورى مستقل ، مرفه و داراى حكومتى صالح است » ، چنين افزودند كه « هنوز هيچ دليلى براى نوميدى وجود ندارد ، به شرط آنكه شاه هيچ فرصتى را در ترك روشهاى حكومتى رقت‌انگيز فعلى ، كه از زمان انهدام مجلس در ژوئن 1908 تحت تأثير توصيه‌هاى دشمنان كشور پيش گرفته ، از دست ندهد . » آنگاه برنامه‌اى به شاه ارائه نمودند و درعين‌حال اعلام كردند اگر وى اين برنامه را ، با تمامى جزئيات آن ، نپذيرد ، آنها از ارائه توصيه‌هاى بيشتر دست كشيده و او را به حال خود رها خواهند ساخت و ديگر نه از وى حمايت كرده و نه به نمايندگان خود زحمت هيچگونه حمايتى از او را خواهند داد . اين برنامه شامل 5 پيشنهاد بود ، از جمله بركنارى امير بهادر جنگ و مشير السلطنه ، برقرارى مجدد يك رژيم مشروطه ، تعيين كابينه‌اى متشكل از افراد شايستهء اعتماد ، تشكيل يك شوراى سلطنتى متشكل از بهترين اعضاى احزاب مختلف ، تهيه و انتشار يك قانون انتخابات جديد ، اعلام فورى يك عضو عمومى براى تمام جرائم سياسى ، و تضمين يك محاكمهء عادلانه براى تمامى اشخاص متهم به ارتكاب جرائم عرفى ، و تعيين فورى تاريخى براى انتخابات و انعقاد مجلس ملّى كه اين تاريخ بايد فورا در سراسر كشور اعلام گردد .\r\nسرانجام در 5 مه ، شاه تسليم شد و قول اعادهء مشروطيت پيشين « بدون هيچ‌گونه تغيير » انجام انتخابات بلافاصله پس از تهيه و انتشار قانون جديد انتخابات ، انعقاد مجلس جديد « در همان محل سابق » ( بهارستان ) به محض آنكه دو سوم نمايندگان آمادهء اشغال كرسيهاى خود شوند ، عضو عمومى براى تمامى جرائم سياسى ، و اجازهء بازگشت تبعيديها « 1 » را داد . آقاى سر جرج باركلى مىافزايد كه « به تمامى كنسولهاى ما در مراكز مختلف انقلاب دستور داده شده است به مليّون خاطرنشان كنند اكنون وظيفهء آنهاست كه هرچه در توان دارند براى تأمين سازشى بين جناح مردمى و شاه به كار گيرند . » امّا سر ادوارد گرى در مراسله‌اى تلگرافى ، كه يا در پاسخ اين نامه يا قبل از آن نگاشته شده است ، به وزيرمختار بريتانيا دستور داد كه « اكنون اگر مليّون به اين تسليم ديررس شاه راضى نباشند ، ما نمىتوانيم به هيچ‌وجه مسئول باشيم » و « در چنين صورتى برخورد شما بايد برخوردى شديدا بيطرفانه باشد و از هرگونه اقدامى كه ممكنست به عنوان دخالت تعبير شود ، اجتناب كنيد « 2 » . »\r\nدر اين ضمن ، رهبران ملّىگرا ، كه در اين موقع هيچ وسيله‌اى براى قضاوت مقاصد انگلستان در روسيه ، جز از طريق نظام داخلى سياستهاى آنها ، در اختيار نداشتند ، از دست كشيدن از تداركات خود\r\n\r\n\r\n","description":"","footnote":"\r\n( 1 ) . كتاب سفيد [ كد 4733 
  ] شمارهء 287 ، ص 130 .\r\n( 2 ) . همان مرجع ، شمارهء 786 ، ص 130 .\r\n","page_name":" 279 ","page_number":279},
  {"content":"\r\n\r\nجهت پيشروى به سوى پايتخت خوددارى ورزيدند . آنها بيش از آن پيمان‌شكنى و كينه‌جويى غيرقابل علاج شاه را تجربه كرده بودند كه مايل به كمترين اعتمادى به وى باشند ، خاصه آنگاه كه هنوز باند مرتجع و عامل اجرايى آنها ، يعنى كلنل لياخوف دهشتناك ، هنوز در اطراف وى بودند و مليّون ، بدون ترديد ، بيم آن داشتند كه ديگر هرگز در چنين موقعيت مساعدى براى تحميل ارادهء خود بر شاه قرار نگيرند . آنها همچنين عميقا از چشم‌انداز كسب وام تازه‌اى توسط شاه ، كه معتقد بودند فورا عليه آزاديهايى كه آنها براى آن مبارزه كرده‌اند به كار گرفته خواهد شد ، در وحشت بودند . و بالاخره آنكه سوءظن آنها نسبت به سياستهاى روسيه ريشه‌كن ناشدنى بود و اگرچه ممكنست در اين مورد راه اغراق پيموده باشند ، امّا نمىتوان اين سوءظن را كاملا بىاساس تلقى كرد . گذشته از نقشى كه ، آنها معتقد بودند ، عوامل روسيه در انهدام اولين مجلس ، مشروطه‌اى كه آنها به خاطرش مبارزه مىكردند ايفا نموده بودند ، وقايع اخير دلايل زيادى براى بىاعتمادى به دست مىدادند . حقيقت داشت كه ورود سربازان روسى جان ساكنان تبريز را نجات داده بود ، امّا شش ماه قبل آنها به بهانهء نه‌چندان موجه‌تر آسيب ديدن تجارتشان ، كه لزوما ناشى از حالت موجود جنگ داخلى بود ، تهديد به آمدن كرده بودند . و با آمدن خود آنها بيشتر همچون يك ارتش اشغالگر ، در يك كشور متهور و فتح شده ، رفتار كرده بودند تا يك ارتش صرفا نجات‌بخش . به‌علاوه ، پس از دستگيرى رحيم خان ، راهزن اصلى كه افراد قبيلهء متمرد وى خطر اصلى براى جان و مال ساكنان تبريز ، چه ايرانى چه اروپايى ، بودند و كرارا اعتراضهايى از سوى نمايندگان قدرتها در تهران عليه روش‌هاى وحشيانهء جنگى آنها انجام گرفته بود ، روسها فقط به اين بسنده نمودند كه مبلغ عظيمى پول از او گرفته و سپس وى را آزاد نمايند ، كه بدينوسيله وى توانست بعدا موجبات دردسرهاى جدى را فراهم كند . گذشته از آن ، عليرغم وجود نظم سياسى كه تقريبا همواره ، پس از افتادن زمام امور شهر به دست مليّون ، حفظ مىگشت ، هرگاه شهر يا بندرى ، واقع در دسترس حكومت روسيه ، اعلام همبستگى با آرمان مردمى مىكرد ، سربازان روسيه با ناوهاى جنگىشان ، تقريبا در تمامى موارد ، به بهانهء حفظ نظم يا حفاظت از جانهايى كه در خطر نبود ، به اين مناطق اعزام مىشدند . به همين ترتيب ، در استرآباد تعداد نگهبانان كنسولگرى روسيه ، در 31 مارس « 1 » ، تا 25 تن افزايش يافت و اين فقط سه روز پس از آن بود كه اين شهر اعلام حمايت از مشروطيت كرده بود « 2 » . در اوّل آوريل ، مليّون « كارگزار را ، كه مظنون به همراهى كنسول\r\n\r\n\r\n","description":"","footnote":"\r\n( 1 ) . كتاب سفيد [ كد 4733 
  ] متن ضميمه در شماره 147 ، ص 72 .\r\n( 2 ) . همان مرجع ، ص 124 .\r\n","page_name":" 280 ","page_number":280},
  {"content":"\r\n\r\nروسيه به اردوگاه تركمنهاى « جعفرباى » براى تحريك آنها به سرنگون ساختن مجلس محلى بود ، دستگير كردند . اين كارگزار بعدها ، به ميانجيگرى كنسول روسيه ، آزاد شد ! » مراسلهء فوق‌الذكر در ادامه مىافزايد كه « آخرين خبر آنست كه شهر در محاصرهء تركمنهايى است ، كه از جانب شاه عمل مىكنند . نبرد در جريان است و كنسول روسيه تقاضاى اعزام سربازان به استرآباد را نموده است « 1 » . »\r\nبدين ترتيب ، در 3 مارس « 2 » ، مجددا تصميم گرفته شد نگهبانان كنسولگرى روسيه در رشت تا 50 تن قزاق افزايش داده شوند ، كه ظاهرا اين قزاقها در 20 مارس « 3 » وارد ايران شده بودند ، در حالى كه يك رزم‌ناو و يك قايق توپدار روسى هم ، در حدود روز 7 آوريل ، در سواحل بندر انزلى ظاهر گرديدند « 4 » . و باز هم 6 آوريل ، در مشهد ، نگهبانان كنسولگرى روس - به ميزانى كه مشخص نشده است - افزايش داده شدند « 5 » . و خلاصهء كلام آنكه در 17 ژوئيه ، چهار روز پس از آنكه نيروهاى مشترك مليّون سرانجام وارد تهران شدند ، و روز بعد از استعفاى محمد على شاه ، مجموع تعداد سربازان روسى در شمال ايران حدود 6300 تن برآورد گرديد كه 4000 تن از آنها در تبريز ، 1700 تن در حال راه‌پيمايى به سوى قزوين ، و 600 تن در رشت ، استرآباد ، مشهد و ديگر نقاط مستقر بودند .\r\nاين حقيقت دارد كه بريتانيا نيز ، به ميزانى محدودتر ، در جنوب ايران دخالت نمود . امّا اين دخالت با اكراه بسيار انجام گرفت و هم از نظر گستردگى و هم از نظر مدت شديدا محدود بود . بدين ترتيب ، در 18 مارس يك قايق توپدار بريتانيايى به بندرعباس اعزام گرديد . امّا دستورات چنين بودند كه « فقط درصورتىكه كنسول اعليحضرت تشخيص داد كه اتباع بريتانيايى در معرض خطر قرار دارند ، اين قايق بايد در آنجا بماند و سربازان نيروى دريايى تنها در صورت ضرورت شديد بايد در ساحل پياده شوند « 6 » . در 20 مارس ، فرمانى نيز جهت حركت يك قايق توپدار به سوى بوشهر « با اين دستور كه در صورت بروز ناآرامى ، از تمامى اتباع خارجى حمايت نمايند « 7 » » صادر گرديد . در 9 آوريل ، در\r\n\r\n\r\n","description":"","footnote":"\r\n( 1 ) . كتاب سفيد شمارهء 151 ، ص 73 .\r\n( 2 ) . همان مرجع شمارهء 97 ، ص 55 .\r\n( 3 ) . همان مرجع ، شمارهء 169 ، ص 79 .\r\n( 4 ) . همان مرجع ، شمارهء 151 ، ص 73 .\r\n( 5 ) . همان مرجع ، شمارهء 148 ، ص 72 .\r\n( 6 ) . كتاب سفيد ، ص 65 ، شماره‌هاى 116 و 118 .\r\n( 7 ) . همان مرجع ، شمارهء 125 ، ص 67 .\r\n","page_name":" 281 ","page_number":281},
  {"content":"\r\n\r\nنتيجهء ترس ناشى از رفتار سيد مرتضى و تفنگداران تنگستانى ، كه وى آنها را به داخل شهر آورده بود ، به سركنسول بريتانيا در بوشهر دستور داده شد كه قوايى از سربازان نيروى دريايى را در صورت ضرورت پياده كند ، امّا به مردم اطلاع دهد كه اين اقدام صرفا جهت حفاظت از اتباع بريتانيايى و خارجيان اتخاذ گرديده است « 1 » . يك يا دو روز بعد صد تن از اين سربازان در ساحل پياده شدند « 2 » . در روز 24 مه آنها از شهر عقب‌نشينى كردند و سر ادوارد گرى به آنها اجازه هم نداد كه براى اخراج سيد مرتضى به كار گرفته شوند ، و اين عليرغم توضيحات سركنسول بريتانيا در بوشهر بود كه اعلام داشت « ماسك ملىگرايى وى صرفا براى سرپوش گذاشتن بر تمايلات غارتگرانه‌اش طراحى شده است » و اينكه هم رهبران مليّون و هم سلطنت‌طلبان خواستار اخراج وى هستند ، امّا جهت اجراى اين خواست به اندازهء كافى قدرتمند نمىباشند « 3 » . سر ادوارد گرى در پاسخ گفت كه : « اخراج سيد . . . فراتر از هدفى است كه سربازان به خاطر آن در ساحل پياده شده‌اند ، و آن هدف حفاظت از جان و مال اتباع بريتانيا و اتباع ديگر مليتهاست » و « اخراج وى ، عملا ، ما را در مقام حكومت بر شهر قرار خواهد داد و هنگامى كه اوضاع فعلى خاتمه يابد ، مشاهدهء اينكه هيچ مقام دلخواه ديگرى وجود نخواهد داشت كه جاى وى را بگيرد بسيار دشوار مىباشد « 4 » . » بنابراين ، به‌نظر مىرسد كه عدم تمايل سر ادوارد گرى به دخالت ، تمايلى صادقانه و اصيل بوده است . تا آنجا كه من اطلاع دارم ، اعزام يك نيروى كوچك بريتانيايى جهت تقويت گارد كنسولگرى در شيراز ، در 26 ژوئيه 1909 ، تنها مورد ديگرى از دخالت انگلستان در اين دوره است .\r\nبه هرصورت ، بازمىگرديم به جريان دو ارتش مليّون كه حال آمادهء پيشروى به سوى پايتخت بودند . ارتش جنوب ، يا ارتش اصفهان ، تماما يا تقريبا به‌طور كامل متشكل از افراد شجاع و سخت‌كوش بختيارى بود كه در جنگهاى بىپايان ايران غالبا نقشى را بر عهده داشته و « لايارد » در مورد زندگى و خصوصيات آنها تصوير آنچنان كامل و جالبى در كتاب خود ، « ماجراهاى قديمى » ، براى ما ترسيم نموده است . اين افراد تحت فرماندهى صمصام السلطنه قرار داشتند كه در 7 مه سردار اسعد ، كه اخيرا از سفرهاى اروپايى خود بازگشته بود ، به او پيوست . همانطور كه مشاهده كرديم ، روز 2 مه رهبر\r\n\r\n\r\n","description":"","footnote":"\r\n( 1 ) . همان مرجع ، شمارهء 159 ، ص 75 .\r\n( 2 ) . همان مرجع شمارهء 164 ، ص 76 . شرحى از پياده شدن آنها ، كه در تاريخ 17 آوريل نوشته شده بود ، در روزنامهء استاندارد ، مورخ 8 مه ، به چاپ رسيد .\r\n( 3 ) . همان مرجع شمارهء 181 ، ص 92 .\r\n( 4 ) . همان مرجع ، شمارهء 182 ، ص 93 .\r\n","page_name":" 282 ","page_number":282},
  {"content":"\r\n\r\nآنها به شيخ‌السفراى هيأتهاى ديپلماتيك در تهران تلگراف نمود « كه از آنجا كه شاه مشروطيت را اعطاء نموده است ، بختياريها قصد دارند به سوى پايتخت راه‌پيمايى كرده و خواسته‌هاى خود را به ضرب شمشير به مورد اجرا بگذارند « 1 » . » خبرنگار روزنامهء تايمز ، كه نمىتوانست بر حالت استهزاى معمول خود نسبت به مليّون فائق آيد ، اضافه كرد كه چون صمصام السلطنه تلگرافخانه را در اختيار داشت « اين پيام براى او هيچ هزينه‌اى در بر نداشت ، و ارزش يك چنين اعلام مقاصدى ، تناسب مستقيم با هزينهء ارسال آن دارد . » وى افزود : « در اين فاصله ، ارتش اعزامى شاه به سوى جنوب راه‌پيمايى مىكند و اكنون در خالدآباد ، واقع در 80 مايلى شمال اصفهان است . جالب است ببينيم كه آيا اين تهديد بختياريها هيچ‌گونه اثرى بر پيشروى سربازان سلطنت‌طلب خواهد داشت يا خير . » ممكن است در نيمهء همين تهديد بوده باشد ، يا امكان دارد كه يك تصادف صرف باشد ، كه در روز 5 مه شاه « يك دستخط همايونى را امضاء نمود كه در آن تصديق شده بود شرايط هرج‌ومرج كشور لزوم اتخاذ تدابيرى جهت بازسازى دستگاه حكومت را تكليف كرده است و تشخيص داده شده است كه اين امر فقط از طريق اصول مشروطه مىتواند تأمين گردد و 9 ژوئيه به عنوان روز انتخاب يك مجلس شوراى مملكتى ، كه به زودى نظامنامهء انتخابات را تهيه و منتشر دارند ، تعيين شد « 2 » . » مع‌هذا ، در اين تاريخ محمد على ديگر پادشاه نبود و پايتخت وى در اختيار مليّون فاتح قرار داشت .\r\nدر همان روز 5 مه ، به تهران خبر رسيد كه ارتش شمال ، يا ارتش رشت ، به قزوين رسيده است ؛ در آنجا جنگ در جريان است ؛ و مليّون شهر را در تصرف دارند . اين ارتش ، كه روزنامهء تايمز در اين دوره معمولا از آن به عنوان « انقلابىها » ياد مىكند - زيرا ظاهرا اين روزنامه از يك سو مايل بود كه بر عنصر انقلابيون قفقازى و ارمنى كه در اين ارتش بودند تأكيد و حتى اغراق كند ، و از سوى ديگر مىخواست بختياريها را به عنوان افراد كاملا بىتفاوت نسبت به مشروطيت ، و افرادى كه صرفا براى جاه‌طلبىهاى قبيله‌اى و عشق ذاتى به جنگ و نفرت از سلسله‌اى كه از دست آن متحمل خسارات بسيار گرديده‌اند ، برانگيخته شده‌اند ترسيم نمايد تحت فرماندهى سپهدار قرار داشت كه در مورد وى شرح ذيل ( كه نمىدانم از كجا اقتباس گشته ) در شمارهء 17 نوامبر 1909 روزنامهء يوركشاير ديلى پست ظاهر گشت : - « اگرچه وى 65 ساله است ، امّا قيافه و رفتار يك فرد 50 ساله را دارد . وى مناصب حكومتى بسيارى ، تحت سلطنت شاهان مختلف ، داشته است و اگرچه ، بنابر\r\n\r\n\r\n","description":"","footnote":"\r\n( 1 ) . خبرنگار ويژهء تايمز ، منتشره در روز 3 مه .\r\n( 2 ) . تايمز ، 9 مه .\r\n","page_name":" 283 ","page_number":283},
  {"content":"\r\n\r\nاظهارات ، وى ثروتمندترين مرد ايران گرديد ، ترديدى وجود ندارد كه طى آخرين دوران حكومتش ( در ايالت گيلان ) مبلغ بسيار زيادى پول در جريان جاده‌سازى به دست آورد . در اواخر سلطنت ناصر الدين شاه نيز ، به عنوان كنترل‌كننده ، ضرابخانهء ملى ، جهت بازسازى ضرب سكه ، استفاده‌هاى بسيارى برد . احساس همدردى وى نسبت به نهضت آزاديخواهى منجر به استعفاى وى از مقام سپهداريش ، به هنگام اعزام وى توسط محمد على شاه جهت مبارزه عليه شورشيان تبريز ، گرديد . در زمان حكومتش در ايالت گيلان بود كه نيرويى را سازمان داد كه سرانجام هم قزوين و هم تهران را تصرف نمود و بدين‌ترتيب موجبات خلع شاه را فراهم ساخت . »\r\nبه‌نظر نمىرسد كه در مورد نبرد قزوين ، در 5 مه ، هيچ روايت مشروحى به اين كشور رسيده باشد و به خاطر اطلاع از ويژگيهاى كلى اين نبرد مرهون خبرنگار توانا و منصف رويتر در تهران هستيم كه بنا به گفتهء وى شمار نيروهاى مهاجم مليّون 250 تن بود . اين نيروها ناگهان ، در شب 4 مه ، وارد شهر شدند و حكمران و پادگان واقع در دارالحكومه را محاصره كردند . اين افراد در آنجا تا طلوع صبح مقاومت نمودند . در اين نبرد ، 20 تن از سلطنت‌طلبان « 1 » و سه تن از مليّون كشته شدند و يكصد تن از سلطنت‌طلبان تسليم گرديدند . هرلحظه انتظار رسيدن نيروهاى تقويتى از سوى رشت مىرفت . روز بعد - 6 مه - يك اسكادران از قزاقهاى ايرانى ، با دو توپ ماكسيم ، تحت فرماندهى يك افسر روسى به نام كاپيتان ژاپولسكى ، از پايتخت اعزام شدند تا از پل كرج ، واقع در 30 مايلى غرب تهران ، محافظت كنند و اگرچه بيشترين برآورد از شمار نيروى مليّون از 600 تن متجاوز نبود ، گزارش مىشد كه شمار عظيمى از آنها در 15 مايلى شرق قزوين « 2 » هستند . يك وابستهء سفارت روس به آنسو فرستاده شد تا به آنها ، عليه پيشروى بيشتر ، هشدار دهد و كاردار روسيه ، آقاى ام . سابلين ، « به كنسول رشت تلگراف زد كه از سپهدار ، رهبر فرضى نهضت ملّى ( گيلان ) بخواهد كه در مورد اقدام فعلى توضيح دهد و به وى خاطرنشان سازد كه اگر انقلابيون فراخوانده نشوند ، دولت وى ممكنست مجبور به اتخاذ اقداماتى در اين زمينه شود ، و ديگر اينكه اين‌گونه اقدام محلّ تلاشهاى فعلى نمايندگان روس و انگليس جهت كسب يك راه‌حل صلح‌آميز براى مسئله مشروطه مىباشد . » همچنين تهديد بسيار\r\n\r\n\r\n","description":"","footnote":"\r\n( 1 ) . بنا به گفتهء خبرنگار استاندارد ، شيخ الاسلام مرتجع از جملهء اين سلطنت‌طلبان بود . در اين ماجرا همچنين فردى به نام قاسم آقا ، يكى از افراد بريگاد قزاق كه در انهدام مجلس در 23 ژوئيه 1908 نقش برجسته‌اى ايفا نموده بود ، توسط مليّون به گلوله بسته شد .\r\n( 2 ) . به گفتهء خبرنگار ويژهء تايمز ، گروه سربازان سلطنت‌طلب كه بالغ بر 550 تن بودند ، بلافاصله پس از شنيدن خبر پيشروى مليّون بدون انجام هيچگونه مقاومتى به سوى همدان عقب‌نشينى كردند .\r\n","page_name":" 284 ","page_number":284},
  {"content":"\r\n\r\nروشنى ، در صورت عدم پذيرش اين درخواست ، مبنى بر اعزام سربازان روسى جهت « حفاظت از جاده تهران - خزر » وجود داشت « 1 » . خبرنگار مقيم روزنامهء تايمز اضافه مىكند كه « ظهور « 2 » آنها ناپديد شدن سريع انقلابيون را بشارت خواهد داد ، و بدين‌ترتيب ممكن به‌نظر خواهد رسيد كه ما علاوه بر دخالت فعالانه به سود مليّون در تبريز ، اكنون مملكت در آستانهء آن اقدامى قرار گيريم كه در حكم دخالت به نفع شاه خواهد بود . »\r\nدر 9 مه ، كلنل لياخوف با خبرنگار مقيم روزنامهء تايمز مصاحبه نمود و اظهار داشت كه 750 تن قزاق - شامل آنهايى كه قبلا به كرج اعزام شدند - ، 5 هزار تن سرباز موظف و ايلياتى و 6 قبضه تيربار مدرن براى دفاع از تهران در دسترس خواهند بود و اظهار عقيده كرد « كه بريگاد قزاق به تنهايى جهت برخورد با هرگونه حملهء انقلابيون يا بختياريها ، چه به‌طور انفرادى چه مشتركا ، كافى خواهد بود ، مشروط بر آنكه زمان كافى جهت آمادگى لازم داده شود . » خبرنگار روزنامهء تايمز همچنين دريافت - آنچه كه در روزنامهء تايمز در اعتراف به آن خود را كند نشان داده بود - « در حالى كه افسران روسى ديگر در فهرست فعال ارتش روسيه قرار ندارند ، در عمل به‌طور كامل تحت تسلط حكومت روسيه هستند و اين به يمن اين واقعيت است كه مستمرى و چشم‌انداز برقرارى مجدد آنها در آينده به اقدام آن‌ها در انطباق خواسته‌هاى سن پترزبورگ بستگى دارد . » همچنين به استناد همين گزارش ، نارضايتى در ميان خانهاى بختيارى حاكم بود و اگرچه گزارشات مربوط به پيشروى آنها مستمر بود ، امّا هيچگونه تداركات روشنى انجام نگرفته بود . خبرنگار رويتر افزود كه انجمن تبريز تلاش دارد رهبران دو ارتش مليّون را به پذيرش امتيازات داده شده توسط شاه ، - كه سرانجام به اعطاى يك عضو عمومى و اعادهء مشروطيت سابق رضايت داده بود - وادار نمايد و آنها را از پيشرويشان منصرف سازد .\r\nبىترديد اكنون وضعيت رهبران ملّى وضعيتى شديدا دشوار بود . زيرا از يكسو تجربه‌هاى تلخى از پيمان‌شكنيهاى شاه و نيز از موفقيت وى در طفره رفتن از تعهدات تا اين‌زمان داشتند و روشن بود كه اگر آنها در نظر دارند كه به قوهء قهريه متوسل شوند ، هيچ‌وقتى براى تلف كردن ندارند و هيچ‌فرصتى بهتر ، يا احتمالا هيچ فرصت ديگرى ، بهتر از فرصت فعلى پيدا نخواهند كرد . و درعين‌حال ، و از سوى ديگر ، اگر بخواهند به پيشروى خود ادامه دهند ، بايد ناخشنودى انگلستان و روسيه و دخالت مسلحانهء احتمالى روسيه را به حساب آورند . اينكه آنها در اين انتخاب خطير ترديد نمودند ، احتمالا\r\n\r\n\r\n","description":"","footnote":"\r\n( 1 ) . اين نيست دولت روسيه مورد اعتراف سر ادوارد گرى ، در پاسخ به سئوالى از سوى آقاى پاسونى در 11 مه ، قرار گرفت .\r\n( 2 ) . تايمز ، 7 مه .\r\n","page_name":" 285 ","page_number":285},
  {"content":"\r\n\r\nكافى است ، امّا ترديدى نيست كه در سراسر ماجرا آنها در توافق كامل با يكديگر و با مراكز مليّون مختلف در خارج از ايران عمل نمودند و احتمال دارد كه بىاعتمادى آنها نسبت به روسيه ، در اين موقع بحرانى ، با شكاياتى كه تلگرافى از تبريز ، در حوالى روز 15 مه ، در رابطه با اقدام خودسرانهء روسها در اين شهر مىرسيد « 1 » ، و به سبب شايعات مستمر در مورد اعطاى يك وام روسى به شاه « 2 » ، و نيز تهديد تازه‌اى از سوى روسيه مبنى بر اشغال جادهء آستارا - اردبيل - ظاهرا جهت يك پيروزى كسب شده توسط سربازان سپهدار بر نيروهاى رشيد الملك حاكم اردبيل - ، افزايش يافته باشد « 3 » .\r\nدر 12 مه ، خبرنگار ايرانى روزنامهء تايمز كه به قزوين رفته بود تا شخصا در مورد نيروها و مقاصد مليّون قضاوت كند ، به تهران بازگشت و به همكار انگليسى خود « حضور يك عدهء عظيم از افراد پيروز و مصمم ، كه هدف خود را پيشروى به سوى تهران ، در ظرف چند روز ، اعلام مىدارند . » گزارش داد . « آنها كاملا مسلح و آماده و داراى پول بسيار هستند . فرمانده آنها ، و فرمانده دوم آنها كه يك فرد افغانى است ، اكنون در قزوين هستند و همه‌چيز بر احتمال يك اقدام نزديك دلالت دارد .\r\nبختياريها ، كه در اصفهان گرد آمده و تعدادشان 3 هزار تن مىباشد ، نيز قصد خود مبنى بر پيشروى به سوى تهران را اعلام داشته‌اند « 4 » . »\r\nدر 17 مه ، به گزارش خبرنگار رويتر ، سپهدار خواسته‌هاى مليّون را تنظيم نمود ، كه مهمترين اين خواسته‌ها بشرح ذيل مىباشند :\r\n1 . تخليهء قلمرو ايران از سربازان خارجى .\r\n2 . صدور دستخط همايونى كه صريحا اعلام كند شاه مشروطيت گذشته را به تمامى اعاده نموده است ، يعنى قانون اساسى اصلى ، مورخ 30 دسامبر 1906 ، مشتمل بر 51 ماده به همراه قانون متمم 7 اكتبر ، كه مشتمل بر 107 ماده بود .\r\n3 . خلع سلاح سربازان غيرمنظم شاه .\r\n4 . بركنارى امير بهادر جنگ ، مشير السلطنه و ديگر مرتجعين برجسته از دربار سلطنت .\r\nخبرنگار رويتر مىافزايد : « اين خواسته‌ها كلا غيرمنطقى تلقى نمىشوند . اگرچه ترتيب اجابت\r\n\r\n\r\n","description":"","footnote":"\r\n( 1 ) . به‌ويژه خلع‌سلاح كردن داوطلبان مليّون و انهدام سنگرها ، مراجعه شود صفحات قبلى همين كتاب .\r\n( 2 ) . رجوع شود به تايمز ، مورخ 24 مه .\r\n( 3 ) . نگاه كنيد به « گلوب » مورخ 17 مه و تايمز مورخ 18 مه .\r\n( 4 ) . تايمز ، مورخ 14 مه .\r\n","page_name":" 286 ","page_number":286},
  {"content":"\r\n\r\nفورى آنها دشوار خواهد بود . » از سوى ديگر خبرنگار تايمز ، با تعصب معمول خود ، آنها را به عنوان « مهملات » توصيف نمود و اضافه كرد « اين افراد محترم هرچه زودتر كشور را ترك كنند ، بهتر است » ؛ در حالى كه در همان تلگرام وى اعلام داشت كه گفته مىشود بختياريها در حال پراكندن و ترك اصفهان مىباشند ، و هنگامى كه آنها بروند ساكنان اين شهر بسيار خوشحال خواهند شد « 1 » . يك هفته پيش - 20 مه - همين شخص گزارش داد كه نيروهاى بختيارى ، كه گفته مىشود متشكل از 1500 تن سواره‌نظام و 2500 تن پياده‌نظام هستند ، در حال حركت به طرف شمال به سمت كاشان هستند و سربازان سلطنت‌طلب در حال عقب‌نشينى به پايتخت . امّا وى چنين فرضى مىكرد كه اين افراد ايلياتى « براى پيوستن به سلطنت‌طلبان ، براى اقدام عليه صمصام السلطنه در اصفهان به هنگام مسلح شدن سربازان پياده‌نظام ، آمده‌اند « 2 » . » وى هنوز از قبول همبستگى بختياريها يا مقاصد جدى سپهدار امتناع مىورزند .\r\nدر اين ضمن ، بحث بر سر شرايط وام پيشنهادى روسيه ادامه داشت ، بدون آنكه به توافقى دست يافته شود . مليّون برجستهء تبريز ، ستار خان ، باقر خان و تقىزاده ، به عنوان اعتراض عليه اقدامات خشن انجام شده از سوى ژنرال زنارسكى ، در كنسولگرى تركيه متحصّن شدند و اعلام گرديد كه « در حال حاضر هيچ ترديدى راجع به كاهش شمار سربازان اعزامى روسيه ، كه اكنون در خارج شهر تبريز اردو زده‌اند ، وجود ندارد « 3 » . »\r\nدر اوايل ماه ژوئن ، خبرنگار تايمز چشم‌انداز اوضاع را « قطعا تيره » توصيف كرد ، كه اين برداشت عمدتا براساس گزارش مربوط به تصرف بخشى از جادهء اروميه - سلماس توسط سربازان نيروى منظم تركيه ، و خشم برانگيخته شده نه فقط در تبريز بلكه در تهران - و بىترديد در ديگر شهرهاى ايران - ، ناشى از رفتار مقامات نظامى روسيه در شهر تبريز ، بود . وى گفت « تلخكامى عظيمى ، ناشى از رفتار خودسرانهء سربازان روسى مستقر در تبريز ، بروز كرده است . علاوه بر ستار خان و باقر خان « 4 » ، چند صد تن از فدائيان در كنسولگرى تركيه « بست » نشسته‌اند ، كه تصور مىرود به عنوان اعتراض باشد . اين خبر جنبش عظيمى را در پايتخت ايجاد كرد ، و به‌طور جدى پيشرفت اقداماتى را كه در\r\n\r\n\r\n","description":"","footnote":"\r\n( 1 ) . تايمز ، مورخ 27 مه .\r\n( 2 ) . همان مرجع ، 21 مه .\r\n( 3 ) . تايمز ، مورخ 28 مه ، و مورنينگ پست ، مورخ 31 مه .\r\n( 4 ) . آنها متن اعتراضيّه‌اى را براى اين كشور تلگراف نمودند ، كه در روزنامهء ديلى نيوز و منچستر گاردين ، مورخ 7 ژوئن ، چاپ گرديد .\r\n","page_name":" 287 ","page_number":287},
  {"content":"\r\n\r\nجهت تشكيل مجلس انجام مىگيرد ، به مخاطره انداخته است . بسيار تأسف‌آور به‌نظر مىرسد كه وظيفهء سنگين محوله به سفارتخانه‌هاى بريتانيا در روسيه ، طى آن يك ماه آخر تلاش و نگرانى ، بايد توسط برخورد ندانم‌كارانه فرماندهى نظامى تبريز با وضعيت به خطر افتد « 1 » . » وى همچنين گزارش داد « كميتهء اضطرارى ملّى ، كه براى مدتى به نحوى رضايت‌بخش با كابينه همكارى كرده است ، امروز ظاهرا به اين دليل كه وزراء با خواسته‌هاى منطقى آن موافقت نمىكنند ، منحل شد . » و اينكه « سپهدار ، با تمامى انقلابيون ، قزوين را تخليه كرده و به سوى رشت عقب‌نشينى نموده است . » و « قصد خود مبنى بر مسلح نگاهداشتن نيروهاى خود تا زمان اجلاس مجلس » را اعلام داشته است . چند روز بعد ، همان خبرنگار حمايت اعطايى كنسول تركيه به رهبران مليّون ايران را محكوم ساخته و اقدام وى را به عنوان « يك نوع دخالت غيرضرورى در وضعيتى كه بدوا هيچ ربطى به تركيه ندارد » توصيف كرد « 2 » . البته بايد براى هرشخص منصفى روشن باشد كه ، گذشته از احساس همدردى طبيعى اين كشور نسبت به يك كشور همسايهء مسلمان كه درست در حال سپرى نمودن بحرانى است كه شباهت منحصر به فردى با بحرانى دارد كه خود اين كشور به تازگى بر آن فائق آمده ، اين اوضاع به نحوى بسيار حياتى به تركيه مربوط مىگردد ، خواه ايران غيرمتجاوز يا خواه روسيه متجاوز بر مرز شرقى آن مسلط مىشد . در تمام اين اوقات ( 20 - 1 ژوئن ) دو مسئلهء وام جديد روسيه و نظامنامهء جديد انتخابات ادامه داشت . در رابطه با مسئلهء اوّل ، در 27 مه كابينهء ايران شرايط منظم به اين وام را بسيار سنگين يافت ، امّا آماده بود كه در 27 مه اين شرايط را بپذيرد كه در اين‌زمان آقاى سابلين به سهم خود خواستار برخى تغييرات در اين شرايط گرديد و اگرچه موافقت حكومت روسيه ، در روز 20 ژوئن ، كسب شد ، اما وقايع هيجان‌انگيز ديگرى خوشبختانه موجب گرديدند كه اين مسئله در آن‌زمان معوق گذاشته شود . در رابطه با مسئلهء دوم ، متن اعلاميهء شاه مبنى بر اعادهء مشروطيت گذشته ، در 15 مه صادر و در روزنامه‌هاى انگليسى ، مورخ 2 ژوئن ، منتشر گرديد و پيش‌نويس نظامنامهء جديد انتخابات در 7 ژوئن تكميل شد . امّا سه روز بعد يك « وقفهء جدى » پيش آمد « 3 » و در 17 ژوئن بود كه شاه « از تمامى مخالفتها نسبت به اين طرح چشم پوشيده و آمادگى خود را جهت امضاى آن ، هرزمان كه ايالات شرايط آن را تصويب نمايند ،\r\n\r\n\r\n","description":"","footnote":"\r\n( 1 ) . تايمز ، مورخ اوّل ژوئن .\r\n( 2 ) . همان مرجع ، 9 ژوئن .\r\n( 3 ) . تايمز ، 11 ژوئن .\r\n","page_name":" 288 ","page_number":288},
  {"content":"\r\n\r\nابراز داشت « 1 » . »\r\nحال ، بالاخره بختياريها شروع به حركت كردند . طى چند روز قبل از 16 ژوئن آنها مجددا در اصفهان گرد آمده بودند و در آن‌روز رهبر آنها ، سردار اسعد ، « علنا اظهار داشت قصد دارد ، براى تضمين اجراى برنامه مشروطيت ، به سوى تهران پيشروى كند . » روز بعد چهار تن از خانهاى برجسته ، در معيت 800 تن از افراد ، شروع به پيشروى به سوى شمال كردند ؛ اقدامى كه خبرنگار تايمز آن را « نابخشودنى » توصيف نمود . وى چهار روز بعد با لحنى تلخ نوشت : « پس از ششماه بلوف زدن و مأيوس ساختن شديد مليّون ، اكنون تصور مىرود كه آنها - بختياريها - در لحظه‌اى كه همه‌چيز حكايت از برقرارى مجدد و نزديك رژيم مشروطه دارد ، به سوى تهران پيشروى نمايند . احتمالا اين اقدام تلاشى ديررس جهت « حفظ آبرو » نزد مليّون مىباشد ، امّا نبايد اين مسئله را ناديده گرفت كه اقدام بختياريها موجب بهت و حيرت فراوان دربار گرديده است . زيرا تاكنون دربار هيچ دركى از مقاصد بختياريها نداشت . از سفارت روسيه تقاضاهاى خشمگينانه‌اى جهت دريافت پول ، براى سازمان دادن مقاومت ، مىشود ، امّا روسها از دادن هرگونه مساعده در زمينهء مخارج عمليات نظامى خوددارى مىورزند « 2 » . »\r\nدر 23 ژوئن ، گزارش شد طلايه‌داران سپاه بختيارى در قم هستند ، كه در 80 مايلى جنوب تهران واقع است ، در حالى كه قزوين نيز مجددا توسط شمار عظيمى از افراد سپهدار اشغال گرديد و اين دو نيرو « در ارتباط روزانه با يكديگر بودند و هدف خود ، يعنى حركت همزمان به سوى پايتخت را ، اعلام داشتند « 3 » . » فورا به كنسولهاى بريتانيا و روسيه در اصفهان دستور داده شد كه در اسرع وقت به دنبال نيروهاى بختيارى رفته و « مشتركا به رهبران آن تأكيد كنند كه از پيچيده ساختن اوضاع ، كه به‌طور رضايت‌بخشى برقرارى مجدد مشروطيت را نويد مىدهد ، خوددارى ورزند « 4 » . » در همان روز ، شاه قانون انتخابات را امضاء نمود ، و اين اقدامى بود كه اگر مليّون مىتوانستند به وى اعتماد داشته باشند ، مىتوانست تأثير آرامش‌بخشى داشته باشد ؛ در حالى كه در 21 ژوئن كاهش اندكى در سربازان روسى مستقر در تبريز به عمل آمد ، كه باز اين اقدام نيز مىتوانست آنها را مجددا مطمئن سازد ، امّا\r\n\r\n\r\n","description":"","footnote":"\r\n( 1 ) . همان مرجع ، 18 ژوئن .\r\n( 2 ) . تايمز ، مورخ 22 ژوئن .\r\n( 3 ) . همان مرجع ، مورخ 24 ژوئن .\r\n( 4 ) . همان مرجع ، مورخ 25 ژوئن .\r\n","page_name":" 289 ","page_number":289},
  {"content":"\r\n\r\nتقريبا در همان زمان گارد محافظ كنسولگرى روسيه در مشهد تقويت شد و در برخوردى كه در 23 ژوئن پيش آمد قزاقهاى روسى در يكى از قرارگاههاى خود مليّون را به ضرب گلوله از پاى درآوردند « 1 » .\r\nدر 25 ژوئن ، وضعيت بحرانىتر گرديد و خبرنگار روزنامهء تايمز آن را به عنوان وضعيتى « نامفهوم ، كه تنها جنبهء ملموس عقيدهء ايرانيان سوءظن يكپارچهء آنها نسبت به حضور سربازان روسى در تبريز و مشهد است . » توصيف گرديد . آقاى گراهام ، كنسول بريتانيا در اصفهان ، آن روز صبح وارد قم شده و دوبار به سوى وى تيراندازى شده بود . يك گروه دوّمى از بختياريها شروع به پيشروى به سوى شمال نموده بودند و يك گروه سوم در آستانهء پيروى از دو گروه اوّل بود كه مجموعا شامل دو هزار تن سرباز و چندين توپ بودند ، در حالى كه قزاقهاى ايرانى محافظ پل كرج تقويت شده بودند و اين به دليل شايعات مربوط به نفوذ افراد سپهدار به كوههاى شمال تهران بود . در پايتخت ، سعد الدوله از مقام نخست‌وزيرى استعفا داده بود « 2 » ؛ هيجان و عصبانيت شديدى حكم‌فرما بود ؛ افراد بزدل‌تر در صدد يافتن پناه و حمايت بودند ؛ و جهت افزودن بر پيچيدگى اوضاع ، گزارش شد كه ظل السلطان به‌طور غيرمنتظره وارد ايران شده است « 3 » . مع‌الوصف ، به‌نظر مىرسد كه اين خبر آخر كاذب ، يا در هر صورت انتظار يك حقيقت ، بوده باشد . زيرا حركت اين شاهزاده از پاريس تا قبل از اوّل ژوئيه « 4 » انجام نگرفت و او تا قبل از 5 اوت وارد انزلى نشد « 5 » .\r\nدر 27 ژوئيه ، وزيرمختار بريتانيا ، سر جورج باركلى ، و كاردار روسيه ، آقاى سابلين ، همراه يكديگر به تلگرافخانهء قلهك ، محل تابستانى سفارت بريتانيا ، رفته و با كنسولهاى خود در اصفهان ، كه در آن‌زمان جهت آگاهى از نتيجهء مذاكراتشان با سردار اسعد و انتقال هشدارهاى مؤثر بيشتر به وى به قم رفته بودند ، تماس مستقيم برقرار كردند . بااين‌وجود سردار اسعد ، عليرغم اين هشدار « كه اقدام وى براى قدرتها ناخوشايند بوده و آرمانى را كه وى در دل دارد به مخاطره مىاندازد » ، انعطاف‌ناپذير بود و صرفا پاسخ داد « كه وى برخى خواسته‌ها را در نظر دارد كه پس از تماس با مراكز مليّون تنظيم خواهد\r\n\r\n\r\n","description":"","footnote":"\r\n( 1 ) . تلگرام رويتر در روزنامه‌هاى ايونينگ استاندارد و سنت جيمز زگازت ، مورخ 25 ژوئن ، همچنين مورنينگ پست و تايمز مورخ 26 ژوئن ، و منچستر گاردين مورخ 28 ژوئن كه در آن تعداد تلفات مليّون 130 تن ذكر گرديده بود .\r\n( 2 ) . معهذا ، ظاهرا دو روز بعد وى استعفاى خود را پس گرفته است . مراجعه شود به تايمز مورخ 28 ژوئن .\r\n( 3 ) . تايمز مورخ 26 ژوئن .\r\n( 4 ) .  siele  ، مورخ 2 ژوئيه .\r\n( 5 ) . همان مرجع ، 30 ژوئن .\r\n","page_name":" 290 ","page_number":290},
  {"content":"\r\n\r\nكرد « 1 » . » قانون انتخابات اگرچه توسط شاه امضاء شد ، امّا منتشر نشده باقى ماند . كنسولها كه در تلاشهاى متقاعدسازى خود شكست خورده بودند ، در 29 ژوئن به اصفهان بازگشتند بدون آنكه هيچ تعدى از سوى اين رهبر بختيارى ، كه باز هم به نقل از خبرنگار تايمز « زبان الكن و احمقانه‌اش ، اعتقاد به هدفهاى جدى وى را دشوار مىسازد ، كسب نموده باشند « 2 » . وى اضافه مىكند : « باور كردن اينكه در تهران جنگى وجود خواهد داشت ، دشوار مىباشد . امّا برداشت عمومى هم در رابطه با بختياريها و هم انقلابيون [ يعنى ارتش رشت 
  ] آنست كه اكنون آنها نمىتوانند به صورتى محترمانه از انجام برخى كارها امتناع نمايند . »\r\nدر 30 ژوئن ، دولت روسيه ، با اطلاع دولت بريتانيا ، دستور تجمع يك نيروى نظامى قابل‌توجه را در باكو صادر كرد ، تا در صورت بروز برخى پيش‌آمدهاى احتمالى به سوى ايران پيشروى كنند .\r\nخبرنگار روزنامهء تايمز در سن پترزبورگ مىگويد : « اين واقعيت كه دستور تجمع يك ستون اعزامى در باكو داده شده است ، نمىتواند به اطلاع بختياريها نرسيده و يك تأثير هشداردهنده بر جاى نگذارد . در هرحال ، به‌نظر مىرسد كه انتظار چنين نتيجه‌اى عمدتا منجر به راضى ساختن وزارت امور خارجه به فراهم ساختن تداركات نظامى گرديده است . بااين‌وجود ، روزنامهء « نودورميا » تأكيد دارد كه اتخاذ تدابير شديد ضرورى است . روزنامهء « رايش » موضع افراطى معكوس را اتخاذ نموده و بر پرهيز كامل تأكيد دارد . بنابر نظر روزنامهء « بورس گازت » به سبب تحريكات تركيه در اروميه اوضاع پيچيده است . در همان شمارهء تايمز ، خبرنگار ويژهء اين روزنامه در تهران براى كلنل لياخوف و همكاران روسى وى عميقا دلسوزى مىكند . زيرا تصور مىرفت « كه حكومت روسيه اظهار عدم مسئوليت در قبال اقدامات آنها خواهد كرد و اگر اقدام آنها با روسيه تداخل نمايد با آنها به عنوان يك سپر بلا رفتار خواهد كرد » ، زيرا وفادارى افراد آنها مورد ترديد بوده و حمايت شاه از صميم قلب نيست و به سبب آنكه « در هربرخورد و رويارويى آنها هدفى خواهند بود كه همهء معارضينى به طرفشان نشانه خواهند رفت . » در مورد ارتشهاى دو نهضت ملّىگرا ، وى نتوانست اطلاعات خاصى ارائه دهد . امّا نيروهاى سلطنت‌طلب را حدود 5 هزار تن سرباز عادى ايرانى كه در اطراف قصر شاه در سلطنت‌آباد تجمع نموده بودند ، و حدود 1300 يا 1350 تن قزاق تيپ ، كه 800 تن آنها در تهران تحت فرماندهى كلنل لياخوف ، 350 تن تحت فرمان كاپيتان زاپولسكى در پل كرج ، و 200 تن در\r\n\r\n\r\n","description":"","footnote":"\r\n( 1 ) . تلگرام رويتر به منچستر گاردين و مورنينگ پست ، مورخ 6 اوت .\r\n( 2 ) . تايمز ، 28 ژوئن .\r\n","page_name":" 291 ","page_number":291},
  {"content":"\r\n\r\nجاده جنوب جهت مراقبت از نزديك شدن بختياريها بودند برآورد نمود . همين شماره از روزنامهء تايمز حاوى سرمقاله‌اى در مورد وضعيت ايران بود كه ، پس از محكوم كردن بختياريها با تكبّر معمول خود ، چنين نتيجه مىگرفت : « دوستان حقيقى مشروطيت ايران بايد جدا در اين اميد ، كه به‌نظر مىرسد در سن پترزبورگ پرورانده شده « 1 » ، سهيم باشند كه تجمع صرف سربازان روسى در باكو بتواند موجب توقف مليّون ، قبل از آنكه بيش از اندازه دير شده باشد ، گردد . » اگر سردار اسعد و سپهدار از امتياز مطالعهء اين شماره روزنامهء تايمز بهره‌مند مىشدند ، مسلما اين سنت را به خاطر مىآوردند كه « به نصايح آنها گوش كن و بر خلاف آن عمل نما » و مسلما هيچ مسير عمل ديگرى را غير از همان مسيرى كه اتخاذ كردند ، تعقيب نمىنمودند .\r\nروز دوم ژوئيه ، نخست‌وزير ايران مطمئن بود كه هيچ نبردى روى نخواهد داد ، اگرچه سردار اسعد با 500 تن از بختياريها در حال پيشروى از قم در جهت شمال بود و سربازان سلطنت‌طلب - متشكل از 1200 تن پياده‌نظام ، 300 تن سواره ، و 60 قبضه توپ - از مقابل آنها به سوى پايتخت عقب‌نشينى مىكردند . شب‌روزبعد ، گروه قزاقهاى ايرانى ، به فرماندهى كاپيتان ژاپولسكى ، از بيم آنكه توسط ارتش سپهدار دور زده شده و از پهلو مورد حمله قرار گيرند ، از پل كرج به سوى شاه‌آباد ، كه فقط 16 مايل ، در سمت غرب ، از تهران فاصله داشت ، عقب نشستند و در آنجا ، در اوايل صبح 4 ژوئيه ، اوّلين برخورد بين طرفين متخاصم روى داد . نيروى سلطنت‌طلبان ، متشكل از 300 تن از افراد تيپ قزاق به فرماندهى كاپيتان ژاپولسكى ، حمايت شده توسط دو تن از افسران غيرموظف روسى ، با دو تيربار « كروزوت » و يك « ماكسيم » ، يك افسر ايرانى را از دست داد و سه تن كشته و 2 تن زخمى بر جاى گذاشت ، در حالى كه مليّون 12 تن از افراد خود را از دست دادند « 2 » . بدين ترتيب ، قزاقها « كه از نبرد موفقيت‌آميز خود قوت‌قلب يافته بودند « 3 » ، پيروزى خود را با « تكه و پاره‌كردن اجساد برخى از انقلابيون » جشن گرفتند . خبرنگار تايمز اضافه مىكند : « اين امر ، همراه با چابكى و تندى نبرد ، حكايت از آن دارد كه ، بالاخره ، در وفادارى اين تيپ كاستى يافته نخواهد شد « 4 » . » ظاهرا عقيدهء خبرنگار تايمز در رابطه با مظاهر و دلايل مناسب وفادارى ، به يك عصر كاملا باستانى و عصر\r\n\r\n\r\n","description":"","footnote":"\r\n( 1 ) . همانطور كه ، ظاهرا ، تايمز ما را به پذيرش آن وامىدارد كه ، آن قبله‌ايست كه « دوستان . . . مشروطيت » طبعا جهت كسب الهام بدان‌سوى روى خواهند نمود .\r\n( 2 ) . ديلى نيوز ، مورخ 5 ژوئيه .\r\n( 3 ) . تايمز ، 5 ژوئيه .\r\n( 4 ) . تايمز ، 5 ژوئيه .\r\n","page_name":" 292 ","page_number":292},
  {"content":"\r\n\r\nنيم خدايان تعلق دارد !\r\nدر اين ضمن ديپلماتها بيكار نبودند . در 3 ژوئيه ، روسيه يادداشتى را خطاب به قدرتها صادر نمود كه در اكثر روزنامه‌هاى مورخ 5 ژوئيه منتشر گرديد و در آن شرايطى كه اين كشور را « به‌طور ناخواسته » وادار به اعزام سربازان بيشتر به ايران « جائى كه در آن آنها فقط تا زمانى كه جان و مال اتباع روسيه و ديگر نمايندگان ديپلماتيك خارجى ، و امنيت مؤسسات خارجى ، كاملا در امان به‌نظر برسد در آن باقى خواهند ماند » كرده بود تشريح مىكرد . و در 8 ژوئيه ، اين سربازان كه شمارهء آنها به 1800 يا 2 هزار تن بالغ مىگرديد ، قبلا در حال پياده شدن در انزلى بودند ، در حالى كه سپاه جلودار آنها قبلا به رشت رسيده بود . سه روز بعد - در 11 ژوئيه - آنها در قزوين بودند . در تهران هم تلاشهاى جديدى ، توسط سفارتخانه‌هاى بريتانيا و روسيه ، براى توقف مليّون از پيشروى و هشدار به آنها « كه هرگونه پيشروى ديگر بىترديد دخالت خارجى را به دنبال خواهد داشت » به عمل آمد « 1 » .\r\nساعت 2 صبح روز 4 ژوئيه ، آقاى جورج چرچيل ، دبير شرق ، و سرگرد استاكز ، وابستهء نظامى سفارت بريتانيا ، به مأموريت اعزام گرديدند ؛ اوّلى به سوى سردار اسعد و دومى به سوى سپهدار ، تا قدرت متقاعدسازى خود را اعمال كنند . آقاى چرچيل ، همراه خبرنگار ايرانى روزنامهء تايمز ، در ساعت 10 صبح همانروز به تهران بازگشت . وى سردار اسعد را ، با 1200 تن سرباز و يك توپ كوهستانى در رباط كريم ، واقع در جنوب‌غربى پايتخت ، يافته بود و اين رئيس بختيارى « به‌طور جدى به بيانات وى گوش فراداد ، امّا يك پاسخ قاطع عرضه نمود « 2 » . » سرگرد استاكز و نماينده‌اى از سفارت روسيه در حالى وارد شاه‌آباد شدند كه نبرد فوق‌الذكر هنوز در جريان بود و چون از طرف قزاقها به سوى آنها تيراندازى شد ، تا خاتمهء جنگ عقب‌نشينى كردند و پس از آن بود كه توانستند به طرف كرج رفته و پيشنهاداتى را كه مسئول ابراز آن بودند تسليم سپهدار نمودند . سپهدار در پاسخ آنها هشت فقره خواسته را مطرح ساخت كه از فرستادگان قدرتها خواست آنها را به شاه و سفارتخانه‌هاى خود منتقل سازند و قول داد كه براى دريافت پاسخ دو روز اجازهء متاركهء جنگ خواهد داد و تا ظهر روز سه‌شنبه 6 ژوئيه نبرد را از سر نخواهد گرفت . اين خواسته‌ها ، با حذف دو مورد كوچك مربوط به بركنارى وزراى منفور و ديگر مقامات ، به شرح ذيل بودند « 3 » :\r\n\r\n\r\n","description":"","footnote":"\r\n( 1 ) . تلگرام 4 ژوئيه رويتر از سن پترزبورگ .\r\n( 2 ) . تايمز ، 5 ژوئيه .\r\n( 3 ) . تايمز ، مورخ 6 ژوئيه .\r\n","page_name":" 293 ","page_number":293},
  {"content":"\r\n\r\n1 . بايد به سپهدار و سردار اسعد ، هريك به همراه 150 تن از افراد خود ، اجازه داده شود كه وارد تهران شده و تا زمان پياده شدن رضايت‌بخش مشروطيت در آنجا باقى بمانند .\r\n2 . كابينهء حاضر بايد منحل و وزراى جديد توسط انجمنهاى سراسر ايران انتخاب شوند .\r\n3 . تمامى نيروهاى مسلح كشور بايد تحت كنترل كامل و مستقيم وزير جنگ باشند .\r\n4 . سربازان غيرمنظم شاه بايد خلع‌سلاح شوند .\r\n5 . حكام ايالات بايد توسط انجمنهاى محلى مورد تأئيد قرار گيرند .\r\n6 . تمامى سربازان روسى بايد از ايران عقب بنشينند .\r\nخبرنگار تايمز افزود : « بديهى است سفارتخانه‌ها پاسخ خواهند داد كه ، به دليل ماهيت غيرمعقولانه ، برخى از خواسته‌ها ، فكر نمىكنند به زحمتش بيارزد آن خواسته‌ها را نزد شاه مطرح كنند . » مع‌هذا خبرنگار رويتر ، در تلگراف 6 ژوئيه ، اظهار داشت نمايندگان بريتانيا و روسيه به سپهدار قول داده‌اند از دو فقره از خواسته‌هاى وى حمايت كنند ( آن دو خواسته مربوط به بركنارى مرتجعين برجسته و انتصاب يك وزير جديد تلگراف بود ) امّا « بديهى بود كه پاسخ وى سازش‌ناپذيرى در رويه بود ، و احتمالا مىتوان آن را به عنوان اعلام عزم تزلزل‌ناپذير وى به ادامه پيشروى به سوى تهران تلقى نمود . »\r\nدر اين موقع بحرانى بايد بهترين دوستان مليّون در مورد عاقلانه بودن حركت سرسختانه‌اى كه اكنون آنها بدان متوسل گرديده‌اند بسيار ترديد نموده باشند ، و اين آقاى پرسوال لاندون « 1 » بود كه ، با وجود عدم اعتماد به همبستگى دو ارتش مليّون و اشتراك اهداف آنها ، قدرت و شجاعت بختياريها را تشخيص داده و بر خلاف اعتقاد حاكم ، جرأت كرد پيش‌بينى كند نه انگلستان و نه روسيه قادر به متوقف ساختن آنها نخواهند بود ، و اينكه « پايان اين ماه شاهد يك رژيم جديد در تهران خواهد بود . » يكى از روزنامه‌هاى اودسا ، به نام « ليستوك » ، هم در شمارهء 5 ژوئيه خود مصاحبه‌اى با يك افسر ايرانى كه « به‌طور خصوصى اعتراف كرده بود موقعيت شاه شديدا يأس‌آور است و عزل وى ممكنست به عنوان يك نتيجهء پيش‌بينى شدهء تجمع انقلابيون در تهران تلقى شود « 2 » » ، را منتشر ساخت .\r\nدر سن پترزبورگ اعتقاد بر اين بود كه روسيه درهرصورت از شخص شاه ، از طريق اعطاى پناهندگى\r\n\r\n\r\n","description":"","footnote":"\r\n( 1 ) . ديلى تلگراف ، 6 ژوئيه .\r\n( 2 ) . همان مرجع .\r\n","page_name":" 294 ","page_number":294},
  {"content":"\r\n\r\nبه وى در سفارت خود ، حمايت خواهد كرد « 1 » .\r\n7 ژوئيه ، زمان متاركه جنگ سپرى شد ، و در اين تاريخ هردو سفارتخانه تصميم گرفته بودند كه ديگر هيچ ارتباطى با رهبران مليّون برقرار نسازند ، و « سربازان سلطنت‌طلب ( در تهران ) با اعزام يكصد تن از اوباش تقويت شده بودند و اين اوباش در حال حمل اسلحه در خيابانها گشت مىزدند » در حالى كه « يك گردان از سربازان در ميدان مركزى شهر اردو زده بودند . » خبرنگار تايمز هم با قزاقهاى مستقر در شاه‌آباد و هم مليّون مستقر در كرج ملاقات و با سپهدار ، كه آنقدر ساده نبود كه طرحهاى خود را براى فردى آنچنان مخالف فاش كند و بنابراين طرف صحبت خود را در اين احساس باقى گذارد كه هيچ تصميمى گرفته نشده است ، مصاحبه كرد . خبرنگار مورد بحث چنين نتيجه گرفته بود كه « پياده شدن سربازان روسى تمامى شانسهاى موافق را از انقلابيون سلب نموده و در حالى كه افراد به‌طور خودسرانه و احمقانه در مورد اهداف خود صحبت مىكنند ، به‌نظر مىرسد كه انقلابيون به عنوان يك ركن واحد تشخيص داده‌اند كه بازى تمام است « 2 » . » تلگرامى از سوى خبرنگار تايمز در سن پترزبورگ در همان تاريخ ، انسان را به اين ترديد رهنمون مىشود كه انتقال پيامها از تهران به آن شهر به طريقى موقت قطع گرديده است .\r\nدر 8 ژوئيه ، به گفتهء خبرنگار رويتر در تهران ، بختياريها در فاصله 10 مايلى كرج قرار داشتند و انتظار مىرفت كه در آن‌روز به متحدين خود بپيوندند . كنسولهاى بريتانيا و روسيه در اصفهان ، تلاش ديگرى جهت منصرف ساختن صمصام السلطنه از اعزام نيروهاى تقويتى وعده داده شده بختياريها براى برادرش ، سردار اسعد ، به عمل آوردند ؛ و شاه كه اعتماد بنفس‌اش ضعيف گشته بود با شنيدن خبر ورود نيروهاى روسيه به انزلى « 3 » ، دل و جرأت خود را بازيافت . تلگراف ذيل توسط يكى از عوامل شركت شهرى مشهورى در تهران ارسال گرديد و توسط آقاى اچ . اف . بىلينچ جهت انتشار براى روزنامهء تايمز « 4 » ارسال شد : -\r\n« 3 هزار سرباز روسى در انزلى ، به قصد تهران ، پياده شدند ، ظاهرا جهت حفظ نظم ، امّا اوضاع آرام است و در رابطه با اروپائيان هيچ خطرى وجود ندارد . »\r\n\r\n\r\n","description":"","footnote":"\r\n( 1 ) . تلگراف رويتر از تهران ، مورخ 7 ژوئيه .\r\n( 2 ) . تايمز ، 8 ژوئيه .\r\n( 3 ) . مورنينگ پست ، 9 ژوئيه .\r\n( 4 ) . شماره 10 ژوئيه .\r\n","page_name":" 295 ","page_number":295},
  {"content":"\r\n\r\nدر 9 ژوئيه ، خبرنگار ويژهء رويتر پيام ذيل را از تهران ارسال داشت ، كه بعدازظهر روز بعد در روزنامهء وست مينسترگازت منتشر گرديد : -\r\n« به‌نظر مىرسد كه اوايل صبح امروز ، تحت پوشش تاريكى ، سپهدار همراه با اكثر پيروان خود كرج را ترك نموده و اعتقاد بر اينست كه به منظور پيوستن به سردار اسعد در جهت جنوب حركت كرده است . به‌نظر مىرسد نيروى قزاق كه در شاه‌آباد مستقر است ، كاهش داده شده است و بىترديد عده‌اى از آنها جهت پيشگيرى از يك اقدام دور زدن قزاقها توسط سپهدار و سردار اسعد اعزام گرديده‌اند . »\r\n« در ساعت 5 / 10 امروز ، هنگامى كه حدود 300 تن از افراد باقيماندهء نيروهاى مليّون مواضع خود در نزديكى پل كرج را ترك كردند و همان مسيرى را در پيش گرفتند كه قبلا سپهدار در پيش گرفته بود ، من در آن‌جا حاضر بودم . »\r\n« نزديك شدن مليّون به تهران به روشنى از جادهء اصلى ، توسط ديده‌ورهاى قزاق ، قابل‌مشاهده است ، و با گزارش اين حركت به شاه‌آباد آشوب و هيجان قابل ملاحظه‌اى در ميان قزاقهاى باقيمانده بروز كرد . »\r\n« مليّون هدف خود مبنى بر ورود به تهران ، در ظرف امشب يا فردا ، را اعلام داشتند . گفته مىشود كه سپهدار و سردار اسعد در حال حاضر در يافت‌آباد ، واقع در پنج مايلى غرب تهران ، مىباشند .\r\nعليرغم دلسردكردنهاى استثنائا قوى در اصفهان ، امروز صبح صمصام السلطنه حدود 600 تن از تفنگداران سواره بختيارى را براى شركت در عمليات عليه سلطنت‌طلبان اعزام كرد .\r\n« گرچه اين احتمال وجود دارد كه امشب مليّون بكوشند به تهران وارد شوند ، امّا اروپائيان در معرض هيچگونه خطر جدى نيستند .\r\nامروز در باغ بهارستان ، محل استقرار مجلس ، يكى از مليّون به ضرب گلولهء يكى از اوباش كشته شد . »\r\nخبرنگار تايمز وضعيت نظامى را به عنوان « يك معماى دشوار داراى اهميت درجه اوّل « 1 » » توصيف كرد .\r\nدر 10 ژوئيه ، نيروى قابل‌توجهى از سربازان سلطنت‌طلب از جنوب وارد تهران شده و بلافاصله\r\n\r\n\r\n","description":"","footnote":"\r\n( 1 ) . تايمز ، 10 ژوئيه .\r\n","page_name":" 296 ","page_number":296},
  {"content":"\r\n\r\nبه اين سربازان دستور داده شد كه به جبهه بروند و صبح روز بعد جنگ با شدت تمام در روستاى بادامك ، واقع در 15 مايلى غرب تهران ، آغاز شد . اينجا ، براى اوّلين‌بار نيروهاى متحد ملّى ( يا آنطور كه بعدا روشن گرديد ، بهتر است گفته شود بخشى از آنها ) و حدود 1200 تن از سربازان سلطنت‌طلب ، همراه بريگاد قزاق و 8 قبضه توپ ، خود را روياروى يكديگر يافتند در حالى كه فقط در 80 مايلى غرب نيروهاى روسيه قرار داشتند كه در 8 ژوئيه در بندر انزلى پياده شده بودند ، پيرامون اين نبرد گزارشهاى تلگرافى از سوى خبرنگاران ويژهء تايمز و رويتر در روزنامه‌هاى انگليسى مورخ 12 ژوئيه درج گرديدند و روايتى به مراتب مشروح‌تر و مصور ، كه پس از خاتمه جنگ در 20 ژوئيه توسط خبرنگار تايمز نوشته شده بود ، در شمارهء 18 اوت تايمز منتشر شد . مليّون روستاى بادامك ، واقع در شرق رودخانهء كرج ، را تصرف كردند . در پشت اين روستا انبوهى از درختان و در جلوى آن امامزاده‌اى بود كه يكى از توپهاى كوهستانى مليّون در آن مستقر شده بود و توپ ديگر در منتهااليه جنوب قرارگاه آنها قرار داشت . در خطوط جبههء سلطنت‌طلبان ، رئيس « وفادار » بختياريها ، مسير مفحم و افرادش منتهىاليه چپ را در اشغال خود گرفتند و ظاهرا در مجاورت وى سرگرد بلازنف ، با 170 تن قزاق ايرانى ، قرار داشت كه ابتدا به نجات امير مفحّم آمده بود ؛ در مركز كاشيان زاپولسكى با افرادش بودند و در راست جبهه نيروى پرسى بونوزف . خبرنگار تايمز مىگويد :\r\n« جبههء قزاق به شكل طويل ، امّا بسيار باريك آرايش داده شده بود ، در حالى كه در قسمت رزرو من فقط توانستم يك نيروى حدود 100 نفره از سواره‌نظام بدون اسب را مشاهده كنم . تصور مىرفت كه شمار نيروهاى دشمن حداقل 2 هزار تن و احتمالا 3 هزار تن باشد . آنها در محدوده‌اى نه بيش از يك مايل متمركز شده بودند ، در حالى كه جبههء سلطنت‌طلبان به شكل نيم‌دايره‌اى آرايش داده شده بود كه طول آن به 10 مايل مىرسيد و شمار نيروهاى آن بيش از 1000 تن نبود . به‌نظر مىرسيد مليّون به آسانى پديدار گشته و از هرنقطه كه بخواهند صفوف آنها را درهم شكنند . مع‌هذا ، براى ايجاد توازن ، قزاقها داراى چندين تيربار و دست‌كم سه قبضه ماكسيم بودند . » جنگى كه به دنبال آن به وقوع پيوست ، به‌نظر مىرسيد كه نه جنگى مرگبار و نه خيلى تعيين‌كننده باشد . سلطنت‌طلبان ، تحت حمايت آتش توپخانه خود ، توانستند نسبتا تا فاصلهء كوتاهى از مواضع مليّون پيشروى نمايند ، و برخورد جاندارى بين دو سپاه به وقوع پيوست كه به‌نظر مىرسد در آن برترى از آن سلطنت‌طلبان مىباشد .\r\nخبرنگار تايمز مىگويد : « يك بار چنين مىنمود كه واقعا تمامى نيروهاى سلطنت‌طلب مىخواهند با اين اقدام - تلاشى از سوى مليّون جهت تصرف يك ساختمان ويرانهء طويل ، كه در 400 ياردى تپه‌اى\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nواقع شده بود كه در تصرف قزاقها بود - برخورد قاطع نمايند . زيرا يك پيشروى عمومى انجام گرفت ، در حالى كه يك اسكادران كامل از صف جدا شده و به پيش تاخت و با آرايشى بسيار گسترده به سوى ساختمان ويرانه تاخت . قزاقها زودتر به آنجا رسيدند و به زودى مليّون ، تحت آتش سنگين توپخانه ، عقب نشستند . تا اين‌زمان تفنگهاى كروزوت در خط مقدم قرار گرفته بودند و يك ماكسيم نيز به صف مقدم ارسال گشته بود و بدين‌ترتيب واقعا چنين مىنمود كه سلطنت‌طلبان مىخواهند موضع مليّون را محاصره كنند . مع‌هذا ، در ساعت 5 ، پس از نبردى كوتاه تن به تن و مقدار مناسبى تيراندازى از سوى توپهاى كوچك مليّون ، قزاقها از تيراندازى دست كشيده و شروع به عقب‌نشينى كردند . در آن موقع نتوانستيم درك كنيم كه چرا آنها نتوانستند موضع برتر خود را حفظ كنند ، امّا روز بعد شنيديم كه اين از آن‌روى بود كه آنها در اجراى هدف خود ، يعنى رهاسازى رئيس بختيارى در منتهىاليه جناح چپ ، توفيق يافته بودند . رويهمرفته جنگى بسيار كوچك و جالب بود كه به سبب تلفات اندكى كه از هردو طرف دربرداشت ، تماشايى به‌نظر مىرسيد . اين جنگ حاكى از آن بود كه تيپ قزاق به خوبى سازمان‌يافته است ، بدون آنكه كفايت جنگى خود به عنوان يك واحد را باثبات رسانده باشد . در رابطه با مليّون ، آنها هيچ تلاش جدى جهت مقابله با اين نمايش به عمل نياوردند ، امّا در همان حال بىتحركى آنها احساس كمبود عزمى را القاء مىكرد كه رفتار آيندهء آنها كاذب بودن آن را كاملا اثبات نمود .\r\nروز بعد ، 12 ژوئيه ، برخورد كوچكى روى داد و توپخانه‌ها به آتشهاى بىنظم و ترتيب مبادرت كردند امّا هيچ درگيرى جدى به وقوع نپيوست . مع‌هذا ، در آن شب مليّون - يا درهرصورت شمار قابل‌توجهى از آنها - به آرامى از صفوف سلطنت‌طلبان ، در جايى بين شاه‌آباد و يافت‌آباد در نقطه‌اى كه تصور مىرفت توسط عده‌اى از سواره‌نظام غيرمنظم محافظت مىشود و اين افراد يا خوابيده بودند و يا اينكه با آنها تبانى كرده بودند ، عبور نمودند . اول صبح روز بعد ، هنگامى كه خبرنگار تايمز با افسران قزاق ملاقات نمود با اين خبر شگفت‌انگيز مواجه شد كه شخص سپهدار همراه 300 تن از افرادش ، در تاريكى شب از ميان نيروهاى سلطنت عبور كرده و فىالواقع اكنون در داخل ديوارهاى تهران قرار دارد ( در ساعت 5 / 6 صبح وارد شهر گرديده بود . ) ورود مليّون آنچنان به آرامى صورت گرفته بود كه هنگام عبور خبرنگار تايمز از دروازهء شهر ، محافظان دروازه به وى اطلاع دادند « كه شهر كاملا آرام است و به فكر ورود سپهدار خنديدند . » فقط هنگامى كه وى حدود نيم مايل به داخل شهر پيشروى كرده بود ، علائمى از هيجان را مشاهده نمود و سپس به ناگهان « خود را در بحبوههء مسائل\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nيافت . » دروازه‌هاى ميدان توپخانه بسته بودند و صداى تيراندازيهاى متناوب به گوش مىرسيد . در حالى كه « از سوى شمال شهر صداى تغ‌تغ شليكهاى پىدرپى و مستمر مىآمد » و « هيچكس نمىدانست كه چه اتفاقى افتاده است . »\r\nدشوار است كه از روايات منتشرهء موجود شرحى هماهنگ و يكدست از وقايع آن « روز روزها » ، سه‌شنبه 13 ژوئيه ، به دست داد . زيرا تا آنجا كه مىدانم نقشهء مليّون و جزئيات مربوط به اجراى آن هنوز تشريح نشده است . نمايش بادامك در كنار رودخانهء كرج ، ظاهرا حمله‌اى صرفا خدعه‌آميز جهت درگير ساختن انرژى و منحرف ساختن توجه سلطنت‌طلبان بوده ، در حالى كه گروه اصلى نيروهاى متحد مليّون از اين تأخير استفاده كرده ، تپه‌هاى شمال تهران را دور زده و به آرامى وارد دروازه‌هاى بدون محافظ ، يا تقريبا بدون محافظ ، اين قسمت از شهر گرديد . شرحى عالى از وقايع آن پنج روز ( 17 - 13 ژوئيه ) در نشريهء « تان »  ( Temps )  مورخ 8 اوت 1909 درج گرديد كه در آن خبرنگار اين روزنامه آنچه را در 3 ژوئيه ديده بود چنين توصيف مىكند :\r\n« امروز ، در طلوع صبح سپاه طلايه‌دار ارتش مليّون ، به رهبرى بختياريها ، از طريق يكى از دروازه‌هاى شمال‌غربى ، در نزديكى محل سفارت فرانسه ، وارد تهران شد . نيروهاى آنها ، كه صرفا متشكل از چند هزار تن از افراد بود ، با هيچ‌گونه مقاومت جدى برخورد ننمود . آنها بلافاصله بخشى از سفارتخانه‌هاى خارجى در آن قرار داشتند به تصرف خود درآورده و محافظان دروازه‌ها را عوض نمود . و افراد خود را جانشين آنها ساختند و گشتهايى را براى حفظ نظم سازمان دادند . كمى بعد عده‌اى از مجاهدين ملّى ، همراه سپهدار ، از طريق يكى از دروازه‌هاى جنوبى وارد شهر شدند . در حالى كه گروه اصلى ارتش ، فرماندهى حاجى عليقلى خان سردار اسعد ، در قرارگاههاى خود باقى مانده و تا بعدازظهر وارد پايتخت نشدند تا بتوانند تمامى تلاشهاى خود را بر نقطه‌اى كه در آن ممكن بود شديدترين مقاومتها انجام گيرد متمركز سازند . »\r\n« رهبران مليّون به سوى بهارستان ، محل ويران‌شدهء مجلس سابق ، پيش رفتند . سربازان ملّى ميل داشتند كه در آنجا ، در ميان آن ويرانه‌ها ، قرارگاههاى خود را برپا سازند و از آنجا فرمانهاى خود را به شهر و ايالات صادر مىكردند . روستاى شميران هنگامى خبر اشغال تهران را دريافت نمود كه كاروانهاى روستائيان عازم شهر شدند تا ميوه و سبزيجات خود را بفروشند . اين روستائيان صلح‌جو احتياط آن ديدند كه در خانه باقى بمانند . »\r\n« از اردوگاه شاه در سلطنت آباد ، سربازان سلطنت‌طلب با شتاب عازم شدند تا به مليّون حمله كنند ،\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nدر حالى كه معدودى از اروپائيان كنجكاو هم شروع به حركت به سوى تهران كردند ، امّا با دريافت اينكه جاده‌ها مسدود و دروازه‌ها بسته است ، به زودى بازگشتند . مع‌هذا ، وزيرمختار فرانسه ، همراه سرمترجم خود ، موفق به عبور از دروازه گرديد و در ميان رگبار گلوله‌ها اين دو تن به گردش در خيابانها پرداختند تا متقاعد شوند كه جان و مال اتباع فرانسه بىجهت به خطر نيفتاده است و در صورت نياز اقداماتى اتخاذ كنند كه سفارت فرانسه را به اعطاى پناهندگى به آنها قادر كند . سروصداى نبرد از روستاهاى قلهك و زرگنده قابل‌شنيدن بود ، اگرچه هيچ خبر دقيقى قابل اكتساب نبود . در اين روستاها اكثر اروپائيان اقامت دارند و مقر تابستانى سفارتخانه‌هاى خارجى در اين نقاط واقع است . سال گذشته ، تقريبا در همين موقع ليبرالها و مليّون به آنجا گريختند تا در اين سفارتخانه‌ها پناه بگيرند ، و امروز اين شاهزادگان و ارتجاعيون هستند كه به چنين كارى مبادرت مىورزند . »\r\nاز ورود يك ستون از ارتش مليّون به داخل شهر ، خبرنگار تايمز روايت ذيل را به دست مىدهد : -\r\n« ساعت 30 / 6 دقيقه صبح . . . نيروهاى مليّون به آرامى ، از طريق دروازهء يوسف آباد در استحكامات شمالى ، وارد شهر شدند . آنها دروازه را باز و بدون محافظ يافته و بىشليك يك گلوله وارد شهر شده بودند . برخى از مقامات بانك كه عازم يك اسب‌سوارى آرام در صبح بودند ، حدود 800 تن از آنها را ديدند و به آنها گفته شد كه ديگران متعاقبا خواهند آمد . اين ورود آنچنان به آرامى صورت گرفت كه يك ساعت بعد ، هنگامى كه همين مقامات در حال بازگشت به سوى بانك بودند ، عملا با گشت قزاق مواجه گشتند كه سرگرم وظيفهء روزمرهء خود و گشت‌زنى در اطراف محلات شمال شهر بودند . اين گروه گشت آنچنان آرام قدم مىزدند كه اين شاهدان تصور نمودند آنها همه‌چيز را مىدانند . امّا يك رشته شليكهاى پىدرپى آنها را با دستپاچگى به سوى قرارگاههايشان راند و تصور مىرود كه در آن موقع بود كه براى اوّلين‌بار از آنچه كه به وقوع پيوسته بود مطلع گشتند . »\r\nبرخى جزئيات ديگر از نبرد اين‌روز ، توسط خبرنگار ويژهء رويتر در ديلى نيوز تهيه گرديد . بنا به گفتهء وى « اوباش تفنگدار از دروازهء يوسف آباد محافظت مىكردند كه پس از شليك چند گلوله تفنگهاى خود را زمين انداخته و گريختند . دروازهء دولت توسط عده‌اى از سربازان محافظت مىشد كه سه تن از آنها كشته و بقيه تسليم شدند . سپهدار و سردار اسعد ، در ميان فريادهاى « زنده باد مشروطه » وارد شهر شدند ! مليّون جهت گراميداشت تصرف شهر گلوله‌اى توپ شليك كردند .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nمهاجمان ، با رسيدن به پاسدارخانه واقع در جلوى سفارت بريتانيا ، زير آتش گلوله‌هاى سربازان قرار گرفتند كه در نتيجه آن يك تن از بختياريها كشته و دو تن از مليّون مجروح شدند . مجروحان به سفارت بريتانيا برده شده و در آنجا تحت مراقبت قرار گرفتند . سه تن از سربازان و دو تن از قزاقهاى ايرانى به دست مليّون افتاده و تيرباران گرديدند . بقيهء قزاقها تسليم ، خلع‌سلاح و سپس آزاد شدند .\r\nتا ساعت 40 / 12 بعدازظهر ، « بخش شمال شهر تماما به دست مليّون افتاد ، كه با به راه انداختن گروه‌هاى گشت نظم را به نحوى عالى برقرار ساختند . . . اين پيام ادامه مىدهد كه بسيارى از سربازان و قزاقها گريخته و به سوى مليّون رفته‌اند . اعتقاد بر اينست كه مليّون قصد دارند به زودى با نيروى كامل به ميدان تحت اشغال قزاقها حمله كنند . مردم هيجان‌زده هستند و با پوشيدن نشانهاى قرمز ، قواى مليّون را تشويق مىكنند . . . مليّون تلفات اندكى داشته‌اند .\r\nحدود يك ساعت بعد همان خبرنگار پيام ديگرى ارسال داشت تا بگويد كه تيراندازى هنوز ادامه دارد ، و اينكه در امور سفارتخانه‌ها و بانكهاى روس و انگليس دخالتى صورت نگرفته است و هيچ خطرى ، جز خطر تيراندازيهاى پراكنده ، جان و مال اروپائيان را تهديد نمىكند . نزديك ميدان بزرگى كه در تصرف قزاقهاى كلنل لياخوف و تحت محاصرهء مليّون بود ، كاركنان تلگرافخانهء هند و اروپا مستمرا به كار خود ، در ميان غرش توپها و پرواز گلوله‌ها ، ادامه مىدهند . در حالى كه پرچم روسيه بر فراز خانهء كلنل لياخوف در احتزاز است و در داخل اين خانه همسر شجاع وى نشسته است ، كه ترجيح مىدهد در اين ساعات خطر در كنار شوهرش باشد تا در جستجوى پناهگاهى امن « 1 » . خبرنگار تايمز ، « كه در ساختمانى در مجاورت ميدان توپخانه گير افتاده بود » ، در تلگرافى كه در ساعت 8 بعدازظهر مخابره كرده بالاخره آنچنانكه بايد از مليّون ، كه تاكنون نسبت به آنها ابراز تحقير مىكرد ، سخن گفت .\r\nوى گفت : « وقايع امروز موجب شگفتى فوق‌العاده براى همه ، به استثناى چند تازه‌وارد ، گرديد « 2 » . پس از نبردى كه در خارج شهر تهران به وقوع پيوست ، تصور نمىرفت نيروهاى ملّى توانسته باشند بدون\r\n\r\n\r\n","description":"","footnote":"\r\n( 1 ) . شايسته است كه در اينجا توجه را به شرح خلاصه‌اى ، كه يك خبرنگار جوان ايرلندى به نام آقاى جى . ام . هون ، كه قبل از وقوع اين وقايع به ايران بازگشته بود ، از شخصيت كلنل لياخوف تهيه كرده است توجه كنيم . اين شرح در روزنامهء مورنينگ ريويو ، مورخ 14 ژوئيه 1909 به چاپ رسيد .\r\n( 2 ) . ديلى تلگراف ، كه خبرنگارش با احترام بسيار از مليّون سخن مىگفت ، در 14 ژوئيه از « اشغال اجتناب‌ناپذير تهران توسط قيام‌كنندگان » سخن گفت ، و همانطور كه قبلا مشاهده كرديم وى ، عميق‌تر از هرروزنامه‌نگار ديگر انگليسى ، ماهيت مهيب ارتش بختيارى را تشخيص داده بود . اظهارات دكتر اسماعيل خان ، نمايندهء مليّون كه اكنون در لندن مستقر بود ، در روز 13 ژوئيه كه در روزنامهء استاندارد ، مورخ 14 ژوئيه منتشر گرديد ، نشانگر آنست كه وى ، و بدون ترديد مراكز مليّون ايران در سراسر اروپا ، ايدهء كاملا روشنى در مورد آنچه كه در حال وقوع بود داشتند .\r\n","page_name":" 301 ","page_number":301},
  {"content":"\r\n\r\nآنكه ابتدا به يك نبرد عمومى موفقيت‌آميز مبادرت كنند وارد شهر شوند . مع‌هذا ، اقدام ناگهانى آنها كه با هوشيارى طراحى به نحوى درخشان اجرا شد ، آنها را به عبور از دروازه‌ها بدون شليك حتى يك گلوله قادر ساخت . مردم مناطقى كه اكنون تحت اشغال آنها قرار گرفته است ، با شور و شوق از آنها استقبال نمودند و گفته مىشود حدود 3 هزار تن از مردم ثبت‌نام كرده و مسلح گرديده‌اند . » آخرين پيام كه در ساعت 10 شب آن روز ، توسط همان خبرنگار مخابره شد ، حاكى از آن بود كه هنوز مبادلهء آتش سنگينى در ميدان توپخانه در جريان است .\r\nدر سراسر روز بعد - چهارشنبه 14 ژوئيه - نبرد در مركز شهر ادامه داشت ، جائى كه در آن تيپ قزاق هنوز سلطهء خود را حفظ نموده بود و عليرغم يادداشت اعتراض‌آميزى كه از سوى رهبران مليّون براى سفارتخانه‌هاى روسيه و بريتانيا ارسال گرديد و در آن شكايت شده بود كه عليرغم تمايل آنها به حرمت پرچم روسيه ، قزاقهاى مستقر در خانهء تحت پناه آن به سوى مليّون تيراندازى مىكنند ، پرچم روسيه هنوز بر فراز خانه كلنل لياخوف در اهتزار بود . سربازان شاه از سلطنت آباد به سوى يك رشته از تپه‌هاى واقع در سه مايلى شمال‌شرقى شهر پيشروى كردند و شروع به گلوله‌باران بهارستان و ديگر نقاط تحت اشغال مليّون نمودند امّا نتيجهء چندانى حاصل نگرديد . شمار نيروهاى مليّون كه شهر را در اشغال داشتند ، بالغ بر 2500 تن برآورد مىشد ، كه شامل 500 تن از بختياريهايى بود كه طى صبح وارد شهر شده بودند . سر جورج باركلى و آقاى سابلين مجددا به ديدار شاه رفته و تأكيد كردند گلوله‌باران را متوقف ساخته و در جهت كنار آمدن با مليّون تلاش كند . امّا وى اين پيشنهاد را رد كرد .\r\nدر اواخر روز كلنل لياخوف يادداشتى براى سپهدار ارسال داشت و در آن شرايط پيمان نامهء تسليم را ارائه نمود و پيشنهاد كرد « در ازاى تضمين‌هايى مبنى بر اينكه به بريگاد قزاق اجازه داده خواهد شد تحت يك حكومت مشروطه خدمت كنند ، آنها سلاحهاى خود را تسليم نموده و افسران روسى به‌طور كامل خود را از مبارزه كنار بكشند « 1 » . » خبرنگار تايمز نوشت : « پيشنهادات كلنل لياخوف ، با در نظر گرفتن وضع دشوار بريگاد قزاق ، غيرطبيعى نبود . امّا از نقطه‌نظر وضعيت ، در جاهاى ديگر غيرقابل‌توجيه است . در خطوط تحت اشغال سربازان سلطنت‌طلب ، در شمال تهران ، حدود 300 تن قزاق ، همراه توپخانه ، تحت فرمان افسران روسى قرار دارند . شاه دشوار بتواند با ناپديدشدن اين بخش مهم از نيروى دفاعى خود موافقت كند ، و با در نظر گرفتن اين واقعيت كه هنوز چندين دروازهء شهر در\r\n\r\n\r\n","description":"","footnote":"\r\n( 1 ) . تايمز ، 15 ژوئيه .\r\n","page_name":" 302 ","page_number":302},
  {"content":"\r\n\r\nاختيار سلطنت‌طلبان قرار دارد ، بعيد به‌نظر مىرسد كه وى با تسليم گروه اصلى تيپ قزاق موافقت كند . » اگرچه سپهدار با اين پيشنهادات موافقت كرد ، امّا مذاكرات ، كه عمدتا توسط آقاى اورنيوف ، دبير سفارت روسيه « 1 » ، انجام مىگرفت روندى آهسته داشت و روز با « گلوله‌باران سنگين و چشم‌اندازى از يك شب پرسروصداى ديگر خاتمه يافت . » خبرنگار روزنامهء تايمز ، يك بار ديگر در مورد رفتار مليّون شهادتى شايسته و بايسته داد . وى در شب 14 ژوئيه تلگراف نمود كه : « رفتار آنها غيرقابل‌سرزنش بوده است . نظم در آن بخشهايى از شهر كه در اشغال آنهاست ، حفظ گرديده است و آنها تمايلى قابل تمجيد در انجام نقشه‌هاى خود به نحوى متمدنانه ابراز نموده‌اند . البته اعلاميه‌هاى صلح‌طلبانهء آنها ، در رابطه با شاه و قزاقها ، نمىتواند به‌طور كامل قابل‌اعتماد باشد . زيرا زبان زيردستان با زبان رهبران تفاوت بسيار دارد » گزارش خبرنگار نشريهء « تان » كه قبلا ذكر آن رفت ، نيز بر رحم و شفقت آنها شهادت مىدهد . حمله‌اى كه توسط سربازان شاه به دروازهء شمال‌شرقى انجام گرفت ، با تلفات سنگينى دفع گرديد « 2 » .\r\nروز پنجشنبه 15 ژوئيه ، مليّون دروازهء جنوبى ( شاه عبد العظيم ؟ ) و 2 قبضه توپ بزرگ را به تصرف خود درآوردند . تيپ قزاق هنوز سرگرم دفاع در ميدان مركزى بود و در تمام روز تيراندازيهاى پراكنده ادامه داشت . سردار اسعد ، در ساختمان بهارستان كه هنوز هدف آتش توپخانه شاه بود ، با خبرنگار رويتر مصاحبه كرد و خوشحال و مطمئن به‌نظر مىرسيد ، و اظهار اميدوارى كرد كه سربازان روسى جهت منع مليّون از تكميل پيروزى خود ، دخالت نخواهند كرد . در زمينهء تسليم قزاق ، به هيچ ترتيبات قطعى دست يافته نشده بود . در صبح ، خبرنگار تايمز با سردار اسعد و سپهدار ، در بهارستان ، ملاقات كرد و به سبب نحوهء تحقيرآميزى كه وى تاكنون از آنها و پيروانشان سخن گفته بود ، عذرخواهى شايسته كرد . آنها « پوزش او را بسيار موقرانه پذيرفتند » و با قول شرف به وى اطمينان دادند كه نه آنها و هيچ‌يك از بختياريها چشمداشتى به سلطنت ندارند . برآورد وى از تلفات هردو طرف زير 800 تن بود « 3 » ، و اضافه نمود كه تنها اروپايى آسيب‌ديده شخصى مجارستانى بوده كه به وسيلهء يك فشنگ مصرف شده آسيب ديده است . در رابطه با مذاكراتى كه هنوز بين كلنل لياخوف و\r\n\r\n\r\n","description":"","footnote":"\r\n( 1 ) . استاندارد ، 16 ژوئيه .\r\n( 2 ) . گزارش 15 ژوئيه رويتر . همچنين نگاه كنيد به استاندارد ، مورخ 16 ژوئيه ، كه نشان مىدهد سربازان شاه عملا وارد شهر گشتند ، امّا توسط بختياريها و توپ ماكسيم آنها عقب رانده شدند .\r\n( 3 ) . نگاه كنيد به يادداشت شماره 1 در صفحات ضميمهء همين كتاب .\r\n","page_name":" 303 ","page_number":303},
  {"content":"\r\n\r\nرهبران مليّون در جريان بود ، مشروحترين روايت توسط خبرنگار رويتر ارائه گرديده است « 1 » . شرايط پيشنهادى توسط كلنل مورد پذيرش سپهدار قرار گرفته بود . امّا كلنل ، در عين موافقت با اينكه قزاقهايش نبايد به روى هيچ‌كس باستثناى سربازان معزول شده‌اى كه سرگرم غارت و چپاول مىباشند شليك نمايند ، به شرط آنكه مليّون نيز به روى افراد وى شليك نكنند ، اشاره نمود كه تصميم در مورد تسليم تنها به شخص وى مربوط نيست . در بعدازظهر ، وى مجددا نامه‌اى به سپهدار نوشت و در آن شكايت كرد كه قرارگاههاى قزاقها هنوز زير آتش مليّون قرار دارد . سپهدار به اين نامه پاسخ داد كه عليرغم توافق ديروز ، افراد وى هدف تيراندازى قزاقها قرار گرفته‌اند و در نتيجه آنها مقابله‌به‌مثل كرده‌اند ، امّا وى هنوز آماده است اگر طرف ديگر نيز آن را رعايت كند ، توافقنامه را رعايت نمايد .\r\nپايان‌كار در روز جمعه ، 16 ژوئيه ، در ساعت 30 / 8 صبح فرارسيد . محمد على شاه ، در معيت 500 تن از سربازان و ملتزمين خود ، از جمله مرتجع معروف امير بهادر جنگ ، در سفارت روسيه در زرگنده متحصّن شد و بدين‌ترتيب عملا از سلطنت كناره گرفت ، اگرچه تا اواخر آن شب رسما از سلطنت خلع نگشت ، وى قبلا ، در ورود مليّون به تهران ، و مشروط به شكست در مبارزه در مورد اين اقدام تصميم گرفته و قول لازم پذيرايى از سوى سفارت روسيه را كسب كرده بود . به محض ورود در منزل وزيرمختار روسيه كه بر فراز آن پرچمهاى روسيه و بريتانيا در احتزاز بود و توسط قزاقهاى روسى و « سواران » هندى محافظت مىشد ، اسكان داده شد . كمى بعد ملاقاتى بين كلنل لياخوف و رهبران مليّون ، توسط مترجمان دو سفارتخانه ، ترتيب داده شد . شرايطى كه قبلا در مورد آن‌ها ما توافق شده بود ، پذيرفته شدند و استعفاى شاه دست كلنل لياخوف را در اتخاذ تدابير دلخواه خود آزاد گذاشته بود « در بعدازظهر ، وى ، در حالى كه توسط قزاقهايش محافظت مىشد ، در بانك شاهنشاهى ايران « 2 » به ملاقات سردار اسعد ، كه او نيز توسط عده‌اى از افرادش همراهى مىگرديد ، ملاقات كرد و از آنجا توسط مليّون تا بهارستان محافظت شد . در آنجا دو خصم گذشته با هلهله و كف‌زدنها مورد استقبال قرار گرفتند و كلنل رسما خدمت تحت حكومت جديد را پذيرفت و موافقت كرد كه در آينده تحت فرمان مستقيم سپهدار ، كه به عنوان وزير جنگ انتخاب شده بود ، عمل كند . تصميم گرفته شد كه قزاقهاى تيپ نبايد معزول شوند و پس از آنكه تفنگهاى خود را به نشانهء تسليم بر زمين نهادند ،\r\n\r\n\r\n","description":"","footnote":"\r\n( 1 ) . نگاه كنيد به منچستر گاردين ، 16 ژوئيه .\r\n( 2 ) . در لحظهء بيرون آمدن كلنل لياخوف از ميدان حادثهء ناخوشايندى ، كه منجر به مرگ يك سيد شد ، به وقوع پيوست . خوشبختانه حضور ذهن كلنل لياخوف از نتايج جدى كه ممكن بود اين حادثه به بار آورد ، جلوگيرى كرد . مراجعه شود به تايمز مورخ 17 ژوئيه .\r\n","page_name":" 304 ","page_number":304},
  {"content":"\r\n\r\nبايد مجددا سلاحهاى خود را دريافت كنند و بايد بلافاصله جهت حفاظت از شهر - كه طبعا اكثر مليّون نسبت به آن بيگانه بودند - و مهار كردن غارت و بىنظمى به استخدام درآيند اين اقدام به عنوان عملى عاقلانه و مسالمت‌آميز ، مورد ستايش قرار گرفت و خبرنگار ديلى تلگراف اعلام داشت كه « رفتار انقلابيون مطلقا صحيح بود » و « آنها در حفظ نظم كاملا توانا بودند » و « خرد آنها در جلوگيرى از پيچيده شدن اوضاع تحسين همگان را برانگيخت . » در ساعت 5 بعدازظهر مبارزه متوقف شده بود ، به استثناى تيراندازيهاى پراكنده توسط تعداد معدودى از سربازان بختيارى شاه كه مواضع نزديك به سفارت بريتانيا را در تصرف داشتند .\r\nدر اواخر شب اجلاس فوق‌العادهء مجلس ملّى ، متشكل از رهبران ، مليّون ، مجتهدان اعظم و رجال و بسيارى از اعضاى مجلس سابق كه در دسترس قرار داشتند ، در محل ساختمان بهارستان برپا گرديد و رسما محمد على شاه را از سلطنت معزول و فرزند كوچك وى سلطان احمد ميرزا وليعهد را ، كه فقط پسرى 12 يا 13 ساله بود ، به عنوان جانشين وى انتخاب كردند و عضد الملك كهنسال ، رئيس ايل قاجار ، را به عنوان نايب السلطنه .\r\nبدين ترتيب انقلابى به سرانجام رسيد كه از بسيارى جهات قابل مقايسه با انقلابى بود كه يكسال قبل در كشور تركيه به ثمر نشسته بود . اين هردو انقلاب در ماه ژوئيه به حساب ما ، و به حساب مسلمانان در روزهاى آخر ماه جمادى الثانى - 1326 هجرى قمرى و 1327 به ترتيب - ، كه ماه رجب را به دنبال دارد ، به وقوع پيوستند و بدين‌ترتيب به اين سنت مشهور قوتى تازه بخشيدند : -\r\nالعجب ! ثم العجب ! بين جمادى و رجب\r\nشگفتى و باز هم شگفتى بين ماه جمادى و رجب\r\nايران در انقلاب خود بهاى كمترى را با خون فرزندان خود پرداخت . زيرا بنابر اكثر برآوردهاى دقيقى كه من ديده‌ام « 1 » ، « تعداد كشته و زخميها » - طى پنج روز مبارزه در تهران ، در ژوئيه 1909 - « احتمالا حدود 500 تن بوده است » ، اگرچه « واقعيت دقيق هرگز معلوم نخواهد شد ، زيرا بسيارى از كشته‌شدگان در نزديكترين گودالها پرتاب يا توسط سگها خورده شدند . » مع‌هذا ، در ايران هم امور واقع در معرض خطر و هم دشواريهايى كه بايد بر آن فائق مىآمدند عظيم‌تر بودند . زيرا نه تنها آرمان آزادى و اصلاحات ، كه استقلال كشور در خطر بود ، در عين حالى كه بيم از دخالت بيگانه ، كه در شب\r\n\r\n\r\n","description":"","footnote":"\r\n( 1 ) . توسط دكتر جوزف اسكات در « بريتيش مديكال جورنال » مورخ 13 اوت 1909 .\r\n","page_name":" 305 ","page_number":305},
  {"content":"\r\n\r\nپيروزى از هرزمان ديگر عظيم‌تر بود ، مىتوانست سربازان و سياستمداران باتجربه‌تر را بيش از آن كسانى كه سرنوشت مشروطيت ايران در دستهاى آنها قرار داشت ، فلج كند .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n\r\nفصل يازدهم جلوس سلطان احمد شاه ، و دعوت از مجلس دوم\r\nديگر مسائلى كه بايد به ترتيب تاريخ وقوع ، مختصرا مورد بررسى قرار گيرند ، عبارتند از اقدامات انجام شده توسط حكومت جديد جهت استقرار و تحكيم اقتدار خود ، ترتيبات انجام شده در رابطه با پادشاه مخلوع ، تاجگذارى فرزند و جانشين وى ، انتخابات و تشكيل مجلس ملى جديد ، و دشواريهايى كه اين مجلس هنوز مجبور به مقابله با آنهاست .\r\nشوراى ملى ، يا كميتهء اضطرارى ، كه تصميم گرفته بود محمد على شاه را از سلطنت خلع و فرزند كوچكش احمد را بر تخت بنشاند ، به نمايندگان بريتانيا و روسيه تلگراف كرد « 1 » . از آنها خواست به يك هيأت از سوى اين مجلس اجازه داده شود به حضور شاه سابق رسيده و او را از تصميم مجلس مطلع سازند . مع‌هذا ، محمد على شاه از موافقت با اين پيشنهاد امتناع ورزيد « 2 » : آنها بر وى فائق آمده بودند و او مجبور بود كه نه تنها سلطنت خود كه كشورش را نيز ترك گويد . وى مىخواست تا آنجا كه مىتواند بيشترين امتيازات و بهترين شرايط را از آنها كسب كند ، امّا در غيراينصورت هيچ تمايل نداشت كه بيش از آن با آنها سروكار داشته باشد . ابتدا گزارش شد « 3 » شاپشال خان ، استاد سابق وى و نابغهء اهريمنى ، كه يك يهودى روسى بود ، قلعه‌اى را در كريمه در اختيار وى قرار داده است ، كه حكومت جديد يك مستمرى 5 هزار پوند در سال را به وى پيشنهاد كرده است ، و اينكه وى در روز دوّم اوت عازم خواهد شد ؛ امّا دشواريهاى چندى بروز كرد ؛ از جمله اختلافاتى در مورد جواهرات سلطنتى ، ناكافى بودن ميزان مستمرى ، اينكه شاه سابق وامهاى بسيارى دريافت كرده و املاك خود را به رهن گذاشته ، و خلاصه آنكه به‌نظر مىرسيد معطليهاى بىپايان و موانع غيرقابل‌عبور هستند . تا آنكه سرانجام در هفتم سپتامبر يك راه‌حل نهايى حاصل شد . چهارم اوت ، حكومت پيشنهاد اوّليهء خود را\r\n\r\n\r\n","description":"","footnote":"\r\n( 1 ) . 16 ژوئيه .\r\n( 2 ) . 17 ژوئيه .\r\n( 3 ) . 27 ژوئيه .\r\n","page_name":" 307 ","page_number":307},
  {"content":"\r\n\r\nسه برابر كرده و آماده بود به شاه سابق مقررى سالانه‌اى معادل 15 هزار پوند بپردازد ، به شرط آنكه وى جواهراتى را كه فهرست اسامى آنها تهيه گرديده بود به آنها تسليم كند و در مورد هرقطعهء گمشده توضيح دهد . امّا مجددا دشواريهاى تازه‌اى در رابطه با بدهيهاى عظيم شخصى وى ، كه بالغ بر 400 هزار پوند مىگرديد و او سه‌چهارم اين مبلغ را قبل از رسيدن به سلطنت از بانك روسيه وام گرفته بود و يك‌چهارم باقيمانده را از ديگر منابع ، ايرانى و خارجى ، بعد از رسيدن به سلطنت ، بروز نمود . مبلغ زيادى از اين وامها از طريق رهن گذاشتن املاك خصوصى وى در آذربايجان نزد بانك روسيه اخذ گرديده بود ، و حكومت جديد كه علاقمند بود از افتادن اين املاك به دست عوامل روس جلوگيرى كند ، پيشنهاد تقبل بدهيهاى شاه سابق و افزايش مستمرى سالانهء وى تا 18 هزار پوند را ارائه نمود ، مشروط به آنكه وى كنترل اين املاك را به حكومت واگذارد و تمامى بدهيهاى پس‌افتادهء خود را تصفيه كند « 1 » . شاه سابق هنوز به ايجاد دشواريها در مورد املاك خود و جواهرات سلطنتى ، كه از تسليم هر دوى آنها بسيار اكراه داشت ، ادامه مىداد و حتى شخصا براى تزار تلگراف كرده و از وى خواستار حمايت از حقوقش گرديد « 2 » . مع‌هذا ، از گزارشات سركنسول بريتانيا در تبريز چنين برمىآيد كه املاك وى در حقيقت كمتر از آنچه كه شاه سابق و بانك روسيه برآورد كرده بودند ارزش داشت « 3 » و بنابراين « حكومت روسيه فورا از مخالفت خود با اعمال فشار بر محمد على ، در رابطه با حل و فصل مسائل مالى ، چشم پوشيد « 4 » » ، و به وى اطلاع داد « كه ترتيبات پيشنهادى » در زمينه تعيين مستمرى ساليانه 100 هزار تومان ( 16666 پوند ) براى وى « كاملا به نفع او مىباشد . » و بدين‌ترتيب سرانجام پروتكل « 5 » حاوى اين شرايط در 7 سپتامبر امضاء گرديد و دو روز بعد محمد على با همسر و چهار فرزند كوچكترش پناهگاه سفارت روسيه در زرگنده را ترك و عازم سفر به روسيه شد .\r\nخبرنگار تايمز مىنويسد : « همچون بسيارى اقدامات ضعيف و احمقانه‌اش در اين اواخر ، وقار و متانت خويش را فراموش نكرد ، و در مراسم وداع خود با سر جرج باركلى ، كه به اعتقاد وى عامل اصلى سقوطش بود ، شديدا از نمايندهء بريتانيا براى زحماتى كه از جانب وى متحمل گرديده بود تشكر\r\n\r\n\r\n","description":"","footnote":"\r\n( 1 ) . خبرنگار ويژهء تايمز در رويتر ، 17 اوت .\r\n( 2 ) . تايمز ، 2 سپتامبر .\r\n( 3 ) . همان مرجع ، 27 اوت .\r\n( 4 ) . همان مرجع ، 2 سپتامبر .\r\n( 5 ) . متن مواد اصلى اين پروتكل توسط خبرنگار ويژهء رويتر ، در 11 سپتامبر ، براى مطبوعات ارسال گرديد .\r\n","page_name":" 308 ","page_number":308},
  {"content":"\r\n\r\nكرد « 1 » . » سفرش به سوى درياى خزر با فراغت‌خاطر انجام گرفت . اما سرانجام در اوّل اكتبر ساحل ايران را ، انشاء اللّه براى هميشه ، ترك گفت . قطارى ويژه ، متشكل از 9 واگن ، شاه سابق ، همسران دهگانه‌اش ، و همراهان و ملتزمينش را ، كه قريب 40 تن بودند ، از باكو ، كه در آنجا توسط پيشكار روسى بدرقه شد ، به اودسا برد و در آنجا عمارتى زيبا و مجلل براى اقامت وى فراهم شد « 2 » . وى هنوز هم در آنجاست و خود را با صنايع و سرگرميهاى اين بندر پرمشغله سرگرم مىدارد « 3 » . و مىتوان اميدوار بود كه عبارت گنجانده شده در پروتكل كه او را ، هرزمان كه نمايندگان روس و انگليس در ايران تشخيص دهند كه سرگرم تحريكات عليه حكومت جديد كشورش مىباشد « 4 » ، از دريافت مستمرى سالانه محروم خواهد شد ، احتمالا او را براى هميشه از تبديل شدن به خطرى براى سرزمينى كه در ويرانى آن سهم بسزا داشت بازدارد .\r\nاحمد شاه ، اين شاه كوچك جديد ، در 18 ژوئيه همراه معلم روسى خود ، آقاى اسميرنف ، و در حالى كه توسط قزاقهاى روسى و ايرانى و « سوارهاى » هندى اسكورت مىشد از زرگنده عازم سلطنت آباد شد و در آنجا مورد استقبال نايب السلطنه ، عضد الملك ، و نمايندگان شوراى ملّى قرار گرفت « 5 » . كودك بيچاره به خاطر آنكه مجبور به ترك پدر و مادر خود گرديده بود به تلخى گريست و آنطور كه خبرنگار تايمز در تلگرام آنشب خود به روشنى توصيف نمود ، اين جدايى ظاهرا اثرى عميق بر وى داشته است . امّا او با شجاعت با هيأت نمايندگى ملاقات نمود و در پاسخ به اظهار اميدوارى آنان مبنى بر اينكه وى پادشاهى خوب خواهد بود ، گفت : « به لطف خدا ، خواهم بود . » در 20 ژوئيه وى وارد تهران شد و در آنجا مورد استقبال پرشورى قرار گرفت و آنشب شهر به افتخار ورودش چراغانى شد ، در حالى كه تلگرامهاى تبريك از پارلمان تركيه و كلنى ايرانى در كلكته و اصل شد . روز بعد وى اولين سلام خود را ، در قصر شمس‌العماره ، برگزار و يك يا دو روز بعد رژيم جديد رسما توسط انگلستان و روسيه به رسميت شناخته شد . سراسر ايالات ، خاصه تبريز ، اين خبر با شور و حرارت دريافتند و اوّل اوت هيأتهاى سياسى به حضور شاه كوچك « 6 » ، كه به‌نظر مىرسيد آن وقارى\r\n\r\n\r\n","description":"","footnote":"\r\n( 1 ) . تايمز ، 10 سپتامبر .\r\n( 2 ) . همان مرجع ، 11 سپتامبر .\r\n( 3 ) . همان مرجع ، 20 نوامبر .\r\n( 4 ) . تايمز ، 18 اوت .\r\n( 5 ) . تلگرام رويتر ، مورخ 18 ژوئيه .\r\n( 6 ) . اوّلين‌بار عام رسمى وى براى نمايندگان خارجى ، در 13 سپتامبر ، سالگرد دوازدهمين سال تولد وى ، برگزار گرديد . نگاه كنيد به تايمز\r\n","page_name":" 309 ","page_number":309},
  {"content":"\r\n\r\nرا كه فرزندان نجباى ايرانى آنچنان خوب قادر به كسب آن هستند در خود حفظ كرده - گرچه يك يا دوبار وى ظاهرا شجاعت خود را از دست داده ، و گزارش گرديد كه درصدد فرار از قصر برآمده و حتى يك‌بار تهديد به خودكشى كرده بود - ، بار يافتند .\r\nشوراى ملّى همچنين بلافاصله به انتخاب كابينه مبادرت كرد و سپهدار را به عنوان وزير جنگ ، سردار اسعد را وزير داخله ، نواب ميرزا حسينقلى خان - يك وطن‌پرست سختكوش كه در انگلستان تحصيل كرده و سالهاى بسيار وابستهء سفارت ايران در لندن بود - را به عنوان وزير امور خارجه « 1 » ، مشير الدوله را به عنوان وزير عدليه و حكيم الملك را به وزارت معارف منصوب كرد . نيروى پليس تحت كنترل افرايم سعيد ، يك ترك ارمنى و يكى از سران نيروى قفقازى ، قرار داده شد كه اين شخص بلافاصله همّ خود را صرف متوقف ساختن چپاول و غارتى كه توسط سربازان ارتش منحلهء سلطنت‌طلب انجام مىگرفت ، نمود « 2 » . اين افراد به سرعت ، و بدون دشوارى زياد ، خلع‌سلاح شدند ، اگرچه برخى از سلطنت‌طلبان بختيارى ، كه توسط تعدادى سيلاخور و ديگران تقويت شده بودند ، همچنان براى مدتى به دفاع خود در نزديكى سلطنت‌آباد ادامه داده و از تسليم اسلحه و تفنگهاى خويش امتناع مىورزيدند « 3 » . عين الدوله به عنوان والى فارس منصوب شد - اگرچه چند روز بعد ، به دليل اعتراض شديد تقىزاده ، اين انتصاب لغو شد - ، و مخبر السلطنه به عنوان والى آذربايجان « 4 » ، در حالى كه ناصر الملك ، كه از آغاز سال 1908 در اروپا اقامت داشت و تاكنون ، عليرغم درخواستهاى مؤكد بسيار از بازگشت به ايران امتناع ورزيده بود ، قصد خود مبنى بر بازگشت فورى را تلگرافى اطلاع داد « 5 » . در اين بحبوحه ، خبرنگار تايمز نيز تأئيدنامهء واقعا شايسته‌اى براى رهبران مليّون ، كه تا اين اواخر آنچنان عقيدهء توهين‌آميزى در مورد آنها داشت ، ارسال كرد . در يك تلگرام مطول ، به تاريخ 20 ژوئيه ، وى نوشت : -\r\n\r\n\r\n","description":"","footnote":"\r\nمورخ 15 سپتامبر .\r\n( 1 ) . مع‌هذا ، وى در 27 سپتامبر از مقام خود بر كنار شده و توسط علاء السلطنه ( وزيرمختار سابق ايران در لندن ) كه همين پست را در زمان كودتا بر عهده داشت ، در 26 ژوئيه 1910 جايگزين گرديد .\r\n( 2 ) . خبرنگار ديلى تلگراف ، در شمارهء 25 ژوئيه .\r\n( 3 ) . همان مرجع ، 21 ژوئيه .\r\n( 4 ) . وى در 21 اوت وارد تبريز شد .\r\n( 5 ) . وى 28 اكتبر وارد تهران شد . نگاه كنيد به شمارهء 29 اكتبر تايمز . و براى ستايش شايسته‌اى از « خدمت چاكرانه‌اى » كه وى نبايد توصيهء مشاوران خردمند خود به رژيم جديد عرضه نموده بود ، به همان روزنامهء مورخ 15 نوامبر نگاه كنيد .\r\n","page_name":" 310 ","page_number":310},
  {"content":"\r\n\r\n« مع‌هذا ، رفتار فعلى ( مليون ) ترديدهاى گذشته را زايل نمود و امروز ما با وضعيتى روبرو هستيم كه بيش از هروضعيت ديگرى كه مىتوانست از طريق توصيه‌ها يا اقدام خارجى به وجود آيد ، براى ايران اميدبخش است . سايهء دخالت مدتهاى مديد بر فراز آسمان ايران گسترده بود ، و اگر اين سايه آن چيزى را به دنبال مىآورد كه استقلال ايران را فلج مىكرد ، روز روشن به شب تيره تبديل مىشد . هيچ‌چيز به غير از فعاليت ايرانى نمىتوانست ايران را از اين وضعيت نجات دهد . در لحظهءحساس ، اين فعاليت به‌طور موفقيت‌آميزى اعمال گرديد ؛ جهت سير وقايع از دستهاىبيگانه خارج شده است ، و يك بار ديگر در دست كسانى قرار گرفته است كه مىبايد قرار مىگرفت - يعنى در دستهاى خود ايرانيان . . .\r\n« هم بريتانياى كبير و هم روسيه از آنچه كه يك ضرورت آمرانه براى دخالت مىنمود ، در رنج بوده‌ند ؛ امّا اينك سپاسگزارند كه كناره‌گيرى نموده و اجازه دهند ايرانيان خود به نجات خويش برخيزند . مسيرى كه ايران بايد از اين به بعد در پيش گيرد ، مسيرى است كه با صخره‌ها و موانع پنهانى احاطه شده است ، امّا با وجود افرادى كه اكنون زمام امور ايران را در دست دارند ، و سعادت كشور را در سر مىپرورانند ، همواره جاى اميدوارى خواهد بود . »\r\nهيچ تأئيد و شهادتى از اين قوىتر نمىتوانست باشد . زيرا ، همانطور كه قبلا مشاهده كرديم ، خبرنگار ويژهء تايمز ، تا لحظهء پيروزى غيرمنتظرهء آنها ، نه احساس همدردى چندانى نسبت به مليّون داشت و نه اعتقادى آنچنان . امّا در اين مورد اين روزنامه تنها نيست ، و دو هفتهء بعد خبرنگار ديلى تلگراف را مىبينيم كه - در شمارهء 4 اوت - با همان لحن تحسين‌آميز پيرامون « افكار روشن دولتمردانى كه اكنون زمام امور را به دست دارند و توانايى آنها در هدايت صحيح كشتى كشور در ميان درياهاى متلاطم » سخن مىگويد .\r\nدر زمينهء انتقام‌جوئى از آن كسانى كه با نهايت‌قدرت از سياستهاى ارتجاعى شاه سابق حمايت و در نهايت اصرار براى انهدام مشروطيت تلاش كرده بودند ، اصلاح‌طلبان ايرانى رحم و شفقت بيشترى را ، در مقايسه با « تركهاى جوان » پس از شكست يك اقدام ضدانقلابى در آوريل گذشته ، از خود بروز دادند . در 26 ژوئيه ، دادگاه ويژه‌اى « 1 » به منظور محاكمهء مجرمان‌سياسى برپا گرديد ، امّا اين دادگاه فقط 10 يا 12 روز برقرار بود و پنج يا شش تن از برجسته‌ترين مرتجعين را به مرگ محكوم نمود . دو تن از اولين مجرمينى كه در برابر اين دادگاه حاضر شدند به صنيع حضرت رئيس قورخانه كه نقش\r\n\r\n\r\n","description":"","footnote":"\r\n( 1 ) . اين دادگاه « محكمه قضاوت عالى » ناميده شد و « در هرصورت در مورد محاكمه شيخ فضل اللّه ) متشكل از 10 تن از افرادى بود كه اسامىشان را مىتوان در يادداشت مربوط به اين واقعه ، در پايان كتاب ، يافت .\r\n","page_name":" 311 ","page_number":311},
  {"content":"\r\n\r\nبرجسته‌اى در كودتاى عقيم دسامبر 1907 ايفا كرده بود ، و مفاخر الملك معاون والى تهران و زمانى وزير تجارت ، بودند كه هردو تن به خاطر عامليت در تحريك به قتل چهار تن از مشروطه‌خواهان متحصن در شاه عبد العظيم ، در 23 مارس 1909 ، گناهكار شناخته شده و به مرگ محكوم شدند و اين حكم در شب 29 ژوئيه اجرا شد . مفاخر الملك ، كه تيرباران شد ، در سفارت روسيه متحصن بود ، امّا ظاهرا به ميل خود پناهگاه سفارت را ترك و تقاضاى مربوط به اينكه بايد يك نماينده از سفارت در محاكمهء او حضور داشته باشد ، فقط پس از اعدام وى و اصل گشت .\r\nمحاكمه و اعدام مرتجع برجسته مجتهد شيخ فضل اللّه ، مردى صاحب‌دانش و توانايى عظيم ، كه خواه به دليل اعتقاد ناب يا به دليل حسادت به سيد محمد و عبد اللّه ، اعضاى برجستهء روحانيت كه از آرمان مردم در تهران حمايت كردند ، از جان و دل مرتجع شده بود ، هيجان عظيم‌ترى را برانگيخت .\r\nوى ، البته نه به دلايل سياسى ، بلكه به جهت تصويب كشتارهاى انجام شده در شاه عبد العظيم ، كه پيشتر آمد ، و سند تصويب اين قتلها كه ممهور به مهر وى بود در دادگاه ارائه گرديد ، محكوم به اعدام گشت و در شب شنبه ، 31 ژوئيه ، در ملاء عام در ميدان توپخانه ، و با حضور جمعيتى بسيار كه برخى از آنها ظاهرا به نحوى رفتار كردند كه هيچ تناسبى بااهميت موقعيت نداشت ، به دار آويخته شد . وى قبل از مرگش طناب دار را بوسيد و عدالت مجازات خود را پذيرفت « 1 » . يكى از افسران توپخانه كه نقش برجسته‌اى در گلوله‌باران مجلس ، در 23 ژوئن 1908 ، ايفا كرده بود ، امّا من نتوانسته‌ام نام وى را به دست آورم ، نيز در شب بعد اعدام گرديد .\r\nبالاخره روز شنبه ، 8 اوت ، مير هاشم ارتجاعى معروف تبريز ، در حالى كه تلاش مىكرد به مازندران بگريزد ، همراه برادرش دستگير شد . ايندو در ملاء عام اعدام شدند ، يكى در صبح و ديگرى در شب‌روزبعد . پلاكاردى حاوى جنايات مير هاشم به جسد وى آويخته شد و اجازه داده شد كه اين جسد تا 24 ساعت حلق‌آويز باقى بماند . حدود 1000 پوند پول نقد نزد وى يافته شد كه توسط حكومت ضبط گرديد . به‌نظر مىرسد كه اين شش فقره اعدام تمامى آن چيزى بود كه در نتيجهء انقلاب رخ داد « 2 » . چند تن از ديگر رهبران ارتجاع با شاه سابق روانهء تبعيد شدند . از جملهء آنان\r\n\r\n\r\n","description":"","footnote":"\r\n( 1 ) . تايمز ، دوم اوت . بنابر منبع موثق ، اين اظهارات تكذيب مىشود . نگاه كنيد به يادداشت پايان اين كتاب .\r\n( 2 ) . در نشريهء « كانتمپورارى ريويو » مورخ اكتبر 1909 ، ص ص 510 - 508 ، آن قهرمان دلير « روسيهء مقدس » ، دكتر اى . جى ديلون ، روايتى نوعا غيرمنصفانه در مورد اين اعدامها ارائه ميدهد . روايتى همراه با بسيارى از جزئيات مخوف كه در جايى ديگر يافت نمىشود . جالب است بدانيم كه اين مدافع وفادار حكومت روسيه ، كه رقم فزايندهء اعدامهاى سريع و دادگاههاى نظامى آن اعتراض شديد كنت تولستوى و شاهزاده كراپوتكين را برانگيخت ، اين‌چنين شديد عليه اعدام پنج يا شش تن ، كه دست‌كم سه تن از آنها به جرم قتل اعدام شدند ، اعتراض مىكند .\r\n","page_name":" 312 ","page_number":312},
  {"content":"\r\n\r\nامير بهادر جنگ ، موقر السلطنه ، مجلل السلطنه ، و سعد الدوله بودند كه فرد اخير را من ، در دسامبر 1909 ، در پاريس ملاقات كردم . وى نقشهاى مختلف و متفاوتى را در وقايع ايران ايفا نموده بود و زمانى ، همراه ناصر الملك ، به عنوان دو تن از تواناترين وزرا ، با تمايلات آزاديخواهانه ، شهرت يافته بودند .\r\nديگر مرتجعين برجسته يا افرادى كه اعتقاد بر اين بود كه جاه‌طلبيهاى خطرناكى را در سر داشتند مجبور به پرداخت جريمه‌هاى سنگين و ترك كشور شدند . « برجسته‌ترين اين افراد شاهزاده ظل السلطان ، فرزند ناصر الدين شاه و برادر ارشد مظفر الدين شاه ، بود . در 1887 ، هنگامى كه در پاريس بود » وى بر اكثر ايالات جنوبى حكمروائى مىكرد و در اصفهان داراى يك ارتش كوچك كاملا مجهز و سهمگين بود . آن‌زمان وى به عنوان يك طرفدار انگليسى « قدرتمندترين » و بيرحم‌ترين حاكم در كشور شهرت داشت .\r\nاوايل بهار 1888 ، وى به تهران آمد تا با پدرش ناصر الدين شاه ، كه همانطور كه معلوم شد به قدرت فزايندهء او ظنين شده بود ، ملاقات كند و ناصر الدين شاه از بيم آنكه وى نقشه‌هايى براى دستيابى به سلطنت داشته باشد براى مدتى او را عملا زندانى كرده و سپس به‌طور مشروط آزاد نمود ، چند تن از وزراى وى را بر كنار ساخته ، ارتش وى را منحل نمود و او را تقريبا از تمامى مناطق تحت حكومتش ، به استثناى اصفهان ، محروم ساخت . اين گمان وجود داشت كه تحريك روسيه در مغضوبيت اين شاهزاده مؤثر بوده است ، زيرا همانطور كه گفته شد وى به عنوان يك طرفدار انگليسى شهرت داشت و به تازگى مدالى از سوى حكومت بريتانيا دريافت نموده بود . پس از برقرارى روابط حسنه بين انگلستان و روسيه و كودتاى ژوئن 1908 ، اين دو قدرت مشتركا در صدد برآمدند كه وى را از ايران ، با تضمين جان و مالش « 1 » ، پس از آنكه منزلش در تهران توسط كلنل لياخوف گلوله‌باران گرديده بود ، خارج سازند . اگرچه آقاى مارلينگ آنچنان معتقد بود كه به محض بركنارى و خروج وى از ايران ناآراميها در ايالت تحت حكومت او ، فارس ، آغاز خواهد شد كه ، در 5 ژوئيه 1908 ، مصرا خواستار حفظ اسكورت اعزام شده به كنسولگرى بريتانيا در شيراز شد ، كه « فعاليت به عمل آمده توسط وى » در سه هفته قبل « تبديل به نظم شده » و « آرامش كامل » برقرار نمود « 2 » .\r\n\r\n\r\n","description":"","footnote":"\r\n( 1 ) . كتاب آبى [ كد 4581 
  ] ص ص 124 ( شمارهء 123 ) ، 125 ( شمارهء 126 ) ، 126 ( شماره‌هاى 128 - 127 ) ، 127 ( شماره‌هاى 131 و 133 ) ، 136 ( شمارهء 165 ) و غيره .\r\n( 2 ) . همان مرجع ، صفحه 142 ( شماره 176 ) ، مورخ 18 ژوئن 1908 . و نيز صفحه 163 همان مرجع ، هم‌چنين ص 184 .\r\n","page_name":" 313 ","page_number":313},
  {"content":"\r\n\r\nحال هنگامى كه ظل السلطان ، كه در وين به سر مىبرد « 1 » ، از بركنارى برادرزاده‌اش محمد على مطلع گرديد و احتمالا به اين اميد كه از وضعيت موجود بهره گيرد تصميم گرفت به ايران بازگردد و در 5 اوت ، عليرغم هشدارهاى انگلستان و روسيه مبنى بر آنكه در صورت بازگشت به كشورش حمايت آنها را از دست خواهد داد ، عملا در ساحل بندر انزلى پياده شد . تقريبا بلافاصله پس از ورود توسط حكومت دستگير گرديد و در رشت در بازداشت نگاهداشته شد و به وى اطلاع داده شد تا زمانى كه جريمه ، يا غرامتى ، معادل 100 هزار پوند نپردازد آزادى وى اعاده نخواهد گرديد « 2 » . وى براى مدتى در مقابل اين درخواست سرسختانه مقاومت كرد . امّا سرانجام ، در 25 سپتامبر ، صد هزار تومان ( 1666 پوند ) پول نقد به عوامل حكومت پرداخت كرد و روز بعد ، با تعهد ارسال 200 هزار تومان ديگر ( 33332 پوند ) ، رقمى كه بالاخره بر سر آن توافق گرديد ، طى چهار ماه آينده ، انزلى را ترك و عازم اروپا شد . در دسامبر 1909 وى در پاريس بود و به احتمال زياد هنوز هم در آنجاست « 3 » .\r\nدر 7 اوت ، روزى كه ظل السلطان دستگير گرديد ، نمايندهء شجاع و درست‌كار تبريز ، سيد تقىزاده ، پيروزمندانه ، در حالى كه توسط عدهء زيادى از مليّون اسكورت مىشد ، وارد تهران گرديد . يك سال قبل ، وى پناهگاه سفارت بريتانيا را ، با تضمين امنيت جان و مالش به شرط آنكه مدت يك سال و نيم در تبعيد بماند ، ترك كرد « 4 » . وى در اواخر سپتامبر 1908 ، در حالى كه عملا بىپول بود ، وارد لندن شد . در حالى كه پول اندكى را كه با خود داشت و نيز برخى اسناد مهم وى را ، طى سفرش در داخل قلمرو روسيه ، ربوده بودند . من شانس آن را يافتم كه بتوانم شغل كوچكى را براى وى در كتابخانه دانشگاه كمبريج ، طى پائيز آن سال ، دست و پا كنم و بدين‌ترتيب مدت چند هفته از مكالمهء روزمره با وى و دوست و همراهش ميرزا محمد على خان بهره‌مند شوم . تمامى آنچه كه ديدم ، صرفا در جهت تأئيد و تعميق احساس مطلوبى بود كه قبلا از طريق گزارشات و دوستان مشترك در من به وجود آمده بود . وى به عنوان مردى برجسته به خاطر بيغرضى ناشى از افكار بلندش ، صداقتش ، راستگوئىاش ، و شجاعتش مرا تكان داد . من هرگز نديدم كه وى سخنى به تعجيل يا از سر بىملاحظگى بگويد ، و حتى آن دسته از اظهارات وى كه در ابتدا به‌نظر مىرسيد غيرمعتبر است ، فكر\r\n\r\n\r\n","description":"","footnote":"\r\n( 1 ) . تان  ( Tempi )  مورخ 21 ژوئيه 1909 .\r\n( 2 ) . تايمز ، 11 اوت .\r\n( 3 ) . من مطلع شده كه وى زمستان و بهار سال گذشته ( 1911 - 1909 ) را در نيس گذرانده است .\r\n( 4 ) . در اصل شاه سابق خواستار آن بود كه وى بايد مدت ده سال در تبعيد باشد . نگاه كنيد به كتاب آبى [ كد 4581 
  ] ، شمارهء 220 ، ص 171 .\r\n","page_name":" 314 ","page_number":314},
  {"content":"\r\n\r\nمىكنم بعدا حقيقت تمامى آنها از طريق منابع مستقل به اثبات رسيد . وى سخنرانى فصيح و قدرتمند ، در زبان فارسى ، بود و موضوعات سخنرانى خود را به خوبى تنظيم مىكرد ، و براى من همواره خوشايند بود كه سخنرانيهاى وى را كه در لندن و كمبريج ايراد مىگرديد ، ترجمه كنم . در حالى كه تبريز سرگرم دفاع قهرمانانهء خود بود ، يعنى دو ماه قبل از آنكه محاصره شود ، دوستانش در آن شهر به وى نامه نوشته و كرارا از او خواستند كه به آنها بپيوندد ، و او با ارزيابى دقيق خدماتى كه اميدوار بود بتواند در آنجا و اينجا به كشورش ارائه كند ، بىآنكه حتى يك لحظه به خطرات عظيمى كه با مراجعت به كشورش وى را تهديد مىكرد انديشه كند ، تصميم گرفت به نداى دوستانش پاسخ دهد و بنابراين كمبريج را به قصد تبريز ترك كرد ، و در پايان نوامبر 1908 با دشواريهاى بسيار و مواجه با خطرات زياد به آنجا رسيد در حالى كه خوب مىدانست كه در صورت افتادن شهر به دست سلطنت‌طلبان سرنوشت وى چه خواهد بود . وى كاملا سزاوار استقبال عظيمى بود كه در تهران از وى شد و دوازده روز بعد از ورودش به پايتخت ، همراه دو تن ديگر از دوستان قديمى من يعنى نواب ميرزا حسينقلى خان و حاجى ميرزا عبد الحسين خان وحيد الملك - خبرنگار ايرانى تايمز - از جمله 15 تن افرادى بودند كه به عنوان نمايندگان پايتخت در مجلس جديد انتخاب شدند . و در حالى كه قهرمانان زندهء مبارزه به اين طريق مورد استقبال قرار گرفتند ، مردگان نيز فراموش نشدند و مقبرهء ميرزا ابراهيم آقا ، يكى ديگر از نمايندگان تبريز در مجلس گذشته كه قربانى كودتاى ژوئن 1908 گرديد ، گل‌باران و با شمعها چراغانى شد « 1 » .\r\nمطبوعات آزاد ، كه همراه با اوّلين مجلس ظهور و سقوط نمودند ، مجددا با پيروزى مليّون تجديد حيات يافتند . حتى قبل از اين پيروزى نيز حبل المتين مجددا در رشت ، هنگامى كه اين شهر اعلام حمايت از مشروطيت نمود ، شروع به انتشار كرد . شمارهء هشتم اين روزنامه در 5 آوريل 1909 ، و پنجاه و چهارمين شمارهء آن در 9 ژوئيه منتشر گرديد . اين دو شماره تنها شماره‌هايى از اين نشريه هستند كه در اختيار دارم ، امّا با پيروزى مليّون اين روزنامه نيز به دنبال آنها وارد تهران شد . مع‌هذا ، طولى نكشيد كه سردبير اين روزنامه ، سيد حسن ، در نتيجهء نگاشتن مقاله‌اى كه در آن با تأسف از ايام قبل از اسلام ايران سخن رفته و از اعراب - كه به زبان فردوسى ، آنها را سوسمارخور توصيف نموده بود - با لحنى تحقيرآميز ياد كرده بود ، عليرغم خدمات برجسته‌اى كه وى و برادرش - مؤيد الاسلام ،\r\n\r\n\r\n","description":"","footnote":"\r\n( 1 ) . نگاه كنيد به روايتى جالب در مورد تصرف تهران و وقايع بعدى ، كه توسط سيد حسين تجريشى نگاشته شده و در شمارهء 10 و 11 « چهره‌نما » ( 14 و 29 سپتامبر 1909 ) درج گرديده است .\r\n","page_name":" 315 ","page_number":315},
  {"content":"\r\n\r\nسردبير روزنامهء قديمىتر حبل المتين كلكته - به آرمان مردم كرده بودند « 1 » . دستگير و محاكمه شد و براى مدتى زندانى گرديد . از ميان روزنامه‌هاى سابق ، « مجلس » نيز در 21 ژوئيه 1909 تجديد حيات يافت و بين اين تاريخ و 21 سپتامبر پنجاه شماره از آن منتشر گرديد . روزنامهء تمدن در 4 اوت مجددا شروع به انتشار كرد و هرهفته سه‌بار - روزهاى سه‌شنبه ، پنج‌شنبه و شنبه - منتشر مىگرديد .\r\n« نداى وطن » همزمان با روزنامه « مجلس » ، يعنى در 21 ژوئيه 1909 ، تجديد حيات يافت . در ميان روزنامه‌هاى جديدالانتشار بعد از پيروزى مليّون ، روزنامه‌هاى « ايران نو » و « شرق » مهمترين بودند .\r\nاوّلين شمارهء روزنامهء « ايران نو » در 24 اوت 1909 ، و روزنامهء « شرق » در اواسط ماه سپتامبر منتشر گشت . از روزنامهء « سروش » ، روزنامهء فارسىزبانى كه در 30 ژوئيه 1909 در قسطنطنيه شروع به انتشار نمود ، نيز بايد ياد شود .\r\nاوّلين مرحلهء انتخابات مجلس در تهران ، در 17 اوت خاتمه يافت و در همان روز يك هيأت مديره متشكل از 20 عضو ، از جمله دو تن از ژنرالهاى مليّون يعنى سپهدار و سردار اسعد ، تشكيل گرديد كه داراى اختيارات اجرايى در زمينهء كنترل امور بود « 2 » . آنها كار خود را با كشف مبارك ذخيره‌اى از تومانهاى طلا ، به ارزش تقريبى 20 هزار پوند ، در خزانه‌دارى آغاز كردند « 3 » . در اوّل سپتامبر عضو عمومى اعدام گرديد كه البته برخى از افراد از آن مستثنى شده بودند - خاصه امير بهادر جنگ ، سعد الدوله - كه من در 18 دسامبر 1909 وى را در پاريس ملاقات كردم - و مشير السلطنه « 4 » . دو تن اوّل از اين سه تن ، در سفارتخانهء روسيه و نفر سوم در سفارت تركيه پناهنده شده بودند . در 13 سپتامبر ، تعداد اعضاى هيأت مديرهء فوق‌الذكر به 40 تن افزايش يافت ، در حالى كه به دليل برقرارى شرايط عادىتر ، از زمان عزيمت شاه سابق ، وظيفهء آن به وظايف يك شوراى مشورتى محدود گرديده بود « 5 » . تا 10 اكتبر ، نيمى از انتخابات سراسر كشور انجام يافته « 6 » و تا 28 اكتبر 64 تن از نمايندگان جديد - يعنى سه تن بيش از حداقل لازم براى كسب حدنصاب - وارد تهران شدند . امّا\r\n\r\n\r\n","description":"","footnote":"\r\n( 1 ) . نگاه كنيد به مقاله‌اى عالى در روزنامهء استاندارد مورخ 15 نوامبر 1909 ، بقلم خبرنگار آن روزنامه در تهران و نيز نگاه كنيد به مقاله‌اى در مورد مطبوعات ايران به قلم خبرنگار ويژهء تايمز ، كه در شماره 29 اكتبر 1909 آن روزنامه منتشر گرديد .\r\n( 2 ) . تلگرام رويتر ، مورخ 18 اوت ، از تهران .\r\n( 3 ) . همان مرجع ، و تايمز مورخ 18 اوت .\r\n( 4 ) . خبرنگار ويژهء رويتر .\r\n( 5 ) . تايمز ، 14 سپتامبر .\r\n( 6 ) . همان مرجع ، 11 اكتبر .\r\n","page_name":" 316 ","page_number":316},
  {"content":"\r\n\r\nاعتبارنامه‌هاى آنها بايد مورد بررسى دقيق قرار مىگرفت « 1 » و بنابراين در 15 دسامبر بود كه گشايش رسمى پارلمان جديد صورت گرفت .\r\nاز زمان انهدام اوّلين مجلس ملّى ، ايران هفده ماه طوفانى ، كه طى آن بارها و بارها چنين مىنمود كه همهء اميدها از بين رفته و تلاش بيشتر بىثمر است را پشت‌سر نهاد تا آنكه مجلس دوم توسط شاه‌جوان و در حضور حدود 65 تن از نمايندگان جديدالانتخاب و شمار عظيمى از شاهزادگان ، روحانيون ، نجبا و مقامات گشايش يافت « 2 » . در اين مراسم به مردم عادى اجازهء حضور داده نشد امّا شهر ، و خاصه ساختمانهاى پارلمان ، باشكوه بسيار تزئين گرديدند و در سراسر مملكت چراغانى و شادمانى عمومى برقرار بود . پس از آنكه نمايندگان در جاى خود قرار گرفتند ، اعضاى كابينه ، يعنى سپهدار وزير اعظم و وزير جنگ ؛ سردار اسعد وزير داخله ؛ مستوفى الممالك وزير ماليه ؛ وثوق الدوله وزير عدليه ؛ سردار منصور وزير پست و تلگراف ؛ صنيع الدوله وزير معارف ؛ و علاء السلطنه وزير امور خارجه پىدرپى و به سرعت وارد مجلس شدند . حدود 33 تن از شاهزادگان و نجبا ، از جمله عين الدوله ، نير الدوله ، نظام السلطنه ، اقبال الدوله ، علاء الدوله ، فرمانفرما ، ضرغام السلطنه ، معتمد خاقان ، و نيز حاكم و نايب حاكم تهران ، شهردار و حدود 60 تن از افسران ارتش در اين مراسم حضور داشتند . حدود 40 تن از نمايندگان سفارتخانه‌هاى خارجى ، 22 تن از نمايندگان تجّار و 29 تن از نمايندگان روحانيون ، از جمله دو رهبر بزرگ روحانى يعنى سيد عبد اللّه و سيد محمّد نيز حاضر بودند . ميرزا محمد خان و چند تن ديگر ، نمايندگى مجاهدين را در اين مراسم بر عهده داشتند . برخى صندليها براى خانمهاى وابسته به سفارتخانه‌هاى مختلف در نظر گرفته شده بود .\r\nهنگامى كه همه در جاى مخصوص خود جلوس كردند ، صداى ترومپتها و فريادهاى بلند « خبردار » ورود شاه‌جوان را ، كه توسط وليعهد ، نايب السلطنه كهنسال عضد الملك ، و شاهزادگان اعتضاد السلطنه و ناصر الدين ميرزا همراهى مىشد ، اعلام كردند . به محض ورود اين افراد و جلوس‌شان در مكانهاى خود ، سخنرانى مقام سلطنت ، كه ترجمهء آن به شرح ذيل است ، توسط سپهدار قرائت گرديد .\r\n\r\n\r\n","description":"","footnote":"\r\n( 1 ) . همان مرجع ، 29 اكتبر .\r\n( 2 ) . جزئيات بعدى از ضميمهء ويژهء روزنامه « شرق » كه در روز بعد ، سه‌شنبه دوّم ذى القعده 1327 ، ( برابر با 15 نوامبر 1909 ) منتشر گرديد اقتباس شده‌اند .\r\n","page_name":" 317 ","page_number":317},
  {"content":"\r\n\r\n( ( به نام خداوند متعال ) ) « بنام خدا ، اعطاءكنندهء آزادى ، و با توجهات خفيهء مقام مقدس امام عصر ، مجلس شوراى ملّى به مباركى و ميمنت گشايش يافت . ممالك محروسهء ايران به آراى و استوارى ادوار طولانى ، و خاصه عصر بحرانى اخير ، را پشت سر نهاد تا سرانجام ملّت ، تحت فشار و اجبار پيشرفت فكرى و اصلاحات معنوى ، مجبور به طى اين دور انقلابى گرديد . طى سه سال ، با عبور از اين بحران‌عظيم ، اين ملّت بر موانع غيرقابل‌اجتناب اوليه فائق آمده است . سپاس خداى را كه همه‌چيز به خوبى پايان يافته و اينك در اين‌روز ، با نهايت رضايت و خشنودى ، ما شاهد افتتاح مجلس نمايندگان مردم ، اوّلين پارلمان ملّى اين شاهنشاهى عظيم هستيم ، كه تقريبا نتيجهء زحمات طاقت‌فرساى تمامى مردم بوده و با شجاعت و تلاشهاى خود مردم و كمك خيرخواهان ايران به دست آمده است . »\r\n« ما اميدواريم نمايندگان معتمد ما ، با همان تلاش عالى و صداقت منظور ، و همان اشتياق و فعاليتى كه اين پادشاهى را به اين وضعيت خوش‌آيند رساند ، به ايفاى تعهدات مقدس خود ، با نهايت‌توجه و نهايت‌دقت و سنجش جوانب امر ، ادامه دهند ، همانطور كه حكومت ما نهايت تلاش و بيشترين كوشش خود را در جهت تأمين امنيت و نظم كشورمان ، و كمك به پيشرفت آن در مسير تمدن ، اختصاص خواهد داد . »\r\n« ما بىنهايت شادمان هستيم كه حكومت مترقى جديد از تأئيد مردم برخوردار است و آرامش و اطمينان عمومى را تأمين كرده است ، و خوشحاليم كه ناآراميهاى جزيى گوناگون كه بتحريك برخى اشخاص شيطان‌صفت ، كه از نتايج اقدامات خود بيمناك هستند ، در برخى مناطق به وجود آمده‌اند در حال سركوب شدن مىباشند . حكومت ما عزم‌راسخ دارد كه به اين ناآراميها پايان دهد . »\r\n« ما از بيان اين مطلب خوشحال هستيم كه روابط دوستانهء ما با قدرتهاى خارجى دوست همچنان خدشه‌ناپذير باقى مانده است . ما به خاطر تمايلات مطلوب آنها نسبت به پيشرفت رژيم جديد سپاسگزاريم و اميد تداوم و تحكيم آن را داريم . »\r\n« اطمينان كامل داريم كه نگرانى و تشويشى كه ، در نتيجهء حضور سربازان خارجى در خاك ايران ، بر افكار ما حاكم است با پيشرفت مطلوب مذاكرات دوستانه و با در نظر گرفتن وعده‌هاى صريح [ كه دريافت داشته‌ايم 
  ] به زودى بر طرف خواهد شد . »\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n« به منظور برقرارى پايه‌هاى اصلاحات در مملكت ما ، و جهت ايجاد يك دولت كاملا سازمان‌يافته ، نمايندگان ملت و وزراى مقام سلطنت بايد در درجهء اوّل توجه خود را به‌تدريج بر تجديد سازمان ارگانهاى مختلف كشور و تنظيم تشكيل آنها برطبق اصولى كه در كشورهاى متمدن حاكم است ، و خاصه در زمينه اصلاحات مهم در امور مالى كشور ، تأمين نظم و امنيت عمومى ، و حفاظت از جاده‌ها و شاهراهها برطبق برنامهء مشروح مربوط به اقدامات فورى و ضرورى اصلاحات كه كابينهء ما تسليم مجلس خواهد كرد ، متمركز نمايند تا بتوانند با تمامى سرعت ممكن نيات حسنهء ما و آمال مجلس ، كه همگى منجر به آرامش ملت ما و تقويت مشروطيت ، كه منطبق با روح اسلام است ، خواهند شد را به مورد اجرا بگذارند . »\r\n« ما دعا مىكنيم كه خداوند به نمايندگان و وكلاى ملت كمك نمايد و با لطف خود شرف ، استقلال و شادمانى ملت را افزون سازد . »\r\nاين سخنرانى در ميان فريادهاى بلند « زنده باد سلطان احمد شاه » و « پردوام باد مجلس عالى ملى ! » و « زنده باد كابينهء وزراء » خاتمه يافت در حالى كه شاه جوان ساختمان بهارستان را ، كه اكنون چون عقابى از ويرانه‌هايى كه توپخانهء كلنل لياخوف از آن ساخته بود سربرآورده بود ، خارج مىگرديد . در آن گردهمآيى به يادماندنى اكثر كسانى كه مردانه براى آزادى كشورشان مبارزه كرده بودند ، حضور داشتند ، امّا كسان ديگرى نيز وجود داشتند كه از مشاهدهء اين‌روز بىنهايت شادمان مىشدند ، امّا يك مرگ زودرس و بيرحمانه چشمان آنها را بسته بود . از جملهء اين افراد حاجى ميرزا ابراهيم ، يكى از نمايندگان آذربايجان در مجلس اوّل ، كه در روز كودتا توسط دستگيركنندگان خود به قتل رسيد ؛ خطيب بزرگ ملك المتكلمين ، و ميرزا جهانگير خان سردبير روزنامهء صور اسرافيل ، كه توسط محمد على شاه مخلوع در روز بعد در باغشاه خفه گرديد ؛ « قاضى عدليه » ، يكى از مريدان خاص سيد جمال الدين ، كه در همان مكان در غل و زنجير جان سپرد ؛ و آقا سيد جمال ، كه سخنانش آنچنان در نزد مردم مؤثر بود كه لازم بود صدايش نيز توسط كسانى كه از آزادى بيان نفرت داشتند خفه شود ، بودند .\r\nنويسنده‌اى كه جزئيات فوق‌الذكر از مقاله وى استخراج گرديد ، مىگويد : « ما اين كلمات را شنيديم كه پشيمانى و افسوس از آن پادشاه مستبد است ، در حالى كه آن كسى كه در صداقت خود پايدار بوده و جان خود را در راه آزادى مىگذارد براى هميشه زنده است ؛ آن وطن‌پرستان پرشورى كه جان خود را فدا كردند ، يا هنوز از رنجها خلاصى نيافته‌اند ، نامشان در كتاب انسانيت ، برادرى ،\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nبرابرى و آزادى ثبت است . و آن كسانى كه گستاخانه تلاش نمودند جادهء عدالت و آزادى را سد نمايند ، فقط نهايت نامردى خود را برملا ساختند و اينك به سرعت مكافات نيات پليد خود را خواهند ديد ، و به اسفل السافلين كه مستلزم تبه‌كاريهاى آنهاست و اصل خواهند شد . »\r\n« اينك ، مردم ايران ، پس از تحمل مصائب بسيار ، به آمال و آرزوهاى خود نايل آمده‌اند .\r\nآنها بايد بدانند هرملتى كه درصدد پيشرفت و كسب بالاترين درجه تمدن باشد ، به ناچار موجب وحشت اشرار و اميد پرهيزكاران خواهد بود . مستى ناشى از جهل بدتر از هرگونه مستى ديگر است ؛ بىاعتنائى زيانهاى بسيارى را در بر دارد . در اين روزها ظاهرا حلال تمامى مشكلات پول يا قدرت است ؛ امّا در غياب يك يا هر دوى اينها ، فقط قاطعيت ، مصمم بودن ، و وحدت [ جهت موفقيت 
  ] مورد نياز مىباشند . »\r\n« زنده باد آزادى ! مرگ بر نفاق . »\r\nنفاق ، فىالواقع ، يكى از عظيم‌ترين خطراتى است كه ايران را تهديد مىكند . ايرانيان با تمامى فضايل و استعدادهايشان ، فقط به خاطر تمايل مرگبارشان به نزاع با يكديگر ، كه نتيجهء آن به سود دشمنان است ، هرگز به عنوان يك ملت تا آن حد افت نكرده بودند كه قبل از انقلابى كه ما تلاش نموده‌ايم تاريخچه آن را تعقيب نمائيم افت نمودند . برجسته‌ترين چهرهء اين انقلاب ، كه پيش‌بينى تمامى ناظران را رد و محاسبات آنها را برهم زد ، احساسات واقعى ميهن‌پرستانه ، و قدرت اقدام مشترك و ايثار شخصى بود كه آن‌چنان غيرمنتظره در مردمى بروز نمود كه در كتاب « حاجى باباى » موريه نقاط ضعف‌شان به نحوى بيرحمانه و غيرمنصفانه اغراق‌آميز ، برملا مىگردد ، كتابى كه اكثر مردم انگلستان عقايد خود در مورد شخصيت ايرانى را از آن اقتباس مىكنند . اين مسئله كه اين‌قدرت مستحيل‌ساختن احساسات ، منافع و جاه‌طلبىهاى شخصى در يك آرمان واحد ، جهت ارتقاء سعادت ملى ، بايد تداوم و افزايش يابد مهمترين شرط داخلى برات رستگارى ايران مىباشد . مع‌هذا ، يك شرط خارجى نيز وجود دارد كه دست‌كم به همان ميزان ضرورى مىباشد ، و آن اينست كه دو همسايهء قدرتمند ايران ، انگلستان و روسيه ، نبايد سد راه مبارزات اين كشور گرديده يا آن را خنثى نمايند .\r\nآنچنان آشكار به‌نظر مىرسد كه بنفع انگلستان است ( كاملا جداى از احساسات مساعد ديرينهء اين نسبت به عشق به آزادى و همدردى با مبارزات شجاعانه عليه نابرابرىهاى عظيم ، كه مىتوان انتظار داشت الهام‌بخش اين كشور باشد ) كه يك ايران قدرتمند و داراى حكومت خوب بين مرزهاى هندى\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nاين كشور و مرزهاى امپراتورى روسيه قرار داشته باشد ، كه من تصور مىكنم اكثر ايرانيان نسبت به طرحهاى شوم در مورد تماميت ارضى و استقلال كشورشان « 1 » ، از سوى انگليس ، سوءظن جدى نداشته باشند . گذشته از ارسال قايقهاى توپدار به برخى بنادر خليج فارس ، خاصه بوشهر و بندرعباس ، در برخى مواقع كه بروز ناآراميها محتمل مىنمود ، اعزام 40 تن از سربازان هندى و ارسال يك قبضه توپ ماكسيم ، كه از گارد محل اقامت هيئت نمايندگى انگليسى در بوشهر گرفته شده بودند ، جهت تقويت حفاظت كنسولگرى شيراز « 2 » ، تا آنجا كه اطلاع دارم ، تنها مورد از مداخلهء مسلحانهء انگليس در ايران ، طى اين دوره ، بود .\r\nامّا در رابطه با روسيه ، حالت كاملا متفاوت است . بزرگترين ستايشگران روسيه دشوار بتوانند به‌طور جدى معتقد باشند كه اين كشور مشوق آزادى يا خواستار حكومت مردمى ، بدانگونه كه ما اين مفاهيم را درك مىكنيم ، است ؛ يا اينكه اين كشور غيرمتجاوز و غيرجاه‌طلب است ؛ يا اينكه همواره دقت و وسواس شديدى در پايبندى به وعده‌هاى خود و احترام به مرزهاى همسايگان ضعيف‌تر نشان داده است . تمايل آقاى ايزولسكى به حفظ يك حسن‌تفاهم با انگلستان ، و تمايلى كه رعايت حساسيتهاى انگلستان در ايران از خود نشان داده است ، در مراسلات منتشره در كتابهاى آبى آشكار است و نيز ، از جملهء ديگر دلايل ، وفور پيشنهادات روسيه در مورد اعزام نيرو به تبريز در اكتبر 1908 است - آنچنان كه معلوم شد عليرغم هشدار سر ادوارد گرى مبنى بر آنكه « اين اقدام تأثير بسيار بدى در اين كشور برجاى خواهد گذاشت » - كه با فراخواندن برخى مقامات و نمايندگان روسيه كه به داشتن شديدترين تمايلات نسبت به احساسات ارتجاعى و سياست تجاوزكارانه در ايران معروف بودند ، اثبات مىشود . از جمله برجسته‌ترين اين افراد مىتوان از آقاى دوهارتويگ ، كه زمانى وزيرمختار روسيه در تهران بود و در 15 نوامبر 1908 از آنجا فراخوانده شد و ابتدا توسط آقاى سابلين ، به عنوان كاردار ، و سپس توسط آقاى پوكلوسكى كوزيل ، كه به داشتن تمايلات آزاديخواهانه و احساسات دوستانه نسبت به انگلستان منتسب مىباشد و در 24 سپتامبر 1909 به عنوان وزيرمختار جديد وارد تهران شد ، نام برد . از جملهء ديگر افراد برجسته در اين زمينه آقاى پوختيانف است كه براى\r\n\r\n\r\n","description":"","footnote":"\r\n( 1 ) . معهذا ادب و خوش‌روئى فوق‌العاده و غيرقابل‌توجيهى كه حكومت بريتانيا ، در رابطه با حضور طولانى و رفتار متجاوزانهء سربازان روسى در شمال ايران ، از خود نشان داده است به‌تدريج منجر به آن گرديده كه ايرانيان انگلستان را نيز نسبت به استقلال خود كاملا بىتفاوت ، اگرنه دشمن ، تلقى مىكنند . نگاه كنيد به مقالهء « انگلستان و اسلام » كه نگارنده براى روزنامهء منچستر گاردين ، مورخ 22 ژوئيه 1910 ، ارسال داشته است .\r\n( 2 ) . تايمز مورخ 26 ژوئيه 1909 .\r\n","page_name":" 321 ","page_number":321},
  {"content":"\r\n\r\nمدتى كنسول روسيه در تبريز بود و اقدامات وى مسلما در جلوگيرى از هرگونه راه‌حل صلح‌آميز براى اوضاع غامض تبريز انجام مىگرفت و مظنون به حمايت فعال از جناح ارتجاعى بود . وى به وسيلهء آقاى ميلر ، كه تا آنجا كه مشخص شده است به حداكثر همكارى با همقطار انگليسى خود تمايل نشان مىداد تا آن‌جا كه در توان داشت جهت جلوگيرى از رفتار خودسرانهء ژنرال زنارسكى ، پس از ورود نيروهاى نجات روسيه در آوريل 1909 ، تلاش مىكرد جايگزين گرديد . همچنين نبايد از ياد برد - داوطلبانه اقرار مىكنيم - بر خلاف انتظارات و بيمهاى من و به رغم توقعات تقريبا تمامى روزنامه‌ها يا سياستمداران در اين كشور ( انگلستان - م ) ، خواه آنان كه با آرمان آزادى و استقلال ايران احساس همدردى مىكردند و خواه كسانى كه نسبت به آن خصومت داشتند ، درست در لحظه‌اى كه نيروهاى متحد ملى تمامى شجاعت خود را به كار گرفته و براى پيروزى مبارزه مىكردند ، آقاى سابلين با اختيارات كاملى كه براى برانگيختن دخالت نيروهاى روسى ، كه فقط هشتاد مايل با نيروهاى متحد فاصله داشته و در قزوين مستقر بودند ، داشت و با اين اقدام مىتوانست جام پيروزى را از لبان مردم ايران ، كه در حال سركشيدن آن بودند ، دور سازد ، هيچ اقدامى نكرد و دو يا سه روز پس از سقوط محمد على شاه ، بنابر متن يك تلگرام اخبار مركزى مخابره شده از اودسا ، به تاريخ 19 ژوئيه 1909 ، حكم پيشروى اين سربازان به ماوراى قزوين لغو گرديد . و بالاخره آنكه كلنل لياخوف ، كه احتمالا نه چندان بهتر و نه‌چندان بدتر از يك افسر قزاق معمولى بود ، در افكار مردم ايران با وقايع تلخ‌ترين ايام سه سال مبارزه مرتبط بود ، در چهارم اوت 1909 به روسيه فراخوانده شد ، و عليرغم انتشار بيانيه‌اى رسمى در « نوو ورميا » در دو روز قبل « 1 » ، به ايران بازنگشت و ظاهرا باز نخواهد گشت و مىتوان اميدوار بود كه وى در « بيلوستوك » باقى خواهد ماند و مجددا در موقعيتى قرار نخواهد گرفت تا جهت جامهءعمل پوشاندن به پيش‌بينيهاى بدبينانه خود در مورد آيندهء ايران بكوشد « 2 » .\r\nمعهذا ، عليرغم تمامى اين سخنها ، اظهارات خبرنگار ويژهء تايمز ، در تلگراف 25 ژوئن 1909 وى ، در اين مورد كه « وجه مشخصهء عقيدهء ايرانيان سوءظنى است كه در سراسر ايران نسبت به حضور سربازان روسى در تبريز و مشهد وجود دارد » اكنون همانقدر حقيقت دارد كه در آن‌زمان داشت و اين به‌رغم مساعى جدى مجلس شوراى ملّى يا هيأت مديره ، پس از سقوط محمد على ، براى جلوگيرى از\r\n\r\n\r\n","description":"","footnote":"\r\n( 1 ) . نگاه كنيد به تايمز ، مورخ 3 اوت .\r\n( 2 ) . مراجعه كنيد به مصاحبه‌اى با وى كه توسط خبرنگار روزنامهء استاندارد انجام گرفته و در شمارهء اوّل و چهارم سپتامبر اين روزنامه و در تايمز ، مورخ 13 سپتامبر ، و نيز « مورنينگ پست » ، مورخ 18 اوت ، به چاپ رسيده است .\r\n","page_name":" 322 ","page_number":322},
  {"content":"\r\n\r\nگسترش « ترس از روس » از طريق « خاطرنشان ساختن ( به انجمنهاى ايالتى ) خطر تظاهرات بيخردانه عليه يك قدرت دوست است كه حكومت ايران بكرات از سوى آن اطمينانهايى مبنى بر عدم دخالت در امور داخلى كشور » دريافت داشته است و « به اين تضمينها اطمينان ضمنى دارد « 1 » . » اگر مردم عادى ايران در اين « اطمينان ضمنى » حكومت شريك نيستند ، روسيه نبايد آنها را سرزنش كند ، بلكه بايد تضاد بسيارى را كه بين وعده‌ها و اقداماتش وجود داشته است ، رفتار متكبرانه سربازانش در خاك ايران ، و اعتقاد تقريبا يكپارچهء مطبوعات خود ، چه ارتجاعى و چه ليبرال ، در اين مورد كه اين سربازان ، عليرغم تمامى تضمينها دالّ برعكس مسئله ، تا روز قيامت در ايران باقى خواهند ماند مگر آنكه يك نيروى برتر آنها را از آنجا بيرون براند ، را مقصر بداند . و نيز ، همچنانكه توسط نامه‌هاى ذيل ، مورخ 8 و 10 ژوئيه 1909 كه از رشت و توسط يك تن از ساكنان انگليسى معمولى در ايران پيرامون ورود سربازان روسى در آن شهر نگاشته شده ، معلوم مىشود ، ايرانيها در عدم اعتماد خود در زمينهء مقاصد و هدفهاى روسيه تنها نيستند .\r\n« هشتصد تن از قزاقهاى روسى در بندر انزلى پياده شده‌اند ، و قرار است تعداد بيشترى وارد گردند . » ايرانيها درحالىكه اشك در چشمانشان حلقه زده بود به ديدار من آمدند . آنها سئوال مىكردند كه چرا ، پس تمامى تلاشهاى موفقيت‌آميز آنان در جهت حفاظت از اموال و اشخاص اروپايى ، بايد تحت چنين اهانتهاى بيشترى قرار بگيرند . بازارها تماما بسته مىباشند و به مردم دستور داده شده است كه به گاه عبور بربرهاى اهل « شمال » هيچكس نبايد در خيابانها ظاهر شود و هيچ سخنى نبايد گفته شود .\r\n« گفته مىشود قزاقها به سوى تهران خواهند رفت و در آن‌جا برخى از آنها جهت حفاظت از سفارتخانه‌ها اعزام خواهند شد . اگر اين سخن حقيقت داشته باشد ، آيا اين براى سفارت بريتانيا خفت و خوارى نيست كه توسط افرادى « محافظت » شود كه از تمايلات دوستانه نسبت به بريتانيا بسيار دور هستند و از نظر معيار تمدن واقعا پائين‌تر از مردم بدبخت تهران ؟ »\r\n« مشهد در وضعيتى وحشتناك به سر مىبرد . در آوريل گذشته ، من در سر را هم از سيستان به اينجا ، از آنجا گذشتم . در آن موقع شهر آرام بود و هيچگونه احساسات نامساعد عليه اروپائيان وجود نداشت . شما در روزنامه‌ها نتيجهء ورود سربازان روسيه را مشاهده كرده‌ايد . يك بار من به سركنسول\r\n\r\n\r\n","description":"","footnote":"\r\n( 1 ) . مراجعه شود به ديلى تلگراف ، مورخ 22 ژوئيه 1909 .\r\n","page_name":" 323 ","page_number":323},
  {"content":"\r\n\r\n( بريتانيا ) گفتم كه ترجيح مىدهم بميرم تا توسط روسها محافظت شوم . وى از اين سخن بسيار آزرده شد . »\r\n« مليّون به انگلستان نظر داشتند ، امّا از سياست « سر خم‌كردن » ما در برابر روسيه بسيار متحيّر شده‌اند . »\r\n« معاون كنسول بريتانيا هيچ خبر رسمى از پياده شدن قزاقها در اينجا نداشت . با در نظر گرفتن اينكه قرار است انگليسيها و روسها در هماهنگى با يكديگر عمل كنند ، دست‌كم مىتوان گفت كه عدم ارسال هيچگونه خبرى در اين زمينه ، از سوى همكار روسى وى ، بسيار شگفت‌انگيز است . »\r\n« چند وقت پيش ، از طريق تلگرامى روشن و واضح ، به معاون كنسول اطلاع داده شد كه عده‌اى سرباز به سفارت روسيه اعزام گرديده‌اند و او ( كنسول بريتانيا ) بايد به سفارت روسيه برود تا دستورات مربوط به سياستى كه بايد تعقيب گردد را دريافت كند ! »\r\n« مليّون اينجا تصميم دارند تقاضاى ديگرى را براى دولتهاى مختلف اروپايى ارسال كنند . آنان از دريافت پاسخ نااميد هستند ، زيرا تاكنون هيچگونه پاسخى از سر لطف براى آنها ارسال نگرديده است . مع‌هذا ، من مثل آن بيوه و قاضى ظالم را متذكر شدم . فقط در صورتى مىتوان آنها را از نااميدى رهانيد كه حتما به خواسته‌هاى آنها گوش فراداده شود . »\r\n« آنها در ارسال تلگرام با دشواريهاى عظيمى مواجهند زيرا تلگرافخانه تهران هنوز در اختيار « دولت » قرار دارد « 1 » . »\r\n« يكى از انگليسيان به من گفت « آيا تايمز نمىتوانست وادار به نوشتن « حقايق » در مورد وضعيت اوضاع در ايران شود ؟ » من چنين كرده‌ام ، امّا نمىدانم كه حاصلى خواهد داشت يا خير . »\r\n« بين افراد انگليسى كه ايرانيان را « مىشناسند » ، هيچ‌گونه اختلاف عقيده‌اى وجود ندارد . آيا نمىتوان عقيدهء عمومى در انگلستان را برانگيخت ، يا شايد انگلستان هنوز آنچنان دچار ترس از آلمان است كه بايد به معامله با حكومتى آن‌چنان وحشتناك چون روسيه تن به معامله دهد ؟ »\r\n« آيا پوزشهاى مرا براى نوشتن اين نامه پذيرفته و مرا خواهيد بخشيد ؟ اگر نمىدانستم كه اين اقدام از سر حسن‌نيت است ، جرأت نمىكردم كه مزاحم شما شوم . »\r\nهمين خبرنگار ، در نامهء دوم خود كه دو روز بعد از بندر انزلى ارسال گرديده است ، چنين\r\n\r\n\r\n","description":"","footnote":"\r\n( 1 ) . منظور از « دولت » ، طرفداران محمد على شاه است كه اكنون از سلطنت خلع گرديده است .\r\n","page_name":" 324 ","page_number":324},
  {"content":"\r\n\r\nمىنويسد : -\r\n« متأثر خواهيد شد اگر بشنويد اوضاع رو به وخامت نهاده است . 625 تن از قزاقها اينجا ، ديروز صبح بسيار زود ، اينجا را به قصد رشت ترك گفتند . جمعيتى از مردم رشت ، بدون سلاح ، به خيابان‌ها ريخته و عليه ورود آنها تظاهرات كردند . من معتقدم كه اكنون آنها در كنسولگرى روسيه در رشت ، و در انتظار رسيدن توپخانه و سربازان پياده‌نظام مىباشند . در حال حاضر پياده‌نظام روسيه در حال پياده شدن در ساحل هستند . مردم انزلى جهت تظاهرات به استقبال آنها رفته‌اند . »\r\n« كنسول روسيه به مدير محلّى گمركات ، آقاى كنستانت ، اطلاع نداد كه قرار است سربازان در ساحل پياده شوند . و از آنجا كه وى هيچ اختيارى در رابطه با اجازهء ورود به آنها نداشت ، از دادن اجازه به آنها جهت پياده شدن در اسكلهء گمركات امتناع ورزيد . آنها به « كادكاز و موركور « 1 » » رفتند .\r\nوى آنها را دنبال نمود كه ببيند چه مىكنند . اين امر منجر به يك گزارش رسمى طولانى گرديد ، كه در آن افسر فرمانده قزاقها شكايت كرده بود كه « اين فرد با حالتى تظاهرآميز در جهت قدمهاى يكى از سربازان تف انداخت . » وى خواستار يك عذرخواهى شد ، كه نيازى نيست گفته شود كه انجام نگرفت . من مىخواهم از اين مراسله يك سواد تهيه كنم . »\r\n« علاوه بر آن ، شخصى به نام آقاى ايوانف از سفارت روسيه آقاى كنستانت را با لحنى دوستانه مورد سرزنش قرار داد و گفت : « ببينم ، شما چرا خواستار اجازه‌نامه جهت اجازهءعبور دادن به سربازان هستيد ؟ حال كه ما مستقر شده‌ايم ، ديگر نيازى به آن نخواهد بود . »\r\n« خون تمامى اروپائيان پاك‌نهاد ، خواه انگليسى خواه فرانسوى ، بلژيكى يا آمريكايى به جوش آمده است . اين اغراق نيست . آيا حكومت انگليس تشخيص مىدهد كه چه اتفاقى در حال وقوع است ؟ آيا هيچكارى جهت جلوگيرى از اين استبداد نمىتوان به عمل آورد ؟ قزاقها ، هنگام ورود به بندرگاه ، به پرچمهاى در اهتزاز و نواختن موزيك وارد شدند . »\r\n« امروز افراد پياده‌نظام همراه سرنيزه‌هاى خود وارد شدند . من شنيده‌ام كه 300 تن قزاق به مشهد اعزام گرديده‌اند . اين رسوائىآميز است . من مشهد را به خوبى مىشناسم ، و اگر در آنجا ناآراميهايى وجود داشته است ، كنسول فعلى روسيه ، شاهزاده « وابيجا » آن را به وجود آورده تا در جهت هدفهاى خودخواهانهء خويش از آن بهره گيرد . احتمالا وى خونريزى را در سر خود مىپروراند ! . . . « 2 » »\r\n\r\n\r\n","description":"","footnote":"\r\n( 1 ) . يعنى اسكله شركت روسى كه صاحب كشتيهاى تجارىست كه در درياى خزر تردد مىكنند .\r\n( 2 ) . در اينجا ، انتقاد از يك مقام ديگر كنسولگرى به عمل مىآيد ، كه من بهتر ديدم آن را حذف كنم .\r\n","page_name":" 325 ","page_number":325},
  {"content":"\r\n\r\n« اگر بريتانيا به هيچ اقدامى دست نيازد ، عقيدهء مردم ايران عليه اين كشور تغيير خواهد يافت . و اين امر چه تأثيرى بر 62 ميليون از اتباع مسلمان ما خواهد داشت ؟ »\r\n« شايد از شنيدن اين سخن تعجب كنيد كه ، اگرچه من بندرت مىتوانستم روسها را تحسين كنم ، امّا در شش ماه قبل كم‌وبيش يك طرفدار روسيه بودم ! »\r\nبه دلايل روشن نمىتوانم نام نويسندهء اين نامه را ، كه شخصا با او آشنائى ندارم و به ابتكار خود اين نامه را به من نوشته است ، زيرا از علاقهء من به ايران اطلاع داشته ، فاش كنم . چنين نامه‌هايى - و من از اين گونه نامه‌ها ، كه حاوى لحن حتى شديدتر بوده‌اند ، از ديگر اشخاص نيز دريافت داشته‌ام - ، در مقايسه با مراسلات خبرنگاران حرفه‌اى كه لزوما بايد چيزى بنويسند و نوشته‌هايشان احتمالا غرض‌آلود مىباشد ، از قدرت مجاب‌كنندگى بيشترى برخوردار هستند . بدبختانه در مواردى از اين گونه ، غالبا انتشار محكم‌ترين شواهدى كه شخص در اختيار دارد غيرممكن است و حتى خاطرنشان ساختن منبع آن نيز بندرت ممكن مىشود . ارائه دلايل مطمئن در مورد وقايعى كه در يك كشور دور در حال وقوع است ، و صاحبان منافع قدرتمندى از مخفى نگاهداشتن اين دلايل سود مىبرند ، بسيار دشوار است . در 13 ژوئيه 1909 ، سر ادوارد گرى در پاسخ سئوالى از جانب آقاى فلين ، اعتراف كرد كه علاوه بر محافظان مغولى سفارتخانه ، حدود 4000 تن از سربازان روسى در تبريز ، 1700 تن بين رشت و قزوين ، و حدود 600 تن ديگر در نقاط شمال ايران هستند ، و اين افراد جهت حفاظت از جان و مال خارجيها در برابر احتمال خطر ، در اين نقاط مستقر شده‌اند و به محض آنكه اين احتمال خطر ديگر وجود نداشته باشد ، اين سربازان از اين مناطق بيرون برده خواهند شد . واژه‌هايى كه براى بيان اين شرط به كار گرفته شده‌اند ، بدبختانه منتخبند . زيرا اگر منظور از بكارگيرى اين واژه‌ها جدى است ، آيا هيچ نقطهء مسكونى در اين جهان هست كه بتوان گفت در آن « هيچ احتمال خطر مالى و جانى » وجود ندارد ؟ امّا اگر در كاربرد اين واژه‌ها منظور جدى در ميان نبوده - اگر ما از كلمه « احتمال » معنى « احتمال منطقى » را درك كنيم - پس مىتوان انصافا سئوال كرد كه آيا هيچگونه زمينه‌اى براى ترس از چنين خطرى وجود دارد يا خير ، و ، از سوى ديگر ، آيا خطراتى كه قبلا وجود نداشتند عملا با حضور اين سربازان روسى در خاك ايران به وجود نمىآيد ؟ ما دلايل خبرنگار يك روزنامهء روسى را ، جهت اثبات اينكه رفتار سربازان روسى در تبريز تا چه حد خودسرانه و خشم‌برانگيز بوده است ، و نيز مشاهدات يك ناظر مستقل انگليسى را در رابطه با رفتار اين سربازان در بندر انزلى نقل كرده‌ايم .\r\nحال بگذاريد شهادت يك خبرنگار از روزنامهء فرانسوى « لوسيكل »  ( Le Siecle )  را ، در رابطه با رفتار\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nجديدتر آنها در قزوين ، ذكر كنيم . وى در مراسلهء خود ، كه در 11 ژانويه 1910 از تهران ارسال گرديده است ، چنين مىنويسد : -\r\n« رفتار سربازان روسى در تقريبا سراسر منطقهء شمال ايران ، روزبه‌روز غيرقابل‌تحمل‌تر مىشود و شديدا احساسات مذهبى و وطن‌پرستانهء مردم را جريحه‌دار مىسازد . بدمستى اين سربازان و تحقير آشكار مذهب اسلام توسط آنها ، عواملى هستند كه اين نهضت اعتراض‌آميز را به وجود آورده‌اند . »\r\n« اكنون چنين اظهار مىگردد كه هدف روسها چيزى نيست مگر ايجاد بىنظمى در جايى كه در حال حاضر اين بىنظمى وجود ندارد ، تا بتوانند خود را در اين كشور مستقر ساخته و تا آنجا كه امكان دارد در آن‌جا باقى بمانند . هرگونه نظريه ديگرى مخالف شواهد واقعى خواهد بود . »\r\n\r\n( ( تكبر سربازان روسى ) )\r\n« پس در اينجا برخى واقعيات مهم وجود دارند . »\r\n« چند روز قبل ، در قزوين ، چند تن از سربازان روسى كه شكمهاى خود را با ودكا انباشته بودند ، در سراسر خيابانهاى شهر ترس و وحشت آفريدند ، ساكنان آن را دچار انزجار نمود ، و با زنان و كودكان بدرفتارى كردند ، در حالى كه يكى از افسران روسى ، در عوض تلاش جهت بازداشتن زيردستان خود ، سه تن از عابرين را مجروح ساخته و پليسى را كه دخالت كرده بود مورد اهانت قرار داد . سربازان ، پس از اين فتح نمايان ، درحالىكه سرشار از خشم بودند مغازهء يك بقال را به آتش كشيدند . »\r\n« دو روز بعد ، مجددا در قزوين ، سربازان روسى وارد بازار شده و 80 عدد كله‌قند را دزديده ، پليس را مورد ضرب و شتم قرار داده ، و شگفت آنكه ، از امتياز حقوق برون‌مرزى جهت بازگشت به سربازخانهء خود ، بدون آنكه از طرف افسران خود مؤاخذه گردند ، استفاده كردند . ديگر سربازان روسى يك كودك را ، بدون هيچ دليلى ، شكنجه كرده و مغز وى را متلاشى ساختند . »\r\n« هنگامى كه در اثر اين زياده‌رويها ، حاكم قزوين نامه‌اى خطاب به كنسول روسيه نوشته و در آن اين واقعيات را مطرح ساخت ، نامه بدون هيچ پاسخى بازگردانده شد . زيرا كنسول با آن تكبر خود تصور مىكرد شايستهء وى نيست شكايتى را كه عليه سربازان روسى انجام گرفته مورد بررسى قرار دهد . »\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n\r\n( ( مقامات روسى و راهزنان ) )\r\n« از سوى ديگر روسهاى مقيم ايالت گيلان ، جايى كه مرز تا حد يك خط فرضى كاهش يافته است ، از اين وضعيت جهت مسلط ساختن گروهى از تبهكاران روس بر قلمرو ايران ، به منظور ايجاد دردسر و وحشت در هرجا كه بتوانند ، سود مىجويند . و هنگامى كه مقامات محلى دخالت مىكنند ، تشويق‌كنندگان اين بىنظميها تبهكاران را در منازل خود پذيرفته و ، با برخوردارى از حقوق برون‌مرزى ، از دستگيرى آنها توسط پليس جلوگيرى مىكنند . بدين ترتيب آنها از هرگونه تسهيلات جهت پناه دادن به اين افراد ، و متعاقبا اجازه دادن به آنها جهت از سرگيريهاى آشوبگريهايشان ، برخوردار هستند . »\r\n« ابراز دوستى آشكار توسط كنسول روسيه در تبريز ، نسبت به راهزنان معروف رحيم خان ، كاملا مشهور است و اين دوستى تا بدان پايه پيش‌رفت كه افسران روسى ، در حالى كه دست در دست وى داشته ، با وى عكس گرفتند . اين ماجرا اندكى قبل از آنكه رحيم خان به اردبيل حمله نموده و آن را با خاك يكسان نمايد و با بيرحمى حتى زنان و كودكان اين شهر را قتل‌عام كند ، روى داد . هنگامى كه حكومت ايران موفق به برقرارى مجدد نظم در اردبيل گرديد ، رحيم خان به منطقه قره‌داغ ، كه بومى آنجاست ، فرار كرد . عوامل روسى ، براى به حداقل رساندن ميزان موفقيت ناشى از برقرارى نظم ، و جهت حفظ تماس خود با رحيم خان ، كه آنچنان براى آنها سودمند بود ، حال پيشنهاد مىكنند براى مطلع نگاهداشتن خود از وضعيت قره‌داغ ( عذرى كه هيچ‌كس را نمىفريبد ) . 50 تن قزاق را به اين منطقه اعزام كنند . »\r\n« در ايالت مازندران ، عامل كنسول روس به حاكم ايرانى اين منطقه يك تقاضاى غرامت فاقد جزئيات را ارائه و تهديد كرده كه اگر داوطلبانه به اين امر رضايت داده نشود ، سرباز به آن منطقه اعزام خواهد شد . »\r\n\r\n( ( نارضايى عمومى ) )\r\n« حكومت ايران به اعتراض به سفارتخانهء روسيه در تهران ادامه مىدهد ، امّا وعده‌هايى كه آزادانه توسط وزيرمختار آن قدرت داده مىشود ، هيچ نتيجهء ملموسى را به‌بار نمىآورد . » امّا آيا اين ديپلمات شخصا به‌قدر كافى قدرتمند هست كه افسران و سربازان روسيه را ، كه اقدامات قابل نكوهش‌شان فقط\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nمىتواند احساسات ايرانيان را جريحه‌دار ساخته و عواطف ملّى آنها را عليه روسيه برانگيزد ، وادار به شنيدن منطق و دليل كند ؟\r\n« عليرغم شكست اين تلاشها ، حكومت ايران تاكنون لحظه‌اى از روحيهء اعتدال خود ، در خواستهايش كه مجبور به ارائه آنها به نمايندهء روسيه گشته ، منحرف نشده است . »\r\n« اگر نفرت مردم ايران نسبت به روسيه روزبه‌روز در حال فزونى است ، سرخوردگى ساكنان اروپايى ايران نسبت به همسايهء بزرگ و قدرتمند اين كشور نيز كمتر از آن نمىباشد . تاكنون فقط اروپائيان بودند كه از تشخيص ماهيت حقيقى طرحهاى عوامل روسيه عليه تماميت ارضى ايران سرباز مىزدند ؛ امّا امروز آنها دلايل روشنى در دست دارند كه نشان مىدهد عوامل روسيه هيچ هدف ديگرى را غير از ايجاد ناآرامى ، براى جاودان ساختن اشغال قلمرو ايران توسط روسيه ، تعقيب نمىكنند . »\r\n« از اين پس حضور سربازان روسيه در ايران تنها مىتواند نظم را به بىنظمى تبديل و وظيفهء حكومت جديد را ، كه نهايت تلاش خود را در برقرارى مجدد تعادل برهم خورده و اعادهءآرامش در كشور به كار گرفته ، دشوارتر سازد . به‌علاوه ، صرف حضور آنها در تضاد آشكار با وعده‌هاى رسمى روسيه دالّ بر عدم دخالت ، و با تضمينهاى رسمى داده شده به اروپا در همين زمينه مىباشد . »\r\nاكنون يكسال از ( ژوئيه 1910 ) برقرارى حكومت جديد مشروطه در ايران سپرى شده است و طى اين دوره تلاشهاى مستمر اين حكومت در جهت اعاده و حفظ نظم ، و تضمين امنيت جان و مال براى همه ، تحسين حتى بىتفاوت‌ترين ناظران را برانگيخته است . دشواريهاى اين حكومت ، خاصه دشواريهاى مالى آن ، بسيار عظيم بوده است . جهت رفع اين دشواريها ايران مجبور است كه به سوى انگلستان و روسيه ، و نه هيچ قدرت ديگر ، روى آورد و ظاهرا روسيه ، به عنوان يكى از شرايط ارائه وام ، تقاضاى تشكيل يك ژاندارمرى ، در منطقهء نفوذ روسيه - يعنى در بزرگترين و مهمترين بخش ايران - را نموده كه توسط روسها اداره شود . گذشته از تمامى اقدامات روسيه كه در زمان قبل از استعفاى محمد على شاه و اعادهء مشروطيت انجام گرفته ، آيا اقدامات اين كشور از آن تاريخ به بعد نيز به گونه‌اى بوده است كه بتواند در افكار مردم ايران هيچگونه اعتماد به مقاصد خيرخواهانه‌اى را كه روسيه ادعاى آن را دارد برانگيزد ؟\r\nاز 6300 تن سرباز روسى ، كه سال گذشته به بهانه‌هاى مختلف ، به ايران اعزام شدند ، تا آن‌جا كه مشخص گشته ، هنوز حدود 3000 تن از آنها در ايران هستند ، يعنى هزار تن از آنها در تبريز\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nمىباشند ، كه ديگر در خارج شهر اردو نزده بلكه در « باغ شمال » در داخل ديوارهاى شهر مستقر شده‌اند ؛ پانصد تن در نقاط مختلف بين انزلى و قزوين ؛ پانصد تن در خود قزوين ؛ سيصد تن در خراسان ؛ تعدادى نامشخص در استرآباد و اروميه ؛ و پانصد تن در اردبيل حضور دارند به علاوهء يك عده 50 نفرى از قزاقها كه به امر در منطقهء قره‌داغ ، در ژانويه 1910 ، اعزام شده‌اند « تا وضعيت را مورد بررسى قرار دهند . » به تمامى اينها رفتار متكبرانه و از موضع‌قدرت اين سربازان در رشت ، قزوين و تبريز را اضافه كنيد ؛ و نيز اين واقعيت را كه بنابر گزارشات در شهر اخير آنها كليسايى را بنا كرده ، تعداد پرچمهاى روس را به سيصد يا چهارصد عدد افزايش داده و كلا تمامى علائمى را كه حاكى از « آمدن آنها جهت ماندن » است ، از خود بروز داده‌اند ؛ و نيز روابط بسيار مبهم آنها با آن راهزن معروف و اخلالگر عمدهء آرامش ، رحيم خان ، و سپس با داراب ميرزا ، كه يك شاهزادهء ايرانى تبعهء روس است كه به عنوان يك افسر در گردان روسى مستقر در قزوين ، به زنجان رفت تا شورش ارتجاعيون را برانگيزد و هنگامى كه همراه سربازان روسى به قزوين بازمىگشت و با عده‌اى از سربازان ايرانى برخورد ، سربازان روسى « اسما » او را دستگير امّا « رسما » وى را از دست ايرانيها نجات داده و به سوى سربازان شليك كرده و دو تن از آنها از جمله « على خان » افسر فرمانده آنها را به قتل رساندند . آيا جاى تعجب است كه ايرانيها ، آنچنان كه يك روزنامهء فرانسوى مىگويد « در قرار دادن سرهاى خود در كمند دار ترديد دارند » يا اينكه اعلام مىكنند كه « ترجيح خواهند داد بميرند » تا اينكه يك تشكيلات ژاندارمرى تحت كنترل افسران روسى ، يا به عبارت ديگر يك تيپ قزاق به مراتب توسعه‌يافتهء تحت كنترل كلنل لياخوف‌ها ، را به عنوان نيروى اصلى نظامى در كشور خود داشته باشند ؟\r\nبه مراتب بهتر بود آنها درصدد ايجاد يك اتحاد دفاعى با تركيه ، انتقال مقر حكومت به اصفهان - پايتخت باستانى عصر باشكوه صفوى - ، و حتى درصدد حفظ يك ايران آزاد و مستقل ، اگرچه چند مليتى ، حتى به بهاى از دست دادن بخشى از قلمرو خود در شمال برمىآمدند تا آنكه اجازه دهند تمامى كشور به وضعيت فلاكت‌بار تحت‌الحمايگى روسيه درآيد .\r\nدر چند سال گذشته ، آنچنان حوادث و وقايع غيرمنتظره‌اى در ايران و تركيه روى داده است و پيشگويىهاى مطمئن بسيارى غلط از آب درآمده‌اند كه هرگونه پيش‌گويى قاطعانه‌اى عملى شتاب‌زده خواهد بود . اعتقاد شخصى من آنست كه اگر ايران پولهاى تلف شده - يا حتى بدتر از تلف شده - توسط سه پادشاه پىدرپى طى بيست سال گذشته را در خزانهء خود مىداشت و اگر واقعا مىتوانست بر بيطرفى خيرخواهانهء « دو همسايهء قدرتمندش » ، براى يك مدت ده يا 20 ساله ، حساب كند ، قادر بود\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nشايستگى خود را در بازسازى و اصلاحاتى كه روياروى آن قرار دارند را به اثبات برساند . امّا اينها دو « اگر » بسيار بزرگ هستند . مع‌هذا ، با همين شرايط موجود نيز ، بيش از 18 ماه گذشته يا حتى يك سال گذشته ، جاى اميدوارى وجود دارد . بحران بر طرف شده و بيمار ، اگرچه بسيار ضعيف ، بهبود يافته است . ممكنست روسيه بخواهد با همسايهء هنوز ناتوان خود منصفانه رفتار كند ، يا - اگر نخواهد - شرايط ، داخلى و خارجى ؛ چنان خواهد شد كه هرگونه طرح شومى را كه جناح مرتجع در سر مىپروراند در داخل خنثى خواهد كرد و ماجراجوييهاى خارجى را ، كه غالبا به‌نظر مىرسد بر سياستهاى اين كشور مسلط هستند ، بر طرف خواهد ساخت . بنابراين ، ما تنها مىتوانيم از زبان سعدى به ايرانيان بگوئيم : -\r\n« الا لا تحزننّ اخا البلّلية ، فللّرحمن الطاف خفّيه . »\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nسيّد جمال الدّين اسدآبادى\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n\r\nيادداشتها\r\n( براى اكثر يادداشتهاى ذيل مديون دوست فاضل خود ، محمد ابن عبد الوهاب قزوينى ، هستم كه با لطف فراوان نمونه‌هاى غلطگيرى اين كتاب را ، در مرحله چاپ ، بازخوانى نمود . اين‌گونه يادداشتها با گذاشتن دو حرف  \" M . M \"  در پايان هريك ، از ديگر يادداشتها متمايز گرديده‌اند . « يادداشت در مورد سيد جمال الدين » را مديون آقاى ويلفريد اسكاون بلانت هستم ، امّا خود نيز برخى يادداشتهاى ديگر را ، كه از اطلاعات بدست آمده از منابع گوناگون هنگام زير چاپ بودن اين كتاب اخذ گرديده‌اند ، اضافه نموده‌ام . )\r\n\r\nيادداشت شماره يك ( در مورد فصل اوّل ) . سيد جمال الدين\r\nآقاى ويلفريد اسكاون بلانت مىنويسد ( 27 مه 1909 ) :\r\n« من سيد جمال الدين را به خوبى مىشناختم و در سالهاى 1883 ، 1884 ، 1885 وى را بسيار ملاقات ميكردم . اولين‌بار وى را در لندن ، در بهار 1883 ، ملاقات كردم . او بتازگى از آمريكا آمده بود ، جائى كه پس از اخراجش از هند چند ماهى در آن اقامت گزيده بود با اين هدف كه تابعيت آنجا را كسب نمايد . بعدا ، در ماه سپتامبر همان سال ، ما مجددا در پاريس يكديگر را ملاقات كرديم . در آن زمان وى با برخى از پناهندگان مصرى ، كه با من آشنا بودند ، زندگى ميكرد . و من علاقمند بودم كه جهت مشورت با وى در زمينه بازديدى كه در نظر داشته از هند به عمل آورم با وى مشورت نمايم و نيز مايل بودم معرفىنامه‌هائى از وى ، براى برخى از مسلمانان برجسته هندى ، دريافت نمايم . هدف من از اين سفر مشخص نمودن شرايط مسلمانان ، بعنوان يك جامعه ، و روابط آنها با بقيه دنياى اسلام و با نهضت اصلاح‌طلب بود . در يادداشت‌هاى روزانه خود در آن‌زمان ، يادداشت ذيل را در مورد وى مىيابم :\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n« سوم سپتامبر 1883 ، صابونجى ( منشى خصوصى من ) بهمراه شيخ جمال الدين وارد شد .\r\nهنگاميكه من او را در لندن ، در فصل بهار ، ملاقات كردم وى لباس شيخى خود را در بر داشت . اكنون وى لباس‌هاى دوخت استامبولى را در بر دارد كه چندان هم بر اندام وى غيربرازنده نمىباشد . وى چند كلمه‌اى از زبان فرانسه فراگرفته ، امّا از نقطه‌نظرهاى ديگر تغييرى ننموده است . سخنان ما پيرامون هند ، و توانايى من در كسب اعتماد واقعى مسلمانان آنجا بود . وى اظهار داشت انگليسى بودن من اين امر را بسيار دشوار خواهد ساخت ، زيرا تمامى آنان كه چيزى براى از دست دادن دارند ، از حكومت ، كه در همه‌جا جاسوسانى دارد ، در وحشت هستند . شخص وى تقريبا به صورت يك زندانى در منزلش نگاه داشته شده و از بيم اوضاع وخيم‌تر هند را ترك گفته بود . هرشيخى كه در هند شهرت كسب مىكرد ، مورد تعقيب و آزار قرار مىگرفت و اگر در ادامهء يك مسير مستقل اصرار مىورزيد ، به اين يا آن اتهام به جزاير « اندامن » فرستاده مىشد . وى گفت مردم درنمىيافتند كه خيرخواه آنها هستم و بيش از آن محتاط بودند كه سخنى بگويند . مردم فقيرتر ممكن بود [ چيزى بگويند ، امّا 
  ] شيوخ يا شاهزادگان خير . وى معتقد بود حيدرآباد بهترين نقطه براى من خواهد بود ، زيرا پناهندگانى از تمامى ايالات هند در آنجا بودند كه كمتر از ديگران از حكومت انگليسى وحشت داشتند . وى گفت تعدادى نامه‌هاى خصوصى ، جهت توضيح موضع من ، خواهد نوشت ، و [ نيز نامه‌هايى 
  ] براى برخى از سردبيران روزنامه‌هاى اسلامى خواهد نگاشت . به او گفتم كه موقعيت سياسى ( در انگلستان ) چگونه است ، و به‌نظر من تا چه حد ضرورى است كه مسلمانان نشان دهند كه در حمايت از سياست « ريپون » به هندوها پيوسته‌اند . همه چيز بستگى به اين داشت كه هندوان يك جبههء متحد را به نمايش بگذارند .\r\nوى گفت كه اگر بتوان براى آنها ثابت نمود كه افرادى در انگلستان وجود دارند كه با آنها همدردى مىكنند ، ممكنست آنها شجاعت پيدا نمايند ، امّا آنها فقط مقاماتى را مشاهده مىكنند « كه هيچگاه ، به هنگام صحبت با آنها ، لبخند نمىزنند . »\r\n« 14 سپتامبر 1883 . جمال الدين ، سنّه ( ابو نظّاره ) و صابونجى براى صبحانه آمدند و ما تمام روز را به گفتگو پرداختيم . شيخ نامه‌هايى را كه نوشته بود با خود آورده بود . . . و اين نامه‌ها ممكنست ارزش بسيارى داشته باشند . وى نكات جالبى را در مورد ملّت و خانواده خويش براى ما بازگو نمود . وى ايدهء مربوط به سامى بودن ، افغانها را رد مىكند و مىگويد ، برعكس ، آنها همچون ديگر سكنهء شمال هند آريايى هستند . امّا خانوادهء خود وى عربند و همواره سنت زبان عربى را حفظ نموده‌اند ، زبانى كه وى ، در حد كمال ، بدان سخن مىگويد . وى همچنين در مورد تاريخ سخنرانى كرد . من شعر خود به نام\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n« باد و گردباد » را براى آنها خواندم ، كه صابونجى آن را براى شيخ ترجمه كرد . وى گفت كه اگر به وى گفته مىشد در جهان يك انگليسى وجود دارد كه به راستى با مصائب هند همدرد است ، باور نمىكرد [ وى ترجمه‌اى از شعر مرا شروع كرد كه اگر بتوانم آن را در ميان اوراق خود پيدا كنم ، آن ترجمه را در اختيار دارم . 
  ]\r\n« نامه‌هايى كه شيخ در اختيار من گذاشت ، بيشترين فايدهء ممكن را در بر داشت . دريافتم كه وى در همه جاى هند بسيار محترم شمرده مىشود ، و من به خاطر وى آنچنان مورد استقبال قرار گرفتم كه تعداد معدودى انگليسى استقبالى از ايندست را تجربه كرده‌اند . در كلكته تعدادى دانشجوى جوان مسلمان وجود داشتند كه خود را كاملا وقف عقايد « اتحاد اسلام » وى در مورد اصلاحات ليبرال نموده‌اند ، و در ديگر شهرهاى عمدهء شمال هند هم وضع به همين منوال بود . وى يك مخالف صددرصد حكومت انگليسى بود ، امّا درعين‌حال بدون كمترين تعصب كهنه‌پرستانه ، و از يك توافق شرافتمندانه با انگلستان استقبال مىكرد ، درصورتىكه معتقد مىشد چنين توافقى قابل اكتساب است .\r\nاين امر بعدها ، در بازگشت به اروپا در سال 1884 ، بر من ثابت گرديد . »\r\n« من مجددا در بهار آنسال ، در پاريس ، وى را در حالى ملاقات كردم كه با دوست من شيخ محمد عبده در اتاق كوچكى كه حدود 8 فوت مربع مساحت داشت و در بالاى خانه‌اى در كوچهء « دوسيز » قرار داشت زندگى مىكرد و اين اتاق به عنوان دفتر روزنامهء عربىزبانى كه آنها منتشر مىكردند و « عروة الوثقى » خوانده مىشد ، مورد استفاده قرار گرفته بود . وى از موفقيت سفر من به هند مشعوف گرديد و تأكيد نمود كه در راه آرمان اسلام بيشتر فعاليت كنم . در آن موقع لحظات بسيار هيجان‌انگيزى ، در رابطه با سفر ژنرال گوردون به خارطوم بر انگلستان و قاهره حاكم بود و من خواستار مشورت و كمك وى در مورد امكان اعزام يك هيأت صلح به سوى مهدى ، كه وى كم و بيش با او ارتباط داشت ، و دخالت وى در جهت عقب‌نشينى گوردن گرديدم . وى علاقمندى خود به كمك به چنين پروژه‌اى را ، در صورتى كه از حسن‌نيت وزارت امور خارجه ، مطمئن مىگرديد ، ابراز داشت و من به محض ورود به لندن پيرامون اين مسئله با گلادستون تماس گرفتم . من معتقدم كه گلادستون مشتاقانه از كمك وى استفاده مىكرد ، و موضوع تا آنجا پيشرفت كه در كابينه مطرح گرديد . امّا يك موضوع صلح‌آميز در طرحهاى وزارت امور خارجه جايى نداشت ، و بنابراين اين پيشنهاد رد گرديد . »\r\n« سال بعد ، 1885 ، كه گلادستون از كار بر كنار و لرد راندولف چرچيل ، كه با من دوست بود ،\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nتصدى پست وزارت امور هند را بر عهده گرفته بود ، من جمال الدين را واداشتم به انگلستان بيايد تا وى را ، جهت بحث پيرامون شرايط يك توافق احتمالى بين انگلستان و اسلام ، ملاقات كند . وى بيش از سه ماه به عنوان ميهمان نزد من اقامت كرد كه بخشى از اين مدت را در كرابت و بخشى را در لندن بود و در اين هنگام بود كه من آشنايى بسيار زيادى با وى حاصل نمودم . من او را به بسيارى از دوستان سياسى خود معرفى كردم ، از جمله چرچيل و دروموندولف ، و از مكالمات وى با آنها در منزلم يادداشتهاى جالبى در اختيار دارم . يك‌بار مقرر كرد كه وى بايد ولف را در مأموريت ويژه‌اش نزد سلطان ، در سفر به قسطنطنيه همراهى كند تا از نفوذ وى نزد اطرافيان پيرو « اتحاد اسلام » عبد الحميد ، به سود راه حلى صلح‌آميز كه بايد شامل تخليهء مصر ، و اتحادى متشكل از انگليس تركيه ، ايران و افغانستان عليه روسيه مىبود ، استفاده شود . متأسفانه ، ولف در آخرين لحظه اجازه داد كه وى را از بردن سيد به همراه خود منصرف سازند ، و من ( دست‌كم بخشى ) از دشواريهايى را كه وى در سفرش با آنها مواجه گرديد و شكست نهايى اين سفر را به اين تغيير عقيده منتسب مىدانم . سيد از اينكه بدينگونه رها گرديد ، بسيار رنجيده‌خاطر شد . زيرا بليط وى به قسطنطنيه نيز قبلا آماده شده بود ، و پس از درنگى چند هفته‌اى در لندن ، سرانجام با خاطرى رنجيده لندن را به سوى مسكو ترك كرد و در مسكو بود كه وى با كاتكوف آشنا گرديد و خود را در اردوگاه مخالف ، يعنى حمايت از يك اتحاد روس - تركى عليه انگلستان قرار داد « 1 » .\r\n« من مدت چند سال سيد جمال الدين را رويت نكردم ، امّا در 1893 وى را در حالى يافتم كه در قسطنطنيه ، به عنوان يكى از افراد محبوب سلطان عبد الحميد ، مستقر شده بود و در مسافرخانهء نشان پاشا ، درست در خارج از ديوار باغ « يلديز » به عنوان يكى از مستمرىبگيران وى اقامت داشت .\r\nفقط چند روز قبل از ورود من وى توانسته بود در يكى از مراسم دربارى مربوط به فستيوال بايرامه ، خود را در معرض توجه خاص سلطان قرار دهد . يك مقام دربارى در صدد بازگرداندن وى برآمده بود ، امّا وى تأكيد كرده بود كه به عنوان يك « عالم » و يك سيّد اولاد پيغمبر حق دارد كه مقامى معادل هركس ديگر در آنجا داشته باشد و به زور وارد گرديده بود . اين امر توجه سلطان را جلب كرد . و باعث گرديد كه وى را فراخوانده ، و جايى در پشت صندلى پادشاه را به وى اعطاء نمايد ، جايى كه « حتى از جايگاه حاجب‌اعظم نزديكتر بود . » من معتقدم كه اين صفت مشخصهء اوست ، زيرا وى به\r\n\r\n\r\n","description":"","footnote":"\r\n( 1 ) . در رابطه با اين سفر محرمانه به روسيه ، برخى نكات در صفحات 105 - 103 مقدمه‌اى بر كتاب « بيدارى ايرانيان » ارائه گرديده است . به‌نظر مىرسد وى با آقاى دوگير ، آقاى رنيويف و مادام نويكرف ملاقات كرده است .\r\n","page_name":" 336 ","page_number":336},
  {"content":"\r\n\r\nصورتى دموكراتيك تظاهرات رسمى را خوار مىشمرد ، و سالها قبل نيز همين روش را در مورد شيخ الاسلام ، به مناسبت اوّلين سفرش به قسطنطنيه ، به كار گرفته و همين نتيجه حاصل گرديده بود .\r\nمع‌هذا ، اگرچه در 1893 در اوج محبوبيت بود ، امّا تحت همان نظارت شديدى قرار داشت كه تمامى ميهمانان عبد الحميد قرار مىگرفتند . »\r\n« در اولين ملاقاتم با وى در آن مسافرخانه ، من دخترم را همراه داشتم و او از ديدار ما مشعوف شد .\r\nاتاقهايى كه در اختيار وى قرار داشتند شيك و مدرن بودند و او در ميان دوستان خود نشسته بود ، دوستانى كه اكثرا از طبقهء دانشمندان بودند . وى با چابكى و نشاط بسيار برخاست تا از ما استقبال كند ، هردو گونهء مرا بوسيده ، دختر مرا واداشت كه در يك صندلى راحتى تشريفاتى بنشيند و به ما چاى و قهوه داد و در همان حال ما را با سخنانى شاد كه مخلوطى از زبان عربى و فرانسه بود ، و اين زبانى بود كه وى همواره در صحبت با ما به كار مىبرد ، سرگرم كرد . وى با آزادى بسيار پيرامون تمامى مسائل با ما سخن مىگفت ، و من گمان مىكنم كه ديگر ميهمانان وى فقط زبان تركى مىدانستند . روز بعد وى در هتل محل اقامتمان ، در پرا  ( Pera )  ، به بازديد ما آمد . بسيار علاقمند بود كه من سلطان را ملاقات كنم .\r\nمتأسفم كه اين فرصت را از دست دادم . امّا در آن‌زمان باريافتى به حضور سلطان مستلزم مانور بسيار با مقامات دربارى و انتظار فراوان بود و من چون در سر راه خود از مصر به انگلستان بودم ، نمىتوانستم در قسطنطنيه بمانم . در دومين ملاقاتم با وى ، او در مورد موقعيت خود در آن دنياى عجيب « پلديز » ، كه در آن نيمه مهمان و نيمه زندانى بود ، مطالب بسيار جالبى بيان داشت . در آن‌زمان وى از اين وضعيت راضى و خوشحال بود ، زيرا محبوبيتى كه از آن برخوردار بود وى را صاحب‌نفوذ ساخته و بر دهان وى مهر نمىزد . او همواره يك سخنران آزاد بود . »\r\nخوشحالم كه او را در آن‌زمان ديده‌ام ، زيرا بعدا دچار ايام ناخوشايندترى گرديد و به دليل تحريكات شيخ ابو الهدى [ منجم سلطان سابق 
  ] ، كه به ديدهء رشك به وى مىنگريست ، لطف سلطان از بين رفت . بااين‌وجود ، وى تا پايان به اقامت در نشان‌پاشا ادامه داد . من در مغزم ترديدى ندارم كه او در قتل شاه شريك بود - منظورم آنست كه سخنان تند وى منجر به انجام اين قتل توسط يكى از مريدان ايرانى وى گرديد - ، زيرا جمال الدين يك انقلابى كم‌مايه نبود . و نيز بىميل نيستم كه باور كنم داستان بيمارى مرگبار وى حاصل سمّ بود . او دشمنان بسيارى داشت و مايهء زحمت و دردسر عبد الحميد گشته بود . اگر اين‌چنين باشد ، ايام پايانى زندگى وى ايامى اندوهبار بوده است . بنا به گفتهء شيخ محمد عبده ، كه در اين مورد در همان ايام با من سخن گفت ، افتادن وى از چشم سلطان باعث گرديد كه دوستان\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nسابقش از وى دورى گزينند و او به‌تدريج دريافت كه ديگر ساكنان مسافرخانه وى را رها كرده‌اند ، در حالى كه در آغوش يك خدمتكار وفادار ، و آن خدمتكار يك فرد مسيحى ، بود جان داد .\r\n\r\nيادداشت شمارهء 2 ( در مورد حاجى سيّاح ، فروغى و اعتماد السلطنه )\r\nحاجى سياح محلاتى معلم سرخانهء شاه جوان ( سلطان احمد ) است ، يا تا اين اواخر بود ، در حالى كه برادرش ، ميرزا جعفر معلم زبان فارسى در دانشگاه مسكو است .\r\nميرزا محمد حسين اصفهانى ، داراى نام مستعار شاعرى « فروغى » ، و عنوان « ذكاء الملك » - كه اكنون به فرزندش ميرزا محمد على خان ، منشى مجلس ، اطلاق مىشود - ، طى دورهء حكومت مظفر الدين شاه صاحب‌امتياز و سردبير روزنامهء « تربيت » ، يكى از بهترين روزنامه‌هاى فارسى در آن دوره ، بود و يكى از بااستعدادترين شاعران و نويسندگان اين دوره محسوب مىگرديد . وى هم با سيد جمال الدين و هم با پرنس ملكم خان داراى روابط دوستانه بود و در نتيجه توسط امين السلطان زندانى گرديد . وى مدت كوتاهى قبل از كودتاى ژوئن 1908 درگذشت .\r\nمحمد حسن خان اعتماد السلطنه فرزند حاجى على خان حاجب الدوله ، آن فراشباشى و ميرغضب معروف ناصر الدين شاه ، بود كه معروفيت غيرقابل‌غبطه‌اى در رابطه با آزار و اذيت بابيه در سالهاى 52 - 1850 و از بين بردن مولاى خود ، ميرزا تقى خان اميركبير ، به دست آورد . ( نگاه كنيد به جلد دوم كتاب « روايت مسافر » اينجانب ، ص 52 و ارجاعاتى كه به واتسون و پولاك در آنجا داده شده است و نيز صفحات 8 - 256 كتاب « تاريخ جديد » من . ) اگرچه سيد جمال الدين ظاهرا عقيده‌اى محترمانه دربارهء اعتماد السلطنه داشت ، بنابر عقيدهء ديگران وى يك شارلاتان ، و يك آدم رذل ، جاهل بيسواد و پرمدعا بود « 1 » . وى حتى نمىتوانست به درستى بنويسد و كتابهايى كه به نام وى نوشته شده‌اند ، توسط افرادى فاضل نگاشته شده‌اند كه بالاجبار و به دليل ترس از شرارت وى بدين‌كار اقدام كرده‌اند .  ( M . M )  .\r\n\r\n\r\n","description":"","footnote":"\r\n( 1 ) . رجوع شود به ص 92 همين كتاب ( استنطاق ميرزا رضا كرمانى ) كه از آن چنين استنباط مىگردد كه ميرزا رضا كرمانى نيز بر همين عقيده بوده است .\r\n","page_name":" 338 ","page_number":338},
  {"content":"\r\n\r\n\r\nيادداشت شمارهء 3 ( در مورد آقاى آنتوان كتابچى )\r\nآقاى آنتوان كتابچى در 1843 در قسطنطنيه متولد و در 1902 در ايتاليا ، در لقورن  ( Leghorn )  ، درگذشت . وى در 1878 به ناصر الدين شاه معرفى و در 1879 به خدمت حكومت ايران درآمد .\r\nوى در 1894 ايران را ترك كرد تا كنسول هيأت نمايندگى ايران در بروكسل گردد . براى اين اطلاعات من مديون فرزندش دكتر پى - كتابچى هستم كه هوش وى مرا بسيار تحت تأثير قرار داد .\r\nديگر فرزندش ، ادوارد ، محبت فراوانى نسبت به آوارگان ايرانى كه پس از كودتاى ژوئن 1908 به لندن آمدند ، نشان داد .\r\n\r\nيادداشت شمارهء 4 ( در مورد ميرزا احمد كرمانى و سيد حسن )\r\nحاجى ميرزا احمد كرمانى ، مانند شيخ احمد « روحى » كرمانى ( كه بايد به دقت از وى متمايز گردد ) ، يك بابى ازلى بود و همراه وى كه در اينجا به وى اشاره مىگردد ، تقريبا به‌طور مطمئن مىتوان گفت كه سيد حسن ، معروف به صاحب الزمانى ، بوده است كه به دليل ادعايش در اين مورد كه مهدى موعود است بدين‌نام خوانده شده است . در نتيجهء ناآراميهاى حاصل از فعاليتهاى تبليغاتى آنها در همدان ، هردو تن دستگير و در تهران زندانى شدند . در آنجا ميرزا احمد به بيمارى اسهال درگذشت ، امّا سيد حسن از طريق نفوذ عمويش ، مشير السلطنه كه بعدها نخست‌وزير ارتجاعى محمد على شاه شد ، آزاد گرديد . وى فردى داراى توانايى و دانش قابل‌توجه ، امّا بسيار غيرعادى و تقريبا آزادانديش و لامذهب بود . نامبرده هنوز در قيد حيات است .  ( M . M )  .\r\n\r\nيادداشت شمارهء 5 ( در مورد حاجى شيخ هادى نجم‌آبادى )\r\nحاجى شيخ هادى نجم‌آبادى يكى از برجسته‌ترين علماى تهران بود و خدمات وى به آرمان آزادى در ايران تقريبا ، اگرنه كاملا ، معادل خدمات سيد جمال الدين بودند . زيرا وى يك مجتهد طراز اوّل بود و از اعتماد خواص و عوام برخوردار . وى مطلقا فسادناپذير بود و هرگز دينارى از كسى قبول نكرد . هرروز بعدازظهر ، روى زمينى در خارج از منزلش مىنشست و مردم تمامى اقشار و مذاهب ، دولتمردان و دانشمندان ، شاهزادگان و شعرا ، سنى و شيعه ، بابى ، ارمنى ، يهودى ، على اللّهى و غيره را مىپذيرفت و با تمامى آنها ، انواع گوناگون مسائل و موضوعات را با آزادى تمام مورد بحث\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nقرار مىداد . اگرچه وى يك مجتهد بود ، امّا قلبا فردى روشنفكر بوده و عادت داشت بذر ترديد را در اذهان مردم بكارد و اعتقاد آنها به خرافات رايج را از بين ببرد و او در « بيدارى » بخش عظيمى از افرادى كه بعدها قهرمان آزادى ايران گرديدند ، دخيل بود . حاجى ميرزا احمد كرمانى و سيد حسن صاحب الزمانى ، كه در يادداشت قبل ذكر آنها رفت ، از جمله پيروان وى بودند و نيز بسيارى از مشروطه‌خواهان برجستهء زمان حاضر . سيد محمد طباطبايى در اصل از پيروان وى بود ، امّا بعدها عقايد او را ، به عنوان يك مرتد نسبت به پدرش سيد صادق ، كه علنا وى را به عنوان يك كافر تكفير نمود ، محكوم ساخت . مع‌هذا ، اين محكوم ساختن ، منهاى رنجاندن وى ، عملا بر حيثيت وى افزود و شمار پيروان و تحسين كنندگانش را افزايش داد . نه فقط شاهزادگانى همچون نايب السلطنه ، و وزرايى همانند امين السلطان ، بلكه حتى شخص ناصر الدين شاه به ملاقات وى آمدند و او تمامى آنها را ، بدون هيچگونه جلوه‌فروشى ، در خارج از منزلش در حسن‌آباد مىپذيرفت بدون آنكه بين دون‌رتبه‌ترين و عالىرتبه‌ترين آنها تفاوتى قائل گردد . فقط در مورد شخص شاه ، وى جهت استقبال از جاى برمىخاست و اين امتيازى بود كه براى هيچ‌كس ديگر قائل نمىگرديد . يك بار نظام السلطنه - در آن موقع وزير ماليه و بعدها نخست‌وزير - به ديدار وى آمد و او را طبق معمول نشسته بر شن در خارج از منزلش يافت در حالى كه مريدانش وى را محاصره كرده بودند . در پاسخ به كرنش احترام‌آميز وزير ، شيخ هادى صرفا گفت « سلام عليك ! » سپس وزير روى زمين لخت ، در حدود يك متر دور از وى ، نشست و او بدون آنكه بلند شود يا حركتى كند صرفا اين كلمه را پراند « يا اللّه ! » و سپس صاحب قهوه‌خانه مجاور را ، كه سيدى از آشنايان وى بود ، ندا داد كه چاى و يك قليان بياورد ، همانگونه كه عادت وى بود هنگامى كه ميهمانان وى خواستار نوشيدنى جهت رفع خستگى بودند . و يك قليان عادى و معمولىترين فنجان چاى آورده شد . در اين موقع نظام السلطنه اجازه خواست كه جهت تهيه و سرو چاى اسباب و لوازم از منزل وى آورده شود ، كه شيخ پاسخ داد : « هرطور كه ميلتان است » ، و بيدرنگ يك سماور نقره و سرويس چاىخورى زيبا و زيباترين قليانها ، توسط خدمتكاران وزير از منزل وى آورده شدند .\r\nشيخ هادى داراى پسران متعدد بود . ميرزا مهدى كه اكنون در وزارت عدليه است ؛ و حاجى شيخ تقى ، كه يك مجتهد بود و فرزندش شيخ محسن يكى از مشروطه‌خواهان برجسته بود كه پس از كودتا در سفارت بريتانيا پناه گرفت و بعدها به قفقاز گريخت و پس از استعفاى محمد على ( شاه . م ) و اعادهء مشروطيت يكى از اعضاى « هيئت عاليه » بود . وى فرزندانش را مجبور ساخت كه با\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nكسب‌هاى كوچك و پرزحمت امرارمعاش كنند . ميرزا مهدى يك مغازهء دوافروشى را اداره مىكرد و هنگامى كه جهت خريد چاى و شكر يا امثال آن به بازار مىرفت ، پدرش به وى اجازه نمىداد كه يك باربر جهت حمل بسته‌هايش استخدام كند ، بلكه تأكيد داشت كه شخصا آنها را حمل كند ، بدين ترتيب وى ، عليرغم موقعيت برجسته‌اش بعنوان يك روحانى و عالم ، غالبا ديده مىشد كه با زحمت در حال حمل يك ساك سنگين روى شانه‌هايش مىباشد ، در حالى كه نفسش بريده و عرق مىريزد و همه به وى چشم دوخته‌اند . همچنين شيخ هادى يكى از فاضل‌ترين شاگردانش ، به نام سيد احمد ، را وادار ساخت كه در يك قهوه‌خانه ، به نام قهوه‌خانهء قصر واقع در جاده تهران - شميران ، خدمت كند و او در پشت پيشخوان ، با مزدى معادل سى شاهى در روز ، مىايستاد . يك بار يكى از دوستانش او را در حالى يافت كه روى كف زمين مدرسه‌اى كه استادش شيخ هادى تأسيس نموده بود با حالتى كاملا خسته دراز كشيده است در حالى كه مدت 24 ساعت چيزى براى خوردن در اختيار نداشته زيرا استادش به وى گفته بود قبل از آنكه بتواند چيزى بخورد بايد پولى به دست آورد و او علاقه نداشت كه مطالعاتش را جهت جستجوى كار ترك كند و يك شاهى در اختيار نداشت . روزى فردى به نام حسين خان ، كه به دليل اعتيادش به افيون ترياكى خوانده مىشد ، نزد شيخ هادى آمد و شكايت كرد كه مدت دو روز است كه هيچ ترياكى در اختيار نداشته است و خواستار پنج شاهى پول جهت خريد مقدارى ترياك شد . شيخ هادى نه تنها خود از دادن هرگونه پولى به وى امتناع ورزيد ، بلكه سردار مكرّم را نيز از دادن پول به او منع نمود و گفت كه كمك به فردى كه پولش را صرف ترياك مىكند حرام است . بنابراين حسين خان در حال نفرين كردن شيخ هادى از در خارج شد و مىگفت : « خدا عذابت را در هردو دنيا زياد كند . زيرا تو نه خودت پولى به من مىدهى و نه به ديگرى اجازه مىدهى كه به من پول بدهد ، اگرچه من در حال مردن از نداشتن ترياك هستم ! » شيخ هادى در اوايل سلطنت مظفر الدين شاه وفات يافت .  ( M . M )  .\r\n\r\nيادداشت شمارهء 6 ( در مورد قصر اميريه )\r\nباغ و قصر اميريه ، واقع در نزديكى باغ شاه ، نه‌چندان دور از ميدان اسب‌دوانى ، توسط نايب السلطنه كامران ميرزا ، يكى از فرزندان ناصر الدين شاه ، ساخته شد و يكى از زيباترين و بهترين باغهاى تهران است .  ( M . M )  .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n\r\nيادداشت شمارهء 7 ( در مورد شمس العلماء و امين الضرب )\r\nاسم صحيح شمس العلماء ، شيخ محمد مهدى عبد الرّب‌آبادى ، در نزديكى قزوين ، است . وى يكى از فاضل‌ترين علماى ايران است . در ص 170 - 169 كتاب اعتماد السلطنه ، به نام « كتاب المآثر و الآثار » شرح حالى از او ارائه گرديده است . وى توسط ناصر الدين شاه جهت همكارى با شيخ عبد الوهاب ، پدر ميرزا محمد ، در تهيهء « نامهء دانشوران » ، تحت نظارت عاليهء اعتماد السلطنه منصوب گرديد ( نگاه كنيد به يادداشت شمارهء 2 ، در همين ضميمه ) .\r\nحاجى محمد حسن ، كه در اينجا به او اشاره مىشود ، همچون پسرش حاجى حسين آقا ، كه نايب رئيس اولين مجلس و يكى از ثروتمندترين افراد در ايران بود ، داراى عنوان امين الضرب بود .\r\nسيد جمال الدين به هنگام اقامت در تهران در منزل وى سكونت داشت .\r\nشمس العلماء يكى از دوستان بزرگ روحانى مرتجع شيخ فضل اللّه نورى ( كه بعدها در 31 ژوئيه 1909 اعدام گرديد ) بود و پس از اعادهء مشروطيت در ژوئيه 1909 احتياط آن ديد كه در منزلش بست بنشيند . مع‌هذا ، وى توسط حاجى سيد نصر اللّه اخوى ، نايب‌رئيس مجلس دوم ، مورد حمايت قرار گرفت و نگذاشت كه مورد تعرض مجاهدين ناسيوناليست قرار بگيرد . وى از نظر دانش تاريخ و ادبيات ايران و عرب در ايران نظير نداشت و يادداشتهاى باارزش چندى مربوط به متن « مرزبان نامه » تأليف ميرزا محمد در مجموعهء « گيب محوريال » را تهيه نمود كه در جلد هشتم اين كتاب چاپ گرديده است . وى اكنون حدود 60 سال دارد .\r\n\r\nيادداشت شمارهء 8 ( در مورد اعدام ميرزا رضا كرمانى )\r\nدر كتاب « تاريخ بيدارى ايرانيان » ( ص 156 - 153 ) پس از ارائه تقريبا كلمه به كلمهء جريان بازجويى ميرزا رضا ، شرحى پيرامون آخرين روزها و اعدام وى عرضه مىنمايد كه خلاصه آن به شرح ذيل است : وى تا آخرين لحظه شجاعت خود را نشان داد و نه تهديد و نه تطميع نتوانست وى را وادار به اين اعتراف نمايد كه داراى شريك جرم بوده است . وى در سپيده‌دم روز پنجشنبه دوم ربيع الاول ( برابر با 11 اوت 1896 ) در « ميدان مشق » در تهران ، و در حضور جمعيت عظيمى از مردم ، به دار آويخته شد . شب قبل از اعدام در « قزاقخانه » حبس گرديد و همراه شجاع السلطنه ، فرزند « سردار كل » ، و خويشاوندان مختلف امين السلطان به محلّ اعدام آورده شد . گفته شد كه ميرزا رضا تا\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nآخرين لحظه اميد داشت كه امين السلطان وى را از مرگ رهايى خواهد بخشيد ، و هنگامى كه چوبهء دار را مشاهده كرد و تشخيص داد كه قرار است بميرد ، سعى كرد با مردم سخن بگويد امّا صداى وى در صداى موزيك اركستر نظامى گم شد . در روز 12 ربيع الثانى 1314 ( 20 سپتامبر 1896 ) چند تن از دوستان وى ، از قبيل ميرزا حسن كرمانى ، شيخ محمد على دزفولى و برخى از خويشاوندان و مريدان حاجى شيخ هادى نجم‌آبادى ، در منزل فرد اخير گرد آمدند تا به رسم معمول ايران مراسم چهلمين روز مرگ وى را برگزار نموده و براى وى طلب آمرزش نمايند . و مجددا در اولين سالگرد مرگش ، شيخ هادى مراسم مشابهى را به افتخار وى برگزار كرد كه در آن فقط امين الدوله و يك تن ديگر دعوت داشتند . در اين مراسم شيخ هادى شخصا غذا را ، كه از ساده‌ترين نوع يعنى برنج ، روغن ، شيره و نان بود ، فراهم ساخت و پس از صرف غذا مجددا به اتفاق جهت آمرزش روح وى دعا كردند . ظاهرا پس از اين مراسم ، و در نتيجهء آن بود كه امين الدوله مدرسهء رشديه و ديگر مدارس را جهت آموزش بهتر جوانان ايران تأسيس نمود .\r\n\r\nيادداشت شمارهء 9 ( در مورد شيخ احمد ( ( روحى ) ) كرمانى و دو همراه وى )\r\nدر كتاب « تاريخ بيدارى ايرانيان » ( ص 13 - 6 مقدمه ) نكات جالب بسيارى در مورد اين سه تن ياران بداقبال سيد جمال الدين ارائه گرديده است .\r\nميرزا آقا خان ، كه نام صحيح وى « عبد الحسين » بود ، فرزند ميرزا عبد الرحيم بردسيرى ( نزديك كرمان ) است و در 1270 هجرى قمرى ( 4 - 1853 ميلادى ) متولد گرديد . وى رياضيات ، علوم طبيعى ، و فلسفه را آموخت و زبان تركى ، فرانسه و مقدارى انگليسى را ياد گرفت . در 1303 هجرى قمرى ( 6 - 1885 ميلادى ) به سبب استبداد حاكم كرمان ، سلطان عبد الحميد ميرزا ناصر الدوله ، اين شهر را به سوى اصفهان ترك نمود . در اصفهان مورد استقبال ظل السلطان ( مسعود ميرزا ) ، كه مايل بود وى را در خدمت خود نگاه دارد ، قرار گرفت . امّا وى كه از زندگى دربارى نفرت داشت به تهران رفت و در آنجا به زودى ، بهمراه شيخ احمد « روحى » كرمانى ، رهسپار قسطنطنيه گرديد . در آنجا وى براى مدتى به استخدام روزنامهء فارسىزبان « اختر » درآمد و با سيد جمال الدين آشنا گرديد و همراه وى جهت بيدار ساختن ايرانيان و پيشبرد آرمان اتحاد اسلام فعاليت كرد . وى يك تاريخ منشور تحت عنوان « آئينه سكندرى » و يك تاريخ منظوم ، بر وزن شاهنامه ، تحت عنوان « نامهء\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nباستان » را به رشتهء تحرير درآورد . وى كتاب دوم را در 1313 ، هنگامى كه در زندان طرابوزان بود ، ( همانطور كه خود در بخش پايانى كتاب مىگويد ) تكميل نمود . دو سال بعد ، پس از مرگ نويسنده ، فرمانفرما اين كتاب منظوم را ، با حذف برخى عبارات كه آنها را خطرناك تلقى مىنمود و اضافه كردن يك بخش متمم كه توسط يك شيخ احمد كرمانى ديگر معروف به « اديب » نگاشته شده بود ، به چاپ رساند و اين كتاب را « سالاريه » عنوان داد . نويسندهء كتاب « بيدارى ايرانيان » گزيده‌هاى بسيارى را از بخشهاى محذوف اين منظوم‌نامه را ( در ص ص 64 - 244 مقدمه كتاب ) ارائه مىدهد كه در آنها ميرزا آقا خان آزادانه پيرامون ايده‌آلهاى اتحاد اسلام خود و نفرتش از ناصر الدين شاه سخن مىگويد .\r\nمتن ذيل ( ص 256 به بعد همين كتاب ) مىتواند به عنوان يك نمونه ارائه گردد : -\r\n مرا بيم دادى كه در اردبيل ، * تنم را بزنجير بندى چو پيل ،\r\nز كشتن نترسم كه آزاده‌ام ، * ز مادر همى مرگ را زاده‌ام ،\r\nكسى بىزمانه بگيتى نمرد ، * بمرد آنكه نام بزرگى نبرد ،\r\nبه گوش از سروشم بسى مژده‌هاست ، * دلم گنج گوهر قلم اژدهاست ،\r\nپس از مردنم هست پايندگى ، * كه جاويد باشد مرا زندگى ،\r\nنصيب من آباد تحسين بود ، * ترا بهره همواره نفرين بود ،\r\nپس از من بگويند نام‌آوران ، * سرايند با يكدگر مهتران ،\r\nكه كرمانى راد پاكى نهاد ، * همه داد مردى و دانش بداد ،\r\nپس از سيزده قرن پر اختلاف ، * نمودار كرد او ره ائتلاف ،\r\nبتوحيد دعوت كرد از دوئى ، * بپيچيد از كژّى و جادوئى ،\r\nمرا آيد از مشترى آفرين ، * كه بودم فداكار دين مبين ،\r\nدرودم ز مينو رسانند حور ، * هم از آسمانم فشانند نور ،\r\nبدوزخ بمانى تو تيره‌روان ، * همت لعنت آيد ز پير و جوان ،\r\nنشينند و گويند پيران راد ، * بنيكى نيارند نام تو ياد ،\r\nكه شه ناصر الدّين بدى يار كفر ، * از او گرم گرديد بازار كفر ،\r\nكسانى كه توحيد دين خواستند ، * بدين مقصد قدس برخاستند ، \r\n\r\n","description":"","footnote":"","page_name":" 344 ","page_number":344},
  {"content":"\r\n\r\n بيآزرد و افسرد و از خود براند ، * بگيتى بجز نام زشتى نخواند ،\r\nتو اى شه چنين راه دين سد مكن ، * بخيره همى نام خود بد مكن ،\r\nكه ناگه برآرى دلم را ز جاى ، * همه دودمانت برآرم ز پاى ،\r\nبگويم سخنهاى ناگفتنى ، * بسنبم گهرهاى ناسفتنى ،\r\nكه چون بود بيخ و تبار قجر ، * چگونه بشام آوريدند سر ،\r\nبتاتار بهر چه آميختند ، * ز شام از براى چه بگريختند ،\r\nمرا هست تاريخى اندر اروپ ، * بقوّت فزونتر ز توپ كروپ ،\r\nمبادا كه آن نامه افشان شود ، * كه بيخ و تبارت پريشان شود ،\r\nهمان به كه خاموش سازى مرا ، * ز كينه فراموش سازى مرا ،\r\nهمى خواستم تا كه اسلاميان ، * بوحدت ببندند يكسر ميان ،\r\nهمه دوستى باهم افزون كنند ، * ز دل كين ديرينه بيرون كنند ،\r\nمر اسلاميان را فزايد شرف ، * نفاق و جدائى شود بر طرف ،\r\nدر اسلام آيد بفرّ حميد ، * يكى اتّحاد سياسى پديد ،\r\nشود ترك ايران و ايران چو ترك ، * نماند دوئى در شهان سترك ،\r\nهمان نيز دانندگان عراق ، * بسلطان اعظم كنند اتّفاق ،\r\nز دلها زدايند اين كينه زود ، * نگويند سنّى و شيعى كه بود ،\r\nو زان پس بگيرند گيتى به زور ، * ز جان مخالف برآرند شور ،\r\nابا چند آزاده مرد گزين ، * نبشتيم بس نامهاى متين ،\r\nروانه نموديم سوى عراق ، * كه برخيزد از عالم دين نفاق ،\r\nبنيروى دادار جان‌آفرين ، * همه برنهادند امضا برين ،\r\nببخشيد حسن‌اثر نامه‌ها ، * كه خام و نپخته نبد خامه‌ها ،\r\nسپاسم ز يزدان پيروزگر ، * كه اين نخل امّيد شد بارور ،\r\nنوشتند ز ايران و هم از عراق ، * كه از دل بشستيم گرد نفاق ،\r\nهمه جان فداى شريعت كنيم ، * بسلطان اسلام بيعت كنيم ،\r\nگذاريم قانون بيگانگى ، * بگيريم آئين فرزانگى ،\r\nازين پس همه كفر سازيم پست ، * بياريم گيتى سراسر بدست ، \r\n\r\n","description":"","footnote":"","page_name":" 345 ","page_number":345},
  {"content":"\r\n\r\n كسى از سلاطين اسلاميان ، * ز عبّاسيان تا بعثمانيان ،\r\nز سامانى و غزنى و ديلمى ، * ز سلجوق و خوارزمى و فاطمى ،\r\nز صدر سلف تا بگاه خلف ، * موفّق نگرديد بر اين شرف ،\r\nمگر اندر اين عصر كآمد پديد ، * چنين طرح محكم ز راى سديد ،\r\nگرت زين بد آمد گناه منست ، * كه اين شيوه آئين و راه منست ،\r\nبرين زاده‌ام هم برين بگذرم ، * وزين فخر بر چرخ سايد سرم ،\r\nاگر شاه را بود حسّى نهان ، * مرا ساختى بىنياز از جهان ،\r\nوگر از مسلمانيش بود بهر ، * بنيكى مرا شهره كردى بدهر ،\r\nچو در خون او جوهر شرك بود ، * ز توحيد اسلام خشمش فزود ،\r\nپشيزى به از شهريارى چنين ، * كه نه كيش دارد نه آئين و دين ،\r\nتو تا باشى از خسرو نامور ، * مرنجان كسى را كه دارد هنر ،\r\nبويژه كه باشد ز روشن دلى ، * بجان دوستدار نبىّ و على ،\r\nيكى نامدارى ز ايران منم ، * كه خو كرده در جنگ شيران تنم ،\r\nقلم دارم و علم و فرهنگ و راى ، * نژاد بزرگان و فرّ هماى ،\r\nبگاهى كه آمد تميزم پديد ، * روانم بدانش همى بد كليد ،\r\nز گيتى نجستم بجز راستى ، * نگشتم بگرد كم و كاستى ،\r\nهمه خير اسلاميان خواستم ، * دلم را بنيكى بياراستم ، \r\nحاجى شيخ احمد « روحى » كرمانى دومين پسر مرحوم شيخ العلما ملا محمد جعفر « 1 » بود و در حدود 1272 هجرى قمرى ( 6 - 1855 ميلادى ) تولد يافت . « روحى » نام مستعارى بود كه وى تحت آن نام اشعارش را مىنوشت و همچنين وى يك سخنران فصيح و فردى فاضل بود . وى همراه دوستش ميرزا\r\n\r\n\r\n","description":"","footnote":"\r\n( 1 ) . ملا محمد جعفر يك عالم برجسته بود و يكى از اوّلين طرفداران نهضت آزاديخواهى در ايران ، و تا سن 70 سالگى در قيد حيات بود . در اوايل سلطنت ناصر الدين شاه ، وى به اتهام بابى بودن توسط خان بابا خان ، حكمران كرمان ، زندانى گرديد . وى در 1311 هجرى قمرى ( 4 - 1893 ميلادى ) وفات يافت . بزرگترين پسر وى ، شيخ مهدى بحر العلوم يكى از نمايندگان كرمان در مجلس اوّل بود و نمايندهء بم در مجلس دوم .\r\nپسر دوم وى شيخ احمد فرد موردنظر در اين يادداشت است . پسر سوم وى شيخ محمود افضل الملك بود كه به قسطنطنيه رفت و در آنجا يكى از مريدان نزديك سيد جمال الدين گرديد . پس از دستگيرى برادرش ، وى به دستور سيد جمال الدين ، جهت آزادسازى وى و همراهانش تلاش نمود امّا قتل ناصر الدين شاه و بدنبال آن سرنوشت برادرش وى را مجبور ساخت كه مدتى پنهان گردد تا آنكه سرانجام به كرمان بازگشت . پسر چهارم ، شيخ عبد القاسم در ماجراى استنطاق ميرزا رضا ذكرش مىرود و اندكى بعد در اين يادداشت . وى اكنون در كرمان است .\r\n","page_name":" 346 ","page_number":346},
  {"content":"\r\n\r\nآقا خان ، در 1302 ( 5 - 1884 ميلادى ) كرمان را به سوى اصفهان ترك كرد . از آنجا به تهران رفتند و در اين شهر شيخ احمد براى مدتى به تفسير قرآن پرداخت . از آنجا به رشت رفتند و در اين شهر مدتى ميهمان والى اين شهر ، مؤيد الدوله ، بودند كه اين فرد ، درهرصورت ، پس از اطلاع از اينكه آنها مغضوب ناصر الدين شاه هستند ، آنها را بيرون كرد . بدين ترتيب آنها به قسطنطنيه رهسپار شدند و در آنجا شيخ احمد زبان تركى عثمانى ، انگليسى و فرانسه را فراگرفت و از طريق تدريس زبان و ترجمه امرارمعاش مىكرد . وى به زيارت مكه رفت و در راه بازگشت از آنجا مدتى در « حلب » توقف و در اين‌جا توسط ميرزا آقا خان به ميرزا حسن خان خبير الملك ، كه سركنسول ايران در آنجا بود ، معرفى گرديد . اين سه تن ، به تشويق سيد جمال الدين ، شروع به ايفاى يك نقش فعال در تبليغ اتحاد اسلام نمودند و نامه‌هاى بسيارى به علماى شيعهء ايران ، كربلا و نجف نوشتند . شيخ احمد حتى دستور داد مهرى براى وى ساخته شود كه حاوى اين نوشته بود :\r\n داعى اتحّاد اسلامم * احمد روحى آمده نامم \r\nامين السلطان ، كه شديدا از اين فعاليت آزرده شده بود ، تلاش كرد آنها را دستگير كند و بدين منظور دستوراتى براى ميرزا محمود خان علاء الملك ، كه در آن موقع سفير ايران در پايتخت عثمانى بود ، ارسال داشت و اين شخص در 1312 هجرى قمرى ( 5 - 1894 ميلادى ) موفق گرديد كه حكومت عثمانى را وادار به تبعيد اين سه تن يار به طرابوزان كند ، به اين بهانه كه آنها افرادى خطرناك و آشوبگر بوده و در تحريك ناآراميهاى اخير ارامنه دخيل بوده‌اند و به‌علاوه با علماى ايران مكاتبه داشته‌اند . هنگامى كه ميرزا رضا كرمانى ، كه پس از تبعيد آنها در ژانويهء 1896 قسطنطنيه را ترك گفته بود ، ناصر الدين شاه را در اوّل مه همان سال به قتل رساند ، آنها هنوز در زندان طرابوزان بودند . و از آنجا كه مشهور بود كه وى با آنها آشنايى دارد و موفق شده بود كه گذرنامهء خود را با وانمود كردن به اينكه خدمتكار شيخ ابو القاسم ، برادر شيخ احمد است دريافت نمايد و به هنگام عبور از طرابوزان به ملاقات آنها رفته بود ، آنها مظنون به معاونت در اين قتل گرديدند و حكومت ايران خواستار استرداد آنها از حكومت عثمانى شد و اين خواسته اجابت گرديد . در سر مرز ، نگهبانان ترك آنها را به رستم خان ، كه مأمور تحويل گرفتن آنها شده بود ، تسليم نمودند و او آنها را به تبريز برد كه در اين شهر آنها به صورت مخفى و به فرمان امين السلطان در محل « باغ شمال » ، در حضور محمد على ميرزا وليعهد وقت ، در بعدازظهر ششم صفر 1314 هجرى قمرى به‌طور وحشيانه‌اى كشته شدند . پوست سر آنها كنده شده با كاه پر گرديد و به تهران نزد امين السلطان فرستاده شد . جزئيات\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nبيشتر پيرامون دستگيرى و اعدام آنها در « تاريخ بيدارى ايرانيان » به نقل از ميرزا صالح خان وزير اكرم ، و ميرزا محمود خان علاء الملك ، كه هردو تن در اين زمينه توسط نويسندهء كتاب فوق الذكر مورد مصاحبه قرار گرفته ، ارائه گرديده است .\r\n\r\nيادداشت شمارهء 10 ( در مورد شخصيتهاى مظفر الدين شاه و امين الدوله )\r\nدر مقدمهء كتاب « تاريخ بيدارى ايرانيان » ( ص ص 169 - 163 ) شرحى در مورد نه فقط سلطنت بلكه شخصيت مظفر الدين شاه ارائه گرديده است . وى در 1269 هجرى قمرى ( 53 - 1852 ميلادى ) متولد شد و داراى 6 پسر و 6 دختر بود . وى به داشتن تمايلات آزاديخواهانه شهرت داشت . امّا به ميزان زيادى تحت نفوذ روسيه بود . وى در انتشار روزنامهء « اخبار ناصرى » در تبريز يارى نمود ، و روزنامهء « قانون » متعلق به شاهزاده ملكم خان را ، كه توزيع آن در ايران ممنوع بود ، دريافت مىكرد . عزل ميرزا على اصغر خان امين السلطان و انتصاب ميرزا على خان امين الدوله بجاى وى ، در 1315 هجرى قمرى ، و تأسيس مدارس و كالجهاى مدرن و ديگر اقدامات حاكى از تمايل وى به پيشرفت ، اميد زيادى را در قلوب اصلاح‌طلبان برانگيخت امّا اين اميد به زودى با عزل اخير و انتصاب مجدد فرد قبلى به مقام صدارت به يأس مبدل گرديد . بازگشت امين السلطان به اريكه قدرت بلافاصله اوّلين وام روسى ، در تاريخ 1317 ، را به دنبال داشت كه پرنس ارفع الدوله - تا بهار 1910 سفير ايران در قسطنطنيه - مأمور مذاكره در اين مورد گرديد . اين امر و سفر شاه به اروپا ، در 1318 ، با ولخرجيهاى بىفايده در اين سفر موجب نارضايى بسيار گرديد و شورشهايى در تهران ، ظاهرا عليه عاصف الدوله حاكم تهران امّا در واقع عليه عدم كفايت و بىلياقتى حكومت ، پديد آمد .\r\nوجوهات حاصله از وام دوم روسيه ، در 1319 ، نيز صرف هزينهء سفر اروپاى شاه در سال بعد گرديد .\r\nمرگ ميرزا محمود خان حكيم الملك ، در رشت ، كه اعتقاد بر آن بود كه توسط امين السلطان مسموم گرديده است ، ناآراميها را افزايش داد و در جمادى الثانى 1321 ( سپتامبر 1903 ) امين السلطان توسط روحانيت تكفير گرديد و مجبور به فرار از ايران شد و شاهزاده عين الدوله جانشين وى گرديد ، كه در ابتدا تمايلات آزاديخواهانه‌اى از خود نشان داد و اجازه داد روزنامهء فارسىزبان حبل المتين كه در كلكته چاپ مىشد ، در ايران توزيع گردد . در 1323 ( 6 - 1905 ميلادى ) ، در اواسط جنگ روسيه و ژاپن ، شاه براى سومين‌بار به اروپا سفر كرد و فرزندش محمد على ميرزا وليعهد را به عنوان\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nنايب السلطنه در غيبت خود انتخاب نمود . در 1324 ( 7 - 1906 ميلادى ) پيرامون يك وام مشترك انگليسى - روسى صحبت شد - كه نويسندهء ما آن را « وام چهارم » مىخواند زيرا معتقد است كه در سال قبل از آن سومين وام مخفيانه روسيه مورد مذاكره قرار گرفته بوده است - ، امّا اين وام همانطور كه در متن همين كتاب توضيح داده شد ، توسط مجلس رد گرديد . نويسندهء ما مظفر الدين شاه را به عنوان فردى ساده‌انديش ، آسان‌پذير ، متزلزل و قابل‌تغيير ، علاقمند به مسخرگى ، و كاملا در اختيار درباريان فاسدى كه « به‌نظر مىرسد از ميان رذل‌ترين ، دول اصلىترين ، بىفرهنگ‌ترين و فاسدترين » عناصر ملت انتخاب شده‌اند ، توصيف نموده است . شخص شاه فردى مطلقا جاهل و بيسواد بود كه از تاريخ يا سياست هيچ‌نمىدانست و مطلقا فاقد دورانديشى ، بصيرت يا قوه قضاوت بود .\r\nحكومت و ديگر مقامات مهم آشكارا ، از طريق حراج ، به فروش مىرسيدند و امضاى مقام سلطنت تمامى اعتبار خود را از دست داده بود . وى تماشاچى باوفاى مراسم عزادارى محرم و تعزيه‌ها بود و تا حدودى از امر تيراندازى اطلاع داشت و شديدا به گربه‌ها علاقمند بود . وى بر خلاف پدرش از خشونت ، خونريزى و بىرحمى بيزار بود . امّا هم به خويشاوندانش و هم به شكارچيان خارجى امتياز اجازه داد كه تا حد بىسابقه‌اى از ايران بهره‌بردارى كنند .\r\nنويسندهء كتاب « بيدارى ايرانيان » امين الدوله ( حاجى ميرزا على خان ) را به عنوان يكى از پيشگامان اصلاح‌طلبى تلقى مىكند . وى در 1260 ( 1844 ) در تهران متولد شد و فرزند ميرزا محمد خان مجد الملك بود . وى ابتدا در شغل منشيگرى در قصر استخدام شد ، و در سال 1290 لقب امين الملك و مقام منشى كل را دريافت داشت . وى ارزش خدمات پستى را دريافته بود و بدين‌سبب كارآيى اين سرويس را بسيار افزايش داد ، به‌طوريكه يك نامه از تهران به كرمان ، يا بالعكس ، در ظرف هفت يا هشت روز مىرسيد و پاسخ آن در ظرف 15 روز دريافت مىگرديد در صورتى كه پس از پايان تصدى وى 8 روز به 20 روز و 15 روز به 40 يا 50 روز افزايش يافت . وى همچنين وضعيت كارمندان اداره پست را شديدا بهبود بخشيد . در 1295 ( 1878 ) وى به يك مأموريت ويژه به ايتاليا فرستاده شد تا به شاه هربرت بمناسبت فوت پدرش ، ويكتور امانوئل ، تسليت گفته و به مناسبت جانشينى وى به اين مقام به وى تبريك بگويد . در 1297 ( 1880 ) كنترل اوقاف بر عهدهء وى گذاشته شد و دو سال بعد ( 1882 ) لقب امين الدوله را دريافت كرد كه بيشتر به اين نام مشهور است . در 1304 ، رئيس هيأت وزراء گرديد . وى ناصر الدين شاه را در مسافرتهايش به اروپا همراهى نمود . براى موقعى ، ارتقاء مقام رقيبش امين السلطان ،\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nوى را مجبور به كناره‌گيرى از زندگى سياسى نمود ، امّا در 1313 وزير حكمران آذربايجان ( وليعهد ) گرديد و پيشرفت ساكنان اين ايالت ، كه به يمن آن اكنون آنها به عنوان روشنفكرترين و جامعه‌گراترين افراد ايران شهرت دارند ، عمدتا مديون نفوذ خيرخواهانه وى بود . در 1314 ( 1896 ) وى توسط مظفر الدين شاه ، كه به تازگى به تخت سلطنت جلوس كرده بود ، به تهران احضار شد و در سال بعد نخست‌وزير گرديد و خاصه مسئوليت ارتقاء آموزش عمومى ، براساس طرحى كه وى در زمان سلطنت ناصر الدين شاه ريخته بود ، بر عهدهء وى گذاشته شد . در اين‌زمان بود كه انجمن معارف ، يا آكادمى ، تأسيس گرديد و نيز كالج رشديه كه وى شخصا 12 هزار تومان از جيب خود به هزينه‌هاى آن كمك مىكرد . وى همچنين به مطبوعات آزادى بيشترى اعطاء نمود و - بدبختانه - سازمان‌دهندگان بلژيكى را به ادارهء گمركات وارد ساخت . همچنين به كمك ناصر الملك تصميم به اصلاح در زمينه سوءاستفاده‌هاى گوناگون مالى گرفت . مع‌هذا ، اين اصلاحات درباريان را ، كه منافع خود را در خطر مىديدند ، هشيار ساخت و به رهبرى ميرزا محسن خان مشير الدوله موفق شدند كه سوءظن شاه را برانگيزند و خاصه از پيشنهاد امين الدوله جهت ثابت نمودن حقوق و مستمرى شاه و سازش وى با تركيه ، از طريق به رسميت شناختن سلطان تركيه به عنوان خليفه و امير مؤمنين ، در جهت اين هدف خود استفاده كردند . در نتيجه امين الدوله بر كنار و در مكانى به نام « لشت‌نشاء » واقع در 15 مايلى رشت ، اقامت گزيد و در آنجا به كار كشت و زرع و تصنيف چندين رسالهء سياسى مشغول شد تا آنكه در 1322 ( 1904 ) وفات يافت . وى يك پسر ، امين الدوله فعلى ، و دو دختر از خود به جاى گذاشت . دو هدف عمدهء وى عبارت بودند از تنظيم امور مالى كشور و برقرارى يك بودجهء منظم ؛ و پايان دادن به رشوه‌خوارى ، فساد ، و اختلاس در اموال دولت .\r\nتاريخ سلطنت مظفر الدين شاه عمدتا تاريخ مبارزه بين وى و امين السلطان و طرفداران آنها بود .\r\n\r\nيادداشت شمارهء 11 ( در مورد قوام الدوله )\r\nميرزا محمد حدس مرا ، در سطر 18 ، تأئيد مىكند :\r\nوى مىنويسد : « بله ، آن قوام السلطنه بود . هنگامى كه وى را دستگير كردند ، من شخصا در آن موقع در شميران بودم و آنها را ديدم كه وى را در زنجير در حالى كه سوار بر يك قاطر بود بسوى تهران مىبردند ، كه در اين شهر ، قبل از آنكه وى را به زندان بيندازند ، گردانده شد . پس از مدتى آزاد\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nشد و در املاكش در « عراق » اقامت نمود .  ( M . M )  .\r\n\r\nيادداشت شمارهء 12 ( در مورد شاپشال خان )\r\nمعلم رسمى محمد على ميرزا ، كه در اينجا به وى اشاره مىشود ، شاپشال خان معروف ، يك يهودى فرائيم « 1 » اهل كريمه بود ، كه آقاى پانوف فصل كوتاهى از كتاب منتشر نشده‌اش را به وى اختصاص مىدهد . گزيده‌هاى ذيل از اين فصل مىتواند به عنوان نمونه ارائه گردد :\r\n« آقاى شاپشال اين حقيقت دارد كه هيچ ايرانى انقلابى « شما را سياه نقاشى » نخواهد كرد ، نه به خاطر آنكه شما لايق رنگ سفيد هستيد ، بلكه صرفا به اين دليل هيچ رنگ سياهى در جهان وجود ندارد كه بتواند براى اندودن شما مناسب باشد . من معتقدم كه مرتجعين همانقدر از شما دورى مىجويند كه شيطان از بوى خوش عود در كليسا ، زيرا شما از هرمرتجعى مرتجع‌تر بوديد . »\r\n« شما هشت سال معلم سرخانهء شاه بوديد ، در چه زمينه‌اى به وى درس داديد ؟ وى دو كلمه روسى هم نمىداند . شما روز و شب تلاش داشتيد وى را متقاعد سازيد كه مفهوم مشروطيت حذف كامل شاه مىباشد و او بايد با تمامى توان با آن مبارزه نمايد . . . به خاطر تدريس ، شما سالانه 16 هزار روبل دريافت مىنموديد ، نمىدانم براى « آماده كردن » شاه چقدر دريافت مىكرديد ! . . . »\r\n« آقاى شاپشال ، من اميدوارم كه ماجراى رسوايىآميز احداث جادهء جلفا - تبريز را فراموش نكرده باشيد . اگر فراموش كرده‌ايد ، من آماده‌ام در يك دادگاه حقوقى علنا آن را به خاطر شما بياورم . دليل بىچون‌وچراى گفته فوق‌الذكر اين واقعيت خواهد بود كه شما توانستيد طى هشت سال ، با حقوق سالانه 16 هزار روبل ، ملكى را در آذربايجان به ارزش 300 هزار روبل خريدارى كنيد و نيز مبلغ سرراستى معادل 580 هزار روبل را در بانكى كه من آمادهء معرفى آن هستم به حساب بگذاريد . . . »\r\n« مجادلهء شما با امير بهادر جنگ صرفا يك نمايش تئاترى بود كه فقط براى گمراه كردن مردم طراحى شده بود . به دستور ارتجاع ايران ، شاه ، و حكومتى كه شما يك عامل مخفى در خدمت آن هستيد ، بود كه محرمانه به اروپا آمديد تا زمينهء يك وام براى ايران ، كه فقط وسيله‌اى براى پيروزى ارتجاع در كشور ، و فرصتى عرضه شده جهت اشغال سرپوشيدهء ايران بود ، را فراهم كنيد . با نهايت تأسف فكر مىكنم كه شما در ايفاى نقش شرم‌آور خود موفق بوده‌ايد و اكنون سرگرم اجراى آخرين\r\n\r\n\r\n","description":"","footnote":"\r\n( 1 ) . تيره‌اى از يهود كه تنها نص تورية را قبول دارند . و منكر احاديث و تفسير علما هستند و آنها را به عبرى « فرائيم » يعنى « خوانندگان » مينامند - م .\r\n","page_name":" 351 ","page_number":351},
  {"content":"\r\n\r\nقطعهء آواز خود هستيد . در اينجا شما در حال كسب تضمين علنى براى قرضى هستيد كه اساسا مدتها قبل به‌طور مخفيانه تضمين گرديده بود . مقالهء شما و تلاش شما جهت روسفيد قلمداد كردن خودتان و شاه فقط آخرين نواهاى شما هستند براى اينكه افكار عمومى روسيه چيزى عليه معاملهء شرم‌آورى همچون وام دادن به يك دژخيم نداشته باشد . امّا آقاى شاپشال زحمت شما كاملا بى مورد است . زيرا در حال حاضر روسيه دوره‌اى را سپرى مىنمايد كه هيچ‌كس به افكار عمومى آن اهميتى نمىدهد و شما مىتوانيد گستاخانه آن را ناديده بگيريد . . . »\r\n« با تشخيص اينكه لازمست اين يا آن را مسئول تمامى آنچه كه اتفاق افتاده است قلمداد نمائيد ، شما تمامى تقصير را به گردن امير بهادر جنگ انداخته‌ايد . من حاضرم تمامى آن چيزهايى را كه در مورد وى نوشته‌ايد ، با هردو دست امضاء و تصديق نمايم ، و حتى مىتوانم چيزهايى را به آن اضافه كنم ، امّا فقط بيك شرط و آن اينكه شما رضايت دهيد كه اعتراف كنيد كه او صرفا ابزار ساده‌اى در دستهاى شما بود و اينكه شيطان واقعى تحريك‌كنندهء وى شما بوديد تا مسئوليت تمامى اعمال شريرانه‌اى كه وى مرتكب گرديد بر عهدهء شما و سفارتى كه شما نيز به نوبهء خود ابزار نرمى در دستهاى آن بوديد ، قرار گيرد . »\r\n« شما از يك انقلاب در ايران سخن مىگوئيد ، شما اشتباه بزرگى مىكنيد آقاى شاپشال : در ايران انقلابى وجود ندارد ، فقط يك ملت متحد وجود دارد كه همچون يك تن واحد براى معتدل‌ترين حقوق اساسى مبارزه مىكند . . . »\r\n« آقاى شاپشال ، به يمن گستاخى و ناشايستگى فراوانش ، صريحا اعلام مىكند كه در زمان كودتا « بندرت كسى » ( در جاى ديگر « هيچ‌كس » ) كشته شد . از پانصد يا شش‌صد تن ايرانيانى كه به وسيلهء مسلسلهاى قزاقهاى تحت فرماندهى كلنل لياخوف كشته شدند سخنى نمىگوئيم و من جسارتا فقط اين يك سئوال را مطرح مىكنم . آيا اين « هيچكس » ملك المتكلمين و جهانگير خان را ، كه مجازات بيرحمانه آنها شخصا توسط شما و كلنل لياخوف صادر گرديد ، در حالى كه شاه روى يك بالكن ايستاده و شكنجه‌هاى هنرمندانه شما را تحسين مىنمود ، به حساب مىآوردند يا خير ؟ آيا به خاطر داريد كه چگونه شما ، درحالىكه دور مىشديد ، بر جسدهاى قطعه‌قطعه شدهء ناشى از شكنجهء آنها تف انداختيد و گفتيد « يك سگ كمتر ؟ »\r\nدر پايان اين فصل ، كه تايپ شده بود ، تبصرهء ذيل با دستخط اضافه شده بود :\r\n« مقاله هنگامى تمام شد كه تلگرامى حاكى از پذيرش شاپشال ، فرد معروف ملّى ايران ، توسط\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nامپراتور منتشر گرديد . »\r\n« تاكنون در روسيه دوستى با جاسوسان و عناصر فتنه‌انگيز منحصر به مديران دستگاه پليس و وزارت داخله بود . اكنون شخص امپراتور شروع نموده است . اين يك نقطه حركت خوبى است ! »\r\nنكات ذيل راجع به شاپشال را مديون يك خبرنگار انگليسى كه مدتها در روسيه به سر مىبرده و با وقايع جارى در آنجا كاملا آشنائى داشته است ، هستم .\r\n« شاپشال يك يهودى « فرآئيم » است . بستگان وى صاحبان يك شركت تنباكوفروشى معروف هستند . من از جزئيات مربوط اوايل زندگى وى هيچ اطلاعى ندارم ، مگر اينكه وى شاگرد يك مدرسهء زبان لاتين و يونانى در سن پترزبورگ ( گوروپشز ) بوده است و دوره‌اى را در دانشكدهء شرق‌شناسى در دانشگاه سن پترزبورگ به پايان رسانده است . احتمال بسيار است كه هدف وى فعاليت در خدمات كنسولى بوده ، زيرا اكثر دانشجويان دانشكده شرق‌شناسى با هدف وارد شدن در خدمات كنسولى يا ديپلماتيك فعاليت مىكنند . گفته مىشود كه شاپشال بسيار باهوش بوده و به زبانهاى فارسى ، تركى و عربى تسلط دارد . در حال حاضر ( 28 نوامبر 1909 ) وى بىسروصدا در املاك خود ، در نزديكى تئودوزيا در كريمه ، زندگى مىكند . »\r\n\r\nيادداشت شمارهء 13 ( در مورد انجمن مخفى )\r\nنويسندهء كتاب « تاريخ بيدارى ايرانيان » ميرزا محمد ناظم الاسلام ، ادعا مىكند كه يكى بنيان‌گذاران انجمن مخفى بوده است و از چندين نشست آن ، در ابتداى جلد اوّل كتابش ، گزارش بسيار كاملى ارائه مىدهد . وى روز پنج‌شنبه ، 18 ذى الحجه 1322 هجرى قمرى ( 23 فوريه 1905 ) را به عنوان تاريخ اوّلين نشست اين انجمن ارائه مىدهد . از جمله افراد حاضر در اين جلسه ميرزا احمد كرمانى ذو الرياستين ، شيخ محمد فيلسوف شيرازى ، سيد برهان خلخالى ، و شيخ حسن على بهبهانى بودند .\r\nسيد محمد طباطبايى نيز يكى از بنيانگذاران اين انجمن بود .\r\n\r\nيادداشت شمارهء 14 ( در مورد سپهسالار )\r\nدر مقدمهء كتاب « بيدارى ايرانيان » شرحى در مورد سپهسالار ( حاجى ميرزا حسين خان مشير الدوله ) عرضه گرديده است . وى در دارالفنون يا دانشگاه تهران تحصيل كرد و در 1255 ( 40 - 1839 )\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nوارد خدمت دولت شد و پس از انجام وظيفه به عنوان سركنسول در بمبئى و تفليس ، لقب مشير الوزرا ، در 1279 ( 3 - 1862 ) دريافت نمود و اندكى بعد سفير ايران در قسطنطنيه گرديد . در 1282 ( 1870 ) ناصر الدين شاه را در شهرهاى مقدس كربلا و نجف ملاقات كرد و سال بعد همراه وى به تهران بازگشت و وزير عدليه گرديد ، كه بعدها اختيار نظارت عاليه بر اوقاف نيز به اين وزارتخانه اضافه شد . تمايل وى به معرفى نهادهاى اروپايى در ايران منجر به تكفير وى از سوى ملايان - به رهبرى حاجى ملا على و سيد صالح عرب - گرديد و شاه - كه وى همراهش از اروپا بازگشته بود - مجبور به خلع وى از تمامى ديگر مناصبش شده و او را حكمران رشت نمود . در 1291 هجرى قمرى ( 5 - 1874 ) وى مجددا به منصب وزارت امور خارجه ، با لقب سپهسالار اعظم ، گمارده شد . با اعمال نفوذ از سوى وى بود كه ملكم خان به ايران بازگردانده شد ، امّا تأسيس فراماسونى - فراموشخانه - ايجاد سوءظن نمود و در نتيجه ملكم خان به عنوان نمايندهء ايران در لندن منصوب گرديد . سپهسالار اصلاحات مهم چندى را در سازمان حكومتى ايران بنا نهاد . امّا مجددا مورد غضب شاه قرار گرفت و - اسما به عنوان حكمران خراسان - به مشهد تبعيد گرديد و در آنجا ، در 1298 ، به ناگهان - ( آنچنان كه عقيدهء عموم برآنست به وسيلهء زهر - وفات يافت . ناصر الدين شاه شعر ذيل را ، به عنوان ماده تاريخ مرگ وى ، سرود :\r\n « سپهسالار صد حيف از جهان رفت * چو تيرى كو نيايد از جهان رفت\r\nپى تاريخ فوتش گفت ناصر * سپهسالار صد حيف از جهان رفت » \r\nنويسندهء كتاب « تاريخ بيدارى ايرانيان » وى را تقريبا صاحب الهامات پيامبرگونه مىداند ، زيرا گفته شده كه وى اظهار اميدوارى كرده است كه مسجد و بهارستانى كه وى ساخته بود روزى ميزبان نمايندگان ملت شود و حتى اعلام داشته بود كه اين ساختمان را به همين منظور ساخته است .\r\n\r\nگزارش شمارهء 15 ( فتواى مربوط به حقوق زرتشتيان )\r\nدر اين اواخر از مجتهدهاى بزرگ كربلا و نجف خواسته شد كه در رابطه با حقوق جامعهء زرتشتيان ايران فتوايى صادر كنند . در صفحهء بعد متن اصلى استفتاء و فتوا درآورده شده است .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n\r\nيادداشت شمارهء 16 ( در مورد برخورد بهائىها نسبت به سياست‌هاى ايران )\r\nروش متخذّه توسط رهبران بابى ، يا بهتر بگوئيم بهايى ، نسبت به نهضت مشروطيت در ايران موضوعى است كه من شخصا نتوانسته‌ام در مورد آن قضاوت كنم . من سه نظريهء مختلف را دريافت داشته‌ام ، اوّلى توسط يك ديپلمات برجستهء انگليسى كه معمولا در مورد ايرانيها دركى غيرمعمول و احساس همدردى نشان داده است ؛ دومى توسط يك روزنامه‌نگار بسيار دلسوز و بصير كه زمان قابل توجهى را در ايران بوده است ؛ و سومى توسط يكى از رؤساى مجاهدين ملىگرا كه پس از كودتاى ژوئن 1908 در لندن پناهنده شده بود . اين سه نظريهء متضاد به‌طور خلاصه ذيلا ارائه مىگردد :\r\n1 . اين نظريه كه عباس افندى ( يا عبد البها ، آنطور كه اكنون به‌طور معمول خوانده مىشود ) اكيدا به پيروانش دستور داده بود كه بايد از هرگونه مشاركت در مبارزه امتناع ورزند ؛ اولا به دليل آنكه هدفهاى آنها بايد كاملا روحانى و مفهومى باشد نه سياسى ، و ثانيا به دليل آنكه حمايت آنها از مشروطيت ، اگر برملا گردد ، موجب نفرت شيعيان ارتدوكس و خاصه ملايان خواهد گرديد .\r\n2 . اين نظريه كه نه تنها نهضت مشروطيت در ايران ، بلكه بيدارى عمومى ملتهاى آسيا نتيجهء مستقيم اين نيروى معنوى جديد ، كه به عنوان بابيسم يا بهائيسم شناخته شده است ، مىباشد .\r\n3 . و اين نظريه كه بهائيها مخالف مشروطه بودند و تا پايان به تشويق و حمايت از شاه ادامه دادند كه اين امر تا حدودى ناشى از اين مسئله بود كه آنها فكر مىكردند سرانجام شاه پيروز خواهد شد و مايل بودند كه محبت وى را جلب نمايند ؛ تا حدودى نيز ناشى از آن بود كه از مجتهدان و ملاها ، كه همانطور كه مشاهده كرديم عموما از جناح مردمى حمايت مىكردند ، نفرت داشتند ؛ و تا حدودى نيز از سپاسگزارى آنها نسبت به روسيه ، كه الطاف بسيارى نسبت به آنها ابراز داشته و به آنها اجازه داده بود كه عشق آباد را يكى از مراكز اصلى خود سازند و در آنجا يكى از معدود مكانهاى عبادت خود را برپا دارند ، ناشى مىشد .\r\nمن مطمئن نيستم كه كداميك از اين سه نظريه حقيقت دارد ، امّا غالبا اين سئوال را از دوستان ايرانى خود پرسيده‌ام : « اگر يك بهايى مؤمن و پرشور مىتوانست بين يك ايران قدرتمند و مستقل با اسلام به عنوان دينى رسمى آن يا ايرانى كه ايالتى از روسيه گرديده و بهايىگرى دين رسمى آنست انتخاب كند ، كداميك را انتخاب مىكرد ؟ » تقريبا در تمامى موارد پاسخ آن بوده است كه وى شق دوم . همان جهان‌گرايى بهايىگرى نمىتواند يك وطن‌پرستى پرشور را تشويق كند و جملهء ذيل گفتهء\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nمعروفى است از بهاء اللّه :\r\n« ليس الفخر لمن يحبّ الوطن بل لمن يحبّ العالم . »\r\n« افتخار بر آنكس نيست كه وطن را دوست دارد ، بلكه از آن كسى است كه جهان را دوست دارد . » شايد اين احساسى قابل تحسين باشد امّا احساسى نيست كه احتمالا بتواند در خدمت ايرانيان ، در اين دورهء بحرانى از تاريخ آنها ، قرار گيرد .\r\nخوشبختانه برخى شواهد ثبت در رابطه با روش متخذه توسط عبد البها در مورد پيروانش ، توسط يك رشته از نامه‌هايى ( ده فقره ) كه به وسيلهء وى براى بهايىهاى مختلف فرستاده شده و توسط آقاى ام - هيپوليت دريفوس ، كه آثارش در زمينهء مذهب بابى و بهايى به خوبى و به نحوى مطلوب شناخته شده است براى من ارسال گرديده ، ارائه مىگردد . از اين نامه‌ها چنين برمىآيد :\r\n1 . كه يحيائيها ( يعنى پيروان ميرزا يحيى صبح ازل ) چنين شايع نمودند كه بهايىها حاميان شاه و مخالفان مشروطه هستند .\r\n2 . اينكه در واقع روش امر شده و اتخاذ شده توسط بهائيها ، امتناع كامل از سياست است .\r\n3 . كه آزار و اذيتى كه آنها از سوى برخى ملاهاى ارتجاعى متحمل گرديده بودند ، نشان مىداد كه آنها به عنوان دوست ارتجاع تلقى نمىشدند .\r\nاين نامه‌ها طولانىتر از آن هستند كه به‌طور كامل ترجمه شوند ، و به‌علاوه تا حدودى تكرار مكررات هستند . امّا گزيده‌هاى ذيل جهت ارائه ايدهء مربوط به هدف آنها كافى خواهند بود :\r\n\r\n[ نامه‌هاى عبدالبهاء به پيروانش 
  ]\r\n\r\n( 1 ) خطاب به محمد على خان تهرانى\r\nدر خصوص دول متجاوزه در امور ايران مرقوم نموده بوديد ، به كرّات و مرّات از كلك ميثاق صادر كه بايد دولت و ملت مانند شهد و شير آميخته گردد و الّا ميدان جولان ديگران شود و هردو طرف پشيمان شوند ، ولى هيهات هيهات طرفين استماع ننمودند و كار را به اين مركز پرخطر رساندند .\r\n\r\n( 2 ) خطاب به ( ( ابن ابهار ) ) در تهران\r\nو امّا قضيّهء بدخواهان يحيائيها كه ياران را به هواخواهى دولت نسبت مىدهند حقيقت حال يقين است كه واضح و آشكار گردد و نامه‌هايى كه به جناب حاجى ميرزا عبد اللّه صحيح فروش در اين پست\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nارسال مىگردد ملاحظه نمايند ، ما را به هيچ طرفى تعلّقى نه ، نه طرفدار دولت قاهره‌ايم نه هم‌افكار ملت باهره ، از جميع نزاعها در كناريم و خيرخواه عموم و تضرّع و دعا بدرگاه خدا كنيم كه اين دو عنصر محترم را با يكديگر آميزش دهد به قسمى كه عنصر واحد گردند و سبب عزّت و ترقى و بزرگوارى دولت و ملت شوند ، الحمد للّه به فضل حق با جميع فرق عالم در صلح و آشتى كوشيم و محبّت و دوستى نمائيم و خيرخواهى و راستى طلبيم و در اين سبيل جانفشانى مىكنيم . . . ،\r\n\r\n( 3 ) خطاب به حاجى ميرزا عبد اللّه صحيح فروش\r\nمرقوم نموده بوديد كه در حبل المتين مطبوع در رشت مرقوم شده بود كه بهائيان طرفدار استبدادند و در زنجان به جهت دولت اعانت جمع نموده‌اند ، بايد يكى از احباب در روزنامهء ديگر مرقوم نمايد يا در ميان خلق شيوع دهند كه اين افترا از حضرات بهايى يحيائى در حق بهائيانست . زيرا اين نفوس دشمن بهائيانند ، بهائيان را مقصد اصلاح عالم است كه در بين جميع ملل و دول اصلاح گردد نزاع و جدال نماند ، جنگ و قتال منسوخ شود . لهذا به جان و دل شتابند و بكوشند و جانفشانى نمايند كه دولت و ملت بلكه طوائف و ملل به يكديگر التيام يابند و صلح و آشتى در ميان آيد ، لهذا در اين گونه منازعات دخلى ندارند و برهان واضح و دليل ساطع بر كذب قايل كه مجال تردّد نمىگذارد فتواى مجتهد ملا حسن تبريزى بر قتل بهائيان و اعلانات افترائيّهء مجتهد ميرزا فضل اللّه نورى و سيد على اكبر كه در جميع كوچه و بازار تهران بر ديوار الصاق شد ، ولى حضرات بابى يحيائى كه دشمن بهائيانند و خود را در پرده مستور مىدارند به ملتيان گويند كه بهائيان طرفدار دولتند و بدولتيان مىنمايند كه بهائيان جانفشان ملّتند تا هردو طرف را بر بهائيان برانگيزانند و دشمن كنند و خود در آن بين نفوسى را صيد نمايند ، اينست حقيقت حال ، پس لازم است كه نفوس باانصاف همين مسئله‌اىست در زنجان را تحقيق نمايند . اگر از بهائيان چنين چيزى صدور يافته آمنّا و صدقنا ، سجالك هذا بهتان عظيم ، از بدايت انقلاب متماديا مرقوم گشت كه بايد احبّاى الهى از اين غوغا و ضوضا و جدال و نزاع كناره گيرند و در اصلاح بين دولت و ملت كوشند و جانفشانى نمايند تا دولت و ملّت مانند شير و شكر به يكديگر آميخته گردد و صلاح و نجاح بدون اصلاح ممتنع و محال ، حال چون آنچه بدخواهان افترا بزنند ياران سكوت مينمايند لهذا دشمنان به جسارت تامّ هرروزى بهتانى زنند و عليك البهآ الابهى 404 ( عباس عبد البهاء . )\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nدر اينجا فرصت آن نيست كه گزيده‌هاى بيشترى ارائه گردد . يكى ديگر از نامه‌ها خطاب به « اولياء اللّه » در باكو است و در اين نامه نيز بر دشمن شيخ فضل اللّه و سيد على يزدى و اظهاراتشان مبنى بر آنكه بهائيها از نهضت مشروطيت حمايت كرده و حتى موجه آن بوده‌اند ، تأكيد گرديده است و در پاسخ اين اظهارات عباس افندى مىگويد كه بهائيان مطلقا از بحث‌هاى سياسى در محافل‌شان منع گرديده‌اند و به آنها گفته شده است كه « اختلافات و نزاع فعلى موجود در ايران را به عنوان بازيچه‌هاى كودكان كه داراى هيچگونه اهميتى نيست » تلقى نمايند و در اين رابطه به قضاوت محققان اروپائى و آمريكائى در مورد دكترينها و اخلاقيات بهائى توسل جسته مىشود . در نامهء پنجم ، كه مجددا خطاب به « ابن ابهار » است ، به وى دستور داده مىشود كه « شب و روز به بهائيان پيشنهاد كند كه خود را با آنچه كه منجر به شكوه و جلال جاودانى ايران خواهد شد ( يعنى ظاهرا انتشار دين بهائى ) مشغول بدارند .\r\nديگر نامه حاوى نكته قابل‌ذكرى نمىباشد .\r\nروشن به‌نظر مىرسد كه مليّون ايران مىتوانند دست‌كم همين مقدار اندك از حمايت فعال يا احساس همدردى را از بهائيان انتظار داشته باشند ، در حالى كه مسلّما در گذشته ( آنچنانكه در مورد شيخ احمد « روحى » كرمانى صادق است ) و احتمالا در حال حاضر ازليها در حدى گسترده‌تر با آرمان مردمى اظهار هم‌هويتى نموده‌اند .\r\n\r\nيادداشت شمارهء 17 ( يك نظريهء روسى پيرامون سياست خارجى بريتانيا )\r\nبه عنوان نمونه‌اى از برداشت بدبينانهء روسها از انگيزه‌هاى انگلستان در انعقاد توافقنامهء روس و انگليس ، مىتوانم متن ذيل را كه از مقاله‌اى در مورد « ايران جديد و مخالفان وى » توسط نويسنده‌اى با نام مستعار « ام - پاولوويچ » نگاشته شده و در نشريهء « ساورمنى مير » ( دنياى مدرن ) ، در فوريه 1909 ، درج گرديده است ، ذكر كنم . خبرنگارى كه ترجمهء اين متن را براى من ارسال نمود ، اين نشريه را به عنوان « احتمالا پرخواننده‌ترين نشريهء ماهنامهء روسى » توصيف و مىگويد كه اين نشريه توسط سوسيال دموكراتها منتشر مىگردد . نويسندهء اين مقاله مىگويد :\r\n« آن خطر اصلى كه ايران جديد را تهديد مىكند ، چندان متأثر از مقاومت مشاوران مخفى دربار و ارتش نسبت به نهضت آزاديبخش نيست كه از سياست مبهم دو كشور همسايهء آن يعنى روسيه و انگلستان . تا قبل از بروز جنگ اخير روس - ژاپن ، ايران در اين وحشت بود كه به‌طور اجتناب‌ناپذيرى\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nتحت انقياد روسيه درآيد . سايهء امپراتورى بزرگ شمال ، روزبروز بر سر سرزمين شاهنشاه گسترده‌تر مىشد . به‌نظر مىرسيد هيچ‌چيز نمىتواند ايران را از سرنوشتى مانند « خيوه » ، بخارا و خوقند نجات بخشد . جنگ روس و ژاپن ، روسيه را از حركت به سوى جنوب بازداشت . ايران نفسى از سر آسودگى كشيد ، امّا به زودى خطرى جديد پديدار گشت . هنگامى كه اين عقاب قدرتمند شمالى اجازه داد كه شكار از چنگش رها شود ، شير بريتانيا فرصت را مغتنم شمرده و روى ايالاتى كه بدين‌ترتيب از نفوذ روسيه خارج گرديده بود ، چنگ انداخت . در مراسم افتتاح مجلس ، رئيس آن يك سخنرانى براى نمايندهء بريتانياى كبير ايراد كرد و طى آن چنين گفت :\r\n« اجازه دهيد تمثيلى را براى شما نقل نمايم . اسبى از تعقيب يك حيوان وحشى مىگريخت . فردى كه از آنجا عبور مىكرد به اسب گفت « اگر مايل باشى من سوار تو خواهم شد و تو را به دنيايى خواهم برد كه هيچ جانور شكارچى نمىتواند به تو دست يابد . » اسب اطاعت كرد و از دست دشمن نجات داده شد ، امّا هيهات ! سوارى كه او را نجات داده بود از پياده شدن امتناع ورزيد و تا امروز بر پشت وى سوار است . اين آرزوى پرشور تمامى ايران است ، و ما از شما تقاضا داريم كه ملت بريتانيا را از اين امر مطلع سازيد كه سوار بايد پياده شود ؛\r\n« انگلستان به خوبى آگاه بود كه هنگامى كه وجدان ملى بيدار گردد اين كشور نخواهد توانست مدت طولانى سلطهء موقت خود را بر ايران حفظ كند . به‌علاوه اين كشور براى كنترل خود بر هند بيمناك بود و خواستار جلوگيرى از « تمايل به شرق » آلمان قدرتمند ، تحرك به سوى آسياى صغير و آسياى مركزى ، كه به‌طور مسلم پس از تكميل راه‌آهن بغداد تشديد مىگرديد ، بود . بنابراين ، توافقنامه‌اى را با روسيه به امضاء رساند و سهم شير را به كشور اخير داد زيرا قيمومت بر غنىترين و پرجمعيت‌ترين ايالات ايران را به روسيه واگذار نمود و كمترين سهم را براى خود نگاهداشت . با اعطاى بخش عمدهء ايران ، همراه تهران پايتخت كشور ، و شهرهاى اصفهان ، رشت ، تبريز و مشهد يعنى مراكز نهضت آزاديبخش ، از طريق ميثاق 31 اوت 1907 ، حكومت بريتانيا خائنانه براى هميشه از تمامى وظايف خود در دفاع از نهضت مشروطيت ايران ، كه سازمانى برانگيزه و حامى آن بود ، دست شست و جناح مشروطه‌خواه را به حال خود رها ساخت . از نظر كسانى كه جوهرهء اين قرارداد را مورد بررسى دقيق قرار داده‌اند هيچ نكتهء شگفت‌آورى در روش بعدى حكومت انگلستان نسبت به مسئلهء ايران وجود ندارد . از يك سو مجبور بود كه افكار عمومى انگلستان و نمايندگان كميتهء ويژه در امور ايران را ، كه علنا به تجارت بين ايران و انگليس علاقمند بود ، در نظر بگيرد . درعين‌حال تحت\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nنفوذ بوروكراسى هندوستان و آن بخش از دولتمندان زمامدار امور مالى و بازار بورس ، كه به هرقيمت علاقمند به حفظ نظم كهن در هند هستند ، قرار داشت . بنابراين حكومت انگلستان يك بازى شديدا مبهم را ، در رابطه با ايران ، اجرا مىكند . اگرچه علنا اظهار همدردى با مشروطيت ايران دارد ، اكنون انگلستان فىالواقع دشمن نهضت آزاديبخش ايران است . اين يك واقعيت است كه حكومتها توسط انگيزه‌هاى احساسى سوق داده نمىشوند ، چه در امور داخلى و چه در سياست خارجى . انگلستان تا زمانى از نهضت مشروطيت در شمال ايران حمايت كرد كه در آن ابزارى جهت مبارزه با نفوذ روسيه مىيافت . امّا درعين‌حال انگلستان فعالانه از ارتجاع در ايالات جنوبى واقع در طول مرز هند حمايت كرده و به طرق گوناگون به حكمرانانى كه با نهضت آزاديبخش آنجا مخالفت مىكردند كمك مىكرد . انگلستان با تسليم تمامى شمال ايران به روسيه ، و حفظ فقط دو ايالت فقير سيستان و مكران ، كه از نظر استراتژيك اهميت دارند . زيرا حافظ مسير به سوى مرز هند و خليج عمان هستند ، در تحت نفوذ خود نشان داد كه مسئلهء ايران آنچنان مورد علاقهء آن نيست و در قرارداد انگليس و روسيه اين كشور صرفا به دفاع از امپراتورى خود در هند علاقمند است . قرارداد 31 اوت 1907 مفهومش مرگ نفوذ تجارى انگلستان در شمال ايران است ، و اگر تا سال 1906 سركنسول بريتانيا در اصفهان كاهشى در تجارت بريتانيا ، طى سال 1905 ، را گزارش مىداد و اين امر را به رقابت كالاهاى روسى ، كه ارزانتر بوده و با سرعت بيشترى حمل و نقل مىشدند ، منتسب مىدانست ، اكنون كه به روسيه اجازه داده شده است بر ثروتمندترين بخش ايران اعمال سرپرستى نمايد ، مسلم است كه حاكم مطلق ، چه از نظر تجارى و چه اقتصادى ، در اين كشور خواهد بود و انگلستان اصلا نخواهد توانست روياى رقابت موفقيت‌آميز با اين كشور را در سر بپروراند .\r\nانگيزه‌هايى كه طبقات حاكم انگلستان را به چنين معامله‌اى راضى ساخته‌اند ، مسلما بايد انگيزه‌هايى بسيار جدى باشند . روزنامهء تايمز به‌طور مشروح و دقيق نقطه نظرات خود را در اين مورد با روشنى بسيار بيان مىكند . اين روزنامه مىنويسد :\r\nمنافع سياسى ما در ايران با مسئله دفاع از هند مرتبط است . تاكنون خطر واقعى توسعه‌طلبى روسيه در اين واقعيت نهفته بود كه ممكنست روسيه ، از طريق ايران و سيستان ، به بلوچستان و مرزهاى هندى ما برسد و سپس از طريق يك جادهء استراتژيك از مواضع دفاعى ما در مرز شمال‌غربى عبور كند . اين واقعيت كه ما توانسته‌ايم از روسيه تعهد بگيريم كه از دخالت در اين مناطق امتناع ورزد ، پاداشى كافى براى ما ، در ازاى واگذارى حقوق معادل به روسيه در آن استانهايى است كه در واقع در اختيار وى قرار\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nداشتند ؛\r\n« بدين ترتيب در رابطه با امنيت هند عليه تهاجم خارجى ملاحظاتى در نظر گرفته مىشوند ، و البته در رابطه با حفظ « نظم داخلى » ، كه به‌طور جدى توسط نهضت مشروطيت ايران در مخاطره قرار گرفته بود ، و اين باعث شده است كه طبقات حاكم در انگلستان سياست مبهمى را در رابطه با مشروطيت ايران تعقيب كنند . »\r\nايران نو نمىتواند از حكومتهاى اروپايى انتظار داشته باشد كه او را يارى دهند . اين كشور هيچگونه كمكى از سوى بورژوازى انگلستان و يا طبقات حاكم هركشور ديگرى دريافت نخواهد داشت . به عنوان مثال از استراليا ، كه مشروطه‌خواهان ايرانى مدتى ، ساده‌لوحانه ، انتظار دريافت كمك از سوى آن را داشتند . اكثريت نمايندگان جامعهء ايران ، روزبه‌روز در مورد برخورد خصمانه ، يا در هر صورت مطلقا بىتفاوت ، طبقات حاكمهء اروپا نسبت به مشروطيت ايران بيشتر متقاعد مىگردند .\r\nبنابراين ، اكنون بسيارى از ايرانيها در اعتراضات خود عليه حكومتهاى انگليس و روسيه ، پارلمانها يا وزراى اروپايى را مخاطب قرار نمىدهند ، بلكه توده‌هاى اروپايى را مخاطب مىسازند .\r\nمشروطه‌خواهان ايران تلگرامهايى براى « ژورس « 1 » » ارسال مىدارند و از وى مىخواهند توجه كارگران اروپايى را به وضعيت امور در ايران معطوف نمايد .\r\n\r\nيادداشت شمارهء 18 ( در مورد مجلّل السلطنه )\r\nاندكى قبل از فوت مظفر الدين شاه و جلوس محمد على شاه ، مجلّل السلطنه ( لقبى به مفهوم جلال يافته به وسيلهء شاه ) در پاريس بود . يكى از هموطنان وى كه دوست من است ، وى را به عنوان فردى نفرت‌انگيز ، مطلقا بيسواد و جاهل ، و فاسد و بىنهايت فاقد اخلاقيات . وى به اين منبع اطلاعات من پيشنهاد نمود « براى مرگ سريع مظفر الدين شاه دعا كن تا من تو را « اقبال الدوله » نمايم . » او حدود 30 هزار فرانك را در پاريس بر باد داد و سپس ناپديد گرديد . اندكى بعد ، منبع اطلاعات من از مشاهده اين مطلب در روزنامه‌ها كه وى عملا به ايران بازگشته و مورد لطف بسيار در دربار محمّد على شاه قرار گرفته است ، شگفت‌زده شد . سپس وى تشخيص داد كه دربار ايران مانند چه چيزى است و متقاعد گرديد كه « در ايران - شايد بر خلاف انگلستان - ، طبقات متوسط از نظر نجابت ،\r\n\r\n\r\n","description":"","footnote":"\r\n( 1 ) .  Jean lean Jaurees  ، رهبر وقت حزب سوسياليست فرانسه و روزنامه‌نگار كه در سال 1914 به قتل رسيد - م .\r\n","page_name":" 361 ","page_number":361},
  {"content":"\r\n\r\nكمالات ، فضيلت ، دانش و فرهنگ مسلما برتر از طبقات عالى هستند ، طبقاتى كه به‌نظر وى شديدا فاسد گرديده و بايد بر كنار شده تا براى دولتمردان كمتر اشرافى امّا مسلما تواناتر و بافضيلت‌تر جا باز كنند .  ( M . M )  .\r\n\r\nيادداشت شمارهء 19 ( متون اصلى اسناد لياخوف )\r\nاز آنجا كه استدلال براى اصالت اسناد ادعايى مربوط به لياخوف تا حدودى به شيوهء خود گزارشات روشن مىشود ، و از آنجا كه قضاوت در اين مورد فقط براى كسانى امكان دارد كه كاملا به زبان روسى آشنا مىباشند ( كه بدبختانه من از آن جمله نيستم ) ، به‌نظر مىرسد كه ارائه متون اصلى اين اسناد ، همانگونه كه در اثر چاپ نشدهء آقاى پانوف ذكر گرديد ، در اينجا مطلوب است . متون اصلى به شرح ذيل هستند :\r\n( متون اصلى ضميمه است . م )\r\n\r\n","description":"","footnote":"","page_name":" 362 ","page_number":362},
  {"content":"\r\n . \r\n","description":"","footnote":"","page_name":" 363 ","page_number":363},
  {"content":"\r\n . \r\n","description":"","footnote":"","page_name":" 364 ","page_number":364},
  {"content":"\r\n . \r\n","description":"","footnote":"","page_name":" 365 ","page_number":365},
  {"content":"\r\n\r\n\r\nيادداشت شمارهء 20 ( عوامل محركّه قيام رشت )\r\nهمانطور كه در يكى از زيرنويسهاى همين كتاب بيان شد ، عوام محركهء قيام رشت معزّ السلطان و برادرش كريم خان بودند ، كه فرد اخير طى دو سال گذشته دوبار به اروپاى غربى سفر كرده است .\r\nكريم خان حدود 20 هزار روبل - 2000 پوند - از اموال شخصى خود را صرف آماده ساختن مقدمات اين قيام نمود و با برخى رفقاى معتمد خود پنج‌بار به تفليس و ديگر نقاط قفقاز سفر كرد تا تسليحات و مهمات لازم را كسب نمايد و همراه با اين تسليحات ، در لباس مبدل ، از طريق جاده‌هاى كوهستانى و مسيرهاى بيغوله به ايران بازگشت . در يكى از اين سفرها - حدود مارس 1909 : نگاه كنيد به كتاب سفيد در مورد ايران ، ص 56 ، شمارهء 102 - روسها پنج ميليون عدد فشنگ و تعداد زيادى از تفنگ‌هايى را كه وى مىخواست وارد ايران كند ، به همراه 9 تن از ياران وى كه سرنوشتشان هنوز نامعلوم است ، توقيف كرد . او و برادرش مدت سه ماه حدود 70 تن از مجاهدين را در خانهء وسيع خود پناه دادند . در روزى كه جهت تلاش براى تصرف رشت معين گرديده بود ، آنها به گرمى با يكديگر وداع كرده و در حالى كه اميد نداشتند بار ديگر طلوع خورشيد را مشاهده كنند به سوى ماجراجويى نوميدانه امّا ، آنچنان كه معلوم شد ، موفقيت‌آميز خود رفتند . ( همچنين نگاه كنيد به كتاب سفيد در مورد ايران ، ص ص 58 ، 80 - 79 ) . عموما چنين تصور مىشود ، و ظاهرا به دلايل كافى ، كه در واقع سپهدار نقش بسيار فرعى را ايفا نمود و به هيچ‌وجه نقشى فعال در انقلاب رشت نداشت و عناصر پرانرژىتر صرفا از وى به عنوان رئيس پوشالى يا آنچنانكه ايرانيها مىگويند « مترسك » استفاده نمودند . اكنون نيز ( ژوئيه 1910 ) وى به عنوان يك ناسيوناليست معتقد و ثابت‌قدم تلقى نمىشود ، بلكه بيشتر به عنوان يك فرصت‌طلب نگريسته مىشود . بنابراين در چشم هموطنانش از همان اعتبارى كه سردار اسعد برخوردار است ، بهره‌مند نيست . من از سوى يك منبع موثق ايرانى مطلع شدم كه پيشروى ارتش رشت به سوى پايتخت در واقع تماما توسط معز السلطان ، عموزاده سردار منصور ، رهبرى گرديد . افراد تحت فرمان وى عبارت بودند از :\r\n1 . حاجى ميرزا موسى خان ميرپنج ، كه همراه صمد خان ممتاز السلطنه ( وزيرمختار ايران در پاريس ، و يكى از روشنفكرترين ، دورانديش‌ترين ، و وطن‌پرست‌ترين دولتمردان معاصر ايران ) نمايندگى ايران را در مراسم تشييع جنازهء پادشاه فقيه ادوارد هفتم بر عهده داشتند . موسى خان برادر حكيم الملك فعلى است و به خاطر شجاعتش مشهور است . وى در بادامك مجروح گرديد و بعدا به پاريس آمد تا\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nگلوله را از بدن خود خارج سازد . وى فرماندهى 500 تن را بر عهده داشت .\r\n2 . ميرزا حسن خان عميد السلطان ، برادر معز السلطان و ميرزا كريم خان ، و عموزادهء سردار منصور .\r\nوى نيز فرماندهى 500 تن را بر عهده داشت .\r\n3 . ميرزا على خان منتصر الدوله ، آجودان سپهدار . وى فرماندهى 200 تن را بر عهده داشت .\r\n4 . ميرزا على خان سالار فاتح كجورى ، كلنل . وى فرماندهى حدود 80 تن را عهده‌دار بود .\r\n5 . ميرزا حسن قزوينى ، فرزند شيخ الاسلام كه هنگام تصرف قزوين توسط مليگراها كشته شد .\r\nوى فرماندهى حدود 80 تن را بر عهده داشت .\r\n6 . ميرزا غفار خان قزوينى ، كه همانطور كه در صفحات قبلى اين كتاب ذكر شد ، پس از كودتا به انگلستان آمد . وى فرماندهى حدود 150 تن را بر عهده داشت . تصوير وى در صفحات قبلى همين كتاب آمده است .\r\n7 . عبد اللّه خان تهرانى ، ميرپنج ، فرمانده 150 تن .\r\n8 . ميريپرم ارمنى ، كه اخيرا در سركوب شاهسونهاى مرتجع و غارتگر ، در اردبيل در قراچه‌داغ ، خدمت بسزايى به ايران كرد . وى فرماندهى حدود 120 تن را بر عهده داشت .\r\n9 . حسين بيگ ، فرزند شيخ حسن ، استاد زبان فارسى در كمبريج ، و محمود كه مشتركا فرماندهى 60 تن را بر عهده داشتند .\r\n10 . واليكف گرجستانى ، كه فرماندهى 80 تن را بر عهده داشت . مع‌هذا ، وى ، همراه هفت يا هشت تن ديگر ، از قزوين بازگشتند و در حمله به تهران مشاركت ننمودند .\r\nنام صحيح معز السلطان ، عبد الحسين خان است و اكنون ملقب به سردار محيى است .\r\nاطلاعات فوق‌الذكر متعلق به حاجى موسى خان ميرپنج و كريم خان بود كه براى دوست من ميرزا محمد ارسال گرديده بود و او نيز بنوبه خود اين اطلاعات را براى من ارسال نمود . موسى خان ، كه براى انجام يك عمل جراحى جهت خارج ساختن گلوله‌اى كه وى را در نبرد بادامك مجروح ساخته بود به پاريس آمده بود ، متعاقبا شرحى نسبتا مطول از پيشروى ارتش رشت به سوى تهران را براى ميرزا محمد ارسال داشت . از آنجا كه اين شرح طولانىتر از آنست كه بتوان به‌طور كامل آن را نقل كرد ، من به ذكر خلاصه‌اى از نكات مهم‌تر آن بسنده مىكنم و مقدمتا اين نكته را يادآور مىشود كه عدم وجود كامل تاريخها بر ارزش اين روايت خدشه وارد مىكند .\r\nدر اين روايت نيز سپهدار نه تنها به عنوان يك رئيس پوشالى صرف معرفى گرديده است ، بلكه به\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nعنوان يك حامى بسيار فاقد خلوص آرمان مشروطيت ، و حتى چنين القاء مىشود كه وى و آجودانش ، منتصر الدوله ، بيش از آنكه در جهت تشويق پيشروى تلاش نمايند در جهت جلوگيرى از آن كوشش داشتند . سه تن فرمانده فعالى كه در سراسر جريان پيشروى با يكديگر در توافق كامل بودند عبارت بودند از موسى خان ، معز السلطان ، و ميرزا محمد على خان . سرانجام هنگامى كه آنها تصميم گرفتند قزوين را ترك و به سوى تهران پيشروى كنند ، سپهدار مىخواست كه در دهكده‌اى متعلق به خود ، واقع در يك فرسنگى قزوين ، توقف كند . امّا ديگران بر ادامهء حركت به سوى قشلاق ، واقع در شش فرسنگى قزوين ، اصرار ورزيدند و سپس از آنجا به سوى ينگه امام پيش رفتند و در اين‌مكان براى مدت چند روز توقف كردند كه اين تا حدودى براى آن بود كه به عقب‌دار سپاه اجازهء رسيدن بدهند . امّا عمدتا به اين دليل بود كه گزارش رسيده بود كه هيأتى شامل عضد الملك و ديگر اشخاص ذينفوذ ، با اختيارات مذاكره با آنها ، از تهران حركت كرده‌اند و آنها نمىخواستند كارى بكنند كه موفقيت اين مذاكرات را به خطر اندازد . امّا معلوم شد كه اين گزارش بىاساس بوده است . بنابراين آنها تصميم گرفتند عليرغم مخالفت سپهدار به پيشروى خود ادامه دهند .\r\nتا اين‌زمان ، قزاقها و برخى از ديگر سربازان سلطنت‌طلب پل رودخانهء كرج را به اشغال خود درآورده بودند و اين پل از موقعيت مستحكمى برخوردار بود . زيرا در مكانى واقع شده بود كه رودخانه و كوهها هيچ جاى عبور ديگرى باقى نگذاشته بودند و عده‌اى اندك از سربازان مىتوانستند راه نيرويى به مراتب عظيم‌تر را در اين نقطه سد كنند . 600 تن قزاق ، همراه هشت قبضه توپ ، پل را در اختيار داشتند در حالى كه حدود 200 تن ديگر جهت محافظت از آن نقاطى كه احتمالا محلّ گذار از رودخانه بود گماشته شده بودند . سپهدار مخالف حمله به اين پل بود و يك تغيير مسير طولانى به سوى شهريار ، در فاصلهء حدود 7 فرسنگى ، و از آنجا از طريق شاه عبد العظيم به سوى تهران را توصيه مىكرد . امّا ديگر فرماندهان اين توصيه را رد كردند زيرا از به جاى گذاشتن نيروهاى قزاق در پشت‌سر خود بيم داشتند تا مبادا بين دو نيروى سلطنت‌طلب گرفتار آمده و به‌طور كامل منهدم شوند . آنها همچنين تشخيص دادند كه فتح كرج تقريبا به مفهوم فتح تهران خواهد بود . زيرا كليد اين شهر تلقى مىگرديد . بنابراين آنها آنشب را صرف تنظيم امور و نقشه‌هاى خود نمودند و چنين تصميم گرفته شد كه موسى خان و يپرم خان ، همراه افراد خود كه از شجاعترين و قابل‌اعتمادترين افراد بودند ، بايد جلودار سپاه باشند . امّا حتى اگر موفق به تصرف كرج شدند ، به هيچ‌وجه نبايد قزاقها را در آنسوى كرج تعقيب كنند . طى توقف خود در كرج ، آنها اطلاعات خوبى در مورد مناطق اطراف آن كسب\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nكرده بودند ، و خاصه از سوى روستائيان - كه با رفتار حسنه خود ، بر خلاف سربازان سلطنت‌طلب كه با اخاذىهاى خود آنها را بيزار كرده بودند ، قلوب آنها را جلب نموده بودند - مطلع شدند كه يك مسير كوهستانى وجود دارد كه فقط براى سربازان پياده قابل استفاده مىباشد و آنها را به منطقه‌اى مرتفع‌تر از تپه تحت اشغال قزاقها هدايت خواهد كرد .\r\nهنگامى كه پيشروى آغاز گرديد ، يپرم خان با افرادش مسير خود را در پيش گرفت ، قرار شد موسى خان تلاش كند سپاه قزاق را دور نموده و در پشت آنها قرار گيرد ، اسد اللّه خان سرتيپ ، باغهاى كرج را اشغال كرد ، ميرزا على خان سرتيپ قرار شد از وسط جبهه حمله كند ، حاجى ميرزا حسن قزوينى شيخ الاسلام از سمت راست ، و عميد السلطان از سمت چپ . افسران روسى تيپ قزاق ، از طريق دوربينهاى صحرايى خود ، تحركات آنها را كاملا مورد مراقبت قرار داده بودند .\r\nبه مجرد نزديك شدن مليّون ، قزاقها چندين شليك دسته‌جمعى انجام دادند و سپس عقب‌نشينى كردند . گروه ميرزا على خان ، عليرغم دستورهاى مبنى بر عدم تعقيب ، به تعقيب آنها پرداختند و موسى خان و يپرم خان با مشاهدهء اين وضع با افرادشان از تپه‌ها فرود آمدند تا اگر بتوانند آنها را متوقف ساخته و از يك درگيرى ممانعت كنند ، و اگر نتوانستند آنها را در منازعه يارى نمايند .\r\nقزاقها با رسيدن به شاه‌آباد ، از عقب‌نشينى دست كشيده و شروع به تيراندازى به سوى تعقيب‌كنندگان خود ، كه فقط 150 تن بودند ، نمودند . متعاقب اين امر منازعه‌اى درگرفت كه از ساعت 7 آن شب تا ساعت 8 صبح روز بعد ادامه يافت . مليّون 3 قبضه توپ 7 سانتيمترى در اختيار داشتند كه دو قبضهء آن در اختيار موسى خان و يك قبضه در اختيار يپرم خان قرار داشت . ساير نيروهاى ملّى ، با مشاهدهء عقب‌نشينى قزاقها ، همانطور كه توافق شده بود در همانجا كه بودند ، بدون آنكه بدانند كه رفقايشان با دشمن درگير شده‌اند ، توقف كردند .\r\nقزاقها يك كاروانسراى سنگى را به اشغال خود درآوردند ، و مليّون تا بدانجا به اين كاروانسرا نزديك شدند كه مىتوانستند صداى گفتگوى قزاقها را كه به يكديگر توصيه مىكردند از مصرف بيهودهء فشنگ خوددارى ورزند ، زيرا ذخيرهء آنها تقريبا تمام شده بود ، مىشنيدند . اما در اين بحبوحه نيروهاى تقويتى از تهران فرارسيدند و با خود ذخيره‌هاى جديد مهمات را همراه آوردند و از اين به بعد مجددا آتش توپخانه قزاقها سنگين گرديد ، و موسى خان دوبار ، هربار از ناحيهء يك پا ، مورد اصابت گلوله قرار گرفت . مع‌هذا ، وى به نبرد ادامه داد و نگذاشت افراد تحت فرمانش از جراحت وى مطلع شوند مبادا اين امر موجب دلسردى آنها شود . اكنون مليّون ، كه مدت 24 ساعت را روى زين\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nاسبها گذرانده بودند ، شروع به عقب‌نشينى به سوى كرج نمودند ، در حالى كه سه تن كشته - دو تن مسلمان و يك تن ارمنى - و هشت تن مجروح - چهار تن مسلمان و چهار تن ارمنى - بر جاى نهاده بودند . تلفات قزاقها را 46 تن مجروح و دو واگن مملو از اجساد برآورد نمودند . افراد يپرم خان مجبور شدند تفنگهاى خود را ، به خاطر گردنكشى قاطرهايى كه بايد آنها را از صحنه عمليات بيرون مىبردند ، رها سازند . درست در لحظه‌اى كه مليّونى كه عقب‌نشينى كرده ، همراه با فرماندهء زخمى خود ، مجددا وارد ينگه امام شدند ، سپهدار از اين منطقه خارج شد .\r\nدر اين بحبوحه ، پيامى از سوى سردار اسعد رسيد مبنى بر آنكه دو ارتش بايد در على شاهباز ، كه در تصرف تعدادى از بختياريهاى سلطنت‌طلب بود ، به يكديگر ملحق شوند . در اينجا ناگوارترين حادثه به وقوع پيوست . برخى از بختياريهاى سلطنت‌طلب ، كه خود را به شكل مليّون آراسته بودند ، با فريادهاى « زنده باد مشروطيت » ، « زنده باد سپهدار و سردار اسعد ! » به سوى مجاهدين رشت آمدند .\r\nمجاهدين ، با اين تصور كه آنها از دوستان هستند ، اجازه دادند كه وارد صفوفشان گردند و در اينجا بود كه آنها شروع به تيراندازى نموده و با زور تفنگهاى مجاهدين را از دستشان گرفتند . آنها به زودى از پاى درآمده و ، پس از دادن چندين كشته ، پا به فرار گذاشتند ؛ امّا هنگامى كه بختياريهاى تحت‌فرمان سردار اسعد ، با همان فريادها ، به مجاهدين نزديك شدند ، آنها با اين خيال كه همان حيله در حال تكرار شدن است ، به روى آنها آتش گشوده و قبل از آنكه به اشتباه خود پى ببرند ، هفده تن از آنها ، منجمله برادرزاده سردار اسعد ، را به قتل رساندند . در منازعه‌اى كه متعاقبا با سلطنت‌طلبان درگرفت ، و تا غروب آفتاب به طول انجاميد ، تلفات نيروهاى مشترك ملىگرايان 65 كشته و 40 تن زخمى شديد برآورد گرديد ، در حالى كه تلفات سلطنت‌طلبان 200 تن كشته و تعداد نامعلومى مجروح تخمين زده شد . آنشب سردار اسعد و سپهدار ، همراه بخشى از نيروهاى مشترك به سوى تهران پيشروى كردند ، در حالى كه بقيهء افراد كه تعدادشان 600 تن بود ، همراه معز السلطان و ميرزا محمد على خان ، در « على شاهباز » باقى ماندند .\r\nروز بعد ، سلطنت‌طلبان [ در شاه‌آباد 
  ] كه اردوگاه مليّون در بادامك را متروكه و رها شده يافتند شروع به غارت و چپاول آن كردند ، امّا هنگامى كه سرگرم اين كار بودند پيامى دريافت داشتند كه در آن به آنها دستور داده شده بود فورا به پايتخت بازگردند . هنگامى كه عقب‌دار سپاه مليّون به تهران رسيد ، محمد على ( شاه - م ) در سفارت روسيه پناه گرفته و از سلطنت خود استعفا داده بود .\r\n\r\n","description":"","footnote":"","page_name":" 370 ","page_number":370},
  {"content":"\r\n\r\n\r\nيادداشت شمارهء 21 ( در مورد آقاى اچ - سى - باسكرويل )\r\nنكات ذيل ، در رابطه با سرنوشت آقاى باسكرويل بداقبال ، از سر لطف از سوى آقاى دبليو - آ - « شد »  ( W . A . Shedd )  همكار و هموطن وى ، طى نامه‌اى مورخ 8 آوريل 1910 ، براى بنده ارسال گرديد :\r\n« آقاى باسكرويل ( هاوارد - سى - باسكرويل ) يكى از دانشجويان دانشگاه پرنيستون ( ليسانسيه ، فارغ التحصيل سال 1907 ) بود كه در مدرسهء پسرانهء « مموريال » تبريز به تدريس علوم و زبان انگليسى اشتغال داشت و با ميسيون مذهبى پرسبيترى آمريكايى در آن شهر ارتباط داشت . وى به موجب يك قرارداد كار دوساله در اين مدرسه ، به ايران آمد . وى به عنوان يك معلم موفق بود ، و شخصيت فعال ، صادق و مردانه وى احترام همگان را برمىانگيخت . طبعا در اين مدرسهء جوانان ايرانى ، از طبقه پيشرفته ، وجود داشتند و يكى از معلمان ايرانى اين مدرسه ميرزا حسين شريف‌زاده بود كه يكى از مورد اعتمادترين و بهترين رهبران مليّون در تبريز گرديد . يكى از روزهاى سال 1908 ، وى توسط برخى از افراد حزب مخالف ، در يكى از خيابانهاى تبريز به قتل رسيد . اين اوضاع و شرايط ، و نيز احساس همدردى غيرقابل‌اجتناب يك آمريكايى پرشور و جوان با آرمانهاى مردمى ، وى را به اين نهضت علاقمند ساخته و نيز او را با رهبران آن آشنا كرد . سرانجام وى احساس وظيفه كرد كه از فعاليت تبليغى - مذهبى خود در ميسيون دست كشيده ، استعفاى خود را تسليم و سرنوشت خود را با نيروهاى مليگرا پيوند دهد . در همين زمان ، امّا تصور مىكنم به‌طور مستقل ، آقاى مور ، خبرنگار لندن تلگراف نيز به اين نيروها پيوست . به هريك از اين دو تن تعدادى از افراد نيرو ، جهت كسب آموزش ، واگذار شدند . من معتقدم كه آقاى باسكرويل ( و نيز آقاى مور ) ، هنگامى كه ستار خان احساس آمادگى نمىكرد ، توصيهء حمله‌هاى تدافعى نمود . سرانجام وى بر يك حمله ، ظاهرا بيشتر به دلايل سياسى تا استراتژيك تأكيد كرد كه مورد تصويب آنها قرار نگرفت . مع‌هذا ، باسكرويل عازم عملياتى گرديد كه يك ماجراجويى بىاميد بود . دست‌كم كسانى كه مكان و وضعيت ديوارهاى گلى مجاور آن را ديده‌اند ، چنين مىگويند . اكثر افرادش به وى وفا ننمودند و ستار خان كه وعدهء حمايت داده بود آمادگى چنين كارى را نيافت و باكسرويل كشته شد . مراسم تشييع جنازهء وى فرصتى را براى يك تظاهرات عظيم فراهم ساخت . تصور مىكنيم كه ترديدى وجود ندارد كه اين دو تن خارجى در منصرف ساختن مليّون از برخى پروژه‌هاى عجولانه ، از قبيل حمله به خارجيها ، مؤثر بودند . وى از\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nستار خان ، كه به‌نظر مىرسيد موفقيت فاسدش كرده باشد ، نوميد شده بود . يا شايد قبل از برجسته و مشهور شدن در راه بدى قرار گرفته بود . . . تصور مىكنيم كه در مورد شايستگى آقاى باسكرويل در قرار گرفتن در رديف شهدا ترديدى نباشد ، شايد شايسته بيش از آن باشد زيرا دلايل بسيار زيادى براى نوميد شدن وى وجود داشت و با اين وصف او پابرجا باقى ماند . البته ميسيون مذهبى ، بدليل موقعيتش ، از حمايت از يك آرمان سياسى ، احتراز مىكرد و اقدام آقاى باسكرويل اقدامى شخصى بود . »\r\n\r\nيادداشت شمارهء 22 ( در مورد ستار خان )\r\nاز اطلاعاتى كه از سوى منابع مختلف و قابل‌اعتماد ، از زمانى كه بخش مربوط به محاصرهء تبريز در زير چاپ قرار داشت ، دريافت داشته‌ام متأسفانه ترديدى وجود ندارد كه ستار خان طى بخش بعدى محاصره و پس از آن به‌طور غم‌انگيزى رو به بدتر شدن گذارد . روايت ذيل از سوى خبرنگارى ارسال گرديده كه من به قضاوت وى اطمينان دارم و در موقعيتى قرار داشت كه مىتوانست عقيدهء درستى داشته باشد . من با كمال تأسف روايت او را نقل مىكنم ، امّا از آنجا كه هدف يك تاريخنويس بايد صرفا بيان حقيقت باشد ، احساس مىكنم كه حق ندارم اين روايت را مكتوم بدارم .\r\n« در رابطه با ستار خان ، اميدوارم كه شما در ستايش از وى در رابطه با تاريخ مشروطيت راه اعتدال را پيش خواهيد گرفت . من در حالى كه يكى از ستايشگران پرشور ستار خان بودم ، به تبريز رفتم و با يك توهّم زدوده شده ديگر از آنجا بيرون آمدم . ستار خان يك سوداگر اسب بىسواد و جاهل قره‌داغى است كه در مورد مفهوم مشروطيت چيز بيشترى از رحيم خان نمىداند . وى نوعى لوطى در تبريز بود و قبل از كودتاى ژوئيه 1908 به عنوان يك « فدايى » ثبت‌نام نموده بود . هنگامى كه مبارزه در تبريز آغاز گرديد وى شجاعت و روحيه رهبرى قابل‌توجهى از خود نشان داد كه توانست سلطهء خود را بر لوطىهاى محلهء خويش محرز نمايد . وى خصوصياتى از كلود دووال ، يك راهزن دلير ، را در خود دارد كه فاقد افكت‌هاى نمايشى نيز نمىباشد . اين خصوصيات بدون ترديد وى را بسوى اقدامات مناسب در منازعه رهنمون گرديد و من نيز ، همچون ديگر افراد ، آماده‌ام كه دين عظيم ايرانيان به او را به رسميت بشناسم . داستان مبارزه تبريز ، طى تابستان 1908 ، داستان غريبى است .\r\nعملا ظرف سه هفته پس از كودتا ، همه چيز به پايان رسيد . مليّون تسليم شده بودند ؛ باقر خان كه يك گردن‌كلفت ترسو بود ، يك پرچم روسى را بر فراز منزل خود افراشته بود ؛ و رحيم خان شهر را در\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nاختيار خود داشت . ستار خان ، همراه حدود 200 تن سوار ، هنوز مقاومت مىكرد . بيرحمى نفرت‌انگيز قره‌داغيها مردم شهر را مجبور كرد كه مجددا اسلحه به دست گيرند و رحيم خان از شهر بيرون رانده شد . سپس ستار خان به نحو احسن خود را نشان داد . البته قفقازيها ، كه وى معمولا مهارت برتر آنها در جنگ را تكريم مىنمود ، به وى كمك كردند . امّا بيهوده است اگر بخواهيم انكار نمائيم كه وى شخصا شجاعت ، اعتدال و مهارت عظيمى را در هدايت آنچه كه به‌نظر مىرسيد يك مبارزهء نااميدانه باشد . بنمايش گذاشت . پيروانش به وى التماس مىكردند كه خود را در معرض خطر قرار ندهد .\r\nزيرا معتقد بودند مرگ وى مفهومش انهدام آرمان مشروطيت خواهد بود . وى از گوش‌فرادادن به اين استدلالها امتناع مىورزيد و پاسخ مىداد كه مفهوم چنين باريك‌بينيهايى را درك نمىكند و جاى وى در خط مبارزه مىباشد . در آن موقع رفتار وى بدون يك نوع شكوه و عظمت ساده نبود و اين امر احساسات مساعد اروپائيان در تبريز را جلب كرد . البته عشق وى به نمايشات تأترگونه تا حدودى در رفتار وى مؤثر بود كه درهرصورت قابل ستايش مىكرد . پايدارى و اطمينان سرزنده وى بود كه عمدتا به نجات تبريز كمك كرد . وى عادت داشت بگويد « خداوند در طرف ماست » و شايد تا حدودى به آن اعتقاد داشت . شما داستان آن مقاومت موفقيت‌آميز ، عقب راندن آن حملهء شديد كردهاى ماكو ، مقاومت شديدى كه حمله عمومى نيروهاى سلطنت‌طلب در برابر آن مذبوحانه شكست خورد ، و حمله تدافعى نهايى بر پل « آجى » كه در شب صورت‌گرفت و منجر به ريشه‌كن‌شدن ارتش محاصره‌كننده گرديد . آن لحظه اوج ( محبوبيت - م ) ستار خان بود . اگر وى در آن‌زمان كشته شده بود از خود نامى باشكوه در تاريخ باقى مىگذاشت . امّا موفقيت او را فاسد نمود . وى شروع به غارت شهروندان بىآزار نمود ؛ منزل وى مملو از غنائم بود ؛ يازده دستگاه پيانوى سرقت شده زينت‌بخش اطاق پذيرايى وى بود ؛ وى به شرابخوارى كشيده شد ؛ زنهاى بسيارى اختيار كرد ؛ ديگر در صفوف جنگ و آتش مشاهده نشد ، بلكه با تن‌آسايى در سايهء شهرت خود زندگى مىكرد . احتمالا مور در مورد داستان تأثرآور محاصرهء دوم با شما سخن گفته است . يك يا دوبار ستار تا حدودى روحيهء قديمى خود را نشان داد . يك بار هنگامى كه در يك حمله تدافعى به سوى « الوار » ، اكثر افراد تحت فرمانش وى را رها ساختند امّا وى خونسردى تحسين‌برانگيز خود را حفظ نموده و عقب‌نشينى را با استادى تمام رهبرى نمود . مجددا هنگامى كه صمد خان حمله كرد و تقريبا موفق شده بود ، ستار خان ظاهر گرديد و در سر راه وى ايستاده و شكست را به پيروزى تبديل نمود . امّا اينها فقط فلاشهايى در حال تمام شدن بودند . من در مورد مراحل نهايى از ميان رفتن روحيهء نظامى وى صحبت نمىكنم . پس\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nاز محاصره رفتار وى رسوايىآميز بود و او و باقر خان عمدتا مسئول طولانى شدن اقامت سربازان روسى بودند . رفتار وى در اردبيل قابل سرزنش بود و اين رفتار علت عمدهء قيام شاهسونهايى بود ، كه رؤسايشان جهت پيشنهاد تسليم آمده بودند . ستار خان ، با رفتارى درخور مستان ، آنها را با بىادبانه‌ترين لحن مورد اهانت قرار داد . آنها كه از اين برخورد ، توسط فردى كه او را به عنوان يك انسان رنجبر مىنگريستند ، آزرده شده بودند شهر را ترك نموده و به رحيم خان پيوستند . در اين موقع ستار با فرومايگى اين شهر بدبخت را به حال خود رها ساخت و به تبريز گريخت . در آنجا آشكارا به مخبر السلطنه توهين و حكومت در تبريز را تقريبا غيرممكن ساخت . در تمام اين مدت من در تبريز بودم و مىتوانم به شما اطمينان بدهم كه تمامى مشروطه‌خواهان مهتر از ستار آزرده‌خاطر بوده و خواستار بركنارى وى بودند .\r\n« فكر مىكنم از توصيف فوق توصيفى منصفانه از ستار مىباشد ، و من مىدانم كه ، به عنوان مثال ، تقىزاده با اين سخن موافق است . ديگر مليّونى كه در اين دوره ، كه ستار مستمرا سدّ راه حكومت مخبر السلطنه مىگرديد ، در تبريز بودند توصيف نامطلوب‌ترى از وى ارائه خواهند داد . امّا بدين ترتيب ، به دليل نفرت طبيعى خود از روش غيروطن‌پرستانهء ستار و سيستم وحشت حاكم بر شهر ، آنها خدمات واقعى وى را طى اولين محاصره فراموش مىكنند .\r\n« سعى داشته‌ام كه بيطرف باشم ، و نمىتوانم اظهار كنم كه ستار شايستهء تحسين نبود يا اينكه وى لايق لقب « گاريبالدى ايران » مىباشد . »\r\n\r\nيادداشت شمارهء 23 ( در مورد ايران و برخورد روزنامهء تايمز نسبت به آن )\r\nخصومت قابل‌توجه خبرنگار تايمز نسبت به مليّون ايران ، كه در صفحات اين كتاب نمونه‌هاى بسيارى از آن ارائه شد ، طبعا احساسات آنها را عليه وى و روزنامه‌اش برانگيخت . در شمارهء 169 روزنامه « ايران نو » - مورخ 4 آوريل 1910 - ترجمه‌اى از متن يك نامه را ارائه كرد كه توسط آن خبرنگار ، در 5 فوريه ، نگاشته شده و در شمارهء 28 فوريه 1910 روزنامهء تايمز درج گرديده بود ، و عنوان آن « ايران : مايهء بدگمانى روسيه » بود . ايران نو ، به ترجمه اين نامه ، كه ظاهرا به دليل اظهار اين مطلب كه « اين روزنامه توسط ارامنه و روسهاى قفقاز كنترل مىشود » آزرده‌خاطر شده بود ، ملاحظات ذيل را اضافه كرد :\r\n\r\n","description":"","footnote":"","page_name":" 374 ","page_number":374},
  {"content":"\r\n\r\n« بسيار عجيب است كه روزنامهء تايمز ، در تعقيب هدفهاى صرفا اروپايى خود ، آماده است اين هدفهايش را حتى به بهاى پايمال كردن آن صفحات پسنديده‌اى كه زمانى به‌طور خاص به داشتن آنها شهره بود ، پيش ببرد . »\r\n« در تطبيق سخنان خود با سخنان روزنامهء « نووورميا » ، به منظور پيشبرد اتحاد موردنظر سر ادوارد گرى و آقاى ايزولسكى ، روزنامهء تايمز تاكنون نه تنها عشق به آزادى را ، كه انگليسيها سابقا به خاطر آن شهرت داشتند ، فراموش كرده است ، بلكه شهرت حقيقت‌گرايى را كه تقريبا ضرب‌المثل گشته بود نيز به دست فراموشى سپرده است و آماده است كه معيار تميز و رفتار آقامنشانه خود را نيز كاهش دهد تا بتواند افكار عمومى مردم ايران را با متهم ساختن يكى از روزنامه‌هاى فارسىزبان عمده به اينكه « توسط روسهاى قفقاز كنترل مىشود » ، مغشوش كند . اگر منظور از اين ادعاى مسموم‌كننده اشاره به يكى از نويسندگان هيأت تحريريهء ماست ، كه اصلا ايرانى بوده امّا نياكانش در قفقاز سكونت داشتند ، يعنى جائى كه وى نيز به‌طور طبيعى در آنجا بزرگ شده است ، و به دليل وطن‌پرستى به وطن اصلى خود بازگشته است ، پس شگفت‌انگيز است كه اين خبرنگار محترم مناسب ديده كه بدون تحقيقات بيشتر چنين اطلاعاتى را براى روزنامهء خود ارسال دارد .\r\n« اكنون در رابطه با اين مسئله كه ارامنه ، اعضاى هيأت تحريريهء ما هستند ، روشن است كه هرقدر تايمز در مورد احساسات « بين‌المللى » و « جهان‌شمولى » خود فخر كند ، چه زهر تعصبى با برداشتهاى اين روزنامه نسبت به ما آميخته است . زيرا در كشورى كه ارامنه به عنوان فرزندانش تلقى مىشوند ، امكان دارد كه يك ارمنى در جايگاه سردبير يك روزنامه قرار گيرد ، اگرچه فىالواقع اين ادعاى تايمز كذب مىباشد ، زيرا ما در هيأت سردبيرى خود هيچ فرد ارمنى نداريم . »\r\n« قبل از خبرنگار فعلى ، روزنامهء تايمز خبرنگارى در ايران داشت كه نوشته‌هاى تعصب‌آميز وى بيش از لياخوف و شاپشال به روسيه خدمت كردند . »\r\n« يك شاهد قابل‌اعتماد چنين نقل مىكند : « هنگامى كه نيروهاى ملىگرا به تهران رسيدند ، من سه تن را ملاقات كردم كه سوگوار و غمگين بودند ، اوّل لياخوف ، دوم سعد الدوله و سوم آقاى ديويد فريزر . نفر سوم از همه ناراحت‌تر بود : در حالى كه دستهايش را به هم مىفشرد ، مىگفت « نه ، غيرممكن است ! اين يك حيلهء بيشرفانه است ! يك روسى معادل پانصد انقلابى ( ايرانى - م ) است . من در چشم خوانندگان روزنامهء تايمز بىآبرو شدم . به‌علاوه من مبلغ عظيمى پول شرط بسته‌ام و اكنون بايد آن را از دست بدهم ! » روشن است كه در مقايسه با آقاى فريزر ، خبرنگار فعلى روزنامهء\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nتايمز مايه شكرگزارى است ! . . . »\r\n\r\nيادداشت شمارهء 24 ( در مورد اعدام شيخ فضل اللّه )\r\nميرزا محمد مىنويسد : براساس بيانات شمارى از افراد قابل‌اعتماد ، كه هنگام اعدام شيخ فضل اللّه حضور داشتند ، داستان بوسيدن طناب دار دروغ است . وى فقط گفت ، « در روز قيامت اين افراد - يعنى قضات و اعدام‌كنندگان من - به خاطر اين كار به من جواب خواهند داد . نه من يك « مرتجع » بودم و نه سيد عبد اللّه [ بهبهانى 
  ] و سيد محمد [ طباطبائى 
  ] « مشروطه‌خواه » : مسئله صرفا اين بود كه آنها مىخواستند بر من تفوق جويند و من مىخواستم بر آنها برترى يابم و هيچ مسئلهء اصول « ارتجاعى » يا « مشروطه » در ميان نبود . گفته مىشود كه در آخرين لحظه وى اين شعر را خوانده است :\r\n « اگر بار گران بوديم رفتيم * اگر نامهربان بوديم رفتيم » \r\nسپس بدون آنكه هيچگونه احساس يا ترسى نشان دهد به اعدام‌كنندگان خود ، كه منتظر انجام وظيفهء خويش بودند ، گفت : « كارتان را انجام دهيد ! » وى با عبا و عمامه‌اش اعدام شد . امّا فقط ده دقيقه حلق‌آويز باقى ماند و سپس جسدش از دار پائين آورده شده و به بستگانش تحويل گرديد . پسر بزرگ وى ، ميرزا مهدى - كه خيرخواهانه‌ترين توصيف در مورد رفتار وى آنست كه گفته شود وى ديوانه بود - در پاى چوبه دار ايستاده و به پدرش ناسزا مىگفت و به مجاهدين اصرار مىكرد كه اين كار غم‌انگيز را هرچه سريعتر پايان دهند .\r\n« من شخصا دو سال با شيخ فضل اللّه درس خواندم و مدت چهار سال به دو فرزندش ضياء الدين و حاجى ميرزا هادى زبان عربى درس مىدادم من تمامى آنها را به خوبى مىشناسم : آنها آقايانى خوب و رقيق‌القلب بودند و من فقط مىتوانم پايان غم‌انگيز شيخ فضل اللّه را به شانس بد و سرنوشت شوم نسبت دهم .\r\nاعضاى « محكمه قضاوت على » كه شيخ فضل اللّه را محاكمه و محكوم ساختند ، عبارت بودند از :\r\n1 . شيخ ابراهيم زنجانى ، نماينده زنجان .\r\n2 . ميرزا محمد ، سردبير روزنامه نجات .\r\n3 . جعفر قلى خان بختيارى .\r\n4 . سيد محمد ملقب به « امام‌زاده » ، امام‌جمعهء فعلى ، فرزند امام‌جمعه فقيد .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n5 . اعتلاء الملك ، كه اكنون وابسته سفارت ايران در قسطنطنيه مىباشد .\r\n6 . جعفر قلى خان ، يكى از ايرانيان ساكن در قسطنطنيه .\r\n7 . حاجى ميرزا عبد الحسين خان كاشانى ، ملقب به وحيد الملك .\r\n8 . يمين نظام .\r\n9 . ميرزا على محمد خان ، از مجاهدين .\r\n10 . احمد على خان ، از مجاهدين .\r\nاعتلاء الملك شخصا اسامى اعضاى اين دادگاه را ، هنگامى كه در سه يا چهار ماه قبل در پاريس بود ، براى من بازگو كرد و من در همان موقع اسامى را يادداشت كردم .\r\n\r\nيادداشت شمارهء 25 ( سرنوشت برخى از مرتجعين برجسته ، بويژه موقر السلطنه )\r\n« مشير السلطنه و كامران ميرزا نايب السلطنه همراه با محمد على ميرزا [ شاه سابق 
  ] كشور را ترك نكرده و در تهران ماندند . كامران ميرزا خود را تحت حمايت روسها قرار داد و هنوز در تهران به سر مىبرد . ظاهرا مشير السلطنه جان خود را در ازاى 60 هزار تومان - 12 هزار پوند - فديه آزاد نمود و او نيز هنوز در تهران به سر مىبرد . مجلل السلطان و موقر السلطنه همراه شاه مخلوع رفتند .\r\nمجلل السلطان هنوز در وين ، همراه امير بهادر جنگ ، به سر مىبرد . موقر السلطنه به ايران بازگشت ، دستگير گرديد ، و در 27 ژانويه 1910 در تهران به دار آويخته شد .  ( M . M )  .\r\nروايت ذيل از محاكمه و بازجويى موقر السلطنه ، در ادارهء نظميه ، در نشريهء « ايران نو » مورخ 30 ژانويه 1910 ( شمارهء 120 ) درج گرديد :\r\n( ترجمه )\r\n« پس از آنكه موقر السلطنه تحت يك معاينهء كامل در « ديوزيون اوّل دادگاه جنايى ديوان عالى عدالت ، در حضور يك كميسيون سلطنتى ، قرار گرفته و به مرگ محكوم شده بود ، پنج ساعت پس از غروب آفتاب شب پنج‌شنبه ، 15 محرم 1328 - 27 ژانويه 1910 - به نظميه آورده شد . صبح روز آن پنجشنبه وى به اتاق بازجويى هدايت شد كه در آنجا برخى تحقيقات ديگر انجام گرفت . در پاسخ به سئوالات ، وى ابتدا بيانات گوناگون بيربط كه هيچ ارتباطى با سئوالات مطروحه نداشت ابراز نمود و حتى هنگامى كه تهديد شد ، به اظهار بيانات گوناگون بيهوده ادامه داد تا سرانجام ، سه ساعت\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nقبل از غروب آفتاب ، در حضور « اقتدار الدوله » نمايندهء حكومت ، نظام السلطان ، سردار يحيى ، مرآت السلطان رئيس بخش تحقيقات ، وثوق نظام اظهارات ذيل را بيان كرد . برخى از مسائل افشاء شده توسط وى ، با توجه به حساسيت اوضاع ، بهتر است كه مخفى بمانند . امّا ما تا آنجا كه امكان داشته باشد ، برخى از اين بيانات را درج خواهيم كرد ، در حالى كه نتيجهء امر طبعا در زمان مناسب به اطلاع خواهد رسيد . »\r\n« اوّل از همه موقر السلطان شخصا از افراد كميسيون كه حضور داشتند پرسيد : ، « اگر آنچه را كه مىدانم به شما بگويم ، و شما آن را به اطلاع مردم برسانيد ، آيا امكان دارد كه جرم من نديده گرفته شود و من محكوم به مرگ نشوم ، بلكه در مجازاتم تخفيف داده شود ؟ »\r\nپاسخ داده شد كه « اگر شما تمام حقيقت را بگوئيد ، ملت نجيب ايران مسلما مجازات شما را تخفيف خواهد داد ؛ »\r\n« سپس وى چنين ادامه داد « به خداوند سوگند كه آنچه را مىدانم بدون يك دروغ به شما خواهم گفت و شما بايد آنها را به مردم بگوئيد ؛ »\r\n« در اين موقع يكى از بازجوها پشت در اتاق نشست و سخنان وى را يادداشت كرد . سپس موقر السلطنه چنين ادامه داد : »\r\n« هنگامى كه ما ، در نتيجهء وعده‌هايى كه توسط شاهزاده مؤيد السلطنه به شاه داده شده بود - او به شاه گفته بود ، « من اجازه نخواهم داد شما به روسيه برويد : فقط تا حدودى در مسير خود تعلّل نمائيد و من كار را براى شما درست خواهم كرد » - ، ما تهران را ترك نموديم ، شاه تعمدا بسيار آهسته از منزلى به منزل ديگر مىرفت و انتظار داشت كه اخبار ناآرامى در ايالات به وى برسد و هرروز با تلفن از پايتخت ، در رابطه با شرايط حاكم بر آنجا ، سئوال مىكرد . امير بهادر جنگ نيز شاه را مطمئن ساخته بود كه وى به اقبال السلطنه و رحيم خان و شجاع الدوله نامه نوشته است تا در ايالات تحت سلطهء خود توليد ناآرامى نموده و اعلام نمايند كه اجازه نخواهند داد كه شاه ايران را ترك كند . مع‌هذا ، هدف شخص شاه آن بود كه دمى ، همراه امير بهادر جنگ و برخى از ديگر همراهانش ، بايد سوار بر ماديانها شده و سريعا به سوى ايل‌نشينان خمسه ، كه امير بهادر وعدهء گردآورى آنها را داده بود ، بگريزند ، در حالى كه اين افراد بايد به وسيلهء سواران اقبال السلطنه و رحيم خان تقويت مىشدند و از حركت وى ممانعت مىكردند . هنگامى كه خبر دستگيرى مؤيّد السلطنه به شاه رسيد وى باز هم نااميد نشد و گفت : « اين امر در رشت انجام خواهد گرفت » و افزود كه مجتهد اعظم آن شهر يكى از افراد اوست و مطمئنا آمادهء\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nايجاد ناآرامى در آن شهر .\r\n« اين‌چنين بود كه ما به سوى رشت حركت كرديم ، جايى كه يك يا دو نفر از سفارت ( كذا ) بازديد نمودند و نامه‌هايى از خمسه همراه آوردند كه توسط امير بهادر جنگ به شاه داده شد . امّا من نفهميدم كه در مورد چه مسأله‌اى بودند . مع‌هذا ، هنگامى كه به انزلى رسيديم ، او به دنبال من فرستاد و گفت « اكنون زمان آنست كه تو خدمتى براى من انجام دهى » من پاسخ دادم « من چكار بايد بكنم ؟ » وى گفت : « شما بايد به عنوان فرستاده‌اى از سوى من نزد شخصى كه از افراد خود ماست به روى . » من پاسخ دادم « آن شخص كيست و در كجاست و من چه بايد به او بگويم ؟ » شاه پاسخ داد ، « آن شخص اقبال السلطنه ماكويى است . تنها كارى كه بايد انجام بدهى ، آنست كه او را پيدا كرده و به او بگويى « اكنون زمان خدمت شما فرارسيده است . اگرچه من 20 هزار فدايى در اختيار دارم ، امّا از تو تقاضاى كمك مىكنم . به‌علاوه ، تمام شهرها منتظر خبرى از سوى من هستند » البته به او نگو كه من به زور از تهران اخراج شده‌ام و نيز نگو كه با قوهء قهريه بر من فائق آمدند . به او بگو « او شخصا صلاح ديد به روسيه برود و در آنجا امور خود را سامان داده و بازگردد ، و اكنون به كمك تو و خدمتگزاران وفادار و صادقش تكيه دارد ؛ »\r\n« من به او پاسخ دادم « هنگامى كه اقبال السلطنه و رحيم خان مرا در اين جامه ببينند نخواهند شناخت و هيچ توجهى به سخنان من نخواهند كرد . پس بهتر خواهد بود كه شما اين سخنان را كتبا بنويسيد . »\r\n« وى گفت : خير ، زيرا اگر من چيزى بنويسم و تو احتمالا در سر راهت دستگير شوى چنين نوشته‌اى مىتواند براى تو منبع خطر باشد . امّا من به تو علامتى را خواهم داد كه براى تعيين هويت تو ، هنگامى كه من آن را به خط خود بنويسم ، كافى خواهد بود »\r\nپاسخ دادم بسيار خوب ، امّا من مقدارى پول براى مخارج جارى احتياج دارم ؛ وى پاسخ داد شما خوب مىدانيد كه من چندان پولى همراه نياورده‌ام . امّا مقدارى اندك به شما خواهم داد تا بتوانيد به آن شخص برسيد . به مجرد رسيدن به آنجا او هرچه را كه لازم باشد به شما خواهد داد . در رابطه با علامت ، اين است كه اكنون به شما مىگويم و شما آن را فراموش نكنيد . به او بگوئيد « علامت اين است كه شما به من نوشتيد كه بايد دخترم را به ازدواج پسر شما درآورم . و من به دست خود ، به وسيلهء اقبال السلطنه ، مىنويسم كه هنگامى كه ماجرا تمام شود ، من تبريز را [ به شما 
  ] خواهم داد . در رابطه با شخصى كه شما راجع به وى نوشتيد كه حكومت مرا در جنگ تبريز به دشمن تسليم نمود ، من وى را به سختى مجازات خواهم كرد . به محض ورود موقر السلطنه شما بايد به هردستورى كه كتبا به شما\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nمىرسد عمل كنيد ؛ »\r\n« پس از آنكه به اين ترتيب بحث خاتمه يافت ، شاه به اندرون رفت و 75 تومان نقد ، همراه اين پيام ، براى من ارسال كرد : « به جان تو سوگند مىخورم كه در انزلى چندين تفنگ فروختم و اين بخشى از پولى است كه از اين فروش به دست آوردم . تا آنجا كه امكان دارد ، با اين پول قناعت كن و خودت را به آنجا كه فرستاده شدى برسان . »\r\n« پس از دريافت اين پول من اندكى فكر كردم و به اين نتيجه رسيدم كه با اين مبلغ بسيار اندكى كه در اختيار دارم نهايت حماقت خواهد بود كه به استقبال مرگ بروم . بنابراين ، به امير بهادر جنگ گفتم ، « شاه چنين به من دستور داده است . عقيدهء شما چيست ؟ » وى پاسخ داد ، « يك شاهى از اين پول را برندار . هيچ ضرورتى ندارد كه شما برويد ، زيرا در طى مدتى كه ما در زرگنده « 1 » بوديم ، من چندين پيام براى ترتيب اين مسئله ارسال داشتم و ظرف دو يا سه روز آينده بايد خبر آنها به ما برسد . اگر لازم شود ، شما بعدا خواهيد رفت . »\r\n« بدين ترتيب بود كه من مجددا به حضور شاه نرسيدم . ما عازم قفقاز شديم و با رسيدن به آنجا محمد على ميرزا يك جلسهء محرمانه با برخى از قفقازيها ، كه سالم بيگ رياست آنها را بر عهده داشت ، برگزار كرد كه امير بهادر جنگ نيز در آن حضور داشت . من تصور كردم كه پيامى كه امير بهادر از آن صحبت كرده بود دارد به ما مىرسد ، و اينكه طى اين دو سه روز اين افراد اخبار را آورده بودند . پس از نيم ساعت سالم بيگ بيرون آمد در حالى كه دسته‌اى كاغذ را در دست داشت ، با قفقازيهاى همراه خود رفت . امير بهادر جنگ به دنبال من فرستاده شد . من از وى پرسيدم كه علت اين ملاقات محرمانه چه بود . وى پاسخ داد ، « شاه تعدادى تلگرام نوشته است و دارد آنها را از طريق اين افراد براى نخست‌وزير روسيه ارسال مىدارد تا بتواند با وى وارد مذاكره شود . » مع‌هذا ، من شك دارم كه اين كاغذها تلگرام بوده باشند .\r\n« به‌هرحال ، من در آنجا شاه را ترك كرده و با امير بهادر جنگ ، مجلل السلطان و ارشد الدوله عازم پاريس شديم . در يكى از مراحل سفر به آنجا ، يك شب من در هتل با مجلل السلطان ، بر سر بازى تخته نرد ، مشاجره كردم . او بسيار بدزبانى كرده و به گوش من سيلى زد . او را كتك زده و دشنام دادم .\r\nاز آن شب به بعد من طبعا داراى روابط خوبى با وى نبودم . همراهان وى جانب او را گرفته و كتك\r\n\r\n\r\n","description":"","footnote":"\r\n( 1 ) . محل تابستانى سفارت روسيه .\r\n","page_name":" 380 ","page_number":380},
  {"content":"\r\n\r\nمفصلى به من زدند . روز بعد من از آنها جدا شده و به پاريس رفتم . . . »\r\n« در اين‌جا بود كه زندانى برخى افشاگريها نمود كه ما مصلحت نديديم آنها را افشاء كنيم . حتى در پاى چوبه دار نيز برخى سئوالات ديگر از وى پرسيده شد و او به آنها پاسخ داد كه فعلا وظيفه داريم آنها را افشاء ننمائيم . »\r\nاعدام اين مرد بدبخت به وحشيانه‌ترين نحو انجام گرفت و احساسات بسيار دردناكى را برانگيخت .\r\nبسيار جاى تأسف است كه سابقهء آنچنان تحسين‌برانگيز مشروطه‌خواهان بايد با چنين بيرحميهايى ، يا درهرصورت چنين بىمبالاتيهاى قابل سرزنشى ، از بين برود .\r\nپايان يادداشتها\r\nقزوينى .\r\n\r\n","description":"","footnote":"","page_name":" 381 ","page_number":381},
  {"content":"\r\n\r\n\r\nاحوالات ميرزا رضا كرمانى\r\nميرزا رضا پسر ملا حسين عقدائى است و عقدا دهى است از توابع يزد . چون ميرزا رضا در كرمان متولد شده و تربيتش نيز در كرمان بود ، لذا كرمانى محسوب مىشود و در اوائل سن و جوانيش سفرى به طهران كرد و يك سال و خرده‌اى در طهران توقف نمود و خدمت مرحوم سيد جمال الدين رسيده و مجذوب سيد شد . پس از تبعيد اولى سيد از طهران ، ميرزا رضا در مجالس بد از شاه مىگفت مرحوم آقا سيد عبد الرحيم معين التجار اصفهانى كه در كرمان متوطن بوده و آن ايام آمده بود به طهران ، ميرزا رضا را از طهران به كرمان عودت داده ، زمان مراجعت به كرمان به همان وضع پايتخت حركت مىكرد يعنى متكلم مىشد به كلماتى كه احدى از اهل كرمان جرئت تكلم به آن كلام را نداشت ، يعنى مىگفت : چرا قبول ظلم مىكنيد و چرا بدون جهة مال و عرض خود را از دست مىدهيد ؟ جمع شويد و نگذاريد حاكم شما را سوار شود . نگذاريد اموالتان را غارت كند . ديگر مىگفت : در طهران كه پايتخت است مردم مىگويند ، مىشنوند . با شاه ملاقات مىكنند پادشاه انسانى است مثل شما به عرايض متظلمين رسيدگى مىكند ، ديوانخانهء عدليه دارد و آنچه حكومت يا اجزاء او بخواهند مال مردم را ببرند حق ندارند ، حاكم بايد ماليات بگيرد و نظم مملكت را بدهد ، حاكم حق ندارد دختران رعيت را به زور ببرد . و ضمنا مدعى مرحوم حاج آقا ابو جعفر هم شد كه ملك شورو ، كه وقف بر جماعتى است به اجازهء پدر من بوده و بايد در تصرف من باشد . آن مذاكرات و اين ادعا با تبعيت و تقليد از سيد جمال الدين باعث شد كه ميرزا رضا را گرفته و چندى او را در حبس داشتند تا اين‌كه علماء كرمان از او توسط كرده و او را از حبس نجات دادند . اين دفعه ميرزا رضا به عنوان تظلم روانهء طهران شده و در طهران آنچه تظلم نمود كسى به داد او نرسيد . بلكه نايب السلطنه كامران ميرزا برحسب خواهش آقا بالا خان معين نظام كه اين اواخر وكيل الدوله و بالاخره سردار افخم شده بود ، ميرزا رضا را به حبس انداخت . آقا بالا خان معين از حبس و قتال نترسيد . از جهالت ايرانى خسته نشويد . از حركات مذبوحانهء سلاطين متوحش نگرديد . با نهايت سرعت بكوشيد . با كمال چالاكى كوشش كنيد . طبيعت بشما يار\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nاست و خالق طبيعت مددكار . سيل تجدد به سرعت به طرف مشرق جارى است ، بنياد حكومت مطلقه منعدم شدنى است . شماها تا مىتوانيد در خرابى اساس حكومت مطلقه بكوشيد ، نه به قلع‌وقمع اشخاص . شما تا قوه داريد در نسخ عاداتى كه ميانهء سعادت و ايرانى سد سديد گرديده كوشش نمائيد نه در نيستى صاحبان عادات . هرگاه بخواهيد به اشخاص مانع شويد وقت شما تلف مىگردد ، اگر بخواهيد به صاحب عادت سعى كنيد باز آن عادت ديگران را بر خود جلب مىكند . سعى كنيد موانعى را كه ميانهء الفت شما و ساير ملل واقع شده رفع نمائيد . گول عوام‌فريبان را نخوريد ( انتهى )\r\n\r\nمكتوب سيد جمال الدين به مرحوم حاج ميرزا محمد حسن اعلى اللّه مقامه\r\nبسم اللّه الرحمن الرحيم - حقا اقول ، ان هذا الكتاب خطاب الى روح الشريعة المحمدية اينما وجدت ، و حيثما حلت ، و ضراعة تعرضها الامة الى نفوس زاكية تحققت بها ، و قامت بواجب شئونها ، كيفما نشات ، و فى اى قطر نبغت ، الا و هم العلماء فاحببت عرضه على الكل و ان كان عنوانه خاصا .\r\nحبر الامة بارقة انوار الائمة ، دعامة عرش الدين ، و اللسان الناطق عن الشرع المبين جناب الحاج الميرزا محمد حسن الشيرازى صان اللّه به حوزة الاسلام و رد كيد الزنادقة اللئام لقد خصك اللّه بالنيابة العظمى عن الحجة لكبرى و اختارك من العصابة الحقة و جعل بيدك ازمة سياسة الامة بالشريعة الغراء و حراسة حقوقها بها و صيانة قلوبها عن الزيغ و الارتياب فيها و احال اليك من بين الانام ( و انت وارث الانبياء ) مهام امور تسعد بها الملة فى دارها الدنيا و تحضى بالعقبى و وضع لك اريكة الرياسة العامة على الافئدة و النهى اقامة لدعامة العدل و اثارة لمحجة الهدى و كتب عليك بما اولاك من السيادة على خلقه حفظ الحوزة و الذود عنها و الشهادة دونها على سنن من مضى و ان الامة قاصيها و دانيها و حاضرها و باديها و وضيعها و عاليها قد اذعنت لك بهذه الرياسة السامية الربانية جاثية على الركب خارة على الاذقان تطمح نفوسها اليك فى كل حادثة تعروها تطل بصائرها عليك فى كل مصيبة تمسها و هى ترى ان خيرها و سعدها منك و ان فوزها و نجاتها بك و ان امنها و امانيها فيك .\r\nفاذا المح منك عض طرف ، اونيت بجانبك لحظة ، و امهلتها و شانهالمحة ، ارتجفت افئدتها ، و اختلت مشاعرها ، و انتكثت عقائدها ، و انهدمت دعائم ايمانها ، نعم لا برهان للعامة فيما دانوا ، الا استقامة الخاصة فيما امروا ، فان و هن هولاء فى فريضة او قعد بهم الضعف عن اماطة منكر ، لاعتور\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nاولئك الظنون و الاوهام و نكص كل على عقبيه مارقا من الدين القويم ، حائدا عن الصراط المستقيم .\r\nو بعد هذا و ذاك و ذلك اقول ان الامة الايرانية بمادهمها من عراقيل الحوادث التى آذنت باستيلاء الضلال على بيت الدين ، و تطاول الاجانب على حقوق المسلمين ، و وجوم الحجة الحق اياك اعنى عن القيام بناصرها و هو حامل الامانة ، و المسئول عنها يوم القيمة قد طارت نفوسها شعاعا ، و طاشت عقولها ، و تاهت افكارها و وقفت موقف الحيرة ( و هى بين انكار و اذعان و جحود و ايقان ) لا تهتدى سبيلا و هامت فى بيداء الهواجس فى عتمة الوساوس ، ضالة عن رشدها لا تجد اليه دليلا و اخذ القنوط بمجامع قلوبها سد دونها ابواب رجائها ، و كادت ان تختار اياسا منها الضلالة على الهدى ، و تعرض عن محجة الحق و تتبع الهوى ، و ان آحاد الامة لا يزالون يتسائلون شاخصة ابهارهم عن اسباب قضت على حجة الاسلام ( اياك اعنى ) بالسبات و السكوت ، و حتم عليه ان يطوى الكشح عن اقامة الدين على اساطينه ، و اضطره الى ترك الشريعة و اهلها ، الى ايدى زنادقة يلعبون بها كيفما يريدون و يحكمون فيها بما يشاؤون ، حتى ان جماعة من الضعفاء زعموا ان قد كذبوا و ظنوا فى الحجة ظن السوء و حسبوا الامرا حبولة الحاذق ، و اسطورة المذق ، و ذلك لانها ترى ( و هو الواقع ) ان لك الكلمة الجامعة ، و الحجة الساطعة ، و ان امرك فى الكل نافذ ، و ليس لحكمك فى الامة منابذ ، و انك لواردت تجمع احاد الامة بكلمة منك ( و هى كلمة تنثبق من كيان الحق الى صدور اهله ) فترهب بها عدو اللّه و عدوهم ، و تكف عنهم شر الزنادقة ، و تزيح ما حاق بهم من العنت و الشقاء ، و تنشلهم من ضنك العيش الى ما هو ارغدوا هنى ، فيصير الدين باهله منيعا حريزا ، و الاسلام بحجته رفيع المقام عزيزا .\r\nهذا هو الحق انك راس العصابة الحقة ، و انك الروح السارى فى آحاد الامة فلا يقوم لهم قائم الابك و لا تجتمع كلمتهم الا عليك ، لوقمت بالحق نهضوا جميعا و لهم الكلمة العلياء و لو قعدت تثبطوا ، و صارت كلمتهم هى السفلى ، و لربما كان هذا السير و الدوران حيثما غض حبر الامة طرفه عن شئونهم ، و تركهم هملا بلا راع ، و همجا بلا رادع و لا داع ، يقيم لهم عذرا فيما ارتابوا ، خصوصا لما راوا ان حجة الاسلام قدونى فيما اطبقت الامة خاصتها و عامتها على وجوبه ، و اجمعت على خطر الاتقاء فيه ، خضية لغوبه ، الا و هو حفظ حوزة الاسلام الذى به بعد الصيت و حسن الذكر و الشرف الدائم و السعادة التامة ، و من يكون اليق بهذه و احرى بها ممن اصطفاه اللّه فى القرن الرابع عشر ، و جعله برهانا لدينه ، و حجة على البشر ،\r\nايها الحبر الاعظم ، ان الملك قد وهنت مريرته ، فسائت سيرته و ضعفت مشاعره فقبحت سريرته ، و عجز عن سياسة البلاد ، و ادارة مصالح العباد ، فجعل زمام الامور كليها و جزئيها بيد زنديق اثيم ، غشوم ثم\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nبعد ذلك زنيم . . يسب الانبياء فى المحاضر جهرا ، و لا يذعن لشريعة اللّه امرا ، و لا يرى لرؤساء الدين و قرا ، يشتم العلماء ، و يقذف الاتقياء . و يهين السادة الكرام ، و يعامل الوعاظ معاملة اللئام ، و انه بعد رجوعه من البلاد الا فرنجية قد خلع العذار ، و تجاهر بشرب العقار ، و موالاة الكفار ، و معاداة الابرار ، هذه هى افعاله الخاصة فى نفسه . ثم انه باع الجزء الاعظم من البلاد الايرانية و منافعها لا عداء الدين : المعادن ، و السبل الموصلة اليها ، و الطرق الجامعة بينها و بين تخوم البلاد ، و الخانات التى تبنى على جوانب تلك المسالك الشاسعة التى تتشعب الى جميع ارجاء المملكة و ما يحيط بها من البساتين و الحقول . .\r\nنهر الكارون و الفنادق التى تنشأ على ضفتيه الى المنبع و يستتبعها من الخبائن و المروج ، و الجادة من الاهواز الى طهران و ما على اطرافها من العمارات و الفنادق و البساتين و الحقول . . و التنباك و ما يتبعه من المراكز و محلات الحرث و بيوت المستحفظين و الحاملين و البائعين انى وجد و حيث نبت ، و حكر العنب للخمور و ما تستلزمه من الحوانيت و المعامل و المصانع فى جميع اقطار البلاد ، و الصابون و الشمع و السكر و لوازمها من المعامل ، و البنك و ما ادراك ما البنك هو اعطاء زمام لاهالى كلية بيد عدو الاسلام و استرقاقه لهم و استملاكه اياهم و تسليمهم له بالرياسة و السلطان .\r\nثم ان الخائن البليد اراد ان يرضى العامة بواهى برهانه فحيق قائلا ان هذه معاهدات زمانية ، و مقاولات و قتية لا تطول مدتها از يدمن مائة سنة ! ! يا للّه من هذا البرهان الذى سوله اخرق الخائنين ، و عرض الجزء الباقى على الدولة الروسية حقا لسكوتها ( لو سكتت ) مرذاب رشت و نهر الطبرستان و الجادة من الانزلى الى الخراسان و ما يتعلق بها من الدور و الفنادق و الحقول . . . و لكن الدولة الروسية شمخت بانفها و اعرضت عن قبول تلك الهدية ، و هى عازمة على استملاك الخراسان و الاستيلاء على آذربايجان و مازندران ان لم تنحل هذه المعاهدات و لم تنفسخ هذه المقاولات القاضية على تسليم المملكة تماما بيد ذاك العدو الالد ، هذه هى النتيجة الاولى لسياسة هذا الاخرق .\r\nو بالجملة ان هذا المجرم قد عرض اقطاع البلاد الايرانية على الدول ببيع المزاد و انه يبيع ممالك الاسلام و دور محمد و إله عليم الصلواة و السلام للاجانب و لكنه لخسة طبعه و دنائة فطرته لا يبيعها الا بقيمة زهيدة و دراهم معدودة ( نعم هكذا يكون اذا امتزجت اللئامة و الشره بالخيانة و السفه ) و انك ايها الحجة ان لم تقم بناصر هذه الامة و لم تجمع كلمتها و لم تنزعها بقوة الشرع من يد هذا الاثيم لا صحبت حوزة الاسلام تحت سلطة الاجانب ( يحكمون فيها بما يشاؤون و يفعلون ما يريدون ) و اذا فاتتك هذه الفرصة ايها الحبر و وقع الامر و انت حى لما ابقيت ذكرا جميلا بعدك فى صحيفة العالم و اوراق التواريخ . . . و انت تعلم ان علماء الايران كافة و العامة باجمعهم ينتظرون منك ( و قد حرجت\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nصدورهم و ضاقت قلوبهم ) كلمة واحدة و يرون سعادتهم بها و نجاتهم فيها . . . و من خصه اللّه بقوة كهذه كيف يسوغ له ان يفرط فيها و يتركها سدى .\r\nثم اقول للحجة قول خبير بصير ان الدولة العثمانية تتبجح بنهضتك على هذا الامر و تساعدك عليه لانها تعلم ان مداخلة الافرنج فى الاقطار الايرانية و الاستيلاء عليها تجلب الضرر الى بلادها لا محالة و ان وزراء الايران و امراءها كلهم يبتهجون بكلمة تنبص بها فى هذا الشان لانهم باجمعهم يعانون هذه المستحدثات طبعا ، و يسخطون من هذه المقاولات جبلة ، و يجدون بنهضك مجالا لا بطالها ، و فرصة لكف شر الشره الذى رضى بها و قضى عليها .\r\nثم ان العلماء و ان كان كل صدع بالحق و جبه هذا الاخرق الخائن بسوء اعماله و لكن ردعهم للزور و زجرهم عن الجناية و نهرهم المجرمين ما قرت كسلسلة المعدات قرارا ، و لا جمعتها وحدة المقصد فى زمان واحد ،\r\nو هؤلاء لتماثلهم فى مدارج العلوم و تشاكلهم فى الرياسة و تساويهم فى الرتب غالبا عند العامة لا ينجذب بعضهم الى بعض و لا يصير احد منهم لصقا للاخر و لا يقع بينهم تأثير الجذب و تأثر الانجذاب حتى تتحقق هيئة وحدانية و قوة جامعة يمكن بها دفع الشر و صيانة الحوزة . كل يدور على محوره ، و كل يردع الزور و هو فى مركزه ( هذا هو سبب الضعف عن المقاومة و هذا هو سبب قوة المنكر و البغى ) ، و انت وحدك ايها الحجة بما اوتيت من الدرجة السامية و المنزلة الرفيعة علة فعالة فى نفوسهم ، و قوة جامعة لقلوبهم ، و بك تنضم القوى المتفرقة الشاردة ، و تلتئم القدر المتشتة الشاذة و ان كلمة منك تاتى بوحدانية تامة يحق لها ان تدفع الشر المحدق بالبلاد ، و تحفظ حوزة الدين و تصون بيضة الاسلام . فالكل منك و بك و اليك . و انت المسئول عن الكل عند اللّه و عند الناس .\r\nثم اقول ان العلماء و الصلحاء فى دفاعهم فرداى عن الدين و حوزته و قد قاسوا من ذاك العتل شدائد ما سبق منذ قرون لها مثيل ، و تحملو الصيانة بلاد المسلمين عن الضياع و حفظ حقوقهم عن التلف كل هوان و كل صغار و كل فضيحة .\r\nو لا شك ان حبر الامة قد سمع ما فعله ادلاء الكفر و اعوان الشرك بالعالم الفاضل الصالح الواعظ الحاج الملا فيض اللّه الدربندى و ستسمع قريبا ما صنعه الجفاة الطغاة بالعالم المجتهد النقى البار الحاج السيد على اكبر الشيرازى و ستحيط علما بما فعله بحماة الملة و الامة من قتل و ضرب و كى و حبس . و من جملتهم الشاب الصالح الميرزا محمد رضا الكرمانى الذى قتله ذلك المرتد فى الحبس . و الفاضل الكامل البار حاج سياح و الفاضل الاديب الميرزا فروغى و\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nالاريب النجيب الميرزا محمد عليخان و الفاضل المتقنن اعتماد السلطنة و غيرهم .\r\nو اما قصتى ، و ما فعله ذاك الكنود الظلوم معى ، فمما يفتت اكباد اهل الايمان و يقطع قلوب ذوى الايقان . و يقضى بالدهشة على اهل الكفر و عباد الاوثان ، ان ذاك اللئيم امر بسجنى و انا متحصن بحضرة عبد العظيم ( ع ) فى شدة المرض على الثلج الى دار الحكومة بهوان و صغار و فضيحة لا يمكن ان يتصور دونها فى الشناعة ( هذا كله بعد النهب و الغارة ) ( انا للّه و انا اليه راجعون . )\r\nثم حملنى زبانيته الاوغاد و انا مريض على بر ذون مسلسلا فى فصل الشتاء و تراكم الثلوج و الرياح الزمهريرية و ساقتنى جحنلة من الفرسان الى خانقين و صحبنى جمع من الشرط . . . و لقد كاتب الوالى من قبل و التمس منه ان يبعدنى الى البصرة علما منه ! نه لو تركنى و نفسى لاتيتك ايها الحبر و نثبت لك شانه و شان الامة و شرحت لك ما حاق ببلاد الاسلام من شر هذا الزنديق ، و دعوتك ايها الحجة الى عون الدين ، و حملتك على اغاثة المسلمين . . . و كان على يقين انى لو اجتمعت بك لا يمكنه ان يبقى على دست وزارته الموسسة على خراب البلاد و هلاك العباد و اعلاء كلمة الكفر . . . و مما زاده لؤما على لومه و دنائة على دنائته انه دفعا لثورة العامة و تسكينا لهياج الناس نسب تلك العصابة التى ساقتها غيرة الدين و حمية الوطن الى المدافعة عن حوزة الاسلام ، و حقوق الاهالى ( به قدر الطاقة و الامكان ) الى الطائفة البابية . . . كما اشاع بين الناس اولا ( قطع اللّه لسانه ) انى كنت [ غير 
  ] مختون ( وا اسلاماه ) ما هذا الضعف ؟ ما هذا الوهن ؟ كيف امكن ان صعلوكا [ غير 
  ] ذى النسب ، و وغدا خسيس الحسب قدر ان يبيع المسلمين و بلادهم بثمن بخس دراهم معدودة و يزدرى بالعلماء و يهين السلالة المصطفوية و يبهت السادة المرتضوية البهتان العظيم ، و لا يد قادرة تستأصل هذا الجذر الخبيث شفاء لغيظ المؤمنين ، و انتقاما لال سيد المرسلين عليه و آله الصلاة و السلام .\r\nثم لما رايت نفسى بعيدا عن تلك الحضرة العالية امسكت عن بث الشكوى . . . و لما قدم العالم المجتهد القدوة الحاج سيد على اكبر الى البصرة طلب منى ان اكتب الى الحبر الاعظم كتابا ابث فيه هذاه الغوائل و الحوادث و الكوارث ، فبادرت اليه امتثالا ، و علمت ان اللّه تعالى سيحدث بيدك امرا ، و السلام عليكم و رحمة اللّه و بركاته .\r\n( جمال الدين الحسينى )\r\n\r\n","description":"","footnote":"","page_name":" 387 ","page_number":387},
  {"content":"\r\n\r\n\r\nمكتوب سيد جمال الدين به علماء ايران\r\nبسم اللّه الرحمن الرحيم - حملة القرآن ، و حفظة الايمان ، ظهراء الدين المتين ، و نصراء الشرع المبين ، جنود اللّه الغالبة فى العالم ، و حججه الدامغة لضلال الامم ، جناب الحاج الميرزا محمد حسن الشيرازى و جناب الحاج الميرزا حبيب اللّه الرشتى و جناب الحاج الميرزا ابى القاسم الكربلائى ، و جناب الحاج الميرزا جواد الاقا التبريزى ، و جناب الحاج السيد على اكبر الشيرازى ، و جناب الحاج الشيخ هادى النجم‌آبادى ، و جناب الميرزا حسن الاشتيانى و جناب السيد الطاهر الزكى صدر العلماء و جناب الحاج آقا محسن عراقى ، و جناب الحاج الشيخ محمد تقى الاصفهانى ، و جناب الحاج الملا محمد تقى البجنوردى . و ساير هداة المة و نواب الائمة ، من الحبار العظام ، و العلماء الكرام ، اعز اللّه بهم الاسلام و المسلمين و ارغم انوف الزنادقة المتجبرين ، آمين .\r\nطالما تاقت الامم الافرنجية الى الاستيلاء على البلاد الايرانية حرصا منها و شرها . و لكم سولت لها امانيها خدعا تمكنها من الولوج فى ارجائها و تمهد فيها سلطانها على غرة من اهلها تحاشيا من المقارعة التى تورث الضغائن فتبعث النفوس على الثورة كلما سنحت لها الفرص و قضت بها الفطرات .\r\nو لكنها علمت ان بلوغ الارب - و العلماء فى عز سلطانهم - ضرب من المحال لان القلوب تهوى اليهم طرا ، و الناس جميعا طوع يدهم ياتمرون كيفما امروا ، و يقومون حيثما قاموا ، لامرد لقضائهم و لا رافع لحكمهم و انهم لا يزالون يدأبون فى حفظ حوزة الاسلام لا تاخذهم فيه غفلة ، و لا تعروهم عزه و لا تميد بهم شهوة ، فخنست و هى تتربص بهم الدوائر ، و تترقب الحوادث ، ايم اللّه انها قد اصابت فيما رأت ، لان العامة لو لا العلماء و عظيم مكانتهم فى النفوس لالتجأت بطيب النفس الى الكفر و استظلت بلوائه خلاصا من هذه الدول الذليلة الجائرة الخرقى التى قد عدمت القوة و فقدت النصفة و انفت المجاملة فلا حازت منها شرفا ، و لا صانت بها لنفسها حقا ، و لا انشرح منها صدورها فرعا .\r\nو لذا كلما ضعفت فوة العلماء فى دولة من الدول الاسلامية ، و ثبت عليها طائفة من الافرنج و محت اسمها ، و طمست رسمها .\r\nان سلاطين الهندو امراء ماوراء النهر جدت فى اذلال علماء الدين فعاد الوبال عليهم سنة اللّه فى خلقه . . .\r\nو ان الافغانيين ما صانوا بلادهم عن اطماع الاجانب و ما دفعو هجمات الانكليز مرة بعد اخرى الابقوة العلماء و قد كانت فى نصابها .\r\nو لما تولى هذا الشاه ( الحارية الطاغية ) الملك طفق يستلب حقوق العلماء تدريجا و يخفض شانهم و\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nيقلل نفوذ كلمتهم حبا بالاستبداد بباطل اوامره و نواهيه ، و حرصا على توسيع دائرة ظلمه و جوره ، فطرد جمعا من البلاد بهوان و نهنه فرقة عن اقامة الشرع بصغار و جلب طائفة من اوطانها الى داراجور و الخرق ( طهران ) و قهرها على الاقامة فيها بذل فخلاله الجو فقهر العباد و اباد البلاد و تقلب فى اطوار الفظائع و تجاهر بانواع الشنائع و صرف فى اهوائه الدنية و ملاذه البهيمية ما مصه من دماء الفقراء و المساكين عصرا و نزح من دموع الايتام قهرا ( يا للاسلام )\r\nفاذا اشتد جنونه بجميع فنونه فاستوزر و غدا خسيسا ليس له دين يردعه و لا عقل يزجره و لا شرف نفس يمنعه ، و هذا المارق ما قعد على دسته الاوقام با بادة الدين و معادات المسلمين و ساقته دنائة الارومة و نزالة الجرثومة الى بيع البلاد الاسلامية بقيم زهيده .\r\nفحسبت الافرنج ان الوقت قد حان لاستملاك الاقطار الايرانية بلا كفاح و لا قتال و زعمت ان العلماء الذين كانوا يذبون عن حوزة الاسلام قد زالت شوكتهم و نفد نفوذهم فهرع كل فاغرا فاه يبغى ان يسرط قطعة من تلك المملكة . فغار الحق و غضب على الباطل فدمغه فخاب مسعاه و ذل كل جبار عنيد .\r\nاقول الحق انكم يا ايها القادة قد عظمتم الاسلام بعزيمتكم و اعليتم كلمته و ملئتم القلوب من الرهبة و الهيبة . و علمت الاجانب طرا ان لكم سلطانا لا يقاوم و قوة لا تدفع و كلمة لا ترد و انكم سياج البلاد و بيدكم ازمة العباد و لكن قد عظم الخطب الان و جلت الرزية لان الشياطين قد تألبت جبر اللكسر و حرصا على الوصول الى الغاية و ازمعت على اغراء ذاك المارق الاثيم على طرد العلماء كافة من البلاد . و ابانت له ان انفاذ الاوامر انما هو بانقياد قواد الجيوش و ان القواد لا يعصون للعلماء امرا و لا يرضون بهم شرا فيجب لاستتباب الحكومة استبدالهم بقواد الأفرنج . وارت لذاك البليد الخائن رياسة الشرطة و قيادة فوج القزاق نموذجا ( كنت و اضرابه ) و ان ذاك الزنديق و زملاءه فى الالحاد يجدون الان فى جلب قواد من الجانب . و الشاه لجنونه المطبق قد استحسن هذا و اهتزبه طربا . لعمر اللّه لقد تحالف الجنون و الزندقة و تعاهد العتة و الشره على محق الدين و اضمحلال الشريعة و تسليم دار الاسلام الى الاجانب بلا مقارعة و لا مناقرة .\r\nيا هداة الامة انكم لو اهملتم هذا الفرعون الذليل و نفسه و امهلتموه على سرير جنونه و ما اسرعتم بخلعه عن كرسى غيه لقضى الامر فعسر العلاج و تعذر التدارك .\r\nانتم نصراء اللّه فى الارض . و لقد تمحصت بالشريعة الالهية نفوسكم عن اهواء دنية تبعث على الشقاق و تدعو الى النفاق و يئس الشيطان بقذفات الحق عن تفريق كلمتكم . فانتم جميعا يد واحدة يذودبها اللّه\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nعن صياصى دينه الحصينة و يذب بقوتها القاهرة جنود الشرك و اعوان الزندقة . و ان الناس كافة ( الا من قضى اللّه عليه بالخيبه و الخسران ) طوع امركم . فلو اعلنتم خلع هذا ( الحارية ) لاطاعكم الامير و الحقير و ادغن لحكمكم الغنى و الفقير ( و لقد شاهدتم فى هذه الازمان عيانا فلا اقيم برهانا ) خصوصا و ان الصدور قد حرجت و ان القلوب قد تفطرت من هذه السلطة القاسية الحمقى التى ما سدت ثغورا و لا جندت جنودا و لا عمرت بلادا و لا نشرت علوما و لا اعزت كلمة الاسلام و لا اراحت يوما ما قلوب الانام بل دمرت و اقوت و افقرت و اذلت ثم بعد ضلت و ارتدت و انها سحقت عظام المسلمين و عجنتها بدمائهم فعملت منها اللبنات بنت بها قصور الشهواتها الدنية . هذه آثارها فى هذه المدة المديدة و السنين العديدة تعسا لها و تبت يداها .\r\nو اذا وقع الخلع ( و تكفيه كلمة واحدة ينبص بها لسان الحق غيرة على دينه ) فلا ريب ان الذى يخلف هذا ( الطاغيه ) لا يمكنه الحيدان عن اوامركم الالهية و لا يسعه الا الخضوع بعتبتكم عتبة الشريعة المحمدية كيف لا و هو يرى عيانا مالكم من القوة الربانية التى تقلبون بها الطغاة عن كرسى غيها . و ان العامة متى سعدت بالعدل تحت سلطان الشرع ازدادت بكم ولعا و حامت حولكم هياما و صارت جميعا جند اللّه و حزبا لاوليائه العلماء .\r\nو لقد و هم من ظن ان خلع هذا ( الحارية ) لا يمكن الا بهجمات العساكر و طلقات المدافع و القنابر .\r\nليس الامر كذلك . لان عقيدة ايمانية قدر سخت فى العقول و تمكنت من النفوس ، و هى ان الراد على العلماء راد على اللّه ( هذا هو الحق و عليه المذهب ) فاذا اعلنتم ( يا حملة القرآن ) حكم اللّه فى هذا الغاصب الجائر و ابنتم امره تعالى فى حرمة اطاعته لا نفض الناس من حوله فوقع الخلع بلا جدال و لا قتال .\r\nو لقد اراكم اللّه فى هذه الايام اتماما لحجته ما اولاكم من القوة التامة و القدرة الكاملة و كان الذين فى قلوبهم زيغ فى ريب منها من قبل ، اجتمعت النفوس بكلمة منكم على ارغام هذا الفرعون الذليل و هامانه الرذيل ( مسئلة التنباك ) فعجبت الامم من قوة هذه الكلمة و سرعة نفوذها و بهت الذى كفر . فوة انعمها اللّه عليكم لصيانة الدين و حفظ حوزة الاسلام . فهل يجوز منكم اهمالها و هل يسوغ التفريط فيها ؟\r\nحاشا ثم حاشا .\r\nفدان الوقت لاحياء مراسم الدين ، و اعزاز المسلمين ، فاخلعوا هذا ( الطاغية ) قبل ان يفتك بكم و يهتك اعراضكم ، و يثلم سياج دينكم . ليس عليكم الا ان تعلنوا على رؤس الاشهاد حرمة الطاعته فاذا يرى نفسه ذليلا فريدا يفرمنه بطانته و ينفر منه حاشيته و ينبذه العساكر و يرجمه الاصاغر .\r\n\r\n\r\n","description":"","footnote":"","page_name":" 390 ","page_number":390}
  ]