[
  {"content":"\r\nاسرار الصلاة\r\nشيخ جليل القدر عارف بالله حاج ميرزا جواد ملكى تبريزى قدّس سرّه\r\nترجمه رضا رجب زاده\r\nمجموعه اى نفيس در آداب نماز و عبادات\r\nو تخلّق به اخلاق اسلامى و رمز و راز بندگى و رسيدن به لقاء الله\r\n","description":"","footnote":"","page_name":" 1 ","page_number":1},
  {"content":"\r\nنام كتاب : اسرار الصلاة\r\nمؤلف : حاج ميرزا جواد ملكى تبريزى ( رضوان الله تعالى عليه )\r\nمترجم : رضا رجب زاده\r\nچاپ اول : 1363\r\nتيراژ : 4000 جلد\r\nچاپ : چاپخانه مروى\r\nچاپ چهارم : 1372\r\nانتشارات پيام آزادى - تهران - خيابان جمهورى اسلامى - كوچه شهيد مظفرى - پلاك 11\r\nتلفن 395515 - 3114275\r\nاين كتاب با استفاده از تسهيلات حمايتى وزارت فرهنگ و ارشاد اسلامى منتشر شده است .\r\n","description":"","footnote":"","page_name":" 2 ","page_number":2},
  {"content":"\r\n( مقدمة )\r\nبسم اللَّه الرّحمن الرحيم\r\nكتابى كه اينك ترجمهء آن تقديم حضور خوانندگان مىشود ، كتاب شريف « اسرار الصلاة » اثر عارف كامل مرحوم آية اللَّه حاج ميرزا جواد آقا ملكى تبريزى است . مرحوم ملكى در تبريز متولد شد ، و پس از تحصيل مقدمات ، عازم نجف اشرف گشت ، ( 1 )  و دوران جوانى را در اين شهر به تحصيل علم و دانش سپرى نمود .\r\nاستاد ايشان در فقه ، مرحوم آية اللَّه حاج آقا رضا همدانى ، و در اصول ، مرحوم آخوند ملا محمد كاظم خراسانى و در عرفان و اخلاق و سلوك ، مرحوم ملا حسين قلى همدانى ، رضوان اللَّه عليهم اجمعين ، بوده است .\r\nمرحوم ملكى در سال 1321 هجرى قمرى به ايران آمد ، و در تبريز به ترويج احكام و تهذيب نفوس پرداخت و در سال 1329 بخاطر نامساعد بودن اوضاع تبريز به قم مهاجرت نمود و در تشكيل حوزه\r\n","description":"","footnote":" ( 1 ) آنچه كه مربوط به شرح حال ايشان مىشود از مقدمهء كتاب شريف رسالة لقاء اللَّه به قلم جناب آقاى سيد احمد فهرى ، و كتاب حكماء و عرفاء متأخر بر ملا صدرا اقتباس شده است . ","page_name":" 3 ","page_number":3},
  {"content":"\r\nعلميه فعلى قم كه بهمت مرحوم حاج شيخ عبد الكريم حائرى رضوان اللَّه عليه تأسيس شد سهم بسزائى داشت .\r\nمرحوم ملكى در سال 1343 دار فانى را وداع گفت و در مقبرهء شيخان قم به خاك سپرده شد .\r\nحجة الاسلام حاج سيد احمد فهرى در مقدّمهء كتاب شريف رسالهء لقاء اللَّه كيفيت رحلت آن بزرگوار را چنين بيان مىكند :\r\n« شنيدم از زاهد عابد ورع مرحوم آقاى حاج آقا حسين فاطمى قمى قدس سره كه از دوستان مرحوم ملكى بود كه فرمود از مسجد جمكران بازگشتم در منزل به من گفتند كه آقاى حاج ميرزا جواد جوياى حال تو شده است ، فرمود : من با سابقهء كسالتى كه از ايشان داشتم با عجله بخدمتش رفتم ( و بگمانم فرمود عصر جمعه بود ) ديدم ايشان استحمام كرده و خضاب بسته و پاك و پاكيزه در بستر بيمارى افتاده و آمادهء اداى نماز ظهر و عصر است . در ميان بستر شروع به گفتن اذان و اقامه كرد و دعاى تكبيرات افتتاحيه را خواند و همين كه به تكبيرة - الاحرام رسيد و گفت اللَّه اكبر روح مقدسش از بدن اقدسش بعالم قدس پرواز كرد » .\r\nو اما سخنى هم در مورد خود اين كتاب ، قبل از اينكه بمعرفى كتاب بپردازم ناچار از بيان مقدمه اى هستم ، و آن اينكه همان گونه كه در حديث آمده است كه ذات اقدس حق خطاب به بندگان خود مىفرمايد : عبدى اطعنى حتّى اجعلك مثلى ، ،\r\nبندهء من مرا اطاعت نما تا تو را مثل خود گردانم . و در جاى ديگر مىفرمايد :\r\nلا يزال العبد يتقرّب الَّى بالنّوافل حتّى\r\n","description":"","footnote":"","page_name":" 4 ","page_number":4},
  {"content":"\r\nاحبّه ، فاذا احببته كنت سمعه الَّذى يسمع به و بصره الَّذى يبصر به و يده الَّذى يبطش بها . . .\r\nپيوسته بنده بواسطهء انجام نوافل به من نزديك مىگردد تا آنجا كه او را دوست بدارم . پس آنگاه كه او را دوست بدارم گوش او خواهم شد كه با آن مىشنود ، و چشم او خواهم گشت كه با آن مىبيند ، و دست او خواهم گشت كه بالا و پائين ميبرد . . . هر چه مقام عبوديت و بندگى انسان كاملتر شود ، و قرب و نزديكى بنده به خدا بيشتر گردد ، خاصيت ربوبيت و پروردگارى در اعمال و اقوال او بيشتر مىشود .\r\nو همانگونه كه امام صادق عليه السّلام مىفرمايد : العبوديّة جوهره كنهها الرّبوبيّة ،\r\nبندگى جوهره اى است كه حقيقت آن ربوبيت و پروردگارى است ، بنده بر اثر عبوديت به مرتبه اى ميرسد كه دستش دست خدا ، و گوشش گوش خدا ، و ديده اش ديدهء خدا مىگردد و در اين مرتبه است كه از آن ولايت مطلقه اى كه ذات اقدس حق بر سر تا سر عالم هستى دارد بهره اى نصيب او مىگردد و قدرت تصرف در آفاق و انفس برايش حاصل مىشود ، كه انبياء الهى و اولياء او در صف مقدم رهروان اين راه هستند ، و سالكان إلى اللَّه و عارفان به حق هر يك بحسب بهره اى كه از عبوديت و بندگى پروردگارى گرفته‌اند در مراتب بعدى قرار دارند ، و اگر ما مىبينيم كه سخنان پيامبران و اولياء الهى اين قدر در دلها اثر مىگذارد ، و آنان در يك برخورد انسان را از خود بى خود نموده و به سمت خود مىكشند ثمرهء همين خاصيت و اثر ولايتى است كه در كلام آنها نهفته است ، از اين مرتبه كه بگذريم و مراتب پائينتر را مورد دقت قرار دهيم باز اين اثر را در سخنان بزرگان از عرفاء و سالكان إلى اللَّه\r\n","description":"","footnote":"","page_name":" 5 ","page_number":5},
  {"content":"\r\nمىبينيم ، و تازگى و طراوت و دل نشينى را در نوشته‌هاى اينان مشاهده ميكنيم ، و اين جز همان اثر و خاصيت و ولايتى كه در بالا بدان اشاره شد و اينان بواسطهء اطاعت و عبوديت پروردگار بدان دست يافته‌اند نيست ، و اين امر ، پرتوى از همان ولايت مطلقه اى است كه بهر چه كه بگويد باش وجود مىيابد كه بر جان اينها تافته و سخنانشان رنگ خدائى به خود گرفته و تا عمق روح انسان نفوذ مىكند ، و آدمى را منقلب ميسازد ، و اينكه مىبينيم گاه انسان سخنان زيبا و نغز و مواعظ موزونى مىشنود ، ولى اصلا اثرى در انسان بجاى نمىگذارد ، و گاه با شنيدن يك جمله ، طوفانى در وجود انسان به پا مىشود ، و بيكباره آدمى را منقلب ميسازد چيزى جز همين امر نيست .\r\nكتاب شريف « اسرار الصلاة » هم از همين مقوله است و چون اثر خامهء عارفى صاحبدل ، و سالكى دل سوخته است حقا كه تا عمق روح انسان اثر مىكند و دل را مىلرزاند ، و آدمى را بفكر عاقبت كارش مىاندازد ، و انسان را مشتاق لقاء پروردگار و حضور در محضر حضرت ذو الجلال مىسازد ، و چگونه چنين نباشد در حالى كه بنا بنقل حجة الاسلام حاج سيد احمد فهرى در مقدمهء كتاب شريف رسالهء لقاء اللَّه از مرحوم حجة الاسلام يزدى كه در بيرونى مرحوم ملكى مىنشست « آن مرحوم شبها كه براى تهجد برميخواست مدتى در رختخواب ضمن اجراى دستورات و آداب برخواستن از خواب ، از قبيل سجده و دعا ، گريه مىكرد ، سپس بصحن منزل مىآمد و به اطراف آسمان نگاه ميكرد ، و آيات ان في خلق السموات و الارض . . . را ميخواند و سر به ديوار ميگذاشت و مدتى گريه ميكرد ، آنگاه براى وضو گرفتن آماده مىشد\r\n","description":"","footnote":"","page_name":" 6 ","page_number":6},
  {"content":"\r\nو در كنار حوض مىنشست و مدتى گريه ميكرد و پس از وضو ساختن چون بمصلايش ميرسيد و مشغول تهجد مىشد ديگر حالش خيلى منقلب مىشد ، ايشان گريه‌هاى طولانى در نمازها و مخصوصا قنوتها داشته تا آنجا كه بعضى ايشان را جزء بكائين عصر بشمار آورده‌اند » .\r\nچنين كسى آنگاه كه از تهجد و شب زنده دارى سخن بگويد آيا سخنش هم چون سخن ما و امثال ما كه در تمام عمر حتى يك شب چنين نبوده‌ايم خواهد بود ؟ سخن را كوتاه كنم كه خود خواننده پس از مطالعهء اين كتاب شريف ، به اين حقيقت پى خواهد برد ، و فرمايشات اين بزرگوار صدق اين گفته را اثبات خواهد كرد .\r\nو چون تصحيح كتاب و نگارش اين مقدمه مقارن با پيروزى رزمندگان اسلام ، و فتح بزرگ خيبر بود اين ترجمه را به رهروان واقعى راه فاتح بزرگ خيبر ، مولا على عليه السّلام كه هم چون او شبها در محراب عبادت و روزها در صحنهء كارزار ببندگى و عبادت پروردگار مشغول هستند ، و پس از گذشت چهارده قرن ، خيبرى ديگر گشودند ، و فتحى نوين نصيب اسلام و مسلمين نمودند تقديم ميدارم .\r\nمشهد مقدس - رضا رجبزاده\r\n","description":"","footnote":"","page_name":" 7 ","page_number":7},
  {"content":"\r\n. . . و از علماى معاصر كتب شيخ جليل القدر عارف باللَّه حاج ميرزا جواد ملكى تبريزى قدس سرّه را مطالعه كن . امام خمينى سر الصّلوة ص 68\r\n","description":"","footnote":"","page_name":" 8 ","page_number":8},
  {"content":"\r\n\r\n\r\n« بسم اللَّه الرحمن الرحيم »\r\n« در بيان بعضى از اسرار طهارت »\r\nبدان كه طهارت چنان كه در بعضى از روايات تصريح شده از كليدهاى نماز است ( 1 )  و ما ابتدا بذكر بعضى از اسرار آن پرداخته و در ابواب و فصولى چند ، اين مسئله را بيان ميداريم\r\nباب اول در اشاره به آنچه كه عاقل را از تفكر در حقيقت طهارت لازم مىآيد\r\nانسان عاقل بايد در حقيقت و ثمرهء طهارت بينديشد و هر گاه دانست كه سعادت ظاهرى و باطنى در نظافت است در آياتى كه در اين زمينه در كتاب خدا رسيده تفكر نمايد و بخصوص در اين آيهء شريفه كه مىفرمايد :\r\nما يُرِيدُ اللَّه لِيَجْعَلَ عَلَيْكُمْ مِنْ حَرَجٍ وَلكِنْ يُريدُ لِيُطَهِّرَكُمْ 5 : 6 ( مائده - 6 )\r\n","description":"","footnote":" ( 1 ) چنان كه در وسايل باب وضوء از كلينى از ابى عبد اللَّه ( ع ) روايت شده كه آن حضرت از رسول بزرگوار اسلام ( ص ) روايت نموده كه آن حضرت فرمود : افتتاح الصلاة الوضوء الخ\r\n، و همچنين از صدوق از امير المؤمنين ( ع ) بعينه رسيده است . ","page_name":" 9 ","page_number":9},
  {"content":"\r\nترجمه : خدا نخواسته براى شما ( در دين ) هيچگونه سختى و دشوارى قرار دهد و لكن ميخواهد تا شما را پاكيزه گرداند .\r\nو بعد اين آيهء شريفهء ديگر را كه ميفرمايد : و اللَّه يحب المطهرين 9 : 108 ( توبه - 180 ) را ضميمه آن بنمايد و معناى محبت ذات اقدس حق را تعقل نموده و بداند كه ثمرهء حب و دوستى حضرت پروردگار برداشتن پرده‌ها و حجابها از دل بنده است كه در سايهء اين امر آدمى به نور و سعادت دست مىيابد ، و سپس در آن حديث شريف كه مىفرمايد : « الطهور نصف الايمان » ( 1 ) \r\nطهارت نصف ايمان است بنگرد ، از مجموعهء اينها به اين نتيجه ميرسد كه مراد از « طهور » خالى شدن و پاك گشتن از هر چيزى است كه موجب ناپاكيها و كثافات ظاهر و باطن آدمى گردد . و نصف ديگر ايمان عبارت از آراستن نفس به فضايل ظاهرى و باطنى است ، بعنوان مثال ايمان بدن به طهارت بدن بواسطهء وضو و اجتناب از معاصى ، و آراستن آن به عطر و اعمال صالحه و نيكو است ، همچنين ايمان قلب به طهارت دل بواسطهء تزكيه و پاك سازى آن از اخلاق رذيله و آراستن آن به تخلق باخلاق خدائى است ، و ايمان سرّ و نهان آدمى بفراموشى آنچه كه غير خدا است و آراستن آن به ياد خدا و بعبارت ديگر نفى موهوم و صحو معلوم و پرده برداشتن از حجابهاى جمال است .\r\nاگر بگوئى كه در عرف فقهاء طهارت پاك ساختن بدن از كثافتها و احداث است ، و اين معناى مذكور براى طهارت از كجا فهميده مىشود ؟\r\n","description":"","footnote":" ( 1 ) وسائل الشيعة باب وضوء از امام صادق ( ع ) روايت شده كه آن حضرت فرمود ( الوضوء شطر الايمان ) . ","page_name":" 10 ","page_number":10},
  {"content":"\r\nمىگويم اين حقيقت از نقل و عقل بدست مىآيد : اما نقل همان آيهء سورهء و الشمس در اين زمينه كفايت مىكند كه پس از آن سوگندهاى عظيم ، ذات اقدس حق ميفرمايد :\r\nقد افلح من زكَّيها . و قد خاب من دسّيها . 91 : 9 - 10 ترجمه : به تحقيق رستگار شد آن كس كه اين نفس را تزكيه نمود و پاك ساخت . و بىبهره گشت آنكه آن را آلوده نمود .\r\nاين همه تأكيد گوياى اين حقيقت است كه طهارت قلب بمراتب از طهارت بدن مهمتر است و وقتى كه ما طهارت را نصف ايمان دانستيم مسلما آنچه را كه از اهميت بيشترى برخوردار است كه همان طهارت باطن باشد در بر خواهد داشت و به همين زودى در اخبارى كه در اين باب رسيده آنچه را كه صريحا دال بر اين حقيقت باشد خواهد آمد .\r\nاما دليل عقلى : اگر تو لطف حضرت حق تعالى را مد نظر داشته باشى و در اين امر كه او از تو طهارت مكانى را كه مجاور تو است و پاكيزگى لباسى را كه بر تن تو است و بدنى را كه بمنزلهء قشر و پوستى براى حقيقت تو مىباشد از تو خواسته تأمل نمائى ، از اين امور به اين نتيجه مىرسى و علم قطعى برايت حاصل مىشود كه ذات اقدس حق مسلما به طهارت قلبت بىتوجه نبوده و به پاكيزگى باطنت از آلودگىها و كثافتهاى معنوى كه خباثت و ناپاكيش با كثافات ظاهرى اصلا قابل قياس نيست توجه دارد .\r\n","description":"","footnote":"","page_name":" 11 ","page_number":11},
  {"content":"\r\n\r\nباب دوم در آداب تخلى\r\nو در آن چند فصل است\r\nفصل اول در آداب ظاهرى آن چه واجب و چه مستحب\r\nو آن امور چندى است :\r\nاز آن جمله اينكه در هنگام تخلى بگونه اى بنشيند كه عورتش را نامحرمى نبيند و بهتر آنست كه از ناف تا ساق پا پوشيده باشد .\r\nديگر اينكه مخرج بول را با آب بشويد و مخرج غايط را ابتدا با سنگ تميز نموده و سپس با آب بشويد ، و براى تخلى مكان مناسبى پيدا كند و سر را بپوشاند و براى پرهيز از بوى بد و حياء از ملائكه پارچه اى به روى صورت افكند و در هنگام وارد شدن به مستراح پاى چپ را و در هنگام خروج پاى راست را مقدم بدارد ، و در هنگام ورود اين دعا را بخواند :\r\nبسم اللَّه اعوذ باللَّه من الرّجس النّجس الخبيث المخبث الشّيطان الرّجيم .\r\nترجمه : بنام خدا و به ياد او پناه ميبرم از پليدى ظاهر و باطن و\r\n","description":"","footnote":"","page_name":" 12 ","page_number":12},
  {"content":"\r\nخبيث و مايهء خباثت كه شيطان رانده شده باشد .\r\nو هنگام تخلى بگويد :\r\nاللَّهمّ اذهب عنّى الاذى و هنّأنى طعامى ترجمه : بارالها ضرر را از من دور نما و طعامى كه خورده‌ام گوارايم ساز ، و هنگام استنجاء بگويد :\r\nاللَّهمّ حصّن فرجى و استر عورتى و حرّمها على النّار و وفقّني لما يقرّب منك يا ذا الجلال و الاكرام .\r\nترجمه : بارالها عورتم را از گناه مصون دار و آن را پوشيده دار و بر آتش حرام فرما و مرا بر آنچه كه مايهء تقرب به تو گردد موفق بدار اى صاحب جلال و بزرگوارى .\r\nو پس از قضاء حاجت و هنگامى كه برخواست دست به شكم بمالد و بگويد :\r\nالحمد للَّه الَّذى اماط عنّى الاذى و هنّأنى طعامى و شرابى و عافانى من البلوى .\r\nترجمه : سپاس خدائى را كه آنچه مايهء ضرر و اذيت بود از من دور ساخت و غذايم را گوارايم ساخت و از بلا و مرض مرا به سلامت داشت .\r\nو هنگام خروج از مستراح بگويد :\r\nالحمد للَّه الَّذى عرّفنى لذّته و ابقى في جسدى قوّته و اخرج عنّى اذى يا لها نعمة يا لها نعمة يا لها نعمة .\r\nترجمه : سپاس خدائى را كه لذت طعام را به من چشانيد و انرژى آن غذا را در بدنم باقى گذاشت و آنچه كه مايهء ضرر بود از من خارج\r\n","description":"","footnote":"","page_name":" 13 ","page_number":13},
  {"content":"\r\nساخت ، چه بزرگ نعمتى است اين ، چه بزرگ نعمتى است اين ، چه بزرگ نعمتى است اين .\r\nو از جملهء آداب تخلى استبراء است ، همچنين ميبايست كه از تخلى در جوى آب و ميانهء راهها ، و زير درختان ميوه دار و مكانهائى كه محل نشست و برخاست مردمان است و جائى كه قضاء حاجت در آنجا موجب لعن و نفرين مىشود مثل درب منازل و قبرستانها و آستانهء مساجد چهل ذراع در چهل ذراع و در آب جارى و راكد كه در آب راكد نهى شديدتر است ، و رو به قبله و پشت به قبله و رو بباد و پشت بباد و رو به ماه و خورشيد و بول در زمين سخت و بول در حال ايستاده و يا از محل مرتفعى به پائين و در لانهء حيوانات خوددارى كند ، همچنين از نشستن زياد در مستراح و خوردن و آشاميدن و مسواك نمودن و سخن گفتن مگر به حكم ضرورت و يا ذكر خدا ، و استنجاء بدست راست و استنجاء بدست چپ در حالى كه انگشترى كه نام خدا بر آن نقش شده در دست دارد و دخول در مستراح با اين انگشتر نهى شده است ، و در نصوص اسلامى به تمام اين امور تصريح شده است ، و مىتوان اسماء پيامبر صلَّى اللَّه عليه و آله و ائمه عليهم السّلام و يا قرآن را هم باسم خدا ملحق ساخت و همين حكم را در اين موارد هم جارى نمود .\r\n","description":"","footnote":"","page_name":" 14 ","page_number":14},
  {"content":"\r\n\r\nفصل دوم در عبرت و تفكر در اين امر\r\nاول اينكه در عظمت لطف حضرت حق تعالى تفكر نموده و ببيند كه ذات اقدس حق ، حتى در چنين مواردى هم راضى نشده كه اين امت از فوايد حكمت و ذكر و دعا غافل باشد و در همين حال هم براى تمام حركات و سكناتش احكامى معين نموده است و پس از درك اين حقيقت به اين نتيجه ميرسد كه در اعمال بزرگ و احوالات عاليهء آدمى مثل نماز و روزه و امثال اينها او مهمل گذاشته نشده و تمام جزئيات آنها برايش بيان گشته و بصدق اين گفتهء رسول خدا صلَّى اللَّه عليه و آله پى ببرد كه فرمود :\r\nهيچ چيزى كه مايهء تقرب شما به خدا و بهشت و يا دورى شما از ذات اقدس حق و باعث نزديكى شما به آتش شود نبود مگر اينكه براى شما بيان داشتم حتى ارش و ديهء جراحت اندك را .\r\nو در فهميدن اعمالى كه در توفيقش بمراقبت اين حال مؤثر است كوشا مىشود و در جميع اعمال و رفتارش به رعايت اين امر مىپردازد ، و اگر اين راز برايش گشوده شد و به اين حقيقت دست يافت خير كثيرى نصيبش شده است .\r\nبعنوان مثال اگر آدمى در هنگام تخلى بانجام آنچه كه از وجوه\r\n","description":"","footnote":"","page_name":" 15 ","page_number":15},
  {"content":"\r\n\r\nحكمت و ذكر و توجه و دعاء و عبرت از او خواسته شده موفق شود اين خود باعث توفيق او در كارها و اعمال ديگر او مىشود و حركات و سكناتى كه بوجهى مناسبت با اين امر دارد بدانگونه كه ذات اقدس حق از او خواسته انجام مىيابد و همين گونه باز آن عمل دومى سبب توفيق او براى انجام عمل بعدى مىشود و اين توفيق استمرار مىيابد مگر اينكه مانعى در كار آيد كه آن مانع هم جز اثر عمل بدنى يا قلبى در قبل و يا همان زمان حاضر چيز ديگرى نخواهد بود ، و اگر انسان در اين قبيل از اعمال و رفتار خود بمراقبت پرداخت ، اين موجب خيرات زيادى در تصحيح اعمال ديگرش مىشود و هر گاه عمل صحيحى انجام گرفت و از آفات مصون ماند ، براى آن عمل صورتهاى عالى عينى در برزخ و قيامت خواهد بود غير از آن صورتى كه در اين عالم داشته است .\r\nمثلا به صورت جوانى خوش سيما در خواهد آمد و انيس صاحبش خواهد بود ، و يا به صورت نعمتهاى بهشتى در خواهد آمد . و علم بتفصيل اين اجمال و تصديق آن نياز به بيان امورى دارد :\r\nمطلب اول اينكه براى هر شىء سبب و علتى است تا اينكه كليهء سببها به مسبب الاسباب و همهء علتها به علت العلل منتهى شود .\r\nمطلب ديگر اينكه بين هر علت و معلولى مناسبت خاصى است .\r\nسوم اينكه براى هر موجودى از اعيان و احوال اين عالم ، در عوالم عاليهء پيشين ، وجودى به صورتى متناسب با آن عالم بوده است همچنين براى هر يك از آنها نيز وجود و اثرى در عالم برزخ و قيامت و عوالم بعدى به وجود و صورتى كه تناسب با آن عوالم داشته باشد ، خواهد بود .\r\n","description":"","footnote":"","page_name":" 16 ","page_number":16},
  {"content":"\r\n\r\nو كارگزاران حفظ تمام اين عوالم و رابط بعضى از اينها با بعضى ديگر و وسيلهء افاضهء خيرات ذات اقدس حق در ممالك الهى ، ملائكه ناميده ميشوند .\r\nمطلب ديگر اينكه جميع حركات و سكنات اختيارى انسان و عزم و اراده و حب و بغض و تصور سعادت و شقاوت و خلاصه تمام حركات و سكنات اعضاء آدمى اثرى از احوالات قلب بوده و از صفات آن ناشى مىشود ، و منشأ احوالات قلب ، يا امرى ظاهرى از اعمال و رفتار جوارح و اعضاء آدمى بخصوص حواس است و يا امرى باطنى است مثل خيال و شهوت و غضب و اخلاقى كه در مزاج آدمى مركب شده است . و لذا هر گاه آدمى چيزى را بوسيلهء حواس درك نمود اثرى از آن در قلب پديد مىآيد كه اگر آنچه كه درك شده خير باشد آن اثر ، نور است و صفاء و اگر شر باشد ظلمت است و تيرگى ، همچنين اگر شهوت فوران نمود و مثلا آدمى به پرخورى گرفتار شد ، اثرى از آن در قلب حاصل مىشود و اين آثار باقى مانده و در انتقال خيال از چيزى به چيز ديگر كمك مىكند ، و بحسب انتقال خيال ، قلب آدمى هم از حالى به حال ديگر منتقل مىشود و بر اثر آثار اسبابى كه بر قلب عارض مىشود قلب آدمى پيوسته در تغيير و تحول است و خصوصىترين اثرى كه براى قلب آدمى حاصل مىشود همين خطورات قلبى است كه مقصود از اين خطورات ، همان فكر و انديشه و يادى است كه بر سبيل تجدد و يا تذكر در دل آدمى مىگذرد ، و شوق و نفرت از همين خطورات قلبى است كه حاصل مىشود و انگيزهء جلب و دفع نيز همين است ، زيرا نيت و اراده و عزم از همين خطورات قلبى نشأت مىگيرد ، لذا مىتوان گفت كه\r\n","description":"","footnote":"","page_name":" 17 ","page_number":17},
  {"content":"\r\n\r\nمبدأ همهء كارها و اعمال بشر ، همان چيزى است كه ابتدا در دل آدمى مىگذرد و پديد مىآيد ، اين امر رغبت و ميل آدمى را تحريك مىكند و از ميل ، نيت و اراده بر ميخيزد ، و اراده ، عضلات را به حركت وا ميدارد ، و از حركت عضلات عمل انجام مىگيرد .\r\nخطورات قلبى بر دو قسم است يك قسم خطوراتى است كه آدمى را به شر و فساد مىكشاند و ثمره اش ضررى است كه از آن ضرر ، خيرى قوىتر از آن حاصل نميشود ، و قسم ديگر باعث خير و خوبى است آن هم خيرى كه هيچ ضررى نداشته باشد نه خيرى كه ضررش كمتر از خيرش باشد .\r\nو خاطرهء محمود و پسنديده اى كه آدمى را بخير دعوت مىكند ذات اقدس حق بوساطت ملائكه ببندگان افاضه مىنمايد و به آن « الهام » گويند و آنچه كه آدمى را به شر و پليدى مىكشاند بواسطهء شيطان است و آن را « وسوسه » ناميده‌اند ، و به لطفى كه دل را براى الهام ملائكه و قبول آن آماده مىكند توفيق و بحالتى كه زمينه را براى وسوسهء شيطان و پذيرش آن مهيا مىسازد خذلان گويند .\r\nبنابر اين ملك آفريده اى است كه ذات اقدس حق او را براى افاضهء خيرات كه علم و كشف حقيقت و وعده به معروف باشد آفريده ، و شيطان موجودى است كه كارش وعدهء به شر و امر به فحشاء و ترسانيدن آدمى از فقر آنگاه كه تصميم بانجام كار خيرى بگيرد مىباشد ، و قلب آدمى پيوسته بين اين دو كشش در نوسان است .\r\nپس اگر اين حقيقت را به وجدانت دريافتى به يقين خواهى دانست كه براى اعمال و رفتارت چه بدنى و چه قلبى در توفيق و خذلان\r\n","description":"","footnote":"","page_name":" 18 ","page_number":18},
  {"content":"\r\nو الهام و قبول آن ، و وسوسه و پذيرش آن ، تأثير بسزائى بوده و همين است كه منشأ افعال و حركات بعدى انسان مىشود . بنابر اين اگر بنده اى به مواظبت اعمال و رفتار خود پرداخت توفيق قلبى نصيبش گشته و از حال حاضر خود و آمادگى اسباب خير و اسباب شر ، نور اعمال پيشين و يا ظلمت و تاريكى آن را در مىيابد و تبعات آن اعمال و رفتار را كه در آينده بسراغش خواهد آمد در خواهد يافت و توفيق و يا خذلانى كه بر اثر آن اعمال و رفتار در انتظارش هست مشاهده خواهد كرد ، و اين مراقبت و مواظبت با علم به اين حقيقت ، سبب خواهد شد كه آنچه را در گذشته از كف داده تدارك كند ، و براى خطاهاى گذشته به استغفار و توبه بپردازد و آنچه را كه بر اثر اين اعمال و رفتار در آينده متوجه او خواهد شد با استعاذه و دعا تغيير دهد ، و علت مبالغهء من در فهم آثار اعمال چيزى جز اين امر نيست ، زيرا كسى كه به اين حقيقت دست بيابد و به درك اين خير نائل شود ببهترين نوع محاسبهء نفس كه در روايات ائمه عليهم السّلام بدان توصيه شده و فرموده‌اند « هر كس كه از نفس خود حساب رسى نداشته باشد از ما نيست » دست يافته است .\r\nهمچنين تخليهء معده و كثافات آن ، او را متوجه نقص و احتياجش نموده تا ببيند كه چگونه براى دفع آنچه كه ثمرهء خوردن و آشاميدن او است و حال به صورت مدفوع و كثافت در آمده چگونه بايد تحمل اذيت و ناراحتى كند و او اين ناراحتىها را تحمل مىكند بدون اينكه متوقع اين امر باشد كه ذات اقدس حق آنچه را كه حكمتش اقتضاء نموده و در هر موجودى هر صفت و تأثيرى كه ذات آن موجود اقتضاء آن را داشته بوديعت نهاده تغيير دهد و مثلا توقع اين را داشته باشد كه\r\n","description":"","footnote":"","page_name":" 19 ","page_number":19},
  {"content":"\r\n\r\nمدفوعش بوى خوش بدهد بلكه از مدفوع بوى بد انتظار دارد چون اقتضاء طبيعتش چنين است ، و از اين امر بايد نتيجه گيرد كه پس در تأثير اعمال زشت و ناپسندى هم كه از او سر زده نبايد توقع خلاف طبيعت آن عمل را داشته باشد ، و مثلا توقع اين را داشته باشد كه نتيجهء ظلم و ستم نور باشد ، در حالى كه اثر ظلم چيزى جز ظلمت و تاريكى ( 1 )  نيست و او نمىتواند از چيزى كه اثرى جز ظلمت و تاريكى ندارد توقع نور داشته باشد .\r\nو همان گونه كه اگر انسانى حنظل بكارد و توقع اين را داشته باشد كه از آن بوتهء حنظل شكر درو كند و يا ميوه اى خوش طعم بچيند او را سفيه ميدانيم بايد متوجه باشيم كه خود همين مسئله را در مورد اعمال زشت و ناپسند متوقع نبوده و به اين سفاهت و حماقت گرفتار نگرديم .\r\nاگر بگوئى با اين سخنى كه تو گفتى پس جائى براى رجاء و اميدوارى باقى نمانده و اين سخن پيامبر كه فرمود :\r\nيا مبدل السيئات باضعافها من الحسنات .\r\n« اين آنكه بديها را به چندين برابر آن از نيكوئيها بدل مىسازى » معنائى نميدهد ؟ مىگويم اين ايراد از جهل تو است . زيرا « رجاء » غير از « آمال » است و آمال غير از « امانى » است و امانى غير از « حماقت » است و اينها\r\n","description":"","footnote":" ( 1 ) در كافى باب ظلم از رسول خدا ( ص ) رسيده است كه فرمود : اتقوا الظلم فانه من ظلمات يوم القيامة :\r\nاز ظلم بر حذر باشيد كه ظلم از تاريكىهاى روز قيامت است . ","page_name":" 20 ","page_number":20},
  {"content":"\r\n\r\nهر يك مرتبه اى از انتظار خير و خوبى است .\r\nآن كس كه در زمين حاصلخيزى گندم بكارد و هر زمانى هم كه آن زمين احتياج به آب داشته باشد آبياريش كند و در انجام كارهائى كه بايد در آن زمين انجام دهد كوشا باشد ، و بعد از خدا بخواهد كه از اين زراعت بهترين محصولى كه از چنين زراعتى اميد ميرود نصيب او فرمايد به آن « رجاء » گويند و اگر كسى در زمينى حاصلخيز گندمى كاشت و در بعضى از مواردى كه زمين احتياج به آب داشت آن را آب داد و بقيه را به انتظار باران نشست آن هم در منطقه اى كه شرايط جوى آن بگونه اى است كه اكثر سالها باران كفايت اين امر را مىكند اين را « امل » گويند .\r\nو اما اگر كسى در زمينى كه شرايط جوى آن بگونه اى است كه كمتر سالى مىشود كه باران كشتزارهاى آن منطقه را سيراب كند گندمى كاشت و اصلا آن را آب نداد بلكه بانتظار باران نشست چنين كسى اگر اميد ببرداشت محصول فراوانى از آن زمين داشته باشد ، به اين اميد نه رجاء مىگويند و نه امل بلكه آن « امنيه » و آرزويى بيش نيست .\r\nو كسى كه در زمينى جو بكارد و اصلاهم به آن نرسد و بعد اميد برداشت گندم داشته باشد اين چيزى جز حماقت و سفاهت نيست .\r\nو اما اين سخن پيامبر كه فرمود :\r\nيا مبدل السيئات باضعافها من الحسنات .\r\nاين از قبيل آنچه از راههاى اسباب متعارف بدست مىآيد نيست ، بلكه براى اين امر يك سبب لطيف معنوى است كه يكطرف آن بدست خود مكلف است و آن اينكه او همهء خير و خوبيها و بلكه همهء\r\n","description":"","footnote":"","page_name":" 21 ","page_number":21},
  {"content":"\r\nشرها را هم از اسباب و علتها نبيند و نزد او ضرر زننده و نفع رساننده اى جز ذات اقدس حق نباشد نه در دنيا و نه در آخرت ، و لذا در دعاء خود بباب فضل الهى متوسل مىشود تا از باب عنايت محضهء ذات اقدس حق طلب خير و خوبى كند ، ولى اين امر لا محاله در مورد كسانى خواهد بود كه به وجود اين صفت در ذات اقدس حق معتقد باشد ، و اگر كسى نسبت به پروردگارش اين اعتقاد را داشت براى او تبديل سيئات و بديها به حسنات و نيكيها از جانب ذات باريتعالى در امور دنيوى و اخروى فرقى نميكند و هر دو را يكسان ميداند ، و اگر بخواهى بفهمى كه آيا تو هم دربارهء پروردگارت به اين صفت معتقدى و در اين عقيده صادق هستى ، در بعضى از نيازهاى دنيائى ، خود را آزمايش نما ، و ببين آيا ميتوانى با تكيه به اين اعتقاد كه هر خير و شر و هر نفع و ضررى كه هست از جانب ذات باريتعالى است و اسباب و علل وسيله اى بيش نيستند ، و اگر او بخواهد مىتواند بدون توسل باسباب و علل هر خير و خوبى را نصيب تو نموده و هر شر و ضررى را از تو دفع كند . از اسباب و علل چشم - بپوشى و اسباب و علل بعيده اى را كه شارع ما را از تمسك به آنها نهى نموده رها سازى و به خدا توكل نمائى يا خير ، و اگر برايت مسلم شد كه تو در اين ادعا صادق نيستى و تبديل و تغيير سيئات و بديها را به - حسنات و خوبيها نمىتوانى تنها از ذات اقدس حق بدانى پس اين ايراد را براى كسى بگذار كه در اين اعتقاد صادق است .\r\nسوم اينكه از اين تغيير طعامهاى رنگارنگ و غذاهاى گوناگون به قاذورات و كثافات به ساير تغييراتى كه بر اين نعمتهاى دنيائى وارد مىشود پىببرد و عاقبت اين متاع دنيا را كه آنقدر بدان دل بسته و خود\r\n","description":"","footnote":"","page_name":" 22 ","page_number":22},
  {"content":"\r\nرا در حسرت آن فدا مىكند مشاهده كند و از اين امر به پستى و خست دنيا پى ببرد .\r\nو خلاصه آنچه را كه ما بيان داشتيم و غير آن را در اين حديث شريف كه در « مصباح الشريعة » از امام صادق عليه السّلام روايت شده آمده است . امام عليه السّلام مىفرمايد مستراح را بدان خاطر مستراح گفته‌اند كه نفوس از اثقال و سنگينىهاى نجاسات راحت مىشود و كثافات از بدن دور مىگردد و مؤمن از اين امر به اين نتيجه ميرسد كه نعمتهاى دنيائى عاقبتش اين است ، پس خود را به عدول از اين نعمتها راحت مىسازد و ترك آن مىگويد و نفس و قلبش را از اشتغال به آنها فارغ مىسازد ، و همانگونه كه از جمع آورى كثافات و قاذورات اجتناب مىكند از گرد - آورى مال و ثروت هم دورى مىگزيند و به تفكر در نفس خود مىپردازد كه چگونه در حالى بزرگوار و گرامى و در حالى ديگر ذليل است و به اين حقيقت دست مىيابد كه تمسك به قناعت و تقوى موجب راحت دنيا و آخرت او مىشود . چرا كه راحت آدمى در خوار شمردن دنيا و فراغت از تمتع و بهره گيرى از آن ، و ازالهء نجاست كه حرام و شبهه باشد نهفته است ، و پس از درك اين حقيقت باب كبر را بر روى خود مىبندد و از گناهان مىگريزد و باب تواضع و پشيمانى و حيا را به روى خود مىگشايد و براى دست يا بى به سرانجامى نيك و پاكيزگى نفس در اداء اوامر و اجتناب از نواهى كوشا مىشود و نفس خود را در زندان خوف و صبر و خوددارى از شهوات زندانى مىكند ، تا اينكه به امان حضرت پروردگار در دار قرار به پيوندد و طعم رضاء الهى را بچشد ، چرا كه جز اين ، هر چه را كه خوبى تصور كند هيچ است .\r\n","description":"","footnote":"","page_name":" 23 ","page_number":23},
  {"content":"\r\n\r\nمىگويم مراد از سخن امام عليه السّلام اينست كه مؤمن وقتى كه ببيند در مقابل لذت اندكى كه از نعمتهاى دنيائى بر گرفته ، همان لذت به اذيت و آفت بدل شد ، و جز با دفع آن از آزار آن رهائى نمىيابد پىميبرد كه عاقبت همهء لذات دنيائى همين است و بخاطر فرار از زيان و آفات آنها بايد ترك آنها گفت و جز به قدر ضرورت از آن بهره نگرفت تا قلب و نفس آدمى از سنگينى تعلق خاطر به آن - در نعمتها و لذتهاى حلال - و از اذيت و آفات آن - در حرمات و شبهات - راحت باشد .\r\nدر نتيجه همانگونه كه از پليديها دورى مىكند از آنها هم پرهيز خواهد نمود ، و هنگاميكه ببيند طعامى كه براى ادامهء حيات به ناچار از مصرف آن است و قوام و بقائش به آن بستگى دارد ، براى دفع ضرر و آفت آن بايد چنين ذلتى را تحمل كند تكبر و خود بزرگ بينى را بكنارى نهاده و تواضح پيشه مىكند و از آنچه در گذشته بر خلاف اين رويه عمل نموده پشيمان مىشود و از ترك اجابت وصاياى حضرت پروردگار ، در مواردى كه به طهارت ظاهرى و باطنى او كه موجب راحت قلب و نفس او است مربوط مىشود حيا نموده و يقين مىكند كه از اين لذات پست دنيائى بخاطر عاقبت بد آنها بايد صرفنظر نمود و لذت خالص حقيقى را در نعمتهاى دنيائى نمىتوان يافت . بلكه لذت واقعى رضا و خشنودى حضرت باريتعالى است كه پس از وصول به امان خداوندى در آن سراى هميشگى نصيب آدمى ميگردد .\r\nچهارم آنكه در ريزه كارىهاى آفرينش اعضاء و جوارح خود تفكر كند كه چگونه عورتش در محل مناسبى قرار گرفته ، و در وجوه حكمت وضع آن در آن محل كه باعث سهولت دفع و تطهير و نزديكى\r\n","description":"","footnote":"","page_name":" 24 ","page_number":24},
  {"content":"\r\n\r\nآن به مكان تخليه و دور از ديد مردمان است بينديشد ، چنان كه امام صادق عليه السّلام در توحيد مفضل مىفرمايد :\r\nاى مفضل از نعمتهاى بزرگى كه خدا در خوردن و آشاميدن و دفع فضولات آن بر آدمى ارزانى داشته عبرت بگير ، ببين همانگونه كه آدميان در ساختن خانه مستراح را در پنهانىترين محل خانه بنا ميكنند خداوند هم در ساختمان بدن آدمى منفذى را كه براى دفع فضولات است در پنهانىترين مكان بدن قرار داده به نحوى كه نه از پيش رو و نه از پشت سر ديده شود ، و اضافه بر آن ، رانها و نشيمن گاه را هم ساتر آن گردانيده است ، و هر گاه انسان بخواهد قضاء حاجت كند به آن نحو مخصوص مىنشيند و براحتى فضولات از او دفع مىشود ، پس بلند مرتبه است آن كس كه نعمتهايش ظاهر و آشكار و از شماره افزون است . و سزاوار است كه آدمى پس از معرفت به اين نعمت خداوندى در ستر عورتش ، از ظهور صفات زشت ، كه در حقيقت عورت نفس و روح اوست ، حيا نموده و از ارتكاب گناه اجتناب ورزد .\r\nپنجم اينكه در نعمتهاى الهى در آفرينش اسباب تطهير كه آب و زمين باشد فكر كند و فراوانى و ارزانى آن را مد نظر قرار دهد .\r\nششم اينكه در اين منتى كه خدا بر اين امت نهاده و مسئله طهارت را بر آنها سهل و آسان گرفته بينديشد ، و اين نعمت را با وسوسه‌هاى بى جا و تجاوز از حدودى كه خدا براى اين مسئله مقرر داشته ، كفران ننمايد و خود را به سختى نيفكند كه وسوسه از زيان بارترين صفات و امراض قلبى است . و در اين مورد از پيشوايان دين تبعيت كند كه مبالغه در احتياط در اين باب را براى ما جايز ندانسته بلكه با قول و عمل خود از آن نهى\r\n","description":"","footnote":"","page_name":" 25 ","page_number":25},
  {"content":"\r\nنموده‌اند . و اگر انسان در آدابى كه در اخبار و روايات در اين زمينه رسيده دقت كند مىيابد كه احتياطى كه شرع در ساير مقامات رعايت نموده در اين مسئله بخصوص از آن نهى شده است ، و از اين امر به ميزان دقت احكام شرع مقدس و موافقت آنها با اصول حكمت پى ميبرد .\r\nو بىمناسبت نيست كه آنچه در زمينهء فرق اين حكم با ساير احكام بخاطر رسيده بيان داريم ، و آن اينست كه براى طهارت و نجاست چون تعلق چندانى بجهات قلبى ندارد ، اهميت زيادى داده نشده ، از اين گذشته ، احتياط ، در طهارت و نجاست موافق باطبيعت اهل دنيا است ، لذا شرع مقدس در اين مورد زياد مبالغه ننموده است .\r\nو اما احتياط در حقوق غير ، مثل مال و جاه و امور تعبدى ديگر كه براى عاقل تعبد به آنها مشكل است ، از امور مهمه اى است كه در جهات قلبى تأثير داشته و عمل به احتياط در اين موارد مخالف با طبيعت اهل هوى و هوس است .\r\nو لذا در اين امور حتى اگر جانب وسواس گرفته شود از جانب احتياط لازمتر خواهد بود ، و دليل ما بر اين گفته كه احتياط در طهارت و نجاست موافق با اغلب طبايع است بخلاف ساير احكام ، چيزى است كه به عيان ديده مىشود و آن اينكه با نهى شرع از وسوسه بخرج دادن در طهارت و نجاست ، باز به حدى كه مردم در اين زمينه جانب وسواس را مىگيرند بيشتر است از احتياط در مسائلى كه شرع در آن موارد سخت گيرى نموده است و لذا هنوز ديده نشده كه كسى در اداء قرضش وسواس بخرج دهد و بدهى خود را سه دفعه بپردازد در حالى كه مردم\r\n","description":"","footnote":"","page_name":" 26 ","page_number":26},
  {"content":"\r\n\r\nزيادى را مىبينى كه در وضوء و تطهير اعضاء بدن وسواس بخرج داده و با اينكه شرع يك مرتبه شستن را كافى دانسته بيش از سى بار آب ميريزند ، و شايد براى اين فرق وجوه ديگرى هم باشد .\r\nهفتم اينكه از احكام شريعت در تطهير و پاكيزه ساختن بدن از كثافتهاى ظاهرى و اهميتى كه شرع به اين موضوع داده است به اهميت تطهير قلب از نظر شارع پىببرد ، زيرا همچنان كه از بعضى از اخبار بر مىآيد مثل آنچه كه در « مصباح الشريعه » در اسرار مسواك از امام صادق عليه السّلام روايت شده و يا آنچه از حضرت عيسى عليه السّلام نقل گرديده و ما در جاى خود آن را بيان خواهيم داشت ، مقصود اصلى از اين احكام هشدار و توجه به امر باطن و تطهير قلب است گر چه كه اين احكام هم بنوبه خود مطلوب شارع بوده و در طهارت قلب و پاكيزگى باطن اثراتى دارد ، چنان كه صاحبدلان فرق بين حال طهارت و غير آن حال را در دل خود و صفاء آن مشاهده ميكنند .\r\nقاضى سعيد قمى در اين مورد سخنى دارد كه آوردنش در اينجا بىمورد نيست ، او مىگويد : چون ذات اقدس حق بنده را در نماز به - قرب و مناجات خود دعوت نموده لذا سزاوار است كه بنده قبل از شروع در نماز هر پليدى و كثافتى كه مايهء بعد و دورى او از پروردگارش مىشود از خود دور كند كه از جمله تطهير درون آدمى بتخليه فضولات كه جزء پليدىها است و براى مملكت بدن فايده اى نداشته بلكه باعث مرض و ضرر و سر منشأ دردها است مىباشد ، و پس از تخليه مىبايست موضع خروج مدفوع را با آب كه اصل حيات و زندگى است شستشو كند زيرا كه آن موضع با ميتى كه روح را در آن تصرفى نيست برخورد\r\n","description":"","footnote":"","page_name":" 27 ","page_number":27},
  {"content":"\r\nپيدا نموده و يا با سنگ كه آلت دفع است براى آنچه كه انسان مى - خواهد از خود دور كند موضع را پاك سازد ، و با اين عمل ، آدمى بر تطهير دل از رؤيت اسباب و مسببات تقويت مىشود چنان كه اين از فوائد وضوء نيز هست و همين تطهير دل از رؤيت اسباب و مسببات ، عنوانى براى تطهير آن از همهء پليدىها مىگردد ، و باعث مىشود كه انسان از خود و مردم روى گردانيده و نزول سلطان قرب خداوندى را مشاهده كند .\r\nمىگويم مرحوم قاضى سعيد در اين زمينه ، نيكو سخن گفته ، خدايش جزاى خير دهد ، ولى اگر آنچه را كه در تأويل استجمار بيان داشته بدين صورت مىگفت كه بواسطهء تواضعى كه براى آدمى از مس بدن با زمين پيدا مىشود و فناء انيّت او ، نفس آدمى براى درك اين حقيقت كه طهارت از ذات ذو الجلال الهى است آماده مىشود ، بهتر مىبود زيرا استجمار منحصر به سنگ نيست بلكه به مطلق زمين و آنچه كه از زمين خارج مىشود بحسب اختلاف فتاوى فقهاء صحيح است .\r\nو اگر بنده خواست مراقبتش را در اين زمينه تمام كند در بعضى آداب ديگر مثل تقنع و پوشيدن روى و ذكر خدا تفكر كند زيرا پوشيدن روى در مستراح بر حسب آنچه روايت شده براى حياء از ملائكه است .\r\nمرحوم مجلسى از « مجالس » و « مكارم » از وصيت پيامبر صلَّى اللَّه عليه و آله به ابى ذر نقل نموده كه آن حضرت فرمود : اى ابى ذر من از خدا حياء ميكنم و سوگند به آنكه جانم در يد قدرت اوست هنگاميكه بمستراح ميروم بخاطر حياء از دو ملكى كه با من هستند جامه‌ام را بر صورتم مىافكنم . تا آنجا كه مى - فرمايد : از خدا حياء كن حق حيا را .\r\nو اگر انسان در اين حكم و در اين روايت فكر كند و حقيقت حياء\r\n","description":"","footnote":"","page_name":" 28 ","page_number":28},
  {"content":"\r\n\r\nرا در يابد و از خداوند آنچنان كه شايسته او است حيا نمايد ، از شرمسارى روزى كه بنده با همهء اعمال و رفتار خود بر ذات پاك حضرت ذو الجلال عرضه مىشود و از عذاب آن روز نجات مىيابد . در اين زمينه از امام صادق عليه السّلام حديثى رسيده كه خلاصه اش چنين است كه اگر مردم از حياء عرضه بر خداوند در آن روز خبر مىداشتند در آبادىها مسكن نمىگزيدند و به كوهها پناه ميبردند و از خوردن و آشاميدن مگر به قدر ضرورت لب فرو مىبستند .\r\nو اگر بخواهى بدانى كه چرا حياء و شرمسارى آن روز بدين - گونه است ، پس بدان كه شدت حياء ثمرهء شدت قبح و زشتى عمل و بسيارى آن است ، و شدت قبح ، اسبابى دارد كه جميع اسباب آن به حدى كه از شماره افزون است در قبايح اعمال بنده نسبت به خالقش موجود است .\r\nو اگر بخواهيم حقيقت اين مطلب را دريابيم قبايح اعمال بنده نسبت بآفريدگارش را با همين ميزانى كه بين مردم معمول است مقايسه مىكنيم .\r\nآدمى اگر نسبت به كسى كار خلافى انجام دهد هر اندازه كه آن عمل نزد عقلا قبيح باشد او هم از آن كس حياء مىكند ولى اگر آن فرد از آشنايان انسان باشد هم قبح عمل زيادتر و هم حياء و شرمسارى خاطى بيشتر خواهد بود و باز اگر طرف از بزرگان قوم باشد درجهء قبح و حياء بيشتر خواهد بود و هر چه جلالت و بزرگى او بيشتر باشد قبح عمل و حياء فاعل آن بيشتر خواهد بود تا ببزرگترين فرد در عالم برسيم ، حال اگر فرض كنيم كه اين عمل قبيح نسبت به كسى انجام گرفته كه براى\r\n","description":"","footnote":"","page_name":" 29 ","page_number":29},
  {"content":"\r\n\r\nعظمت و جلالت او حد و نهايتى نيست قبح آن عمل هم نيز در همان مرتبهء غير متناهى خواهد بود . و باز اگر عمل خلاف نسبت به كسى از انسان سر بزند كه در جهتى از جهات ولايتى بر انسان دارد قبح عمل و حياء متخلف زيادتر خواهد بود و هر چه اين جهت ولايت بيشتر شود قبح خلاف و حياء متخلف بيشتر مىگردد تا اينكه به ولايت ايجاد منتهى شود و كار به جائى رسد كه بنده نسبت بآفريدگار خود مرتكب عمل خلافى شود ، و باز گذشته از جنبهء ولايت ، اگر آن كسى كه خلاف نسبت به او انجام مىگيرد منعم اين متخلف هم باشد ، در قبح مخالفت مىافزايد و حياء متخلف بيشتر خواهد شد و هر چه نعمت بيشتر باشد قبح و حياء بيشتر خواهد بود ، حال بايد ديد معصيت پروردگارى كه نعمتهايش از شماره افزون است چه اندازه قبيح و چه اندازه باعث حياء و شرمسارى خواهد گشت ، و باز اگر براى متخلف ، جنايتى غير از آن خلاف اولى هم باشد باز قبح عمل و حياء متخلف بيشتر خواهد بود و هر چه جنايات و خلافها بيشتر شود قبح اعمال و حياء متخلف بيشتر خواهد بود تا جائى كه جنايات و خلافها به حدى برسد كه از شماره بيرون باشد .\r\nخلاصهء كلام آنكه آنگاه كه روز قيامت فرا رسد و براى مردمان آنچه را كه به حساب نمىآورند آشكار شود و سيئات و بدىهاى اعمالشان بر ملا شود و هر كس آنچه را كه انجام داده حاضر شده ببيند و حقايق امور منكشف شده و ميزان حسنات و سيئات هر كس مشخص شود ، در اين شرايط پروردگار مهربان يكى از بندگان خود را فرا خواند و شكر نعمتهائى را كه به او ارزانى داشته مطالبه كند و بگويد اى بنده من تو عدم محض بودى كه من تو را ايجاد كردم بدون اينكه وجود و ايجاد تو\r\n","description":"","footnote":"","page_name":" 30 ","page_number":30},
  {"content":"\r\nنفعى براى من داشته باشد بلكه فقط بخاطر انتفاع تو از من و جميع ممالك خود را قبل از اينكه تو پا بعرصهء وجود نهى در رفع نيازها و براى كمال تو به خدمت گماردم ، و باز هر چه تو معصيت نمودى و نعمت - هاى بىشمارى را كه بر تو ارزانى داشته بودم كفران نمودى ، مرا از اينكه تو را حفظ كنم و نعمتهايم را از رزق و تربيت و آنچه كه مايهء عزت و كمال تو مىشود بر تو ارزانى دارم باز نداشت و با لطف و مرحمت تو را به خود فرا مىخواندم تا آنجا كه هر شب ملكى بزرگوار بسوى تو مىفرستادم كه تو را به توبه و بازگشت بسوى من دعوت كند و پذيرش توبه ات را از جانب من به تو اعلان نمايد و تو را آگاه سازد كه هر زمان كه مرا بخوانى تو را اجابت خواهم كرد و از توبه و بازگشت تو بسيار خوشحال خواهم شد . و تو را به انس و مناجات و قرب و وصال من دعوت مىنمود ، ولى تو فرستاده‌ام را رد كردى و از دشمنم متابعت نمودى و من باز با همهء اينها نعمت و رحمتم را از تو دريغ نداشتم ، ولى هر چه انعام و احسان از جانب من بيشتر شد اعراض و كناره گيرى تو افزون گشت ، از من لطف و انعام و اصرار در دعوت تو بود ، و از تو روى - گردانيدن و به راه خلاف رفتن ، تا اينكه در فلان شب يكى از عيال خود و بندگان محتاجم را بدر خانهء تو فرستادم و او از آن همه نعمتها كه بر تو ارزانى داشته بودم اندكى را طلب نمود ، و قبل از آن به تو خبر داده بودم كه اگر به چنين كسى چيزى بدهى در حقيقت به من وام داده اى و من هستم كه از تو مىگيرم و در وقتى كه از هر حال نيازمندتر باشى به تو باز خواهم گردانيد ، و اگر او را از خودت برانى و دست رد به سينه اش زنى ، در حقيقت خواستهء مرا رد نموده اى ، و تو با علم به همهء اين امور\r\n","description":"","footnote":"","page_name":" 31 ","page_number":31},
  {"content":"\r\nاو را از خودت راندى ، و نعمت مرا كفران نمودى و او با دست خالى از نزد تو بازگشت و شب را گرسنه بروز آورد ، اى بندهء من براى چه تقاضاى مرا رد كردى و به من قرض ندادى آيا ترسيدى كه من بىچيز شوم و يا از آن بيم داشتى كه خيانت كنم و به وعده‌ام وفا ننمايم ، بندهء من چگونه با بندگان من داد و ستد داشتى ولى از معاملهء با من سر باز زدى چگونه شد كه من نزد تو از همهء مخلوقات و بندگانم بيمقدارتر بودم ، و باز اگر دشمنانت با صورت خندان بسويت مىآمدند شرم مىكردى كه از آنها كناره بگيرى با آنكه مىدانستى در دل دشمن و بدخواه تو هستند ، ولى من با اينكه از همان اوان آفرينش تو و حتى قبل از آن روى بسوى تو آورده بودم و نعمتهايم را براى تو مهيا ساخته تا هر گاه كه بخواهى از آنها بهره برگيرى و تو اين اقبال مرا بسوى خودت ميدانستى ولى از اعراض و روى گردانيدن از من حيا نكردى و به من كافر شدى ، من بخاطر تو آسمان و زمين و ماه و خورشيد و آب و خاك و ملائكه را قبل از پيدايش تو آفريدم و تمام آنها را براى فراهم ساختن نيازهاى زندگى تو بخدمتت گماردم ولى تو پس از اين همه محبت و لطف با نافرمانى و معصيت من و اطاعت از دشمن من بدشمنى با من كمر بستى .\r\nبالجمله آن روز كه پنهانىها آشكار گردد و هر كس از حقيقت خود باخبر شود و تمام جزئيات احوالات دنيائى خود و خلافها و كفران نعمتها و دشمنىهاى با پروردگار رئوف و مهربان را مشاهده كند آن حياء و شرمسارى و فضاحتى كه امام عليه السّلام بيان داشته براى آدمى حاصل خواهد شد و از آن بيش از عذاب به آتش رنج خواهد كشيد و چنان كه در بعضى از اخبار و روايات به اين حقيقت اشاره شده و آمده است كه در\r\n","description":"","footnote":"","page_name":" 32 ","page_number":32},
  {"content":"\r\nروز قيامت خداوند ببنده اى مىفرمايد : آيا تو نبودى كه چنين كردى ، آيا تو نبودى كه فلان عمل را انجام دادى و اين پرسشها و سرزنشها ادامه مىيابد تا آنجا كه بنده از شدت شرمسارى و خجالت تقاضاى ورود در آتش مىكند تا از آن شرمسارى نجات يابد .\r\nو علت اينكه امروزه ما از اين همه اعمال زشت و ناپسند حياء نمىكنيم و در آخرت آن گونه شرمسارى گريبانگيرمان خواهد شد يكى جهل ما در اين دنيا به نعمتهاى الهى است كه از شماره افزون است و دوم بىخبرى ما از همهء گناهان و افعال زشت و ميزان قبح آنها است ، سومين علت كه از همه مهمتر است ضعف ايمان ما بمقامات دين كه علم به خدا و ملائكه و انبياء و رسل و كتب و شرايع الهى است .\r\nو اما در قيامت ، غيب عيان خواهد شد ، و بنده در پيشگاه ذات اقدس حق حاضر و تمام جزئيات و نعمتهاى ظاهرى و باطنى كه خدا بر او ارزانى داشته بود برايش مكشوف گشته به نحوى كه همه آنها را خواهد ديد از طرف ديگر تمام گناهان كوچك و بزرگ و قبايح و اعمال خود را كه از شماره افزون است مشاهده خواهد كرد كه ذات اقدس حق بقدرت خود آنها را حاضر نموده است و ايمان به خدا و ملائكه و پيامبران نيز در آنجا از روى شهود و عيان خواهد بود .\r\nاز طرف ديگر بندگان متقى پروردگار را كه پيوسته مراقب اعمال و كردار خود بوده‌اند مشاهده مىكند و آلودگى خود را ميبيند و شرمساريش افزون مىشود ، هم چنان كه اگر يكى از ما لكه اى بر صورت و يا زخمى چركين بر بدن داشته باشد و يا عورتش آشكار و يا جامه اش پاره باشد از حضور در مجلس بزرگان خجالت ميكشد و يا\r\n","description":"","footnote":"","page_name":" 33 ","page_number":33},
  {"content":"\r\nاگر مشغول خوردن چيز پليدى مثل گوشت مردار باشد و ديگرى او را در آن حال ببيند لا محاله شرمسار خواهد گشت و اين شرمسارى و حياء يك امر اختيارى نيست بلكه صفتى انفعالى است كه منشأ آن آگاهى يافتن انسان به وجود قبح و زشتى در نفس خود نزد ديگران است ، بخصوص اگر طرف از آشنايان انسان باشد و اينكه ما ميبينيم در مقابل انجام گناه منفعل و شرمسار نمىگرديم اين ثمرهء عدم اعتقاد به قبح آن عمل است ، مثلا آن كس كه غيبت مىكند گر چه از زبان انبياء شنيده است كه غيبت مؤمن بمثابهء خوردن گوشت مرده است ، ولى اين مسئله را امرى خيالى و از باب مثال تصور نموده زيرا اين حقيقت را به عيان مشاهده نكرده است همچنين كسى كه خشمگين مىشود اين خشم و غضب را موجب تغيير صورت انسانى خود به صورت سگ نمىبيند همچنين گناهان ديگر كه روح آدمى را كدر مىسازد اثرش بالعيان مشهود نيست ، و يا بارها شنيده است كه ذات اقدس حق در همه جا حاضر و ناظر بوده و مراقب تمام اعمال و كردار بندگان است ولى چون اين حقيقت را بالعيان درك ننموده از سرپيچى از دستورات الهى شرم نميكند ، و اما آنگاه كه قيامت فرا رسد پروردگارش را حاضر مىبيند و انبياء و ملائكه و مؤمنين را گواهانى بلند مرتبه مييابد با هيئتهاى نيكو كه جامه هائى از نور بتن دارند و از هر عيب و نقص منزه و پاك هستند و بر سر آنها تاج كرامت نهاده شده و نور سرا پاى آنها را فرا گرفته و چهره‌ها شاداب و خندان است .\r\nو بعد در مقابل اينان خود را مشاهده مىكند كه ژوليده و پريشان با جامه هائى پاره و مندرس و كثيف و با بدنى پر از جراحات چركين\r\n","description":"","footnote":"","page_name":" 34 ","page_number":34},
  {"content":"\r\nكه چرك و خون از آنها روان است ، بلكه مىبيند كه چهره انسانى خود را از دست داده و به صورت خوك در آمده و بدنش چون بدن بوزينگان گرديده و تاريكىهاى گناهان سرا پايش را فرا گرفته است ، برأى العين مشاهده مىكند كه ذات اقدس حق از او خواسته بود كه به صورت انبياء مقرب و شهداء و صالحان در آيد و لباسى كه آنان بر تن دارند بپوشد ولى او اين صورت زشت و قيافهء ناخوشايند را براى خود انتخاب نموده است ، اينجا است كه خواه ناخواه منفعل شده و از آنچه خود بر سر خود آورده است شرمسار ميگردد و بر مخالفت دستورات پروردگار كريم و مهربان حسرت مىخورد .\r\nپس اگر اين حقايق را دانستى دربارهء خود فكرى نما و حضورت را در آن روز بزرگ و محضر عظيم ، براى كارى بزرگ و ظهور سلطان خداوندى را كه هيچ آفريده اى را قدرت تصور آن نيست و عالميان از درك شدت آن عاجز هستند در نظر آور و حزن و اندوهت را در آن جايگاه مجسم نما و حول و هراس آن روز و عتاب و خطاب خداوندى و حياء و حسرت خود را در آن روز و آتش و شعله هايش ، و بيچارگى و گرسنگى و تشنگى خود را ، و كسانى كه با تو بمخاصمه برخيزند را بخاطر آور ، و بعد در حال فعلى خود در اين دنيا اندكى تفكرنما و لطف و عزت و شرف و نعمتهاى اين دنيا را كه خدا بر تو ارزانى داشته به ياد آور ، و ببين كه چگونه آن كس كه سلطنت فرداى قيامت از آن اوست امروزه در اين دنيا تو را گرامى داشته و تو را بمناجات و گفتگوى با خود دعوت نموده و بمجلس انس و قرب و جوار خود فرا خوانده است ، و در سخنانى كه در اين باره رسيده اندكى تأمل نما ، در حديث آمده است كه ذات\r\n","description":"","footnote":"","page_name":" 35 ","page_number":35},
  {"content":"\r\n\r\nاقدس حق مىفرمايد ( 1 )  من از توبه و بازگشت بندهء خود خوشحالتر مىشوم از كسى كه مركب و زاد و توشه خود را در سفر گم نموده و از يافتن آن مأيوس شده بناچار سر بر زمين نهاده و بخواب رود و خود را براى هلاكت آماده سازد ناگاه چشم باز كند و مركب و زاد و توشه خود را بالاى سر خود ببيند .\r\nو باز در حديث قدسى آمده است كه اگر آنان كه پشت به من نموده‌اند بدانند كه من چقدر منتظر آنان هستم و به توبه و بازگشت آنها مشتاقم از شوق ديدار من قالب تهى ميكردند و از شدت محبت من بند بند وجود آنها از هم مىگسست .\r\nو يا در جاى ديگر مىفرمايد : بندهء من سوگند بحقى كه تو بر من دارى من تو را دوست ميدارم تو را به حق من بر تو سوگندت مىدهم كه مرا دوست بدار .\r\nو يا در جاى ديگر مىفرمايد : بندهء من بواسطهء حقى كه تو بر من دارى من تو را دوست ميدارم پس تو هم بواسطه حق من بر تو مرا دوست بدار .\r\nو باز در جاى ديگر خطاب به حضرت عيسى عليه السّلام مىفرمايد : اى عيسى چقدر منتظر بمانم . و در جستجوى بندگانم باشم ولى آنها بر - نمىگردند .\r\nو يا به زبان ملكى كه براى دعوت بندگان مىفرستد مىفرمايد :\r\nمن همنشين آن كسم كه همنشين من باشد ، و يادآور آن كس هستم كه به ياد من باشد ، و بخشندهء آن كسم كه از من طلب آمرزش كند ، و مطيع كسى\r\n","description":"","footnote":" ( 1 ) اصول كافى باب توبه . ","page_name":" 36 ","page_number":36},
  {"content":"\r\n\r\nهستم كه اطاعت من نمايد ، و امثال اين عبارات .\r\nحال اندكى تأمل نما و ببين اين همه اكرام و تشريفات فاخره را تو بواسطهء چه لذت و كرامتى با آن همه ذلت و خوارى روز واپسين عوض مىكنى و كار را به جائى ميرسانى كه پس از هزار سال التماس و اصرار به مالك دوزخ او بانگ بر آورد كه « انكم ماكثون » 43 : 77 شما در اينجا ماندگار هستيد .\r\nو يا خدائى كه نسبت به تو اين همه محبت دارد و اين اندازه تو را تكريم و تعظيم مىكند در جواب در خواستت بگويد « اخسئوا 23 : 108 . . . و لا تكلمون » 23 : 108 خفه شويد و سخن مگوئيد .\r\nو بنگر كه هر گاه براى اقامهء نماز به پا ميخيزى ، از قدمت تا آسمان ملائكه تو را در بر ميگيرند و ذات اقدس حق به نظر لطف و محبت به تو مىنگرد و آنچه را بگوئى جوابت مىگويد و به تو بر ملائكه مقرب خود فخر مىكند ، و از موقعى كه رو به قبله مىايستى تا سلام نماز هر عملى كه انجام ميدهى بملائكه ميگويد آيا نمىبينيد بندهء مرا ، آيا نمىبينيد بندهء مرا ، و براى هر عملى كرامتى براى تو ثبت كند و جزاء و پاداشى در نظر گيرد و تو اين همه لطف و محبت را ناديده انگاشته و كارى كنى كه فرداى قيامت دست بسته وارد محشر شوى ، در حالى كه چشمانت از شدت ترس بيك جا دوخته شده و رنگ چهره ات سياه گشته و با شيطان به زنجير كشيده شده اى و خطاب به تو گفته شود : اى جنايتكار ، اى فاجر ، اى خود نما ، آيا از من حيا نكردى ، سپس از ناحيهء سلطان جلال خداوندى خطاب رسد :\r\n« خذوه فغلوه . ثم الحجيم صلوه . ثم في سلسلة ذرعها سبعون\r\n","description":"","footnote":"","page_name":" 37 ","page_number":37},
  {"content":"\r\n\r\nذراعا فَاسْلُكُوه » . 69 : 30 - 32 ( الحاقه - 30 - 33 ) او را بگيريد و زنجيرش كنيد . سپس بسوى آتشش كشانيد و در آتشش بسوزانيد . سپس او را در زنجيرى كه طولش هفتاد ذراع است به آتش در كشيد .\r\nچگونه قلبت مىتواند اين خطاب را بشنود و نلرزد ، و حال آنكه آسمانها و زمين را تاب مقاومت در برابر اين خطاب نيست . و حال تو اى مسكين در آن وقت چگونه خواهد بود كه شعله‌هاى آتش تو را فرا گيرد ، و بر صورت بسوى آتش كشيده شوى ، آتشى كه سوزندگيش زياد و گوديش بسيار ، با پتكهاى آهنين ، و شرابش چيزى جز چرك و خون نيست ، و اين سخن امام عليه السّلام را بشنو كه مىفرمايد : چگونه تحمل كنم آتشى را كه اگر شراره اى از آن بر زمين افتد ، تمام روئيدنيهاى زمين را بسوزاند ، و اگر كسى به قلهء كوهها پناه برد او را بريان سازد ، و آتش در در دلش شعله ور گردد .\r\nاى عاقل اندكى در احوال مردمان تأمل نما كه جايگاهشان دوزخ و طعامشان چرك و خون و شرابشان آهن گداخته است . شعله‌هاى آتش آنها را از جا بر كند و پرتگاههاى عميق دوزخ آنها را گرد آورد . تنها آرزويشان هلاكت و نابودى است ، ولى از آن اثرى نميبينند ، قدمهاى آنها به پيشانىشان بسته شده و چهره هايشان از ظلمت معاصى سياه گشته و از كناره‌هاى دوزخ فرياد بر آورند و از اطراف آتش صيحه زنند كه اى مالك آنچه را كه از آن بيم داده شديم بما رسيد ، اى مالك سنگينى اين زنجيرها ما را از پاى در آورد ، اى مالك پوست بدن ما بريان شد ، اى مالك ما را از اين آتش خارج ساز كه دگر گرد گناه و معصيت نگرديم .\r\n","description":"","footnote":"","page_name":" 38 ","page_number":38},
  {"content":"\r\nولى او فرياد بر آورد كه هيهات هيهات ، فرار و نجاتى براى شما نيست - و خروجى از اين جا براى شما نخواهد بود ، ساكت شويد و سخن نگوئيد كه اگر خارج شويد دوباره به انجام آنچه از آن نهى شده‌ايد باز خواهيد گشت ، اينجا است كه اميدشان قطع مىشود ، و بر آنچه از كف داده‌اند ، تأسف ميخورند . ولى نه پشيمانى آنها را نجات مىدهد و نه ناله و آه آنان را سودى مىبخشد ، در حالى كه بزنجير كشيده شده‌اند بر رو به آتش افكنده مىشوند و آتش از بالا و پائين و راست و چپ آنها را فرا گرفته و غرق در آتش هستند ، طعامشان آتش است و شرابشان آتش ، لباسشان آتش است و بسترشان آتش ، زنجيرهائيكه بدست و پايشان بسته شده آنها را در جايگاه تنگشان فرو برد ، و با پتكهاى آهنين پيكرشان در هم كوبيده شود ، و آتش آنها را چون ديگ جوشان ، به جوش آورد ، و هر گاه كه از ميان پرده‌هاى آتش فرياد آنها بلند شود جامى از آب جوشان دوزخ بر سر آنها ريزند كه آنچه را در اندرون آنها است بگدازد و پوست بدن را بسوزاند ، و براى آنها پتكهائى از آتش است كه چون بر سر آنها فرود آرند ، پيشانى آنها در هم بشكند ، از دهان آنها چرك و خون جارى است و از شدت عطش جگرهاى آنها قطعه قطعه شود حدقه‌هاى چشم بر گونه هايشان روان است و گوشتهاى صورت در حال فرو ريختن و پيه‌هاى بدن در حال آب شدن و پوست بدن در حال بركنده شدن است ، پس هر پوستى كه بسوزد پوستى غير از آن بجاى آن آيد ، استخوانهاى بدن از گوشت برهنه گردد ، و صورتشان سياه ، و چشمها بينائى خود را از دست داده و زبانها را قدرت گويائى نيست ، ستون فقرات آنها در هم شكسته و استخوانى سالم براى آنها نمانده\r\n","description":"","footnote":"","page_name":" 39 ","page_number":39},
  {"content":"\r\nاست ، گوشهاى آنها بريده شده و پوست بدن پاره پاره گردد ، و دستهايشان به گردن زنجير شده و پيشانى آنها با قدمهايشان بزنجير كشيده شده است ، بر چهره هايشان بر آتش راه روند ، و با حدقهء چشم بر خارهاى آتشين حركت كنند ، مارها و عقربها آنها را از هر سو بگزند ، و آنان در حالى هستند كه تنها خواسته شان مرگ است ، ولى مرگى نمىيابند .\r\nو اين شمه اى است از آنچه از اخبار و احوال آنها در كتاب و سنت آمده است .\r\n","description":"","footnote":"","page_name":" 40 ","page_number":40},
  {"content":"\r\n\r\nفصل سوم در وضوء و در آن چند باب است\r\n( باب اول ) « در بيان بعضى از آداب ظاهرى آن ، چه واجب و چه مستحب »\r\nاز جمله مستحبات وضو مسواك كردن و تيامن ( 1 )  است و اين غير از افعال و مقدماتى است كه قبل از شروع به وضو انجامش واجب است ، همچنين ميبايست كه آب وضو در كمال پاكى و تميزى باشد و دستها را قبل از اينكه در ظرفى كه با آب آن ميخواهند وضو بگيرند بزند با آب ديگر از حدث نوم و بول يك مرتبه و از غايط دو مرتبه بشويد ، همچنين مضمضه و استنشاق از مستحبات وضوء است و هر يك از اين دو مستحب است كه سه مرتبه انجام بگيرد و مضمضه را بر استنشاق مقدم بدارد ، و در حال شستن صورت چشمها را باز نگه دارد و دعائى كه در اين زمينه رسيده قرائت كند و بر هر عضوى كه آب ميريزد دست بكشد و موى صورت را با سر انگشتان از هم باز كند و مرد ابتدا روى ذراع آب بريزد و زن به پشت ذراع و در هنگام شستشوى اعضاء وضو به\r\n","description":"","footnote":" ( 1 ) تيامن يعنى بدست راست شروع نمودن . ","page_name":" 41 ","page_number":41},
  {"content":"\r\n\r\nريختن آب بر هر عضو و جارى ساختن آب بر آن عضو وضو را كامل كند و اولى اينست كه با ريختن دو مشت آب بر هر عضو وضو را كامل نمايد همچنين مستحب است در تهيهء مقدمات وضو از ديگرى كمك نگيرد و از آب آلوده و آبى كه از آفتاب گرم شده و نيم خوردهء زن حايضى كه خيلى مواظب طهارت و نجاست نيست و يهودى و نصرانى و مشرك و ناصبى و ولد الزنا - بنابر قول به طهارتش و الا كه اگر نجس بدانيم واجب است - و آبيكه قورباغه و يا مار و عقرب بر آن گذشته و آب اندكى كه نجاست بدان رسيده ولى نه بحديكه از طهارت بيفتد و آب چاهى كه ميبايست براى پاك شدنش مقدار معينى از آب آن كشيده شود و اين عمل انجام نگرفته و آبيكه انسان با آن غسل جنابت نموده بنابر قول بجواز وضوء با آنكه همين هم اقوى است اجتناب كند ، و همهء اين امور در صورت اختيار است .\r\nو اما دعا در هنگام وضو و مقدماتش ، در حديث صحيح از امير - المؤمنين عليه السّلام رسيده كه آن حضرت آب طلب نمود ابتدا مشتى آب با دست راست بر دست چپ ريخت و فرمود :\r\n« بسم اللَّه و الحمد للَّه الَّذي جعل الماء طهورا و لم يجعله نجسا »\r\nسپس استنجا نمود و فرمود :\r\n« اللهمّ حصّن فرجى و اعضه و استر عورتى و حرّمنى على النّار »\r\nسپس مضمضه نمود و فرمود :\r\n« اللهمّ لقّن حجّتى يوم القاك و اطلق لسانى بذكرك »\r\nسپس استنشاق نمود و فرمود :\r\n« اللَّهم لا تحرّم علىّ ريح الجنّة و اجعلنى ممّن يشمّ\r\n","description":"","footnote":"","page_name":" 42 ","page_number":42},
  {"content":"\r\nريحها و روحها و ريحانها » سپس به شستن صورت خود پرداخت و فرمود :\r\n« اللَّهمّ بيّض وجهي يوم تبيضّ فيه الوجوه و لا تسوّد وجهى يوم تسوّد فيه الوجوه »\r\nسپس دست راست خود را شست و فرمود :\r\n« اللَّهمّ اعطنى كتابى بيميني و الخلد في الجنان بيسارى و حاسبنى حسابا يسيرا »\r\nسپس بدست چپ پرداخت و فرمود :\r\nاللَّهمّ لا تعطني كتابي بشمالي و لا تجعله مغلولة إلى عنقى و اعوذ بك من مقطَّعات النّيران «\r\nسپس بمسح سر پرداخت و فرمود :\r\nاللَّهمّ غشّنى برحمتك و بركاتك و عفوك .\r\nسپس به مسح پا پرداخت و فرمود :\r\n« اللَّهمّ ثبّت قدمى على الصّراط يوم تزلّ فيه الاقدام و اجعل سعيى فيما يرضيك عنّى يا ارحم الرّاحمين »\r\nسپس به فرزندش محمد كه راوى حديث است فرمود اى محمد هر كس چنين وضو بگيرد و آنچه را من گفتم بگويد خداوند از هر قطرهء آبى ملكى بيافريند كه تا روز قيامت تقديس و تسبيح و تكبير گويند و ثواب آن براى آن وضو گيرنده ثبت شود .\r\nو در تفسير امام عليه السّلام آمده است كه هر كس در آخر وضوء و غسل خود بگويد :\r\n« سبحانك اللَّهمّ و بحمدك اشهد ان لا إله الا أنت استغفرك و\r\n","description":"","footnote":"","page_name":" 43 ","page_number":43},
  {"content":"\r\nاتوب إليك و اشهد انّ محمّدا عبدك و رسولك و اشهد انّ عليّا وليّك و خليفتك بعد نبيّك و انّ اوليائه خلفائك و اوصيائك » .\r\nگناهانش همچون برگ درخت فرو ريزد و خدا بعدد هر قطره اى از آب وضوء يا غسل او ملكى بيافريند كه تسبيح و تهليل و تقديس و تكبير حق تعالى گويند و بر پيامبر و آل پاك او درود فرستند و ثواب آن براى آن وضوء گيرنده خواهد بود ، و در كتاب « من لا يحضره الفقيه » روايت شده كه زكات وضو اينست كه در هنگام وضوء گفته شود :\r\nاللَّهمّ انّى اسئلك تمام الوضوء و تمام الصّلوة و تمام رضوانك و الجنّة .\r\n","description":"","footnote":"","page_name":" 44 ","page_number":44},
  {"content":"\r\n\r\n( باب دوم ) « در فضيلت مسواك زدن و فوائد و كيفيت و اوقات آن »\r\nدر فضيلت مسواك و فوائد آن اخبار زيادى است كه بخاطر تبرك ببعضى از آنها اشاره ميكنيم از جمله آن خبر مشهور است كه از ابو - جعفر عليه السّلام از رسول خدا صلَّى اللَّه عليه و آله روايت شده كه آن حضرت فرمود : اگر نبود كه كار بر امت من مشكل مىشد آنان را مىفرمودم كه براى هر نماز مسواك كنند .\r\nو در « خصال » مرفوعا از پيامبر روايت شده كه آن حضرت فرمود :\r\nدر مسواك دوازده خصلت است : دهان را پاكيزه مىسازد و موجب خشنودى پروردگار است ، و دندانهايت را سفيد مىكند و آنچه را كه بر دندانها جمع شده و باعث خرابى دندان مىشود از بين ميبرد ، بلغم را كم مىكند و اشتهاء طعام ميآورد ، حسنات را مضاعف مىكند ، و سنت به پا داشته مىشود و باعث حضور ملائكه مىگردد ، و لثه را محكم مىسازد و راه قرآن را پاك مىسازد ، و دو ركعت نماز كه با دهان مسواك زده خوانده شود نزد خدا محبوبتر است از هفتاد ركعت بدون مسواك .\r\nو در ثواب الاعمال از امام صادق عليه السّلام روايت شده كه آن حضرت\r\n","description":"","footnote":"","page_name":" 45 ","page_number":45},
  {"content":"\r\nاز پدرش امام باقر عليه السّلام روايت نموده كه فرمود : اگر مردم خوبىهاى مسواك را مىدانستند آن را با خود ببستر ميبردند .\r\nو اما كيفيت و آداب آن ، مستحب است كه با چوب اراك مسواك شود و اگر يافت نشد و يا دست يافتن به آن مشكل بود با چيز ديگر حتى با انگشت ، و مستحب است كه هنگام مسواك اين دعا را بخواند :\r\nالَّلهمّ ارزقنى حلاوة نعمتك و ارزقنى برد روحك و اطلق لسانى بمناجاتك و قرّبنى منك مجلسا و ارفع ذكرى في الاوّلين الَّلهمّ يا خير من سئل و يا اجود من اعطى حوّلنا ممّا تكره الى ما تحبّ و ترضى و ان كانت القلوب قاسية ، و ان كانت الاعين جامدة ، و إن كنّا ولى بالعذاب فأنت أولى بالمغفرة ، الَّلهمّ احيني في عافية و امتني في عافية .\r\nو اما اوقات مسواك ، آنچه از اخبار و روايات بدست ميآيد استحباب مسواك در هر وضوئى و هر نمازى و هنگام خواب در شب و هنگام بر خواستن از خواب و قبل از نماز صبح است و احتمال هم دارد كه اين سه مرتبه مسواك در شب از مسواك هنگام وضو و نماز صبح كفايت كند .\r\nو اما عبرتى كه بايد از اين سنت گرفت در اين زمينه همان روايتى كه در مصباح الشريعة از امام صادق عليه السّلام رسيده كفايت مىكند : در آنجا حضرت از رسول خدا صلَّى اللَّه عليه و آله نقل مىفرمايد كه فرمود مسواك تميز كننده دهان ، و موجب خشنودى پروردگار است ، و آن را از سنتهاى مؤكد قرار داده است ، و آن كس كه در آن بفكر بپردازد منافع ظاهرى و باطنى فراوانى در آن ميبيند ، پس هم چنان كه آنچه كه از خوردنى و آشاميدنى\r\n","description":"","footnote":"","page_name":" 46 ","page_number":46},
  {"content":"\r\n\r\nدندانهايت را كثيف مىكند با مسواك تميز ميكنى ، همين گونه هم سعى كن نجاست گناهان را با تضرع و خشوع و شب زنده دارى و استغفار در سحرگاهان زايل كنى و باطن و ظاهرت را از تيرگىهاى گناهان و انجام معاصى پاكيزه سازى و براى خدا خالص گردانى زيرا پيامبر صلَّى اللَّه عليه و آله مسواك را مثلى براى مردمان بيدار دل قرار داده به اين بيان كه مسواك ، نباتى است لطيف و پاكيزه ، و شاخهء درختى است شاداب و مبارك ، و دندانها آفريده اى است كه خداى متعال آن را در دهان براى خوردن و جويدن غذا آفريده و سبب اشتهاء طعام و اصلاح معده است ، و اين جوهر صافى است كه بر اثر جويدن غذا آلوده مىگردد و به واسطهء آن بوى دهان تغيير مىكند و از آن در مغز آدمى فسادى پديد ميآيد . پس آنگاه كه مؤمن زيرك با نباتى لطيف مسواك كند و با مسواك بر آن جوهر صاف كشد آن فساد و تغيير از بين برود و به حال اولش برگردد ، همين گونه ذات اقدس حق قلب آدمى را طاهر و صاف آفريده و غذايش را ذكر و فكر و هيبت و تعظيم قرار داده پس آنگاه كه اين قلب صاف بر اثر تغذيه به غفلت و كدورت آلوده شود با سوهان توبه جلا داده شود و به آب انابه پاكيزه گردد تا به آن حال اول و جوهر صافى كه در اصل بود برگردد ، خداوند مىفرمايد :\r\n« إنَّ اللَّه يُحِبُ التَّوابين وَيُحِبُّ الْمُتَطَهرِين » 2 : 222 .\r\nو پيامبر صلَّى اللَّه عليه و آله فرموده است : بر شما باد بمسواك ، و اين فرمايش پيامبر صلَّى اللَّه عليه و آله گر چه در ظاهر بمسواك دندان بر مىگردد ، ولى رسول بزرگوار اين معناى باطنى را اراده فرموده است ، پس آن كس كه در استخراج مثل اين امثال مركب تفكر را بر آستانهء باب عبرت بخواباند\r\n","description":"","footnote":"","page_name":" 47 ","page_number":47},
  {"content":"\r\n\r\nخداوند چشمه‌هاى حكمت را براى او بگشايد و از فضل خود بر او ارزانى دارد و خدا جزاى نيكوكاران را ضايع نسازد . انتهى .\r\nمىگويم بر كسى كه تصديق پيامبر صلَّى اللَّه عليه و آله و آل او نموده سزاوار است كه به امثال اين سخنان در كمال جديت تأمل كند و مبادا كه اين گونه فرمايشات را مهمل گذاشته و يا ضايع سازد بلكه ميبايست كه اين گونه كلمات را جزء اسرار دانسته و اين تأويلات حقه بجزئيات عبادت را كه در شريعت مقدسه آمده غنيمت بشمارد ، و خدا و رسول بزرگوار صلَّى اللَّه عليه و آله و خلفاء آن حضرت را كه حافظين اين اسرارند بلكه همهء كسانى كه اين سخنان از آن بزرگواران روايت نموده‌اند سپاسگزار باشد و شكر اين نعمتهاى گران قيمت را ادا كند و به انوار اين معارف دست يابد و ثمرات و فوائدش را بچنگ آورد و الا آن كس كه از اين نعمتهاى لطيف حقيقى غافل شود و آنگونه كه سزاوار آنها است حق آنها را نگذارد نه تنها نفعى از آنها نبرده بلكه چون پس از اتمام حجت آنها را ضايع ساخته خسران فراوانى نموده است ، و اما اگر به آنها ايمان آورد پس بناچار ميبايست كه بر آنها مواظبت كند و چنانچه در آخر سخنى كه از مصباح الشريعة نقل كرديم آمده است در امثال اينها به تأمل بپردازد و اگر اين مراقبت ادامه پيدا كند چه بسا كه حقايق اين امور بر او منكشف گردد و صورتهاى مثالى اين اعمال و اثرات باطنى آنها را مشاهده كند و غيب برايش عيان ، و روايت درايت ، و علم وجدان شود پس سعى و كوشش او در اين باب افزون شود و تمام اوقاتش را فرا گيرد و همين امر او را بسيار معارف ديگر رهنمون شود تا آنجا كه عقلش مستغرق در معرفت خدا شود كه در اينجا است كه آنكه امور دنيوى و شئون ظاهريش\r\n","description":"","footnote":"","page_name":" 48 ","page_number":48},
  {"content":"\r\nرا اداره مىكند ذات ذو الجلال الهى خواهد بود و ديگر اشتغال به - مخلوقى و همى به غير خدا و كوششى در راه غير لقاء پروردگار براى او نيست در نتيجه شوقش روز بروز افزون مىشود تا اينكه در سلك مشتاقان الهى قرار گيرد و اين زمان است كه ملائكه الهى مشتاق او گشته و در هنگام مرگ ملك الموت بشارتش مىدهد كه مژده باد تورا اى ولى خدا كه خدا به تو مشتاق است ، چنان كه در روايت معراج اين مطلب به تفصيل خواهد آمد .\r\nو از لوازم عبرت در اين مسئله و امثال آن از آداب جزئيه اى كه مثل اين تأكيد و فضيلت براى آن آمده و ثوابهاى زياد براى آن مقرر شده است اينست كه اين فضيلتها و ثوابها گر چه در مرحلهء اول به نظر بعيد ميرسد و عقل آن را نمىپذيرد ، بعيد نشمارد بلكه بر او است كه در حكمت اين امر بتفكر بپردازد تا بواسطهء نور تفكر ظلمت شك از ميان برخيزد كه خدا آدمى را به راه صواب رهنمون باشد .\r\nبعنوان مثال اگر ديد كه مسئلهء مسواك از چنين فضيلت عظمائى برخوردار است و بخاطر يك عمل جزئى كه شستن دهان و دندان باشد ثواب نمازش به هفتاد برابر افزون مىگردد و عقلش اين مسئله را بعيد شمرد مبادا كه اين استبعاد را بپذيرد بلكه ميبايست در حكمت اين امر جزئى و فوايدش تفكر كند تا در يابد كه همين امر سبب دفع فساد مغز مىشود مغزى كه بمنزلهء مركب عقل انسانى است و اگر او از كار بيفتد عقل آدمى مختل مىشود ، و پس از درك اين حقيقت بحقانيت حكمت الهى در قرار دادن اين پاداشهاى فراوان پى ميبرد و اگر بيشتر فكر نمايد مىبيند كه مسواك سبب بقاء دندانها مىشود و دندانها در تحليل غذا كه\r\n","description":"","footnote":"","page_name":" 49 ","page_number":49},
  {"content":"\r\nقوام بدن و حيات انسان و طول عمرش كه وسيلهء دست يا بى درجات عاليه است بدان بستگى دارد ، ايمانش افزون مىشود و باز اگر بيشتر تأمل كند مىيابد كه حسن و قبح اعمال به زيادى و كمى آن نيست بلكه بسته به لطف و دقت و ريزه كارى عمل است و اگر خواستى به اين حقيقت دست يا بى به اطرافيان سلطان بنگر و ببين كه يك نفر سپاهى كه وظيفه اش جنگ و قتال است كارى كه چه بسا منجر به قتل و هلاكت او مىشود اجرتش مبلغ خيلى كمى است در حالى كه وزير كه به تدبير امور جامعه مىپردازد و از حيث فعاليتهاى بدنى كارش با آن سپاهى قابل قياس نيست به اندازهء ده هزار سپاهى مزد مىگيرد ، بنابر اين آنچه در خدمت ، مورد نظر است لطف و ريزه كارى عمل است نه كثرت و شدت كار ، و لذا بعيد نيست كه مراقبت بنده نسبت بمولايش در پاكيزه ساختن دندانها و دهانش هنگام نماز سبب ازدياد ثواب نماز به هفتاد برابر آن گردد و اين لطف و مرحمت در قبال آن مراقبتى باشد كه بنده راضى نشده كه در هنگام مناجات با پروردگار و حضور در محضر او عضوى از اعضائش آن هم راه سخن گفتن با او به اثر چيزى از اين دنياى مبغوض آلوده باشد ، و اين مراقبت خود نكتهء دقيقى است كه استحقاق هر ثواب و پاداش فراوانى دارد ، و آن استبعاد جز ثمرهء همان نظر اول و حماقت نيست و حمد از آن خدا است .\r\n","description":"","footnote":"","page_name":" 50 ","page_number":50},
  {"content":"\r\n\r\nفصل چهارم در تيامن\r\nآنچه از اخبار و روايات بدست ميآيد ترغيب شروع با دست راست در كليهء اعمال و افعالى است كه هر دو دست در انجام آن به كار گرفته مىشود ، و عاقل ميبايست كه اين را نيز از شئونات حكمت الهى بداند ، و بعبارت ديگر از شئونات ترجيح دست راست خدا بداند گر چه هر دو دست او دست راست است ، و در هيچ عملى از اعمال و رفتارش مراقبه را از ياد نبرد تا به ترجيح مرجوح گرفتار نشود ، سپس مىبايست كه به اين حقيقت توجه كند كه راست عبارت از طرف قوىتر از دو طرف است مثل عالم غيب بالنسبه به عالم شهادت و عالم ارواح بالنسبه به عالم اجسام ، پس سزاوار است كه تو پيوسته روح و باطن خود را تقويت كنى و آن را خدمت نمائى تا در زمرهء روحانيان در آئى ، و كلمهء جامعه اى كه جامع همهء شرايع انبياء است همين است كه آدمى در زمرهء روحانيان در آيد زيرا آنان در صدد عمارت عالم غيب و خدمت براى آن عالم هستند ولى مردم بواسطهء اغواء شياطين بآبادانى اين عالم محسوس مى - پردازند و لذا پيوسته بين انبياء و اهل دنيا تضاد است ، و اگر مىبينى كه انبياء و اولياء گاه گاهى بآبادانى اين دنيا مىپردازند اين نه عمارت اين دنيا\r\n","description":"","footnote":"","page_name":" 51 ","page_number":51},
  {"content":"\r\n\r\nمنظور است بلكه همين هم خدمت به عالم غيب و تخريب عالم حس است و وجه اين مطلب اينست كه آبادانى آخرت و تحصيل معرفت جز به حيات دنيائى ممكن نيست پس عمارت اين دنيا به قدر ضرورت براى ادامهء حيات و بقاء نوع است تا معرفت كسب شود و بآبادانى سراى آخرت پرداخته شود ولى اين آبادانى دنيا از ناحيهء آنها زيادتر از قدر حاجت نيست و عمارت اين دنيا از ناحيهء اهل حق و اشتغالشان به آن از باب مقدمه و به قدر ضرورت است بر خلاف اهل دنيا كه اين دنيا بنفسه مطلوب و معشوق آنها است و دنيا را فقط براى دنيائيش مىطلبند و دوست دارند و حاضرند آن را به هر چه كه غير آن است معاوضه كنند و اگر هم ديده مىشود كه گاه گاهى يادى از امور اخروى ميكنند و بدان مشغول مىشوند اين بخاطر تقيه از اهل حق است چون حفظ سعادت دنيائى خود را در گرو اين اشتغال به امور اخروى مىدانند و ياد آخرت آنها هم باز بخاطر حفظ دنيايشان است .\r\n","description":"","footnote":"","page_name":" 52 ","page_number":52},
  {"content":"\r\nفصل پنجم « در آداب دعا »\r\nاز اموريكه بايد هنگام وضو مراعات شود مسئله دعاها و اذكار است و ميبايست كه انسان در جميع احوال و افعال به اذكار و دعاهائى كه از طرف شارع رسيده و مناسب با آن حال و عمل است متأدب باشد زيرا اين ادعيه مايهء حفظ و بركت و ياد آور امور اخروى و دعا براى آنها است كه مىتوان در اين زمينه از ادعيه اى كه سيد ابن طاووس قدس سره براى بعضى از اعمال و احوال بيان داشته نام برد ، زيرا او گر چه همهء آنها را از روايات نگرفته ولى در جمع آورى آنها به مفهوم روايات و عمومات توجه داشته است .\r\n","description":"","footnote":"","page_name":" 53 ","page_number":53},
  {"content":"\r\n\r\nفصل ششم « در عبرت هنگام رؤيت آب و استعمال آن »\r\nدر كتاب « مصباح الشريعة » از امام صادق عليه السّلام روايت شده كه آن حضرت فرمود : هر گاه خواستى وضو بگيرى پس بسوى آب رو كه خدا تو را برحمت خود مقدم بدارد ، زيرا ذات اقدس حق آب را كليد قرب و مناجات با خويش و دليل و راهنماى بساط خدمت خود قرار داده است ، و هم چنان كه رحمت او گناه بندگان را پاك مىسازد همچنين نجاسات ظاهرى را هم آب پاك مىكند نه غير آن .\r\nخداوند مىفرمايد :\r\nوَ هوَ الَّذي ارْسَلَ الرّياحَ بُشْرا بَيْنَ يَدَىْ رَحْمَتِه وَانْزَلْنا مِنَ السَّماء ماءً طَهُورا . 25 : 48 ( فرقان - 48 ) ترجمه : و اوست آنكه فرستاد بادها را مژده پيشاپيش رحمتش و فرو فرستاديم از آسمان آبى پاك و پاك كننده .\r\nو در جاى ديگر مىفرمايد :\r\nوَ جَعَلْنا مِنَ الْماء كُلَّ شَيْءِ حَيّ أَ فَلا يْؤْمِنوُن . 21 : 30 ( انبياء - 30 ) ترجمه : و ما از آب هر چيز را زنده قرار داديم آيا ايمان نمىآوريد .\r\n","description":"","footnote":"","page_name":" 54 ","page_number":54},
  {"content":"\r\nپس هم چنان كه ذات اقدس حق هر چيزى از نعمتهاى دنيائى را به آب زنده گردانيده همانگونه هم به فضل و رحمت خود حيات و زندگى دلها را به طاعات قرار داده است .\r\nو تفكر در صفاء آب و رقت و بركت و پاكيزگيش و امتزاج و در هم آميختن آن با هر چيزى و در هر چيزى و استعمال آن در پاكيزه ساختن آنچه كه خدا امر به تطهير آن نموده متضمن فوايد زيادى است كه با تأمل در هر يك از اين امور فوائدى نصيب تو خواهد گشت .\r\nهمچنين سزاوار است كه در معاشرت با خلق چون آب باشى كه با هر چيزى كه در ميآميزد حق او را ادا مىكند بدون اينكه هويت خود را از دست دهد و اين سخن پيامبر صلَّى اللَّه عليه و آله را در نظر آورى كه فرمود :\r\nمثل مؤمن خالص مثل آب است . و جميع طاعات و عباداتت خالص براى خدا باشد هم چون آب كه وقتى از آسمان فرود ميآيد پاك و خالص بوده و « طهور » ناميده شده است ، و چون اعضاء و جوارحت را با آب شستشو مىدهى و پاكيزه مىسازى قلبت را هم به تقوى و يقين طاهر و پاكيزه سازى .\r\nو از حضرت رضا عليه السّلام ( 1 )  رسيده كه آن حضرت فرمود : بدان جهت به گرفتن وضو امر شده كه بنده آنگاه كه در حضور خداوند جبار براى مناجات با او مىايستد طاهر و پاكيزه باشد و در آنچه او فرموده مطيع و از پليدىها و نجاسات پاك باشد ، گذشته از اين ، وضو كسالت و خواب را از آدمى دور مىكند و دل را براى قيام در حضور حضرت\r\n","description":"","footnote":" ( 1 ) در عيون ، و علل الشرايع مرحوم صدوق آمده و در وسائل بدان اشاره شده است . . ","page_name":" 55 ","page_number":55},
  {"content":"\r\n\r\nپروردگار پاكيزه مىسازد ، و اما اينكه وضوء بر صورت و دستها و سر و پاها واجب گشته بدان خاطر است كه اين اعضاء در نماز به كار گرفته مى - شود ، با صورت سجده مىكند و خضوع مىنمايد و با دست از ذات ذو الجلال سؤال مىكند و در رحمت و معرفت او رغبت مىنمايد و با سر در ركوع و سجود به خدا رو ميآورد و با پاها بر ميخيزد و مىنشيند .\r\nانسان عاقل پس از اينكه حكم شريعت را در مورد طهارت مكان نمازگزار و جامه و ظاهر بدن او دانست ، با اينكه نسبت اينها با حقيقت آدمى نسبت پوست بمغز است ، سزاوار است كه از تطهير لب و حقيقت خود كه همان قلبش باشد غافل نماند و در تطهير دل بيشتر از غير آن بكوشد ، چرا كه دل نظر گاه حضرت ذو الجلال است و تطهير دل جز با توبهء نصوح امكان پذير نيست و تطهير باطن بسته به آن است ، آيا نشنيدى قول امام صادق عليه السّلام را كه فرمود : « و با يقين و تقوى قلبت را پاكيزه ساز » چرا كه ثمرهء يقين تقوى است و تقوى جز با توبه تحقق نمىيابد .\r\nو اگر اين مقدمه را پذيرفتى پس بدان كه توبه از طهارت ظاهرى در نماز مهمتر است ، و لذا لازم است كه از حقيقت توبه آگاه شوى .\r\nحقيقت توبه عبارت از اينست كه بنده از غير خدا به خدا باز گردد و اگر خواستى بگو بازگشت از ظلمت بسوى نور و يا از جهل به علم و يا از شقاوت به سعادت و يا بگو از معصيت به طاعت .\r\nو كمال توبه از علم و حال و عمل حاصل مىشود ، و از مجموع اين سه امر كامل مىگردد زيرا هر يك از اين سه امر مطلوب مستقلى است و اضداد آنها غير مطلوب و رجوع از اين اضداد را توبه گويند .\r\nاما علم اجمالش آنكه بحالتى كه در آن است و موجب شقاوت\r\n","description":"","footnote":"","page_name":" 56 ","page_number":56},
  {"content":"\r\nو يا مانع سعادت او است علم پيدا كند و تفصيلش علم به جميع مراتب علومى است كه به حال بشر نافع است مثل علم به خدا و ملائكه و كتب الهى و پيامبران و روز قيامت با درك محروميت از سعادتى كه لازمهء داشتن اين علوم و نهفته در آنها است .\r\nو اما حال عبارت از تحسر و اندوه بر شقاوتى است كه دامنگيرش شده و قصد سعادت در گذشته و حال و آينده و رغبت به تدارك آن در احوال سه گانه .\r\nو اما عمل به رجوع و خروج از آنچه در آن بوده و تصميم بر ادامهء عمل در راهى كه ميبايست در آن راه قدم بگذارد و رجوع ، اجمالا به اين است كه آنچه را كه حال و يا آينده موجب حسرت او خواهد شد تدارك نموده و جبران كند و اين تدارك به اين است كه اگر آن حقى از حقوق الهى است ميبايست كه آن را به قضاء آن عمل و محو آثار سوئش جبران نمايد كه از جملهء آثار گوشتى است كه از معصيت بر تن او روئيده كه ميبايست از بين برود و نفس را همانگونه كه لذت معصيت چشيده درد و رنج طاعت بچشاند و تيرگى كه بر اثر ظلمت معصيت در آن پيدا شده به نور طاعت از بين ببرد و اگر متعلق بحقوق مخلوق است اگر اداء آن حق ممكن است به اداء آن و لو با استغفار و طلب حليت و رضايت طرف آن حق را ادا كند و سپس به محو آثار سوء آن بپردازد و اگر اداء آن ممكن نباشد مثل اينكه بآبروى مؤمنى در غياب او خيانت كرده باشد كه اگر بخواهد از او رضايت بطلبد باز خود اين عمل باعث فتنه و فساد مىشود در اين صورت ميبايست كه براى آن مؤمن از خدا طلب آمرزش كند و بهر اندازه كه جبران آن خيانت كند براى او اعمال\r\n","description":"","footnote":"","page_name":" 57 ","page_number":57},
  {"content":"\r\nصالحه بجاى آورد و چنان كه گفته شد آثار سوء آن را بر طرف سازد .\r\nو حتى اگر به حيوانى آزارى رسانده احتياطا ميبايست كه آن ضرر را جبران نمايد و سپس آثار سوئش را بر طرف سازد و همهء اين مسائل از تدبر و تأمل در آنچه از مولا امير المؤمنين عليه السّلام روايت شده فهميده مىشود .\r\nروايت چنين است كه روزى كسى در محضر آن حضرت گفت :\r\n« استغفر اللَّه » حضرت خطاب به او فرمود : مادرت بعزايت بنشيند آيا ميدانى كه استغفار چيست ؟ استغفار درجهء عليّين است و آن اسمى است كه شش معنا و حقيقت را در بر دارد :\r\nاول پشيمانى بر آنچه گذشته است .\r\nدوم عزم و تصميم بر ترك بازگشت به آن عمل .\r\nسوم اينكه حقوقى كه از مردمان ضايع نموده اى ادا نمائى تا اينكه خدا را در حالى كه هيچ حقى از كسى بر تو نيست ملاقات كنى .\r\nچهارم اينكه هر عمل واجبى را كه ضايع ساخته اى حقش را ادا نمائى .\r\nپنجم اينكه گوشتى كه از معصيت بر تن تو روئيده با حزن و اندوه بر آن گناه از بين ببرى تا آنجا كه پوست به استخوان بچسبد و سپس گوشت تازه بين آنها برويد .\r\nششم اينكه بدن را درد و رنج طاعت بچشانى هم چنان كه لذت معصيت چشانيدى ، در اين هنگام است كه مىتوانى بگوئى « استغفر اللَّه » .\r\nو در مصباح الشريعة از امام 4 صادق عليه السّلام روايت شده كه آن حضرت فرمود : توبه ريسمان خدا و وسيلهء عنايت او است و سزاوار است كه بنده\r\n","description":"","footnote":"","page_name":" 58 ","page_number":58},
  {"content":"\r\n\r\nدر همه حال در حال توبه باشد ، و هر دسته اى از بندگان توبه اى مخصوص به خود دارند ، توبهء انبياء از اضطراب است ، و توبهء اوليا از تلوين و دگرگونى خطورات قلبى ، و توبهء اصفياء و برگزيدگان از نفس ، و توبهء خواص از اشتغال به غير خدا و توبهء عوام از گناهان است ، و براى هر يك از اين اصناف ، علمى و معرفتى در اصل توبهء آنها و پايان كارشان است كه شرحش به طول مىانجامد .\r\nاما توبهء عوام به اينست كه باطن خود را با آب حسرت و ندامت ، از گناهان بشويد و گناهان خود را پيوسته مد نظر داشته و از گذشتهء خود پشيمان و بر آنچه از عمرش باقى مانده ترسناك باشد ، گناهانش را كوچك نشمارد و بر آنچه از طاعت و بندگى خدا از او فوت شده متأسف و اندوهگين باشد ، نفسش را از شهوات باز دارد و از خدا بخواهد كه او را بر وفاء به توبه اش موفق بدارد و از بازگشت به آنچه كه در گذشته بدان آلوده بود او را حفظ كند ، و نفسش را در ميدان جهاد و عبادت رياضت دهد و آنچه از فرائض از او فوت شده قضا نمايد . اگر مظلمه اى به گردن اوست رد كند و از هم نشينان بد دورى گزيند شب را به عبادت بيدار و روز را روزه بدارد و پيوسته در عاقبت كارش بينديشد و از خدا كمك بخواهد كه استقامت در پنهان و آشكار به او عنايت كند و هنگام محنت و بلا ثابت قدم باشد تا از مرتبهء توابين سقوط نكند . انتهى .\r\nيكى از گذشتگان از عرفاء ( 1 )  در بيان حقايق و اسرار و لطايف\r\n","description":"","footnote":" ( 1 ) مقصود عارف كامل خواجه عبد اللَّه انصارى مروى است كه نسبش به - ابو ايوب انصارى صحابى مشهور ميرسد او صاحب تأليفات و حافظ احاديث زيادى است متوفى سنه 481 ه از تأليفات او يكى كتاب « منازل السايرين الى الحق « و ديگرى مناجات نامه اى به زبان فارسى است ، و آنچه در بالا از او نقل مىشود از همين كتاب منازل السايرين است كه عارف نامدار كمال الدين مولى عبد الرزاق كاشانى صاحب تأويل الايات و اصطلاحات العرفاء و شرح فصوص الحكم متوفى 887 آن را شرح نموده است . ","page_name":" 59 ","page_number":59},
  {"content":"\r\nتوبه ، ابتدا سه چيز را شرط مىداند : بزرگ شمردن گناه ، و اتهام توبه ، و عذر خواهى از مردم .\r\nو مراد از اول همان است كه امام صادق عليه السّلام فرمود : و گناه خود را كوچك نشمارد ، و مراد از دومى همان است كه فرمود : و از خدا بخواهد كه او را بر وفاء به توبه اش موفق بدارد ، و مراد از سوم همان است كه فرمود : و مظلمه اى اگر به گردن دارد رد كند .\r\nو در بيان سرائر توبه گويد تميز تقيه از عزت و نسيان و فراموشى جنايت و توبهء از توبه .\r\nمن مىگويم مراد از اولى خالص ساختن توبه از رياء و مراد از دومى اينست كه پس از توبه آن چنان به ذكر و ياد خدا مشغول باشد كه حتى گناهش را و توبهء از گناهش را فراموش كند و اين گر چه حال و مقامى و الا است ولى داخل در توبه نيست و مراد از جملهء سومى ظاهرا توبه از آن توبهء اولى است بخاطر نقص آن ، و يا توبه از توبه اى است كه پنداشته بحول و قوهء خود بوده است و هر دو وجه نيكو است ولى آوردن اين پس از آن جملهء دوم خالى از ابهام نيست .\r\nو در مرتبهء سوم نيز سه مطلب را ذكر مىكند :\r\nاول اينكه بين گناهى كه انجام داده اى و قضاء الهى بنگرى تا مراد ذات اقدس حق را از اينكه تو را بر انجام آن گناه مهلت داد دريابى ،\r\n","description":"","footnote":"","page_name":" 60 ","page_number":60},
  {"content":"\r\n\r\nزيرا كه خداوند بنده را در انجام گناه بيكى از دو جهت وا مىگذارد يكى اينكه به عزت او در قضائش و بر و نيكى او در پوشانيدن گناه و به حلم و بردباريش در مهلت دادن به خطا كار و به كرم و بزرگواريش در قبول عذر گناهكار و به فضل او در بخشش و مغفرت گناه معرفت پيدا كنى .\r\nمن مىگويم تفكر در اين احوال اشتغال از جهت گناه است و توبه به پيشگاه حضرت حق از جهت صفات و افعال است و اين يكى از وجوه سخن معصوم عليه السّلام است كه فرمود : آنان از دنيا به حمد و ثناء تو مشغول هستند .\r\nاو مىگويد جهت دوم از مهلت دادن خدا ببندگان در انجام خطا اينست كه حجتى بر عدالت خود داشته باشد و بنده را با حجت ، بر گناهش عقوبت كند .\r\nو لطيفهء دوم اينكه بندهء بصير و صادق اگر در طلب گناهانش بر آيد براى خود حسنه و عمل خيرى نخواهد ديد زيرا كه از طرف خدا لطف و مرحمت ميبيند و از طرف خود گناه . به بيان ديگر فرد بصير و صادق جميع گناهانش را از جهت خود مىداند و خيرات و نيكىهايش را از طرف پروردگار ، بنابر اين او به گناهانش و خدا به نيكىهاى او اولى و سزاوارترند و بدين ترتيب اگر حقيقت حال را طلب كند حسنه اى براى خود نخواهد يافت .\r\nو لطيفهء سوم اينكه بنده چون حكم را مشاهده كند آن مشاهده براى او جائى براى نيك شمردن نيكىها و زشت دانستن گناهان باقى نمىگذارد و اين بخاطر صعود او از مرتبهء جميع اين معانى به معناى\r\n","description":"","footnote":"","page_name":" 61 ","page_number":61},
  {"content":"\r\nحكم است .\r\nشارح در شرح اين مطلب مىگويد : مشاهدهء حكم عبارت از اينست كه بنده در عالم وجود هيچ مؤثرى جز خدا نبيند و هيچ حكم و اثر و فعلى را جز از آن او نداند ، در اين مرتبه است كه بنده در عيان معناى آيهء شريفه :\r\n« كل شيء هالك الا وجهه له الحكم » 28 : 88 .\r\nترجمه : « هر چيزى هالك و از بين رفتنى است مگر وجه ذات اقدس حق و حكم تنها از آن او است . » را محقق ميبيند .\r\nمىگويم احتمال دارد كه مراد از لطيفهء اول ، مفهوم اين آيهء شريفه باشد :\r\nما اصابك من حسنة فمن اللَّه و ما اصابك من سيئة فمن نفسك 4 : 79 آنچه از خوبىها و نيكىها به تو رسد از ناحيهء حضرت حق است و آنچه از گناهان و بديها بسراغت آيد از نفس خود تو است ، و از لطيفهء دوم مفهوم اين آيه باشد : « قل كل من عند اللَّه » 4 : 78 بگو همه از جانب پروردگار است .\r\nاو مىگويد توبهء عوام از زياد بها دادن به اطاعت و عبادات است كه اين امر آدمى را به سه چيز دعوت مىكند ، يكى اينكه بنده نعمت پوشيده داشتن گناه از طرف حق تعالى و مهلت دادن او را انكار مىكند و ديگر اينكه با توبه اش خود را از خدا طلبكار مىداند . و سوم اينكه خود را از خدا بىنياز بشمارد كه اين عين جبروت و سركشى بر ذات حق تعالى است .\r\nدر معناى اين سخن مىگويم كه عوام از مردم توبه را از حسنات خود\r\n","description":"","footnote":"","page_name":" 62 ","page_number":62},
  {"content":"\r\nمىپندارند و بدين خاطر است كه به تحصيل توبه مىپردازند ولى هيچگاه به آن طرف قضيه توجه نمىكنند كه آنها جنايت و خطا مرتكب شده و خدا را بر آنها منت است كه آن گناه را پوشيده داشته و آنها را مهلت داده است و ميبايست از اين گستاخى توبه كنند : همچنين وقتى كه بنده توبه را از حسنات خود دانست بر انجام آن براى خود نسبت به ذات اقدس حق حقى قائل شده و خود را طلبكار مىپندارد و از اينكه خدا توبه اش را بپذيرد و آثار گناهش را بزدايد خود را بىنياز تصور مىكند .\r\nاو مىگويد توبهء اوساط و كسانى كه در مرتبهء ميانه قرار گرفته‌اند عبارت است از توبه از كم انگاشتن گناه كه آن عين جرأت و گستاخى است و از تدين به حميت ، و خود را از بندگى خدا بريدن .\r\nمىگويم مراد از « اوساط » كسانى هستند كه بر اثر مشاهدهء بعضى از حالات و شنيدن بعضى از آيات و روايات اعتقادى پيدا نموده ولى بمراد و مقصود اصلى آن دست نيافته‌اند و مىپندارند كه آنها در افعال و كردار خود مجبورند و گناهانشان به حكم خدا و قضا و قدر الهى است و همين پندار موجب شده است كه آنها خود را بخاطر خطاهاى خود مستحق ملامت و سرزنش ندانند و ببعضى از دانسته‌هاى خود مغرور گردند و در خطرى بزرگ كه از جهل عوام خطرناكتر است گرفتار آيند و اين عين جرأت و مبارزه است و علت گرفتارى در اين جهل منزه داشتن نفس خود از قبول نسبت اعمال و خطاهايش و ذلت اعتراف به آنها است ، و اين حالت همان حال بريدگى از بندگى خدا است .\r\nاو مىگويد و توبهء خواص توبهء از ضايع ساختن وقت است كه اين امر موجب درك نقيصه و اطفاء و خاموش ساختن نور مراقبت و تيره\r\n","description":"","footnote":"","page_name":" 63 ","page_number":63},
  {"content":"\r\nساختن چشمهء زلال محبت است .\r\nمىگويم يعنى خواص اگر بخاطر درك نقيصهء گناه به توبه روى آورند صفاء مراقبتى كه براى مقربان است به تيرگى مىگرايد .\r\nاو مىگويد : و توبه را پايانى نيست مگر آنجا كه به توبه از هر آنچه كه پائينتر از حق تعالى است منتهى شود ، و پس از آن پىبردن به نقصان همين توبهء آخرين و توبه از رؤيت همين نقصان .\r\nمىگويم يعنى توبهء اهل قرب توبه از هر چيزى است كه آنها را از حق باز داشته و به خود مشغول سازد حتى مشاهدهء اين مطلب كه آنها از اشتغال به غير خدا توبه نموده‌اند خود نياز به توبهء ديگرى دارد و لذت وصال آنگاه كامل شود كه غير خدا فراموش گردد و از همين فراموشى از غير نيز غافل باشد .\r\nو براى مقربين نيز درجاتى است كه بعضى فوق بعضى ديگر است و اين گفته شبيه مطلبى است كه امام صادق عليه السّلام در كتاب « مصباح - الشريعة » در مقام توبهء خواص بيان فرمود كه « توبهء خواص توبه از اشتغال به غير خدا است » و ممكن است اين گفته ، با توبهء اولياء در كلام امام عليه السّلام مطابق باشد .\r\nو اگر بعضى از اسرارى را كه در اين سخنان بود دريافتى پس بدان كه احدى نيست كه نياز به توبه نداشته باشد حتى انبياء و شاهد ما بر اين گفته اختلافى است كه در احوال آنان است و همين وجود اختلاف دليل بر اين امر است كه براى آنها احوالات مختلفى است كه بعضى فوق بعضى ديگر است و رجوع و بازگشت از مرتبه پائينتر بمرتبهء بالاتر توبه مىباشد و ديدى كه در مصباح الشريعة امام عليه السّلام توبهء انبياء را\r\n","description":"","footnote":"","page_name":" 64 ","page_number":64},
  {"content":"\r\n\r\nتوبه از اضطراب نيز بيان فرمود ، و بنابر آنچه در روايت رسيده ( 1 )  رسول بزرگوار اسلام صلَّى اللَّه عليه و آله هر روزى بدون اينكه گناهى مرتكب شده باشد صد مرتبه استغفار مىفرمود .\r\nو تو اگر در معناى توبه و چگونگى آفرينش بندگان و ترقى آنها تأمل كنى علت احتياج و نياز همگان را بتوبه در خواهى يافت زيرا توبه عبارت از رجوع و بازگشت از حال پستتر و پائينتر به مرتبه عالىتر و برتر از آن است ، و در عالم وجود جز ذات ذو الجلال كه غنى بالذات است موجودى يافت نمىشود كه از هر جهت كامل بوده و نيازى بترقى و تكامل نداشته باشد و اين است كه معناى نياز همگان را به توبه تصحيح مىكند .\r\nاز طرف ديگر عقلى كه كمال انسان و اطاعت پروردگار بدان بستگى دارد پس از كمال قوهء شهوت و غضب و ساير اخلاق مذمومه در وجود آدمى ، كامل مىشود ، همچنين انسان ابتدا جاهل است و پس از جهل است كه به علم دست مىيابد و معلوم است كه جهل و ساير صفات مذمومه اسباب معصيت و بلكه خود از جملهء معاصى است كه توبهء از آنها واجب است و عقل پس از سن هفت سالگى است كه در وجود آدمى به كار مىافتد و اصل عقل از اوان بلوغ است كه به عرصهء\r\n","description":"","footnote":" ( 1 ) در كافى باب « استغفار از گناه » از زيد شحام از امام صادق ( ع ) روايت شده كه آن حضرت فرمود :\r\nكان رسول اللَّه يتوب إلى اللَّه عز و جل في كل يوم سبعين مرة\r\nو در باب « نادر » در روايتى آمده است كه رسول خدا در هر شب و روز صد مرتبه بسوى خدا توبه مىنمود و استغفار مىكرد . ","page_name":" 65 ","page_number":65},
  {"content":"\r\n\r\nظهور و بروز ميرسد و حاكم بر وجود انسان مىشود در حالى كه شهوت قبل از تولد در وجود نوزاد موجود است ، و « توبه » عبارت از قبول حكم عقل در باز داشتن آدمى از فرو رفتن در شهوات است ، بنابر اين عقلى كه ميبايست مانع آدمى از فرو رفتن در شهوات باشد پس از سن هفت سالگى و حتى اوان بلوغ در انسان كامل مىشود در حالى كه شهوت و غضب و جهل و ساير صفات ناپسند قبل از تولد با او است ، و اين دليل ديگرى در نياز همهء انسانها به توبه است .\r\nاما چرا انسان پيوسته به « توبه » نياز دارد ؟ اين بدان خاطر است كه بشر يا با اعضاء و جوارح خود مرتكب گناه مىشود و يا تصميم به انجام معصيتى مىگيرد و يا خطورات قلبى و وساوس شيطانى او را از ياد خدا باز ميدارد و يا در علم به خدا و صفات و آثار آن غفلت و قصورى از او سر مىزند ، و همهء اينها نقص است و براى آنها اسبابى است و ترك اينها و اشتغال به اضداد آنها رجوع و بازگشت از نقص بسوى كمال است و معناى توبه چيزى جز همين بازگشت نيست .\r\nحال هم چنان كه شنيدى هر كس در خور شأن و استعداد خودش ، حتى انبياء گاه مىشود كه اضطراب نيز بر آنها عارض مىشود و از آن توبه ميكنند .\r\nمطلب ديگر اينكه توبهء واقعى از هر كس حتى مرتد چه فطرى و چه ملى بمقتضاى ادلهء عقلى و نقلى پذيرفته مىشود .\r\nمطلبى كه هست اينست كه گاه گناه بگونه اى است كه توبه از آن مشكل و بلكه گاهى غير ممكن مىباشد ، و ظلمت گناهان دل را در خود\r\n","description":"","footnote":"","page_name":" 66 ","page_number":66},
  {"content":"\r\n\r\nفرو ميبرد و انسان كارى مىكند كه تداركش ممكن نيست مثل اينكه مسلمانان را گمراه سازد و آنان بواسطهء گمراهى او كافر شوند و بر همان حال كفر بميرند « نعوذ باللَّه » و اما اگر توبه با آن شرايطى كه گفتيم ممكن باشد شكى در قبول آن نيست .\r\nاز امير المؤمنين عليه السّلام روايت شده كه آن حضرت فرمود : گناهان بر سه قسم است ، گناهى كه بخشيده شده و گناهى است كه بخشيدنى نيست و گناهى است كه نسبت به صاحبش هم اميد عفو ميرود و هم بر او ترسيده مىشود ، گفته شد اى امير مؤمنان آنها را براى ما بيان فرما حضرت فرمود اما آن گناه كه بخشيده شده گناهى است كه خدا او را بر آن گناه در همين دنيا عقوبت نموده است و خداى متعال بردبارتر و بزرگوارتر از اين است كه بنده را دو مرتبه بر يك گناه عقوبت كند ، و اما گناهى كه خدا آن را نمىآمرزد ، ظلم بندگان بعضى نسبت ببعضى ديگر است كه خداى متعال آنگاه كه براى خلقش ظاهر شد بذات خود سوگند ياد نمود و فرمود سوگند به عزت و جلالم كه ظلم هيچ ظالمى ( بدون مجازات ) از من نگذرد و لو مشتى بمشت و يا دستى بدستى و شاخ زدن حيوان شاخدار به حيوان بدون شاخ ، از همهء آنها قصاص گرفته مىشود تا اينكه مظلمه اى براى احدى باقى نماند ، سپس خدا آنها را براى حساب بر مىانگيزاند .\r\nو تو اگر در اين خبر شريف تأمل كنى مىيابى كه مراد امام عليه السّلام از گناهى كه بخشوده نمىشود گناهى است كه به رد مظالم و جلب رضايت طرف تدارك نشده باشد و اينكه در خبر آمده در صورتى است كه گناه و ظلم به همان حال باقى باشد و آن موردى كه فرمود : اميد عفو ميرود يا\r\n","description":"","footnote":"","page_name":" 67 ","page_number":67},
  {"content":"\r\n\r\nاينست كه توبهء از آن گناه ناقص بوده و همهء آثار گناه را محو ننموده است و يا از جهت اينست كه چون حكم نمودن به خدا در مورد آنچه ببندگان وعده فرموده و الزام به فضل سوء ادب است امام عليه السّلام به اين عبارت از آن تعبير فرمود .\r\nو اما گناه يا كبيره است و يا صغيره ، و اگر انسان از گناهان كبيره اجتناب كند و نمازهاى پنجگانه را بجاى آورد اين خود گناهان صغيره را مىزدايد چنان كه در كتاب و سنت آمده است . ذات اقدس حق مى - فرمايد :\r\nان تجتنبوا كبائر ما تنهون عنه نكفر عنكم سيئاتكم 4 : 31 ( نساء - 31 ) ترجمه : اگر از كبائر آنچه از آن نهى مىشويد دورى گزينيد ما گناهان شما را از شما بزدائيم .\r\nو در جاى ديگر مىفرمايد :\r\nو الذين يجتنبون كبائر الاثم و الفواحش 53 : 32 ( شورى - 37 ) ترجمه : و كسانى كه از كبائر گناهان و زشتىها دورى مىگزينند .\r\nو از رسول خدا صلَّى اللَّه عليه و آله رسيده كه فرمود : نمازهاى پنجگانه و جمعه تا جمعه آنچه را كه بين آنها است از بين ميبرد براى كسانى كه از گناهان كبيره اجتناب كنند .\r\nاما حد كبيره و صغيره چيست ؟ روايات و همچنين اقوال در اين زمينه مختلف است ، از امام صادق عليه السّلام ( 1 )  در تفسير آيهء اول رسيده كه آن حضرت فرمود : گناه كبيره گناهى است كه خدا آتش را بر آن واجب نموده است .\r\n","description":"","footnote":" ( 1 ) كافى باب الكبائر . ","page_name":" 68 ","page_number":68},
  {"content":"\r\n\r\nو در جاى ديگر از آن حضرت از گناهان كبيره سؤال شد حضرت فرمود ( 1 )  گناهان كبيره در كتاب هفت تا است : كفر به خدا ، و قتل نفس ، و عاق والدين ، و خوردن ربا بعد از بينه ، و خوردن مال يتيم ، و فرار از جنگ و تعرب بعد از هجرت ، گفته شد يك درهم از مال يتيم خوردن گناهش بزرگتر است يا ترك نماز فرمود ترك نماز گفته شد پس چرا ترك نماز در شمار كبائر نيامد حضرت فرمود اولين گناهى كه گفتم چه بود گفت كفر به خدا ، حضرت صادق عليه السّلام فرمود تارك الصلاة كافر است .\r\nمىگويم اخبار در اين زمينه جدا مختلف است و من آنچه را كه در اخبار جزء گناهان كبيره دانسته شده مىآورم تا وجه احتياط معلوم گردد ، سپس آنچه را كه به نظر خودم قوىتر است بيان خواهم داشت ، در روايتى كه گذشت كبائر هفت عدد ذكر شده ، و در روايات ديگر اين گناهان هم جزء گناهان كبيره شمرده شده است ، نا اميدى از رحمت خدا ، ايمن شدن از مكر خدا ، نسبت زنا بزنان پاكدامن دادن ، سحر ، زنا ، سوگند به دروغ ، خوردن از بيت المال قبل از قسمت ، نپرداختن زكات واجب ، شهادت به دروغ ، پنهان داشتن شهادت ، ترك نماز به عمد ، يا ترك واجبى از واجبات به عمد ، نقض عهد ، قطع رحم و بريدن از خويشاوندان ، دزدى ، شرب خمر ، خوردن گوشت مردار و خوك و خون و گوشت حيوانى كه براى غير خدا ذبح گرديده ، بدون ضرورت خوردن مال حرام ، قمار ، كم فروشى ، لواط ، نا اميدى از رحمت خدا ، كمك به ستمگران و ميل به آنها ، حبس و نپرداختن حقوق ديگران بدون عسر و تنگدستى ، دروغ ، كبر ، اسراف ، تبذير ، خيانت ، حج را سبك شمردن ، محاربه با اولياء خدا ، اشتغال به ملاهى ، اصرار بر گناهان ، انكار حق\r\n","description":"","footnote":" ( 1 ) كافى باب الكبائر . ","page_name":" 69 ","page_number":69},
  {"content":"\r\nاهل بيت ، و هر آنچه خدا بر آن آتش واجب نموده است .\r\nو كمترين تعدادى كه براى گناهان كبيره در روايات بيان شده پنج تا است و آن عبارت است از شرك به خدا ، عاق والدين ، خوردن ربا پس از بينه ، و فرار از ميدان جنگ ، و تعرب بعد از هجرت ، و اين روايت ، روايت صحيحى است ، و در آن اندكى تصريح شده باينكه دزدى و زنا از جملهء گناهان كبيره نيست و در بعضى از روايات لهو و لعبى كه آدمى را از ياد خدا باز دارد مثل غنا و تار زدن مكروه دانسته شده است .\r\nدر اينجا دو مطلب است كه بايد توضيح داده شود :\r\nاول رفع اختلاف از اخبار ، بيان مطلب اينكه آنچه از روايات بدست مىآيد اينست كه كبيره و صغيره دو امر اضافى هستند ، بنابر اين زنا نسبت ببوسيدن و لمس بدن نامحرم گناهى كبيره است مسلما و قطعا ، و بوسه و لمس بالنسبه به نگاه به نامحرم كبيره است و همينگونه موارد ديگر .\r\nو علت اختلاف اخبار و روايات در اين زمينه شايد همين جهت باشد كه هر يك از اين اخبار در بيان حد گناه كبيره از جهت حكم خاصى است ، مثلا بعضى از روايات گناهان كبيره اى را بيان مىكند كه نمازهاى پنجگانه بر طرف كنندهء آنها نيست ، و بعضى ديگر كبائرى را ذكر مىكند كه اجتناب از گناهان صغيره آنها را از بين ميبرد ، و بعضى ديگر ناظر به گناهان كبيره اى است كه ناقض عدالت است و باز در همين جهت هم ، چون ميزان عدالت در همهء موارد يكسان نيست و عدالتى كه در شهادت منظور است با عدالتى كه در احكام ديگر شرط شده متفاوت است رواياتى هم كه در اين جهت آمده مسلما با هم اختلاف خواهد داشت .\r\nمطلب دوم فقه مسأله است ، بيان مطلب اينكه آنچه در روايات\r\n","description":"","footnote":"","page_name":" 70 ","page_number":70},
  {"content":"\r\n\r\nدر زمينهء بيان گناهانى كه تصريح به اجتناب از آن در قبول شهادات شده است رسيده مطلق نيست ، بلكه اجتناب از كبائرى گفته شده كه خدا آتش را بر آن واجب نموده است ، اين بحسب واقع ، و اما بحسب ظاهر ما اخبار زيادى داريم كه به اكتفاء به حسن ظاهر امر مىكند و همين كه طرف متجاهر به فسق نبوده و ملتزم جماعت باشد و بين مردم به ستر و عفاف شناخته شده باشد اين در شهادات و ولايات غير از ولايت فتوى كافى است .\r\nو اما نماز جماعت ، در اخبارى كه در زمينهء امامت جماعت رسيده اجتناب از كبائر براى امام جماعت شرط نشده و حتى عدالت نيز ، بلكه از اقتداء به مرتكب بعضى از كبائر نهى شده است ، مثل اينكه گفته شده پشت سر شارب الخمر و يا خورندهء گوشت خوك نماز مگزار ، و قول اقوى جواز نماز به امامت مجهول الحال از شيعه است بنابر اين تعيين و مشخص ساختن گناه كبيره از نظر عملى اهميت چندانى ندارد بلكه ميتوان گفت حكمت الهى و فضل او اقتضاء نموده كه گناهان كبيره مخفى و پوشيده بماند به دو جهت ، يكى اينكه انسان از جهت احتياط از همهء گناهانيكه احتمال كبيره بودنش را ميدهد اجتناب كند و جهت ديگر اينكه اگر كسى هم مرتكب گناهى شد كه در حقيقت از جملهء كبائر است ، ولى چون عالم به اين حقيقت نبوده ، عقابش سبكتر باشد و همين مقدار سخن در تحقيق گناه كبيره كافى است .\r\nولى آنچه از نظر ما مهم و با بحث ما مناسبتر است اينست كه اگر مرتكب گناه صغيره آن را كوچك بشمارد و ارتكاب آن را امرى ساده تصور كند هر اندازه كه آن گناه را كوچك شمرد همانقدر آن گناه\r\n","description":"","footnote":"","page_name":" 71 ","page_number":71},
  {"content":"\r\nبزرگ خواهد بود همچنين گناه كبيره هر اندازه كه ارتكابش در نظر عارف بزرگ آيد نزد خدا كوچك خواهد بود ، گذشته از اينكه بعضى از گناهان ، صغيره و بعضى ، كبيره دانسته شده اين از باب فضل است ، و الا در واقع و نفس الامر به حكم عقل هر مخالفتى با امر مولا كبيره بوده و مرتكبش مستحق آتش است ، بلكه اين حكم هر چيزى است كه شارع از آن منع نموده و لو بكراهت ، و بلكه حكم هر مباحى است كه سبب غفلت انسان از ياد خدا شود و بلكه اشتغال به غير خدا و لو انسان از ياد خدا هم غافل نباشد همين حكم را دارد و پس از اينكه عقل حضور خدا را و عظمت و لطف و طلب او از بنده به انس با خود را تصور نمود هر آنچه كه مخالف با اين طلب باشد و لو عدم اهتمام به اين امر به حكم عقل گناهى بس بزرگ خواهد بود .\r\nبعبارت ديگر پشت نمودن بر ملك و سلطانى كه همهء نعمتها از او است آن هم در حضور او ، و اشتغال بدشمن او را عقل گناه كبيره مىداند و لكن ذات اقدس حق با بزرگوارى و فضل خود براى گناهان كوچك و مكروهات و مباحات عقوبتى مقرر نداشته ، و با ملاحظهء همين بزرگوارى و فضل او است كه حكم عقل همهء اين مراتب را قبيح مىداند ، و خلاصهء كلام آنكه عقل همهء مخالفتهاى با امر مولا را كبيره مىداند ولى فضل و بخشش او بعضى را كوچك شمرده ولى به شرطى كه بنده آنها را كوچك نشمارد .\r\nاز امام صادق عليه السّلام رسيده كه آن حضرت از رسول خدا صلَّى اللَّه عليه و آله روايت نموده كه فرمود : بپرهيزيد كوچكهاى از گناهان را كه آنها بخشيده نمىشود ، گفته شد آن گناهان حقيريكه بخشيده نميشود كدام\r\n","description":"","footnote":"","page_name":" 72 ","page_number":72},
  {"content":"\r\nاست ، فرمود مرد گناهى مىكند و ميگويد : خوشا به حال من اگر غير از اين گناهى نميداشتم ، و در جاى ديگر فرمود : خدا بنده اى را كه در ارتكاب گناه كبيره از او طلب مغفرت كند دوست مىدارد و بنده اى را كه گناه را اندك و حقير بشمارد دشمن مىدارد . و خلاصه آنچه صغيره را بزرگ مىنمايد اصرار بر آن است ، در روايت رسيده :\r\nلا صغيرة مع الاصرار و لا كبيرة مع الاستغفار .\r\nبا اصرار بر گناه صغيره اى نخواهد بود و با استغفار كبيره اى نخواهد ماند . و در عرف اهل لغت « اصرار » عبارت از ادامهء بر امرى است ، و لكن استغفار حكم سابق را باطل مىسازد ، بنابر اين ارتكاب گناهى براى بار دوم در صورتى كه در مرتبهء اول از آن استغفار نموده و تصميمى هم كه منافى با استغفار باشد نداشته ، در حكم ارتكاب گناهى غير تكرارى است .\r\nاز امام باقر عليه السّلام در تفسير آيهء شريفهء « وَلَمْ يُصِرّوا عَلى ما فَعَلُوا وَهُمْ يَعْلَمُوْنَ » 3 : 135 رسيده كه آن حضرت فرمود : اصرار اينست كه آدمى گناهى مرتكب شود و استغفار نكند و نفس خود را براى توبهء از آن گناه آماده نسازد اين اصرار بر گناه است .\r\nميگويم احتمال دارد كه مراد از استغفار در اينجا توبه باشد چنان كه در بعضى از روايات چنين است بنابر اين جملهء « و نفس خود را براى توبه آماده سازد » عطف تفسيرى خواهد بود ، و ممكن است به معناى دعا براى آمرزش آن گناه باشد كه در اين صورت اصرار بر گناه دو شرط خواهد داشت يكى عدم استغفار و ديگرى عدم توبه ، و در اين صورت اگر يكى از اين دو شرط موجود باشد بنده مصر بر گناه نخواهد بود ،\r\n","description":"","footnote":"","page_name":" 73 ","page_number":73},
  {"content":"\r\nو اى كاش چنين بود ، ولى جماعتى بعدم كفايت استغفار فتوا داده‌اند ، و عزم بر ترك را كه ارتكاب دوبارهء جرم خلاف آن عزم است ، را شرط مىدانند .\r\nديگر از عوامليكه صغيره را در زمرهء كبائر قرار مىدهد سرور و خوشحالى از گناه صغيره و آن را نعمتى پنداشتن است و اين در صورتى است كه فاعل به گناه بودن آن عمل عالم باشد ، و لكن اگر به اين مطلب كه اين عمل از جملهء معاصى است جاهل بوده و در جهلش مقصر نباشد و خوشحالى و سرورش از انجام آن عمل بدين خاطر باشد كه آن را كارى نيك و موجب تقرب به خدا مىپنداشته گمان نميكنم كه اين سرور و خوشحالى سبب شود كه حتى آن عمل از جملهء گناهان صغيره باشد و ممكن است كه براى او از جملهء محرمات هم به حساب نيايد بلكه در بعضى از موارد امكان دارد كه بواسطهء اين سرور پاداش هم به او داده شود .\r\nخلاصهء كلام آنكه سرور و شادمانى بواسطهء تمكن و دست يا بى به گناه صغيره ، آن گناه را در زمرهء كبائر در مىآورد و لذا بر مؤمن لازم است كه بر گناهان خود افسوس خورد و بر آنها متأسف باشد و از اينكه بانجام عملى كه موجب دورى او از رضاء حضرت حق گشته مبتلا شده خود را در معصيت بداند . عامل ديگر اظهار گناه است زيرا اين عمل خود كفران نعمت سرّ و پوشيده داشتن گناه از جانب حق تعالى است . و گاه مىشود كه باعث تحريك ديگران بانجام گناه مىشود بلكه گاهى خود وسيله براى سرور و شادمانى بگناه مىشود ، گذشته از اينها ، مجرد اظهار گناه ملازم با هتك نواميس الهى است گر چه هيچيك از آنچه كه ذكر شد در آن نباشد ، در كافى از امام رضا عليه السّلام رسيده كه آن حضرت از رسولخدا صلَّى اللَّه عليه و آله\r\n","description":"","footnote":"","page_name":" 74 ","page_number":74},
  {"content":"\r\n\r\nروايت نموده كه پيامبر فرمود :\r\nآن كس كه كار نيكى كند و آن را پنهان دارد ثوابش هفتاد برابر خواهد بود ، و آن كس كه عمل زشتى انجام دهد و آن را آشكار سازد خوار و ذليل است ، و آن كس كه گناه كند و پوشيده بدارد آن گناه بر او بخشيده خواهد شد .\r\nبلى ، اينجا يك مطلب هست و آن اينكه گاه مىشود كه اظهار گناه در بعضى از موارد بسيار بر نفس آدمى گران مىآيد و انسان با تأسف و افسوس و بزرگ شمردن گناه آن را اظهار مىكند ، اين حكمش حكم سابق نيست ، ولى يك امر ذوقى است كه تعبد به آن بما نرسيده ، بلكه آنچه از شرع بدست مىآيد خلاف اين است ، و احوط ترك اين عمل است مگر آنجا كه بنده در مقام علاج آن عمل زشت بر آيد و يا از عالمى استفتاء كند و يا اينكه اين عمل را سبب كمال نفس ببيند ، در اين موارد گمان ميكنم اشكالى نداشته باشد ، چنان كه براى بعضى از مؤمنين در استعلاج از ائمه عليهم السّلام و از بعضى از علماء اين مسئله پيش آمده و آنان از اين عمل ، نهى ننموده‌اند ، ولى بايد بدانى كه اين مطلب تنها در اظهار معاصى بخصوص و بعينه هست ، و اما اظهار تقصير و گناه كارى بطور عموم باينكه آدمى نزد ديگران گناهانش را بسيار بداند و از آنها اظهار تأسف و اندوه كند اين شيوهء اكابر و بزرگان دين است كه خود را اهل معصيت و تقصير مىدانند خصوصا در نوشته‌هاى خود ، بطوريكه القابى مثل مذنب و جانى از القاب مؤمن در نوشته‌ها و نامه هايش مىباشد و اين بالنسبه بمردم است و اما بالنسبه به پروردگار در اظهار تأسف و افسوس و طلب رحمت و بخشش و ياد آورى نعمت مهلت دادن پروردگار و پوشيده\r\n","description":"","footnote":"","page_name":" 75 ","page_number":75},
  {"content":"\r\nداشتن گناه و مغفرت او بلكه اقرار و اعتراف بگناه و قلت حياء از اعظم وجوه مناجات بنده با مولا است و براى آن اثر زيادى در قبول توبهء انسان و روشنائى دل مىباشد و كاملين از اولياء حسنات خود را بگونه ايكه كذب صريح نباشد از جملهء سيئات مىشمارند ، و حتى شيوهء جماعتى از بزرگان بر اين بوده كه از عبادات و اعمال و مجاهدات خود تعبير به « وزر » « گناه » مينمودند ، و وجه اين عمل اينست كه عظمت امر بگونه اى است كه محتمل را محقق در انظار مىسازد و بلكه گاهى غير محقق را مثل محقق قرار مىدهد ، معروف است كه مار گزيده از ريسمان هم مىترسد با اينكه مىداند كه ريسمان نميگزد ، و شايد آنچه در اخبار وارد شده كه از تماميت اخلاق حسنه اينست كه انسان همه را از خود پرهيزگارتر بداند از همين باب باشد .\r\nانا للَّه و انا إليه راجعون از مصيبت غفلت و عجب و خود پسندى و ناز و كرشمه ايكه در ما هست و جميع احوال و حالات و حركات و سكنات ما گواه بر آن است ، و از شرور و بدىهاى نفس خود و غرور نسبت بذات اقدس حق ، به او شكايت ميبريم كه غرور است كه ما را نسبت به ذات اقدس او اين گونه مغرور ساخته و تنها بايد از او استمداد نمود و كمك خواست .\r\nعامل ديگر اينست كه گناه از كسى صادر شود كه سمت پيشوائى دارد مثل علماء و بعضى از مردم كه به قدس و تقوى معروف شده‌اند ، زيرا گناه صغيرهء اينها چه بسا سبب شود كه عوام از مردم مرتكب گناهان كبيره گردند و اين در صورتى است كه ارتكاب گناه در معرض ديد مردم باشد ، گر چه خود علم بنفسه قبح مخالفت را از بعضى وجوه افزون مىكند\r\n","description":"","footnote":"","page_name":" 76 ","page_number":76},
  {"content":"\r\n\r\nولى آنچه در اينجا بدان توجه شده همان جهت اقتداء عوام به او است ، و لذا عالم دو وظيفه دارد يكى ترك گناه و ديگر اينكه اگر بگناه مبتلا شد آن را پوشيده بدارد .\r\nاز عواملى كه در محو آثار گناهان مؤثر است انجام حسنات و كارهاى نيك پس از ارتكاب گناه است بخصوص خوف ، و گريه و صدقات ، و از همه مؤثرتر محبت در راه خدا بخصوص محبت محمد و آل محمد صلَّى اللَّه عليه و آله و پس از آن محبت شيعيان و مواليان آن بزرگواران است .\r\nو مؤمن اگر به اين وسيله‌ها هم متوسل نشود خدا از راههاى ديگر گناهانش را مىآمرزد مثل اينكه او را در جان و اهل و مال و جاهش به مصيبتهائى گرفتار مىسازد و آن را كفارهء گناهانش قرار مىدهد .\r\nچنان كه در بعضى از احاديث قدسى رسيده كه ذات اقدس حق مىفرمايد :\r\nاهل معصيتم را هم از رحمتم نا اميد نساخته‌ام اگر بميرند من حبيب آنها هستم و اگر بيمار شوند من طبيب آنهايم و اگر توبه نكنند بمصيبتها و بلاهها آنها را گرفتار سازم . و در همين باب رسيده كه هر گرفتارى و ناراحتى كه بسراغ انسان مىآيد حتى درد سر ، و يا پاى انسان كه به سنگ بخورد ، اثر گناهانش هست ، بنابر اين بلاها هم همه اش براى مؤمن رحمت است و سزاوار است كه او از آنها استقبال كند چنان كه در روايات است كه ذات اقدس حق خطاب به يكى از انبياء خود فرمود هر گاه ديدى كه فقر به تو روى آورد بگو مرحبا به شعار صالحان ، و آنگاه كه ديدى ثروت متوجهت گشته بگو اين گناهى است كه خدا خواسته زود مرا به عقوبتش گرفتار سازد ، و با اين بيان بلاها و مصائب دنيا براى\r\n","description":"","footnote":"","page_name":" 77 ","page_number":77},
  {"content":"\r\nبندگان صالح خدا از نعمتهاى او است هم چنان كه نعمتهاى دنيائى از جهتى براى آنها از عقوبتها است .\r\nو اما علاج اصرار بر گناه ، و دواء براى دستيابى به توبه ، نياز به تحصيل اسباب آن دارد و آن عبارت است از علم و ذكر و مجاهدت با عمل ، اما علم باينستكه بداند كه آنچه بهتر و پايدارتر است آن سراى آخرت است و گناهان موجب شقاوتى بس بزرگ براى او در دنيا و آخرت خواهد بود و آنچه كه انسان را از اين شقاوت عظمى نجات ميبخشد و محبت حضرت حق تعالى را كسب مىكند و آدمى را بجوار حضرت ذو الجلال و لقاء او مىرساند توبه است و لذت لقاء اللَّه همان لذتى است كه نه چشمى ديده و نه گوشى شنيده و نه به قلب احدى خطور نموده است .\r\nاز اينكه بگذريم بايد دانست كه علم با غفلت نفعى به حال آدمى ندارد مگر اينكه انسان متذكر شود و علامت فكر نافع اينست كه آن فكر در تغيير و تحول احوال آدمى اثر بگذارد و در عواقب سوئى كه بخاطر تفريط و زياده روى در منافع زودرس دنيائى در انتظارش هست او را بتفكر وا دارد ، مثلا اگر بمؤمنى ناسزائى گفته بايد بداند كه اين ناسزا براى او در آخرت عذابى بدنبال خواهد داشت عذابى كه قابل قياس با عذابهاى دنيائى نيست و اين علم تنها با غفلت از آن فايده اى نخواهد داشت مگر اينكه ذكر و ياد آورى بدنبال داشته باشد و ذكر هم نميتواند فايدهء زيادى داشته باشد مگر اينكه اين ياد آورى و تذكر آن سوء عاقبت و آن سرانجام شوم كه در انتظارش هست دائمى گردد تا اينكه در حالش تغييرى بوجود آورد مثل اينكه اگر به سلطانى در غيابش ناسزائى گفته\r\n","description":"","footnote":"","page_name":" 78 ","page_number":78},
  {"content":"\r\n\r\nباشد و بفهمد اين ماجرا به سلطان رسيده و سلطان او را براى عقوبت احضار نمايد ، چنين كسى حالش چگونه خواهد بود ؟ مدام در فكر اين است كه سلطان بر سر او چه خواهد آورد و چه مجازاتى در انتظار او است و چگونه چنين كسى دائما در غم و اندوه است و خود را ملامت مىكند و هر گاه صحنهء مجازات را بخاطر آورد كه سلطان به جلادان دستور دهد كه او را بگيرند و زبانش را از كام بيرون كشند چگونه حزن و اندوهش افزون مىشود ، و عقوبتى در عالم نيست مگر اينكه او براى خود آن را آماده ميبيند و از تصور آن درد ميكشد و متألم مىشود حتى گاه ديده شده كه شخص جانى از شدت ترس قبل از تحمل عقوبت تلف شده و يا اينكه ديوانه شده است ، و لذا است كه گفته‌اند فكر كامل صحيح گاه مىشود كه از خود آنچه كه انسان دربارهء آن مىانديشد در قلب اثر بيشترى دارد .\r\nو خلاصه هر گاه انسان در عظمت و بزرگى امر آخرت بينديشد و لذات بهشت با انواع و اقسام آن و بهجت و سرور و كرامتش را تصور كند ، و از آن طرف حسرت محروم شدن از اينها ، و الم و درد و رنج عذاب آخرت و وقوع آن را بر نفس خود در نظر آورد همين تفكر و انديشيدن لا محاله اثرى بجاى ميگذارد كه آن اثر در تكميل توبه اش مؤثر خواهد بود و براى كسانى كه در ابتداى راه هستند فكر دربارهء مرگ و شدت و سكرات آن و ناراحتى و حرارت و درد و رنج هنگام مفارقت روح از بدن ، و حسرت آدمى در آن حال و جدائى او از جميع آنچه كه به آنها دل بسته و همهء كسانى كه با آنها انس گرفته و وحشت و تاريكى قبر و غربت آدمى در گور بسيار مؤثر است شاعر عرب ميگويد :\r\n","description":"","footnote":"","page_name":" 79 ","page_number":79},
  {"content":"\r\n\r\n\r\nو في ذكر هول الموت و القبر و البلا * عن اللَّهو و اللَّذّات للمرء زاجر\r\n\r\nترجمه : و در ياد آورى هول و هراس مرگ و قبر و پوسيدن بدن در گور عاملى نهفته است كه آدمى را از لهو و لعب و لذات دنيائى باز مىدارد .\r\nو من خود بعضى از مستمعين را ديدم كه هنگام مذاكره در احوال مرگ و مردگان ، ظرف چند روز عقلش را از دست داد بنحويكه بمعالجه نياز پيدا كرد و لذا او را از حضور در آن مجلس و فكر دربارهء مرگ منع نمودم و دستور دادم كه در رحمت خدا و بىكرانگى درياى عفو و بخشش او بينديشد و اخباريكه در مورد مرگ صالحان ، و لذت آنچه كه اولياء خدا با مرگ به آن رسيده‌اند و شوقى كه آنها به لقاء حضرت ذو الجلال و كرامات او داشته‌اند را از نظر بگذراند ، تا از آن حالى كه در آن است بهبودى حاصل كند .\r\nو خلاصهء كلام آنكه آدمى اگر بدين ترتيب كه ذكر شد در عواقب احوال خود بينديشد كمترين اثرى كه در وجود او خواهد داشت ، بريدن او از گناهان است . و اما اينكه ميبينيم در اكثر مردم چنين اثرى نميگذارد بدان خاطر است كه آنها از ياد مرگ و قبر غافل هستند و اگر هم دچار عارضه اى شوند و مرگ را بخاطر آورند فورا خود را از ياد مرگ بامر ديگرى مشغول ميسازند .\r\nولى بزرگان چنين نبودند بلكه مرتب بگور خود سر مىزدند و در آن مىخوابيدند و خود را به آنچه كه اشقياء در گور خطاب مىشوند مخاطب مىساختند تا اين عمل مانع اين شود كه آنها بدون تهيهء اسباب\r\n","description":"","footnote":"","page_name":" 80 ","page_number":80},
  {"content":"\r\n\r\nسفر آخرت به اين منزل وارد شوند ، و شيوهء بعضى از آنها اين بود كه براى خود قبرى آماده ساخته بود و مىآمد و در آن مىخوابيد بعد اين آيهء شريفه را كه زبان حال آدميان ، پس از مرگ است تلاوت مينمود و ميگفت :\r\n« رَبّ ارْجِعُونِ لَعَلِّىْ اعْمَلُ صالِحا » 23 : 99 - 100 خدايا مرا برگردان اميد است كه ديگر كارهايم نيك و پسنديده باشد .\r\nبعد خطاب به خود ميگفت : فلانى برخيز پروردگارت تو را برگرداند پس در انجام اعمال صالح همت گمار قبل از اينكه روزى بيايد كه هر چه آرزوى بازگشت به دنيا كنى بدان دست نيابى . و با جديت و كوشش بيشتر به عبادت مىپرداخت .\r\nو شنيده‌ام كه علامه اشرفى مازندرانى آتش زيادى برمىافروخت و دستور ميداد كه او را به ريسمانى ببندند و بسوى آتش كشند و درد و رنج آتش دنيا را به خود مىچشاند .\r\nو از كسانى كه به بيت المقدس مشرف شده‌اند حكايت شده كه عبادى در آنجا هستند كه زنجيرها را از كتف خود عبور داده و از پشت خود خارج ساخته‌اند و آن را به ستون بسته و به عبادت اشتغال دارند .\r\nو اگر آدمى بخواهد كه تفكر در اين مسائل ، در او تأثير بگذارد بايد در اين راه مبالغه كند مثلا سكرات مرگ و قبر و پوسيدگى بدن در گور را براى خود تصور كند ، و طراوت فعلى صورتش را ببيند و با چشم خيال در قبرش بنگرد كه چگونه قبر اين چهرهء زيبا را زشت ساخته حدقه‌هاى چشم بر گونه‌ها جارى شده و گوشتهاى بدن سوراخ سوراخ\r\n","description":"","footnote":"","page_name":" 81 ","page_number":81},
  {"content":"\r\nگشته ، موهايش پوسيده ، آنچنان اين چهره زشت و كريه گرديده كه آدمى از مشاهدهء آن وحشت مىكند و هر بيننده اى منزجر مىشود ، و بعد مفاجات و ناگهان رسيدن مرگ و مرض را بخاطر آورد ، چه بسيار كسانى كه شب صحيح و سالم به بستر رفتند و صبح جنازهء آنها از بستر برداشته شد و چه بسا كسانى كه شب سالم بخواب رفتند و صبح بيمار برخواستند و چه بسا بيماريكه هر چه بمعالجه مىپردازد و باميد بهبودى درد ميكشد بمرگ نزديكتر مىشود و فراق و جدائى از دوستان را نزديكتر مشاهده مىكند تا آنجا كه حتى فرزندانش هم فراموشش مىشود و در حالتى قرار ميگيرد و وحشت و ترسى بر او عارض مىشود كه زبان را ياراى گفتن آن نيست و به چنان وضع ناخوشايندى گرفتار شود كه بيانش ممكن نيست و در شرايطى ديده از جهان فرو ميبندد كه دستش از همه جا و همه چيز كوتاه است و آنان كه گرد او گرفته‌اند نه مىتوانند نفعى به او رسانند و نه آنچه را كه بر سرش مىآيد از او دور سازند .\r\nهر يك از ما بايد بداند كه جامعهء انسانى بمنزلهء كاروانى است كه ساربان آن بآهنگ خرابى و ويرانى اين دنيا اشترانش را ميراند و منادى آنان را بمرگ فرا ميخواند .\r\nآگاه باشيد كه دنيا پيمان شكنى مكار است كه هر روز شوئى براى خود گيرد و در هر شبى اهلى را بقتل رساند و در هر ساعتى جمعى را پريشان سازد و چه بسيار كسانى از پيشينيان بودند كه به اين دنيا دل بستند و به فخر و مباهات به آن پرداختند ولى همهء آنها را درهم كوبيد و روانهء دوزخشان ساخت ، كجاست آنكه مال و ثروت دنيا را جمع كرد و در حفظ و حراست آنها بسيار كوشيد و از انفاق در راه خدا بخل ورزيد ، كجاست آنكه\r\n","description":"","footnote":"","page_name":" 82 ","page_number":82},
  {"content":"\r\n\r\nمستىها نمود و لشگرها گرد آورد و بر منبرها بالا رفت ، كجاست آنكه خانه‌ها ساخت ، و قصرها بالا برد ، و مردمان را گرد آورد همهء اينها چند روزى بيش نبود و عاقبت نهنگ مرگ آنها را در كام خود فرو برد .\r\nو براى بريدن و دور شدن از معاصى همين تفكر در كيفيت مرگ مردمان صالح و افراد نابكار تو را كفايت مىكند و اگر بنده اى به انجام توبه موفق شد سزاوار است كه براى خود دفترى تهيه كند و هر آنچه كه از حقوق خدا از عبادات و ساير فرائض متوجه او مىشود و آنچه را كه ميبايست از آن اجتناب كند در آن بنويسد .\r\nهمچنين حقوق مردم را از مال و آبرو و ساير حقوق آنها كه مربوط به او مىشود ثبت كند ، بعد براى هر يك از اعضاء و جوارح بدن خود از قلب و گوش و چشم و زبان و ذائقه و شامه و دست و پا و شكم و ساير اعضاء ، صفحه اى مشخص سازد ، بعد اقسام طاعات را از نماز و زكات و خمس و روزه و حج و امر بمعروف و نهى از منكر و عهد و سوگند و نذر و كفارات و جواب سلام بلكه همهء تحيتها حتى گفتن « يرحمك - اللَّه » به كسى كه عطسه مىكند و از حمد و صلوات غفلت نميكند ، و صله - ارحام و بر و نيكى به پدر و مادر و اداء حقوق برادران كه بسيار است و در حديث آمده كه خدا به چيزى افضل و برتر از اداء حق مؤمن پرستيده نشده است ، و نفقه زوجه و مملوك و ساير حقوق آنها و نفقه و خرجى نزديكانش اگر آنها تهيدست هستند و او ثروتمند و نفقه حيواناتى كه در اختيار گرفته ، و تقدير معيشت بدون اسراف و بخل و طلب حلال ، و رفع ضرر از نفس و مال و ازدواج در صورت ترس از وقوع در حرام بدون آن و راستى در گفتار و گفته شده در كردار نيز ، و اداء امانت به نيك\r\n","description":"","footnote":"","page_name":" 83 ","page_number":83},
  {"content":"\r\nو بد و مؤمن و فاجر و وفاء بعهد و وعده ، و صرف نعمتهاى خدا در آن مواردى كه براى آن آفريده شده و سجده هنگام تلاوت عزائم و استماع آن و بلكه سماع آن نيز ، همهء اينها از واجبات عينى است ، و اما واجبات كفائى مثل جهاد و امر بمعروف و نهى از منكر و فتوا و قضاء در صورت نياز جامعه به اينها و وسيلهء نجات كسى را كه مشرف به هلاكت است فراهم نمودن و كسى را كه فرياد رسى مىطلبد در صورت قدرت پاسخ گفتن ، و اطعام گرسنگان بر آن كس كه توانائى دارد در صورتى كه صدقات واجبه آن را كفايت نكند و تحمل شهادات در صورت عدم تعين آن بر او ، و الا كه در اين صورت واجب عينى خواهد بود ، همچنين تجهيز مردگان و غسل و دفن ، و ساير ولايتهاى ديگر ، و ابقاء ضروريات بقاء براى نوع ، مىباشد .\r\nسپس در طاعات قلبى تأمل كند كه آن نيز يا عينى است و يا كفائى ، از جمله واجبات عينى قلبى ، معرفت عقايد حقه واجبه و لو بطور اجمال و معرفت احكام شرعى و لو به تقليد از مجتهدى در هنگام عمل و معرفت اخلاق و آفات اعمال و توبه و شكر و صبر و خوف و رجاء و نيت و اخلاص و غير اينها از اعمال قلبى كه بر هر مكلف واجب است .\r\nو از جمله واجبات كفائى قلبى ، معرفت و آشنائى به علم كلام براى پديد آورندگان بدعت در دين و معرفت احكام شرعى زيادتر از آنچه بر هر كس واجب عينى است .\r\nسپس به تفكر دربارهء معاصى و گناهان بپردازد زيرا گناهان بر چند قسم است يك قسم گناهانى است كه در اصل شرع حرام گشته مثل شرب خمر و زنا ، و يك قسم به قصد و نيت است مثل خوردن بخاطر فربه شدن\r\n","description":"","footnote":"","page_name":" 84 ","page_number":84},
  {"content":"\r\nو خريد و فروش در راه كمك به معصيت ، قسم ديگر معاصى جوارح و اعضاى بدن ، و يك قسم معاصى دل و هر يك از اينها يا كبيره است و يا صغيره ، و در تعيين گناه كبيره هم در روايات و هم در فتاوا اختلاف زيادى است .\r\nو شايد علت اين ابهام اين بوده كه انسان متقى از اكثر گناهان پرهيز كند ، و در حديث صحيح ( 1 )  رسيده كه گناه كبيره عبارت از گناهى است كه خدا وعدهء آتش به آن داده است ، و در همان باب آمده كه هر كس از آنچه كه وعدهء آتش بر آن داده شده اجتناب كند گناهانش بخشيده خواهد شد اگر مؤمن باشد ، و باز در روايتى ديگر شمارهء گناهان هفت تا دانسته شده كه قتل نفس به حرام ، و عاق والدين ، و خوردن ربا ، و پس از هجرت بباديه برگشتن ، و نسبت زنا به زنان پاك دامن دادن و اكل مال يتيم ، و فرار از جنگ باشد ، و در حديث حسن آمده كه كبائر در كتاب على هفت تا است ، كفر به خدا ، و قتل نفس ، و عاق والدين ، و خوردن ربا بعد از بينه و خوردن مال يتيم از روى ظلم و فرار از جنگ ، و تعرب بعد از هجرت . و امام رضا عليه السّلام در نامه ايكه براى مأمون نوشت آن را سى و پنج عدد دانسته كه آخرينش اصرار بر صغاير است .\r\nبعد در اصناف محرمات بنگر كه آنها نيز بسيار است يك قسم معاصى قلب است و يك قسم معاصى جوارح و اعضاء بدن ، از معاصى قلب مىتوان از حسد هرگاه انسان آن را ظاهر سازد ، و كينه ، و نيت سوء دربارهء مؤمن داشتن ، و سوء ظن نسبت به مسلمانان در غير محل آن ، و محبت دشمنان خدا ، و گفته شده محبت دنيا ، و حب جاه و رياست ، و\r\n","description":"","footnote":" ( 1 ) كافى باب الكبائر . ","page_name":" 85 ","page_number":85},
  {"content":"\r\n\r\nعجب و ريا ، و كبر ، و حرص بيش از حد ، و بر قضاء الهى خشمگين شدن ، و غفلت از تكليف ، و نفاق ، و فرا گيرى علومى كه حرام است مثل كهانت و سحر براى عمل به آن ، و بخل و ترس ، و ايمن شدن از مكر خدا ، و نااميدى از روح و رحمت حق ، و جهل ، مىتوان نام برد و همهء اينها از معاصى قلب است ، گر چه بعضى از آنها جزء كبائر و يا محرمات نيست و داخل در مكروهات هست ، و معاصى كه مربوط بجوارح مىشود ، مثل كبائريكه در بحث از گناهان كبيره و صغيره بيان داشتيم ، و بدعت ، و جلوگيرى از اينكه در مساجد نام خدا برده شود ، و كوشش در ويرانى آن و سعى و كوشش در هر معصيتى و كتمان حق ، و رشوه ، و توقف در بلاد كفر با تمكن از خروج از آنجا ، و مخالفت و دشمنى با رسول صلَّى اللَّه عليه و آله ، و متابعت از غير راه مؤمنين ، و استكبار از دعاء و هر عبادت ديگر ، و راهزنى ، و تحريف حقايق ، و تكذيب آيات خدا ، و اذيت و آزار پيامبر صلَّى اللَّه عليه و آله و مؤمنين و اهانت به آنها بلكه اذيت و آزار حيوانات بدون اذن شارع ، و اعراض و روى گردانيدن از آيات خدا و باطل دانستن آن ، و تخلف از جهاد ، و بلكه تخلف از بعضى از اقسام دفاع ، و نشستن در مساجد در حال جنابت و حيض ، و گذشتن از مسجد الحرام و مسجد النبى با اين حالت ، و پوشيدن لباس ابريشم ، و زينت به طلا براى مردان ، جز آنچه در حال جنگ اجازه داده شده ، و خوردن و آشاميدن در ظروف طلا و نقره بلكه تهيه اين چنين ظروفى ، و ساختن آلات لهو و قمار ، و تصوير موجودات صاحب روح ، و احوط ترك داشتن اين صورتها است ، و ساختن خانه براى خود نمائى و شهرت زياده بر آنچه كه مورد نياز است ، بلكه براى فخر فروختن به همسايگان و مباهات ببرادران ، و خوار شمردن\r\n","description":"","footnote":"","page_name":" 86 ","page_number":86},
  {"content":"\r\nفقير مسلمان ، و تراشيدن صورت ، و قمار ، و شرط بندى در غير مواردى كه استثناء شده و سرودن چيزى در هجاء مؤمن ، و غزل سرائى بنام زنى معين كه بر او حلال نيست ، و يا بنام پسر بچه اى بنابر احوط ، و نوحه سرائى بباطل و استماع آن ، و غناء و آواز با آهنگ لهو انگيز ، و قيادت و مساحقه ، و مباشرت دو زن بدون اينكه جامه اى بين آنها باشد ، و اينكه زن آنچه را كه در خلوت بين او همسرش گذشته براى ديگران بيان كند و خود آرايى زن براى غير شوهر خود ، و خروج از خانه بدون اجازهء شوهر ، و نگاه به اجنبى با قصد بد ، حتى نگاه مرد به پسر بچه زيبا ، و مسافحه و دست دادن با زن نامحرم ، و التزام با آنها ، و نگاه مرد به عورت برادر مسلمانش و زن به عورت زن ديگر ، و نگاه بدرون خانهء ديگران ، و نشستن بر سفره ايكه بر سر آن سفره شراب نوشيده مىشود كه پيامبر صلَّى اللَّه عليه و آله شراب و آنكه درختش را غرس نموده و آنكه انگورش را فشرده و آن كس كه بياشامد و آنكه بفروشد و آنكه بخرد و آنكه از پول آن ارتزاق كند و آنكه آن را حمل كند و آنكه و آنچه بر او حمل شود همه را لعنت فرموده ، همچنين خورندهء ربا و موكل و كاتب و شاهد آن را لعنت نموده است ، و از امير المؤمنين على عليه السّلام رسيده كه فرمود :\r\nبر حذر باش از اينكه ، عشار ( ده يك بگير ) و يا شاعر ، و يا شرطه و يا صاحب طنبور و طبل باشى .\r\nو از جملهء معاصى اخبار از غيب است بطور كلى براى غير نبى و يا وصى نبى ، خواه به تنجيم يا كهانت يا قيافه يا رمل و يا هر وسيلهء ديگر باشد كه در حديث است كه از فرا گيرى نجوم بر حذر باشيد مگر آنچه كه بدان در دريا و خشكى راه پيدا ميكنيد زيرا كه نجوم آدمى را به\r\n","description":"","footnote":"","page_name":" 87 ","page_number":87},
  {"content":"\r\nكهانت ميكشاند ، و منجم مثل كاهن است ، و كاهن مثل ساحر و ساحر مثل كافر و كافر در آتش است و در حديث ديگر آمده كه هر كس كهانت كند و يا پيش كاهنى رود و از او استمداد جويد از دين محمد صلَّى اللَّه عليه و آله برائت جسته است .\r\nديگر از معاصى سحر و شعبده است و سحر عبارت از سخن يا نوشته يا قسمها و دعاها و امثال اينها است كه بواسطهء آن ضررى متوجه ديگرى مىشود كه از جمله ميتوان بستن مرد را نسبت بهمسرش ، و ايجاد دشمنى ميان آنها ، و استخدام ملائكه و جن و فرود آوردن شياطين در كشف پنهانيها و علاج كسى كه غش نموده و استحضار شياطين ، و يا آنها را در بدن كودك و يا زنى در آوردن ، و كشف پنهانيها با اين كار ، فرا گيرى اينها و آنچه شبيه اينها است و كسب از اين راه حرام است ، مگر اينكه بدين خاطر اين علوم را فرا گيرد كه اگر كسى با اين اعمال خواست ادعاى نبوت كند و مردم را بفريبد او را رسوا سازد ، همچنين حل سحر با قرآن و يا مطلقا جايز است و در خبر حل سحر جايز دانسته شده و از عقد و بستن نهى شده است .\r\nو از جملهء معاصى غضب براى غير خدا ، و حميت و عصبيت با اعمال آن ، و تكبر و تجبر ، و با تكبر راه رفتن ، و به ديگران فخر فروختن ، و فحش و ناسزا گفتن ، و خود را ستودن ، و خودنمائى كردن ، و سخن - چينى و گوش به آن فرا دادن ، و اشاعهء فواحش و زشتيها در ميان مؤمنين ، و تجسس عيوب آنها ، و بهتان و سعايت ، و سب و لعن و طعن بدون استحقاق ، و مكر و فريب ، و غدر و غش و فريبكارى ، مگر در مواردى كه استثنا شده و غصب و بردن مال غير و خوردن آنچه را كه شارع حرام دانسته بلكه\r\n","description":"","footnote":"","page_name":" 88 ","page_number":88},
  {"content":"\r\n\r\nمطلق تصرف در اموريكه تصرف در آنها حرام است و بردن حقوق مسلمانان و ظلم و قساوت و جفاء و هر آنچه كه خدا و رسول صلَّى اللَّه عليه و آله از آن نهى نموده و ترك آداب و سنن نبوى بيكباره ، و كمك بظالمين و كفر و گناه مىباشد .\r\nاين اصول طاعات و معاصى است و انسان هر گاه اراده توبه كند ميبايست در اينها بنگرد و تأمل نمايد و يكى يكى را از نظر بگذراند بعد هر يك از اين اصول را به اعضاء و جوارح بدن تقسيم كند و براى هر عضوى واجبات و محرمات مربوط به آن عضو را در صفحه اى بنويسد ، و در صفحه دو جدول رسم نمايد و در زير هر جدول دو جدول ديگر بكشد ، بعد اوقات عمرش را از هنگام بلوغ تا زمان توبه بتفصيل بررسى كند و ببيند آيا در اين مدت واجبى از او فوت شده و يا به عمل حرامى مبتلا گشته و اگر چنين بوده هر يك را در ستون مخصوص به آن بنويسد ، بعد ببيند آيا اين واجبى كه از او فوت شده و يا اين عمل حراميكه مرتكب گشته از حق اللَّه بوده يا حق الناس ، و باز هر كدام را در جدول مخصوص ثبت كند و بعد آنهايى را كه از حقوق الهى بوده ببيند آيا براى آن قضاء يا كفاره اى هست يا خير و اين را هم قيد كند ، بعد در اموريكه بحقوق مردم مربوط مىشود بنگرد و ببيند آيا اداء آنها ممكن است يا جز استغفار و هديهء اعمال نيك براى آنها ، راه ديگرى ندارد اين را هم در جاى خود ثبت كند و بعد بجستجو بپردازد و آنچه را در كودكى در اموال مردم تصرف نموده ، در صفحه جداگانه بنويسد و اگر ضمانت مالى از مسلمان يا ذمى بر گردن او است قيد نمايد و به رهائى ذمه اش از حقوق ديگران همت گمارد .\r\n","description":"","footnote":"","page_name":" 89 ","page_number":89},
  {"content":"\r\nپس از انجام اين امور غسل توبه كند و به مكان خلوتى رود و ابتدا آنچه را كه سيد ابن طاووس در اقبال از رسول خدا صلَّى اللَّه عليه و آله براى تائب بيان داشته انجام دهد سپس به سجده رود و اگر بر خاكستر نشيند سزاوارتر است و خدا را باسماء حسنايش بخواند و بسيار از نامهاى جماليهء پروردگار بر زبان آورد و آن را به گفتن يا ارحم الراحمين ختم كند ، تا هفت مرتبه ، سپس به گناهان خود اعتراف كند و تا آنجا كه ممكن است آنها را بشمارد ، سپس از اينكه خدا به او اين قدر مهلت داده و باب توبه را به روى او گشوده خدا را حمد و سپاس گويد و بر محمد صلَّى اللَّه عليه و آله و آل او درود فرستد و در اين امر مبالغه كند پس از آن بر همهء انبياء و پيامبران و ملائكه اللَّه و جميع بندگان صالح خدا و همهء مؤمنان درود فرستد ، و براى فرج و عافيت و نصر و يارى امام زمانش حضرت صاحب الزمان ارواح العالمين فداه دعا كند پس از آن سرش را برهنه كند و خاك بر سرش بپاشد و در خاك بغلطد و چون زن فرزند از دست داده بگريد و در استغفار الحاح و اصرار نمايد و بگويد اى آنكه جواب دشمنترين آفريده ات را كه ابليس باشد دادى مرا در قبول توبه‌ام جواب ده و در اتمام آن مرا موفق بدار چرا كه خير تماما بدست تو است و توئى كه هر چه بخواهى ميكنى ، سپس بگويد يا كريم العفو و بگويد اى آنكه بديها را به نيكى بدل مىسازى بر محمد و آل او درود فرست و گناهان مرا به دو چندان آن از حسنات مبدل فرما ، اى آنكه سحرهء فرعون را پذيرفتى بر محمد و آل او درود فرست و مرا بپذير ، بعد بگويد بارالها اگر پيش از من مثل مرا پذيرفته اى مرا هم بپذير اى آنكه سحره را پذيرفتى مرا بپذير ، بارالها اگر تا به حال مثل مرا نپذيرفته اى پس الان مرا و امثال مرا بپذير و اين ظهور ديگرى از درياى بيكران رحمتت باشد كه تا به حال در وجود نبوده ، چرا كه رحمت تو هر چيز را فرا ميگيرد ، و من\r\n","description":"","footnote":"","page_name":" 90 ","page_number":90},
  {"content":"\r\n\r\nچيزى هستم پس مرا از رحمتت بهره مند ساز اى مهربانترين مهربانان ، و اين جملات را سه بار تكرار كند و هر مرتبه آن را با صلوات و گفتن :\r\nما شاء اللَّه لا حول و لا قوة الا باللَّه العلى العظيم .\r\nختم كند سپس تصميم بگيرد كه در آينده ديگر گرد گناه نگردد و از خدا در اين باره يارى طلبد و بكامل ساختن توبه آنگونه كه ذكرش گذشت بپردازد و نسبت بقبول توبه اش خوشبين باشد و در وفاء بتوبه اش پيوسته مراقبت كند و اگر احيانا گناهى را مرتكب شد دوباره توبه كند و اخبار رجاء و اميدوارى برحمت پروردگار را در نظر آورد و از رحمت خدا و قبول توبهء مجدد مأيوس نگردد ، كه ما دام كه بنده از توبه خسته نشده خدا او را از مغفرتش منع نميكند كه او بسيار توبه پذير و مهربان است ، و هر چه گناهش بيشتر و بزرگتر است ميبايست كه در طلب مغفرت الحاح و اصرار بيشترى داشته باشد و توبهء پدرش آدم را بخاطر بياورد كه بنا بر آنچه روايت شده دويست سال گريست .\r\nيا توبهء داود پيامبر عليه السّلام را در نظر آورد كه چهل روز سر از سجده بر نداشت بطوريكه پيشانى و زانوانش جراحت شد و از اشك چشمانش گياه روئيد و آن گياه را به آتش درون سوزانيد ، آنگاه كه از شدت حزن آه ميكشيد ، پس از توبه اش هم باز در بيابان ميرفت و بر نفس خود نوحه مىنمود و بر گناهانش اشك ميريخت و روايت شده كه هر گاه داود قصد اين كار را داشت سليمان دستور مىداد كه در ميان مردم ندا كنند كه هر كس ميل دارد نوحهء داود را بر خويشتن بشنود بيايد مردم ميآمدند ، و گرد او جمع زيادى از انسان و وحوش جمع ميشدند او ابتدا به ثناء ذات اقدس حق مىپرداخت . سپس بهشت و دوزخ را ياد مىنمود و سپس\r\n","description":"","footnote":"","page_name":" 91 ","page_number":91},
  {"content":"\r\n\r\nاز هول و هراس قيامت سخن ميگفت آنگاه شروع به نوحه كردن بر نفس خود مىنمود بنحويكه از مردم و وحوش جمع زيادى مىمردند سپس سليمان ميگفت اى پدر مستمعين را از هم پاشيدى و او شروع بدعا نمود در اين بين يكى از عباد فرياد بر مىآورد كه اى داود چه زود در طلب جزاء از خدايت بر آمدى كه داود مىافتاد و از حال ميرفت ، سليمان تختى مىآورد و او را به همان حال به خانه ميبرد و در ميان مردم منادى ندا ميكرد كه هر كس از او آشنائى با داود بوده تختى بياورد جنازهء او را ببرد كه كسانى كه با او بودند ياد بهشت و جهنم آنها را كشته است ، زن مىآمد و آشنايش را ميبرد و ميگفت اى كسى كه او را ياد آتش كشت ، اى كسى كه ترس از دوزخ او را از پاى در آورد ، و حال عارفان به خدا و به عظمت حضرت حقتعالى چنين بوده با اينكه خطاهايشان گناهى از گناهان ما نبوده ، و آنها معصوم از ارتكاب گناه هستند ، و خطاى آنها ترك اولىاى بيش نبوده است .\r\nو باز به آن داستان جوان نبّاش تأسى جويد كه بنابر آنچه در تفسير صافى از مجالس از عبد الرحمن ابن غيم دوسى روايت نموده ميگويد :\r\nروزى معاذ بر رسول خدا صلَّى اللَّه عليه و آله وارد شد در حالى كه مىگريست و سلام كرد پيامبر جواب سلام گفت ، و علت گريه اش را جويا شد معاذ گفت اى رسول خدا جوانى زيبا روى و با طراوت بر در ايستاده و هم چون زن فرزند مرده گريه مىكند و اجازهء ورود مىطلبد . حضرت فرمود او را بياور ، او را آورد ، سلام كرد پيامبر جواب داد و فرمود اى جوان علت گريهء تو چيست ، جوان گفت چگونه نگريم در حالى كه گناهانى مرتكب شده‌ام كه اگر خدا مرا بيكى از آنها باز خواست كند طعمهء آتش خواهم گشت\r\n","description":"","footnote":"","page_name":" 92 ","page_number":92},
  {"content":"\r\nو ميبينم كه زود است كه آن روز فرا رسد و هيچ اميدى به عفو و بخشش آنها ندارم ، پيامبر فرمود آيا براى خدا شريكى قائل شده اى گفت پناه ميبرم از اينكه براى خدايم شريك قائل شوم ، فرمود آيا به حرام مؤمنى را كشته اى گفت خير . پيامبر فرمود اگر گناهانت باندازهء سنگينى هفت زمين و درياها و ريگها و درختان و آنچه از آفريده‌ها در آنها است باشد خدا مىآمرزد جوان گفت گناه من از همهء اينها بيشتر و بزرگتر است پيامبر فرمود ، اگر گناهانت مثل آسمانها و ستارگان و عرش و كرسى باشد خدا مىآمرزد جوان گفت از اينها هم بزرگتر است . پيامبر نگاهى غضب آلود به او نموده و فرمود واى بر تو اى جوان آيا گناهان تو بزرگتر است يا پروردگار تو ، جوان به رو بر زمين افتاد و گفت منزه است خداى من هيچ چيز از پروردگار من بزرگتر نيست ، پروردگار من از هر بزرگى بزرگتر است اى پيامبر خدا ، رسول خدا فرمود آيا گناه بزرگ را جز خداى بزرگ مىآمرزد ؟ جوان گفت نه به خدا اى رسول خدا ، و سپس ساكت شد ، رسول خدا فرمود آيا مىشود يكى از گناهانت را برايم بگوئى ، گفت بلى . من هفت سال بود كه نبش قبر ميكردم و مردگان را از گور خارج مىساختم و كفن آنها را بر ميگرفتم تا اينكه دخترى از انصار مرد او را به خاك سپردند چون شب شد آمدم و قبر را شكافته و آنچه از كفن بر او بود برگرفتم و او را عريان بر لب قبر رها كرده و باز گشتم ، شيطان شروع به وسوسه نمود و آن دخترك را در چشم من زيبا نمود و سفيدى و فربهى بدن او را در نظرم مجسم ساخت و از اين وسوسه دست بر نداشت تا اينكه دوباره بازگشتم و با آن دختر هم بستر شدم و پس از عمل او را به همان حال گذاشته و بازگشتم هنوز از آن مكان دور نشده بودم كه از\r\n","description":"","footnote":"","page_name":" 93 ","page_number":93},
  {"content":"\r\nپشت سر آوازى شنيدم كه ميگويد اى جوان واى بر تو از آن كس كه در روز حساب بين من و تو داورى كند ، تو مرا از گور در آوردى و كفن مرا از من باز گرفتى و مرا برهنه و عريان ميان مردگان رها ساختى و كارى كردى كه با جنابت براى حساب بايد حاضر شوم ، پس واى بجوانيت از آتش ، و من پس از اين بود كه دانستم بوى بهشت را نخواهم شنيد ، حال تو اى رسول خدا چه ميبينى پيامبر فرمود دور شو از من اى فاسق ، مىترسم كه منهم به آتش تو بسوزم و چه نزديكى تو به آتش و اين جملات را تكرار ميكرد و به او اشاره مىنمود تا جوان از او دور شد ، جوان چون چنين ديد بخانهء خود آمد و زاد و توشه اى براى خود برگرفت و به يكى از كوههاى اطراف مدينه رفت و بعبادت مشغول شد ، پوستى بر تن نمود دو دست خود را به گردن بست و فرياد بر آورد كه بار الها اين بندهء تو است كه دست بسته بنزد تو آمده ، اى پروردگار من توئى آنكه مرا آفريدى و آنچه كه مىدانى از من سر زد خدايا اكنون از كردهء خود پشيمانم ، به خدمت پيامبرت رفتم او هم مرا از خود راند و خوف مرا بيشتر نمود تو را باسمت و جلالت و بزرگى سلطانت سوگند مىدهم كه اميدم را نااميد نسازى سيد من دعايم را باطل ننمائى و مرا از رحمت خود محروم نسازى و پيوسته اين سخنان بر لب داشت تا چهل روز بدين منوال گذشت ، پس از چهل شبانه روز دستش را بسوى آسمان بلند نمود و گفت بار الها اگر حاجت مرا برآوردى و اگر دعاى مرا مستجاب نمودى و اگر گناه مرا بخشيدى به پيامبرت وحى فرما ، و اگر كه آمرزيده نشده‌ام و مىخواهى مرا عقوبت كنى پس آتشى بفرست تا مرا بسوزاند ، و يا مرا به عقوبتى گرفتار نما تا مرا هلاك سازد و از فضيحت و رسوائى روز قيامت مرا\r\n","description":"","footnote":"","page_name":" 94 ","page_number":94},
  {"content":"\r\nنجات ده .\r\nذات اقدس حق اين آيات را بر پيامبر نازل فرمود :\r\nو الذين اذا فعلوا فاحشة و ظلموا انفسهم ذكروا اللَّه فاستغفروا لذنوبهم و من يغفر الذنوب الا اللَّه و لم يصروا على ما فعلوا و هم يعلمون . أولئك جزائهم مغفرة من ربهم و جنات تجرى من تحتها الانهار خالدين فيها و نعم اجر العالمين . 3 : 135 - 136 ( آل عمران 136 - 135 ) .\r\nترجمه : و كسانى كه چون عمل زشتى انجام دهند و بر خويشتن ستم روا دارند خدا را ياد آورند و براى گناهان خويش آمرزش طلبند و جز خدا چه كسى است كه گناهان را بيامرزد - آنان كسانى هستند كه بر گناهى كه مرتكب شدند با علم بگناه بودن آن اصرار نورزند . اينانند كه پاداششان آمرزشى از خدايشان است و بهشتهائى كه نهرها از زير آن روان است ، جاويد در آن بهشتها خواهند بود و چه نيكو است اجر عمل كنندگان .\r\nو به پيامبر خطاب فرمود كه اى محمد بندهء ما براى توبه نزد تو آمد تو او را از خود راندى او بكجا برود و به كه روى آورد و از كه بخواهد كه گناهانش را بيامرزد ، پس از نزول اين آيه ، پيامبر در حالى كه تبسمى بر لب داشت اين آيات را تلاوت نمود و رو باصحاب نموده و فرمود كيست كه محل آن جوان را بما نشان دهد ، معاذ گفت شنيده‌ام كه در فلان محل است پيامبر و اصحاب به راه افتادند تا به آن كوه رسيدند ، در جستجوى او از كوه بالا رفتند ناگهان چشمشان به آن جوان افتاد كه بين دو صخره ايستاده در حالى كه دستهايش را به گردن بسته و صورتش سياه شده و از شدت گريه پلكى به چشمانش نمانده و ميگويد اى سيد من تو آفرينش\r\n","description":"","footnote":"","page_name":" 95 ","page_number":95},
  {"content":"\r\nمرا نيكو ساختى و چهره‌ام را زيبا نمودى كاش مىدانستم عاقبت كارم چه خواهد شد آيا مرا در آتش خواهى افكند تا مرا بسوزاند و يا در جوار خود مرا جاى خواهى داد ، بارالها تو بسيار به من نيكى نمودى و نعمتهاى بسيارى به من عنايت كردى كاش مىدانستم سر انجام من چه خواهد شد ، آيا ببهشت دعوت مىشوم و يا به آتش رانده خواهم شد ، بارالها گناهانم از آسمانها و زمين و از كرسى واسع تو و از عرش عظيم تو بزرگتر است ، كاش مىدانستم آيا گناهان مرا مىآمرزى ، يا اينكه مرا بواسطهء آنها در قيامت رسوا و مفتضح خواهى ساخت پيوسته اين سخنان بر لب داشت در حالى كه خاك بر سر خود مىپاشيد ، درندگان گرد او را گرفته بودند و پرندگان بر سرش سايه داشتند و از گريه او گريه ميكردند رسول خدا نزديك شد ، و دو دستش را از گردنش باز نمود و خاكها را از سر و روى او پاك كرد و فرمود بشارت باد تورا كه تو از آزاد شدگان از آتش هستى سپس رو باصحاب خود نموده و فرمود گناهان خود را همچون بهلول تدارك كنيد ، سپس آياتى را كه نازل شده بود تلاوت فرمود و او را ببهشت بشارت داد .\r\nخاتمه . بدان كه آنچه از اخبار ما فهميده مىشود اينست كه با طهارت بودن در جميع اوقات مستحب است بخصوص براى طالبان علم ، و اگر امر چنين باشد ديگر وجهى براى احتياط در وضوئى كه براى تحصيل طهارت قبل از وقت نماز گرفته مىشود نخواهد بود گر چه غرض او از اين طهارت اين باشد كه با اين طهارت پس از رسيدن وقت نماز بخواند ، زيرا آنچه كه او را بگرفتن وضو وا داشته امرى است كه از نظر شرع راجح و پسنديده است ، گر چه آنچه كه داعى او بر اين امر\r\n","description":"","footnote":"","page_name":" 96 ","page_number":96},
  {"content":"\r\nبوده امرى غير قربى باشد . و گمان من اينست كه اين احتياط بطور مطلق راجح نيست ، زيرا سبب مىشود كه اكثرا انسان در سفر نمازش را با تيمم بخواند . و اين عمل مستحب كه پيوسته با طهارت بودن باشد را ترك نمايد . در حالى كه در اخبار سفارش زيادى در اين مورد شده مثل اينكه وارد شده كه هر كس حدثى از او سر بزند و وضو نگيرد بر من جفا نموده و آن كس كه وضو بگيرد و دو ركعت نماز نخواند بر من جفا نموده و هر كس اين دو ركعت نماز را بخواند و پس از آن مرا نخواند مرا جفا نموده و آن كس كه وضو بگيرد و دو ركعت نماز بجاى آورد ، و پس از سلام نماز مرا بخواند و من دعايش را جواب نگويم من بر او جفا نموده‌ام و من خدائى جفا كار نيستم . و لذا يكى از مشايخ ما قدس اللَّه - سره و جزاه عنى خير جزاء المعلمين المربين . مرا به عمل بمضمون اين روايت سفارش مىفرمود و ميگفت پس از اين دو ركعت نماز به سجده رويد و از خدا بخواهيد كه محبت و معرفت خودش را نصيب شما فرمايد .\r\n","description":"","footnote":"","page_name":" 97 ","page_number":97},
  {"content":"\r\n\r\nفصل « در بيان موارد وجوب وضوء »\r\nواجب است وضو براى نمازهاى واجب و مستحب و طواف و مس نوشته‌هاى قرآن ، و مس و احوط ترك مس جلد و ورق قرآن و اسماء خدا و اسماء معصومين و نوشتن قرآن بدون وضو است ، و مستحب است وضو براى بقاء بر طهارت و طواف مستحب يا اعمال ديگر از مناسك كه طهارت در آن شرط نشده ، و دخول در مسجد و آماده بودن براى نماز واجب قبل از دخول وقت آن ، و قرائت قرآن و طلب حاجت ، و خوابيدن ، و نزديكى با زن حامله ، و دخول بر اهل خود در بازگشت از سفر ، و نماز ميت و داخل ساختن ميت در قبر ، و كسى كه وضو داشته و مدتى از وضويش گذشته و يا در حال داشتن وضو خون از بينىاش آمده و يا قى نموده است .\r\nهمچنين مستحب است تجديد وضو براى بوسيدن از روى شهوت و مس فرج ، و براى آنچه كه بعد از استبراء از مرد خارج مىشود و يا اگر قبل از استنجا وضو گرفته و خروج خون از بن دندانها در صورتى كه طبع او از آن كراهت داشته باشد و خواندن بيش از چهار خط از اشعار باطل ، و كذب و غيبت و ظلم ، همچنين مستحب است وضو براى\r\n","description":"","footnote":"","page_name":" 98 ","page_number":98},
  {"content":"\r\nاكل و خواب و نزديكى در حال جنابت و غسل دادن ميت و كسى كه مى - خواهد ميتى را غسل دهد اگر قبل از غسل ارادهء جماع كند ، و زن حايض اگر بخواهد در وقت نماز ذكر خدا بگويد .\r\n","description":"","footnote":"","page_name":" 99 ","page_number":99},
  {"content":"\r\n\r\nفصل در بيان غسل و حكمت آن\r\nحكمت غسل چه واجب و چه مستحب همان است كه براى وضو بيان داشتيم و عبرتى كه از آن بايد گرفته شود همان امورى است كه در مورد وضو بيان شد ، آنچه كه اينجا اضافهء بر آن مطالب بايد گفت اينست كه انسان از شستشوى تمام بدن در غسل به اين حقيقت بايد پى ببرد كه تطهير به قدر كثافت است و از اين امر تكليفش را در تطهير قلب و روح و باطن خود از آنچه كه باعث پليدى آنها شود در مىيابد .\r\nدر غسل مستحب است كه ابتدا بسم اللَّه گفته شود و در اثناء آن اين دعا را بخواند :\r\nاللَّهمّ طهّر قلبى و اشرح لي صدرى و اجر على لسانى مدحتك و الثّناء عليك اللَّهمّ اجعله لي طهورا و شفاء و نورا انّك على كلّ شيء قدير .\r\nو پس از فراغت از غسل بگويد :\r\nاللَّهمّ طهّر قلبى و زكّ - عملى و تقبّل سعيى و اجعل ما عندك خيرا لي اللَّهمّ اجعلنى من التّوابين و اجعلنى من المتطَّهرين .\r\nو دعاهاى ديگرى هم در اين زمينه رسيده و اين دعاها همانگونه\r\n","description":"","footnote":"","page_name":" 100 ","page_number":100},
  {"content":"\r\n\r\nكه مىبينى گوياى اين حقيقت است كه غرض اصلى و مقصود مهمتر از همهء اينها ، طهارت قلب و شرح صدر است و آن بنابر آنچه كه از رسول خدا صلَّى اللَّه عليه و آله روايت شده نورى است كه در دل افكنده مىشود و شرح صدر ثمرهء آن است ، و علامت آن كناره گيرى از اين دار غرور و آماده شدن براى بازگشت به آن سراى جاودانى و هميشگى است ، بعضى از اهل تحقيق گفته‌اند مراد از آن نور ، نور معرفت نفس است و آن عبارت از اينست كه آدمى حقيقت نفس خود را كه مجرد از صورت و ماده است و نورى داراى زندگى و علم است ببيند ، و همين نور است كه در آخر مناجات شعبانيه بدان اشاره شده و مىفرمايد :\r\nو الحقنى بنور عزّك الابهج فاكون لك عارفا .\r\nترجمه : و مرا بنور عزتت كه فروزنده تر است ملحق فرما تا عارف به تو گردم .\r\nچنانچه بعضى از مشايخ گفته‌اند ، و هر گاه كه ببنده نور معرفت نفس كه بوسيلهء آن امكان وصول بمعرفت ذات اقدس حق براى انسان حاصل مىشود عطا شد با اين نور ملكوت همهء اين عوالمى كه براى مردم محسوس است خواهد ديد و انسانى ملكوتى خواهد شد و بخاطر غلبهء روحانيت بر او در دار خلود وارد خواهد گشت و مراد از انابه و بازگشت بسراى جاويد همين است ، و همانگونه كه طهارت اعضاء و جوارح موانعى كه بر سر راه انسان براى دخول در مساجد و نماز است بر ميدارد همچنين طهارت سرّ و درون هم از آنچه كه اين عالم محسوس كه عالم طبيعت و عالم ظلمانى است آن را اقتضا مىكند ، موانع بازگشت انسان را به دار الخلود كه دار السّلام و سراى زندگى و جوار\r\n","description":"","footnote":"","page_name":" 101 ","page_number":101},
  {"content":"\r\n\r\nحضرت حق تعالى است از ميان برمىدارد ، و با دخول بنده در آن سراى آدمى به خدا نزديك مىشود و از طريق كشف و شهود معرفت برايش حاصل مىشود و آن زمان است كه آنچه را كه نزد خدا است بهتر از آنچه نزد خود او و ديگران است مىبيند ، و در مىيابد كه اين عالم ، عالم غرور است .\r\nموارد استحباب غسل در فقه مفصلا بيان شده و ما فعلا در صدد بيان آن نيستيم ، مگر همين مقدار كه بعضى بيان داشته‌اند كه عبارت از ورود به هر مشهد و زيارتگاه و مكان شريف ، و براى انجام هر عملى كه باعث تقرب انسان به خدا مىشود باشد ، و آدمى اگر در اين گونه موارد به اميد محبوبيت غسل كند عيبى نخواهد داشت ، چنان كه از رواياتى كه در اين زمينه رسيده اين مطلب بر مىآيد ، از جمله در علل الشرايع از حضرت رضا عليه السّلام در علت غسل جمعه و عيد قربان و فطر و غسلهاى ديگر آمده كه اين عمل بيان كنندهء تعظيم بنده نسبت به پروردگارش و استقبال او از خداوند كريم و جليل و طلب مغفرت براى گناهانش است ، تا آنجا كه مىفرمايد كه اين غسل را ذات اقدس حق براى برتر داشتن اين روز بر ساير روزها و زيادتى در نوافل و عبادات قرار داده است . و اين روايت گوياى همان مطلبى است كه ما بيان داشتيم و در هر حال در اين گونه موارد اگر انسان باميد اينكه اين عمل محبوب خداى متعال است آن را انجام دهد اشكالى نخواهد داشت .\r\nو مراقباتى كه در گذشته بدان اشاره شد لازم است در غسل هم بدان توجه شود و در ترتيبى كه براى شستشوى اعضاء و جوارح بدن در غسل بيان گشته تأمل كند كه شارع حتى از بيان اين ترتيب هم غفلت ننموده ،\r\n","description":"","footnote":"","page_name":" 102 ","page_number":102},
  {"content":"\r\nو از اين تأمل بعزت حكمت الهى و اينكه او در هر موردى حكمى دارد پى ببرد و بمراقبت در جزئيات از حركات و سكناتش بيشتر اهميت دهد و هر گاه كه بمراقبت همت گمارد و به آنچه از وجوه حكمت دانا است عمل كند خداوند آنچه را از وجوه حكمت كه نمىداند به او تعليم ميدهد و بقول قرآن : آنكه را حكمت داده شده بتحقيق خيرى بسيار داده شده است . و هر گاه در اين دستورات تعمق كند و ببيند مقدم داشتن پا در غسل بر سر مثلا ، خلاف حكمت است پس به آنچه خداوند حكيم انجام داده راضى ميگردد و ميبيند كه ناخشنودى او در مقابل آنچه كه از احكام الهى بر خلاف هواى نفس او است از نقصان و اعوجاج او است و الا كه در حسن حكمت الهى و كمال آن اشكالى نيست .\r\n","description":"","footnote":"","page_name":" 103 ","page_number":103},
  {"content":"\r\n\r\nفصل « در بيان حمام »\r\nاز امير المؤمنين عليه السّلام روايت شده كه فرمود چه نيكو خانه اى است حمام ، آتش را به ياد مىآورد ، و چرك بدن را ميبرد ، اين روايت با همهء كوتاهيش اشاراتى لطيف به مطالبى مهم دارد .\r\nاز جمله اينكه امام عليه السّلام ياد آورى آتش را بر از بين بردن چرك مقدم داشته و اين تأديبى است براى مؤمن كه در همهء امور ذكر آخرت را بر دنيا مقدم بدارد ، و شيوهء خود آن بزرگوار هم در جميع امور و احوالات همين بود و بلكه بالاتر از آن هر گاه در مقابل انجام دو امر قرار ميگرفت كه رضاى خدا در هر دو از جميع جهات يكسان بود ، مى - ديديد كه انجام كدام يك از آن دو بر نفسش شاقتر است همان را انتخاب مىنمود ، و نيز ممكن است اينكه در همهء موارد ذكر خدا را مقدم مى - داشت يكى از معانى آن سخن آن حضرت باشد كه فرمود : به هيچ چيز نگاه نكردم مگر اينكه قبل از او و بعد از او و با او خدا را ديدم . گر چه معانى ديگرى هم براى آن هست و لكن منافاتى ندارد كه اين هم مرتبه اى از معانى آن باشد .\r\nو شيخ ما را اصحاب و يارانى از اهل تقوا بود كه از جملهء آنها\r\n","description":"","footnote":"","page_name":" 104 ","page_number":104},
  {"content":"\r\n\r\nسيدى از بزرگان شهر همدان بود كه جوانى نيكو سيرت و مراقب و مجاهد و با استقامت بود او در خدمت شيخ به تحصيل فقه و تزكيهء نفس اشتغال داشت ، روزى كه جمعى از همدان به خدمت شيخ رسيده بودند از يكى از برادران سيد شكايت داشتند كه در بعضى از امور متعلق به - تجارت كوتاهى مىكند شيخ سيد را فرمود كه در اين باره نامه اى ببرادرش بنويسد و او نامه اى نوشت و خدمت شيخ آورد شيخ نامه را گشود ديد سيد در نامه برادرش را بخاطر بدرفتارى با مردم مورد ملامت قرار داده و نوشته كه اين گونه رفتار هم اعتبار او را نزد مردم از بين ميبرد و هم در آخرت موجب زيان و ضرر خواهد بود ، چون شيخ ديد كه سيد ضرر دنيوى را بر ضرر اخروى مقدم داشته فرمود كه اين نوشته ، شبيه نوشته - هاى اهل غفلت است كسى كه مراقب اعمال و رفتار خود باشد هيچگاه ذكر دنيا را بر آخرت مقدم نميدارد .\r\nاشارات ديگر اينكه كسانى كه مراقب اعمال و رفتار خود باشند حمام آتش را بيادشان مىآورد پس آن كس كه در حمام درآيد و بفكر آتش دوزخ نيفتد از زمرهء غافلان است و وجه اين مطلب اينست كه مؤمن بخاطر ايمانش به روز واپسين بناچار ميبايست دائما از آتش دوزخ در خوف و هراس باشد تا آنگاه كه از صراط بگذرد و ايمن گردد و كسى كه از چيزى در هراس باشد با ديدن هر آنچه كه شبيه آن است بر خود مىلرزد و حمام در بعضى از وجوه شبيه بدوزخ است زيرا از پائين آتش است و از بالا تاريكى و درون آب جوشان .\r\nاشارات ديگر اينكه مؤمن ميبايست بهر چه مىنگرد بمناسبتى آخرت را بخاطر آورد زيرا حمام از اين جهت خصوصيتى ندارد و اين\r\n","description":"","footnote":"","page_name":" 105 ","page_number":105},
  {"content":"\r\n\r\nحكم ، حكم عامى است ، و سزاوار است كه مؤمن عاقل از مشاهدهء هر چيز عبرت و موعظه اى بگيرد ، هر گاه نگاهش به آتش افتد آتش جهنم را بخاطر آورد و بتاريكى كه ميرسد ظلمت قبر را ، و اگر از چيزى وحشت نمود وحشت قبر را در نظر آورد و اگر چيزى را در حال فاسد شدن ديد پوسيدن بدن را در گور براى خود مجسم كند .\r\nاشارات ديگر اينكه نظافت ، حتى نظافت بدن امرى مرغوب و پسنديده است و در روايت ديگر رسيده كه مستحب است آنگاه كه در خانهء سومى حمام وارد شد بگويد : نعوذ باللَّه و نسئله الجنة تا از آن خارج شود .\r\nيكى ديگر از آداب ، كشيدن نوره است كه اخبار زيادى در ترغيب مؤمنين به آن و نهى از ترك و يا تأخير بيش از يك ماه رسيده است ، و كسى كه در اين امر تأمل كند به عبرت شريفه اى دست مىيابد و آن اينكه اين شريعتى كه حتى در چنين مواردى پيروانش را بدون برنامه نگذاشته و پيروانش را از بىتوجهى به اين امور نهى نموده است چگونه مىتواند انسان را در اصلاح صفات قلبش كه مايهء تميز انسان از حيوانات و نردبان ترقى او بدرجات و مقامات عاليه ، و وجه شباهت او با ملائكه والامقام است مهمل گذاشته باشد . همچنين سزاوار است كه مؤمن وقتى مىبيند در روايات اين باب رسيده كه هر كس يك ماه اين سنت را ترك كند نمازش مقبول نيست در عمل بجزئيات احكام شرع جديت بيشترى داشته باشد ، و جزئيات احكام را كوچك نشمارد .\r\nو مستحب است كه در هنگام نوره كشيدن اين دعا را بخواند :\r\nاللَّهمّ طيّب ما طهر منّى و طهّر ما طاب منّي ، و أبدلني شعرا\r\n","description":"","footnote":"","page_name":" 106 ","page_number":106},
  {"content":"\r\nطاهرا لا يعصيك ، الَّلهمّ انّى تطهّرت ابتغاء سنّة المرسلين و ابتغاء رضوانك و معرفتك فحرّم شعرى و بشرى على النّار و طهّر خلقى و طيّب خلقى و زكّ عملى و اجعلنى ممّن يلقاك على الحنفيّة السّمحة ، ملَّة إبراهيم و دين محمّد حبيبك و رسولك عاملا بشرايعك تابعا لسنّة نبيّك آخذا به متأدّبا بحسن تأديبك و تأديب رسولك و تأديب اوليائك الَّذين ادّبتهم بادبك و اوعت الحكمة في صدورهم و جعلتهم معادن لعلمك صلواتك عليهم .\r\nو هر كس اين دعا را قرائت كند خدا او را از پليديهاى دنيا و صفات زشت پاك سازد و بجاى هر موئى كه از بدن او زايل شود - موئى برويد كه با آن معصيت نكند و بعدد هر موئى كه در بدن او است ملكى بيافريند كه تا روز قيامت خدا را تسبيح كند كه هر تسبيحش برابر با هزار تسبيح از تسبيحهاى اهل زمين باشد .\r\nو ازالهء موى زير بغل هم جزء همين سنت است و در آن موردهم تأكيد زيادى شده همچنين ازالهء تمام موىهاى بدن غير از موى سر و صورت ، مستحب است ، و كسى كه نوره ميكشد مستحب است كه آن موضح را حنا بمالد بلكه ساير بدنش را از فرق تا قدم ، هم چنان كه كسى كه رذايل و صفات زشت را از خود دور مىكند واجب است كه خود را با فضائل زينت بخشد .\r\n","description":"","footnote":"","page_name":" 107 ","page_number":107},
  {"content":"\r\n\r\nفصل « در گرفتن ناخن »\r\nعبرتى كه بايد از اين دستور شرع گرفته شود اينست كه فرد مراقب بداند كه ايذاء و اذيت و ظلم و تشبه به درندگان نزد خداى تبارك و تعالى دشمن داشته شده به نحوى كه ذات اقدس حق راضى نگشته كه حتى آلت سبعيت و درندگى در بدن انسان باشد و لذا دستور بگرفتن ناخنها داده است ، و آنجا كه خدا در موعظه به عيسى ابن مريم عليه السّلام مىفرمايد :\r\nبه ظلمهء بنى اسرائيل بگو ناخنهاى خود را از كسب حرام كوتاه كنيد ، و گوشهاى خود را از شنيدن زشتىها بر حذر داريد ، و با دلهاى خود رو بسوى من كنيد كه مرا با صورتهاى شما كارى نيست . اين حقيقت دانسته مىشود كه مراد اصلى از اين احكام صورى و ظاهرى اصلاح قلوب بصفت عدالت است تا آدمى براى خلافت و جانشينى خداوندگار عادل و حكيم صلاحيت پيدا كند ، از اين گذشته ، از بيان اين جزئيات عنايت ذات باريتعالى در حق اين امت دانسته مىشود كه اين شريعت را بگونه اى كامل نموده و بيان هيچ امرى از امورى كه به تقرب بنده بخدايش مربوط مىشود در آن فروگذار ننموده ، حتى ديهء جراحت اندك را ، و از اين مطلب به تحقق در مىيابد كه شريعت او همان صراط مستقيم و نزديكترين راه به سوى خداى تبارك و تعالى است .\r\n","description":"","footnote":"","page_name":" 108 ","page_number":108},
  {"content":"\r\n\r\nفصل « در گذاشتن ريش و گرفتن شارب »\r\nبراى بندهء مراقب سزاوار است كه از اين حكم عنايت حضرت باريتعالى را در حق بندگانش دريابد و ببيند كه او راضى نشده كه بندگانش به صورت دشمنانش باشند و اين نهايت اعتناء مولى را نسبت ببنده مىرساند و از طرف ديگر ميبايست خطر مخالفت با اين سيد و آقاى مهربان را درك كند كه چگونه با مخالفت با او اين مقام تكريم و تشريف و مهر و عطوفت را به ذلت و خوارى و دشمنى و بغض ، بدل مىسازد و بگونه اى كه شبيه ببندهء مجرم شدن در صورت نيز از جملهء محرمات است .\r\nدر حديث قدسى آمده است كه خدا بيكى از انبياء خود خطاب فرمود كه به مؤمنان بگوى لباس دشمنان مرا نپوشند و از آنچه دشمنان من ميخورند نخورند و راهى كه دشمنان من ميروند نروند كه اگر چنين كنند آنها هم جزء دشمنان من خواهند بود .\r\nمىگويم پس اى مسكين بنگر كه سيد و مولايت تو را به خود اختصاص داده و براى خود برگزيده و از دشمنانش جدا ساخته ، و از تشبيه به آنها حتى در صورت و هيئت ظاهرى تو را منزه ساخته ، بعد تو اگر با اين حكم او مخالفت كنى و از قبول اين عنايت سر باز زنى ، و\r\n","description":"","footnote":"","page_name":" 109 ","page_number":109},
  {"content":"\r\n\r\nبه لباس دشمنانش در آئى و تشبه به آنها را اختيار نمائى عقل خودت در قبح و جسارت اين مخالفت چگونه حكم مىكند ، آيا اين كار جز اظهار عناد و دشمنى نسبت به آفريدگار چيز ديگرى هست ؟ تو همين رفتار را بالنسبة بملوك و بزرگان اين دنيا در نظر آور و ببين كه اگر سلطانى باشد كه اطرافيان و سپاهيانش لباس مخصوصى داشته باشد و دشمن او هم لباس مخصوصى ، بعد سلطان بيكى خلعتى عطا كند و بگويد اين را به شكل لباس اطرافيان من براى خود لباسى تهيه كن و مبادا كه به شكل لباس دشمنان من بدوزى ، و او با اين دستور مخالفت كند و خلعت سلطان را به شكل لباس دشمنان او بدوزد و در حضور سلطان آن لباس را بپوشد ، عقلا اين مخالفت را چگونه مىبينند ؟ آيا اين را يك خطا مىپندارند يا اينكه اين عمل را اعلان دشمنى و طغيان بر عليه سلطان به حساب مىآورند ، پس بر حذر باش كه در رابطه با ملك الملوك چنين رفتار كنى .\r\n","description":"","footnote":"","page_name":" 110 ","page_number":110},
  {"content":"\r\n\r\nفصل « در بيان عطر زدن »\r\nدر كافى از على ابن إبراهيم از امام صادق عليه السّلام روايت شده كه نماز كسى كه خود را خوشبو نموده از هفتاد نماز بدون بوى خوش افضل است و صدوق به اسناد خود از آن حضرت روايت نموده كه خطاب به مفضل مىفرمايد : دو ركعت نماز فردى كه خود را خوشبو نموده افضل است از هفتاد ركعت نماز كسى كه خود را خوشبو ننموده است ، و در خصال اين مطلب روايت شده است .\r\nمىگويم مبادا كه فهم مثل اين روايت برايت سنگين باشد ، زيرا فضيلتى كه براى بوى خوش بيان شده بخاطر شرافت عقل است زيرا عطر مغز را تقويت مىكند و آن را از فساد حفظ مىنمايد و فساد مغز عقل را فاسد مىسازد و عقل شريفترين ركن حقيقت انسان و شريفترين مراتب و مقامات او بلكه اشرف اجزاء عالم است ، و جميع خيرات منسوب به او است .\r\nهم چنان كه تمام شرور منشأش جهل است ، و لذا به هر چه كه در تقويت عقل و دفع آفات از او مؤثر باشد تأكيد و ترغيب زيادى شده است ، از اين گذشته « عطر » مثالى است براى تحلى و زينت كه در مقابل\r\n","description":"","footnote":"","page_name":" 111 ","page_number":111},
  {"content":"\r\nتخلى و تصفيهء از رذايل و زشتىها قرار دارد ، و همانگونه كه از پليدىها و گناهان پاك گشتن نصف ايمان است تحلى و آراستن نيز نصف ديگر ايمان خواهد بود .\r\nپس سزاوار است كه عاقل از امثال اين احكام بدرجهء لطف خداوند و استحكام شريعت حضرت سيد المرسلين پى ببرد ، كه آنها حتى اين جزئيات را از اسباب تقويت عقل ، كه وسيلهء كسب ايمان و توحيد و كمال و سعادت است را مهمل نگذاشته و بيان داشته‌اند و پس از درك اين حقيقت ، از اهمال در احكام اين عقل حيا كند ، و اين الطاف گرانبها را ضايع نسازد ، و اين نعمتهاى بزرگ را كفران ننمايد و نفس خود را كه به كفران اين نعمتها خو گرفته و با اين عمل ، خود را در معرض خذلان و نابودى قرار ميدهد مخاطب ساخته و بگويد ، اى جاهل ، اى دشمن خويش ، اين سستى و تنبلى تا كى ، و اين اهمال و ضايع ساختن و خود را در معرض هلاكت و نابودى قرار دادن تا چند ، آيا نمىبينى كه خداى مهربان تو اين همه لطف و محبت به تو دارد و براى تو شريعتى قرار داده كه حتى اين جزئيات را بيان داشته ، و پيامبرى فرستاده و كتابى نازل نموده ، و براى حفظ و حراست اين شريعت ملائكه اى قرار داده است ، و در مقابل تحصيل خيرات پاداشهاى فراوانى مقرر داشته و تو با اهمال ، همهء اينها را ضايع ساختى .\r\n","description":"","footnote":"","page_name":" 112 ","page_number":112},
  {"content":"\r\n\r\nفصل « در بيان تيمم »\r\nخداوند متعال در قرآن مىفرمايد :\r\nفَلَمْ تَجِدوُا ماءً فَتَيَمَّمُوا صَعِيْدا طَيِّبا . 4 : 43 و چون نيابيد آبى پس آهنگ زمينى پاكيزه كنيد .\r\nمىگويم سزاوار است كه عاقل در اين گونه احكامى كه براى عقول عامه راهى به درك حكمت و حقيقت آن نيست بينديشد و دقت كند ، زيرا عامه وضو و غسل را عملى مناسب و بلكه لازمهء نماز ميدانند ، زيرا وسيلهء نظافت و پاكيزگى است ولى در تيمم چنين خصوصيتى مشاهده نميكند بلكه ظاهر امر خلاف اين جهت است ، ولى اگر بدنبالهء آيهء تيمم دقت شود مىبينى كه خدا مىفرمايد :\r\nما يُرِيد اللَّه لِيَجْعَلَ عَلَيْكُمْ مِنْ حَرَج وَلكِنْ يُرِيْدُ لِيُطَهِّرَكُمْ . 5 : 6 ترجمه : خدا نخواسته براى شما حرج و دشوارى قرار دهد بلكه خواسته شما را پاكيزه گرداند .\r\nاز اين آيه چنين استفاده مىشود كه خاك هم مثل آب مايهء پاكيزگى است چنان كه رسول خدا مىفرمايد : زمين براى من مسجد قرار داده شده و خاكش پاك و پاك كننده است ، و وجه طهور بودن خاك جز به رؤيت\r\n","description":"","footnote":"","page_name":" 113 ","page_number":113},
  {"content":"\r\nپليدىهاى معنوى و روح از اين كثافات ظاهرى و مشاهدهء تواضعى كه از مس خاك و مس آن بر اعضاء شريفهء بدن براى آدمى پديد مىآيد درك نمىشود ، زيرا مقصد اصلى از وضوء پاكيزه ساختن نفس آدمى از پليدىهاى معنوى است ، در وضو با آب كه مظهر اصل حيات و زندگى است و علم كه نجات و خلاصى از همهء اوزار و گناهان بوسيلهء او است ، ظاهر و باطن آدمى پاك و پاكيزه مىگردد و آنگاه كه دست يا بى به آب ممكن نشد ، و يا اينكه براى انسان ضرر داشت ، عوض آن بايد چيزى باشد كه تطهير باطن از آن حاصل شود ، و آن همان مس خاك است كه ببازگشت بحقيقت آدمى كه عدم محض باشد اشاره داد و در ظاهر نشانهء تواضع است كه فناء انيت و منيت باشد ، و در نتيجه طهارت باطنى كه از آب و علم حاصل مىشود از تيمم حاصل مىشود ، و فقط طهارت ظاهر باقى ميماند و چون طهارت باطن مهم است و امكان طهارت ظاهرى هم ممكن نبود ، به همان طهارت باطن كه عمده است كفايت مىشود تا عسر و حرجى پيش نيايد ، و ممكن است كه گفته شود كه اين عادت خداوند در جميع مراتب تزكيهء نفس و تهذيب اخلاق است ، زيرا آخرين مرتبهء مجاهده اينست كه بنده هيچ حول و قوه اى براى خود نبيند و هر حول و قوه اى را از خدا بداند ، و لكن مشكل ، صداقت در اين حال و عدم غرور در آن است ، و شاهد وجود چنين حالتى براى انسان اينست كه در امور دنيوى و اسباب ظاهرى رفتارش مطابق با اين عقيده باشد و اگر در جهت جلب منافع و دفع ضرر به اسباب توجهى دارد از باب امتثال امر مولا باشد ، نه بخاطر اعتقاد باينكه اين اسباب ميتواند مايهء ضرر و يا نفعى براى او باشد .\r\n","description":"","footnote":"","page_name":" 114 ","page_number":114},
  {"content":"\r\n\r\nفصل « در بيان لباس پوشيدن »\r\nمطلب اول در اين زمينه علم به اين حقيقت است كه ذات اقدس حق از ميان ساير انواع حيوانات آدمى را بداشتن لباس كرامت بخشيد ، و او را بزرگوار داشت و سزاوار است كه بنده شكر گزار از اين نعمت باشد .\r\nو كمترين مرتبهء شكر در اين جهت اينست كه بنده در اين كرامت با آنچه خواستهء حق تعالى است بمخالفت نپردازد ، زيرا مخالفت با مولا ، با نفس كرامت او ، نزد عقل قبيحتر و زشتتر خواهد بود ، و اين مخالفت به چند وجه است :\r\nاول اينكه در تهيهء لباس ، با دستورات شرع مخالفت كند ، باينكه پارچهء آن از راه غصب و يا بافته‌هاى حرير يا طلا باشد .\r\nدوم اينكه با اسراف و زياده روى در مقدار لباس با او به مخالفت برخيزد .\r\nسوم اينكه در فرم لباس راه مخالفت را در پيش گيرد ، و لباس را بيش از حد بلند بدوزد ، و يا اينكه شبيه لباس زنها و يا كفار بدوزد ، و به گمان من شباهت به كفار در لباس از بقيهء موارد زشتتر و قبيحتر است ،\r\n","description":"","footnote":"","page_name":" 115 ","page_number":115},
  {"content":"\r\n\r\n\r\nزيرا تشبيه بدشمنان خدا و به لباس آنها در آمدن ، پس از نهى صريح از اين عمل ، به حكم عقل چيزى جز مبارزه و دشمنى با خداى متعال نيست ، بخصوص پس از ملاحظهء آنچه در آن حديث قدسى آمده كه ببندگانم بگوى به لباس دشمنانم در نيايند و خود را شبيه بدشمنان من نكنند كه در اين صورت آنها هم دشمنان من خواهند بود ، و قبح عمل و عاقبت وخيم آن آنگاه بيشتر و شديدتر خواهد شد كه اين عمل در بلاد مسلمين انجام گيرد ، زيرا علاوه بر اينكه اين عمل مبغوض خداى متعال است ، مبغوض امت مسلمان و از جملهء منكرات نزد آنها و مخالف با وضع ظاهر آنها خواهد بود ، چون نفس لباس براى پوشش بدن و حفظ آن از گرما و سرما است ، و كيفيت و چگونگى آن براى غير است ، بنابر اين در آمدن به لباس كفار در بلاد مسلمانان با توجه باينكه اين عمل نزد آنها از جملهء منكرات است ، و شرايط جامعه خلاف عمل آنها را اقتضا مىكند جز اينكه مناسبتى ذاتى بين او و آنها را برساند ، چيزى ديگرى نيست مثل بعضى از اهل زمان ما كه با اينكه تشبه به فرنگيان به ضرر دنيايشان هم هست ، باز تا حد امكان خود را شبيه به آنها مىسازند ، و ديده شده كه بعضى بخاطر تشبه به كفار ، موى سياه خود را زرد ميكنند تا شبيه فرنگيان گردند با اينكه اهل ذوق همگى بر اين امر متفقند كه براى موى ، سياهى از همهء رنگها زيباتر است . به خدا پناه ميبرم از خذلان و خوارى دنيا و آخرت .\r\nدر امر لباس بهتر آن است كه لباس مؤمن نه خيلى فاخر و نه بى - مقدار و كهنه باشد بخلاف خوراك و مسكن و ديگر امور زندگى ، زيرا در اخبار در تعريف شيعه آمده است كه آنها خوراكشان قوت ، و لباسشان حد ميانه است ، و از پوشيدن لباسى كه باعث شهرت آدمى مىشود نهى شده\r\n","description":"","footnote":"","page_name":" 116 ","page_number":116},
  {"content":"\r\n\r\nحال اين شهرت چه از جهت فاخر بودن لباس باشد ، و چه از جهت كهنگى و بىارزشى آن ، اين اصل است ، ولى گاهى مىشود كه بالعرض يكى از طرفين ترجيح داده شود ، همچنين با جامه اى كه صورت حيوان در آن نقش شده و انگشترى كه عكس حيوان يا انسانى در آن نقش گشته نماز كراهت دارد ، ولى اگر صورت آن پوشيده شود كراهتش كمتر خواهد بود و اگر تغييرى در آن صورت داده شود مثل اينكه سرش محو شود كراهت منتفى خواهد شد ، و همچنين در لباس كسى كه از نجاست پرهيز نميكند ، و يا آنكه پوست حيوان مرده را با دباغى پاك مىداند و جامه اى كه با موى خرگوش و روباه برخورد داشته ، و جامه سياه مگر در جوراب و عبا و عمامه ، و لباسى كه رنگش تيره ، و يا نازك است - البته نه به حدى كه بدن پيدا باشد - و با شلوار تنها - مگر اينكه بر گردن خود چيزى بيندازد و لو اگر شده ريسمانى ، نماز كراهت دارد .\r\nو بستن پارچه اى بر دهان در حال نماز براى مردها مكروه است ، ولى در حال سوارى كراهتش كمتر است ، همچنين براى زنها نماز بدون داشتن گردن بند ، و يا نماز در حالى كه نقاب بر چهره دارند مكروه است ، و اگر پارچه اى كه براى پوشش قسمت بالاى بدن به شانه افكنده مىشود از زير بغل خارج نموده و بر يك شانه بيفكند يا اينكه وسط آن را زير يك بغل قرار داده و دو طرفش را بر شانهء ديگر بيفكند نماز در اين حال مكروه است ، همچنين براى امام جماعت نماز گزاردن بدون رداء و يا با عمامه بدون تحت الحنك كراهت دارد گر چه ظاهر بيشتر اخبار كراهت اين امر بطور مطلق است ، و مستحب است كه قسمتى از عمامه را دور گردن گردانيده و به روى سينه بيفكند همچنين مستحب است كه\r\n","description":"","footnote":"","page_name":" 117 ","page_number":117},
  {"content":"\r\nيك سر عمامه را به روى سينه و يك سرش را به پشت بيفكند . و در استحباب پوشيدن لباس فاخر در نماز ، بخاطر اينكه خدا جميل است و جمال را دوست مىدارد ، يا پوشيدن لباس خشن در حال نماز اقوال مختلف است و ممكن است بين آنها را بدينگونه جمع نمود كه هر دوى اينها مستحب است ، اما لباس فاخر به علت اينكه خدا جميل است و زيبائى و جمال را دوست مىدارد ، و لباس خشن را باينكه بنده در محضر خدا بخواهد با پوشيدن لباس خشن اظهار تواضع و فروتنى كند ، و بعضى از محدثين ، رواياتى را كه در تأييد نظريه دوم رسيده حمل بر تقيه نموده‌اند ولى اين امر براى ما ثابت نشده است .\r\nو اما اسرار لباس در اين زمينه تفكر در آنچه در اين باب در كتاب مصباح الشريعة از امام صادق عليه السّلام رسيده كفايت مىكند . امام عليه السّلام در آنجا مىفرمايد : زيباترين لباس براى مؤمن لباس تقوى است و با بركتترين لباس ، لباس ايمان است خداى متعال مىفرمايد : و لباس التقوى ذلك خير 7 : 26 و لباس تقوى اين بهتر است .\r\nو اما لباس ظاهر ، اين خود نعمتى است از جانب خدا كه بواسطهء آن عورت بنى آدم پوشيده مىشود و كرامتى است كه خداى متعال تنها بنى آدم را به آن گرامى داشته ، و لباس براى مؤمنان وسيله اى است تا آنچه كه خدا بر آنها فرض نموده اداء نمايند و بهترين لباس تو لباسى است كه تو را از ياد خدا به خود مشغول نسازد بلكه بشكر و ذكر و طاعت او نزديكت سازد ، و تو را به عجب و ريا و خود آرايى و مفاخره و تكبر نكشاند كه اين امور از آفات دين و موجب سنگدلى و قساوت قلب است ، و هر گاه لباسى پوشيدى ، پوشيده بودن گناهانت را در نظر آور ، و باطن\r\n","description":"","footnote":"","page_name":" 118 ","page_number":118},
  {"content":"\r\n\r\nخود را به راستى و صداقت بپوشان همچنانكه ظاهرت را بجامه ميپوشانى و پيوسته ميبايست باطنت را در پوشش خوف و ترس ، و ظاهرت در پوشش بندگى و طاعت باشد ، و در فضل و عنايت حضرت حق تعالى تأمل نما كه چگونه با آفرينش اسباب لباس وسيلهء پوشش عورات ظاهرى تو را فراهم نمود و با گشودن باب توبه و انابه راه را براى پوشانيدن عورات باطنى تو كه گناهان و اخلاق سوئت باشد باز كرد ، و هيچگاه كسى را رسوا مساز در حالى كه مىدانى خدا آنچه را كه بدتر از عمل او بوده بر تو پوشيده است ، و خود را به عيب جوئى از خويشتن مشغول دار و از آنچه بكارت نمىآيد در گذر و بر حذر باش كه مبادا عمرت را در عمل براى غير از كف دهى و رأس المال خود را سرمايهء ديگرى سازى و خود را به هلاكت افكنى ، زيرا نسيان و فراموشى گناه از بزرگترين عقوبتهاى خدا در اين دنيا است و ما دامى كه بنده بطاعت خدا مشغول و در پى شناخت عيوب نفس خود ، و ترك آنچه در دين خدا نارواست باشد از آفات بدور بوده و در بحر رحمت پروردگار غوطه ور است و به گوهرهاى حكمت و عرفان دست خواهد يافت و اما اگر گناهان خود را فراموش نموده و به عيوب خويش جاهل بود و به حول و قوهء خود بازگشت چنين كسى هرگز روى رستگارى نخواهد ديد . پايان كلام امام عليه السّلام و براى مؤمن در تدبر و تأمل در اشارات اين بيان مقدس مجالى واسع و ميدانى بس فراخ است ، و بىمناسبت نيست كه آنچه از بعضى از اين اشارات فهميده مىشود بطور خلاصه بيان داريم . از جمله اين سخن امام عليه السّلام كه مىفرمايد :\r\n« بهترين لباس ، لباسى است كه تو را از خدا به خود مشغول نسازد »\r\n","description":"","footnote":"","page_name":" 119 ","page_number":119},
  {"content":"\r\nاين سخن با همهء كوتاهيش از آن سخنان جامعى است كه بشر نمىتواند به كنه آن دست يابد و هر چه انسان در آن بيشتر بينديشد بحسن و كمال اين سخن بيشتر پى ميبرد و در مىيابد كه اين سخن تمام مراتب خير را در امر لباس با اشاره به علت آن در بر دارد ، زيرا لباس اگر خيلى فاخر باشد دل آدمى را به ريا و عجب و فخر فروشى و حفظ آن لباس مشغول مىسازد و اگر خيلى كهنه و مندرس باشد باز باعث اشتغال دل به ريا ، و يا به خجالت مىشود و انسان در پى اين است كه نواقص آن لباس را بهر طور شده بپوشاند ، و خود را از اثرات سوئى كه داشتن آن لباس در جامعه دارد حفظ كند ، و در اين مطلب وجوهى از حكمت نهفته است كه كسى را دست رسى به آن ممكن نيست مگر آنكه را خدا حكمت بخشيده باشد ، زيرا انسان اگر لباس كهنه و مندرسى بتن نمود مردم او را به چشم ديوانگان و يا اراذل و اوباش مىنگرند و اين خود سبب و كمكى براى شيطان مىشود ، چون مقدارى از حشمت و جاه از اسباب آخرت است . و مصيبت و تمام مصيبت اين است كه حشمت و جاه بخاطر اينكه غذاى روح انسان و موافق با هواى نفس او است و لذت آن لذتى روحى است كه فوق همهء لذات است دل آدمى را كدر مىسازد ، و انسان در رعايت آن اندازه كه بدان نياز است مغرور گشته و اخلاص نيت را فراموش مىنمايد در نتيجه ضررى بزرگ متوجه او گشته و او جاه و مقام را به حال خود مفيد ميداند و در حالى كه در پى تحصيل جاه و مقام بخاطر دنيا است چنين مىپندارد كه كار آخرت مىكند ، و از جائى كه خود متوجه نيست خويشتن را به هلاكت مىافكند . و اين سخن امام عليه السّلام اين حدود را در نظر گرفته و آدمى را بر جادهء اعتدال رهنمون مىسازد . و آنجا كه مى -\r\n","description":"","footnote":"","page_name":" 120 ","page_number":120},
  {"content":"\r\n\r\nفرمايد :\r\n« بلكه تو را بذكر و طاعت و شكر خدا نزديك سازد » اشاره به تفصيل اصولى است كه رعايتش در پوشيدن لباس مستحب است . و اين سخن امام عليه السّلام كه مىفرمايد : « تو را به عجب و ريا گرفتار نسازد » اجمالا اشاره به وجوه اشتغال از حق در اين باره دارد و آنكه تفصيل اين مطلب را بخواهد بر او است كه به آنچه در اين باب از آن بزرگوار رسيده مراجعه كند تا چشمه‌هاى حكمت كه در قلبش به وديعه نهاده شده جوشيدن گيرد .\r\nو اما آنجا كه مىفرمايد : « و هيچكس را رسوا مساز در حالى كه ميدانى خدا گناهى را كه بدتر از گناه او بوده بر تو پوشيده است و به عيب جوئى از خود بپرداز و از آنچه بكارت نمىآيد در گذر » .\r\nاين اصل يكى از بزرگترين اصول مجاهده و پر سودترين آنها است ، اين كلام اشاره به علت حكم دارد زيرا انسان اگر بعيب خويش پرداخت و در صدد اصلاح نفس خود بر آمد اين امر او را از عيب جوئى از ديگران ، و تجسس عيوب آنها باز ميدارد در نتيجه از جميع آفاتى كه از آزار و اذيت مردم سر چشمه مىگيرد در امان خواهد بود و اما اگر از خود غافل شد پيوسته معترض ديگران و در پى لغزشهاى آنان است ، و از كسانى خواهد شد كه مصداق اين سخن معصوم عليه السّلام هستند كه بنابر روايت كافى فرمود : « اى گروه كسانى كه به زبان اسلام آورده‌ايد ، در حالى كه در دلهايتان خبرى از آن نيست لغزشهاى مؤمنان را پى گيرى مكنيد » .\r\nو اگر خدا بنده اى را كمك نمود كه بر نفس خود غالب آمد ، و او\r\n","description":"","footnote":"","page_name":" 121 ","page_number":121},
  {"content":"\r\n\r\nرا بعيوب نفس و آفات عملش آگاه نمود و راههاى نفوذ شيطان را در وجود او به او نماياند چنين كسى بجاى عيب جوئى از ديگران به خود مشغول مىشود و تا آنجا پيش ميرود كه خود را از سوء رفتار و كردار از همه بدتر مىبيند و هر كه را غير خود ببيند متقىتر و بهتر از خود مى - پندارد و اين حال بهترين حالات بنده است بلكه در بعضى اخبار آمده كه اين صفت آخرين مرتبه از صفات حسنه و تمام امر است ، و اگر تصور اين مطلب برايت مشكل باشد كه چگونه ممكن است كه مؤمن همهء مردم را از خود بهتر بداند در حالى كه در بين مردم فساق و نابكارانى هستند كه از انجام هر گناه كبيره اى علنا روى گردان نبوده و بهر معصيتى دست ميزنند و مسلما او از آنها متقىتر خواهد بود و اين امر احتمالش هم دشوار است تا چه رسد بقطع و يقين ؟ مىگويم تصور اين حقيقت پس از تأمل در حال كسانى كه خوف و عشق و شوق بر دلهاى آنان غالب آمده بگونه اى كه قلب آنها را مالك گشته و بر درون و سر آنها تسلط يافته و آثارش در اعضاء و حواس آنها آشكار گشته است برايت ميسر خواهد شد ، زيرا چنين افرادى را ميبينى كه بخلاف حس حكم ميكنند ، آيا آن مثل معروف را نشنيده اى كه « مار گزيده از ريسمان سفيد و سياه هم مىترسد » با اينكه يقين دارد كه ريسمان نمىتواند ضررى به كسى بزند ، و آيا شرح حال كسانى كه شوق و محبت بر آنها غالب آمده نشنيده اى كه چه بسا با آتش بدن آنها سوزانيده مىشود و آنها بخاطر غلبهء لذت وصال احساس درد و رنج نمىكنند ، مؤمن هم آنگاه كه عظمت مولايش بر او تجلى كند و مراتب عطوفت و مهربانى و عنايت حضرت حق تعالى بر او معلوم گردد و از طرف ديگر\r\n","description":"","footnote":"","page_name":" 122 ","page_number":122},
  {"content":"\r\nجنايات و گناهان خود را نسبت به اين خداى بزرگ و مهربان در نظر آورد و از حكم عدل ، و جلال او اندكى آگاه شود ، خوف بر عقل او غلبه كند و در دلش اثر گذارد و بر حواس او غالب آيد و در نتيجه او به اين ميرسد كه با گناه و معصيتى كه او دارد ممكن نيست كه در عالم مثل او يافت شود ، و گاهى بر اثر حياء و شرمسارى از اعمال خود ، از اين هم فراتر ميرود ، و اگر علاوه بر خوف و شرمسارى ، شوق و محبت هم بر او غالب شود از دو مرحلهء پيشين اثرش بيشتر خواهد بود ، تا آنجا كه كارش به جائى ميرسد كه بر خلاف حس حكم مىكند و مردم چنين مىپندارند كه عقلش زايل گشته در حالى كه چنين نيست ، بلكه چنين افرادى از مشاهدهء عظمت ذات اقدس حق بيمار گشته‌اند ، و شدت سلطان او عقل آنها را برده است ، آنان را بيمار مىپندارند در حالى كه آنها را مرضى نيست بلكه از اولياء خدا هستند كه جز خدا فكر و ذكرى ندارند و جز ذات اقدس او به چيز ديگر نمىپردازند و همّ و مقصودى جز رضاى محبوبشان براى آنها نيست و به چيزى از دنيا و آخرت بجز او اعتنائى ندارند .\r\n\r\nآن كس كه تورا شناخت جان را چه كند * فرزند و عيال و خانمان را چه كند\r\nديوانه كنى هر دو جهانش بخشى * ديوانهء تو هر دو جهان را چه كند\r\n\r\nمىگويم اى دريغ و آه از آنچه ما در آن هستيم و انا للَّه و انا إليه - راجعون از غفلت و غرورى كه ما را در اين دنيا فرا گرفته و تأسف و حسرتى كه در آخرت نصيب ما خواهد شد ، اين مصيبتى است بس بزرگ كه عقابى سخت در پى دارد .\r\n","description":"","footnote":"","page_name":" 123 ","page_number":123},
  {"content":"\r\nخلاصهء كلام در اين باب اينكه اگر پذيرفتيم كه آخرين مقصد و مقصود در راه بندگى پروردگار اينست كه بنده از جميع ما سوى اللَّه بريده و فقط به خدا مشغول باشد ، اگر بنده اى را قدرت بر اين كار نبود بايد سعى كند كه هر چه بيشتر خود را به اين هدف نزديكتر سازد و در ساير امورى كه متعلق به اوست كه از آن جمله پوشيدن لباس است ، جز راهى كه مناسب با اين هدف است اختيار نكند ، چون احوال ساكنين اين راه و زمانها و مكانها براى همه يكسان نيست و سخن جامع در اين زمينه همان است كه امام عليه السّلام در ابتداى كلام خود بدان اشاره نمود و تفصيلش همان كه در جملهء آخر بيان فرمود و آن كس را كه دلى باشد و گوش فرا دهد همين كفايت باشد .\r\n","description":"","footnote":"","page_name":" 124 ","page_number":124},
  {"content":"\r\n\r\nفصل « در مستحبات لباس پوشيدن »\r\nمستحب است كه كسى كه ميخواهد لباسى بپوشد يا از تن در آورد بسم اللَّه بگويد و در موقع پوشيدن ابتدا از سمت راست شروع كند حتى در كفش به پا نمودن ، و هنگام بيرون آوردن لباس از سمت چپ شروع نمايد ، و هنگام پوشيدن لباس بگويد :\r\nو لا تلبسوا الحقّ بالباطل و لا تكتموا الحقّ و أنتم تعلمون . 2 : 42 و بگويد :\r\nالَّلهمّ البسنى لباس التّقوى و جنّبنى الرّدى\r\nو پس از پوشيدن لباس بگويد :\r\nالحمد للَّه الَّذى كسانى ما اوارى به عورتى و اتجمل في النّاس\r\nدر كافى از امير المؤمنين عليه السّلام روايت شده كه فرمود كسى كه خدا جامهء نوى به او مىپوشاند ميبايست وضو بگيرد و دو ركعت نماز بخواند و در هر ركعت فاتحة الكتاب و آية الكرسى و سورهء توحيد و قدر قرائت كند سپس خدا را حمد كند كه عورتش را پوشانيد و در ميان مردم او را زينت داد ، و بسيار لا حول و لا قوة الا باللَّه بگويد تا در آن لباس خدا را معصيت نكند . و از امام صادق عليه السّلام روايت شده كه فرمود اگر كسى سى\r\n","description":"","footnote":"","page_name":" 125 ","page_number":125},
  {"content":"\r\nو دو بار سورهء قدر را بر ظرف آبى قرائت كند و هر گاه جامهء نوى بتن نمود از آن آب بر آن بپاشد ما دامى كه نخى از آن جامه باقى باشد او از حيث رزق در وسعت خواهد بود . و شيخ روايت نموده كه پس از پوشيدن لباس نو در مسجد رفته دو ركعت نماز بگذارد و بگويد :\r\nالحمد للَّه الَّذى رزقنى في الرّياش ما اتجمّل به في النّاس .\r\nو در اين زمينه روايات ديگرى هم هست .\r\nهمانگونه كه در گذشته بيان داشتيم مسئلهء لباس از حيث نوى و كهنگى ، مثل ساير اساس خانه و مأكل و مسكن نيست اما آنچه كه از سخنان پيشوايان دينى در اين زمينه استفاده مىشود اينست كه در اين مورد هم به قدر وسع و طاقت فروتنى نمايد و از زياده روى بپرهيزد ، اخباريكه در مورد گرسنگى و تواضع براى خدا ، و ترك لذائذ و غذاهاى رنگارنگ و مذمت بناء خانه بيش از حد و ضرورت و حرمت ساختن خانه براى فخر نمودن بر ديگران ، و ترك مشرف ساختن خانه بر خانهء همسايگان و مذمت زيبا نمودن ظاهر ساختمان ، و بلند ساختن بناء آن و مذمت تكاثر و فزون - طلبى در امور دنيائى رسيده بسيار و بيش از حد تواتر است و آن كس كه بمسئلهء تجمل در اسباب و اثاثيهء منزل گرفتار شود و در اين وادى قدم بردارد شيطان او را خيلى زود بدامى گرفتار سازد كه نجاتى براى او نخواهد بود چون تجمل در زندگى از امورى است كه حد و نهايتى برايش متصور نيست ، زيرا براى هر روز جمال و زيبائى مخصوص به آن روز است و آنچه از اسباب و اثاثيه و ديگر امور كه ديروز زيبا مىنمود براى امروز كافى نخواهد بود و رنگ كهنگى به خود خواهد گرفت و قدرت حب جاه كه منشأ اين امور است براى هر روز زياده از روز پيش\r\n","description":"","footnote":"","page_name":" 126 ","page_number":126},
  {"content":"\r\nمىطلبد و هل من مزيد مىگويد ، و آنان كه در اين راه مصر باشند از وجوه مختلفى به هلاكت و نابودى كشيده مىشوند كه ساده ترين آنها غفلت از ياد خدا است و لذا مىبينى كه اكثر آيات قرآن در مذمت دنيا و اشتغال به آن و تحريض و ترغيب بزهد و كناره گيرى از دنيا و رغبت در امر آخرت است و براى مؤمن در اين زمينه همان آيهء شريفه كافى است كه مىفرمايد :\r\nمن كان يريد الحيوة الدنيا و زينتها نوف اليهم اعمالهم فيها و هم فيها لا يبخسون أولئك الذين ليس لهم في الاخرة الا النار و حبط ما صنعوا فيها و باطل ما كانوا يعلمون 11 : 15 - 16 ( هود 16 - 15 ) ترجمه : آنان كه خواهان زندگانى اين دنيا و زيور آنند تمام مزد اعمالشان را در اين جهان به آنها وا گذاريم ، و اعمال آنها در اين دنيا كم بها داده نشود . اينانند كه در آخرت پاداشى جز آتش برايشان نيست و آنچه در اين دنيا كرده‌اند تباه و آنچه انجام داده‌اند باطل و نيست مىشود .\r\n","description":"","footnote":"","page_name":" 127 ","page_number":127},
  {"content":"\r\n\r\nفصل در بيان اوقات\r\nبدان كه اوقات هم مثل مكانها و ساير موجودات ، سعد و نحس ، و شريف و غير شريف دارد و براى هر وقتى از اوقات حكمى مخصوص به آن هست كه در آنچه از افعال و كردار كه در آن وقت انجام گيرد و بلكه موجوداتى كه در آن وقت يافت شود ، بمناسبات ذاتى حقيقى كه از انطباق عوالم شناخته مىشود و مناسبات عرضى اعتبارى كه از علم بحوادث زمانى و حكم تأثير مجاورت بدست مىآيد اثر آن حكم ظاهر مىشود كه جز خداى دانا به آشكار و نهان يا آن كس را كه او براى علم به اين حقايق بپسندد كه رسولان و اولياء او باشند ديگرى را بدان دست رسى نيست ، بهر حال در شرايع الهى براى هر وقتى از اوقات حكم و يا احكامى بيان شده بخصوص در شريعت پيامبر ما حضرت خاتم النبيين صلَّى اللَّه عليه و آله كه براى سال و ماه و روز و شب و ساعت ، براى هر يك از اينها احكام و وظايفى مفصل بيان شده است .\r\nو اخبار زيادى در اين زمينه رسيده كه روز قيامت ، اوقات و ازمنه به صورت اعيان ، بلكه به صورت انسان بصحنهء قيامت آورده مىشوند و همچنين ساير اعراض ديگر ، و اين مطلبى است كه عقلهاى ضعيف توانائى\r\n","description":"","footnote":"","page_name":" 128 ","page_number":128},
  {"content":"\r\n\r\nدرك آن را ندارد ولى مؤمن ميبايست كه امثال اين حقايق را منكر نشود بلكه بگويد آنها به آنچه گفته‌اند داناتر بوده‌اند و از خداوند بخواهد كه معرفت اين حقايق را نصيب او گرداند . و اما تصوير امكان اين اخبار از آنچه ما در گذشته بيان داشتيم بدست مىآيد ، در بحثهاى سابق گفتيم كه براى هر موجودى در هر عالمى صورتى متناسب با آن عالم هست و گواه ما بر اين مطلب رؤياهاى صادقه اى است كه تعبير مىشود ، مثلا كسى كه در خواب مىبيند در و گوهر به گردن خوك مىآويزد ، معبر به او مىگويد كه تو حكمت را به فاسق مىآموزى ، و يا آن كس كه در خواب ديد كه دهانها و فروج مردم را مهر مىزند تعبيرش اين بود كه تو در ماه رمضان قبل از طلوع فجر اذان مىگوئى ، و مطلب هم ، همان بود از اين امر دانسته مىشود كه صورت حكمت در عالم خواب كه از عوالم مثالى است صورت در در اين عالم است همچنين اذان قبل از وقت در آن عالم به صورت مهر است ، و بقيهء موارد هم همينگونه . و خلاصهء كلام در اين زمينه اينكه براى هر معنائى در هر عالمى بحسب آن عالم ، صورت و قالبى است ، و براى آن به واسطهء اختلاف عوالم ، آثار مختلفه اى خواهد بود و لذا اين عالم بخاطر اينكه عالم طبيعت تاريك و محدود و مرده است ، حقايق هم در اين عالم به اين صورتهائى است كه مىبينيم و آثارش همان است كه به عيان مشاهده ميكنيم ، و باز در عالم مثال كه از ماده بدور است همين حقايق بدون اينكه مصور و مقدر بمادهء طبيعى باشد وجود دارد و آثارش غير از آثارى است كه در اين عالم مادى براى آن بوده است و لذا مىبينى كه انسان در خواب مىپرد و از ديوار ميگذرد .\r\nو اما عالم عقلى بخاطر اينكه آن عالم سراسر حيات و زندگى\r\n","description":"","footnote":"","page_name":" 129 ","page_number":129},
  {"content":"\r\nاست همهء حقايق در آن عالم داراى حيات و شعور خواهد بود و لذا در اخبار رسيده كه در بهشت هر گاه مؤمنى بر تختى نشيند آن تخت شادمان گشته و از شدت سرور و خوشحالى به حركت در مىآيد ، و لذا نبايد آن عوالم عاليه را با ميزان اين عالم سنجيد و امكان وجودش را بعيد شمرد يكى از صاحبان كشف و شهود گفته است آنچه در روايات رسيده گر چه به حكم شرايط اين عالم مجاز مىنمايد ولى در عالم مثال همهء آن حقايق موجود مىباشد و ما آن را بالعيان با همان صورتى كه در روايات آمده مشاهده نموديم و بعضى از خواص براى عالم مثال مطالبى بيان داشته‌اند كه براى اكثر مردم قابل قبول نيست ، اينان براى گفته‌هاى خود از اخبار و رواياتيكه در حالات كاملين و صفات آنها رسيده استشهاد نموده‌اند از جمله اين فرمايش معصوم كه مىفرمايد : كلنا محمد .\r\nهمهء ما محمد هستيم و يا كلنا واحد .\r\nهمهء ما يكى هستيم ، يا آن روايت كه مىگويد بعضى از نهرهاى بهشتى مشروباتى دارد كه طعم هر مطعوم و مشروبى در آن هست ، اينان مىگويند اين بدان خاطر است كه هر موجودى از موجودات آن عالم در بردارندهء همهء خصوصيات موجودات ديگر آن عالم نيز هست ، و لذا انسان در هر لحظه اى جميع لذاتى كه در همهء موجودات آن عالم وجود دارد با طعم مخصوص ، و لذت خاص آنها ، در هر يك از آن موجودات مييابد بدون اينكه خصوصيتى از يكى از آنها از بين برود ، و مطالب بسيارى ديگر كه در اين زمينه گفته‌اند و ما نمىتوانيم گفتهء آنها را رد كنيم و لذا آنها را در دايرهء ممكنات قرار ميدهيم ، بلكه با تقريبات و تشبيهات ذوقى و اشارات و تلويحات نقلى در صدد باور آنها هستيم تا اينكه ذات اقدس حق به فضل و كرمش شناخت بالعيان آنها را روزى ما\r\n","description":"","footnote":"","page_name":" 130 ","page_number":130},
  {"content":"\r\n\r\nگرداند .\r\nو بالجمله بر عاقل آنگاه كه دريافت كه اوقات و ازمنه هر يك احكام و اشاراتى مخصوص به خود دارد و مدت عمرش بمنزلهء سرمايه اى بس گرانبها است بگونه اى كه با هر نفس آن مىتواند منافع عظيم و ممالك فراوان بلكه سلطنتى الهى براى خود فراهم كند واجب است كه از اتلاف وقت بدون كسب فايده اى بشدت بخل ورزد و از اينكه بجاى اين همه سود عمر خود را وسيله اى براى كسب شقاوت دائمى و خلود در عذاب الهى گرداند بشدت بر حذر باشد .\r\nو سزاوار است كه بر آنچه از عمرش گذشته بينديشد و ببيند آن مقدار از عمر را كه از كف داده با همهء لذات و خوشىهايش و درد و رنجهايش سپرى شده نه از آن لذتها بالفعل خبرى هست و نه از آن درد و رنجها اثرى ، بلكه آنچه باقى مانده تبعات اعمال ناپسند و اجر و پاداش كارهاى نيك او است ، از اين گذشته آنچه از عمر باقى مانده نمى - توان بدان اعتماد نمود چه بسا صبحى كه آدمى آن را بشب نرساند ، و چه بسا شبى كه هنوز بپايان نرسيده عمر آدمى به آخر ميرسد .\r\nپس كجا انسان عاقل با تكيه بر چنين امر مبهم و ناپيدائى كه نه وجودش حتمى است و در صورت وجود زوالش زودرس ، از يك امر قطعى كه مرگ باشد و يك امر دائمى كه حيات اخروى او است در مىگذرد .\r\nمطلب ديگر اينكه انسان بايد يقين داشته باشد كه سعادت و شقاوت ، و لذت و خوشى ، و درد و رنج در اين دنيا به قضاء و قدر الهى است نه به سعى و كوشش و يا تهيهء اسباب ، و بين سعى و كوشش آدمى ، و وصول و\r\n","description":"","footnote":"","page_name":" 131 ","page_number":131},
  {"content":"\r\nدست يا بى به آنچه كه در طلب آن است و يا تهيهء اسباب و آنچه انسان آرزوى رسيدن به آن را دارد عموم من وجه است ، و اگر انسان اين امور را در نظر آورد و در مقابل امور مهمى كه قرار مىگيرد بتفكر در اين مطالب بپردازد تا اينكه اين حقايق در دلش اثر بگذارد ، اگر چنين شد ديگر دنيا برايش از آخرت مهمتر نخواهد بود و هم دنيا او را از تفكر در امر آخرت باز نخواهد داشت و از تبعاتى كه براى اختيار نمودن دنيا بر آخرت در اين حديث بيان شده در امان خواهد بود .\r\nاز معصوم عليه السّلام رسيده كه هر كس صبح كند و در حالى كه بيشترين همت خود را به دنيا اختصاص دهد او را در پيشگاه خدا چيزى نخواهد بود و خدا چهار خصلت را ملازم او خواهد ساخت ، اندوهى پيوسته كه پايانى نخواهد داشت ، و اشتغالى كه برايش فراغتى نخواهد بود ، و فقرى كه با آن روى بىنيازى نخواهد ديد ، و آرزويى كه برايش پايانى نيست .\r\n","description":"","footnote":"","page_name":" 132 ","page_number":132},
  {"content":"\r\n\r\nفصل « در اهتمام به اوقات شريفه »\r\nدر اين فصل بيان امورى چند لازم است ، اول دربارهء آنچه كه در هر سال يك مرتبه واقع مىشود . دوم دربارهء آنچه كه در هر ماه يك بار . سوم آنچه كه در هر هفته يك بار و چهارم آنچه در هر شب و روز از اعياد شريفه و ايام تولد پيشوايان و ليالى قدر و روزهائى كه در آنها امر مهمى از جانب حضرت حق تعالى نسبت ببندگان انجام گرفته وارد شده است .\r\nاما اعياد : لازم است كه ابتدا معناى عيد چنان كه سيد ابن طاووس در كتاب « اقبال » بيان نموده دانسته شود از آن جمله بفهمد كه عيد از جملهء مقامات سعادت و روز اقبال خدا بر بندگان و احضار آنها در پيشگاه جلال حضرت حق ، و روز پوشانيدن خلعت محبت او بر دلها و بر افراشتن لواء قرب الهى و تابش خورشيد اقبال بر آمال و روز عمل و خوشحالى از قبول آن و روز اجابت در خواست بندگان از جانب پروردگار و روز بخشيدن جوائز و تسليم كليدهاى رضا و رضوان و نوشتن امان نامه براى بندگان و روز تهيهء آنچه كه در منزلى كه آدمى در پيش دارد به كار او مىآيد ، مىباشد .\r\nروز عيد روزى است كه ذات باريتعالى درهاى احسان و انعام خود را به روى خاص و عام مىگشايد و جود و كرم و بذل و بخشش نعمتهاى خود\r\n","description":"","footnote":"","page_name":" 133 ","page_number":133},
  {"content":"\r\n\r\nرا اظهار ميدارد ، و روشن است كه جود و كرم از هر بخشنده اى بحسب جود و سخاوت و امكانات او و بحسب قابليت بنده و استعداد او است ، و چون امر بدين منوال باشد و خداوند كريم و بخشنده سفرهء انعام و بخشش بگستراند سزاوار است كه هر نيكوكار و بدكار و هر مؤمن و فاجر بر اين سفره گرد آيند و لكن به اعتراف و حياء و شرمسارى و رجاء كه در اين صورت هيچيك از لطف و احسان حضرت حق بىبهره نخواهند ماند .\r\nولى همهء اينها براى كسانى است كه به خدا و جود و بخشش و قهر و وعيد او معتقد باشند و گر نه كافر و منكر و معاند و آن كس را كه از رحمت حق مأيوس گشته به حكم عقل بهره اى نخواهد بود .\r\nاين حقيقت روز عيد است حال بنگر كه چگونه اين امر بين مسلمانان وارونه گشته و روز عيد را روز شهوترانى و شكم چرانى و لهو و لعب و غفلت قرار داده‌اند ، رئيس محدثين شيخ صدوق در كتاب « من لا يحضره الفقيه » روايت نموده ، كه امام حسن عليه السّلام روز عيد فطرى مردم را ديد كه بخنده و لهو و لعب مشغولند امام خطاب به اصحاب خود فرمود : خداوند ماه رمضان را بمنزلهء ميدان مسابقه اى براى بندگان خود قرار داد تا در اين ماه به اطاعت و جلب رضايت او با يكديگر بمسابقه بپردازند ، پس در اين ماه عده اى مسابقه را بردند ، و گروهى عقب مانده و بىبهره ماندند ، پس عجب است از كسانى كه در روزى كه نيكوكار پاداش كار خود مىگيرد و آنان كه در بندگى خدا كوتاهى نموده‌اند احساس خسارت و زيان مىنمايند ميخندند ، سوگند به خدا اگر پرده‌ها بكنارى رود نيكوكار به احسان خود مشغول گردد و بد كار ببدى اعمال خود .\r\nبهر حال بنده بايد قبل از فرا رسيدن عيد ، حالش حال كسى باشد كه\r\n","description":"","footnote":"","page_name":" 134 ","page_number":134},
  {"content":"\r\nاز اطرافيان يكى از سلاطين است و نسبت به آن سلطان خطاها و جنايات بزرگى از او سر زده حال مىشنود كه منادى سلطان ندا مىكند و مردم را به گرد آمدن در حضور سلطان و مجلس او فرا ميخواند تا هر كدام نسبت بمقام و مرتبهء خود خلعت بگيرند و از انعام سلطان بهره مند شوند چنين كسى با شنيدن اين دعوت مسلما دچار تشويش شده و پيوسته در اضطراب و بين خوف و رجاء است ، بنده هم قبل از فرا رسيدن عيد بايد چنين باشد و در اين امر فكر كند كه آيا كارى كرده است كه او را در اين مجلس عظيم سودى بخشد ؟ و بنگرد كه آيا در اين مجلس در كنار عزيزان جائى براى او هست ؟ و لباس او از لباس بزرگواران آن مجلس خواهد بود ؟ و الطاف خداوندى هم چنان كه آنها را فرا مىگيرد شامل حال او هم خواهد شد ؟ يا اينكه سرش از تاج كرامات خداوندى برهنه و گناهان و خطاهايش از استتار و پوشش خداوندى مكشوف و جايگاهش در صف خطا كاران و مستحقين عذاب الهى مىباشد . و در اين امر ساعتى بينديشد ، سپس اگر خود را از دستهء دوم يافت بمعالجات فورى كه براى خطا كاران معين شده بپردازد و در مقام علاج خود بر آيد ، ابتدا به توبهء حقيقى و انابهء واقعى بپردازد و اگر نفسش كه به اعمال زشت خوگرفته او را مجال دخول از باب توابين نداد ميبايست كه خود را براى دخول از باب استغفار راضى گرداند و به استغفار از گناهان بپردازد و از خدا بخواهد كه از گناهان او در گذرد و استغفار او را بپذيرد و به او توفيق انجام توبهء واقعى عنايت كند و اگر باز نفسش او را از دخول از باب دعا و استغفار هم مانع گشت و او را بر اين كار يارى ننمود لا محاله ميبايست ببابى كه شيطان و فرعون از آن باب داخل شده‌اند و خدا آنها را نااميد نكرد و خواسته شان را به آنها\r\n","description":"","footnote":"","page_name":" 135 ","page_number":135},
  {"content":"\r\n\r\nداد داخل شود ، و آن باب عدم يأس و نااميدى از رحمت حضرت حق تعالى است پس سزاوار است كه بگويد : اى كسى كه بدشمنترين مخلوقاتت آنگاه كه از تو يارى طلبيد جواب دادى پس هم چنان كه جواب او گفتى مرا هم نااميد مساز و دعوتم را اجابت نما و اى كسى كه حاجت فرعون را بر آوردى حاجت اين فرعون دومى بلكه اولى را هم بر آور ، و بعد به اجابت و قبول از ناحيهء پروردگار و دستيابى به آنچه مراد و منظورش هست حسن ظن داشته باشد .\r\nو در آنچه سيد جليل و معلم اهل مراقبت سيد ابن طاووس در كتاب اقبال در اين زمينه افاده نموده است بينديش او مىگويد : اى برادرى كه به اقبال مولايت رو نموده اى ببين چگونه در پيشگاه او حاضر مىشوى و در عظمت و بزرگوارى آن كس كه بر تو روى نموده بينديش و دلت را از شواغلى كه بين تو و إحسان او حايل مىگردد پاكيزه گردان . تا اينكه مىگويد :\r\nبدان كسانى كه در روز عيد به خدا روى مىآورند ، روزيكه خداوند متعال آن را براى بندگانش عيد قرار داده و آن را روز گرفتن مزد و پاداش گردانيده و ببندگان خود امر نموده كه بسوى او خارج شوند و به پيشگاه او بار يابند ، به چند دسته تقسيم مىشوند :\r\nيك دسته كسانى هستند كه هيبت خداوند و جلالت و بزرگوارى او آنها را به خود مشغول داشته و ياد حضور در پيشگاه او و اجابت دعوت او عقل آنها را برده است اينان هم چون كسى هستند كه براى اولين بار بمحضر خليفه و يا سلطان عصر خويش فرا خوانده شود ، چنين كسى پيوسته از ملاقات با سلطان احساس شرم و حياء مىكند و از اينكه مبادا در\r\n","description":"","footnote":"","page_name":" 136 ","page_number":136},
  {"content":"\r\nمحضر او سوء ادبى از او سر بزند بيمناك و از اينكه بخواهد در محضر او سخنى بگويد و يا اگر سلطان سؤالى نمود جوابى بدهد در خود احساس عجز مىكند و از طرف ديگر در اين مىانديشد كه اگر خليفه يا سلطان از اعمال زشت و كارهاى ناروائى كه بر عليه او انجام داده با خبر شود با او چه معامله خواهد كرد و همين فكر و خيالها او را از اينكه چيزى طلب كند و در محضر حق زبان به سؤال بگشايد مانع مىشود .\r\nدستهء دوم كسانى هستند كه در نعمتهاى الهى از آفرينش آسمانها و زمينها گرفته تا آنچه كه از ابتدا آفرينش اينها در اين ميان وجود يافته و حفظ و نگهدارى آنها بخاطر انعام و روزى و تربيت بندگان ، بتفكر و تأمل مىپردازند و جميع خيرات دنيوى و دينى را در نظر مىآورند و اين همه نعمت كه خدا بر آنها ارزانى داشته و آنچه از اكرام و انعام براى آنها حاضر نموده آنها را از طلب چيزى ديگر ، سر افكنده و شرمسار مىسازد .\r\nدستهء سوم كسانى هستند كه در خيانتشان با اين خداوند منعم و بخشنده در نعمتهاى او مىانديشند و تضييع حق نعمتهاى بىشمار الهى را از جانب خود ، در نظر مىآورند و ذلت خيانت و عار و ننگ و شرمسارى و ترس آنچنان آنان را فرا گرفته كه ديگر مجالى براى اميد و آرزو براى آنها باقى نگذاشته است .\r\nدستهء چهارم كسانى هستند كه لباس غفلت و جهالت بر تن نموده و از نعمتهاى آفريدگار و آنكه رازق آنها است بىخبر و نعمتهاى بىشمار مولا و سيد خود را در مدت عمر و زمان حيات ، از ايجاد و حفظ و\r\n","description":"","footnote":"","page_name":" 137 ","page_number":137},
  {"content":"\r\nبقاء و ديگر نعمتها را ناديده گرفته و به اعمال خود فريفته و مغرور گشته‌اند اينان چون كوران و بيماران هستند .\r\nدستهء پنجم كسانى هستند كه براى دريافت اجرت اعمال خود در ماه رمضان خارج شده‌اند ، و زبان حالشان طلب محاسبه در اين معامله با پروردگارشان هست ، زبان حال عدل پروردگارى با اينان چنين است :\r\nحال كه هر يك از شما اجرت عمل خود طلب ميكنيد پس آنچه را كه ما براى شما قبل از آفرينش شما انجام داده‌ايم بخاطر آوريد ، و اين دوران بس طولانى حيات خود را كه از زمان پيدايش پدرتان آدم شروع مىشود و آنچه ما براى پدران و مادران و اجدادتان انجام داده‌ايم در نظر آوريد ، سپس اندكى در مورد اجرت موجوداتى كه ما در راه مصلحت شما از ملائكه و انبياء و ملوك و سلاطين و ديگر بندگانمان از گذشتگان و حاضرين به كار گرفته‌ايم بينديشيد بعد ببينيد چه مقدار ما طلبكار هستيم آن را بپردازيد و بعد خود را از ما طلبكار بدانيد ، چون شما از باب اعتراف به فضل و بخشش ما عدول نموده و بر باب طلب اجرت ايستاديد .\r\nدستهء ششم كسانى هستند كه ميدانند تمام اعمال نيك آنها با يك نعمت از نعمتهاى الهى نمىتواند مقابله كند و لذا از باب اجر چيزى طلب نميكنند بلكه به همان زبان حالى كه قبل از وجود داشتند كه زبان فقر و احتياج باشد بباب كرم و فضل و جود الهى متوسل مىشوند .\r\nدستهء هفتم كسانى هستند كه لباس معرفت بتن نموده ، و همين را كه ذات اقدس حق به آنها روى نموده و آنها را بمحضر احسان خود فرا خوانده نعمتى بس بزرگ ، و منتى بر خود ميدانند ، اينان را از آن زمان\r\n","description":"","footnote":"","page_name":" 138 ","page_number":138},
  {"content":"\r\n\r\nكه خارج مىشوند تا آنگاه كه بمحضر خداوندى باريابند فكرى و ذكرى جز اعتراف به نعمتهاى الهى نيست و زبان حالشان چنين است كه اگر براى آنها ممكن بود كه از ازل تا به ابد موجود ميبودند و هر آنچه را كه در توان داشتند در خدمت معبود و شكر انعام و جود و بخشش او به كار ميگرفتند خود را قاصر ميدانستند و اگر ترس مخالفت با خواستهء مولايشان در ميان نبود از او ميخواستند كه از باب خدمت او در دنيا و آخرت جدا نشوند .\r\nمىگويم سيد رحمة اللَّه عليه ، در حالى كه اصناف مردمان بيشتر از اين است ، به همين مقدار اكتفا نموده زيرا مقصود او اشاره ببيان اوصاف و احوالاتى است كه غالب بر متعبدين و بندگان خدا است و الا كه سالكان راه حضرت حق و سايرين إلى اللَّه از اهل توكل و رضا و تسليم و شوق و محبت و انس را حالاتى برتر و بهتر از اينها است كه بيان شد .\r\nو چه بسا كه از اهل شوق و محبت كسانى حاضر اين مجلس شوند كه از آنچه از لذت دعوت و نداء حضرت حق دريافته‌اند مستند اينان را توجهى به عمل و عامل و اجر و پاداش نيست چرا كه اينان داعى مجلس را بخاطر سرور و بهجتش لبيك گفته‌اند و روح و جان خود را فديه او مىسازند .\r\nسپس سيد رحمة اللَّه عليه اين سخنان زيبا را از زبان كسى كه باستقبال عيد رفته است مىگويد :\r\nبارالها ملوك و امراء سپاهيان و بندگان خود را خلعتهائى بخشيدند گر چه بعضى از آنان در شمار ثروتمندان و اغنيا بودند ولى اين بندهء مملوك تو سرش از عمامهء مراقبت كه لايق حضور تو است مكشوف ، و\r\n","description":"","footnote":"","page_name":" 139 ","page_number":139},
  {"content":"\r\nتنش از جامهء اخلاص كه لازمهء محضر تو است برهنه ، و از خلعتى كه براى حضور در پيشگاه تو شايسته باشد بىنصيب است ، جامهء اين بندهء مملوك بدست غفلتها پاره پاره گشت ، و از كثافات شهوتها آلوده شد ، و لباس ستر عيوبش را بدست پرده درىهاى خود پاره نمود و سپر غفران و آمرزش گناهانش را با سبك شمردن استغفار كه باعث تقرب او به تو بود در هم شكست و اكنون عورات و زشتىهاى او آشكار ، و لغزشگاههاى او پر خطر است ، و او در اين عيد سعيد بواسطهء اين لباس زشت كه بر تن دارد بىآبرو است و از اين جامهء منحوس كه بر تن نموده شرمسار و ذليل ، بارالها چه ميكنى با بنده اى كه زبان حالش اين است كه « انا للَّه و انا إليه راجعون » در حالى كه خود امرا و ملوك را مكارم اخلاق آموختى و تو بودى كه خلعت بخشيدن و بنده را آزاد نمودن و ببنده نعمت ارزانى داشتن را رسم نمودى ، آن زمان كه اين بندهء مملوك را ايجاد نمودى آنچه از زشتىها كه در آينده از او سر ميزد را ميدانستى ولى حلم و بردبارى تو همهء آنها را تحمل نمود تا اينكه خلعت بقاء بر تن او پوشانيدى و لباس سلامتى اعضاء و شفاء از دردها بر او ارزانى داشتى و گوشت و پوست بر تن او رويانيدى و در انعام و اكرام او مبالغه نمودى ، ولى اكنون اين بنده مملوك عريان در محضر تو است ، چه كسى او را بپوشاند و عيوبش را پنهان دارد اگر سعهء رحمت تو بر او تنگ آيد و چه كسى او را پناه دهد اگر او را از خود برانى ، پس اى آنكه بر اين بنده خلعت بخشيدى در حالى كه از عاقبت كار او باخبر بودى و از پرورش و اطعام و پناه دادنش دريغ ننمودى در حالى كه بجرأت او بر خود آگاه بودى ، اكنون بر استغاثهء اين بنده ترحمى فرما و به پناه آوردنش به تو نظر لطفى\r\n","description":"","footnote":"","page_name":" 140 ","page_number":140},
  {"content":"\r\n\r\nنما و وسيله قرار دادن فضلت را در مقابل عدلت بنگر ، و او را از خلعتهاى عفو و غفران و امان و رضوان خلعتى بپوشان ، خلعتى كه ذكر و شكر و سر آن برحمت و بخشش تو منسوب است ، اكنون اين بنده دل شكسته و شرمسار گشته است تو هم مپسند كه در اين روزى كه تو آن را عيد قرار داده اى با اين همه خلعت كه ببندگان و بار يافتگان درگاهت بخشيده اى او برهنه بماند در حالى كه ميدانى او غير از اين باب ، بباب ديگرى روى نياورد و او را طاقت عتاب و سرزنش تو نيست پس كجا توان حرمان و عقاب تو را خواهد داشت .\r\nو از جملهء آداب عيد رسيدن خدمت امام و كسى كه بنده او را صاحب اين مقام و الا ميداند مىباشد .\r\nمىگويم بدان كه چون عيد فطر فرا رسد اگر رهبرى جامعه با امام و ولى امر باشد و او در مملكت و در ميان رعايايش بر آن وجهى كه مولايش مقرر داشته حكم براند ميبايست كه بنده بخاطر اقبال خداى متعال بر آن امام و تمكنى كه در ادارهء جامعه به او بخشيده است به او تبريك و تهنيت گويد ، و سپس به خود و ديگران بخاطر عزتى كه از رهبرى آن امام نصيبشان گشته و بهر كس كه بواسطهء آن امام سعادت يافته و از رهبرى و فوايد دولتش بهره مند مىشود تبريك و تهنيت گويد و اگر در زمانى بود كه رهبرى جامعه با كسى بود كه اطاعت از او حرام و تصرف او در امور جامعه غير مشروع بود ، سزاوار است كه در چنين شرايطى بنده در غضب و خشم بر آن حاكم با خداى خود مواسات و مساوات داشته باشد ، و بر آنچه از فقدان رهبرى ولى امر از او و از جامعه فوت شده است متأسف باشد .\r\n","description":"","footnote":"","page_name":" 141 ","page_number":141},
  {"content":"\r\n\r\nسيد رحمة اللَّه عليه از ابى جعفر عليه السّلام روايت نموده كه آن حضرت خطاب به راوى فرمود : اى عبد اللَّه هيچ عيد فطر و عيد قربانى بر مسلمين نميگذرد مگر اينكه آن عيد براى آل محمد وسيلهء تجديد حزن و اندوه مىشود ، راوى مىگويد گفتم چرا ، حضرت فرمود : چون آنها حق خود را در دست غير مىبينند . بعد مىگويد : اگر بدانى كه چگونه اعلام اسلام بواسطهء عدل گسترش مىيابد و اموالى كه در راه خدا بايد صرف شود چگونه ببندگان خدا بخشيده مىشود و مردمان در زمان ولايت امام چگونه شادمان و مسرور مىگردند و امنيت چگونه شامل دور و نزديك مىشود و نصرت براى ضعيف و ذليل كامل مىگردد و دنيا از تابش خورشيد سعادت نورانى ، و دست اقبال در هر گوشه و كنار جهان گشوده ، و سلطنت و سيطرهء او بگونه اى است كه عقول را شكوفا و دلها را مسرور و آفاق را پر از نور مىسازد ، اگر به اين حقايق آگاه باشى به خدا قسم اى برادر روز عيدى كه بآمدنش خوشحال هستى ، غمگين خواهى بود و بر آنچه از كرم و فضل الهى كه از اين باب ببندگان ميرسد و بواسطهء عدم حكومت امام عادل از تو فوت شده ، گريه و اندوه بر تو غالب مىگشت ، و آنچه ذكر شد مختصرى بر سبيل تنبيه و اشاره بود كه اين مقام را گنجايش بسط سخن در اين مورد نيست و بدان كه صفاء و وفاء نسبت بدوستان و ياران گر چه دور باشند و پراكنده نيكوتر است . از صفاء و وفاء در صورت حضور و اجتماع ، پس صفاء و وفاء نسبت بمولايت را شعار قلب خود قرار ده كه پروردگارت بر رفع غم و اندوه از تو توانا است .\r\nديگر از آداب ايام شريفه براى امت پيامبر اختصاص هر روز\r\n","description":"","footnote":"","page_name":" 142 ","page_number":142},
  {"content":"\r\n\r\nو شبى بيكى از پيشوايان دين عليه السّلام است ، و سزاوار است كه پس از تحيت و سلام بر آن امام كه آن روز اختصاص به او دارد بگويد : اى مولاى من ، تو سيدى بزرگوار و پيشوائى بخشنده و بزرگ هستى كه ضيافت و ميهمانى را دوست مىدارى و ميهمان را اكرام مىنمائى و از طرف خداى متعال مأمور شده اى كه بندگان او را پناه دهى و پذيرائى كنى پس مرا پناه ده كه امروز ميهمان تو هستم و از تو پناه ميخواهم ، و پاداش مرا در اين روز اين قرار ده كه در غم و اندوهت مرا شريك گردانى و دعا و حمايت و ولايت و شفاعت خود را از من دريغ ندارى و مرا در شمار شيعيان خود در آورى و از خدا ، ثواب و خير و هدايت و ارشاد و تأييد و تسديد و توفيق و همهء خير و خوبىهاى دنيا و آخرت را براى من و اهل من و برادران دينىام طلب نمائى و از او بخواهى كه شب و روز و ماه و سال و عمر مرا برضاى خودش ختم گرداند و مرا از خود راضى نمايد و در دنيا و آخرت مرا قرين شما گرداند كه درود و صلوات خدا بر همگان شما باد . و اين عمل را در اول و آخر هر شب و روز انجام دهد .\r\nاما تفصيل اختصاص هر روز بيكى از معصومين عليهم السّلام به اين شرح است : شنبه به رسولخدا صلَّى اللَّه عليه و آله ، يك شنبه به على بن ابى طالب عليه السّلام و دوشنبه به امام حسن و امام حسين عليهما السّلام و سه شنبه به امام سجاد و امام باقر و امام صادق عليهم السّلام و چهار شنبه به امام كاظم و امام رضا و امام جواد و امام هادى عليهم السّلام پنج شنبه به امام حسن عسكرى و روز جمعه به امام همام نور اللَّه التام ، فرج اللَّه القريب أبو القاسم امام مهدى قائم صلوات اللَّه و سلامه عليه و على آبائه الطاهرين و اولاده المنتجبين روحى و ارواح العالمين فداه اختصاص دارد .\r\n","description":"","footnote":"","page_name":" 143 ","page_number":143},
  {"content":"\r\n\r\nاز جملهء ايام و ليالى شريفه ، شبهاى قدر و پس از آن نيمهء شعبان و نيمهء ماه رجب و اول ماه رجب است ، و لازمهء ايمان به خدا و رسول او و قرآن عظيم اينست كه مؤمن اعمالش بدانگونه باشد كه آثار تصديق و ايمان از آن هويدا و آشكار باشد .\r\nو از جملهء اين آثار اينست كه مؤمن به هر شبى از اين شبها باندازهء هزار شب اهميت بدهد و بلكه زيادتر ، چون قرآن شب قدر را بهتر از هزار ماه دانسته است ، و در عظمت اين شب نزد خدا بتفكر و تأمل بپردازد كه خدا براى عبادت در اين شب ابوابى از نور كه هم چون نور عبادت هزار شب است قرار داده و لذا قدر و منزلت اين شب نزد مؤمن ميبايست به همين مقدار باشد ، و اگر شب قدر براى كسى بدين گونه بود بناچار ميبايست كه قبل از فرا رسيدن آن ، و در طول سال خود را با دعا و انتظار و دفع و رفع موانع و تهيهء اسباب و حتى تهيهء غذا و لباس و مكان مناسب و دعا و مناجات و غير اينها از امورى كه عبارت و خلوت و نيايش با ذات ذو الجلال را كامل مىسازد خود را براى آن شب آماده كند و در آن شب از آنچه قبلا گفتيم كه سلام و صلوات بر پيشوايان دين عليه السّلام باشد غفلت ننمايد و در انجام مهمات آن شب به آنها متوسل شود و براى قبولى اعمال و توفيق به انجام آنچه مورد رضاى پروردگار است و براى جلب و محبت او در جميع حالات و اينكه خدا او را تا آن روز كه بملاقات خود ميبرد از جميع آفات سالم بدارد آنها را شفيع خود گرداند . و در اين شب بر انجام آنچه كه او را برضاى حضرت پروردگار نزديك مىكند كوشا و در جميع لحظه‌ها و دقايق آن شب هم و غمش مراقبت در حضور مولايش باشد ، و لحظه اى از او غافل نشود ، و از خوردن و آشاميدن و يا\r\n","description":"","footnote":"","page_name":" 144 ","page_number":144},
  {"content":"\r\nامور ديگر جز با قصد صحيح و نيتى كه موجب تقرب او به خدا شود ، پرهيز كند ، و با مناجاتهاى لطيف كه او را به هيجان آورد و اشكش را جارى سازد خدا را بخواند ، و بسيار سجده كند و به خاك افتد ، و بر پيامبر اسلام صلَّى اللَّه عليه و آله و آل پاك آن حضرت و جميع انبياء و مرسلين و بندگان صالح پروردگار و مؤمنين درود فرستد ، و براى فرج ولى عصر و حفظ و يارى آن بزرگوار دعا كند و از خدا بخواهد كه رضايت آن حضرت را روزى او فرمايد و او را بهدايت آن بزرگوار هدايت ، و به اطاعت از آن حضرت توفيق كرامت فرمايد ، و سزاوار است كه در اين شب بعضى از آنچه كه از مجاهدان راه خدا ، نقل شده كه دستها را به گردن ميبستند و در گورى ميرفتند و به حال خود مىگريستند ، و نفس خود را بر آتش عرضه ميداشتند ، انجام دهد . و بعد جنايات و گناهان بزرگى را كه مرتكب شده ، و حلم خدا را در نظر آورد ، و در رفتار سوء خود با خدا ، و حسن رفتار خدا با خود بينديشد و بمناجات و زبان حالى كه براى صاحب دلان بهتر ، و در جلب حال و رقت قلب و هيجان و ايجاد حزن و شوق مؤثرتر است بپردازد ، و در جميع حالات به عفو و بخشش پروردگار و حلم و بردبارى او ، و قدرت او بر تبديل گناهان به چندين برابر آن از حسنات ، حسن ظن داشته باشد .\r\nو براى ورود در مناجات و گفتگوى با حضرت ذو الجلال از هر بابى كه مناسبتر و سزاوارتر به حال خود ميبيند وارد شود ، و در ضمن مناجات بسيار بگويد ، اى كسى كه به دشمنترين مخلوقاتت كه ابليس باشد جواب گفتى ، اى كسى كه سحرهء فرعون را پس از اينكه با تو به جنگ برخاستند و بخصومت با پيامبرت كمر بستند قبول نمودى ، مرا\r\n","description":"","footnote":"","page_name":" 145 ","page_number":145},
  {"content":"\r\n\r\nهم بپذير ، اى آنكه سحرهء فرعون را بخاطر موسى و هارون پذيرفتى ، مرا هم بخاطر محمد صلَّى اللَّه عليه و آله و على عليه السّلام و آل آنها ، بپذير ، و از حالى به حال ديگر ، و از گفتارى به گفتار ديگر بپردازد ، گاهى خود را شبيه بخائفين سازد ، و گاهى در زمرهء اميدواران در آيد ، بلكه به اهل رضا و تمكين ، و اهل شوق ، خود را شبيه گرداند ، و با مناجات و زبان حال آنها ، با خدا سخن بگويد .\r\nولى مواظب باشد كه در مناجات با پروردگار دروغ صريح نگويد ، و دعوى باطل ننمايد ، و در هنگام طلب مقامات عاليه خدا را به يا اجود الاجودين ، و ، يا اقدر القادرين ، بخواند و براى قبول و پذيرش ذات ذو الجلال ، ببعضى از آنچه ائمه بدان استدلال مىنمودند استدلال كند .\r\nو اما ايام مواليد ، مثل روز تولد پيامبر اكرم صلَّى اللَّه عليه و آله ، و ساير معصومين ، و روز بعثت پيامبر ، و روز عيد غدير خم ، و روز دحو الارض و روز مباهله ، آن كس كه ايمان به خدا داشته و به نعمتهاى بزرگ او واقف باشد اين ايام و اوقات همانگونه كه نزد خدا بزرگ و عظيم است ، نزد او هم بزرگ خواهد بود ، و در مقابل اين نعمتهاى بزرگ الهى كه در چنين روزهائى نصيب بندگان شده است بشكر او مىپردازد ، مثلا شب ميلاد پيامبر صلَّى اللَّه عليه و آله ، ميبايست كه به فوائد وجود آن حضرت بينديشد ، كه آن حضرت مظهر رحمت واسع خداوندى بر همهء خلايق است ، و خدا به طفيل وجود آنها است كه ما را ايجاد ، و به هدايت آنها ما را هدايت نموده و بخاطر آنها بارهاى سنگين را از دوش ما برگرفته ، و تكاليف ما را سبك نموده ، و شفاعت آنها را در حق ما پذيرفته است ، از طرف ديگر\r\n","description":"","footnote":"","page_name":" 146 ","page_number":146},
  {"content":"\r\nآن حضرت در راه هدايت ما متحمل مشقتها و سختىهاى بسيار گرديد ، بگونه اى كه هيچ پيامبرى آن همه سختى و مشقت نديد ولى آن حضرت صبر كرد ، و طلب عذاب ننمود ، تا اينكه اين امت را به راههاى هدايت و معارف ربانى رهنمون شد ، و احكام و معارفى را كه هيچ يك از پيامبران آنها را اظهار ننموده بود ، براى ما بيان داشت ، و در تكميل هدايت اين امت و نجات آنها ، بر هر اذيت و آزارى صبر نمود تا جائى كه خود فرمود :\r\nهيچ پيامبرى هم چون من اين همه آزار و اذيت نديد . حتى فرزندانش در اين راه شهيد گشتند ، و دخترانش به اسيرى رفتند ، و حرمش هتك گرديد ، و اطفالش را ذبح نمودند به نحوى كه شنيده نشده كه با اهل بيت هيچ پيامبرى ، و بلكه احدى در عالم ، چنين قتل و سلب و اسارتى كه در حق اهل بيت پيامبر روا داشته شد ، شده باشد ، و با همهء اينها ، آن حضرت صبر نمود ، و براى اهل زمين طلب عذاب ننمود ، بلكه مىفرمود : بارالها قوم مرا هدايت فرما كه اينان نادانند . خدا او را از اين امت ، نيكوترين پاداشى كه سزاوار كردار او است عنايت فرمايد .\r\nو خلاصه اگر مؤمن در روزهاى تولد و خلافت اينان بينديشد ، و در اين نعمتهاى بزرگ كه در چنين اوقاتى خدا ببندگانش ارزانى داشته بتفكر و تأمل بپردازد ، شكر اين نعمتها را بر خود واجب و لازم خواهد ديد .\r\nو هر آنچه كه ما در فوائد وجود پيامبر صلَّى اللَّه عليه و آله بيان داشتيم ، در مورد خليفهء آن حضرت امير المؤمنين عليه السّلام كه پيامبر آن حضرت را برادر خود دانست و در شدائد و گرفتاريها پا بپاى پيامبر بود ، و رسول خدا صلَّى اللَّه عليه و آله در حق آن حضرت فرمود :\r\n","description":"","footnote":"","page_name":" 147 ","page_number":147},
  {"content":"\r\n\r\nمن كنت مولاه فهذا على مولاه\r\nو همچنين ساير ائمه معصومين عليهم السّلام آن فوائد نيز هست ، و سزاوار است كه مؤمن به فرح و شادى آنها شاد باشد ، قدم جاى قدم آنها نهد ، و بهدايت آنها راه بيابد ، و دوستان آنها را دوست ، و دشمنان آنها را دشمن بدارد و بر اين نعمتهاى بزرگ كه در چنين روزهائى خدا ببندگانش ارزانى داشته ، به قدر قدرت و استطاعت خود ، خدا را سپاس گويد ، و بداند كه اگر خدا عمر جاودانه اى به او عطا ميكرد ، و او همهء اين عمر را در يك سجدهء شكر بر اين نعمت مىگذرانيد يكهزارم حق اين نعمت را ادا نكرده بود . و در اين روزها سزاوار است كه باظهار آثار فرح و شادمانى بپردازد و به اوليا و دوستان آنها بهر اندازه كه ممكن هست محبت كند ، و حقوق موالات و برادرى در ولايت را ادا نمايد كه اين خود بابى عظيم از سعادت است كه در آن خير كثير و فراوانى نهفته است .\r\nو اخبار متواتره اى در اين زمينه رسيده كه اين امر از بزرگترين شعبه‌هاى ايمان است ، بلكه بعضى از اخبار گوياى اين حقيقت است كه ايمان چيزى جز حب و بغض نيست ، و ما براى نمونه بعضى از اين روايات را در اينجا مىآوريم :\r\nدر كافى از امام باقر عليه السّلام روايت شده كه آن حضرت از قول پيامبر صلَّى اللَّه عليه و آله فرمود : آنان كه در راه خدا دوست بدارند روز قيامت بر زمينى از زبرجد سبز در ظل عرش خدا در سمت راست او هستند ، و هر دو دست خدا دست راست است ، صورتهاى اينان از خورشيد تابان سفيدتر و نورانىتر است ، و هر ملك مقرب و هر نبى مرسلى بمقام و\r\n","description":"","footnote":"","page_name":" 148 ","page_number":148},
  {"content":"\r\nمنزلت اينان غبطه مىخورد مردم مىگويند اينان چه كسانى هستند گفته مىشود اينان كسانى هستند كه دوستى و محبتشان بخاطر خدا بود .\r\nو باز در روايتى ديگر رسيده كه دوستى بخاطر خدا ، از محكم - ترين دستگيره‌هاى ايمان است ، و در روايتى ديگر رسيده كه معصوم عليه السّلام فرمود :\r\nآيا ايمان غير از محبت ، و دشمنى ، و حب و بغض چيزى ديگرى هست ؟ . و در روايات رسيده كه افرادى كه دوستى و دشمنىشان بخاطر خدا باشد بدون حساب داخل بهشت مىشوند ، و از اجساد و صورتها و منابرى كه اينان بر آن هستند نورى ساطع است كه همه چيز را روشن مىكند و اينان از اصفياء و برگزيدگان الهى هستند ، و روايت شده كه محبت در راه خدا از نماز و روزه و زكات و حج افضل است ، بلكه آنچه از اخبارى كه در باب مصافحه رسيده فهميده مىشود اينست كه ساير فضايل در جنب محبت در راه خدا ، وجودشان مثل عدم است و دو نفر كه با هم مصافحه ميكنند اگر يكى از اين دو ديگرى را بيشتر دوست داشته باشد ، همان نفر از آن ديگرى نزد خدا محبوبتر و مقربتر است .\r\nو بدان كه غدير از بزرگترين اعياد است و اين روز بمنزلهء جزء اخير علت تامه در نجات و فوز و دست يا بى بدرجات رفيعه است ، و فضيلت اين روز را مخالف و موافق روايت نموده‌اند و در فضيلت و تعظيم اين روز كتابهاى مفصلى نوشته‌اند ، و بر شيعه است كه اين روز را در نهايت عظمت و بزرگى به پا دارد ، و آثار فرح و انبساط خود را در اين\r\n","description":"","footnote":"","page_name":" 149 ","page_number":149},
  {"content":"\r\n\r\nروز اظهار نمايد ، و خود را زينت كند و با مواليان آن حضرت بانواع مهربانيها دوستى و محبت نمايد ، و با زيارت و مصافحه و معانقه و دعوت و هبة و عطاء و خوشروئى در گفتار در اين روز اين دوستى و محبت را اظهار نمايد و سپاس و حمد خدا بسيار گويد و آنچه كه در باب ملاقات با مؤمنين در اين روز رسيده در ديدار با برادران بر زبان آورد و از اعمال و اذكارى كه براى اين روز رسيده غفلت نكند كه اجرى عظيم براى آن بيان شده است ، چون در اين روز هر عمل خيرى كه مؤمن انجام دهد جزاء و پاداشش بسيار و نزد خدا بزرگ شمرده مىشود هر چند كه اندك باشد و از خواندن زيارت مفصلى كه در اين روز براى آن حضرت آمده غافل نشود و به پيامبر صلَّى اللَّه عليه و آله و ائمه عليهم السّلام بخصوص به امام زمان عليه السّلام تبريك و تهنيت گويد ، و با امام زمان خود ببعضى از فقرات دعاى ندبه بمناجات بپردازد و از فقدان نعمت حضور آن بزرگوار در مثل چنين روز بزرگى حسرت بخورد و بخواص امير المؤمنين عليه السّلام و ملائكه ، بخصوص جبرئيل كه در بسيارى از موارد به كمك و يارى آن حضرت مىشتافت تبريك و تهنيت بگويد . همچنين براى ساير اوقاتى كه در آن اوقات نعمت خاص و يا عامى از ناحيهء حضرت پروردگار نصيب بندگانش گشته است مراقبتى خاص و فكرى مخصوص به آن هست ، مثل روز دحو الارض كه ميبايست در اين روز به اين بينديشد كه در چنين روزى خدا ببندگانش به بناء مسكن و ايجاد مواد رزق و روزى آنها نعمت بخشيد و با خود فكر كند كه اگر يكى از ملوك و سلاطين دنيا ، يكى از اين كارها را بدست خود براى وى انجام دهد چه اندازه مايه فخر و مباهات براى او مىشود ، و بعد آن را با اين نعمت بزرگ الهى مقايسه كند كه\r\n","description":"","footnote":"","page_name":" 150 ","page_number":150},
  {"content":"\r\n\r\nچگونه ذات اقدس حق بدست خود زمين را گسترش داد و وسايل زندگى را براى او فراهم نمود ، پس به قدر استطاعت خود بشكر اين منعمى كه نعمتهايش از شماره بيرون است بپردازد .\r\nو آن اخبار و رواياتى كه بر تعظيم و بزرگداشت ايام مواليد و خلافت ظاهرى ائمه عليهم السّلام دلالت مىكند ، بر تعظيم ايام وفات و شهادت و مصيبات آنها و اظهار حزن و جزع در اين ايام دلالت دارد ، و كمترين وظيفهء مؤمن در اين ايام اينست كه مصيبت اينان بر او از هر مصيبت ديگرى كه متوجه او و يا عزيزانش شود ، سختتر باشد ، تا در درجهء آنها قرار گيرد ، چنان كه اخبار و روايات گوياى اين حقيقت است ، بخصوص ايام محرم ، و روز عاشورا ، كه نزد خداى تبارك و تعالى و اهل ملكوت و آسمانها و در عالم روحانى اين روز ، روزى بس بزرگ است .\r\n\r\nدر بارگاه قدس كه جاى ملال نيست * سرهاى قدسيان همه بر زانوى غم است\r\n\r\nو آنچه در بعضى از اخبار در زمينهء اهميت اين روز بزرگ رسيده بگونه اى است كه عقل را حيران مىسازد و از روايات چنين بر مىآيد كه اين روز پس از شهادت حسين بن على عليه السّلام عظمت نيافت بلكه نزد امتهاى گذشته هم روزى بزرگ بوده است و خداى متعال مصيبت اين امام مظلوم را براى انبياء بيان داشت و آنها بر اين مصيبت بزرگ گريستند و با پيامبر اسلام در عزاء فرزندش حسين عليه السّلام شركت جستند و از اين راه به اجرى عظيم نزد خداى متعال دست يافتند ، و سزاوار است كه مؤمن رواياتى را كه در تعظيم و جلالت قدر اين روز و اجر و پاداش فراوانى كه متعلق به آن است رسيده مورد قبول قرار دهد .\r\n","description":"","footnote":"","page_name":" 151 ","page_number":151},
  {"content":"\r\n\r\nو اگر بخواهد اين روايات را از جميع وجوهش با دليل و برهان بپذيرد تا استبعاد عقل با دليل از ميان برداشته شود ، در آنچه از شيخ عارف محقق كامل شيخ حسن نجفى حكايت شده بينديشد تا جواب اين مسأله را بيابد .\r\nمىگويند وقتى كه سيد العلماء و سليل آله طه بحر العلوم قدس سره از حكمت عظمت اين امر در اين حد از او پرسيد مرحوم آقا شيخ حسين در جواب فرمود : كه حسين ابن على عليه السّلام با اينكه بندهء مملوك خدا بود در راه محبت خدا از همهء هستى خود گذشت ، و مال و اهل و اولاد و عرض و حتى جسد شريفش را پس از شهادت در راه خدا داد ، و تمام اهل و اولاد خود را در اين راه بخشيد حتى طفل شير خواره اش را ، و بر همهء مصيباتى كه بر بدن شريفش وارد آمد صبر نمود و خلاصهء كلام آنكه او همهء هستى خود را براى خدا بخشيد و خداى متعال سزاوارتر و اولى به اينست كه همه چيز را به او ببخشد و چه نيكو جوابى داده است زيرا انسان اگر در واقعهء كربلا و بخصوص شهادت آن امام عليه السّلام بينديشد ، مسئله را مسئله اى بس بزرگ مييابد ، بعنوان مثال شهيد و كشته در عالم زياد است ، ولى مقتولين و شهداء هر يك بيك نوع كشتن كشته مىشود مثل ذبح و نحر و حزن و گرسنگى و امثال آن ، ولى حسين ابن على عليه السّلام در روز عاشورا بجميع اينها كشته شد و شدت عطش آن بزرگوار در آن روز به حدى بود كه اگر كسى بگويد عطش آن امام عليه السّلام به اندازه اى بود كه اگر ميان اهل عالم تقسيم شود همه از تشنگى مىميرند كسى نمىتواند نفى كند ، زيرا در بيان شدت عطش آن بزرگوار در آن روز تعبيرات و بياناتى از خداى متعال در احاديث قدسى و از خود آن\r\n","description":"","footnote":"","page_name":" 152 ","page_number":152},
  {"content":"\r\nبزرگوار رسيده كه عقل را توان درك آن نيست . بعنوان مثال در حديث قدسى در بيان واقعهء عاشورا آمده است كه : كوچك آنها را عطش از پاى در مىآورد و از شدت عطش ميميرد و بزرگ آنها از شدت عطش پوست بدنش جمع مىشود حال فكر نما كه چگونه عطشى بوده كه پوست بدن از شدت آن جمع شده است ، و يا اين سخن كه مىگويد : عطش بين او و آسمان هم چون دود حايل گشته بود و يا سخن آن بزرگوار در روز عاشورا كه مىفرمود :\r\nاسقونى شربة من الماء و قد تفتّت كبدى من الظَّماء .\r\nجرعهء آبى به من بياشاميد كه جگرم از سوز عطش ريز ريز گشته است .\r\nو چگونه مىشود كه جگر از شدت تشنگى ريز ريز شود مگر اينكه از شدت عطش پخته شود و رطوبتى در آن باقى نماند بگونه اى كه از شدت خشكى ريز ريز شود ، و باز بسيارى بوده‌اند كه اهل و فرزندانشان كشته شده‌اند ولى چه كسى را خانواده اى مثل اهل اولاد ابى عبد اللَّه عليه السّلام بوده است و كجا كسى را فرزندى چون فرزند آن بزرگوار بوده كه شبيه ترين افراد از حيث خلق و خلق و گفتار برسولخدا صلَّى اللَّه عليه و آله باشد ، چرا كه اين مرتبه اى بزرگ و درجه اى نزديك بدرجهء امامت و يا مقارن و مساوى با او است ، همچنين بسيار بوده‌اند كسانى كه اهل و عيال آنها اسير گشته ولى كجا اسيرانى مثل امام زين العابدين عليه السّلام و زينب و سكينه و ام كلثوم بوده‌اند و كجا رفتارى كه با اينها شده با ديگران شده است ، و باز بسيارند كسانى كه سرشان بر نيزه رفته ولى آنچه با سر فرزند رسولخدا شد بر سر چه كسى رفته است ، و خلاصه آنكه اگر انسان در اين واقعه\r\n","description":"","footnote":"","page_name":" 153 ","page_number":153},
  {"content":"\r\nبينديشد صبر و استقامت آن حضرت را در تحمل اين مصيبتها خارق العاده مىيابد و لذا ملائكهء آسمانها از صبر و پايدارى آن امام تعجب كردند ، زيرا بدن هر چه هم كه قوى باشد نمىتواند آنچه را كه بر بدن آن بزرگوار رسيد تحمل كند ، و دل را ياراى آنچه بر قلب آن عزيز رسيد نيست ، و بدن و قلب از بعضى از آنچه بر آن حضرت گذشت ميميرد و با مرگ از تحمل سختيها راحت مىشود ، ولى آن بزرگوار زنده بود و شدائدى را كه هر كدامش باعث مرگ انسان است تحمل نمود ، بگونه اى كه مىتوان گفت آن بزرگوار هفتاد مرتبه و بلكه بيشتر كشته شد .\r\nاز اين رو روز عاشورا را نمىتوان با غير آن مقايسه نمود و لذا بر دوستان و مواليان آن بزرگوار است كه در اين ايام حالش بگونه اى باشد كه با ايامى كه مصيبتى به خود آنها ميرسد شبيه باشد ، و در اين راه بخانوادهء آن بزرگوار اقتدا كند و خود را شبيه آنها گرداند ، آيا نشنيده اى كه بنى هاشم تا پنج سال پس از شهادت آن امام چه كردند ؟ ( 1 )  آيا مصيبت رباب ( 2 )  همسر آن حضرت را در عزاى آن بزرگوار\r\n","description":"","footnote":" ( 1 ) محدث قمى در نفس المهموم از امام صادق ( ع ) روايت نموده كه آن حضرت فرمود : هيچ زنى از بنى هاشم چشمش را سرمه نكرد ، و خضاب ننمود ، و در خانه اى از خانه‌هاى آنها دودى بلند نشد ، تا اينكه عبيد اللَّه لعنة اللَّه كشته شد .  ( 2 ) - رباب ، دختر إمرؤ القيس ، و مادر سكينه است ، در ميان خاندان امام به اسارت به شام رفت و سپس بمدينه بازگشت ، اشراف قريش از او خواستگارى نمودند ولى او گفت : من پس از رسول خدا ( ص ) پدرشوهرى نمىخواهم .\r\nو يك سال پس از واقعهء عاشورا زنده بود و در اين مدت مدام زير آسمان بود و سقفى بر او سايه نيفكند تا اينكه بيمار شد و از دنيا رفت ، و در مجلس ابن زياد براى اين بانو داستانى است كه دل را آتش مىزند . ","page_name":" 154 ","page_number":154},
  {"content":"\r\n\r\nنشنيده اى ؟ آيا گريه و ندبهء امام سجاد عليه السّلام ( 1 )  را تا چهل سال پس از شهادت پدر نشنيده اى ، و اگر آن اندازه در توان ندارى ، لا اقل ببعضى از كسانى كه در زمان خود ما بوده‌اند اقتدا نما ، و من خود بعضى از آنها را ديده‌ام كه در تمام ايام عاشورا از لذتها كناره ميگرفت ، و جز نان خالى چيزى نميخورد .\r\nبلكه بعضى از آنها در اين ايام از بوسيدن برادر خردسالش با اينكه خيلى نسبت به او محبت داشت امتناع مىنمود ، و اگر از اين هم ضعيفتر هستى لا اقل تاسوعا و عاشورا را روز مصيبت خود بدان ، و از لذات كناره بگير ، و با امام زمانت در اين دو روز مشاركت نما ، زيرا آن بزرگوار مصيبت جدش حسين عليه السّلام در هيچ روزى از روزها فراموش نميكند ، بلكه بنا بنقل بعضى از روايات هر صبح و شام بر جدش حسين مىگريد .\r\nو از امورى كه در هر ماه يك بار واقع مىشود ، اول ماه و آخر ماه و پنجشنبه آخر ماه است ، اما اول ماه پس بنده اى كه مراقب احوال و اعمالش هست ، سزاوار است كه دخولش در ماه نو مثل ورودش بمنزلى از منازل سير إلى اللَّه باشد ، و با رؤيت هلال ياد خدا نمايد و دعائى كه در اين زمينه رسيده بر زبان آورد و از خدا جميع سعادتهائى را كه در اين ماه متوقع است طلب كند و از او بخواهد كه امام زمانش را و خود و جميع كسانى كه نسبت به آنها پيوندى دارند و برادران مؤمنش را در اين\r\n","description":"","footnote":" ( 1 ) سيد از امام صادق ( ع ) روايت نموده كه آن حضرت فرموده زين العابدين چهل سال بر پدر خود گريه نمود در حالى كه روزها روزه داشت و شبها مشغول عبادت ، كه روايت مفصل است . ","page_name":" 155 ","page_number":155},
  {"content":"\r\nماه از جميع آفات و بليات مصون و محفوظ بدارد ، بلكه براى امام زمانش ، و جميع كسانى كه بيان شد صدقه بدهد ، و اما آخر ماه و پنجشنبه آخر ماه ، در روايات رسيده كه اعمال تمام ماه بندگان در اين دو روز بر خدا عرضه مىشود ، و لذا سزاوار است كه او در اين روز بمحاسبهء اعمال خود بپردازد ، و با بعضى از معالجات دينى از توسلات و استشفاعات خود را معالجه كند و به تضرع و گريه و زارى بدرگاه حضرت حق بپردازد ، و با توسل و سؤال از او بخواهد كه اعمالش را اصلاح نمايد و حال او با خدا نيكو گردد و با عفو و بخشش خود ، او را بيامرزد ، و گناهانش را بحسنات مبدل گرداند ، و از دعاهائى كه سيد عليه السّلام رحمه اللَّه عليه در كتاب محاسبة - النفس براى آخر هر روز آورده غفلت ننمايد ، بخصوص آخر ماه ، بدان اميد كه اين كفارهء گناهانش باشد كه در طول ماه از او سر زده است ، و در هر روز بگويد :\r\nيا من ختم النّبوّة بمحمّد ( ص ) اختم لي في يومى هذا بخير و شهرى بخير و سنّتى بخير و عمرى بخير .\r\nو از مهمترين مسائلى كه عاقل هنگام محاسبهء با نفس خود بايد در نظر داشته باشد ، شرمسارى و خجالت از آشكار شدن اعمال زشت و رفتار ناهنجارش با خداى متعال است ، چرا كه براى كسانى كه اهل دل هستند اين امرى بس بزرگ است .\r\nدر مصباح الشريعة از امام صادق عليه السّلام رسيده كه آن حضرت فرمود :\r\nاگر براى حساب هول و هراسى جز همين حيا و شرمسارى عرضهء بر خداوند و فضاحت هتك ستر از آنچه تا آن روز بر همگان مخفى بوده است نميبود ، جا داشت كه آدمى از سر كوهها پائين نيايد ، و به آبادى\r\n","description":"","footnote":"","page_name":" 156 ","page_number":156},
  {"content":"\r\n\r\nروى نياورد ، و جز به قدر اضطرار و ترس از تلف شدن ، گرد خواب و خوراك نگردد ، و آن كس كه قيامت را با همهء هول و هراس آن ببيند و شدايد و سختىهاى آن را مشاهده كند و با چشم دل ، وقوف خود را در پيشگاه ذات ذو الجلال بنگرد ، نفسش را به پاى ميز محاسبه مىكشد ، بگونه اى كه گويا به عرصات قيامت دعوت شده و در ميان سختىها و شدائد آنجا ، از او سؤال مىشود و ذات اقدس حق مىفرمايد :\r\nو ان كان مثقال حبّة من خردل اتينا بها و كفى بنا حاسبين . 21 : 47 و اگر به سنگينى دانهء خردلى باشد بياوريم آن را و همين بس كه ما حسابگران هستيم . انتهى .\r\nمىگويم ، شرح حقيقت محاسبة و كيفيت آن مناسب با اين مقام است ، ولى فعلا در اينجا از آن گذشتيم اميد كه در آينده به آن بپردازيم .\r\nاز مورد سوم ، روز جمعه است و اگر كسى بخواهد به عظمت اين روز پى ببرد ميبايست كه اخبار و رواياتى كه دربارهء فضيلت اين روز و اعمال و وظايفش رسيده از نظر بگذراند ، و مقصود ما در اينجا بيان فضايل اين روز نيست ، ولى نكته اى هست كه نمىتوان نگفته گذاشت ، و آن اينست كه چگونه مىشود كه آدمى در كسب خيرات زود گذر و سعادات دنيوى تا حدى كه در توان دارد كوشش مىكند ، و هر چه بيشتر بدان دست مىيابد شوق و حرصش در تحصيل آنها بيشتر مىشود و هل من مزيد مىزند ، ولى نسبت بخيرات و سعادات اخروى بىتفاوت بوده و با اينكه با كار اندك مىتواند به بسيارى از آن دست يابد از تحصيل آن سر باز مىزند ، بعقيدهء من اين مسئله ثمرهء اجتماع چند امر است ، يكى ضعف ايمان به\r\n","description":"","footnote":"","page_name":" 157 ","page_number":157},
  {"content":"\r\nآخرت ، و ديگرى عدم اطمينان بنده بقبولى اعمال و سالم ماندن آنها از آفات تا هنگامى كه روز مزد و پاداش فرا رسد ، و سوم الفت قلب و نفس آدمى به اين دنيا و لذات آن ، و عشق به شهوات و زينتهاى آن ، و همين عشق و دلبستگى است كه عاقل را از تعقل در عواقب امور باز ميدارد ، و اجتماع همين امور نيز سبب مىشود كه مؤمن از تحصيل انوار جمعه سستى ورزد ، و از كسب سعادات عاليهء آن با بعضى از اعمال جزئى چشم بپوشد و الا چگونه مىشود تصور كرد كه مؤمنى معتقد به اين باشد كه خدايش در هر شب جمعه از اول شب تا به آخر آن او را فرا ميخواند و مىگويد : آيا صاحب حاجتى هست كه مرا بخواند تا نيازش را بر آورم ، آيا گناهكارى هست كه از من طلب بخشش كند تا گناهانش را بيامرزم آيا كسى هست . . . آيا كسى هست . . . و تا صبح پيوسته اين ندا بلند است ، و خدايش او را بخلوت و مناجات با خود ميخواند ، و او را به انس گرفتن با خود دعوت مىكند و به او وعده داده كه اگر بگويد يا رب يا رب ، جواب خواهد داد لبيك اى بندهء من ، آيا ممكن است كسى به همهء اين امور معتقد باشد و باز تا صبح بخوابد ، و پاره اى از شب را براى تحصيل بعضى از اين مراتب به پا نخيزد ، بجان خودم سوگند كه اين سستى و تنبلى جز بواسطهء همان جهاتى كه ذكر شد نيست ، و در حديث قدسى خطاب بموسى ابن - عمران ( 1 )  آمده است كه :\r\nيا ابن عمران كذب من زعم انّه يحبّنى فاذا جنّه اللَّيل نام عنّى ا ليس كلّ محبّ يحبّ خلوة حبيبه .\r\n","description":"","footnote":" ( 1 ) صاحب وسايل در كتاب جواهر السنية اين حديث را آورده است و مؤلف قسمتى از آن را در اينجا آورده است . . ","page_name":" 158 ","page_number":158},
  {"content":"\r\n\r\nاى پسر عمران دروغ مىگويد كسى كه مىپندارد مرا دوست دارد و آنگاه كه تاريكى شب همه جا را فرا مىگيرد ، ميخوابد و مرا از ياد ميبرد ، آيا هر دوست و دلداده اى در پى خلوت با محبوب خود نيست .\r\nو روز جمعه گر چه تمام ساعات و لحظه‌هاى آن شريف و گرانبها و نورانى است ولى در اين روز ساعتى هست كه از همهء ساعات اين روز افضل و برتر است ، و دعا در آن ساعت مورد قبول واقع مىشود ، و آن بنابر آنچه از اخبار بدست مىآيد و از بعضى از بزرگانى كه در اين گونه موارد مورد وثوق اين جانب بوده‌اند به من رسيده ، آخرين ساعات روز جمعه كه وقت خواندن دعاى سمات است ، مىباشد . و من از يكى از مشايخ بزرگوار ( 1 )  خود ، كه حكيم عارفى ، و معلم خيرى و طبيب كاملى بسان او نديده‌ام سؤال كردم كه كدامين عمل از اعمال جوارح را شما در تأثر قلب كار سازتر يافته‌ايد فرمود سجدهء طولانى در دل شب كه يك ساعت و يا لا اقل سه ربع ساعت بدرازا كشد و در آن گفته شود :\r\nلا إله الا أنت سبحانك انّى كنت من الظَّالمين . كه با تلاوت اين آيه ، انسان بزندانى بودن خود در زندان طبيعت و گرفتار بودنش در دام اخلاق زشت ، و منزه بودن حضرت ذو الجلال از هر ظلم و ستمى نسبت ببندگان گواهى ميدهد ، و ظلم و ستم خود را بر خود و افكندن خويشتن را در اين مهلكهء عظيم در نظر مىآورد ، و ديگر صد مرتبهء قرائت سورهء قدر در شب و عصر جمعه است ، او فرمود هيچ عملى از اعمال مستحبه را نديدم كه باندازهء اين سه عمل تأثير داشته باشد ، و در اخبار آمده كه در شب جمعه صد رحمت و نفخة نازل مىشود كه نود\r\n","description":"","footnote":" ( 1 ) مقصود ، آخوند ملا حسين قلى همدانى است . . ","page_name":" 159 ","page_number":159},
  {"content":"\r\nو نه تاى آن براى كسى است كه در عصر جمعه صد مرتبه سورهء قدر را تلاوت كند ، و در آن يكى باقى مانده هم نيز براى او نصيب و بهره اى هست .\r\nو از مورد چهارم ( و آن امورى است كه در هر شب و روز يك مرتبه واقع مىشود ) خواندن نمازهاى شب است كه وقت آن قسمت ششم از نصف اخير شب معين شده است و در روايات آمده كه اين ساعت بهترين ساعات شب براى دعا است و به تجربه هم ثابت شده است ، و لذا بر بندهء مراقب است كه در معناى وقت نماز تعقل كند و اگر به اين فكر باشد لا محاله سعى خواهد نمود كه هر نمازى را در وقت خودش بجاى آورد زيرا در اخبار به خواندن نماز در اول وقت بسيار تأكيد شده و در بعضى از روايات آمده است كه نماز در اول وقت ، رضوان و در آخر وقت غفران است ، و در روايتى ديگر آمده كه آن كس كه نماز عصر را ضايع كند در بهشت مالى براى او نخواهد بود و ميهمان ديگران است و باصطلاح ما كلاش بهشت است گفته شد چه كسى ضايع كنندهء نماز عصر است معصوم فرمود : آن كس كه نماز را بتأخير بيندازد تا آنگاه كه خورشيد رو بزردى نهد و يا از ديده‌ها پنهان شود .\r\nو از رسولخدا صلَّى اللَّه عليه و آله رسيده كه آن حضرت فرمود : فرداى قيامت شفاعت من به كسى كه نمازهاى واجب را از وقتش بتأخير افكنده نخواهد رسيد .\r\nو در صحيحين آمده است كه نمىتواند كسى آخر وقت را وقت نماز قرار دهد مگر بخاطر عذر و يا علتى .\r\nو در جاى ديگر مىفرمايد : نمازهاى واجب اگر در اول وقتش\r\n","description":"","footnote":"","page_name":" 160 ","page_number":160},
  {"content":"\r\n\r\nخوانده شود و حدود آن به پا داشته شود خوشبوتر است از چوب درخت آس هنگامى كه از درختش بر گرفته مىشود ، پس بر شما باد به نماز در اول وقت .\r\nو در همان كتاب آمده است كه فضيلت اول وقت بر آخر وقت ، بهتر است براى مرد از مال و فرزند او ، و در اينكه آيا آخر وقت براى كسى كه مضطر است و در اول وقت امكان خواندن نماز برايش نبوده است وقت است يا كسى هم كه مانعى برايش نيست مىتواند از روى اختيار نمازش را در آخر وقت بجاى آورد ، اقوال مختلف است . ولى احوط ، اگر نگوئيم اقوى ، عدم جواز تأخير نماز به آخر وقت بدون عذر و علت است ، گر چه عذر در اين گونه موارد ، عذرهاى اندك را هم شامل مىشود ، و چنانچه از بعضى از اخبار استفاده مىشود عذر كوچك هم در اين گونه موارد كافى است ، و اما وقت نماز ظهر كه بعدم تأخير از آن تأكيد شده است ، وقتى است كه سايه باندازهء خود شاخص شود و آخر وقت فضيلت نماز عصر وقتى است كه سايه دو برابر شاخص گردد و اما اينكه سايه يك قدم يا دو قدم زياد شود ، آن وقت ، وقت فضيلت نماز ظهر و نماز عصر است ، هم چنان كه زوال و يا وقتى كه سايه باندازهء شاخص شود نيز وقت فضيلت هر دو نماز است ، و اما اينكه سايه به اندازهء شاخص شود ، و بعضى از اين ، بقامت و هفت قدم تعبير نموده‌اند ، يعنى اينكه سايهء انسان به اندازهء هفت پا شود و اين در شهرهائيكه از نظر جغرافيائى در عرض سى و دو درجه قرار گرفته است مثل اصفهان و شهرهائيكه هم عرض آن است ، در روز اول حمل سه ساعت و بيست و هشت دقيقهء بعد از اذان ظهر است .\r\n","description":"","footnote":"","page_name":" 161 ","page_number":161},
  {"content":"\r\n\r\nو اول وقت نماز مغرب ، غروب شرعى و آخر وقتش هنگام ناپديد شدن شفق مغرب است ، و اول وقت نماز عشا بعد از فراغت از نماز مغرب و آخرش گذشتن يك سوم شب است و احوط و اولى اينست كه نماز عشاء را تا هنگام رفتن سرخى مغرب بتأخير بيندازد ، و اول وقت نماز صبح ، طلوع فجر تا آشكار شدن صبح است .\r\nو اما وقت نمازهاى نافله ، اقوى آنست كه خواندن نوافل ظهر و عصر از اول ظهر تا آخر آن است ، ولى وقت فضيلت آن ، براى نافلهء ظهر ، از اول ظهر است تا هنگاميكه سايه يك ذراع بالا بيايد ، و براى نماز عصر تا هنگامى است كه سايه دو ذراع بلندتر شود و ميبايست كه نافله پيش از نماز واجب بجا آورده شود ، و اما وقت فضيلت نافلهء مغرب بعد از نماز مغرب است تا آخر وقت فضيلت نماز مغرب ، و نافلهء نماز عشاء بعد از نماز عشاء است تا نصف شب و اول وقت نماز شب ، از نصف شب است و آخر آن فجر دوم ، براى كسى كه عذرى نداشته باشد ، ولى اگر ضرورتى پيش آمد مىتواند نماز شب را قبل از نيمهء شب هم بجاى آورد ولى در اين صورت بهتر است قضاء آن را بجاى آورد ، همچنين بنابر بعضى از روايات جايز است براى كسى كه عادت ندارد نماز شب را پس از طلوع فجر بجاى آورد ، زيرا مشهور بر اين هستند كه اگر كسى چهار ركعت را قبل از طلوع فجر خوانده باشد مىتواند بقيه اش را پس از طلوع فجر بجاى آورد ، و وقت نافلهء فجر ، از هنگام فراغت از نماز شب است تا طلوع سرخى فجر ، و بهتر اين است كه نافله را بر نماز صبح مقدم بدارد بلكه تأخير آن كراهت دارد ، و وقت نماز كسوف و خسوف از ابتدا گرفتگى ماه و يا خورشيد تا روشن شدن آنها و براى زلزله تا آخر وقت\r\n","description":"","footnote":"","page_name":" 162 ","page_number":162},
  {"content":"\r\nاست ، و غير از اين هم گفته شده ، و احوط عدم تأخير آن از روى اختيار است ، و همچنين براى ديگر مواردى كه نماز آيات واجب مىشود ، و اما نماز عيد فطر و قربان ، احوط اينست كه اول وقت آن از هنگام بر آمدن خورشيد ، و آخر آن هنگام زوال ظهر است .\r\n","description":"","footnote":"","page_name":" 163 ","page_number":163},
  {"content":"\r\n\r\nفصل « در مكان نماز گزار »\r\nمىگويم مكانها هم مثل زمانها شريف و غير شريف و سعد و نحس دارد و امت مرحومه را سزاوار است كه شكر خدا كنند و بر پيامبر صلَّى اللَّه عليه و آله خود ثنا گويند كه در امر مكان كار را بر آنها سهل و آسان نموده و تمام زمين را مسجد قرار داده و بجاى آوردن نماز را در همه جا جايز دانسته است ولى در عين حال سفارش زيادى نسبت به تعاهد مساجد و عدم تخلف از بجاى آوردن نمازهاى واجب در مسجد بخصوص براى همسايگان آن شده است ، حتى در بعضى از روايات آمده است كه همسايهء مسجد نمىتواند نماز خود را در غير مسجد بجاى آورد ، پس بندهء مراقب را سزاوار است كه در معناى مسجد و حق ادب و تعظيم آن ، و قبح تخلف از حضور در مسجد بينديشد ، و در اين امر كه گذشته از ثوابهائيكه براى حضور در مسجد و عبادت در آن بيان شده ذات اقدس حق در اينكه مساجد را خانهء خود دانسته و ببندگان اجازهء حضور در آنها را داده منتى بس بزرگ بر بندگان نهاده ، تأمل كند ، زيرا مسجد خانهء خدا است و مقصود از اينكه كعبه و مسجد خانهء خدا است با اينكه نسبت تمام زمين به ذات اقدس حق يكسان است ، و مكانى از مكان ديگر به او\r\n","description":"","footnote":"","page_name":" 164 ","page_number":164},
  {"content":"\r\n\r\nنزديكتر نيست اينست كه خدا با اين مكانها معاملهء هر يك از ما با خانهء خود مىكند ، يعنى ذات اقدس حق اين امكنهء بخصوص را محل ملاقات خود و مجلس انس و زيارت خويش قرار داده و با بندگان و زائران خود در اين مكانها معاملهء حضور و صحبت مىكند .\r\nو چون هر مكانى را كه ما اراده كنيم كه مسجد قرار دهيم و منسوب به او سازيم و هر محلى را كه ما براى ملاقات و حضور و زيارت او معين نمائيم او پذيراى آن است ، معناى اين امر اينست كه تعيين مجلس ملاقات و زيارت را هم بما واگذار نموده و اين خود از بزرگترين مكارم است .\r\nمطلب ديگر اينكه آنچه از رفتار ذات اقدس حق با بندگانش در جميع ازمنه و احوال دانسته مىشود اينست كه سنت و رويهء او با بندگانش بدين گونه است كه ابتدا با بردبارى و كرم و احسان و انعام و فضل و بخشش با آنها روبرو مىشود ، قبل از آفرينش و پس از خلقت نعمتهاى بىشمارى بر آنها ارزانى مىدارد ، و گناهانش را ناديده مىانگارد و از خطاها در مىگذرد و بخاطر معصيت و نافرمانى آنها ، نعمتهايش را از آنها دريغ نمىدارد ، و با آنها به رفق و مدارا و مهربانى و بزرگوارى معامله مىكند ، هر چه آنها از او كناره بگيرند او آنها را به خود ميخواند و هر چه آنها پشت به او نمايند او رو سوى آنها مىكند تا آنجا كه ديگر عناد و انكارشان از حد بگذرد بگونه اى كه حكمت الهى تنبيه آنها را اقتضا كند اين هنگام است كه سلطان جلال و قهر حضرت حق ظاهر مىشود ، قهرى كه هيچ چيز را ياراى مقاومت در مقابل آن نيست .\r\n\r\nلطف حق با تو مداراها كند * چونكه از حد بگذرد رسوا كند\r\n\r\nو با عدل خود آنها را باز خواست نمايد و بخاطر كارهاى زشت\r\n","description":"","footnote":"","page_name":" 165 ","page_number":165},
  {"content":"\r\n\r\nو گناهانشان آنها را رسوا سازد و به شديدترين وجه از آنها انتقام بگيرد .\r\nدر ابتدا او ، با زبان حال آسمانها و زمين و تمام موجوداتى كه در اين ميان قرار گرفته و با زبان حال خود آنها از عقل و روح و نفس و قلب و خيال و حواس و ساير قوا و اعضاء و جوارحشان و به زبان انبياء و اوصياء و علماء و حوادث عالم وجود و وجوه حكمتى كه در نظام اين عالم بوديعه نهاده شده بندگانش را به اقرار به توحيد و يگانگى خود فرا ميخواند ، و اين همه ندا بر گوش جان و عقل آنها ميرسد ، و آنها را به ايمان به او و قدرت و عنايت او دعوت مىكند ، اگر از قبول اين دعوت سر باز زدند با بردبارى و حلم از آنها در مىگذرد و با معجزات انبياء و با رأفت و رحمتى كه از رأفت مادر و پدر نسبت بفرزندشان افزون است ، اين دعوت را تأكيد مىكند تا شايد عناد و انكار بندگان به حكم عقل و حسن و عيان از بين برود ، و بنده به خدا ايمان بياورد ، و اگر اين هم كار ساز نشد اينجا است كه آنها را گرفتار عذابى مىسازد كه آسمانها و زمين را قدرت تحمل آن نيست ، و آنها را ببادى و يا صيحه اى و يا آبى ، و يا آتشى عقوبت مىكند ، و جز داستانى از آنها چيزى باقى نمىگذارد ، و بوسيلهء آن عذاب آنها را روانهء دوزخ مىسازد ، دوزخى كه آتش عذابش شديد ، و گرماى آن طاقت فرسا با پتكهائى از آهن ، كه از آن آتش و از آنچه ما را در آن وارد سازد به خدا پناه ميبريم و اولياء و دوستان مقربش را ( صلوات اللَّه عليهم اجمعين ) شفيع خود ميگردانيم .\r\nو خلاصهء كلام آنكه ذات اقدس حق همانگونه كه رحمان و رحيم و مهربان و عطوف و كريم است ، همانگونه هم شديد العقاب است\r\n","description":"","footnote":"","page_name":" 166 ","page_number":166},
  {"content":"\r\nپس مبادا كه بقول قرآن به كرم پروردگار مغرور شوى ، و احسان و انعام او تو را بفريبد تا آنجا كه نافرمانى را از حد بگذرانى ، و مبادا كه شيطان غرور ، كرم و بزرگوارى اين پروردگار بخشنده و مهربان را سبب غرور تو گرداند بگونه اى كه ناگاه خود را در آتش دوزخ بيابى ، زيرا از نشانه‌هاى استدراج و اندك اندك گرفتار شدن اينست كه كرم و حلم پروردگار جرأت بنده را در ارتكاب گناه بيشتر كند و عظمت خدا را در نظرش بشكند ، و لذا سزاوار است كه در اين همه نيكى و بزرگوارى كه خدا نسبت به تو داشته ، و تورا بخانهء خود دعوت نموده ، بينديشى ، و در اين تكريمى كه نسبت به تو روا داشته و تورا بحضور خود طلبيده و در مقابل اين عمل ، آن همه اجر و پاداش برايت معين نموده و تو اين دعوت را ناديده گرفتى و از آن همه ثواب چشم پوشيدى ، و از اين دعوت روى گردانيدى اندكى تأمل نمائى ، و بر حذر باشى از اينكه مبادا اين همه حلم و بردبارى او نسبت به تو ، همان استدراج و اندك اندك در وادى هلاكت افكندن تو باشد ، و خود را موظف بدان كه اين نعمت بزرگ را حمد گوئى و در مقام شكر و سپاسگزارى آن بر آئى ، و اين دعوت را به نيكوترين وجهى پاسخ گوئى ، زيرا از نشانه‌هاى عدم استدراج ، توفيق يافتن بنده به حمد نعمتها است ، چنان كه در روايات آمده است .\r\nو لازم است كه هنگامى كه آهنگ مسجد مينمائى و قصد احرام حضور خانهء خدا مىكنى ، به اندازهء توانائيت در شناخت آداب حضور كوشا باشى ، زيرا هر چه معرفت بيشتر باشد عمل با ارزشتر است ، و مراعات ادب ، سبب تقرب بنده به خدا مىشود . و كسى كه آداب حضور را رعايت كند ، اين عمل سبب قرب او به خدا مىشود ، و قرب ، سبب قبولى\r\n","description":"","footnote":"","page_name":" 167 ","page_number":167},
  {"content":"\r\n\r\nاعمال ، بلكه نفس قبولى ، و هدف قبولى اعمال ، و نهايت آرزوى هر آرزومندى است .\r\nو بجا است كه براى شناخت آداب حضور حضرت ذو الجلال ، آداب حضور سلاطين و حكام را ميزان قرار دهى پس هم چنان كه عظمت اين سلاطين با عظمت ذات اقدس حق قابل مقايسه نيست ، همچنين نسبت حق ادب حضور در محضر پروردگار هم با حق ادب حضور سلاطين و حكام قابل مقايسه نيست ، و با توجه به اين امر است كه مىيابى نه تو و نه احدى قدرت مراعات حق ادب حضور پروردگار را ندارد .\r\nپس از اينكه اين حقيقت را دانستى پس نيك بنگر كه در حضور پروردگار رفتارت چگونه است ، و تقصير و قصور خود را هميشه مد نظر داشته باش كه همين امر تورا بباب كرم حضرت حق رهنمون شود ، و توفيق رعايت آداب حضورش را از او طلب نما و زبان حالت اين آيهء شريفه باشد كه :\r\nامَّنْ يُجِيْبُ الْمُضْطَرَّ اذ دَعاه وَيَكْشِفُ الَّسُوءَ . 27 : 62 آيا كسى هست كه آنگاه كه مضطر و درمانده او را بخواند جواب گويد ، و گرفتاريش را بر طرف سازد .\r\nدر اين هنگام است كه ابواب قبول برويت گشوده مىشود و آنكه نجات دهندهء هر درمانده اى است دعاى تورا اجابت مىكند .\r\nدر كتاب مصباح الشريعة در اين مورد از امام صادق عليه السّلام روايت شده كه آن حضرت فرمود :\r\nهر گاه به درب مسجدى رسيدى پس بدان كه تو آهنگ سلطانى بزرگ و ملكى عظيم نموده اى كه بر بساطش جز پاكيزه شدگان ، ديگرى\r\n","description":"","footnote":"","page_name":" 168 ","page_number":168},
  {"content":"\r\nپاى ننهد ، و براى مجالست او جز صديقان و راست كرداران رخصت داده نشود و آنگاه كه بر بساط او قدم نهى بدان كه اگر اندك غفلتى از تو سر بزند در خطرى عظيم و پرتگاهى سهمگين قرار گرفته اى ، و بدان كه او قادر است كه بر هر گونه اى كه بخواهد از عدل و فضل خود ، با تو معامله كند ، پس اگر بر تو لطف فرمود و با فضل و رحمتش با تو معامله نمود طاعت اندك تورا مىپذيرد و در مقابل ، اجر و پاداش بسيار نصيب تو مىگرداند ، و اگر با عدلش با تو بخواهد معامله كند ، و آنچه را كه تو مستحق آن هستى به تو بدهد تورا باز خواهد گردانيد و طاعتت را هر چه هم كه زياد باشد رد خواهد نمود و او آنچه را كه بخواهد مىكند .\r\nپس در پيشگاه او به عجز و تقصير و فقر خود اعتراف نما ، چرا كه تو قصد عبادت و انس با او نموده اى و اسرارت را بر او عرضه نما و بدان كه پنهان و آشكار همهء مخلوقات را او مىداند ، و ذره‌اى بر او پوشيده نيست ، و در حضور او هم چون فقيرترين و بىچيزترين بندگانش باش و قلبت را از هر آنچه كه تورا از او به خود مشغول گرداند و حجاب بين تو و او گردد خالى نما چرا كه او جز پاكيزه ترين و خالصترين دلها را نپذيرد ، و نيك بنگر كه از كدامين دفتر اسمت خارج مىشود .\r\nپس اگر حلاوت مناجات با او را چشيدى و از گفتگوى با او احساس لذت نمودى و از جام رحمت و كرامات او چشيدى اين نشانهء حسن اقبال او بر تو و اجابت دعوتت از سوى او است و بدان كه براى خدمت او شايسته هستى ، پس داخل مسجد شو كه اذن و امان به تو داده شده است ، و اگر غير از اين بود پس هم چون درمانده اى كه تمام دربها برويش بسته شده و هيچ كارى از او ساخته نيست ، بايست و بدان كه هر گاه او بداند\r\n","description":"","footnote":"","page_name":" 169 ","page_number":169},
  {"content":"\r\nكه تو واقعا به او پناهنده شدى به چشم رأفت و رحمت و عطوفت به تو خواهد نگريست و تورا بر انجام آنچه مورد رضاى او است موفق مى - دارد چرا كه او كريم و بزرگوار است ، و بزرگوارى را نسبت ببندگانى كه درمانده و مضطر در پيشگاه او ايستاده و چشم طلب بباب لطف و رضايت او دوخته‌اند دوست مىدارد زيرا او خود فرموده است :\r\nا من يجيب المضطر اذا دعاه و يكشف السوء . 27 : 62 انتهى .\r\nمن مىگويم به خدا سوگند كه اين سخنان از چشمهء صاف و زلالى كه از چشمه‌هاى حكمت ربانى و جامع اصول عالم مراقبت است صادر شده است ، و هر گاه بنده اى مقام نكات تعبيرات امام عليه السّلام و لطايف اشاراتش را در اين سخنان بداند ، مىتواند فروع اكثر ابواب مراقبت را در ساير عبادات و معاملات از اين سخنان فرا گيرد و هر گاه بنده اى موفق شد به آنچه در اين فرمايشات آمده عمل كند از هر بابى از ابواب معارف اين سخنان هزار باب ديگر برويش گشوده خواهد گشت .\r\nو اللَّه الموفق للصواب .\r\nو هر گاه اين آداب مراقبت را براى باب مسجدى شنيدى و ادب عبادات و وظايف عبوديت و بندگى در طاعات را دانستى ، پس از اين آنچه كه در اخبار و روايات در بيان پاداش و جزاء اعمال ، وارد شده است براى تو بزرگ نخواهد نمود ، و خواهى دانست كه آن فضايل براى كسانى است كه اعمالشان بدين گونه باشد نه براى مثل من و تو كه در غفلت بسر ميبريم و در زمرهء بىخبران هستيم ، مطلب ديگر اينكه اگر تو از انجام اين امور و تأدب به اين آداب كسل شدى سزاوار است كه بيكباره ترك آن ننمائى بلكه هر اندازه كه برايت ميسور بود انجام ده ،\r\n","description":"","footnote":"","page_name":" 170 ","page_number":170},
  {"content":"\r\nو لا اقل آنچه را كه ميبايست انجام دهى بخاطر آور و از اينكه نتوانسته اى آن اعمال را بجاى آورى شرمسار باش و به درب مسجد كه رسيدى آيهء ا من يجيب 27 : 62 را تلاوت نما و بطور اجمال هم كه شده اصلاح حالت را از حضرت ذو الجلال طلب نما ، و اگر بر همين امر هم مواظبت نمائى خير بسيارى در آن خواهى يافت .\r\n","description":"","footnote":"","page_name":" 171 ","page_number":171},
  {"content":"\r\n\r\nفصل « در آداب ظاهرى مسجد »\r\nمهمترين حق مسجد بر مسلمانان ، آباد داشتن مساجد بواسطهء انجام عبادات در آنها است ، و از جملهء آداب مسجد است كه هنگام رفتن بسوى مسجد اين دعا را قرائت نمائى :\r\nبسم اللَّه الَّذى خلقنى فهو يهدين و الَّذى هو يطعمنى و يسقين و اذا مرضت فهو يشفين و الَّذى يميتنى ثمّ يحيين ، و الَّذى اطمع ان يغفر خطيئتى يوم الدّين ، ربّ هب لي حكما و الحقنى بالصّالحين ، و اجعل لي لسان صدق في الاخرين و اجعلنى من ورثة جنّة النّعيم .\r\nو براى اين ثواب بسيار و فضيلتى بس بزرگ وارد شده است .\r\nو از آداب ديگر مسجد ، در آوردن كفش هنگام دخول در مسجد و تسميه و دعا هنگام دخول و خروج از مسجد است و مستحب است كه هنگام دخول و خروج پس از بسم اللَّه بگويد :\r\nاللَّهمّ صلّ على محمّد و آل محمّد الَّلهمّ اغفر لي ذنوبى و افتح لي ابواب فضلك .\r\nو باز مستحب است كه هنگام خروج از مسجد پس از اداء نماز\r\n","description":"","footnote":"","page_name":" 172 ","page_number":172},
  {"content":"\r\nبر درب مسجد بايستد و بگويد :\r\nالَّلهمّ دعوتنى فاجبت دعوتك و صلَّيت مكتوبتك و انتشرت في ارضك كما امرتنى فاسئلك من فضلك العمل بطاعتك و اجتناب سخطك و الكفاف من الرّزق برحمتك .\r\nو مستحب است كه در هنگام ورود به مسجد پاى راست و هنگام خروج پاى چپ را مقدم بدارد ، و اين امر در ورود و خروج هر مكان شريفى آمده است بخلاف امكنهء پست كه مطلب در آن مكانها بالعكس است و مستحب است كه در هر مسجدى كه انسان وارد مىشود دو ركعت نماز تحيت براى آن مسجد بجاى آورد ، همچنين جاروب كردن مسجد و روشن نمودن چراغ در مساجد مستحب است ، و دو طبقه ساختن و سقف براى آن بنا نمودن و زينت كردن و تصوير بر در و ديوار مسجد كشيدن كراهت دارد ، و بعضى قائل بحرمت اين امور شده‌اند ، و احوط اجتناب از اين امور است .\r\nهمچنين كراهت دارد كه منارهء مسجد خيلى بلند باشد و يا اينكه در وسط مسجد قرار داشته باشد و بعضى قائل بحرمت شده‌اند ، همچنين مكروه است خارج نمودن سنگ ريزه از مسجد و احوط اجتناب از اين كار است و اگر كسى اين كار را انجام داده باشد ميبايست كه آن سنگ - ريزه‌ها را به همان مسجد و يا مسجد ديگرى باز گرداند ، همچنين مكروه است خريد و فروش و تمكين ديوانگان و كودكان در مسجد و احوط در همهء اين امور اجتناب از آنها است ، همچنين مكروه است اقامهء حدود ، و بيش از حد صدا را بلند نمودن و يا اعلان گمشده‌ها و سخن گفتن دربارهء امور دنيائى ، و آن هر موردى است كه در هنگام مرگ و پس از آن به كار\r\n","description":"","footnote":"","page_name":" 173 ","page_number":173},
  {"content":"\r\nانسان نيايد ، و چيزى ساختن و كشف عورت ، از پيامبر صلَّى اللَّه عليه و آله روايت شده كه كشف ران و ناف و زانو در مسجد جزء كشف عورت است ، همچنين مكروه است تكيه دادن و خوابيدن در مسجد الحرام و مسجد النبى ، بلكه در جميع مساجد ، ولى بعضى اين را رد نموده‌اند ، و دخول در مسجد در حالى كه دهان انسان بوى سير و پياز و تره مىدهد ، و يا در حالى كه وضع انسان بگونه اى باشد كه باعث اذيت و ناراحتى ديگران شود و لو اندك و آب دهان ، و يا خلط سينه و آب بينى در مسجد انداختن و كفارهء اين عمل پوشانيدن اينها است . و كشتن شپش ، و يا مسجد را راه قرار دادن و سخن گفتن بزبانى كه عامهء مردم نمىفهمند و وضوء از بول و غايط و بعضى قائل بحرمت اين امر شده‌اند . همچنين حرام است نجاست را داخل مسجد نمودن ، و بعضى اين مسئله را به نجاساتى كه اشياء ديگر را هم نجس مىكند اختصاص داده‌اند . و همين هم صحيح است .\r\nخاتمه : از رسولخدا صلَّى اللَّه عليه و آله و اهل بيت آن بزرگوار در تأكيد و ترغيب بحضور در مساجد اخبار زيادى رسيده و در بعضى از آنها استحباب اختيار نماز فرادا در مسجد بر جماعت در غير مسجد وارد شده است ، اين براى مردان ، اما براى زنها روايت شده كه مسجد زن خانهء او است . و مستحب است كه مؤمن در خانهء خودش محلى را بعنوان مسجد و محل عبادت خود قرار دهد ، و رفتارش با آن مكان رفتار با مسجد باشد .\r\n","description":"","footnote":"","page_name":" 174 ","page_number":174},
  {"content":"\r\n\r\nباب دوم ( در نماز )\r\n« و اين باب چند فصل است »\r\nفصل اول در معناى نماز :\r\nبدان كه براى نماز چهار هزار حد است ، و نماز آدمى را از فحشاء و منكرات و كارهاى زشت و ناپسند باز مىدارد و نمازى كه آدمى را از فحشاء باز ندارد نبودنش بهتر از بودن آن هست .\r\nاما معناى نماز : ممكن است كه كلمهء ( صلوة ) از « صلى » كه از « صليت العود على النار » ( راست نمودم چوب را بر آتش ) است گرفته شده باشد ، و امكان هم دارد كه از « مصلى » و « وصلة » كه به معناى پيوستن است گرفته شده باشد و ممكن هم هست كه « صلوة » به معناى « زيارت » باشد چنان كه از مولا امير المؤمنين عليه السّلام در تفسير « قد قامت الصلاة » رسيده كه آن حضرت فرمود : يعنى وقت زيارت و ديدار رسيد ، و يا اينكه به معناى رحمت باشد ، و تمام اين معانى براى كلمهء « صلوة » مناسبتى با اين معجون الهى دارد .\r\n","description":"","footnote":"","page_name":" 175 ","page_number":175},
  {"content":"\r\n\r\nو اما حدود نماز : شيخ صدوق در كتاب عيون ، و كتاب علل - الشرايع باسناد خود از زكريا ابن آدم از على ابن موسى الرضا عليه السّلام روايت نموده كه آن حضرت فرمود : براى نماز چهار هزار باب است .\r\nو ابن شهرآشوب صاحب كتاب مناقب ، از حماد ابن عيسى از امام صادق عليه السّلام روايت نموده كه آن حضرت فرمود : براى نماز چهار هزار حد است . و در روايتى ديگر چهار هزار باب .\r\nمىگويم شهيد رحمة اللَّه عليه واجبات نماز را كه هزار مسئله است در كتابى جمع نموده و آن را « الفيه » ناميده و مستحبات نماز را كه سه هزار تا است در كتاب ديگرى گرد آورده و آن را « نفليه » ناميده است .\r\nمىگويم ممكن است مراد از « ابواب » دربهاى آسمان باشد كه نماز و روح متصل از آنها عروج مىكند و بالا ميرود و يا اينكه مقصود ابواب فضل و فيض الهى باشد ، و مقصود از حدود ، مسائل متعلق به اجزاء نماز و شرايط آن از نظر صحت و كمال و اسباب ارتباط معنوى بين نماز و جناب قدس باريتعالى و يا وسيلهء ارتباط نماز گزار در هنگام نماز با خدا باشد .\r\nو اما اينكه آدمى را از فحشاء و منكرات باز مىدارد براى دلالت بر اين امر همان آيهء شريفه كافى است كه مىفرمايد :\r\nان الصلاة تنهى عن الفحشاء و المنكر . 29 : 45 بدرستى كه نماز آدمى را از فحشاء و اعمال زشت باز مىدارد .\r\nو اما آن نمازى كه انسان را از فحشاء باز ندارد از رسولخدا صلَّى اللَّه عليه و آله رسيده كه آن حضرت فرمود : هر كس كه نمازش او را از فحشاء و منكر باز ندارد آن نماز جز دور ساختن او از خدا ، برايش ثمرهء ديگرى نخواهد\r\n","description":"","footnote":"","page_name":" 176 ","page_number":176},
  {"content":"\r\nداشت ، و باز از آن حضرت رسيده كه فرمود : براى آن كس كه اطاعت از نماز نكند نمازى نيست و اطاعت نماز باينست كه از فحشاء و منكرات باز ايستد .\r\nو روايت شده كه يكى از انصار كه با رسول خدا صلَّى اللَّه عليه و آله نماز مى - خواند ، مرتكب اعمال زشت هم مىشد ، اين را براى پيامبر بيان نمودند حضرت فرمود : همين نماز روزى او را از اين كار باز خواهد داشت ، طولى نكشيد كه آن مرد توبه نمود .\r\nو از امام صادق عليه السّلام رسيده كه آن حضرت فرمود : هر كس دوست دارد بداند كه نمازش قبول شده است يا نه پس ببيند آيا آن نماز او را از فحشاء و منكرات باز داشته ؟ به همان اندازه كه آن نماز از ارتكاب كارهاى زشت او را مانع شده است همان اندازه نمازش قبول شده است .\r\nمىگويم اين مطلب كه نماز ميبايست آدمى را از ارتكاب فحشاء و منكرات باز بدارد ، حقيقتى است كه هيچ راه گريزى از آن وجود ندارد ، زيرا قرآن بصراحت اين خاصيت را براى نماز اثبات مىكند پس نمازى كه اين خاصيت در او نباشد و تنها صورت نماز در آن يافت شود لا محاله آن نماز عملى بر خواسته از نفاق خالص خواهد بود . زيرا اگر ذره‌اى از روح نماز با خود ميداشت به همان اندازه انسان را از فحشاء و منكرات باز ميداشت .\r\nپس نمازى كه در اين جهت منشأ اثرى نشود معلوم است كه از روح نماز بهره اى براى آن نيست و نمازى كه از حقيقت نماز ذره‌اى در آن نباشد آن نماز از نفاق خالص نشأت گرفته و نفاق هم كه بدون شك\r\n","description":"","footnote":"","page_name":" 177 ","page_number":177},
  {"content":"\r\nسبب دورى انسان از خدا مىشود .\r\nو مبادا كسى از اين سخن ، اين چنين توهم كند كه اگر نفاق در نماز به مجرد زيادتى خشوع جوارح و اعضاء بر خشوع قلب تحقق يابد لازمهء اين امر اينست كه تمام نمازها حتى نماز افراد متقى هم غير مقبول بلكه غير راجح باشد زيرا نمازى كه در آن هيچ غفلتى براى نماز گزار پيش نيايد هيچكس را ياراى آن نيست ، و در همان غفلت اندكى كه پيش مىآيد ، لا محاله آن قسمت از نماز مخالف با صورت نماز خواهد بود و اين نفاق است ، و لذا وسيلهء دورى بنده از خدا مىشود ، زيرا اگر كسى چنين توهم نمود ما در جوابش مىگوئيم آن نمازى كه قطعا سبب دورى بنده از خدا مىشود نمازى است كه جميع اجزائش از جميع مراتب روح خالى باشد و اين چنين نمازى در ميان معتقدين به نماز خيلى كم است حتى عوام ، زيرا نماز آنها هم اگر از روى اعتقاد باشد نه بخاطر ريا ، لا محاله همان اولين لحظه اى كه ميخواهند وارد نماز شوند توجهى دارند و اين خود همان روح نماز است ، و چنين نيست كه تمام اجزاء نمازشان فاقد جميع مراتب حضور باشد و لو در ظاهر قلب يا باطن آن ، زيرا براى حضور مراتبى است ، و در انجام اعمال گاهى مىشود كه قلب به تمام حقيقت و سر و ظاهر و باطنش حضور دارد ، و گاهى ظاهر قلب نزد چيزى است و باطن آن به امر ديگرى مشغول است و گاهى باطنش نزد چيزى است و ظاهرش در پى فكر ديگرى است پس نمىشود كه كسى كارى را انجام دهد و فاقد جميع مراتب حضور باشد و چنين عملى مگر از شخص خواب و يا ساهى و امثال اينها سر بزند .\r\nو اگر نماز از جميع جهات فاقد روح بود و هيچيك از مراتب\r\n","description":"","footnote":"","page_name":" 178 ","page_number":178},
  {"content":"\r\nروح نماز را دارا نبود ، اين نماز در باز داشتن انسان از فحشاء و منكرات هم هيچ اثرى نخواهد داشت نه جزئى ، و نه كلى ، ولى اگر بعضى از مراتب روح را با خود داشت لا محاله به همان اندازه اثر خواهد گذاشت ، و اين مطلب هم بايد دانسته شود كه چنين نيست كه هر نمازى هر اندازه كم هم كه از مراتب روح را دارا باشد مقبول پيشگاه الهى و مرفوع به آسمان است ، بلكه آنچه از بعضى از روايات فهميده مىشود نمازى مقبول است كه لا اقل يك دهم آن با حضور قلب و اقبال به پيشگاه ذات باريتعالى انجام گرفته باشد كه هر چه از آن نماز با اين خصوصيات انجام گرفته باشد قبول مىشود ، و اما نمازى كه كمتر از يك دهم آن با حضور قلب باشد اصلا بالا نميرود ، بنابر اين از آنچه بيان شد اين نتيجه بدست ميآيد كه نمازى كه از جميع وجوه فاقد روح و از جميع جهات بدون حضور قلب باشد اين نماز ثمره اى جز دورى بنده از خدا نخواهد داشت . و اين نماز ، نماز كسى است كه براى ريا و يا از روى استهزاء و مسخره نماز بخواند ، و الا كه نمازى كه يك دهم و يا بيشتر آن با حضور قلب انجام گيرد به همان اندازه مورد قبول واقع مىشود .\r\nاگر كسى بگويد اين گفته مخالف حكم مركبات است ، زيرا مركبات به انتفاء بعضى از اجزاء آن منتفى مىشود و لازمهء اين قاعده اين است كه نماز هم و لو بفقدان روح در يك جزء از آن باطل شود ، چون آنچه مطلوب است اين است كه تمام ده جزء نماز با روح و با حضور قلب باشد ، و هر گاه يك جزء از اجزاء آن فاقد اين خصوصيت بود ، به حكم عقل حقيقت نماز منتفى خواهد بود .\r\nمىگويم بلى ، مقتضاى قاعده چنين است ، ولى در بعضى اخبار\r\n","description":"","footnote":"","page_name":" 179 ","page_number":179},
  {"content":"\r\nآمده است كه نماز ناقص را ميتوان با خواندن نوافل و نمازهاى مستحبى تدارك نمود ، و لذا عيبى ندارد كه ما به حكم فضل ، مركب را هم به اين حكم مقيد سازيم .\r\nو ممكن هم هست كه مراد از نوافل مطلق نمازهاى غير واجب باشد نه نافلهء همان نماز ناقص ، بلكه ميتوان گفت كه مراد مطلق نوافل عبادى باشد ولى روايت اشاره به اين حقيقت دارد كه آنچه در نماز واجب فاقد روح بوده و نماز گزار ميخواهد آن را در نماز مستحبى جبران كند از جنس همان چيزى باشد كه در نماز واجب فاقد روح بوده است .\r\nبعنوان مثال : اگر در نماز واجب سجدهء نماز را بدون روح و توجه انجام داد ، آن را به سجده اى با حضور قلب و با روح جبران نمايد گر چه آن سجده در نماز هم نباشد و يا به غير سجده از عباداتى كه روح سجده در آن است آن را جبران نمايد . و همچنين بقيهء اجزاء نماز .\r\n","description":"","footnote":"","page_name":" 180 ","page_number":180},
  {"content":"\r\n\r\nفصل در بيان آياتى كه گوياى اين حقيقت است كه مقصود از نماز تنها اعمال ظاهرى آن نيست\r\nدر اين مورد آيات زيادى در قرآن كريم آمده است كه از آن جمله ما آيات زير را براى نمونه بيان ميداريم :\r\nويل للمصلين . الذينهم عن صلاتهم ساهون . 107 : 4 - 5 ( س 107 - 4 ) ترجمه : واى بر نماز گزارانى كه از نماز خود غافل هستند ، و نماز را با غفلت انجام ميدهند .\r\nكه اين آيه با اينكه آنها را از نماز گزاران مىشمارد ولى بخاطر غفلتشان از نماز آنها را مذمت مىكند .\r\nو در جاى ديگر در وصف مؤمنين مىفرمايد :\r\nالذينهم في صلاتهم خاشعون . 23 : 2 ( س 23 - 2 ) ترجمه : كسانى كه در نمازشان خاشع هستند .\r\nو در جاى ديگر مىفرمايد :\r\nاقم الصلاة لذكرى . 20 : 14 ( 20 - 14 ) ترجمه : نماز را بخاطر ياد و ياد آورى من بپاى دار .\r\nو در جاى ديگر مىفرمايد :\r\n","description":"","footnote":"","page_name":" 181 ","page_number":181},
  {"content":"\r\nلا تقربوا الصلاة و أنتم سكارى حتى تعلموا ما تقولون 4 : 43 ( 4 - 46 ) در حال مستى نزديك نماز نشويد تا اينكه بدانيد چه ميگوئيد .\r\nكه گفته شده اين آيه اشاره اى هم به مستى دنيا دارد ، زيرا علت نهى از نماز در حالت مستى اين بيان شده كه شخص مست نمىفهمد كه چه مىگويد ، و اين خصوصيت در مستى دنيا و مستى شراب ، موجود است .\r\nو اما اخبار در اين زمينه بسيار و به حد تواتر است ، از آن جمله همان احاديث و رواياتى كه در اول اين كتاب ، و در فصل گذشته راجع به اينكه نمازى كه آدمى را از فحشاء و منكرات باز ندارد جز دورى بنده از خدا ثمره اى نخواهد داشت ، بيان شد مىباشد ، و از رسول خدا صلَّى اللَّه عليه و آله رسيده كه آن حضرت فرمود : خداوند بنمازى كه نماز گزار در آن نماز قلبش را با بدنش هماهنگ نسازد نمينگرد . و در جاى ديگر مىفرمايد :\r\nدر نماز فروتنى و تواضع پيشه نما و با گريه و زارى و اظهار پشيمانى ، و با زارى و التماس دستهايت را دراز نما و از خدا هر چه را كه ميخواهى طلب نما و كسى كه چنين نباشد نمازش نمازى ناقص است . و در جاى ديگر مىفرمايد : هر گاه نماز واجبى را بجاى مىآورى در وقتش آن را بجاى آور و چنان نماز بگزار كه گويا با نماز وداع ميكنى و آخرين نمازت هست . و خلاصه ، اخبار در اين زمينه فوق حد تواتر است .\r\n","description":"","footnote":"","page_name":" 182 ","page_number":182},
  {"content":"\r\n\r\nفصل « در بيان بعضى از آنچه از نماز معصومين ( ع ) رسيده است »\r\nروايت شده كه إبراهيم خليل عليه السّلام صداى ناله اش از مسافت يك ميل شنيده مىشد ، و در هنگام نماز ، هم چون ديگ جوشان سينه اش در اضطراب بود ، و در بارهء پيامبر ما هم صلَّى اللَّه عليه و آله همين موضوع رسيده كه در حال نماز صداى ديگ جوشان ، از سينهء آن حضرت شنيده مىشد ، و يكى از همسران آن حضرت مىگويد : كه پيامبر با ما سخن ميگفت و ما با او سخن ميگفتيم ، ولى آنگاه كه براى نماز حاضر مىشد چنان بود كه گوئى اصلا ما او را نمىشناسيم و او هم ما را نمىشناسد .\r\nو امير المؤمنين عليه السّلام آنگاه كه وضو مىگرفت رنگ چهره اش از ترس خدا تغيير ميكرد ، و هنگامى كه وقت نماز مىشد مىلرزيد و رنگ چهره اش عوض مىشد گفته شد شما را چه مىشود ، حضرت فرمود : وقت اداء امانتى فرا رسيده كه خدا آن را بر آسمانها و زمين عرضه داشت و آنها از قبول آن ابا نمودند . و از پذيرفتن آن ترسيدند .\r\nو فاطمهء زهرا عليها السّلام هنگام نماز از ترس خدا نفس نفس ميزد ، و امام حسن عليه السّلام هر گاه كه از وضو فارغ مىشد رنگش تغيير ميكرد و وقتى در اين مورد از آن حضرت سؤال شد فرمود : كسى كه ميخواهد\r\n","description":"","footnote":"","page_name":" 183 ","page_number":183},
  {"content":"\r\nبر صاحب عرش وارد شود و به خدمت او رسد سزاوار است كه رنگ چهره اش دگرگون شود ، و مثل همين امر از امام سجاد عليه السّلام روايت شده و دربارهء آن حضرت گفته‌اند كه هر گاه وضو مىگرفت رنگ چهره اش زرد مىشد ، از اطرافيان به حضرت گفتند چرا در هنگام وضو اين حالت بشما دست مىدهد ، حضرت فرمود : آيا مىدانيد كه در مقابل چه كسى ميخواهم بايستم . و گفته شده كه روزى در حال نماز رداء از شانهء آن حضرت افتاد ، حضرت تا فراغت از نماز آن را به شانه نيفكند از علت اين امر سؤال شد ، حضرت فرمود : واى بر تو آيا مىدانى كه در مقابل چه كسى ايستاده‌ام ، بدرستى كه نماز بنده جز به همان مقدار كه با توجه و حضور قلب و اقبال به خدا باشد از او پذيرفته نمىشود . راوى مىگويد گفتم فدايت شوم پس هلاك شديم ما . فرمود ، نه ، خداوند اين نمازهاى ناقص را با نوافل و نمازهاى مستحبى كامل مىسازد . و از حضرت صادق عليه السّلام رسيده كه آن حضرت فرمود : على ابن الحسين عليه السّلام هر گاه براى نماز به پا ميخواست رنگ چهره اش تغيير مىكرد ، و هر گاه سر به سجده مينهاد تا عرق از سر و رويش جارى نمىشد سر از سجده بر نمىداشت .\r\nو از آن حضرت رسيده كه فرمود : پدرم مىفرمود كه على ابن - الحسين عليه السّلام هر گاه براى نماز به پا ميخواست آن چنان بود كه گويا شاخهء درختى است كه جز آنچه كه باد حركت دهد حركتى از خود ندارد .\r\nو روايت شده كه روزى در حال نماز حالت غشوه به آن حضرت دست داد ، چون به هوش آمد ، از اين حالت سؤال شد ، حضرت فرمود :\r\nپيوسته آيه اى از قرآن را بر قلبم مىگذرانيدم تا آنگاه كه آن آيه را از\r\n","description":"","footnote":"","page_name":" 184 ","page_number":184},
  {"content":"\r\nگوينده اش شنيدم در اين هنگام بود كه جسم توانائى مشاهدهء قدرت او را نداشت . و گفته‌اند كه رعب و ترس در دل كسى جمع نمىشود مگر اينكه بهشت بر او واجب مىگردد ، پس هر گاه نماز ميخوانى به خدا روى نما و دلت را متوجه او ساز ، زيرا هيچ بندهء مؤمنى نيست كه در نماز قلبش را متوجه او سازد مگر اينكه خدا قلوب مؤمنين را متوجه او مىسازد و بواسطهء دوستى آنها او را به دست يا بى به بهشت موفق مىدارد .\r\nو از امام باقر عليه السّلام رسيده است كه آن حضرت فرمود : چه بسا كه بنده نصف نمازش ، و يا يك سوم ، و يا يك چهارم ، و يا يك پنجم از نمازش بالا ميرود ، و تنها آن قسمت مقبول پيشگاه خداوند تبارك و تعالى قرار مىگيرد كه با حضور قلب و توجه به او انجام شده باشد ، و امر به خواندن نمازهاى نافله براى اينست كه نقصان نمازهاى واجب را جبران كند .\r\n","description":"","footnote":"","page_name":" 185 ","page_number":185},
  {"content":"\r\n\r\nفصل « در بيان احوالى كه نماز بواسطهء آن كامل مىشود »\r\nحالاتى كه وسيلهء كمال نماز مىشود و عقل به لزوم آنها حكم مىكند و شرايع پيروان خود را بمراعات آنها امر نموده‌اند شش حالت است :\r\nحضور ، تفهم ، تعظيم ، هيبت ، رجاء ، حياء .\r\nمقصود از حضور قلب اين است كه قلب در هنگام نماز نزد نماز باشد نه مشغول به امر ديگرى كه او را از نماز غافل كند ، و همين مقدار كه نماز گزار قلبش متوجه ظاهر احوال و اقوال نماز باشد در تحقق حضور قلب كافى است .\r\nاما حضور قلب انواع و اقسام مختلفى دارد گاه مىشود كه قلب متوجه وجهى از وجوه نماز مىشود ، مثل اينكه نماز گزار توجه به اين امر پيدا كند كه او در حضور خدا ايستاده است ، و همين احساس حضور در برابر ذات ذو الجلال او را از حضور نزد هر فعل و قولى از افعال و اقوال نماز باز مىدارد ، گاه مىشود كه انسان مقيد و مشغول به تصحيح اداء حروف از مخرج آن و يا اداء كلمات به لحن عربى است ، گاهى مواظب اين است كه صورت افعال را صحيح بجاى آورد و گاهى فكرش متوجه معنائى از افعال و اقوال نماز مىشود ، مثل اينكه در معناى تكبير\r\n","description":"","footnote":"","page_name":" 186 ","page_number":186},
  {"content":"\r\n\r\nيا قيام و يا ركوع و يا غير اينها بفكر فرو ميرود و اشتغال به اين فكر تا آخر نماز برايش باقى ميماند ، اما بهترين و كاملترين نوع حضور قلب اين است كه قلب نماز گزار در مقابل هر فعلى از افعال و هر قولى از اقوال نماز متوجه همان فعل و قول باشد و مراعات حضور پروردگارش را بنمايد و متوجه باشد كه اين اعمال را در حضور او داد مىكند ، و تأمل و تفكر دربارهء جزئى از اجزاء نماز او را از توجه به آن جزء از نماز كه مشغول انجام آن است باز ندارد ، و در هنگام انجام هر عملى يا اداء هر ذكرى بفكر مخصوص به آن عمل و يا ذكر مشغول باشد و بداند كه در آن لحظه ، انجام آن جزء از نماز و اداء آن ذكر از او خواسته شده و از خدا بخواهد تا او را كمك كند كه آن جزء را همان گونه كه از او خواسته شده انجام دهد .\r\nو اين فن كامل آن حالت دوم را هم كه تفهم باشد در بر دارد ، زيرا فهميدن و دريافتن معناى اقوال و افعالى كه انسان در نماز بجاى مىآورد عبارت از حضور قلب نزد آن اقوال و افعال است ، و براى كسى كه در ابتداى راه است سزاوار است كه معناى هر فعل و قولى را قبل از انجام آن اجمالا در نظر آورد ، سپس شروع به انجام آن كند در حالى كه فكرش متوجه حقيقت آن عمل يا آن قول است ، سپس بملاحظهء معناى جزء بعدى بپردازد ، و بعد وارد آن جزء شود ، همين گونه تا آخر نماز . و قبول اين مسئله برايت مشكل نباشد زيرا قصد معانى افعال در اول كار تفصيلى است و هنگام انجام آن عمل و يا بيان آن قول در اثناء كار ، اجمالى است . و فكر مستغرق دريافتن اذكار است .\r\nو براى بيان كيفيت فهميدن حقايق افعال و اذكار مقام ديگرى\r\n","description":"","footnote":"","page_name":" 187 ","page_number":187},
  {"content":"\r\n\r\nاست . و مسئلهء مهم در تكليف نماز گذار هم ، همين امر است و بواسطهء آن است كه اغلب آثار بزرگ كه در اين معجون الهى بوديعه نهاده شده حاصل مىشود ، زيرا قلب با تفكر در اين اسرار بزرگ و حالات عالى از صفات ، و مقامات رفيع معارف است كه دگرگون و منقلب مىشود ، و ترقى از پستى عوالم طبيعت بملكوت اعلى برايش حاصل مىآيد و در اين هنگام است كه قلب انسان آمادهء دريافت حقايق قرآنى و اسرار عالم كون ، از اهل عالم ملكوت و يا مقامات بالاتر از آنها مىشود ، و همين حالات است كه نماز گزار را از فحشاء و منكرات باز مىدارد ، گر چه بعضى از مراتب آن بدون اين حالات هم حاصل مىشود .\r\nو اين درجه از فهميدن و دريافتن ، خواه ناخواه آن امر سوم را كه تعظيم باشد همراه خواهد داشت ، زيرا تعظيم حالتى است كه منشأ آن علم به عظمت ذات حق تعالى و حضور او در همه جا و قدرت او بر انجام آنچه كه بخواهد از رد و قبول و اكرام و توهين مىباشد ، و هر گاه بنده اى در نمازش بعظمت آن كس كه با وى سخن مىگويد پى ببرد و حضور او را دريابد و بداند كه او مىتواند تفضلى بر او بنمايد و طاعتش را بپذيرد كه در اين صورت به اجرى بسيار و اكرامى نيكو دست خواهد يافت و هم مىتواند با عدلش با او رفتار كند و عملى خالصانه و طاعتى صادقانه از او طلب كند كه در اين صورت آن اعمال مورد قبول واقع نمىشود ، و از بارگاه لطف الهى محجوب ، و به عذاب او گرفتار خواهد شد ، و اگر كسى كه در مقام نماز مىايستد چنين حالتى داشته باشد مسلما خود را در موقعيتى بس خطير خواهد ديد و از ترس سقوط بر خود بيمناك خواهد بود و همين ترس كه منشأش تعظيم ذات اقدس حق است\r\n","description":"","footnote":"","page_name":" 188 ","page_number":188},
  {"content":"\r\nامر چهارم از امورى است كه بايد در نماز رعايت شود ، و هر گاه نماز - گزار رفتار پروردگار را با بندگانش در نظر آورد كه هر چه بندگان نافرمانى او مىكنند او در عوض به آنها اظهار لطف و مرحمت مينمايد و ساير صفات جمالية پروردگار را مورد تأمل قرار دهد قلبش اميدوار مىشود و از گناهان و خطاهائى كه از او نسبت به اين پروردگار مهربان سر زده و در مقابل احسان او كفران نموده و لطف و محبتهاى او را با گناه پاسخ گفته اظهار شرمسارى و حيا مىكند و اين رجاء و حياء دو امر آخر از امور ششگانه اى است كه بيان داشتيم .\r\nو اولين و مهمترين اينها همت انسان است ، زيرا اگر آدمى هنگام انجام عملى بر انجام آن همت بگمارد قلبش هم نزد آن عمل خواهد بود چه بخواهد و چه نخواهد ، بنابر اين ابتداى اسباب اين خصلتهاى ششگانه همت است و آنچه همت را پديد مىآورد ايمان و تصديق به اين حقيقت است كه سراى آخرت بهتر و پايدارتر ، و نماز وسيلهء دستيابى به آن است ، پس هر گاه اين ايمان براى آدمى حاصل شد ، همين ايمان همت را براى آدمى حاصل مىسازد ، در صورتى كه دنيا و محبت دنيا از حصول آن مانع نشود ، زيرا مجرد ايمان ، مادامى كه اين ايمان با دل - كندن از محبت دنيا تقويت نشود ، و مؤمن آن دسته از مسائل دنيائى را كه دل را از آخرت و نماز به خود مشغول ميدارد ، و هر فكر و ذكرى را كه بر خلاف توجه به نماز است از خود دور نكند در بقاء همت كافى نيست ، زيرا كسى كه چيزى را دوست بدارد بسيار ياد آن مىكند و ذكر و ياد محبوب خواه ناخواه قلب را متوجه آن مىسازد ، و از ياد غير آن باز ميدارد و براى همين هم هست كه مىبينى ما هر چه هم كه كوشش كنيم\r\n","description":"","footnote":"","page_name":" 189 ","page_number":189},
  {"content":"\r\n\r\nنمىتوانيم نمازى را بدون ياد غير خدا بخوانيم ، و اما دلهاى سالم از محبت دنيا جميع حالاتشان نماز و ياد خدا است ( 1 )  ، بلكه روشنى چشم آنها در نماز است ، و اصلا اين لذايذ دنيائى ، براى آنها لذت نيست .\r\nو از اين بالاتر اينكه آنها دنيائى نمىشناسد ، و در اين دنيا مشغله اى ندارند تا اينكه براى رفع آن نياز بمجاهده داشته باشند بلكه ، اينان بنابر آنچه در كتاب مصباح الشريعة آمده است چنين هستند كه اگر لحظه اى قلبشان از ياد خدا غافل شود ، از شوق قالب تهى ميكنند ، بنابر اين عمده در حضور قلب ، همت و رفع موانع است ، يعنى تبديل محبت دنيا بمحبت آخرت و يا محبت خدا اما موانع حضور قلب ، اين موانع بر دو قسم است : يك قسم هست كه با مسكن و تقويت جنبهء مقابل دفع مىشود ، و اين مثل كسى است كه اندكى از محبت دنيا در دلش باشد ولى نه به حدى كه دنيا مالك نفس او شده باشد و دل نتواند از آن غافل شود ، چنين مؤمنى هر گاه راههاى حواس ظاهرى را سد كند ، و موقع نماز مكان خلوت و تاريكى براى خود اختيار نمايد تا اينكه چيزى كه او را از تدبر و تفكر در نمازش باز بدارد نشنود و نبيند ، همين براى رفع مشغله‌هاى دنيائى ، و منع نفس از تفكر در آنچه كه بر اثر ملكات بخاطرش مىآيد كافى است .\r\nالبته به شرطى كه قبل از نماز آنچه را كه مىبايست انجام داده باشد ، و عظمت نماز ، و موقعيت خطير آن ، و ايستادن در پيشگاه خداوند و خطر قبول و يا رد آن در نظرش باشد و نفس و قلب خود را از آنچه كه ممكن\r\n","description":"","footnote":" ( 1 )\r\n\r\nخوشا آنان كه دائم در نمازند * به حمد و قل هو اللَّه كارشان بى\r\n\r\n","page_name":" 190 ","page_number":190},
  {"content":"\r\nاست در اثناء نماز او را به خود مشغول دارد فارغ گرداند ، مثلا اگر تشنه است قبل از نماز آب بياشامد سپس به نماز بايستد تا نفس در حين نماز ، به ياد آب نباشد ، و همچنين بقيهء موارد ، بطوريكه قبل از گفتن تكبيرة الاحرام از هر جهت فراغت بال برايش حاصل شود ، و در نماز هر عملى را كه انجام ميدهد ، و هر ذكرى كه بر لب مىآورد ، در ابتدا ، معناى آن قول و عمل را اجمالا در نظر آورد و سپس با تدبر و تفهم شروع در آن عمل كند .\r\nقسم دوم موانعى است كه براى رفع آن ، مسكن فايده اى ندارد بلكه مسهلى لازم دارد كه ريشهء مرض و اخلاط را قطع كند ، و ريشهء شهوات و علايق دنيائى را از دل بر كند كه اين علايق دنيائى بسيار است ، و آيهء شريفه همه آنها را در بر دارد :\r\nزُيِّنَ النَّاسِ حُبُّ الشَّهّواتِ مِنَ النِساءِ وَالْبَنينَ وَالْقَناطِيرِ الْمُقَنْطَرَةِ مِنَ الذَّهَبِ وَالفِصَّةِ وَالْخَيْلِ الْمُسَوَّمَةِ وَالانْعامِ وَالْحَرْثِ ذلِكَ مَتاعُ الْحيوةِ الدُنْيا وَالله عِنْدَه حَسْنُ الْمَآبِ . 3 : 14 ترجمه : زينت داده شد براى مردمان دوستى شهوتها از زنان و فرزندان و انبانهاى پر از طلا و نقره و اسبهاى نشاندار و چهار پايان و كشتزار ، اينها كالاهاى اين جهان است و عاقبت نيكو و سرانجام نيك نزد خدا است .\r\nو آن كس كه محبتش نسبت به دنيا افزون و علايقش بسيار شود بگونه اى كه آن علايق مالك نفس او گردد و قلبش را در هنگام نماز به خود مشغول دارد بداند كه از لشگريان شيطان است ، چون دنيا مذموم و محبت آن چنان كه در روايات آمده است رأس و منشأ هر خطا و گناهى است\r\n","description":"","footnote":"","page_name":" 191 ","page_number":191},
  {"content":"\r\nچنين كسى را كه محبت دنيا تا اعماق قلب و حقيقت و سر وجودش ريشه دوانيده ، مسكنهائى كه براى رفع شهوتها و محبتهاى ضعيف كه تنها بر حواشى قلب اثر گذاشته نافع است سودى نمىبخشد زيرا او هر چه كه بخواهد قلب را بحضور در نماز و تفكر در افعال و اقوال آن وا دارد شهوتها و خواسته‌هاى نفسانيش او را به طرف خود ميكشند ، و براى تحصيل و دستيابى به آن خواسته‌هاى نفسانى و رفع موانعى كه در اين راه قرار گرفته او را به خود مشغول مىگردانند ، پس پيوسته او قلبش را متوجه نماز مىسازد و شهوات او را به طرف خود ميكشند ، تا اينكه نمازش بپايان رسد ، و تمام نماز در كشاكش بين او و شهوات و خواسته‌هاى نفسانيش سپرى شده است ، در نتيجه شيطان بر او غالب گشته است ، و مثل اين ، مثل كسى است كه زير درختى نشسته و ميخواهد دربارهء موضوعى خاص بتفكر بپردازد ، تا بخواهد فكرش متوجه آن موضوع شود ، صداهاى گنجشكهائى كه بر آن درخت نشسته‌اند فكر او را مشوش ميكنند ، او با چوبى آنها را دور مىسازد ، و باز دوباره تا مىخواهد بفكر فرو رود گنجشكها باز مىگردند ، و او باز آنها را با چوب ميراند و پيوسته وقتش در اين كار مىگذرد ، چنين كسى را بايد گفت كه اين مشغله تو را از آن كار اصلى باز ميدارد و تنها راه خلاصى از آن ، اين است كه درخت را قطع كنى ، شهوتها و خواسته‌هاى نفسانى هم همين گونه است آنگاه كه قوى شد و در تمام وجود ريشه دوانيد و شاخه هايش بسيار گشت ، افكار و خواطر را از وجوه مختلفى به خود جذب مىكند هم چنان كه درختان بزرگ گنجشكها را به طرف خود ميكشند ، و اين شهوتها بمنزلهء مغناطيس افكار پست و خاطره‌هاى زشت است ، و اصل اين درخت ، محبت دنيا\r\n","description":"","footnote":"","page_name":" 192 ","page_number":192},
  {"content":"\r\nاست ، و لذا آن حكيم الهى فرمود : محبت دنيا رأس و منشأ هر خطا و گناهى است .\r\nپس آن كس كه باطنش بر محبت دنيا سرشته شد و در پى كسب زينتهاى دنيائى بر آمد و همش پيوسته در پى تحصيل آن و اشتغال به حفظ و تكميل آن است آن هم نه به حد ضرورت بلكه بخاطر محبت و لذت - كه دنياى مذموم هم همين دنيا است كه آدمى را از ذكر و ياد خدا مانع شود نه آنچه كه براى ادامهء زندگى ضرورى است - چنين كسى نبايد طمع داشته باشد كه طعم محبت خدا را بچشد ، و لذت مناجات با او را آن چنان كه زاهدان در دنيا در نماز و ديگر عبادات و طاعات خود مىچشند دريابد . زيرا آن كس كه به دنيا خوشحال شود به خدا و به مناجات او خوشحال و مسرور نخواهد شد ، و همت آدمى متوجه چيزى است كه روشنى چشم او در آن باشد ، اگر در دنيا باشد همتش هم در پى او است و اگر در نماز باشد همتش متوجه او خواهد بود و علاج كامل اين است .\r\nو لكن آنچه را كه ممكن است و ميسور نبايد بخاطر آنچه كه دشوار و سخت است ترك نمود و افراد ضعيف و عاجز امثال ما نبايد بخاطر اينكه نمىتوانيم بيكباره ريشه شهوتها و خواسته‌هاى نفسانى را از عمق وجود خود بر كنيم مجاهدهء با نفس را بيكباره ترك گوئيم ، بلكه سزاوار است كه بهر اندازه كه ممكن است در هنگام نماز قلب را متوجه نماز سازيم و آنچه كه باعث اشتغال قلب به غير خدا مىشود تا حد امكان كم نمائيم . و خلاصهء كلام آنكه مسكنها گر چه در ريشه كن نمودن مادهء فساد ، و يا كمال نماز كار ساز نيست ، ولى خالى از نفع نيست ، و چه بسا\r\n","description":"","footnote":"","page_name":" 193 ","page_number":193},
  {"content":"\r\nكه در همين بين نفحه اى از نفحات الهى بر انسان وزيدن گيرد ، و همين كار اندك ثمرهء بسيار دهد ، چون مجاهد در معرض نفحات رحمت حق - تعالى است و از آن بسيار منتفع مىشود ، بخلاف آن كس كه مأيوس از رحمت خدا ، و يا غافل از آن است كه او را بهرهء كاملى از آن نخواهد بود و چه بسا كه آن فرصت را ضايع سازد ، و در آخرت حسرتش افزون شود و در آن آتش حسرت معذب شود . كه بايد از اين خذلان و خوارى به خدا پناه برد .\r\nالبته مسئلهء رفع خطورات قلبى مشكلتر از اين است كه ما بيان داشتيم ، و واقعا كه اين بيمارى و درمانش بسيار سخت و مشكل است زيرا خطورات ملازم با علايق و وابستگىهاى دنيائى است ، و بعضى از اين امور براى ادامهء زندگى انسان ضرورى است و تركش جايز نيست و همين علايق و وابستگىهائى كه براى حفظ نفس و نوع ، از اعراض و امراضى كه ملازم با عالم طبيعت است ضرورى است همينها است كه شدت مىيابد و انسان را به انحراف مىكشاند و به همين خاطر است كه هيچكس نمىتواند از آن خلاصى داشته باشد و در رفع آن مجاهده اى بس بزرگ لازم است و بايد واقعا به خدا پناه برد و اضطرار خود را در مقابل رفع اين مشكل بر او عرضه داشت تا اينكه او با اسباب غيبيه و تابش سلطان معرفت بر قلب ، اين مشكل را حل كند و خواطر و اشتغالات دنيائى را از دل آدمى دفع نمايد بگونه اى كه قلبش تنها متوجه خدا باشد ، و هر آنچه را كه غير او است فراموش نمايد و حتى خودش را از ياد ببرد .\r\nو از آن چه ما بيان داشتيم اين نتيجه بدست آمد كه منشأ حضور\r\n","description":"","footnote":"","page_name":" 194 ","page_number":194},
  {"content":"\r\nقلب ، و تفهم و دريافتن افعال و اقوال نماز همت و كمال نماز گزار است ، و منشأ تعظيم ، معرفت به عظمت ذات اقدس حق و جلال و بزرگوارى او ، و علم بحقارت دنيا و نفس و خست و پستى آن دو ، و توجه به اين حقيقت كه او بنده اى مسخر و مربوب است كه مالك نفع و ضرر و موت و حيات و بر انگيختن خود نيست مىباشد ، و اما هيبت : منشأش علم به عظمت خداوند ، و جنايات خود او ، و تفكر در آنچه كه به امم گذشته از آثار قهر و شدت سلطان خداوندى از عذاب و هلاكت دائمى رسيده بلكه تأمل در همين مصائب دنيائى كه به انبياء و اولياء رسيده و آنها بخاطر رضاى خدا آنها را تحمل نموده‌اند مىباشد . و منشأ رجاء و اميدوارى ، معرفت به لطف خداوند و رفق و عنايت او در معامله با بندگان و كرم و عفو و جود و بخشش و قدرت او ، و غناى ذات او از اينكه از معصيت بندگان خطا كار ضررى متوجه او شود ، و اينكه رحمت ذات اقدس حق بر غضبش پيشى دارد و هر كس كه او را طلب كند بىجواب نخواهد ماند و خلاصه معرفت بصفات جماليهء حضرت حق و رفتار نيكويش با مؤمنين و موحدين مىباشد .\r\nو منشأ شرمسارى و حياء ، معرفت بعظمت پروردگار و نعمتهاى او ، و حقى كه او بر گردن بندگان دارد و از طرف ديگر تقصير بندگان نسبت به او ، و توجه بآفات عمل و عيوب نفس و حضور پروردگار است ، زيرا توجه به اين امور خواه ناخواه ، در حياء و شرمسارى اثر مىگذارد ، و چطور مىشود كه كسى توجه به اين امور داشته باشد و خود را در محضر سلطانى بزرگ كه نهايت احسان و انعام را در تمام مدت عمر بنده به او مبذول داشته ، و در عين حالى كه بتقصير و سوء باطن او آگاه است با\r\n","description":"","footnote":"","page_name":" 195 ","page_number":195},
  {"content":"\r\nبزرگوارى روى به او نموده و با بردبارى در مقابل آن همه خطا باز او را به توبه و بازگشت بسوى خود فرا مىخواند و بقبول توبه اش وعده ميدهد و او نفس خود را كه به گناه عادت نموده ، از قيام به پاسخ دعوت او كسل مىبيند ، از اين همه لطف و مرحمت از طرف او ، و اين همه خطا و گناه و روى گردانيدن از طرف خود ، اظهار شرمسارى و حيا نكند .\r\nو اين خصال ششگانه اى كه ما بيان داشتيم لازمهء همهء نماز است ، گر چه براى بعضى از اجزاء نماز خصوصيتى است كه با بعضى از اين خصال تناسب بيشترى دارد ، بعنوان مثال ، حالت تشهد و سلام با حياء و رجاء مناسبتر از غير آن دو است ، و حال قيام و ركوع و سجود ، با تعظيم و خوف مناسبتر است ، و براى هر جزء از اجزاء نماز و هر قول و فعل از اقوال و افعال آن ، حالى مخصوص به آن هست ، مثلا حمد و تنزيه براى آنكه حمد مىگويد و تسبيح مىكند ملازم با حالتى مناسب با اين دو صفت هست ، همچنين براى كسى كه مىگويد : اياك نعبد . اخلاص لازم است ، و اگر تو گفتى الحمد للَّه . معنايش اينست كه جميع نعمتها از خدا است ، و هر چه حمد و ثناء هست براى او است و لازمهء اين گفتن اينست كه قلبت هم موافق با آنچه بر زبانت جارى مىشود باشد ، و هنگام گفتن الحمد للَّه ، تمام نعمتها را از او بدانى نه از وسايط ، و اگر كسى حالش چنين باشد ديگر براى جلب نعمتى تملق نمىگويد ، و همچنين بقيهء افعال و اقوال نماز ، كه به همين زودى تفصيل آن را هنگام بحث از هر جزء از اجزاء نماز بيان خواهيم داشت إن شاء اللَّه .\r\n","description":"","footnote":"","page_name":" 196 ","page_number":196},
  {"content":"\r\n\r\nفصل « در بيان رو به قبله نمودن »\r\nسزاوار است كه مؤمن به اين حقيقت معرفت داشته باشد كه جميع مكانها نسبت بوجود حق تعالى و احاطه او يكسان است و از اين جهت جميع جهات يكى است ، و لكن براى او در هر عالمى بالنسبة به اهل آن عالم وجهى است و لطف او اقتضاى اين را دارد كه حتى بدنهاى ما را به شرف توجه بسوى خود متشرف سازد . چنان كه قلوب ما را به اين تشريف مشرف نموده است . و لذا خانه اش را در اين زمين بما شناسانيد تا در ظاهر و باطن ، و با بدن و قلب توجه ما به او باشد ، و او را بر اين همه لطف حمد و ثنا است كه او سزاوار حمد و ستايش است ، و مبادا كه چنين توهم كنى كه دل را رو به خدا نمودن ، و در نماز قلب را متوجه او ساختن دليلى ندارد زيرا كه اگر به كتاب و سنت و عقل مراجعه كنى مىبينى كه جملگى بر لزوم اين امر متفقند ، و بلكه توجه باطن را به خدا مهمتر از روى آوردن بدن به سمت كعبه ميدانند ، آيا مىپندارى كه از همه جا بريدن و از ساير امور روى گردانيدن و تنها به امر خدا توجه نمودن و روى دل سوى او داشتن از تو خواسته نشده است ؟ هيهات كه چنين باشد بلكه اين ، از همه مهمتر است ، و اين ظواهر كه مىبينى بدان امر شده بخاطر توجه به آن\r\n","description":"","footnote":"","page_name":" 197 ","page_number":197},
  {"content":"\r\nامور قلبى و باطنى است و شايد مهمترين مسئله اى كه در حكمت امر به روى نمودن به سمت كعبه نهفته است همين ضبط جوارح و اعضاء بدن و ثبات پيدا نمودن آنها در يك جهت است تا در نتيجه ، قلب آرامش بيشترى داشته باشد ، زيرا اگر اعضاء و جوارح در جهات مختلف در حركت باشد قلب هم به نفع آنها از توجه بيك مبدأ و حضور در پيشگاه باريتعالى باز خواهد ماند . و جميع آيات و رواياتى كه بر ياد خدا ، و تقواى او و توجه به خدا و اقبال و روى آوردن به پيشگاه ذات اقدس حق تأكيد دارد تماما از ادلهء لزوم توجه قلبى است .\r\nمطلب ديگر اينكه همان گونه كه استقبال و رو به قبله نمودن ظاهر بدن ، جز با روى را از ساير جهات بر گرفتن و به سمت كعبه ايستادن تحقق نمىپذيرد ، اقبال و روى آوردن قلب هم به خدا جز به انصراف از همه چيز و فارغ ساختن دل از هر آنچه كه غير خدا است و فراموشى آنها ، و تنها خدا را به ياد داشتن ، تمام نميشود .\r\nو در حديث نبوى است كه هر گاه بنده اى به نماز ايستد و هوا و قلبش با خدا و متوجه او باشد پس از نماز ، همچون روزى خواهد بود كه از مادر متولد شده است .\r\nو در كتاب مصباح الشريعة آمده است كه امام صادق عليه السّلام فرمود :\r\nهر گاه رو به قبله ايستادى از دنيا و آنچه كه در دنيا است و از خلق و آنچه كه مردمان بدان مشغول هستند ، مأيوس شو و دست بشوى ، و قلبت را از هر آنچه كه تو را از ياد خدا به خود مشغول بدارد خالى نما و در نهان و سر وجودت عظمت خدا را مشاهده كن ، و ايستادنت را در پيشگاه پروردگار به ياد بياور آن جا كه خداوند در باره اش مىفرمايد :\r\n","description":"","footnote":"","page_name":" 198 ","page_number":198},
  {"content":"\r\n\r\nهُنالِكَ تَبْلُوا كُلُّ نَفْسٍ ما اسْلَفَتْ وَرُدُّوا الَى اللَّه مَوْلاهُمُ الْحَقَّ . 10 : 30 ترجمه : اينجا است كه هر كس هر آنچه را كه پيش فرستاده است بيازمايد ، و همه بسوى خدا كه سرپرست و مولايشان است به حق باز - گردانيده شوند . و با قدم خوف و رجاء در پيشگاه او بايست : انتهى .\r\nمىگويم ، پس از ايمان ، خوف و رجاء اصل هر خيرى است و مؤمن ميبايست كه پيوسته به اين دو صفت متصف باشد زيرا مراد هر كسى در اين دنيا دستيابى بسعادت است ، و كدامين سعادت نزد مؤمن ، مثل لقاء پروردگار و انس با او است ، و اين جز به تحصيل محبت او حاصل نشود ، و تحصيل محبت او جز پس از معرفت نصيب انسان نگردد و معرفت جز بدوام فكر بدست نيايد و دوام فكر غالبا جز با ذكر و ياد خدا حاصل نمىشود ، و ذكر و فكر جز بدور ساختن خويش از مشاغل دنيائى و قطع الفت و دوستى شهوات و خواسته‌هاى نفسانى فراهم نشود ، و اين جز با كندن محبت دنيا و خواسته‌هاى دنيائى از دل بدست نمىآيد ، و بركندن ريشه‌هاى محبت دنيا و شهوات آن ، جز بصبر در مقابل آنها حاصل نميشود و صبر هم جز با خوف و رجاء تحقق نمىپذيرد .\r\nاما حقيقت خوف عبارت است از تألم و درد كشيدن قلب و احتراق و سوختن آن بخاطر انتظار امر ناخوشايندى كه در آينده واقع مىشود ، حال اين مكروه يا حصول شقاوتى است و يا فقدان و از دست دادن سعادتى ، و منافاتى بين خوف و رجاء نيست ، بلكه بين اين دو تلازم است ، و آنچه كه با يكديگر منافات دارد ، قنوط و نا اميدى با رجاء و اميدوارى ، و امن با خوف است .\r\n","description":"","footnote":"","page_name":" 199 ","page_number":199},
  {"content":"\r\n\r\nاما خوف گاه مىشود كه از خود آنچه كه باعث درد و رنج مىشود انسان خائف است ، و گاه از سبب آن .\r\nاول مثل آتش و ديگر عذابها و شكنجه‌ها كه انسان بدانها عذاب مىشود چه در دنيا و چه در آخرت ، و دوم مثل كفر و گناه ، و باز خوف خائفين در هر يك از اين دو قسم يكسان نيست .\r\nاما اول ، پس گاه مىشود كه مؤمن از تعجيل عقوبت در اين دنيا هراسان است ، و گاهى خوف و ترسش از مرگ و سكرات آن و قبر و وحشت و تنگى و تاريكى آن ، و گاهى از سؤال در قبر ، و گاهى از آن لحظه كه مردگان سر از گورها بر آورند ، و گاهى از هول و هراس قيامت و مواقف آن ، و گاهى از حساب ، و گاهى از صراط ، و گاهى از حياء عرضهء بر خداوند ، و گاهى از فضاحت و رسوائى آنگاه كه پرده‌ها بكنارى رود و زشتىها برملا شود ، و گاهى از آتش جهنم و مارها و عقربها و زقوم و چرك و خون و آبهاى جوشان ، و پتكهاى آهنين و غل و زنجيرهاى آن ، و گاهى از محروميت از بهشت و دار نعيم و ملك عظيم و دائم ، و گاهى از نقص درجه و مقام در آخرت ، و يا ديگر مواردى كه ميبايست از آن بيمناك بود مثل ترس از وقوف در صحراى قيامت و خوف اعراض حق تعالى از بنده ، و خوف حجاب ، و خوف از غضب حق تعالى .\r\nو اما مورد دوم : گاهى ترس انسان از كبائرى است كه انجام داده و گاهى از گناهانى كه برايش به صورت ملكه در آمده و شهوت و غضبى كه در وجودش ريشه دوانيده ، و گاهى از حقوق مردمان بر او ، و گاهى از بىخبرى از خدا بواسطهء نعمتهاى زيادى كه به او داده شده ، و يا خوف از استدراج و اندك اندك گرفتار شدن در دام غضب خداوند ، و گاهى\r\n","description":"","footnote":"","page_name":" 200 ","page_number":200},
  {"content":"\r\nاز وقوع در گناه ، و يا رسيدن مرگ قبل از توبه ، و از شكستن توبه ، و گاهى از قساوت و سنگدلى ، و يا از اعوجاج و از راه راست منحرف شدن ، و يا از اطلاع خداوند بر پنهانىهاى او در حال معصيت ، يا از غفلت ، و يا از عدم قبول عبادات و رد مناجات مىباشد . و گاه مىشود كه از اين بيمناك است كه مبادا كه او خدا را بخواند و جواب آيد لا لبيك و لا سعديك ، و يا از ضعف قوه و نيرويش از وفاء به تمام حقوق خدا ، و يا از سوء خاتمهء كارش بر خود بيمناك است .\r\nو خوف هر يك از سابقين در ايمان ، و صالحين و نيكوكاران ، و طالحين و گناهكاران ، و عباد و زهاد و پرهيزكاران و راست كرداران و عارفان در هر يك از اين مخاوف يا يكديگر اختلاف دارد .\r\nو بدان كه بندگان كامل پروردگار از همهء مخاوف و ترسها ، هراسانند ، خصوصا از بعضى از آنها ، و خداى متعال رياضت دلهاى آنها را با خوف و رجاء در هر زمانى خود به عهده دارد ، و آنچه كه اينان بيشتر از همه چيز از آن بيمناكند ترس از وقوف در قيامت ، و اعراض و روى گردانيدن خداى متعال از آنها ، و سابقه ايكه منجر به سوء خاتمهء كار آنها شود مىباشد .\r\nو بدان كه هر كس كه علم و معرفتش به خدا بيشتر باشد ترسش هم از او بيشتر خواهد بود و لذا پيامبر صلَّى اللَّه عليه و آله فرمود : من از همهء شما بيشتر از خدا مىترسم ، و بندگان كامل پروردگار ، بجميع اين مخاوف از خدا مىترسند نه بخاطر خود اينها بلكه به سر اين آيهء شريفه كه مىفرمايد :\r\nو يحذركم اللَّه نفسه 3 : 28 خداوند شما را از خويشتن بر حذر ميدارد . و گاهى خداوند متعال آنها را از مقتضاى خوفشان مشغول ميدارد ، و لذا بعضى\r\n","description":"","footnote":"","page_name":" 201 ","page_number":201},
  {"content":"\r\nاز آنها ، و يا در بعضى حالات ، آثار خوف از آنها مشاهده نميشود ، و گاهى رجاء و خوف بر آنها غالب مىآيد كه در اين حالات است كه چيزهائى از آنها مشاهده مىشود كه دلها را پاره پاره مىكند و عقول را حيران ميسازد ، و گاهى در بعضى از آنها ظهور سلطان خوف بيش از بروز حقايق رجاء و اميدوارى است .\r\n","description":"","footnote":"","page_name":" 202 ","page_number":202},
  {"content":"\r\n\r\nفصل « در بيان لزوم خوف و فضيلت آن »\r\nخداوند متعال در قرآن مىفرمايد :\r\nرَضِىَ اللَّه عَنْهُمْ وَرَضُوا عَنْه ذلِكَ لِمَنْ خَشِىَ رَبَّه . 98 : 8 ترجمه : خدا از آنان خشنود است و آنان از خدا خشنودند ، و اين ( مقام ) براى كسى است كه از خدايش بترسد .\r\nو در جاى ديگر مىفرمايد :\r\nانَّما يَخْشَى الله مِنْ عِبادِه الْعُلَماءَ . 35 : 28 اين است و جز اين نيست كه از خدا تنها بندگان دانشمند خوف دارند .\r\nو در جاى ديگر مىفرمايد :\r\nوَ يُحَذِّرُكُمُ اللَّه نَفْسَه . 3 : 28 و خدا شما را از خودش بر حذر ميدارد .\r\nو باز مىفرمايد :\r\nاتَّقُوا اللَّه حقَّ تُقاتِه . 3 : 102 آن چنان كه بايست و شايسته است از خدا پروا گيريد .\r\nو مىفرمايد :\r\nو اخْشَوْنىْ . 2 : 150 از من بترسيد .\r\n","description":"","footnote":"","page_name":" 203 ","page_number":203},
  {"content":"\r\nو از رسول خدا صلَّى اللَّه عليه و آله رسيده است كه فرمود :\r\nرأس الحكمة مخافة اللَّه .\r\nرأس حكمت خوف از خدا است .\r\nو روايت شده كه :\r\nمن عرف اللَّه خاف اللَّه و من خاف اللَّه سخت نفسه عن الدّنيا .\r\nآن كس كه خدا را بشناسد از او ميترسد و آن كس كه از خدا بترسد خويشتن را به دنيا ارزان نفروشد .\r\nو روايت شده كه :\r\nانّ من العبادة شدّة الخوف من اللَّه .\r\nاز جملهء عبادات شدت خوف از خدا است .\r\nو روايت شده كه :\r\nانّ حبّ الشّرف و الذّكر لا يكونان في قلب الخائف الهارب\r\nآن كس كه خائف و بيمناك است دوستدار شرف و نام آورى نخواهد بود .\r\nو روايت شده كه :\r\nانّ المؤمن بين مخافتين : ذنب قد مضى ، لا يدرى ما صنع اللَّه فيه و عمر قد بقى لا يدرى ما يكسب له فيه من المهالك فهو لا يصبح الا خائفا و لا يصلحه الا الخوف .\r\nمؤمن بين دو خوف است ، يكى ترس از گناهى كه از او سر زده و نميداند خدا با او چه معامله مىكند . و ديگر عمرى كه از او باقى مانده و نميداند كه در آن چه مهالكى براى او پيش خواهد آمد ، پس او پيوسته بيمناك است و صلاح حال او جز در خوف نيست .\r\nو روايت شده كه :\r\n","description":"","footnote":"","page_name":" 204 ","page_number":204},
  {"content":"\r\nلا يكون المؤمن مؤمنا ، حتّى يكون خائفا راجيا ، و لا يكون خائفا راجيا حتّى يكون عاملا بما يخاف و يرجو .\r\nمؤمن ، مؤمن نيست مگر اينكه بيمناك ، و اميدوار باشد ، و بيمناك و اميدوار نيست مگر اينكه از آنچه از آن مىترسد دورى گزيند و بدانچه اميدوار است عمل كند .\r\nو روايت شده كه :\r\nمن خاف للَّه اخاف للَّه منه كلّ شيء و من لم يخف .\r\nاللَّه اخافه اللَّه من كلّ شيء .\r\nهر كس كه از خدا بترسد خدا همه چيز را از او مىترساند ، و آن كس كه از خدا نترسد خدا او را از همه چيز بيمناك مىسازد .\r\nو امام صادق عليه السّلام به اسحاق ابن عمار فرمود :\r\nيا اسحاق خف اللَّه كانك تراه و ان كنت لا تراه فانّه يراك ، فان كنت ترى انّه لا يريك فقد كفرت و ان كنت تعلم انّه يريك ثمّ برزت له بالمعصية فقد جعلته من أهون الناظرين إليك .\r\nاى اسحاق آن چنان از خدا بترس كه گويا او را مىبينى و اگر تو او را نمىبينى او تورا مىبيند ، پس اگر چنين مىپندارى كه او تو را نمىبيند بتحقيق كافر شدى ، و اگر بدانى كه او تو را مىبيند و با علم به اين مطلب او را معصيت كنى او را از هر بيننده اى پستتر به حساب آورده اى .\r\nو امام سجاد عليه السّلام در يكى از دعاها مىفرمايد : منزه اى تو : عجب است از كسى كه تو را مىشناسد چگونه از تو نمىترسد .\r\nو روايت شده كه : قطرهء اشكى كه از خوف خدا ريخته شود دريا -\r\n","description":"","footnote":"","page_name":" 205 ","page_number":205},
  {"content":"\r\nهائى از آتش را خاموش مىكند ، و باز روايت شده كه هيچ مؤمنى نيست كه از ترس خدا قطرهء اشكى و لو باندازهء سر مگسى بر چهره اش جارى شود مگر اينكه خدا او را بر آتش حرام سازد .\r\nو روايت شده كه هر گاه قلب مؤمن از خوف خدا بلرزد گناهانش همچون برگ درخت كه از شاخه بر گيرند ميريزد .\r\nو از امام باقر عليه السّلام رسيده كه فرمود : امير المؤمنين على عليه السّلام آنگاه كه در عراق بود روزى پس از نماز صبح بموعظه پرداخت و از خوف خدا گريست و ديگران را هم بگريه انداخت سپس فرمود :\r\nبه خدا سوگند كه از عهد خليلم رسولخدا صلَّى اللَّه عليه و آله اقوامى را به ياد دارم كه صبح مىنمودند و شب ميكردند در حالى كه چهره‌ها گرفته ، و احوالشان پريشان و شكمها از گرسنگى به پشت چسبيده و پيشانى آنها بر اثر سجده چون زانوى شتر ميبود شب را در حال سجده و قيام براى پروردگارشان بروز مىآوردند گاهى مىايستادند و گاهى پيشانى به خاك مىنهادند و با خداى خود سرگرم گفتگو و مناجات بودند و آزادى خويش را از آتش از او ميخواستند سوگند به خدا با همهء اين احوال آنها را ميديدم كه بيمناك و هراسانند .\r\nو در بعضى از روايات آمده است كه فرمود : چنان بودند كه گويا صداى افروخته شدن آتش در گوش آنها است هر گاه نزد آنها نام خدا برده مىشد چون درخت خم مىشدند و چنان بودند كه گويا شب را در غفلت بروز آورده‌اند .\r\nراوى مىگويد پس از اين خطبه بود كه ديگر آن حضرت خندان ديده نشد تا آنگاه كه بجوار رحمت حق تعالى رفت .\r\n","description":"","footnote":"","page_name":" 206 ","page_number":206},
  {"content":"\r\n\r\nو در حديث موسى عليه السّلام آمده است كه اما كسانى كه از خدا ميترسند اينان را رفيق اعلى و برترى است كه ديگران را مشاركتى در آن نيست .\r\nو روايت شده كه آن كس كه از خوف خدا بگريد داخل آتش نشود مگر اينكه شير دوباره به پستان باز گردد . و روايت شده كه هيچ قطره اى نزد خدا محبوبتر از قطرهء اشكى كه از ترس خدا باشد و قطرهء خونى كه در راه خدا ريخته شود نيست .\r\nو از رسولخدا صلَّى اللَّه عليه و آله روايت شده كه فرمود : هفت طائفه‌اند كه خدا در روزيكه سايه اى جز سايهء او نيست بر آنان سايه افكند از جمله يكى آن كس كه ياد خدا كند و از ترس چشمانش پر از اشك شود .\r\nو روايت شده كه جوانى از انصار خوف و خشيت خدا بر او غالب شد بگونه اى كه اين ترس او را در خانه محبوس ساخت رسولخدا صلَّى اللَّه عليه و آله نزد او آمد و بر او وارد شد در حالى كه او مىگريست پيامبر صلَّى اللَّه عليه و آله او را در آغوش گرفت و او جان بجان آفرين تسليم كرد . و از بعضى از خائفين نقل شده كه چهل سال سرش را به طرف آسمان بلند ننمود تا اينكه روزى سر را به طرف آسمان نمود پس آن چنان منقلب شد كه از پاى افتاد و جراحتى بر شكمش وارد آمد . شبها دست بر بدن خود ميكشيد از ترس اينكه مبادا مسخ شده باشد و اگر مردم بمصيبتى گرفتار مىشدند و بادى يا رعد و برقى و يا بلائى بر آنها ميرسيد مىگفت اين بخاطر من است كه اين بلا به اينها رسيد اگر ميمردم مردمان از اين بلاها راحت مىشدند ، و بعضى از آنها در خلال اوقات بگوشهء بينىاش مينگريست تا مطمئن شود كه چهره اش بر اثر گناهانش سياه نگشته است .\r\nصاحب مجالس روايت نموده كه در يكى از روزهاى بسيار گرم\r\n","description":"","footnote":"","page_name":" 207 ","page_number":207},
  {"content":"\r\nرسولخدا صلَّى اللَّه عليه و آله در سايهء درختى ايستاده بود ناگاه مردى را ديد كه آمد و جامه هايش را بيرون آورد و بر روى ريگهاى داغ بيابان شروع به غلطيدن نمود و چهره و شكم و پشت خود را به روى ريگها مينهاد و مىگفت اى نفس بچش ، آن عذابى كه خدا برايت آماده نموده خيلى سختتر از اين است كه من به تو مىچشانم و پيامبر صلَّى اللَّه عليه و آله به اين منظره مينگريست ، سپس آن مرد لباسهاى خود را پوشيد كه برود پيامبر صلَّى اللَّه عليه و آله با دست به او اشاره نمود و او را نزد خود خواند و به او فرمود اى بندهء خدا تو امروز كارى كردى كه هيچكس را نديده‌ام كه چنان كند آن مرد گفت ترس از خدا مرا بر اين كار وا داشت ، پس به نفسم گفتم بچش كه آنچه نزد خدا است از اين سختتر و بزرگتر است . پيامبر صلَّى اللَّه عليه و آله فرمود تو همان گونه كه حق ترس از خدا است از او ترسيدى و خدايت بوجود تو بر اهل آسمان مباهات مىكند . سپس رو باصحاب خود نمود و فرمود : اى كسانى كه در اين جا حاضر هستيد نزديك اين دوست خود شويد تا براى شما دعا كند پس نزديك او شدند او گفت : بارالها امر ما را بر هدايت قرار ده و تقوى را توشهء ما گردان و بهشت را منزل ما فرما .\r\nو حكايت شده كه اويس قرنى رحمة اللَّه عليه در مجلس وعظ حاضر مىشد و از سخنان آن كس كه سخن مىگفت مىگريست و چون نام آتش مىشنيد فريادى ميزد و بر پا مىشد و شروع به دويدن مىنمود و مردم در پى او روان مىشدند و مىگفتند ديوانه ، ديوانه .\r\nو امير المؤمنين على عليه السّلام خوف و ترس شيعيان خود را در آن خطبهء معروف خطاب به همام بيان نموده و مىفرمايد :\r\nپس اگر نبود اجل معينى كه براى آنها معين شده لحظه اى ارواح\r\n","description":"","footnote":"","page_name":" 208 ","page_number":208},
  {"content":"\r\n\r\nآنها در بدنهايشان قرار نمىگرفت بخاطر اشتياق آنها به لقاء پروردگار و ثواب و ترس از آن عذاب جانكاه . بزرگ گشت خالق متعال در نزد آنها پس هر آنچه غير او است در چشم آنها كوچك آمد . حال اينان با بهشت هم چون كسى است كه بهشت را ديده و بر تختهاى آن تكيه زده و حالشان با دوزخ همچون كسى است كه دوزخ را به چشم ديده و در آن معذب است ، چند روزى استقامت و صبر پيشه نمودند ، و اين صبر براى آنها راحتى طولانى بدنبال آورد ، دنيا ارادهء آنها نموده و به آنها روى كرده است ولى آنها از آن روى برگردانيده‌اند و هر چه كه آنها را طلب كند و در پى آنها باشد آنها او را عاجز مىسازند و از پاى در مىآورند .\r\nاما حالت اينان در شب ، پس بپاى خيزند در حالى كه گاهى به تلاوت قرآن مشغول هستند و به تدبر و تأمل در آيات آن بپردازند و به مثلهاى آن نفس خود را موعظه ميكنند و بيمارىهاى خود را با دواهاى آن بهبود مىبخشند ، و گاهى پيشانى و كفهاى دست و زانوها و سرهاى انگشتان پا را بر زمين سايند و در حالى كه اشكهايشان بر گونه‌ها جارى است ستايش خداوند جبار عظيم گويند و آزادى خويش را از آتش از او طلب كنند ، اين شب آنها است .\r\nو اما روزشان پس علماء و صلحاء و نيكوكاران و پرهيزگارانند خوف پروردگارشان چون چوبهء تير آنها را تراشيده و لاغر نموده است آنها را مىپندارى كه بيمارند و عقل خود را از دست داده‌اند در حالى كه چنين نيستند بلكه عظمت پروردگارشان و شدت سلطان او آن چنان آنها را از خود بى خود نموده كه گويا عقل خود را از دست داده‌اند .\r\nچون حضرت از سخن باز ايستاد همام صيحه اى زد و بر زمين\r\n","description":"","footnote":"","page_name":" 209 ","page_number":209},
  {"content":"\r\nافتاد چون او را تكان دادند ديدند كه از دنيا رفته است .\r\nو از رسولخدا صلَّى اللَّه عليه و آله روايت شده كه آن حضرت فرمود : آنگاه كه خداوند خلق اولين و آخرين را در وعده گاه آن روز معلوم گرد آورد ، ناگهان صدائى بلند شود كه دورترين آنان همچون نزديكترين آنها بشنود و بگويد أيها الناس من از آن زمان كه شما را آفريدم ساكت بودم پس امروز شما ساكت شويد و به من گوش فرا دهيد ، اين است و جز اين نيست كه اينك اعمال شما است كه بشما باز مىگردد ، ايها الناس : من نسبى قرار دادم و شما هم براى خود نسبى قرار داديد پس نسب مرا پست داشتيد و نسب خود را بالا برديد . من گفتم گرامىترين شما نزد خدا پرهيزگارترين شما است و شما از پذيرفتن اين حقيقت سر باز زديد ، و گفتيد فلان پسر فلان ، و فلانى از فلانى ثروتمندتر است .\r\nپس امروز من هم نسب شما را پست گردانم و نسب خود را بالا برم . كجايند متقين و پرهيزگاران ، پس براى آنها پرچمى برافراشته شود و آنان بدنبال آن بسوى منازل خود به راه افتند و بدون حساب داخل بهشت شوند .\r\nو تقوى عبارت از اينست كه انسان از ترس خدا ، از شبهات دورى گزيند .\r\nو از مناجات امام سجاد عليه السّلام است كه مىفرمود : بارالها اگر در پيشگاه تو آن اندازه بگريم كه صدايم قطع شود و آن قدر در مقابلت بپاى ايستم تا اينكه از پاى در آيم و آن قدر برايت ركوع نمايم كه استخوان پشتم در آيد و آن قدر برايت سجده كنم كه چشمانم از حدقه در آيد و تمام عمرم را جز خاك چيزى نخورم و جز آب خاكستر چيزى نياشامم و\r\n","description":"","footnote":"","page_name":" 210 ","page_number":210},
  {"content":"\r\n\r\nدر طول اين مدت آن قدر به ياد تو باشم و نام تو را ببرم كه زبانم از گفتن باز ايستد و با همهء اينها بخاطر حيا و شرمسارى از تو نگاه به طرف آسمان نكنم مستوجب محو و بخشايش گناهى از گناهانم نمىشوم .\r\nاصمعى مىگويد كه براى انجام مراسم حج و زيارت پيامبر صلَّى اللَّه عليه و آله عازم حجاز گشتم شبى در حال طواف گرد كعبه در حالى كه نور ماه مسجد را روشن نموده بود صداى ناله و گريه اى شنيدم در پى صدا رفتم جوانى نيكو چهره و باريك اندام را ديدم كه چنگ در پرده كعبه زده و ميگويد :\r\nيا سيّدى و مولاى ، قد نامت العيون و غارت النّجوم ، و أنت حىّ قيّوم ، الهى غلقت الملوك ابوابها ، و قام عليها حجّا و حرّاسها ، و بابك مفتوح للسّائلين ، فها انا ببابك انظر برحمتك لى يا ارحم الرّاحمين .\r\nاى آقا و مولاى من ، ديدگان بخواب رفتند و ستارگان فرو شدند ولى تو زنده و بيدار هستى ، بارالها سلاطين و ملوك دربهاى بارگاه خود را بستند و نگهبانان به حراست و نگهبانى از آن پرداختند ، ولى باب تو براى سائلين گشوده است ، پس من به در خانهء تو آمده‌ام و برحمت تو چشم دارم اى مهربانترين مهربانان .\r\nسپس اين ابيات را بر زبان آورد :\r\n\r\nيا من يجيب دعا المضطرّ في الظَّلم * يا كاشف الضرّ و البلوى مع السّقم\r\nقد نام وفدك حول البيت و انتبهوا * و أنت يا حىّ يا قيّوم لم تنم\r\nادعوك ربّ حزينا خائفا قلقا * فارحم بكائى بحقّ البيت و الحرم\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nان كان عفوك لا يرجوه ذو سرف * فمن يجود على العاصين بالنّعم\r\n\r\nترجمه : اى آنكه درمانده را آنگاه كه او را فرا خواند در تاريكى جواب گويد ، اى آنكه بلا و مصيبت و بيمارى را بر طرف ميكنى ميهمانان تو گرد خانه ات بعضى بخواب رفته و بعضى بيدارند ، ولى تو اى زنده و اى بيدار نخوابيده اى . اى پروردگار من با حزن و ترس و اضطراب تو را ميخوانم ، پس به حق بيت و حرم سوگند بر اين گريه‌ام رحم فرما ، اگر گناهكاران به عفو تو نبايد اميدى داشته باشند ، پس چه كسى است كه بر گناهكاران نعمت ارزانى ميدارد .\r\nسپس سرش را به طرف آسمان بلند نمود و فرمود : بارالها اگر اطاعت تو كردم بمشيت تو بود پس براى تو بر من حجت است مگر اينكه بر من رحمت آورى و از من در گذرى و مرا نااميد نسازى اى سيد من ، سپس فرمود اى خدا و اى مولاى من حسنات باعث سرور و خوشحالى تو شود و گناهان تو را ضررى نرساند پس آنچه را كه براى تو ضررى ندارد بر من ببخشاى سپس شروع به خواندن اين ابيات فرمود :\r\n\r\nالا ايّها المأمول من كلّ حاجة * شكوت إليك الضّرّ فارحم شكايتى\r\nالا يا رجائى أنت كاشف كربتى * فهب لي ذنوبى كلَّها و اقض حاجتى\r\nفزادى قليل لا اراه مبّلغى * على الزّاد ابكى ام على بعد سفرتى\r\nاتيت باعمال قباح رديّة * و ما في الورى عبد جنى كجنايتى\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nاتحرقنى بالنّار يا غاية المنى * فاين رجائى منك و اين مخافتى\r\n\r\nاى آنكه براى اداء هر حاجتى به تو اميد ميرود ، من شكايت گرفتاريم را بنزد تو آورده‌ام پس بر شكوه‌ام ترحم فرما ، اى نهايت اميد من توئى كه غم و اندوه مرا بر طرف ميكنى ، پس گناهانم را ببخشاى و حاجتم را بر آور ، توشهء را هم اندك است و مرا به منزل نميرساند ، نميدانم بر كمى زاد و توشه بگريم و يا بر اين سفر طولانى ، با اعمال قبيح و زشتى بنزد تو آمده‌ام ، و در ميان خلق بنده اى به گناهكارى من نيست ، آيا مرا به آتش مى - سوزانى اى نهايت آرزوى من ، پس آن اميدواريم به تو چه مىشود و آن ترسم از تو كجا ميرود .\r\nاصمعى مىگويد اين ابيات را تكرار مىفرمود تا آنگاه كه از حال رفت من نزديك او شدم تا ببينم او كيست ديدم او زين العابدين على - ابن الحسين عليه السّلام است پس سر او را در دامن گرفتم و شروع بگريه نمودم قطرهء اشكى از چشمم بر صورت آن حضرت افتاد ، آن حضرت چشمانش را باز كرد و فرمود اين كيست كه مرا از ياد خدايم باز داشت گفتم بندهء تو و بندهء اجداد تو اصمعى است اين چه گريه و ناله و آه و زارى است ، در حالى كه شما از اهل بيت نبوت و خاندان رسالت هستى و از زمرهء كسانى هستى كه خداوند دربارهء آنها فرمود :\r\nإنَّما يُريْدُ اللَّه لِيُذْهِبَ عَنْكُمُ الَّرِجْسَ اهْلَ الْبَيْتِ وَيُطَهِّرَكُمْ تَطْهِيْرا . 33 : 33 اينست و جز اين نيست كه خدا اراده فرموده كه رجس و ناپاكى را از شما اهل بيت ببرد و شما را پاكيزه گرداند .\r\n","description":"","footnote":"","page_name":" 213 ","page_number":213},
  {"content":"\r\n\r\nآن حضرت نشست و فرمود : هيهات هيهات اى اصمعى ، خداوند بهشت را براى كسانى بيافريد كه او را اطاعت كنند و لو كه بندهء حبشى باشد و آتش را براى كسانى آفريد كه معصيت او كنند و لو سيد قرشى باشد آيا اين آيه از قرآن را نشنيده اى كه مىفرمايد :\r\nفَاذا نُفِخَ فِي الصُّوِر فَلا انْسابَ بَيْنَهُمْ يَوْمَئِذٍ وَلا يَتَسائَلُونَ . 23 : 101\r\nآنگاه كه در صور دميده شود نسبى بين آنها نخواهد بود در آن روز سؤال هم نمىشوند .\r\nابو درداء روايت كند كه شبى امير المؤمنين على عليه السّلام را ديدم كه از مردمان كناره گرفته و در مكان خلوتى مشغول مناجات با پروردگار و گريه و زارى است و مىفرمود : بارالها چه بسيار گناهانى كه با بردبارى از عقوبتش در گذشتى و چه بسيار جرائمى كه بكرم و بزرگواريت آن را آشكار نساختى ، بارالها گر چه عمرم در نافرمانى تو طى شد و گناهانم بسيار گشت ولى آرزويم تنها غفران و آمرزش تو است و اميدواريم تنها رضا و خشنودى تو است ، بارالها آنگاه كه به عفو و بخشش تو فكر ميكنم گناهانم بر من آسان مىآيد و آنگاه كه آن اخذ و گرفتن تو را به ياد مى - آورم مصيبتم بر من خيلى بزرگ مىآيد ، آه اگر در نامهء عملم گناهى را مشاهده كنم كه از ياد برده‌ام و تو آن را نگاشته اى پس بگوئى او را بگيريد ، پس واى بر آن گرفتارى كه نه عشيره اش مىتوانند او را نجات دهند ، و نه قبيله اش مىتواند سودى به حال او داشته باشند ، آه از آتشى كه جگرها و كليه‌ها را بريان كند ، آه از آتشى كه پوست بدن را بر كند ، آه از آتشى كه خرمن گستراند .\r\nناگاه ديدم صدا خاموش شد گفتم حتما حضرت را خواب برد\r\n","description":"","footnote":"","page_name":" 214 ","page_number":214},
  {"content":"\r\n\r\nرفتم تا آن حضرت را بيدار كنم چون ايشان را حركت دادم ديدم همچون چوب خشك شده اى است گفتم انا للَّه و انا إليه راجعون . امير المؤمنين عليه السّلام از دنيا رفت و بخانهء آن حضرت رفتم ، و فاطمه عليها السّلام را از اين امر آگاه ساختم فرمود اين حالتى است كه از ترس خدا هر شب بر او عارض مىشود پس اندكى آب بچهره اش بپاشيدم به هوش آمد و به من نگريست در حالى كه من مىگريستم فرمود چه چيز باعث گريهء تو شده اى أبو درداء گفتم آنچه را كه مىبينم شما به خود روا ميدارى فرمود : اى أبو درداء پس حالت چگونه خواهد بود اگر مرا ببينى در حالى كه به حساب فرا خوانده شده‌ام و گناهكاران عذاب را مشاهده كنند و از ديدن ملائكهء غلاظ و شداد ، و شعله‌هاى آتش مرا وحشت فرا گيرد پس در پيشگاه ملكى جبار بايستم در حالى كه حياء و شرمسارى مرا فرا گرفته و اهل دنيا به حال من ترحم كنند آن هم در پيشگاه كسى كه هيچ چيز بر او پوشيده نيست ، اگر مرا در آن حال ببينى بيشتر بر من رحم مىآورى ، ابو درداء ميگويد به خدا سوگند كه من چنين چيزى از احدى از اصحاب رسولخدا صلَّى اللَّه عليه و آله نديدم .\r\nو روايت شده كه در غزوه بنى المصطلق بود كه شبانگاهى آيهء اول سورهء حج بر پيامبر صلَّى اللَّه عليه و آله نازل شد و مسلمين در حال حركت بودند ، پيامبر صلَّى اللَّه عليه و آله ندا داد و مردم را بتوقف امر نمود تا اينكه گرد پيامبر صلَّى اللَّه عليه و آله جمع شدند حضرت آيه را بر آنها قرائت فرمود ، راوى مىگويد من هيچگاه چون آن شب آن قدر گريه كننده نديدم ، چون صبح نمودند زين را از چهار پايان بر نمىگرفتند و خيمه‌ها را به پا نمينمودند و مسلمانان را مىديدى كه يا گريه مىكنند و يا محزون و غمگين بفكر فرو رفته‌اند .\r\nالخ .\r\n","description":"","footnote":"","page_name":" 215 ","page_number":215},
  {"content":"\r\n\r\nحال اندكى فكر نما كه قومى كه در خدمت پيامبر خدا صلَّى اللَّه عليه و آله براى جهاد در راه خدا در حركت است ، اين اندازه خوف و هراس دارند و اين را با حال ما ، در ميان اين همه نعمت مقايسه نما .\r\nو روايت شده كه چون آيهء لها سبعة ابواب . 15 : 44 براى دوزخ هفت باب است نازل شد پيامبر صلَّى اللَّه عليه و آله از جبرئيل پرسيد آيا اين دربها همچون دربهاى ما است ، جبرئيل گفت نه ، و لكن تمام اين دربها گشوده است ، بعضى پائينتر از بعضى ديگر است و از هر بابى تا باب ديگر هفتاد سال راه است و هر يك از اينها هفتاد برابر آن باب قبلى است ، دشمنان خدا به اين ابواب رانده مىشوند . چون دربها بپايان برسد شعله‌هاى آتش با غل و زنجير به استقبال آنها مىآيد پس يكى را مىبينى كه زنجير از دهانش داخل شده و از شكمش خارج گشته و دست چپش را بگردنش بسته‌اند و دست راستش را داخل در قلب او نموده و از پشت سر خارج نموده و با زنجير بسته‌اند ، و هر كسى را با شيطانى در يك زنجير بسته و بر روى ميكشند و ملائكه با پتكهائى از آهن بر سر او كوبند و هر گاه اراده كند كه از آنجا خارج شود او را باز گردانند رسولخدا صلَّى اللَّه عليه و آله فرمود به من خبر بده از مكان اين ابواب .\r\nجبرئيل گفت اما باب اول ، جايگاه منافقين و كسانى از اصحاب مائده كه كافر شدند و آل فرعون و اسم آن هاوية است . باب دوم جايگاه مشركين است و اسم آن حجيم است و باب سوم جايگاه ستاره پرستان است و اسم آن سقر است ، باب چهارم جايگاه ابليس و پيروان او و مجوسيان است و اسم آن لظى است ، و باب پنجم جايگاه يهود است و اسم آن حطمة است .\r\n","description":"","footnote":"","page_name":" 216 ","page_number":216},
  {"content":"\r\nباب ششم جايگاه نصارى است و اسم آن سقر است ، سپس جبرئيل ساكت شد ، رسولخدا صلَّى اللَّه عليه و آله فرمود آيا از مكان باب هفتم مرا خبر نميدهى جبرئيل گفت اى محمد از آن از من سؤال منما . رسولخدا صلَّى اللَّه عليه و آله فرمود :\r\nمرا از باب هفتم خبر ده ، جبرئيل گفت باب هفتم جايگاه اهل كبائر از امت تو است آنان كه بدون توبه از دنيا رفته‌اند پيامبر صلَّى اللَّه عليه و آله بيهوش بر زمين افتاد جبرئيل سر رسول خدا صلَّى اللَّه عليه و آله را بدامن گرفت پيامبر صلَّى اللَّه عليه و آله به هوش آمد آنگاه فرمود اى جبرئيل مصيبت من بزرگ و اندوهم بسيار گشت آيا از امت من هم كسى داخل آتش مىشود ؟ جبرئيل گفت بلى اهل كبائر از امت تو داخل آتش ميشوند باز رسولخدا صلَّى اللَّه عليه و آله گريست و جبرئيل هم گريست ، سپس پيامبر صلَّى اللَّه عليه و آله به منزل خود رفت و در را به روى خود بست و جز براى نماز خارج نمىشد و نماز را هم كه بجاى مىآورد بدون اينكه با كسى سخنى بگويد به منزل باز مىگشت و در نماز بسيار گريه و زارى مينمود چون روز سوم شد أبو بكر به در خانهء آن حضرت رفت و گفت السّلام عليكم يا اهل بيت الرحمة ، آيا اجازهء ديدار رسولخدا صلَّى اللَّه عليه و آله هست كسى جواب نداد و او گريان بازگشت ، ديگرى رفت و همين كار را كرد بدون جواب گريان بازگشت سلمان آمد او را هم كسى جواب نگفت او گريه كنان به در خانهء فاطمهء زهرا عليها السّلام آمد و بر در ايستاد و گفت السّلام عليكم يا اهل بيت المصطفى ، و على عليه السّلام در آن زمان در خانه نبود ، پس از سلام گفت اى دختر رسول خدا پيامبر صلَّى اللَّه عليه و آله از مردم كناره گرفته و جز براى نماز از خانه خارج نميشود و با احدى سخن نمىگويد و كسى را اجازهء اينكه خدمتش برسد نمىدهد فاطمه عليها السّلام عبا بر سر افكند و رو بخانهء پيامبر صلَّى اللَّه عليه و آله نهاد تا اينكه به در خانه رسيد سلام كرد و گفت اى رسول\r\n","description":"","footnote":"","page_name":" 217 ","page_number":217},
  {"content":"\r\nخدا من فاطمه هستم پيامبر صلَّى اللَّه عليه و آله در سجده بود و مىگريست پس سر را بلند نمود و فرمود چه شده است كه فاطمه نور چشم مرا پشت در نگه - داشته‌ايد درب را باز كنيد ، چون چشم فاطمه بر رسول خدا افتاد و رنگ زرد پيامبر صلَّى اللَّه عليه و آله را مشاهده كرد كه از شدت گريه و حزن آنقدر نحيف و لاغر شده است شروع بگريه نمود و خطاب به پدر گفت : اى رسول خدا چه مىشود شما را پيامبر صلَّى اللَّه عليه و آله فرمود جبرئيل نزد من آمد و ابواب جهنم را براى من وصف نمود و به من خبر داد كه باب بالاى آن از آن اهل كبائر امت من است اين بود كه مرا غمگين ساخت و گريان نمود فاطمه عليها السّلام گفت اى رسولخدا آيا از او سؤال فرمودى كه آنان چگونه داخل جهنم مىشوند ، فرمود ملائكه آنها را بسوى آتش ميرانند در حالى كه نه چهره - هاى آنها سياه گشته و نه ديدگانشان كبود شده و نه بر دهانهاى آنها مهر زده شده و نه با شيطانى قرين گشته و نه غل و زنجيرى بر آنها نهاده شده است فاطمه عليها السّلام گفت ملائكه چگونه آنها را بسوى آتش ميكشند فرمود مردان را با ريشهاى آنها وزنها را با گيسوان و موىهاى جلو سر آنها ، چه بسيار سالخوردگانيكه به موى سپيدش گرفته شده و بسوى آتش كشيده مىشود در حالى كه فرياد مىزند وا شيبتاه وا ضعفاه ، و چه بسيار جوانانى از امت من كه موى صورتش گرفته شده و بسوى آتش برده مىشود و او فرياد مىزند وا شباباه ، وا حسن صورتاه ، و چه بسيار از زنان امت من كه موى جلو سر آنها گرفته شده و به آتش كشيده ميشوند و آنها فرياد ميزنند وا فضيحتاه ، وا هتك ستراه ، تا آنها را بنزد مالك دوزخ ميرسانند چون چشم مالك بر آنها مىافتد بملائكه ميگويد اينان چه كسانى هستند كه تا به حال در ميان اشقياء عجيبتر از اينها نديده‌ام نه چهره شان سياه گشته و\r\n","description":"","footnote":"","page_name":" 218 ","page_number":218},
  {"content":"\r\nنه غل و زنجيرى بر گردن آنها نهاده شده ملائكه ميگويند بما چنين دستور داده شده او خطاب به آنها ميگويد :\r\nاى گروه اشقيا شما كيستيد ، و در روايتى ديگر آمده است كه چون ملائكه آنها را با اين كيفيت به طرف دوزخ بكشند فرياد ميزنند وا - محمداه چون مالك را ببينند از هيبت او نام محمد را فراموش كنند ، پس به آنها ميگويد شما كيستيد ميگويند ما از كسانى هستيم كه قرآن بر آنها نازل شد و ماه رمضان را روزه مىداشتند ، مالك ميگويد قرآن جز بر محمد نازل نشده است چون اسم محمد را مىشنوند فرياد ميزنند كه ما از امت محمد هستيم مالك ميگويد آيا در قرآن آنچه شما را از معصيت خدا باز بدارد نبود ، چون آنها را بر لبهء جهنم آورند و چشمشان بر آتش افتد ميگويند اى مالك آيا اجازه مىدهى كه ما بر خويشتن بگرييم پس آن قدر ميگريند كه خون از ديدگانشان جارى مىشود ، مالك ميگويد چه نيكو بود اين گريه‌ها اگر در دنيا و از ترس خدا مىبود ، و اگر چنين بود امروز طعمهء آتش نمىشديد پس خطاب به نگهبانان دوزخ ميگويد آنها را در آتش افكنيد همگى فرياد ميزنند لا إله الا اللَّه آتش از آنها باز ميگردد مالك به آتش ميگويد آنها را فرا گير ، ميگويد چگونه ممكن است در حالى كه آنها اين كلمهء طيبه را بر زبان ميرانند مالك ميگويد ولى پروردگار تو چنين امر نموده است پس آتش آنها را فرا گيرد بعضى را آتش تا مچ پا فرا گيرد و بعضى را تا زانو و بعضى را تا سينه و بعضى را تا حلق و هر گاه كه آتش بچهره‌هاى آنها مىزند مالك ميگويد صورت - هاى آنها را مسوزان كه چه بسيار اين چهره‌ها براى خدا در دنيا سجده نموده‌اند و دلهاى آنها را هم مسوزان چون بسيار در ماه رمضان تشنگى\r\n","description":"","footnote":"","page_name":" 219 ","page_number":219},
  {"content":"\r\nبرده‌اند و آنها فرياد ميزنند يا ارحم الراحمين ، يا حنان و يا منان ، پس آنگاه كه حكم خدا تنفيذ شد بجبرئيل ميگويد گناهكاران امت محمد چه ميكنند جبرئيل ميگويد بار الها تو به حال آنها از همه آگاه ترى ميگويد برو و ببين در چه حالى هستند .\r\nجبرئيل بنزد مالك ميآيد در حالى كه او بر تختى از آتش در وسط دوزخ نشسته چون چشم او به جبرئيل مىافتد بخاطر تعظيم او از جاى بر ميخيزد و ميگويد چه چيز باعث شد كه باينجا بيائى ، جبرئيل ميگويد گناهكاران امت محمد چه ميكنند ؟ مالك ميگويد چه بد است حال آنها و تنگ است جايگاه آنها ، آتش بدنهاى آنها را سوزانيده و گوشتهاى آنها را خورده و چهره‌ها و قلبهاى آنها باقى مانده و ايمان در دلهاى آنها مىدرخشد جبرئيل ميگويد آنها را به من نشان ده مالك به نگهبانان دوزخ امر مىكند كه جايگاه آنها را بجبرئيل نشان دهند چون مجرمين جبرئيل را با آن حسن خلق مشاهده كنند در مىيابند كه او از ملائكهء عذاب نيست پس مىپرسند كه اين بنده اى كه تا به حال از او زيباتر در دنيا نديده‌ايم كيست ؟ مالك ميگويد اين جبرئيل است كه نزد خدا مقامى و الا دارد آنكه وحى را براى محمد ميآورد .\r\nچون اسم محمد مىشنوند جملگى فرياد ميزنند كه اى جبرئيل سلام ما را بمحمد برسان و به او خبر ده كه گناهان ما بين ما و او جدائى افكند و از حالت بد ما او را آگاه ساز ، جبرئيل باز مىگردد ذات اقدس حق از او مىپرسد كه امت محمد را در چه حالى يافتى ميگويد چه بد حالى كه داشتند و چه جايگاه تنگى كه براى آنها بود .\r\n","description":"","footnote":"","page_name":" 220 ","page_number":220},
  {"content":"\r\nمىپرسد آيا از تو چيزى هم خواستند ؟ جبرئيل ميگويد بلى از من خواستند كه سلامشان را به پيامبرشان برسانم و از حال بد آنها او را آگاه سازم ، مىفرمايد برو و او را با خبر ساز پس جبرئيل خدمت پيامبر ميرسد در حالى كه آن حضرت در خيمه اى از در سفيد كه چهار هزار باب دارد و هر باب دو لنگهء درب از طلا دارد بسر ميبرد ، و به آن حضرت مىفرمايد :\r\nاى محمد من از نزد گروهى از گناهكاران امت تو ميآيم كه در آتش معذبند آنها خدمت تو سلام رساندند و از حال خويش و جايگاه تنگ خود شكايت داشتند پيامبر نزد عرش خدا ميآيد و به سجده مىافتد و ثناء او ميگويد :\r\nثنائى كه احدى مثل آن نگفته باشد خطاب ميرسد سرت را بلند نما و هر چه مىخواهى سؤال نما كه داده مىشوى و شفاعت نما كه شفاعتت پذيرفته مىشود ، رسولخدا ميگويد اشقياء امت من كه حكمت را در مورد آنان تنفيذ نمودى خطاب ميرسد شفاعتت را دربارهء آنها پذيرفتم پس به دوزخ برو و هر كه را كه لا إله الا اللَّه ميگويد از آنجا خارج نما پيامبر ميآيد چون چشم مالك به پيامبر مىافتد درهاى دوزخ را ميگشايد و سرپوش بر ميگيرد چون آنها چشمشان به رسول خدا مىافتد فرياد مىزنند كه آتش پوست بدن ما را سوزانيد و جگرهاى ما را سوخت پس همگى را از آتش خارج مىكند در حالى كه ذغال گشته‌اند و آتش چيزى از آنها بر جاى نگذاشته است و به نهرى كه بر در بهشت جارى است و حيوان نام دارد ميروند و در آن آب غسل ميكنند پس همگى جوان و زيبا از آن خارج مىشوند و با چهره هائى چون ماه داخل در بهشت مىشوند .\r\n","description":"","footnote":"","page_name":" 221 ","page_number":221},
  {"content":"\r\n\r\nاين خوف و ترس مؤمنين و انبياء و اولياء است پس بنگر كه حالت چگونه است و از كدامين ديوان اسمت خارج مىشود آيا نامت در دفتر مؤمنين و مقربين ثبت شده است ، چرا كه خوف و رجاء است كه بهشت و دوزخ را بزرگ مىدارد ، و بر حذر باش از اينكه حالت چون حال ملحدين باشد كه وجود جهنم و عدمش برايت يكسان باشد و مبادا كه به ظواهر عقايد حقه از ايمان به خدا و روز آخرت بدون اينكه از اين ايمان خوف و رجاء برايت حاصل شود مغرور گردى زيرا آن موجودى كه اثرى نداشته باشد همچون معدوم خواهد بود پس نفست را اگر ادعاى خوف نمود در بوتهء آزمايش در آور چرا كه براى خوف آثارى است اما اثر خوف در بدن به زردى چهره و گريهء بسيار و در جوارح به خوددارى از معاصى و مقيد بودن به طاعات و تلافى آنچه در گذشته از انسان فوت شده و آمادگى جهت بندگى خدا در آينده ، و در قلب به - خشوع و استكانت و دورى از كبر و غرور و كينه و حسد است و خلاصه كلام آنكه دل را به آنچه ميبايست از آن هراسان بود و خطر آن مشغول داشتن و اهتمام بنجات از گرفتاريهاى آن ، بگونه اى كه محلى براى ساير هموم باقى نماند و يا لا اقل هم آخرت را در رديف ساير هموم قرار دادن ، زيرا خوف - حال هر خوف و ترسى كه باشد - آنگاه كه بر دل غلبه نمود و قلب را فرا گرفت هر شهوت و ميلى را مىسوزاند و جائى براى غير باقى نميگذارد تا به آن مشغول شود و هر چيزى غير آن را فراموش مىكند و هم و غم و مشغله اى جز مراقبت از آنچه از آن هراس دارد و مجاهده و كوشش در تحصيل نجات از آن براى او نخواهد بود ، و لحظه‌ها و نفسها را غنيمت خواهد شمرد تا چه رسد به روزها و\r\n","description":"","footnote":"","page_name":" 222 ","page_number":222},
  {"content":"\r\nساعات ، و كمترين درجهء خوف اثرش خوددارى از گناهان است و اين مرتبه را ورع گويند ، و مرتبهء وسط آن ترك مشتبهات است و اين مرتبهء متقين است ، و بالاتر از اين مرتبه ، ترك امورى است كه انجام آن عيبى ندارد و اگر تجرد براى خدمت ضميمهء اين مرتبه گشت و آدمى خود را تنها براى بندگى خدا وقف نمود چنين كسى ديگر آنچه را در آن مسكن نگزيند بنا نميكند و آنچه را كه نيازى ندارد جمع نميكند . و به دنيا التفاتى ندارد چرا كه مىداند از اين دنيا بايد مفارقت كند و يك نفس از عمرش را براى غير خدا صرف نمىكند ، گفته شده چنين كسى را سزاوار است كه صديق بناميم .\r\n","description":"","footnote":"","page_name":" 223 ","page_number":223},
  {"content":"\r\n\r\nفصل « در علاج خوف »\r\nميگويم اصل خوف ، ايمان به خدا و روز قيامت و ثواب و عقاب و بهشت و دوزخ است ، حال اين ايمان خواه از روى تقليد و به مجرد شنيدن براى انسان پيدا شده باشد ، يا از روى تحقيق و برهان و يا كشف و مشاهده اما خوف و ترسى كه برخواسته از ايمان تقليدى است شبيه ترس كودك از مار است ، زيرا او چون از مادرش شنيده كه مار انسان را مىگزد و مىكشد ، و پدر و مادرش را ديده كه از مار مىگريزند و از ديدنش وحشت مىكنند اين ترس براى او حاصل شده و تقويت مىشود ، و خوفى كه برخواسته از ايمان تحقيقى باشد شبيه خوف عقلا از آنچه كه عقل حكم به ضرر و موجب هلاكت بودن آن مىكند مىباشد و هر چه مبادى و اصول اين ترس بحس نزديكتر باشد و انسان بيشتر به ياد او و بفكرش باشد اين خوف بيشتر مىشود .\r\nو خوفى كه ناشى از كشف و شهود باشد آن خوفى است كه جميع فضايل خوف را در بر دارد و هر شهوت و غضبى را كه در دل او باشد مىسوزاند و همه چيز را از ياد ميبرد و براى مؤمن هم و غمى جز همانچه كه از آن مىترسد و نجات از آن ، باقى نميماند و براى اين\r\n","description":"","footnote":"","page_name":" 224 ","page_number":224},
  {"content":"\r\nمرتبه از خوف هم از مراتبى است و آن كس كه مثلا آتش جهنم را شهود نموده خوفش باندازهء كسى كه عذاب بعد و حجاب از لقاء پروردگار را شهود نموده نخواهد بود .\r\nآيا نشنيده اى كه امير المؤمنين على عليه السّلام پس از اينكه شدت عذاب جهنم و طولانى بودن مدت آن را بيان مىكند مىفرمايد : بارالها اى آقا و اى مولاى من ، گرفتم آنكه بر عذاب تو صبر نمودم چگونه فراق و دورى تو را تحمل نمايم .\r\nو گرفتم آنكه بر آتش سوزانت صبر نمودم چگونه از نظر به - كرامت و بزرگواريت در گذرم . و اگر خواستى كه فرق بين عذاب آتش دوزخ ، و عذاب آتش فراق را دريابى بين عالم حسى و عالم عقلى و درك حس و عقل مقايسه نما زيرا نسبت حس به عقل چون نسبت قطره با دريا بلكه هنوز هم بيشتر است ، و خوف و بعد و حجاب براى مقربان درگاه الهى ، قطعا مايه هلاكت آنها است ولى چون ذات اقدس حق خود سياست قلوب اوليائش را به عهده دارد هر گاه كه مبادى اين خوف در دلهاى آنها فزونى گيرد و دلهاى آنها را بسوزاند و آنها را به هلاكت نزديك سازد نفحه اى از نفحات رحمتش بر آنها وزيدن گيرد ، و قطره اى چند از باران رجاء و اميدوارى بر دلهاى مردهء آنان فرو بارد و آنها را دوباره زنده گرداند تا كه حكم و حكمتش را دربارهء آنها جارى سازد و اجلى كه براى آنها مقرر داشته نزديك شود اين زمان است كه بساط خوف و رجاء را درهم پيچد و شوق لقاء محبوب بر دلهاى آنها غلبه كند بگونه اى كه اشتياقشان به مرگ بيشتر از اشتياق طفل به پستان مادر گردد .\r\n","description":"","footnote":"","page_name":" 225 ","page_number":225},
  {"content":"\r\nو شايد آنچه كه ما گفتيم معاملهء او با بعضى از اوليائش باشد و با هر يك از آنها رفتارى خاص داشته باشد كه همهء آنها ناشى از كرم و بخشش و رأفت و مهربانى و فضل و احسان او ، و مناسب حال آن ولى در راه ترقى به آن مقامات و درجات عاليه اى كه بمقتضاى اسماء و صفاتش براى آنها مقرر داشته ، مىباشد .\r\nپس با توجه به اين مطالب خواهى دانست كه اصل خوف و سبب اصلى آن ايمان است و هر مؤمنى ميبايست كه في الجمله آنچه كه مقتضاى خوف از خدا و روز قيامت است در وجود او باشد ، حال گاهى ايمان كسى ضعيف است در نتيجه خوف او هم اندك خواهد بود و گاهى كسى ايمانش قوى است و خوف او هم بسيار است ولى از فعليت يافتن اين خوف مانعى جلوگيرى مىكند ، علاج اين درد يا بتقويت ايمان است و يا به رفع آن مانع اما اولى كه تقويت ايمان باشد اين جا محل بيان آن نيست ، و دومى كه رفع مانع باشد در اين جا بازگشتش به دو امر است :\r\nيكى غفلت دل از بهشت و دوزخى كه به آن ايمان آورده است و دوم غلبهء محبت دنيا بر قلب بگونه اى كه دل او به مرض عشق به دنيا گرفتار شده است .\r\nاما امر اول : علاجش موعظه و ياد آورى و تذكر اسباب خوف از عذابهاى دنيوى و اخروى است و چنين كسى را قرائت آيات عذاب و تكرار آنها و تفكر و تأمل در آن آيات و تصور گرفتارى خويش در آن عذابها در هر شب و روز لا اقل دو مرتبه و اگر امكان داشت بيشتر نفع زيادى خواهد داشت و اگر بخواهد كه اثر كاملى داشته باشد ميبايست كه در هر ساعتى اين امر را تكرار كند و ملازمت و هم نشينى با خائفين\r\n","description":"","footnote":"","page_name":" 226 ","page_number":226},
  {"content":"\r\nو مشاهدهء حالات آنها نيز فوز عظيمى است و اگر بچنين كسانى دسترسى نبود شنيدن احوالات آنها نيز مؤثر خواهد بود .\r\nو اما امر دوم كه غلبهء محبت دنيا بر قلب باشد علاج آن تقويت انگيزه‌هاى دينى و تضعيف انگيزه‌هاى هوى و هوس و محبت دنيا است ، زيرا قلب پيوسته معركهء جنگ بين اين دو لشكر است تا آنگاه كه يكى بر ديگرى غالب آيد و قلب را مالك شود و حكمران دل گردد و ساير اعضاء و جوارح را كه بمنزلهء سپاهيان دل هستند هر گونه كه بخواهد به كار گيرد ، بيان اين مطلب كه تقويت انگيزه‌هاى دينى بر انگيزه‌هاى شهوانى و برترى دين بر هوى باشد نيازمند مثالى است ، بعنوان مثال اگر خواستيم كه عقل و شرع حاكم بر شهوت شوند ، ميبايست كه شهوت را تضعيف و عفت را تقويت كنيم اما تضعيف شهوت به انجام سه امر است :\r\nاول : قطع اسباب خارجى آن كه عبارت از خوردن غذاهاى رنگارنگ و مقوى هم از حيث نوع و هم از حيث مقدار مىباشد پس مىبايست كه مريد از خوردن غذاهاى مقوى بپرهيزد و از پرخورى بر حذر باشد ، و لذا شروع براى شكستن شهوت دستور بگرفتن روزه داده است .\r\nدوم : قطع اسبابى كه باعث تهييج شهوت مىشود مثل نگاه كردن بمناظر شهوت انگيز ، چون نگاه باعث هيجان قلب مىشود و قلب قوهء شهويه را به حركت در ميآورد ، و اين امر با كناره گيرى و احتراز از اماكنى كه گمان رؤيت مناظر شهوت انگيز و صورتهاى زيبا در آن ميرود ميسر مىشود ، و به همين خاطر است كه شرع از نگاه به زنها و پسران زيبا روى\r\n","description":"","footnote":"","page_name":" 227 ","page_number":227},
  {"content":"\r\n\r\nمنع نموده است و رسولخدا صلَّى اللَّه عليه و آله فرمود نگاه تير مسمومى از تيرهاى شيطان است ، و تير نگاه از كمان صورتهاى زيبا و از راه ديده بر دل مينشيند و سپرى جز ديده بر هم نهادن و از اماكنى كه احتمال وجود مناظر شهوت - انگيز در آن است گريختن براى آن نيست .\r\nسوم : نفس را از راه مباح كه نكاح باشد بخواسته اش رسانيدن .\r\nو اما امر دوم كه تقويت عفت باشد به دو امر است : يكى تذكر فوائد و ثمرات دنيائى عفت و پاكدامنى و ثوابهاى اخروى آن كه در آيات و روايات آمده است .\r\nو دوم در ميدان جنگ بين عفت و شهوت ، عفت را غالب نمودن و اين با عمل بمقتضاى عفت تدريجا حاصل مىشود ، و هر بار از مرتبهء قبل آسانتر مىشود تا آنجا كه ديگر براى خصم نيروئى براى مقابله باقى نميماند .\r\nمطلب ديگر اينكه خوف از امور اخروى بر چند قسم است : مكروه و حرام و مستحب و واجب .\r\nاما خوف مكروه خوفى است كه از درجهء اعتدال آدمى را خارج كند و اشتغال به آن انسان را از دوام ذكر و فكر باز بدارد و فراغت خاطرى را كه براى انجام اعمال ديگر لازم است از انسان سلب نمايد .\r\nقسم دوم اينكه خوف به حدى باشد كه آدمى را به قنوط و نااميدى از رحمت پروردگار بكشاند كه اين خود از گناهان بسيار بزرگ و باعث هلاكت آدمى است .\r\nقسم سوم خوف و ترسى است كه سبب تقوى و پرهيزگارى و عمل بيش از حد واجب شود .\r\n","description":"","footnote":"","page_name":" 228 ","page_number":228},
  {"content":"\r\nقسم چهارم خوف و ترسى است كه آدمى را از محرمات شرعى بدور داشته و بر عمل به واجبات شرعى وا دارد .\r\nو به يك اعتبار خوف را مىتوان به ناقص و معتدل و زايد وصف نمود :\r\nخوف ناقص خوفى است كه دل را به درد آورد و اشك را جارى سازد ولى در مقابل محرمات و شهوات نتواند مانع انسان شود و آدمى را بر مجاهده و انجام عبادات بر نينگيزاند ، و هر گاه آيه اى يا روايتى در وصف جهنم و شدت عذاب آن بشنود بگريد و چون بگذرد اثر آن از بين برود و او را مانع و رادع نباشد مثل رقت قلبى كه در زنها هست ، اين خوف خوفى ناقص است ، و بخاطر ضعف اثر آن وجودش مثل عدم آن هست و عامهء مردم چنين هستند .\r\nخوف معتدل خوفى است كه انسان را به انجام اعمال نيك و تقوى و جهاد با نفس بر انگيزاند و اين خوف در همهء درجات آن نافع و سودمند و براى آن ثوابهاى فراوان است .\r\nو خوف زايد خوفى است كه به يأس و نااميدى منتهى شود و آدمى را از عمل باز بدارد و يا اينكه بمرگ و هلاكت انسان و يا اخلال عقل او منجر شود و چنين خوفى از همهء اقسام آن نهى شده است و علت اين نهى اينست كه خوف في نفسه از فضايل نيست تا هر چه بيشتر شود بهتر باشد بلكه خوف يك نقص است و اگر مىبينيم كه در زمرهء فضايل قرار گرفته بخاطر اينست كه بواسطهء آن نقص مهمترى رفع مىشود و چون چنين است اگر اين خوف از حد خودش تجاوز نمود بگونه اى كه در رفع آن نقص ديگر كار ساز نبود يا بر آن افزود قبيح خواهد بود .\r\n","description":"","footnote":"","page_name":" 229 ","page_number":229},
  {"content":"\r\nو خلاصهء كلام آنكه آنچه كه در اعمالى كه شارع آن را نيك دانسته مثمر ثمرى باشد مطلوب و آنچه كه اين ثمر را نداشته باشد و بر خلاف آن نتيجه دهد قطعا مورد نظر شارع نخواهد بود .\r\n","description":"","footnote":"","page_name":" 230 ","page_number":230},
  {"content":"\r\n\r\nفصل « در بيان خوف از سوء خاتمهء كار انسان »\r\nسوء خاتمهء كار انسان در هنگام مرگ خود مسئله اى بس مهم است و ما بخاطر اهميت آن فصل جداگانه اى براى آن باز نموديم حال اين امر خواه به اين باشد كه در هنگام مرگ پرورندهء عمل آدمى با كفر و انكار حق بسته شود و يا با فسق و فجور و يا نقصى ديگر پايان پذيرد ، و بندگان كامل پروردگار از همين امر پيوسته در هراس و بر اين امر مىگريستند ، و اين سوء عاقبت كار ، كاشف از سوء پيشينهء آدمى است و ايمنى خاطر جز با خلاصى از اين مرحله براى انسان حاصل نميشود .\r\nاما سوء خاتمهء كار يا با كفر و انكار حق است و اين در صورتى است كه در سكرات مرگ كه بواسطهء اضطراب روح بعضى از احوالات آخرت براى انسان مشهود ميگردد و پرده‌ها اندكى بكنار ميرود انسان بواسطهء عقايد نادرست و ملكات ناپسند ، و يا بر اثر اعمال گذشته برايش حالتى پديد آيد كه موجب شك و يا انكار او شود و اين شك و انكار بر قلب او غلبه كند و پروندهء كار او در همين حالت بسته شود كه اين سبب خلود و جاودانگى او در آتش خواهد گشت و يا به فسق و فجور نامهء عمل انسان پايان مىپذيرد و اين در صورتى است كه انسان بر انجام بعضى از\r\n","description":"","footnote":"","page_name":" 231 ","page_number":231},
  {"content":"\r\n\r\nگناهان اصرار داشته باشد و بر اثر اصرار بر آن گناه و تكرار آن معصيت محبت آن گناه در دل او ريشه دوانيده و ياد آن گناه بر قلب او غلبه كرده باشد چون هنگام مرگ رسيد صورت آن گناه در نظرش مجسم شود و ميل به انجام آن در او پيدا شود و در همان حال كه وجه روحش به عالم طبيعت و روى دلش به سمت دنيا است جانش گرفته شود چنين كسى كه سرش را به طرف دنيا برگردانيده و قبض روح شده است از لقاء پروردگار محجوب خواهد بود و آنگاه كه انسان از خدايش محجوب گشت عذاب بر او نازل مىشود و آثار گناهانش ظاهر ميگردد ، چون انسان بر همان چيزى كه بر آن زندگى ميكرده ميميرد و بر آنچه كه بر آن مرده زنده مىشود ، يعنى حالش هنگام مرگ همان حالى است كه در زندگى از نور اعمال و ظلمت آن كه منشأ ثواب و عقاب و بلكه عين ثواب و عقاب است ولى به غير صورت جزائى آنها بر قلبش غلبه داشته است ، پس هر گاه كه صورت روح به عالم برزخ برگشت صورت آثار اعمال او هم به صورت برزخى و جزائى آن برمىگردد و ظلم مثلا بظلمت بدل مىشود و درهم و دينارهائى كه از بابت زكات نزد او بوده و از اداء آنها بخل مىورزيده آتشى مىشود كه پيشانى و پشت او با آنها داغ مىشود .\r\nو ما در گذشته گفتيم كه براى هر چيزى در هر عالمى صورتى غير از صورت آن در عالم ديگر است و بيان داشتيم كه آنچه را كه انسان در خواب مىبيند و وقايعى را كه در آينده ميخواهد واقع شود و به صورت - هاى برزخى آن مشاهده كند از همين باب است ، و لذا آنان كه حقايق صورتهاى برزخى را مىدانند اين گونه رؤياها را تعبير مىكنند ، و قضيه\r\n","description":"","footnote":"","page_name":" 232 ","page_number":232},
  {"content":"\r\nهم همان مىشود كه آنها گفته‌اند بعنوان مثال در زمان حجاج مردى در خواب ديد كه بر ديوار مسجد رسولخدا صلَّى اللَّه عليه و آله كبوتر سفيد و زيبائى نشسته بود ناگهان بازى آمد و او را ربود اين خواب را بر ابن سيرين عرضه داشت ابن سيرين گفت اين رؤياى صادقه اى است و تعبيرش اين است كه حجاج دختر عبد اللَّه ابن جعفر را به حبالهء نكاح در خواهد آورد چند روزى نگذشت كه اين ازدواج واقع شد ، از ابن سيرين از وجه اين تعبير سؤال شد گفت مسجد صورت خانوادهء شريف است و كبوتر صورت دختر بزرگان ، و باز ، صورت مرد قدرتمند ستمگر است ، و امروز در مدينه بيتى شريفتر از بيت عبد اللَّه ابن جعفر و در آن خانه دخترى زيباتر از دختر عبد اللَّه و در ميان مردان قدرتمندتر از حجاج نيست ، لذا اين رؤيا را اين گونه تعبير نمودم .\r\nپس مىبينى كه براى هر حقيقتى بحسب هر عالمى صورتى است و معناى سوء خاتمهء كار انسان اين مىشود كه انسان در مدت عمر آثار ظلمانى و سمى و آتشينى براى روحش كسب كند و چون نزديك مرگ شود و انسان در حال احتضار باشد همان خوى و خصلتى كه در تمام مدت عمر بر او غلبه داشته در نظرش مجسم مىشود و او بدان ميل مىنمايد و روحش در همان حال قبض مىشود و چون روح به عالم ديگر منتقل شد آن عمل هم به آن صورت ديگرش كه صورت برزخى آن باشد بر او عرضه مىشود و او بدان عمل معذب مىگردد تا اينكه آن حال منقضى شود و آن اثر رو به تمامى نهد ، آن زمان است كه با انقضاء ظلمت و تاريكى اعمال زشتى كه در قلب او رسوخ نموده بود نور ايمان ظاهر مىشود و رحمت و عفو الهى او را فرا مىگيرد ، اين در صورتى است كه آثار\r\n","description":"","footnote":"","page_name":" 233 ","page_number":233},
  {"content":"\r\n\r\nاعمال زشت ، ضعيف باشد ، ولى گاه مىشود كه اين آثار قوى است و در برزخ پايان نمىپذيرد و براى روز قيامت باقى ميماند و اگر چنين بود باز در قيامت آن عمل زشت به صورتى كه مناسب با عالم قيامت است در ميآيد و باز يا در خلال مدت قيامت و در بعضى از مواقف آن آثار آن عمل پايان مىپذيرد و يا اينكه باز هم باقى ميماند و او را داخل در جهنم مىكند و در آنجاست كه بقيهء آثار آن به عرصهء ظهور و بروز ميرسد تا پايان يابد .\r\nو كسى نگويد آنچه كه تو بيان داشتى آثار اعمال و مقتضيات صفات است پس ثواب و عقاب و رحمت و قهر و عفو و غضب خداى متعال چه مىشود .\r\nچون در جواب ميگويم كه همين آثار است كه ثواب و عقاب ناميده شده و ذات اقدس حق همهء آنها را برحمت و قهر و عفو و غضب خود آفريده است نظير آنچه در دنيا است ، مثلا تو ميگوئى خداوند پسرى روزى من گردانيد و قصدت از اين سخن اينست كه نطفهء تو را كه در صلب تو بود و در رحم همسرت قرار گرفته پسرى گردانيد و يا بعبارت ديگر براى نطفهء تو كه در رحم همسرت قرار گرفت اثرى كه بحكمت خودش در آن به وديعه نهاده بود بخشيد و عادت و سنت پروردگار و مقتضاى حكمت او در دنيا و آخرت بر اين جارى شده است كه خلقت اشياء بواسطهء اسباب صورت گيرد و آنچه ما بيان داشتيم منافاتى با نسبت دادن آثار بخداى تبارك و تعالى و رحمت و غضب و لطف و قهر او ندارد .\r\nو آنچه كه ما گفتيم با اينكه نتيجهء اعمال را ثواب و عقاب بناميم اختلافى ندارد . زيرا ثواب عبارت از اينست كه عمل تو بگونه اى باشد\r\n","description":"","footnote":"","page_name":" 234 ","page_number":234},
  {"content":"\r\nكه اقتضاى بخشش بهشت و حور و قصور و ساير آثار خير را از ناحيهء پروردگار به تو را داشته باشد همچنين عقاب عبارت از اينست كه خدا از عمل تو آتشى بيافريند كه تو بدان معذب باشى .\r\nو تمام آنچه كه ما بيان داشتيم موافق با قواعد عدل بوده و با آنچه از سنت الهى در اين عالم و بعضى از عوالم نزديك بعالم حس جريان دارد و با آنچه كه از شرايع ساير عوالم بما رسيده مطابقت دارد و شايد به حكم شرع و عقل و بلكه از طريق كشف و شهود اين مسئله ايرادى نداشته باشد ، و خلاصهء كلام آنكه سوء خاتمهء كار انسان جز اثر همان اعمال گذشته او چيز ديگرى نيست و اعمال انسان هم همان مقتضاى صفات ذاتى انسان است كه در اعضاء و جوارح به صورت اعمال جلوه گر مىشود تا حجت بالغهء الهى در هنگام داورى كامل شود ، و صفات جز به حكم آنچه كه ذات اقدس حق بحكمت و عدل و بخشش خويش بر ذوات ارزانى داشته ، و هنگامى كه هر ذاتى به زبان حال استعدادش از او چيزى در خواست نموده به او بخشيده است چيز ديگرى نيست و معناى سخن محققين كه ميگويند ما از آن روز گذشته در هراس هستيم همين معنا است ، بعبارت ديگر اينان ميگويند ما از آن روزى كه ذات اقدس حق ما را ايجاد نموده و زبان حال ما از خدا اين صفاتى را كه منشأ اعمال زشت گرديده طلب نمود و ميل بعالم طبيعت كرد و به زمين دل بست بطوريكه ما را از لقاء پروردگارمان محجوب و از قرب و كرامت او دور ساخت و ما با قيد و بندهاى اين صفات زشت خود را در اين زندان عالم طبيعت ، و در اين ظلمتكده به بند كشيديم در هراس هستيم و از آنچه در آن روز خود براى خويشتن خواستيم بيمناكيم .\r\n","description":"","footnote":"","page_name":" 235 ","page_number":235},
  {"content":"\r\n\r\nو آنچه كه مايهء اختلاف شده و باعث گشته كه بعضى از سوء خاتمهء كار در هراس باشند و بعضى ديگر از گذشته بيمناك همين لفظ سوء خاتمهء كار انسان است كه در لغت بيك معنا و در اصطلاح به معناى ديگر است .\r\nو معناى اصطلاحى اين لفظ در مواردى به كار گرفته مىشود كه كسى در ظاهر و در انظار مردم از حسن حال و نام نيكى برخوردار باشد و در هنگام مرگ شقاوت و پليديش آشكار شود ، ولى اصطلاح نميتواند مسئله اى باشد و فرق بين معناى لغوى سوء خاتمه ، با معناى اصطلاحى آن عموم و خصوص است زيرا معناى لغوى اين لفظ بر هر كسى كه پرونده اش ببدى بسته شد و عاقبت كارش به شقاوت ختم گردد اطلاق مىشود در حالى كه معناى اصطلاحى اين لفظ تنها شامل حال كسانى از اين افراد مىشود كه قبل از مرگ در نزد عامهء مردم ، مردمان نيك و افراد صالحى به حساب ميآمدند و هنگام مرگ باطنشان آشكار شد ، و خبث و شقاوتشان بر ملا گشت و پرونده شان ببدى ختم گرديد .\r\nو خلاصهء كلام آنكه آنچه سبب مىشود كه عاقبت كار انسان بكفر و انكار حق بكشد دو امر است :\r\nيكى اينكه انسان در ذات خدا و صفات و افعال او عقيده اى بر خلاف حق داشته باشد و هنگام مرگ كه پرده‌ها اندكى بكنار ميرود و بعضى از حقايق آشكار مىشود او آنها را بر خلاف اعتقادات خود بيابد اين سبب شك او در ساير معارف ايمانيش مىشود و پرونده اش با شك پايان مىيابد . و گفته شده كه زهد و صلاح هم آدمى را از اين خطر نمىرهاند ، ولى به گمان من زهد و صلاح اگر واقعى باشد او را از اين خطر نجات خواهد داد حال يا سبب نجات او مىشود و يا خود آن في نفسه\r\n","description":"","footnote":"","page_name":" 236 ","page_number":236},
  {"content":"\r\n\r\nوسيلهء نجات از اين خطر است ، بلكه مىتوان گفت سبب اصلى وقوع انسان در اين مهلكه چيزى جز پيروى از هوى و هوس و فساد نيست ، بعضى گفته‌اند مردمان ساده دل و بلهاء از اين خطر در امان هستند ولى براى من اين مطلب محقق نشده است زيرا آنها غالبا ببعضى از امور غير واقعى معتقدند .\r\nو چون در هنگام مرگ خلاف معتقدات خود را مشاهده كنند در عقايد خود شك نموده و نسبت به عقايد صحيحشان هم ثابت نخواهند ماند ، بلى ممكن است كسى بگويد در ميان اين طبقه چنين افرادى خيلى كم است ، زيرا براى آنها اعتقاد راسخى در باب صفات و اسماء الهى نيست .\r\nبعقيدهء من تنها عاملى كه مايهء نجات انسان از اين خطر بزرگ مىشود پس از فضل و عنايت پروردگار اين است كه مؤمن زيرك باشد ، و به نظر و فهم خودش خيلى اعتماد نكند و از لطف خدا خود را بىنياز نداند بلكه در نجات از كفر و ضلالت به او توكل كند و در اين مورد بسيار خدا را بخواند و بگويد :\r\nالَّلهمّ ثبّتنى على دينك و لا تزغ قلبى بعد اذ هديتنى .\r\nبارالها مرا بر دينت ثابت قدم بدار و پس از اينكه هدايتم نمودى گمراهم مساز .\r\nو يا اين دعا را بخواند :\r\nالَّلهمّ عرّفنى نفسك فانّك ان لم تعرّفنى نفسك لم اعرف نبيّك الَّلهمّ عرّفنى نبيّك فانّك ان لم تعرّفنى نبيك لم اعرف حجّتك الَّلهمّ عرّفنى حجّتك فانّك ان لم تعرّفنى حجّتك ضللت عن\r\n","description":"","footnote":"","page_name":" 237 ","page_number":237},
  {"content":"\r\nدينى .\r\nترجمه : بارالها خودت را به من بشناسان چرا كه اگر تو خودت را به من نشناسانى من پيامبر تو را نشناسم بار الها پيامبرت را به من بشناسان پس اگر پيامبرت را به من نشناسانى حجتت را نشناسم بار الها حجت خود را به من بشناسان پس اگر حجتت را به من نشناسانى از دينم گمراه گردم .\r\nو در روايت هم به اين مطلب اشاره شده است و ميبايست كه مؤمن بحقانيت جميع آنچه كه پيامبر ما محمد مصطفى صلَّى اللَّه عليه و آله آورده و اوصياء بر حق او اجمالا ايمان داشته باشد .\r\nبلى بحثهاى كلامى مناسب حال اكثر مردم نيست ، و عاقبت خوبى ندارد بخصوص اگر با جدال همراه باشد و در روايات هم از اين امر نهى شده است پس براى تحصيل معارف بهترين راه ، همان راه مجاهده با نفس و تزكيهء آن و دوام ذكر و فكر و دعا است .\r\nدومين عاملى كه سبب سوء خاتمهء كار انسان و كفر و انكار او در هنگام مرگ مىشود ضعف ايمان در اصل و در كنارش استيلاء محبت دنيا بر قلب است ، زيرا ايمان كه ضعيف شد محبت خدا هم ضعيف مىشود و محبت دنيا قوت ميگيرد و قوى بر ضعيف غالب ميآيد تا آنجا كه مكانى براى محبت خدا باقى نميماند مگر از جهت حديث نفس ، كه براى آن هم اثرى در مخالفت با هوى و هوس و شيطان نيست .\r\nو اين سبب مىشود كه روز بروز انسان بيشتر در گرداب شهوات و گناهان فرو رود تا اينكه قساوت و تاريكى قلب را بيكباره فرا گيرد و از تراكم ظلمت گناهان دل سياه شود و نور ايمان اندك اندك بخاموشى گرايد بگونه اى كه روشنائى براى آن باقى نماند ، و چون سكرات\r\n","description":"","footnote":"","page_name":" 238 ","page_number":238},
  {"content":"\r\nمرگ فرا رسد و او بجدائى از اين دنيا كه محبوبش گشته يقين نمايد و خدا را باعث اين كار بداند ، بيم اين ميرود كه محبت دنيا و ناراحتى جدائى و فراق او در باطنش اثر بگذارد و بر اين تقدير خداوندى ، اعتراض كند و آن را انكار نمايد ، و همان محبت ضعيفى كه از خدا در دل او بود ببغض و كينه بدل شود كه اگر در چنين حالى قبض روح شود در حالى مرده است كه دشمن خدا بوده است و چنين پايان كارى از آن اولى هم بدتر و بيچاره كننده تر است .\r\nو در مورد بعضى از معاصى مثل ترك فريضهء حج آمده است كه مرتكب آن يا يهودى و يا نصرانى از اين دنيا ميرود و اين خاصيت آن عمل است .\r\nو اما سبب سوء خاتمهء كار انسان و بسته شدن پروندهء عملش با فسق و گناه به اينست كه ايمان كسى قوى باشد ولى مرتكب گناه هم بشود و در پى شهوات و خواسته‌هاى نفسانى هم باشد ، همين امر سبب مىشود كه هنگام اضطراب روح و ضعف عقل ، گناهان در نظر انسان مجسم شود و انسان در حال تمايل بگناه و رغبت به معصيت جانش گرفته شود كه همين ميل بگناه حجاب بين او و خدايش مىشود و مايهء عذاب او ميگردد ولى عذابى كمتر از عذاب آن دستهء اول ، چنين كسى به اندازهء غلبهء ظلمت گناه بر سرّ قلبش عذاب مىشود و همين افراد هستند كه عفو و مغفرت الهى و شفاعت اولياء دين دربارهء آنها اميد ميرود .\r\nو كسانى كه بسيار به ياد خدا و روز قيامت هستند و بر طاعت و بندگى خدا مواظبت دارند از اين خطر بدور هستند زيرا قلب در هنگام ضعف و ميلش به باطن آنچه كه ياد آن چيز در گذشته بر او غلبه داشته\r\n","description":"","footnote":"","page_name":" 239 ","page_number":239},
  {"content":"\r\nو محبتش در دل رسوخ نموده ، در او تصور مىشود و برايش مجسم ميگردد ، و قلب هم جوارح و اعضاء را به آن مشغول مىگرداند .\r\nچنان كه حكايت كنند كه بقالى در حال احتضار بود هر چه اطرافيان شهادتين را به او تلقين مىنمودند او ميگفت چهار تا ، پنج تا ، شش تا ، و هر آنچه آنها ميكردند كه او شهادتين را بر زبان آورد او به گفتن همان الفاظى مشغول بود كه در زندگى اكثرا بر زبان داشت . و گفته شده آنچه كه بايد از وقوع آن در دم مرگ ترسيد خطورات قلبى ناپسندى است كه در خاطر انسان ميگذرد و همين است كه پيامبر صلَّى اللَّه عليه و آله فرمود : چه بسا انسانى پنجاه سال عملش عمل اهل بهشت است بگونه اى كه بين او و بهشت به اندازهء فاصلهء دو نوبت دوشيدن شتر باقى نمانده كه پرونده اش به آنچه در كتاب گذشته است بسته مىشود . و به همين خاطر است كه عارفان را از اين امر خوف بسيار و بيم و هراسى بس عظيم است زيرا انسان اگر بخواهد كه در خواب جز احوال صالحان و نيكوكاران و حالات عبادات و طاعات را نبيند برايش خيلى مشكل است ، گر چه مواظبت بر صلاح و عبادات دخالتى در اين امر دارد .\r\nو اين فرمايش رسولخدا صلَّى اللَّه عليه و آله كه فرمود پنجاه سال عملش عمل اهل بهشت بوده است ، مبادا كه به پندارى كه مراد حضرت عمل خالص بوده است ، بلكه منظور پيامبر صلَّى اللَّه عليه و آله مطلق عمل بوده است ، و الا كه عمل خالص در چنين مدتى قطعا باعث نجات انسان از سوء خاتمهء كار مىشود ، بلكه مىتوان گفت سوء خاتمه جز از آثار عدم اخلاص بنده در بندگى نظير عبادت ابليس ، نيست ، و ترس عارفان از همين جهت صدق و اخلاص است و از اين بيم دارند كه مبادا در اين زمينه مقصر باشند ، و اخلاصشان اخلاص واقعى نباشد .\r\n","description":"","footnote":"","page_name":" 240 ","page_number":240},
  {"content":"\r\n\r\nفصل « در بيان رجاء و اميدوارى و حقيقت آن »\r\nحقيقت رجاء ، از شادمان شدن دل بخاطر انتظار محبوبى است .\r\nو براى آن دو اطلاق است :\r\nاطلاق اول : معناى عام اين كلمه است ، كه بر مجرد شاد گشتن دل بخاطر انتظار رسيدن محبوبى اطلاق مىشود حال خواه اين انتظار غرور باشد ، خواه حماقت ، و خواه تمنا و آرزو ، خواه رجاء واقعى .\r\nاطلاق دوم آن : استعمال اين كلمه در مقابل غرور و حماقت و آرزو است ، و در اين صورت معنايش عبارت از شاد گشتن دل بخاطر انتظار محبوبى است كه احتمال رسيدن آن بسيار است ، و اين مطلب در صورتى است كه اكثر اسباب وجود آن محبوب فراهم آمده و اندكى باقى مانده باشد و امكان دستيابى به آن خيلى نزديك به نظر آيد گر چه در بعضى از موارد اين امكان ممكن است بعيد به نظر رسد ، و اما اگر احتمال وجودش در نهايت بعد و دورى باشد بگونه اى كه عقلاء انتظار دستيابى به آن را بيهوده بدانند اسم غرور و حماقت بر او از رجاء و اميدوارى صادقتر است ، و اما اگر احتمال وجود آن نامعلوم باشد و انسان علم بوجود اسباب پيدايش آن و يا عدم آن يا قرب و بعد امكان دستيابى به آن\r\n","description":"","footnote":"","page_name":" 241 ","page_number":241},
  {"content":"\r\n\r\nرا نداشته باشد ، و در عين حال انتظار رسيدن آن را داشته باشد آن را تمنا ميگويند و ميزان معرفت درجهء احتمال به اين است كه اين احتمال در طلب آنچه كه اميد حصول آن ميرود مؤثر باشد و عقلا چنين احتمالى را تصديق كنند زيرا هر چه را كه انسان اراده كند و در طلب آن باشد براى آن اسباب زياد و مختلفى است كه گاهى بعضى از اين اسباب در اختيار خود انسان ، و گاهى چنين نيست ، و مطلوبهاى شرعى از قسم اول است ، بنابر اين ميگوئيم موجودى كه هنوز وجود نيافته يا اينست كه اغلب اسباب آن كه خارج از قدرت مكلف است موجود و حصول بقيهء آن هم نزديك است يا خير ، و باز در هر يك از اين دو صورت يا مكلف علم به اين حقيقت دارد يا ندارد ، و در هر يك از اين چهار صورت يا مكلف شروع بفراهم آوردن مقدمات پيدايش آن مطلوب را نموده ، يا نه كه جمعا هشت صورت پيدا مىكند .\r\nصورت اول : موردى است كه اغلب اسباب حصول آن مطلوب ، موجود بوده و بقيه هم نزديك فراهم آمدن باشد و مكلف هم با علم به اين مطلب شروع بفراهم آوردن مقدمات آن بنمايد ، اين چنين كسى براستى راجى و اميدوار و در رجاء خود صادق است .\r\nصورت دوم : موردى است كه در همهء امور مثل مورد اول باشد ولى مكلف علم به آن نداشته باشد مع ذلك شروع به تحصيل مقدمات آن بنمايد كه اين را تمنا ميگويند .\r\nصورت سوم : موردى است مثل مورد اول و مكلف هم علم به آن دارد ولى در پى تحصيل مقدمات آن بر نمىآيد اين چنين كسى را ضايع كننده و اهمال كار بايد ناميد و اگر اميدى هم داشته باشد اميدى كاذب\r\n","description":"","footnote":"","page_name":" 242 ","page_number":242},
  {"content":"\r\nاست چرا كه هر كس اميد به چيزى داشته باشد در طلب او بر مىآيد .\r\nصورت چهارم : موردى است كه اغلب اسباب پيدايش آن مطلوب موجود نباشد و دستيابى ببقيهء اسباب هم خيلى دور بنمايد و او با علم به اين مطلب باز در پى تحصيل مقدمات آن بر آيد چنين كسى احمق است .\r\nصورت پنجم : اينكه شرايط همان شرايط مورد چهارم باشد ولى او نداند و در پى تحصيل مقدمات آن بر آيد كه اين نيز مثل صورت دوم تمنا و آرزو است .\r\nصورت ششم : اينكه شرايط همان شرايط مورد چهارم باشد و او هم بداند و در پى تحصيل مقدمات آن هم بر نيايد و اميد به دستيابى آن را داشته باشد و اين غرور است .\r\nو كسى كه از كيفيت اسباب حصول و دستيابى به چيزى بىخبر است و در پى تحصيل مقدمات آن بر نميآيد حال خواه بقيهء اسباب حصول آن چيز دستيابى به آن نزديك باشد يا دور چنين كسى اگر ادعاى رجاء و اميدوارى كند رجاء اميدواريش دروغين و او در اين ادعا مغرور و فريب خورده است ، و سر اينكه در صورت عدم اشتغال مكلف به تحصيل مقدماتى كه بدست او است رجاء و اميدواريش را غرور و حماقت ناميده‌اند اين است كه رجاء صادق عبارت از عملى است كه سبب پيدايش صفتى شود كه آن صفت در انجام كار و عمل اثر بگذارد پس هر گاه آن علم آن صفت را از خود بر جاى نگذاشت رجاء بر آن اطلاق نميشود ، و اگر آن صفت پديد آمد ولى عملى كه موافق با آن صفت باشد بهمراه نداشت وجودش مثل عدم آن خواهد بود . و لذا گفته مىشود\r\n","description":"","footnote":"","page_name":" 243 ","page_number":243},
  {"content":"\r\nكه اين رجاء رجائى كاذب و اميدوارى دروغين است .\r\nبيان مطلب اينكه رجاء و اميدوارى چيزى جز انتظار محبوبى كه براى او است ، نيست ، پس هر گاه كه محبت پيدا شد اين محبت ، طلب هم بدنبال خواهد داشت ، زيرا انسان طالب خير و سعادت است ، و چون طلب يافت شد بناچار ميبايست كه اراده و عزم هم پيدا شود و عضلات را به حركت در آورد و اعضاء و جوارح را به سمت آن مطلوب و تحصيل آن به كار گيرد ، و لذا در روايت آمده كه هر كس اميدوار به چيزى باشد در طلب آن بكوشد و هر كس از چيزى بترسد از آن گريزان است .\r\nعلماء علم اخلاق براى بيان رجاء و كلمات مترادف با او مثالى زده‌اند ، انسان اگر گندم خوبى را در زمينى كه از هر نظر صلاحيت كشت را دار است بپاشد و اين كشتزار در منطقه اى باشد كه بارندگى در آن منطقه بسيار است و پس از كشت تمام امورى را كه زراعت نياز دارد فراهم نمايد و بعد بنشيند و منتظر اين باشد كه خداوند تفضلى بفرمايد و از اين زراعت ، محصول خوبى نصيب او گردد اين را رجاء گويند ، و چنين كسى در اين اميدوارى صادق است . ولى اگر جو كاشت و اميد برداشت گندم را داشت ، و يا اينكه گندم را در زمين سنگلاخى كه براى كشت و زرع صلاحيت ندارد ، و يا آب به آن نميرسد پاشيد و منتظر برداشت محصول خوبى بود بر چنين كسى جز احمق و مغرور نام ديگرى نمىتوان نهاد .\r\nو مثل چنين كسى در بحث ما مثل آن شخصى است كه تخم ريا در دل بيفكند و متوقع باشد كه از اين دل نور عمل خالص درو كند ، يا اينكه قرآن تلاوت كند ، و يا ذكر بگويد و دعا بخواند و بمناجات با\r\n","description":"","footnote":"","page_name":" 244 ","page_number":244},
  {"content":"\r\nپروردگار بپردازد در حالى كه دلش مستغرق در دنيا و مشغول به آن و هم و غم آن است ، يا اينكه زبانش قرآن بخواند و دلش جاى ديگر باشد و بعد انتظار قبول چنين عباداتى را هم داشته باشد و اميدوار به اين باشد كه ابواب اسرار قرآن بر او گشوده شود و لذت ذكر و مناجات را دريابد .\r\nيا اينكه بذر خود را در زمين مناسبى بپاشد ولى به آبيارى و ديگر امور مربوط به آن نپردازد و اميد برداشت محصول خوبى هم داشته باشد چنين كسى در رجائش كاذب و در انتظارش مغرور است چون انتظار چيزى كه عادتا محال است چيزى جز غرور نيست و هر گاه بذر را در زمينى كه از هر جهت صلاحيت كشت را دارد بپاشد ولى به آبياريش توجهى نكند و باميد باران بنشيند و زمين در منطقه اى باشد كه عادتا باران زياد نميبارد و او بانتظار اين باشد كه آن سال بر خلاف سالهاى ديگر باران زيادترى ببارد و آن كشتزار از باران سيراب گردد اين را تمنا و آرزو ميگويند .\r\nو مثل اين شخص مثل افرادى مثل ما است كه هم دل به دنيا دارند و هم گاهى براى تهجد و شب زنده دارى به پا ميخيزند و گريه و زارى ميكنند و از خدا ميخواهند كه لذت مناجات را به آنها بچشاند ، و قرآن را تلاوت ميكنند و در آيات آن تدبرى مىنمايند ولى با قلبى كه بمحبت دنيا آلوده است و با چنين قلبى انتظار اين را دارند كه اسرار قرآن را درك كنند ، اين يك آرزو است ، ولى امكان هم دارد كه در اين بين نسيمى از نفحات پروردگار بر آنها وزيدن گيرد و آنها را بآرزويشان برساند .\r\nغزالى ميگويد : نزد ارباب قلوب و مردمان صاحبدل معلوم است\r\n","description":"","footnote":"","page_name":" 245 ","page_number":245},
  {"content":"\r\nكه دنيا مزرعهء آخرت ، و قلب بمنزلهء زمين و ايمان بمنزلهء بذر و طاعات بمنزلهء آماده ساختن زمين و كندن جويها و رساندن آب بمزرعه است و قلبى كه به دنيا آلوده گشته و مستغرق در آن شده چون زمين سنگلاخى است كه بذر در آن نميرويد ، و روز قيامت روز درو كردن است و در آن روز هر كس جز آنچه كشته ندرود ، و در اين مزرعه ، جز از بذر ايمان ، از چيز ديگرى زرع و كشتى حاصل نمىشود ، و خيلى كم اتفاق مىافتد كه با خباثت قلب و بدى اخلاق ، ايمان براى صاحبش سودى بخشد هم چنان كه زراعت در زمين سنگلاخ بدون نتيجه است و چيزى از آن نميرويد .\r\nميگويم اين تشبيه صريح كلام خداى متعال است كه ميفرمايد :\r\nمَنْ كانَ يُريْدُ حَرْثَ الآخِرَةِ نَزِدْ لَه فِى حَرْثِه وَمَنْ كانَ يَريدُ حَرْثَ الدُّنْيا نُؤْتِه مِنْها . 42 : 20 هر كس كه كشت آخرت خواهد ما كشت او را زياد گردانيم و كسى كه كشت اين دنيا را بخواهد ( و در پى پاداش در اين جهان باشد ) ما به او خواهيم داد .\r\nو سخن رسولخدا صلَّى اللَّه عليه و آله كه فرمود : الدنيا مزرعة الآخرة .\r\nو اما دليل نقلى براى نفى حقيقت رجاء براى كسى كه در راه خدا بمجاهده نپردازد اين آيهء شريفه است كه مىفرمايد :\r\nوَ الَّذينَ آمَنُوا وَجاهَدُوا في سَبيلِ اللَّه اولئِكُ يَرْجُوُنَ رَحْمَةِ اللَّه . 2 : 218 آنان كه ايمان آوردند و هجرت نمودند و در راه خدا به جهاد پرداختند اينان هستند كه برحمت خدا اميدوارند .\r\n","description":"","footnote":"","page_name":" 246 ","page_number":246},
  {"content":"\r\nچون در اين آيهء شريفه رجاء و اميدوارى بچنين افرادى منحصر گشته است ، و آيات سورهء الشمس دال بر اين حقيقت است كه بدون داشتن قلبى پاك و نفسى تزكيه شده ، بهره اى براى كسى نخواهد بود .\r\nو رسولخدا صلَّى اللَّه عليه و آله بر آنچه كه شيعه و سنى از آن حضرت روايت نموده‌اند فرمود : احمق كسى است كه از هواى نفسش پيروى كند و از خدا بهشت آرزو نمايد : و به امام صادق عليه السّلام گفته شد كه جماعتى از دوستان و مواليان شما مرتكب گناه ميشوند و ميگويند ما اميدواريم ، حضرت فرمود آنها از مواليان ما نيستند بلكه قومى هستند كه آرزوها بر آنها غالب گشته و الا اگر كسى به چيزى اميد داشته باشد براى دستيابى به آن كوشش مىكند و اگر از چيزى بترسد از آن مىگريزد . و باز آن حضرت فرمود : مؤمن ، واقعى نيست مگر اينكه بيمناك و اميدوار باشد ، و بيمناك و اميدوار نيست مگر اينكه بمقتضاى اين خوف و رجاء عمل كند .\r\nو كاش مىدانستم چه باعث شده كه ما در حماقت كسى كه جو كاشته و اميد برداشت گندم دارد شك نميكنيم ولى خود انتظار داريم كه از بذر نفاق محصول ايمان و اخلاص بر گيريم و حال آنكه خداى متعال مىفرمايد :\r\nلَيْسَ لِلانْسانِ الا ما سَعى وَانَّ سَعْيَه سَوْفَ يُرى . 53 : 39 - 40 ترجمه : براى آدمى جز آنچه ثمرهء كوشش او باشد چيز ديگرى نيست ، و زود است كه ثمرهء كار و كوشش خود را مشاهده كند .\r\nو اگر بگوئى كه اخبار و روايات صراحتا مىگويد كه هر كس حسن ظن به خدا داشته باشد و از او خيرى اميدوار باشد خدا حيا مىكند\r\n","description":"","footnote":"","page_name":" 247 ","page_number":247},
  {"content":"\r\n\r\nكه او را از آن خير محروم گرداند ، و در روايتى ديگر آمده است كه خداى تبارك و تعالى نزد حسن ظن بندهء مؤمن مىباشد ، و هر كس كه معصيتى نموده و حسن ظن به خدا داشته باشد بر خدا است كه او را بيامرزد و با بزرگوارى خود گناهانش را به چند برابر آن از حسنات مبدل گرداند و مقتضاى اين اخبار اينست كه خداى متعال با او همين معامله اى كند كه او انتظار دارد و با مغفرت و عفو و كرم خويش با او رفتار نمايد .\r\nمىگويم بلى چنين است ، ولى منافاتى بين اين روايات و آن آيهء شريفه كه مىفرمايد : ليس للانسان الا ما سعى . 53 : 39 نيست ، زيرا حسن ظن به خدا به اين درجه خود امرى بس بزرگ و مقامى بس و الا است ، و دستيابى به آن جز با سعى و كوشش فراوان و رياضت بسيار براى كسى حاصل نمىشود ، و اين مقام ، مقام كسى است كه در عالم وجود هيچ نفع و ضررى را جز از ناحيهء حضرت حق نبيند و وثوق و اعتمادش به عنايت پروردگار بيش از اعتمادش به تأثير اسباب باشد ، و اين مقامى نيست كه بسادگى بتوان بدان دست يافت ، بلى ادعا بسيار است ولى حقيقت اين مقام ، جز براى نخبگانى از اولياء اللَّه نيست ، و اگر كسى چنين ادعائى كرد ميبايست كه در اين دنيا از هيچ چيز و هيچكس نترسد و اتكاء و اعتمادش به خدا در امور دنيوى از خيرات و سعادات بيشتر از تكيه اش بر اسباب دنيوى باشد ، و براى چنين كسى وجود اسباب و عدم آن يكسان است ، و مدح و ذم برايش فرقى نخواهد داشت .\r\nپس تو كه با اين همه تأكيد كه ذات اقدس حق نموده هنوز ضمانت پروردگار را براى رزق خود قبول ندارى و از راه حرام ارتزاق ميكنى و باز مىگوئى خدا كريم است - البته منهم ميگويم خدا كريم است و\r\n","description":"","footnote":"","page_name":" 248 ","page_number":248},
  {"content":"\r\nكسى منكر كرم خدا نيست - ولى اين سخن تو كلمهء حقى است كه بدان ارادهء باطل نموده اى ، و تو كسى نيستى كه به كرم خدا معتقد باشى ، بلكه تو ، بصداقت خدايت هم اعتقاد ندارى و باينكه او قصد خيانت با تو را ندارد معتقد نيستى ، و تو مغرور هستى كه دشمن فريب خورده و لئيمت ابليس تو را به پروردگار كريمت مغرور ساخته است . و اگر تو بصدق و كرم خدا ايمان داشتى و براى ضمانت و وعده و سوگند او احترامى قائل بودى و آنها را قبول داشتى ، وقتى كه او در كتابش سوگند ياد نموده كه رزقت را به تو مىرساند ديگر به ديگران ستم روا نمىداشتى و اموال آنها را به حرام تصاحب نميكردى و اگر خواستى صدق دعويت را در اين زمينه بدانى به حال و قلب و اعمال خود در وثوق و اعتماد بكرم خدا در نيازهاى دنيائيت بنگر اگر از قلب و عملت تصديق اين درجه از حسن ظن به پروردگارت را مشاهده كردى پس چشمت روشن باد ، و اين مقام و الا كه تو را بمنتهاى آمال و آرزوهايت در دنيا و آخرت خواهد رسانيد گوارايت باد و مبادا كه جز به آن آخرين مرتبه از درجات مقربين راضى شوى و مرتبه اى كمتر از آن را بپذيرى .\r\n","description":"","footnote":"","page_name":" 249 ","page_number":249},
  {"content":"\r\n\r\nفصل « در اسباب رجاء و اميدوارى »\r\nاصل در « رجاء » صفات جماليهء پروردگار است كه گفته شده صفات جمال پروردگار بيش از صفات جلال او است و كسى نگويد اگر چنين است پس چرا شمارهء هلاك شدگان بيش از تعداد نجات يافتگان هست زيرا مىگوئيم كه اين مطلب را قبول نداريم چون نسبت ملائكهء روحانى ، با جن و انس كه هلاك شدگان از اين طبقه هستند همچون نسبت دريا با قطره است و مثل اين عوالم تاريك و پائين نسبت به آن عوالم عالى و نورانى مثل خالى است كه بر چهرهء عكس صاحب جمالى باشد .\r\nبالجمله ، اصل در رجاء اينست كه وجود شر و غضب طفيل وجود خير و رحمت است . و اين يكى از معانى پيشى جستن رحمت پروردگار بر غضب او است و اگر انسان خود در پى تحقيق اين موضوع بر آيد به اين نتيجه ميرسد كه رجاء از قوت بيشترى برخوردار است ، بيان مطلب اينكه انسان اگر در اين دنيا به معامله و رفتار خداوند با بندگانش بنگرد و به اين همه نعمتهائى كه او بر آنها ارزانى داشته توجه كند ، و كثرت عنايت حضرت حق را نسبت ببندگان مشاهده كند و ببيند كه او هيچيك از اسباب عيش و زندگى آنها را مهمل نگذاشته است ، و با اينكه اين دنيا ، عالم تاريك و\r\n","description":"","footnote":"","page_name":" 250 ","page_number":250},
  {"content":"\r\nاز همهء عوالم پستتر است باز اكثر اهل دنيا حالشان بگونه اى است كه از زندگى خود راضى بوده و از مرگ مىگريزند . پس آن عالمى كه سراسر حيات و زندگى و نور است چه خواهد بود و در روايات آمده كه خداى متعال يك جزء از صد جزء رحمتش را بر اين دنيا نازل فرمود و اين همه نعمت و خير كه در اين عالم هست همه اش از آن يك جزء است ، و چون عالم آخرت شود ذات اقدس حق اين يك جزء را هم به آن باقى بر مىگرداند و با رحمت كاملهء خود با بندگان رفتار مىكند .\r\nبهر حال در آيات و روايات ، امور عظيمى براى تقويت رجاء و اميدوارى وارد شده كه براى نمونه شمه اى از آن را بيان مىكنيم . اما آيات :\r\nقُلْ يا عِبادِىَ الذّينَ اسْرَفُوا عَلى انْفُسِهِمْ لا تَقْنَطُوا مِنْ رَحْمَةِ اللَّه انَّ اللَّه يَغْفِرُ الذُّنُّوبَ جَميعا انَّه هُوَ الْغَفُورُ الرَّحيمُ 39 : 53 ( الزمر - 53 ) ترجمه : بگو اى بندگان من كه بر خويشتن اسراف نموديد ، از رحمت خدا مأيوس نشويد خداوند همهء گناهان را بيامرزد و او آمرزنده و مهربان است .\r\nو خطاب به پيامبر صلَّى اللَّه عليه و آله مىفرمايد :\r\nوَ لَسَوْفَ يُعْطِيكَ رَبُّكَ فَتَرضى 93 : 5 ( الضحى - 5 ) ترجمه : و زود است كه پروردگارت « آنقدر » به تو عطا كند كه تو خشنود گردى . و معلوم است كه آن حضرت به عذاب احدى از امتش رضا نخواهد داد .\r\nو مىفرمايد : و من يغفر الذّنوب الا اللَّه 3 : 135 ، و كيست جز خدا كه گناهان را بيامرزد .\r\n","description":"","footnote":"","page_name":" 251 ","page_number":251},
  {"content":"\r\nو مىفرمايد :\r\nوَ اذا سَأَلكَ عِبادِى عَنّى قَرِيْبٌ اجِيْبُ دَعْوَةَ الدّاعِ اذا دَعانِ فَلْيَسْتَجِيْبوُا لِى وَلْيُؤمِنُوا بِى لَعَلَّهُمْ يَرْشُدُونَ 2 : 186 ( بقره - 186 ) ترجمه : آنگاه كه بندگانم از من سؤال كنند من نزديك هستم و دعاى آنكه مرا بخواند اجابت كنم پس بايد بندگان هم مرا اجابت كنند و به من ايمان بياورند اميد است كه راه يابند .\r\nو آيه نماز و اين آيهء شريفه كه مىفرمايد :\r\nفَأَنْذَرْتُكُم نارا تَلَظَّى لا يَصْليها الا الاشْقى . الَّذِى كَذَّبَ وَتَوَلَّى . 92 : 14 - 16 ( الليل 14 - 16 ) ترجمه : پس شما را از آتشى بيم دادم كه زبانه كشد ، نسوزد بدان آتش مگر آنكه شقىتر است ، آنكه تكذيب كرد و پشت نمود .\r\nو مىفرمايد : ذلِكَ يُخَّوِفٌ اللَّه بِه عِبادَه 39 : 16 ( الزمر - 16 ) ترجمه : اينست آنچه خدا بندگانش را به آن ميترساند .\r\nو مىفرمايد : وَانَّ رَبَّكَ لَذُو مُغْفِرَةٍ لِلْناسِ عَلى ظُلْمِهِمْ 13 : 6 همانا پروردگار تو صاحب آمرزش و مغفرت است براى مردمان بر ظلم آنها . ( رعد - 6 ) و مىفرمايد : وَاتَّقُوا النّارَ الَّتى اعِدَّتْ لِلْكافِرِيْنَ 3 : 131 ( آل عمران - ) ترجمه : پروا گيريد از آتشى كه براى كافران آماده گشته است .\r\nو مىفرمايد : ذلِكَ ظَنُّكُمُ الذَّىْ ظَنَنْتُمْ بِرَبِّكُمْ ارْديكُمْ 41 : 23 ( فصلت - 23 ) ترجمه : اين گمان شما بخدايتان بود كه شما را پست گردانيد .\r\nاما اخبار : از امام باقر عليه السّلام روايت شده كه آن حضرت فرمود در كتاب على عليه السّلام يافتيم كه رسولخدا صلَّى اللَّه عليه و آله بر منبر فرمود :\r\n","description":"","footnote":"","page_name":" 252 ","page_number":252},
  {"content":"\r\nسوگند بخدائى كه جز او خدائى نيست به هيچ مؤمنى خير دنيا و آخرت داده نمىشود مگر بواسطهء حسن ظنش به خدا و اميدواريش به او و حسن خلق و خوددارى از غيبت مؤمنين ، سوگند به آن خدائى كه جز او خدائى نيست هيچ مؤمنى پس از توبه و استغفار گرفتار عذاب نميشود مگر بواسطهء سوء ظنش به خدا و تقصير و كوتاهيش در رجاء به او و سوء خلق و غيبت مؤمنين ، سوگند به آن خدائى كه جز او خدائى نيست هيچ بندهء مؤمنى نيست كه حسن ظن به خدا داشته باشد مگر اينكه خدا نزد ظن بندهء مؤمن خود مىباشد چون خدا كريم است و همهء خيرات بدست اوست و حيا مىكند كه بندهء مؤمنش حسن ظن به او داشته باشد و او خلاف ظن و اميد او با او رفتار نمايد پس نسبت به خدا حسن ظن داشته باشيد و به او رغبت نمائيد .\r\nو از رسولخدا صلَّى اللَّه عليه و آله رسيده كه فرمود ذات اقدس حق ميگويد من نزد ظن بندهء خود هستم پس هر گمانى كه ميخواهد ببرد . و باز آن حضرت فرمود : احدى از شما نميرد مگر اينكه به خدا حسن ظن داشته باشد .\r\nو باز از آن حضرت رسيده كه ذات اقدس حق فرمود كسانى كه براى من كار ميكنند به اعمالى كه براى دستيابى به ثواب و اجر انجام ميدهند تكيه نكنند چرا كه آنها هر چه كوشش كنند و خود را به رنج و تعب بيفكنند و تمام عمر خود را در عبادت من بگذرانند باز مقصرند و به كنه عبادت من دست نمىيابند و به كرامت و نعمتهايم در بهشتها و درجات رفيعه در جوار من نميرسند ، ولى برحمت من تكيه كنند و بفضل من اميدوار باشند و به حسن ظن به من اطمينان خاطر حاصل كنند ، چرا كه رحمت من در اين صورت آنها را فرا مىگيرد و منت من آنها را به\r\n","description":"","footnote":"","page_name":" 253 ","page_number":253},
  {"content":"\r\n\r\nرضوانم برساند و مغفرت و آمرزش من عفوم را شامل حال آنها گرداند و من خداوند بخشنده و مهربان هستم و به همين نام ناميده شده‌ام .\r\nخلاصهء كلام آنچه از اخبار فهميده مىشود اينست كه بنده هر گاه گناهى از او سر مىزند از دو حال خارج نيست يا از كردهء خود پشيمان مىشود كه همان پشيمانى كفارهء گناه او است ، و اگر پشيمان نشود ولى عمل نيك و حسنه اى پس از آن گناه انجام دهد باز آن حسنه كفارهء آن گناه مىشود و اگر كار خوبى هم بدنبال آن گناه انجام نداد باز اگر آن گناه از جملهء گناهان كبيره نباشد نمازهاى پنجگانه كفارهء گناهانى از اين قبيل است كه در بين آنها از انسان سر بزند ، و اگر نمازش نمازى كه گناهان او را بزدايد نباشد يا اينست كه خدا او را به عقوبتى در اين دنيا گرفتار مىسازد و بلا و مصيبتى به او هديه مىكند و او را بدين وسيله از آلودگى آن گناه پاك مىسازد ، و اگر اين هم نبود استغفار ملائكه هست و اگر به آن هم رفع نشد شفاعت مؤمنين ، و اگر آن هم نبود شفاعت پيامبر صلَّى اللَّه عليه و آله و ائمه عليهم السّلام و اگر از آن هم محروم شد رحمت واسعه پروردگار هست و اگر بعد از همهء اينها باز چيزى باقى بماند و از همه اينها محروم گردد باز خداوند متعال او را به سختى جان كندن پاك گرداند و اگر به آن نشد به عذاب قبر و اگر به آن نشد هول و هراس روز قيامت و الا كه به عذاب جهنم پاك خواهد شد .\r\nذات اقدس حق در معاملهء با بندگان هميشه طرف بندگان را گرفته و براى هر حسنه اى ده برابر آن پاداش مقرر داشته ولى عقوبت گناه را يك بيك معين نموده و اين غير از تضعيف اعمال و چند برابر گردانيدن آن در بعضى از ازمنه و امكنهء خاص مثل شب قدر و يا مسجد الحرام و\r\n","description":"","footnote":"","page_name":" 254 ","page_number":254},
  {"content":"\r\n\r\nمسجد پيامبر صلَّى اللَّه عليه و آله و مشاهد مشرفه و امثال آن است ، و اگر خواستى كه قدر آنچه ما در اين خلاصه بيان نموديم را بدانى به آنچه كه دربارهء هر يك از اين امور مفصلا آمده است مراجعه كن . و اگر در اين مسائل به تفصيل بنگرى و آنها را با دقت مورد مطالعه قرار دهى حتى در نجات و رهائى ابليس هم شك ميكنى ولى ترس واقعى مردمان زيرك از ضعف ايمان و سوء اعمالى است كه منجر به سوء خاتمهء كار انسان و مرگ بر كفر يا انكار مىشود ، زيرا همهء اينها براى كسى است كه مؤمن بميرد زيرا قدر و ارزش مؤمن نزد خدا به حدى است كه او را بيكى از اين اسباب نجات خواهد داد : و حمد و سپاس خداى راست آن چنان كه او بر خويش سپاس گفته است . بارالها تو بر خود ثناء گفتى و ما را كجا توان مدح و ثناء تو باشد .\r\nو اگر خواستى عظمت قدر مؤمن را نزد خدا بدانى به آنچه كه در حديث اعرابى از پيامبر صلَّى اللَّه عليه و آله رسيده توجه نما ، آن حضرت فرمود :\r\nخداوند كعبه را شرف بخشيد و آن را بزرگ داشت و اگر بنده اى آن را خراب كند و سنگ سنگ آن را از جاى بر كند و بسوزاند ، جرمش باندازهء كسى كه ولى از اولياء اللَّه را خوار شمارد نيست . اعرابى پرسيد اولياء خدا چه كسانى هستند فرمود مؤمنين همه اولياء خدايند ، و در همين حديث است كه آن اعرابى پرسيد چه كسى حساب رسى را به عهده خواهد داشت فرمود ، خدا ، گفت او خود اين كار را به عهده دارد فرمود بلى ، پس آن اعرابى تبسمى نمود ، پيامبر صلَّى اللَّه عليه و آله فرمود چرا خنديدى گفت كريم و بزرگوار آنگاه كه قدرت پيدا كند در مىگذرد و آنگاه كه به - محاسبه بنشيند مسامحه مىكند و آسان مىگيرد ، رسولخدا صلَّى اللَّه عليه و آله فرمود\r\n","description":"","footnote":"","page_name":" 255 ","page_number":255},
  {"content":"\r\nاين مرد راست مىگويد ، آگاه باشيد كه كريم و بزرگوارى بخشنده تر و بزرگوارتر از خدا نيست او اكرم الاكرمين ، و بزرگوارترين بزرگواران است ، سپس فرمود اين اعرابى فقيه گشت .\r\nو خلاصهء كلام آنكه آيات و اخبار مختلفه اى كه در اين باب رسيده رجاء را تقويت مىكند ولى علماء اخلاق از جهت اينكه غالب مردم چنين هستند كه اگر اين گونه مطالب را بشنوند ترك انجام اعمال صالحه و مبالات در دين ميكنند و آن رجاء واقعى كه مشوق انسان در راه بندگى خدا هست و او را در طلب رضاى خدا بيشتر راغب مىگرداند براى آنها حاصل نمىشود از ذكر اين گونه اخبار و روايات پرهيز ميكنند ولى در اين گونه موارد بهتر از همه اقتداء بانبياء الهى است كه همهء اين مطالب را براى مردم بيان مىداشتند ، هم خوف را متذكر مىشدند و هم رجاء را ولى در موارد جزئى حال طرف را ملاحظه مىنمودند ، اگر كسى را مىديدند كه كسالت و تنبلى بر او عارض گشته و به اوامر و نواهى پروردگار چندان توجهى ندارد ، مثل عامهء مردم ، براى چنين كسى از خوف و خشيت از خدا سخن ميگفتند تا با تازيانهء خوف او را بجادهء مستقيم برانند ، و اگر احيانا كسى را مشاهده ميكردند كه خوف بر او غلبه نموده و رجاء و اميدواريش كم شده بگونه اى كه به قنوط و نااميدى ميل نموده است ، آيات رحمت را بر او ميخواندند و اسباب رجاء را برايش بر ميشمردند و از اين راه او را از قنوط و نا اميدى كه مايهء هلاكت او است باز مى - گردانيدند و بطريق وسط و راه روشن باز مىآوردند ، زيرا صراط مستقيمى كه خدا بندگانش را به پيمودن آن امر نموده همان راهى است كه خوف و رجاء در آن راه با هم مساوى باشد تا نزديك مرگ ، و چون\r\n","description":"","footnote":"","page_name":" 256 ","page_number":256},
  {"content":"\r\n\r\nمرگ انسان نزديك شود سزاوار است كه حديث خوف و ترس ترك شود و انسان به اخبارى كه در زمينهء رجاء و اميدوارى رسيده مشغول گردد تا شوق لقاء حضرت ذو الجلال بر او فزونى گيرد و از ملاقات با پروردگار هراسان نباشد زيرا كه خوف بنفسه از صفات نيك نيست ، و براى اين بر آن سفارش شده كه آدمى را از شهوات و معاصى باز دارد و چون وقت عمل بپايان رسد ديگر وجهى براى وجود آن باقى نميماند تا مايهء كدورت لقاء محبوب ، و لذت انس با او گردد بلكه در اين حال ضررش بيش از نفع آن است ، و بخاطر همين گفته شده كه عمل بخاطر رجاء ، بالاتر از عمل بخاطر خوف است ، زيرا رجاء ، محبت انسان را بمعبود زيادتر مىگرداند و لذت انس با او را بيشتر مىنمايد بلى ، براى اهل محبت ، خوفى است كه از هر خوف ديگر شديدتر است ، و آن خوف وقوف ، و اعراض و روى گردانيدن معبود از بنده و حجاب از لقاء حضرت حق است ولى اين خوف ، خوفى نيست كه اسباب لذت مؤانست را بر هم زند ، و خيلى كم مىشود كه اينان بدان نياز پيدا كنند ، و آنگاه كه اين خوف بر آنها عارض شود آنچنان اضطراب و تشويش آنها را فرا ميگيرد كه از ديگر سالكان مشخص ميگردند و ذات اقدس حق به آنها بملائكهء مقرب خود مباهات مىكند .\r\n« خاتمه »\r\nدر اخبار آمده است كه فقيه كسى است كه نه مردم را از رحمت خدا نااميد كند و نه آنها را از مكر خدا ايمن گرداند و وعاظ ميبايست\r\n","description":"","footnote":"","page_name":" 257 ","page_number":257},
  {"content":"\r\nكه در وعظ خود هم اسباب رجاء را بيان كنند و هم اسباب خوف را متذكر شوند ، ولى از جهت اينكه غالب بر عامهء مردم امنيت خاطر از مكر و غضب خدا است سزاوار است كه اسباب خوف بيشتر بيان شود و واعظ به شكوهء مستمعين خود كه به بسيارى ذكر اسباب خوف اعتراض ميكنند توجهى نكند بلكه خود بنفسه احوال آنها را ملاحظه كند چرا كه عامهء مردم خوف و قنوط و امن و رجاء را نمىفهمند و شكوه شان بخاطر ناراحتى و رنجى است كه اولين درجهء خوف است ، و آنها آن را قنوط مىپندارند و الا چگونه مىشود كه اثرات خوف در وجود آنها ديده نمىشود و آنها به قنوط رسيده باشند و كسى كه اين اندازه خوف و ترس در وجود او نيست كه او را از ارتكاب گناه باز بدارد چگونه مىتواند ادعاى خوف شديد و تجاوز خوف از حد اعتدال و رسيدن بمرحلهء قنوط و نااميدى كند ، بلكه قنوط و نااميدى آنها نه بر اثر خوف زياد بلكه بخاطر عدم وجود خوف است ، زيرا قنوط عبارت از تجاوز خوف از حد اعتدال است و لازمهء اين معنا اينست كه چيزى كه باعث ترس از او شود باشد و شدت ترس از آن چيز هر اميد نجاتى را در دل بسوزاند بگونه ايكه انسان از نجات از آن به كلى مأيوس شود اين معنا كجا و اهل دنيا و دلباختگان بمحبت دنيا كجا ، اين كجا و فرو رفتگان در شهوات دنيا و مشغولين به جمع آورى مال و منال دنيا كجا ، اينان را اصلا اعتقادى صادق نيست و اگر هم اعتقادى براى آنها باشد ياد آخرت و شدت عذاب آن براى آنها نخواهد بود تا چه رسد به درد جانكاه خوف كه از حد اعتدال تجاوز كند و به قنوط و نااميدى كشد ، و اگر در ميان اين افراد يأس و نااميدى از رحمت خدا مشاهده شود از جهت عدم صدق اعتقاد آنها به خدا و شدت خشم و\r\n","description":"","footnote":"","page_name":" 258 ","page_number":258},
  {"content":"\r\nغضب او است .\r\nهمچنانكه مراد از امنيت خاطرى كه در اخبار آمده تجاوز رجاء و اميدوارى از حد اعتدال است و لازمهء اين معنا اينست كه انسان بعنايت و رحمت واسعهء پروردگار معتقد باشد و اين رجاء و اميدوارى بر او غلبه كند بگونه ايكه احتمال تخلف از آن را فراموش نمايد و رجاء و اميدوارى بامنيت خاطر از عذاب الهى منجر شود و باز دلباختگان به دنيا كجا و اين اعتقاد صادق كجا ، و اصلا كجا دلهاى اينان محل ياد خدا و رحمت او بوده تا اين باعث فراموشى از خوف خدا گردد و بامنيت خاطر بدل شود و اگر براى اين افراد امنيت خاطرى هم باشد مثل همان قنوط و يأس آنها است كه منشأش عدم صدق اعتقاد آنها به خدا و رحمت و فضل و احسان او است .\r\nبنابر اين اگر آنها از شنيدن حديث خوف شكوه بر لب آوردند ، اين جز از اين جهت كه سخن از خوف باعث رنجش قلب ، و لو اندك ، مىشود و رنج و ناراحتى هر چند اندك باشد براى انسان ناخوشايند است و انسان طبيعتا بفرار از آن سرشته شده است چيز ديگرى نيست ، و نفس آدمى و شيطان هم در اين راه براى دفع اين مكروه دست به دست هم مىدهند تا عيش و اشتغال او به دنيا بر هم نخورد و امر را بر او مشتبه مى - سازند و او مىپندارد كه خوف و ترسش از حد گذشته و نزديك به قنوط و نااميدى شده است و چه نيكو است جواب يكى از معاصرين در مقابل اين شكوه كه به آن فرد گفته بود تو از اينكه كارت به قنوط و نااميدى كشد هرگز مترس زيرا حتى ترس در تو نيست تا چه رسد به يأس .\r\nو اما اينكه گفتيم كسى كه بموعظهء عامه مردم مىپردازد خوب است\r\n","description":"","footnote":"","page_name":" 259 ","page_number":259},
  {"content":"\r\nكه جانب رجاء و اميدوارى را بگيرد در حق كسى است كه با بيان اسباب واقعى رجاء كه در شرع رسيده مردم را اميدوار سازد ، اما كسى كه با كذب و دروغ بخواهد مردم را اميدوار كند ، و بر خدا دروغ بندد اين گونه افراد شياطين مردم ، و قطاع الطريق سالكين إلى اللَّه و راهزنان رهروان كوى حق ، و اولياء شياطين هستند كه با تدليس و حيله گرى امر را بر مردم مشتبه مىسازند ، و با لباس اهل علم و وعظ مسلمانان را فريب مىدهند و با تفسير آيات و اخبار به رأى و سليقهء خود بتحريف حقايق مىپردازند ، و مثلا رياء و خود نمائى را در عزا جايز مىدانند و به اخبار و رواياتيكه در مورد تباكى و خود را گريان نشان دادن رسيده استدلال ميكنند ، و يا براى گرياندن مردم به خواندن مرثيه‌هاى دروغ مىپردازند و با اصرار از مستمعين خود ميخواهند كه داد و فرياد كنند و آنها را تشويق به صيحه زدن و تباكى ميكنند ، و بعد با سوگندهاى عظيم و قسمهاى مؤكد ، اهل مجلس خود را آمرزيده قلمداد ميكنند و يا نماز و روزه اى را براى مردم بيان ميكنند و ميگويند مثلا فلان نماز را در فلان شب بجاى آور بعد هر چه كه ميخواهى بنما كه تمام گناهانت آمرزيده شده است ، و گناهكار بيچاره هم به اين سخنان مغرور مىشود و قلبش از خوفى كه بمقتضاى ايمانش در دل او نهفته است راحت ميگردد در نتيجه چون مجلس اين واعظ باعث آرامش قلب او مىشود نفسش مشتاق شركت او در اين مجلس ميگردد و او مىپندارد كه بمجلس ذكر و علم حضور يافته و براى حضورش در چنين مجالسى ثوابهاى فراوانى هم براى خود منظور مىدارد ، و مثلا يك ساعت نشستن در چنين مجالسى را با ثواب صد شهيد برابر مىداند كه بايد از اين گمراهى و گمراه ساختن به خدا پناه برد . و اين آخرين سخن ما\r\n","description":"","footnote":"","page_name":" 260 ","page_number":260},
  {"content":"\r\nدربارهء خوف و رجاء بود .\r\nاما اينكه من اين بحث را با بيان خوف شروع نمودم و به رجاء ختم نمودم تفألى است باينكه ذات ذو الجلال عاقبت امر مرا به زيادتى رجاء بر خوف ختم نمايد .\r\n","description":"","footnote":"","page_name":" 261 ","page_number":261},
  {"content":"\r\n\r\nفصل « دربارهء قيام »\r\nبنده اى كه براى خدمت و عبادت در پيشگاه خداى متعال مىايستد موظف است كه با قلب و تمام جوارح و اعضاء اظهار عبوديت و بندگى كند و قيام در هنگام نماز از همين معنا است ، و كمال قيام بدن باينستكه با طمأنينه و آرامش و هيبت و حياء باشد و شخص نماز گزار سر خود را پائين بيندازد و بموضع سجده بنگرد و گردن و پشت خود را راست نگه دارد و دستهاى خود را به روى رانها بگذارد بدون اينكه با دستهايش بازى كند و يا پاهاى خود را حركت دهد ، و دقت كند كه سر انگشتان پا به سمت قبله باشد و بين دو قدم از يك انگشت تا يك وجب فاصله باشد و ثابت و استوار بايستد ، و كمال قلب در هنگام نماز باينستكه اين سخن خداى تبارك و تعالى را پيوسته در نظر داشته باشد كه مىفرمايد : هنگاميكه بر پاى مىايستى در مرآى و منظر پروردگارت هستى و او تو را ميبيند ، و سكون و آرامش در هنگام نماز ، كنايه از مطيع بودن انسان در مقابل اوامر و و نواهى الهى و نشانهء حيا و شرمسارى او از قصور و تقصير در بندگى و عبادت حق به قدر امكان مىباشد ، و اينكه دستها را بايد روى رانها گذاشت و پاها را مرتب بر زمين نهاد اشاره باينست كه او در مقام خدمت است\r\n","description":"","footnote":"","page_name":" 262 ","page_number":262},
  {"content":"\r\nو بر قدم خوف و رجاء ايستاده است و سر را كه به پائين گرفت و به محل سجده نگاه كرد كنايه از دورى جستن از كبر و غرور مىباشد ، و ميبايست كه پيوسته به ياد قيامت و وقوف در پيشگاه حضرت حق باشد و با خود چنين تصور كند كه اگر نزد يكى از سلاطين و ملوك دنيا حاضر شود و خيانت و تقصيرى هم از او نسبت به آن سلطان سر زده باشد حالش چگونه خواهد بود و چگونه سراسر وجودش ناظر به اين معنا است كه آيا آن سلطان چه دستورى دربارهء او صادر مىكند و چه خطابى به او مىنمايد آيا او را مىپذيرد و يا از خود ميراند و چگونه با تمام وجود مرتب و آرام در برابر او مىايستد ، و اگر نفسش كه به لهو و لعب عادت نموده در هنگام حضور در پيشگاه حضرت ذو الجلال در خشوع و آرامش لا اقل باندازهء حضور در مقابل آن سلطان با او همراهى ننمود ميبايست كه نفس خود را مورد عتاب قرار دهد و او را سرزنش كند كه اى خبيث من شرم دارم از اينكه ذات اقدس حق از بندهء مملوكى كه مالك نفع و ضرر و مرگ و حيات خويش نيست در نزد تو پستتر باشد ، و مرا بكجا ميبرى و به چه مهلكه اى ميخواهى مرا بيفكنى ، ميخواهى مرا نزد سيد و مولايم از همه پستتر گردانى ، اگر تو از او حياء نميكنى و از خطا و تقصير خويش منفعل و شرمسار نمىشوى لا اقل از اين مقام خطيرى كه در آن قرار گرفته اى بترس و از اعمال قبيح خود بر حذر باش و از رسولخدا صلَّى اللَّه عليه و آله روايت شده كه فرمود : آيا كسى كه در هنگام نماز صورتش را اين طرف و آن طرف مىكند از اين نمىترسد كه خدا صورتش را به صورت حمارى برگرداند . يكى از محققين در اين باره ميگويد : مراد پيامبر صلَّى اللَّه عليه و آله اين بوده كه آيا كسى كه در نماز از خدا و عظمتش به چيز ديگرى مشغول مىشود نمىترسد كه\r\n","description":"","footnote":"","page_name":" 263 ","page_number":263},
  {"content":"\r\nخداوند اين غفلت را ادامه دهد در نتيجه وجه قلبش مثل وجه قلب حمار گردد ، و خلاصهء كلام آنكه هول مطلع و وقوف در پيشگاه حضرت حق امرى بس عظيم است .\r\nروايت شده كه هر گاه نزد امام حسن عليه السّلام از هول مطلع سخن بميان مىآمد حضرت ميگريست ، و باز روايت شده كه آن حضرت هنگام وفات ميگريست از علت گريه سؤال شد حضرت فرمود : از هول مطلع ميگريم .\r\n","description":"","footnote":"","page_name":" 264 ","page_number":264},
  {"content":"\r\n\r\nفصل « دربارهء نيّت »\r\nنيت عبارت است از قصد عبادت بخاطر اينكه آن عبادت يا بنفسه محبوب ، و نزد خدا پسنديده است و يا بخاطر خوف و يا طمع دنيائى و يا دينى است ، و واجب اينست كه نيت براى يكى از اين وجوه خالص باشد با تعيين يا تعين ، و احوط قول اول است مگر در مواردى كه نص بخصوصى رسيده باشد مثل روزهء ماه رمضان ، و تخلف بعضى از صفات عبادت هر گاه از بعضى جهات ديگر معين باشد ضررى ندارد ، مثلا اگر مولى امر نمود كه در فلان وقت و يا فلان مكان دو ركعت نماز بجاى بياورد و اين را واجب نمود و مكلف اين نماز را با همان شرايط بجاى آورد ولى اشتباها قصد استحباب نمود ، اين ضررى ندارد ، و همچنين اگر قضاء و اداء بر او مشتبه شد و يكى را بجاى ديگرى بجاى آورد نيز ضررى ندارد ، و هر گاه عملى را به قصد اينكه محبوب و مورد رضاى پروردگار است انجام بدهد گر چه آنچه كه باعث انجام آن عمل شده فايدهء دنيوى باشد و لو از باب خاصيت ، عيبى ندارد چون اصل همان قصد است گر چه بخاطر انسان هم نباشد .\r\nمطلب ديگر اينكه اصل در عبادت نيت و اخلاص است و دليل\r\n","description":"","footnote":"","page_name":" 265 ","page_number":265},
  {"content":"\r\nبر اين مطلب آيات و اخبارى است كه در اين زمينه رسيده است ، خداوند در قرآن مىفرمايد :\r\nوَ ما امِروُا الا لِيَعْبُدُوا اللَّه مُخْلِصِينَ لَه الدّين 98 : 5 ( بينه - 5 ) ترجمه : و امر نشدند مگر باينكه تنها خدا را پرستش كنند و دين را براى او خالص و پاك گردانند .\r\nو در جاى ديگر مىفرمايد : الا لِلَّه الدينُ الخالِص 39 : 3 ( الزمر - 3 ) آگاه باشيد كه خدا راست دين خالص و پاك .\r\nو باز مىفرمايد :\r\nفَمَنْ كانَ يَرْجُوا لِقاءَ رَبِّه فَلْيَعْمَلْ عَمَلا صالِحا وَلا يُشْرِكْ بِعِبادَةِ رَبِّه احَدا 18 : 110 ( كهف - 110 ) پس آنكه اميدوار به لقاء پروردگارش هست ميبايست كه كردارى شايسته داشته باشد و در پرستش پروردگار خويش احدى را شريك نگرداند .\r\nو رسولخدا صلَّى اللَّه عليه و آله فرموده است : انما الاعمال بالبينات .\r\nاينست و جز اين نيست كه اعمال بستگى به نيات دارد .\r\nو باز از آن حضرت رسيده كه فرمود : لكل امرء ما نوى .\r\nبراى هر كس همانست كه در نيت دارد .\r\nو باز مىفرمايد : كه هر كس كه هجرتش بسوى خدا و رسول خدا باشد پس هجرتش در واقع بسوى خدا و رسول او است و آن كس كه هجرتش بسوى دنيائى است كه به آن برسد و يا زنى است كه به ازدواج با او دست يابد پس هجرتش بسوى همان چيزى است كه به نيت آن هجرت نموده است .\r\n","description":"","footnote":"","page_name":" 266 ","page_number":266},
  {"content":"\r\n\r\nگر چه پيامبر صلَّى اللَّه عليه و آله اين سخن را براى مهاجرت براى جهاد بيان فرمود ولى آن اصلى براى همهء عبادات گشته است ، و گفته شده اين خبر نزد اصحاب حديث از جملهء متواترات است و اين اولين حديثى است كه آنها بفرزندان خود ياد مىدادند و آن را نصف علم مىدانستند .\r\nو از رسولخدا صلَّى اللَّه عليه و آله رسيده كه ذات اقدس حق ميگويد : هر كس كار خيرى انجام دهد و غير مرا در آن كار شريك گرداند همهء آن كار از آن آن شريك باشد و من از آن عمل بيزارم و بىنيازترين بىنيازان از شريك هستم .\r\nو از امام صادق عليه السّلام رسيده كه ذات اقدس حق فرموده است من بهترين شريكها هستم هر كس در كارى غير مرا شريك گرداند از او نمىپذيرم ، مگر آنچه را كه خالص براى من باشد .\r\nو خلاصهء كلام در باب نيت اينكه آن صورت واحدى براى عمل واحدى است كه حقايق مختلفه در آن شريك نباشد و جز با آگاهى از مقصود تميز داده نميشود .\r\nمثلا صورت انحناء و خم شدن گاهى براى تعظيم است ، و گاه براى تمثيل ، و گاهى براى تعليم و گاه براى ريا ، و گاه براى برداشتن چيزى و يا گذاشتن چيزى بر زمين است ، و مراد از نيت ، همان انگيزه و قصدى است كه انسان را بر انجام اين عمل وا مىدارد ، اگر آنچه سبب خم شدن انسان مىشود درك عظمت حضرت حق باشد ، اين را عبادت مىگويند ، و حكم عبادت را دارد بخلاف اقسام ديگر كه نه تنها اسم عبادت بر آنها صادق نيست بلكه در بعضى از موارد ضد عبادت نيز هست .\r\n","description":"","footnote":"","page_name":" 267 ","page_number":267},
  {"content":"\r\nهمچنين خود عبادت و پرستش گاهى براى بت هست ، و گاهى براى سلطان ، و گاهى براى خدا .\r\nو باز عبادت براى خدا يا براى رغبت در مقامى است و يا بخاطر ترس از عذاب ، يا براى تعظيم و يا براى محبت و يا براى اينكه انسان خدا را سزاوار پرستش ميبيند ، و باز اگر عبادت از روى رغبت و يا ترس باشد ، اين دو يا بامور دينى مربوط مىشود و يا بامور دنيائى ، همچنين گاهى مىشود كه انگيزهء انسان در انجام اعمال نيك و حسنات ، بندگى خدا ، و بعضى از اين امورى كه ذكر شد ، و يا ديگر امور مباح يا مستحب مىباشد .\r\nاگر انگيزه و قصد انسان ، بندگى خدا ، و يكى از امور مستحب بود ، مثل اينكه انسان به ديگرى سلام مىكند و قصدش علاوه بر عبادت پروردگار ، افشاء سنت ، و صلهء رحم ، و تعظيم مؤمن است چون سلام كردن ، و جميع آنچه كه ذكر شد از وجوه عبادت است لا محاله عمل صحيح خواهد بود ، و اما اگر آنچه در قصد و انگيزه ، شريك قصد عبادت و بندگى خدا مىشود از امور مباح بود مثل اينكه انسان براى سرد شدن بدن وضو بگيرد در چنين موردى اگر قصد اصلى ، وضوء بوده و سرد شدن بدن بالتبع منظور بوده نه علت اصلى ، ظاهر اينست كه اين هم ضررى ندارد ولى اگر سرد شدن علت تامه و يا اينكه جزئى از علت باشد و كسى تنها بخاطر سرد شدن بدن وضو بگيرد يا اينكه به قصد اينكه هم بدنش سرد شود و هم وضوئى گرفته باشد در اين صورت صحت آن مشكل است و واجب است كه احتياط نموده و وضو را اعاده كند ، اما اگر آنچه كه ضميمهء قصد عبادت خدا مىشود ريا و خود نمائى و يا اشتهار به نيكى در\r\n","description":"","footnote":"","page_name":" 268 ","page_number":268},
  {"content":"\r\n\r\nبين مردم و يا پرستش كسى يا چيزى غير خدا باشد آن عمل مطلقا باطل است ، خواه اين انگيزه در ابتدا نيت و قبل از انجام عمل در خاطر انسان باشد و يا در اثناء عمل ، و اگر پس از انجام عمل اين انگيزه براى انسان پيدا شد ظاهرا حرام و باعث از بين رفتن اجر و پاداش آن عمل مىشود ، و دليل ما بر اين گفته آيات و رواياتى است كه در زمينهء شريك براى خدا قرار دادن در گذشته بيان داشتيم .\r\nو سخن غزالى در اين باب كه ميگويد اگر كسى غير خدا را در نيتش شريك گردانيد باز هم در مقابل آن عمل مأجور خواهد بود و هر اندازه كه قصد قربت بر آن انگيزهء ديگر فزونى داشته باشد جانب ثواب هم به همان اندازه بيشتر خواهد بود ، قابل اعتنا نيست و مخالف با اخبار اهل بيت وحى است .\r\nو آنان بحقايق دين از ديگران داناتر هستند كه اهل البيت ادرى بما في البيت .\r\nهمچنين سخن كسانى كه عباداتى را كه بخاطر ترس از آتش و يا طمع در بهشت باشد باطل شمرده‌اند دور از تحقيق است و تعجب از كسى است كه اين سخن را گفته است در حالى كه نص صريح بر جواز اين عمل رسيده بلكه عبادتى كه خالى از خوف و رغبت اخروى باشد براى اغلب مردم و بلكه براى همهء مردم مگر اندكى از اهل معرفت و كاملين ، ميسر نيست ، و چه بسا كه مقربان درگاه الهى نيز از ترس آتش ، خداى را عبادت كنند ، و بعضى از مناجاتهائى كه از انبياء و اوصياء صلوات اللَّه - على نبينا و اوصيائه و عليهم اجمعين رسيده گواه بر اين معنا است ، و سر اين مطلب اينست كه آنچه از احوالات آنها مشاهده شده و اخباريكه\r\n","description":"","footnote":"","page_name":" 269 ","page_number":269},
  {"content":"\r\nاز آنها رسيده و هيچ شكى در آنها نيست بر مىآيد اينست كه احوالات آنها بحسب تجليات اسمائيه ذات ذو الجلال بمقتضاى حكمت الهى و عنايت ربانى مختلف است و آن كس كه پيوسته در يك حال بوده و احوالات مختلف بر او عارض نمىشود او همان ذات منزه از جميع صفات و حالات است و دليل ما بر اختلاف احوال آنها از تأمل در آثار آنها دانسته مىشود كه گاه خوف شديد و گاه رجاء عظيم ، و گاه قدرت و گاه عجز از آنها مشاهده مىشود گاهى از آنچه در آينده واقع مىشود خبر ميدهند ، و گاهى در آنچه در محضر آنها است اظهار حيرت و سر گردانى مىنمايند گاه از علم به آنچه بوده و آنچه در آينده خواهد بود سخن مىگويند ، و گاه از عدم علم ، گاهى رسولخدا صلَّى اللَّه عليه و آله ميفرمايد :\r\nكلمينى يا حميراء .\r\nو گاه در هنگام نزول وحى آن حالات از آن حضرت ظاهر مىشود و امير المؤمنين عليه السّلام گاهى مىفرمود من تقسيم كنندهء بهشت و دوزخ هستم و گاهى از ذكر آتش دوزخ غش مىنمود و مىفرمود : آه از آتشى كه جگرها و كليه‌ها را مىپزد ، آه از آتشى كه پوست بدن را بريان مىسازد ، و از هوش ميرفت .\r\nهمچنين در بعضى از درجات از مرد يهودى درهمى به قرض ميگرفت ، و گاهى خاك را بدل به طلا و نقره مىنمود .\r\nبهر حال براى احدى از مردم جاى اين توهم باقى نمىماند كه تعبد و بندگى بخاطر ترس از آتش و طمع در بهشت جايز نيست تا چه رسد باهل علم آن هم از مثل بزرگ و شيخ آنها آيت اللَّه شيخ ما علامهء حلى كه قائل به اين قول شده است ولى امثال اين لغزشها از چنين بزرگانى مايهء عبرت براى كسانى است كه عبرت گيرند و رحمتى است از پروردگار\r\n","description":"","footnote":"","page_name":" 270 ","page_number":270},
  {"content":"\r\nعالميان نسبت ببندگان مؤمنش تا احدى به علم و عقل و ديگر فضائل خود تكيه نكند و خود و جميع نعمتهاى الهى را كه نزد او است در قبضهء خالق و مالك آنها بداند و يقين كند كه براى او قدرتى بر نفع و ضرر و مرگ و زندگى و حشر و نشر خود نيست .\r\nو اگر عبادت از ترس دوزخ و اميد ببهشت جايز نميبود نه تنها عبادات اكثر مؤمنين صحيح نبود بلكه براى آنها عبادت و بندگى خدا جايز نبود ، و جز پس از وصول بدرجهء مقربان و مرتبهء عارفان به خدا و اسماء و صفات او كه بهشت و دوزخ را دو صورت از رحمت و غضب او ميبينند عبادت حق براى كسى ميسر نميگشت ، زيرا تنها در اين مرتبه هست كه عبادت نه بخاطر ترس از دوزخ ، و نه بخاطر طمع ببهشت انجام ميگيرد .\r\nبلى بندگى و تعبد از ترس آتش و طمع در بهشت ، و يا امر ديگرى ، عبادت بندگان و مزد بگيران است اما آزادگان و اولياء را با معبودشان حالاتى است كه در آن حالات به چيزى سواى او توجهى ندارند و حتى از خويش غافل مىشوند ، و قرب و بعد را هم در نظر ندارند تا چه رسد ببهشت و دوزخ . ولى اين مقام و مرتبه اى است كه وراء آن مقام و مرتبه اى نيست و ساير مقامات مخلصين و مقاصد مجاهدين در راه خدا و مراقبت آنها از اعمال و رفتار خود و آفاتى كه آنها را تهديد مىكند با همهء درجات متفاوتى كه دارند در مرتبه اى پائينتر از اين مقام قرار دارد . اولين مرتبه و مقام پس از اين مرتبه اينست كه عبادت از جميع وجوه فساد شرعى كه باعث بطلان عمل و يا از بين رفتن اجر و ثواب آن مىشود خالص باشد و اين جز با خالص ساختن عمل از رياء و خود نمائى و ميل باشتهار و شرك خفى ميسر نمىشود ، و هر گاه در دل انسان ذره‌اى از محبت بمدح و\r\n","description":"","footnote":"","page_name":" 271 ","page_number":271},
  {"content":"\r\n\r\nستايش و بغض و مذمت باقى مانده باشد چنين كسى نبايد بخلاصى از جميع وجوه اين شرك اطمينان داشته باشد زيرا كه اين نوع شرك امرى پنهان ، و بلكه از هر پنهانى پنهانتر است ، و دربارهء آن گفته شده كه از اثر پاى مورچه در شب ظلمانى بر سنگ سخت پنهانتر است .\r\nو از علامات وجود اين شرك در انسان اينست كه اگر كسى او را در حال عبادت ديد نشاطش افزون شود نمىگويم اگر كسى او را در حال عبادت ديد عبادتش را بيشتر كند بلكه نشاطش زيادتر شود ، و علامت ديگر اينكه هر گاه عبادتهاى پنهانيش آشكار شود قلبش احساس راحتى كند و روحش لذت ببرد چنين گفته شده است و گفته شده كه از نشانه‌هاى وجود اين شرك در وجود انسان اينست كه انسان بواسطهء اعمالش خود را برتر از كسانى كه آن اعمال را بجاى نمىآورند ببيند و از مردم توقع اكرام و مسامحه در معامله با او داشته باشد .\r\nو از يكى از بزرگان حكايت شده كه قضاء نماز سى سال خود را بجاى آورد و علت آن اين بود كه آن بزرگ سى سال نمازش را به جماعت ميگذاشت و هميشه در صف اول بود تا اينكه روزى ديرتر رسيد و نشد كه در صف اول بايستد و از اين امر در نفس خود احساس شرمندگى در مقابل ديگران نمود و به اين نتيجه رسيد كه نمازهائى كه در صف اول بجاى آورده مايهء سرور و راحتى نفس او بوده و از اينكه ديگران او را هميشه در صف اول ميديدند خوشحال بوده است لذا همهء نمازهائى را كه در اين مدت بجاى آورده بود قضا نمود .\r\nمطلب ديگر در باب اخلاص اينكه انسان عملش را از هر قصدى سواى رضاى پروردگار خالص سازد و لو آن قصد منظور اصلى او نباشد و به تبع عبادت براى او پيدا شود مثل آنچه كه از يكى از ساكنين نجف\r\n","description":"","footnote":"","page_name":" 272 ","page_number":272},
  {"content":"\r\n\r\n\r\nنقل شده كه ميگويد در ايام عاشورا مجالس سوگوارى متعددى در اين شهر بر پا مىشد و من مىديدم كه نفسم بشركت در يكى از اين مجالس بيشتر از ديگر مجالس رغبت دارد و هر چه فكر ميكردم علت اين ترجيح برايم معلوم نمىشد ولى ميدانستم كه اين امر بدون علت نيست و در اين مجلس براى هواى نفس دخالتى هست ، تا اينكه پس از تأمل زياد برايم معلوم شد كه حضورم در اين مجلس از جميع جهات از هواى نفس بدور نبوده است .\r\nبهر حال براى اخلاص مراتبى است كه تحصيل آن مراتب جز براى كسى كه خداوند بفضل خود او را هدايت كند و به او حكمت عطا نمايد و آن حكمت را براى او نور و مايهء شفاء او گرداند و حيله‌هاى نفسش را به او بنماياند و مداخل دشمن كفور و شرور او را به او نشان دهد و با لشگريان خود او را يارى نموده و استوار بدارد تا اينكه اعمالش از كليهء آفات خالص گردد ممكن نيست ، و آخرين درجهء اخلاص اينست كه عمل از شائبهء هر رغبت و ميلى حتى بامور اخروى خالص باشد و عبادت ، تنها و تنها لوجه اللَّه باشد و انگيزه اى جز محبت خدا ، و اينكه او سزاوار پرستش و عبادت است در ميان نباشد و لذا در روايات آمده است كه حقيقت اخلاص عبارت از اينست كه بگوئى پروردگار من اللَّه است و بعد همانگونه كه او دستور داده استوار بايستى و براى خدا عمل كنى بدون اينكه دوستدار اين باشى كه بر آن عمل نيك ستايش شوى .\r\nو از امير المؤمنين عليه السّلام روايت شده كه فرمود خوشا به حال آن كس كه عبادت و دعايش را براى خدا خالص گرداند و قلبش را به آنچه كه ديدگانش مشاهده مىكند مشغول ندارد و به آنچه كه مىشنود از ياد خدا\r\n","description":"","footnote":"","page_name":" 273 ","page_number":273},
  {"content":"\r\nغافل نگردد .\r\nو بهترين سخن در اين زمينه همان است كه در كتاب مصباح الشريعة از قول امام صادق عليه السّلام آمده است . امام عليه السّلام در آنجا مىفرمايد : اخلاص همهء فضايل اعمال را در بر ميگيرد و آن معنائى است كه كليدش قبول و توقيع آن رضا است .\r\nپس هر كس كه خدا عبادتش را قبول كند و از او راضى باشد او مخلص است گر چه عملش اندك باشد و هر كه خدا او را نپذيرد مخلص نيست هر چند كه اعمالش بسيار باشد كه نمونهء اين امر ، آدم و ابليس است . و علامت قبولى عمل وجود استقامت و پايدارى و بذل هر آنچه كه محبوب انسان هست بضميمهء علم به تكليف در هر حركت و سكونى كه براى او است مىباشد و فرد مخلص هستيش را در راه آنچه كه قوام علم و عمل و عامل و معمول به آن هست كه همان اخلاص باشد فدا مىكند چرا كه اگر به اين امر دست يافت به همه چيز دست يافته است و اگر اين را از دست داد همه چيز را از كف داده است ، و اخلاص ، تصفيه و پالايش معانى تنزيه در توحيد است ، و از معصوم عليه السّلام رسيده كه فرمود : عمل كنندگان جملگى هلاك گشتند مگر اهل عبادت ، و عبادت كنندگان جملگى هلاك گشتند مگر عالمان و اهل علم جملگى هلاك گشتند مگر صادقين و راست - كرداران ، و صادقين جملگى هلاك گشتند ، مگر اهل اخلاص ، و مخلصين جملگى هلاك گشتند مگر متقين و پرهيزگاران و اهل تقوا جملگى هلاك گشتند مگر يقين دارندگان ، و اهل يقين در خطرى بس بزرگ قرار دارند .\r\nخداوند به پيامبرش مىفرمايد :\r\nوَ اعْبُدْ رَبَّكَ حَتّى يَأتيكَ اليقينُ . 15 : 99 و بندگى و عبادت نماى خداى\r\n","description":"","footnote":"","page_name":" 274 ","page_number":274},
  {"content":"\r\nخود را تا آنگاه كه يقين آيدت .\r\nو پائينترين مرتبهء اخلاص ، اينست كه بنده به اندازه ايكه در توان دارد در عبادت حق كوشا باشد و براى عملش نزد خدا قدر و ارزشى قائل نشود چرا كه اگر چنين نبود و او براى عبادت خود ارزشى قائل شد ، موجب اين مىشود كه خداى تبارك و تعالى هم حقى كه بر او دارد از او مطالبه نمايد و اگر ذات اقدس حق تنها حق عبوديت و بندگى از بنده مطالبه كند بنده عاجز خواهد بود ، و پائينترين مقام مخلص در اين دنيا سلامتى او از جميع گناهان و در آخرت نجات از آتش و رسيدن ببهشت مىباشد . پايان سخن امام عليه السّلام .\r\nظاهر مطلب چنين مىنمايد كه مراد حضرت از اينكه فرمود :\r\nكليد اخلاص ، قبول و توقيع آن ، رضا است ، اينست كه براى نجات و رهائى از شائبه‌هاى شرك خفى ، راهى بجز شمول فضل و عنايت خاص خداوندى بر بنده كه سبب قبولى او مىشود نيست ، چنين بنده اى است كه بواسطهء دقايق علمى كه خدا بر او ارزانى داشته حيله‌هاى نفسش بر او نمايانده مىشود و روزنه‌هاى دخول شيطان را در وجود خود ميبيند ، و تأييدات الهى او را پيوسته از گرايش به اين شرك خفى بر حذر ميدارد در نتيجه عملش خالص براى خدا مىشود ، و عمده همين است هر چند كه عمل اندك باشد .\r\nو اگر عمل خالص از ريا و قربة إلى اللَّه نبود هر چند كه بسيار باشد فايده اى نخواهد داشت ، چنان كه در روايتى كه در تفسير اين آيهء شريفه وارد شده است آمده كه مراد حضرت حق تعالى از اين آيه كه مىفرمايد :\r\n","description":"","footnote":"","page_name":" 275 ","page_number":275},
  {"content":"\r\nالَّذِىْ خَلَقَ المَوْتَ وَالْحيوةَ لِيَبْلُوَكَمْ ايُّكُمْ احْسَنُ عَمَلا . 67 : 2 ترجمه : او است آنكه مرگ و زندگى را بيافريد تا بيازمايد شما را كه كدامين از حيث كردار نيكوتر هستيد . اين نيست كه كدام يك از شما عملش بيشتر است بلكه مراد اينست كه كدام يك عملش به صواب نزديكتر است .\r\nو مراد امام عليه السّلام از بيان علامت قبولى عمل ، اينست كه معلوم شود چه كسى را خدا مىپذيرد و او را در زمرهء مخلصين قرار ميدهد ، تا هر كس به خيال خام ، خود را در زمرهء اينان نپندارد ، و لذا امام عليه السّلام علامت قبولى عمل را وجود استقامت و پايدارى بيان فرمود و اين همان مطلبى است كه در روايت ديگرى كه از آن حضرت در بيان حقيقت اخلاص رسيده بدان اشاره شده و مىفرمايد : حقيقت اخلاص عبارت از اينست كه بگوئى پروردگار من اللَّه است ، و بعد همانگونه كه او امر نموده و در همان راهى كه او معين فرموده استوار و پايدار بايستى و براى خدا كار كنى بدون اينكه دوستدار مدح و ستايش بر آن عمل باشى ، و لذا امام عليه السّلام بذل هر آنچه كه محبوب انسان است در اين راه و دستيابى به علم و دانستن تكليف خود براى هر حركت و سكونى كه براى او است را ضميمهء آن استقامت و پايدارى فرمود زيرا سالك إلى اللَّه و رهرو راه حق اگر در دلش مراد و مقصودى جز ذات ذو الجلال باشد اخلاص واقعى بهرهء او نخواهد شد ، و اگر بجز ذات اقدس حق مراد و مقصودى براى او باشد بناچار ميبايست كه در حركات و سكنات خود رعايت حال آن مراد و مقصود را بنمايد و همين است معناى فرمايش امام عليه السّلام كه مىفرمايد از علائم اخلاص بذل هر محبوبى در راه بندگى خدا است .\r\n","description":"","footnote":"","page_name":" 276 ","page_number":276},
  {"content":"\r\nو اين نيز اگر انسانى وجه رضاى پروردگار را در حركات و سكنات خود نداند در اين راه كافى نيست زيرا ممكن است كه براى سالك مقصد و مرادى جز وجه اللَّه و رضاى حق نباشد ولى بخاطر جهلش به وجه رضاى باريتعالى ، در اعمال و رفتار خود عملش بگونهء اعمال جاهل عابد باشد ، بنابر اين كسى كه در پى اخلاص است لازم است كه در ارزيابى علم حركات و سكنات و رفتار خود ، به مجاهده اى شديد بپردازد و اعمال خود را از هر بدعت و انحراف خالص گرداند و از ابتلا به مخالفت پروردگار بر حذر باشد و ارزيابى عمل و نفس و آنچه كه از عمل نصيب انسان مىشود و يا در حفظ عمل از بطلان پس از انجامش مؤثر است همهء اين امور نياز به مجاهده اى سخت و صبرى بسيار دارد تا انسان بتواند در راه تحصيل آن علمى كه سودمند به حال انسان است و تزكيهء نفس ، آن اعمال شاق و طاقت فرسا را تحمل كند ، چرا كه دامنهء غرور در اعمال گسترده تر از فاصلهء بين زمين و آسمان است و گمان نميكنم احدى بتواند خود را از آن بسلامت بدارد مگر آن كس كه ذات اقدس حق بلطفش او را محافظت كند و لذا است كه مردم را مىبينى كه اعمالشان اعمال مقربان و نيكان است ولى هيچ بهره اى از آن اعمال نصيبشان نمىشود و اين جز بخاطر وجود همين آفات اعمال نيست و الا كه اگر عمل واقعا عمل باشد خواه ناخواه نورى در دل و معرفتى در قلب از خود بجاى ميگذارد كه پيوسته در حال ازدياد است تا به جائى رسد كه براى هر كسى وجود آن محسوس خواهد بود .\r\nآيا اين حديث قدسى را نشنيده اى كه ذات اقدس حق مىفرمايد :\r\nپيوسته بندهء من بواسطهء انجام نوافل به من نزديك مىشود تا آنگاه كه او را\r\n","description":"","footnote":"","page_name":" 277 ","page_number":277},
  {"content":"\r\n\r\nمثل خود گردانم . الخ . و در جاى ديگر مىفرمايد ، پيوسته بنده بواسطهء انجام نوافل به من نزديك مىشود تا آنگاه كه او را دوست بدارم در اين مقام است كه گوش او گوش من و چشم او چشم من خواهد بود الخ .\r\nو چگونه ممكن است كه نماز معراج بسوى حق و زيارت ذات ذو الجلال باشد ولى باعث ازدياد نور قلب و صفاء دل و زهد و بىرغبتى به دنيا و روى آوردن به خدا نشود ، آيا اين فرمايش معصوم عليه السّلام را نشنيده اى كه مىفرمايد :\r\nهر كس كه نمازش او را از فحشاء و منكر باز ندارد ، نمازش جز دور ساختن او از خدا ، برايش ثمرهء ديگرى نخواهد داشت .\r\nو خلاصهء كلام آنكه اگر كسى اغلب اوقاتش را به عبادت مشغول بود مثل اكثر مردم بخصوص اهل علم كه بيشتر اوقاتشان را به تحصيل علوم ربانى كه از شريفترين عبادتها است مىگذرانند ، ولى در دل نور و صفائى نديد و معرفتش رو بفزونى نبود بطور قطع و يقين بداند كه اعمالش معيوب است ، و او در زمرهء زيانكاران قرار دارد كسانى كه بقول قرآن : سعى و كوششان در اين زندگانى دنيا گم گشته و خود چنين مى - پندارند كه در زمرهء نيكوكاران هستند ، چنين كسى بايد از اين بر حذر باشد كه در پيشگاه خداوند از او امورى آشكار شود كه خود خبر ندارد و آن روز كه پرده‌ها بكنارى رود او در ميزان عمل خود بجاى ثواب گناه بيند و مثلا نمازش را در كفهء گناهانش ، و يا تحصيل علمش را تحصيل جاه و مقام و نام آورى مشاهده كند ، و در مدت پنجاه يا شصت سال عمر ، عملش عمل اهل اللَّه باشد و خود را در زمرهء مقدسين و اهل تقوى بداند و مردم هم او را به اين عنوان بشناسند و به مؤمن و متقى و مجاهد في سبيل اللَّه\r\n","description":"","footnote":"","page_name":" 278 ","page_number":278},
  {"content":"\r\nمعروف باشد ولى در آخرت آدمى ريا كار و حيله گر و فاجر و بلكه منافق و كافر از كار در آيد ، كه بايد از غرور و شيطان غرور به خدا پناه برد . و من معتقدم كه براى سالك إلى اللَّه مرضى مهلكتر از غرور و عملى بىبهره تر و زيان بارتر از عمل مغرور نيست و ما همين مغرور هستيم كه خداوند بفضل و عنايتش ما را از اين غائله برهاند ، و الا كه چه بد خواهد بود حال ما آنگاه كه آنچه را كه عبادت خدا مىپنداشته‌ايم در نامهء عمل خود و بلكه در صحيفهء وجود خود بيابيم كه عبادت شيطان بوده و سبب دورى ما از خدا گشته است و آنچه را كه نور پنداشته بوديم ظلمت و آنچه را كه شفيع خود مىدانسته‌ايم از بين رفته مشاهده كنيم انا للَّه و انا إليه - راجعون . مصيبتى است بس بزرگ كه عقوبتى سخت در پى دارد پس واى از آن خجلت و شرمسارى و فضاحت و واى از اين سوء كردار ، كسى كه در اين دنيا مردم را ملامت مىكند و آنها را از مخالفت با خدا بر حذر ميدارد و موعظه مىكند ، بعد در قيامت آنها را ببيند كه مورد عفو و غفران پروردگار قرار گرفته و طراوت نعمتهاى بهشتى را در چهره هايشان مشاهده كند و خود را ببيند كه بر اثر ظلمت معاصى چهره اش سياه گشته چنين كسى چه حالى خواهد داشت ، و بجان خودم سوگند كه اين مصيبت بخلاف مصيبتهاى دنيوى است كه تحملش آسان است ، چون در اين دنيا اگر به انسان مصيبتى برسد باميد دستيابى به اجر و پاداش اخروى آن ، و تأسى به ابرار و نيكان تحملش آسان است . ولى مصائب آخرت چنين نيست چون نه اجر و پاداشى براى تحمل آنها است و نه اسوه اى براى انسان هست مگر شيطان و پيروانش كه دشمنان خدا و رانده شدگان از درگاه عزت حق هستند ، كه از اين امر بايد به خدا و اسماء\r\n","description":"","footnote":"","page_name":" 279 ","page_number":279},
  {"content":"\r\nحسنى او پناه برد و از او خواست كه ما را از غائله وجوه غرور نجات دهد و گناهان ما را بحسنات مبدل سازد كه او ولى هر رغبت و ميل و منجى بندگان از ورطهء هلاكت و نابودى است .\r\nو اما اينكه فرموده : اخلاص ، تصفيه و پالايش معانى تنزيه در توحيد است . اشاره به اين حقيقت است كه اخلاص جز با كندن و بريدن از همهء وجوه شرك براى انسان حاصل نميشود و جز كسى كه به وحدانيت خدا در الوهيت و خداونديش به معناى واقعى كلمهء توحيد ، معتقد باشد بگونه ايكه اين اعتقاد ، به اعمال و رفتارش هم سرايت كند و با تمام وجود ، و در اعتقاد و عمل موحد باشد و در ملك خدا جز همان مالك حقيقى ، مؤثرى نبيند ، و هيچ ضرر و نفعى را جز از ناحيهء ذات باريتعالى نداند و چنين كسى چگونه مراد و مقصودى جز خدا برايش باقى خواهد بود زيرا انسان در حركات اختياريش ، بسوى چيزى حركت مىكند كه آن را مايهء سعادت و خير خود بداند ، خواه اين سعادت و خير مربوط به زمان حال گردد چنان كه عامهء مردم غالبا چنين هستند ، و يا مربوط به آينده چنان كه رويهء عقلا است ، و اگر انسان به جائى رسيد كه در عالم وجود مؤثرى غير خدا نديد ، مسلما رغبت و ترسى هم جز به خدا و از خدا براى او باقى نخواهد ماند و در زمرهء بندگان خدا در خواهد آمد ، و شيطان را ديگر بر او سلطه اى نخواهد بود زيرا راه سيطرهء شيطان در باب اخلاص و شرك ، تنها از طريق رغبت و ترس است و اگر انسان با گشودن باب توحيد ، باب رغبت و ترس را سد نمود ، بينى شيطان را به خاك ماليده و او را از خود محروم ساخته است .\r\nاين مطالبى كه بيان شد راجع باصل اخلاص است ، اما تفصيل\r\n","description":"","footnote":"","page_name":" 280 ","page_number":280},
  {"content":"\r\nمراتب اخلاص از تفصيل مراتب معارف ايمان دانسته مىشود ، و براى هر مؤمنى بحسب معرفتى كه نسبت به ذات باريتعالى دارد مرتبه اى از اخلاص هست كه دستيابى به غير از آن مرتبه براى او امكان ندارد مگر اينكه پايهء معرفتش بالا رود و بمرتبهء بالاترى از معرفت ارتقاء يابد ، مثلا عمل براى گريز از دوزخ و دستيابى ببهشت در مورد بعضى از مؤمنين منافاتى با اخلاص ندارد ولى نسبت ببعضى ديگر چرا ، زيرا گاه مىشود كه التفات به قرب و بعد هم با اخلاص نمىسازد تا چه رسد ببهشت و دوزخ .\r\nو مستحب است كه انسان هر نمازى را كه بجاى مىآورد چنان باشد كه گويا نماز آخر او است ، و در اقبال به خداوند و خشوع در پيشگاه او بيشتر توجه داشته باشد .\r\n","description":"","footnote":"","page_name":" 281 ","page_number":281},
  {"content":"\r\n\r\nفصل « در اذان و اقامه »\r\nاول بيان فضيلت اذان و اقامه : صاحب كتاب ثواب الاعمال باسناد خود از ابن عباس روايت نموده كه رسولخدا صلَّى اللَّه عليه و آله فرمود : هر كس اذان گفتن مسجدى از مساجد خدا را به عهده بگيرد و تنها به قصد رضاى خدا اذان بگويد خداوند به او ثواب چهل هزار هزار نبى ، و چهل هزار هزار صديق و چهل هزار هزار شهيد عنايت فرمايد . و در شفاعت او چهل هزار هزار امت را كه در هر امتى چهل هزار هزار نفر باشد داخل گرداند و براى او در هر بهشتى از بهشتها چهل هزار هزار شهر باشد كه در هر شهرى چهل هزار هزار قصر و در هر قصرى چهل هزار هزار خانه و در هر خانه اى چهل هزار هزار اطاق و در هر اطاقى چهل هزار هزار تخت و بر هر تختى همسرى از حور العين باشد ، و وسعت هر اطاقى از آنها چهل هزار هزار برابر دنيا باشد ، و پيش روى هر يك از همسرانش چهل هزار هزار پسر و چهل هزار هزار دختر ، و در هر اطاقى چهل هزار هزار سفره و بر هر سفره اى چهل هزار هزار كاسه و در هر كاسه چهل هزار هزار نوع از طعام باشد كه اگر جن و انس بر او وارد شوند و او آنها را در پائينترين خانه اش فرود آورد آنچه كه از خوردنى و آشاميدنى و\r\n","description":"","footnote":"","page_name":" 282 ","page_number":282},
  {"content":"\r\n\r\nبوى خوش و لباس و ميوه و انواع تحفه‌ها و زيور و آلات كه بخواهند در همان يك اطاق فراهم باشد ، پس آنگاه كه مؤذن فرياد بر آورد كه اشهد ان لا إله الا اللَّه . چهل هزار هزار ملك او را در بر گيرند ، كه همهء آنها بر او درود فرستند و براى او طلب آمرزش كنند ، و او تا وقتى كه مشغول گفتن اذان است در سايهء حق تعالى است . و براى او ثواب چهل هزار هزار ملك نوشته شود سپس او را بسوى خداوند عز و جل بالا برند .\r\nو در حديث طويلى كه از بلال رسيده آمده كه از رسولخدا صلَّى اللَّه عليه و آله شنيدم كه فرمود : هر كس ده سال اذان بگويد خداوند او را با حضرت إبراهيم عليه السّلام در قبة ، و يا درجهء آن حضرت ساكن گرداند . و اخبار در اين زمينه كه هر كس نمازش را با اذان و اقامه بگذارد دو صف از ملائكه با او نماز بگذارند ، بسيار است ، و در بعضى از اين روايات آمده كه راوى مىپرسد مقدار اين صف چه اندازه است معصوم عليه السّلام مىفرمايد كمترين طول آن باندازهء فاصلهء مغرب تا مشرق و بيشترين آن فاصلهء بين آسمان و زمين است . و از امير المؤمنين عليه السّلام روايت شده كه رسول خدا صلَّى اللَّه عليه و آله فرمود : براى مؤذن آنگاه كه مشغول گفتن اذان و اقامه است مثل اجر شهيدى است كه در راه خدا در خون خود مىطپد ، امام عليه السّلام ميگويد گفتم اگر چنين باشد آنان براى گفتن اذان بر يكديگر پيشى خواهند گرفت ، رسولخدا صلَّى اللَّه عليه و آله فرمود : چنين نيست زمانى بر مردم بيايد كه اذان گفتن را تنها بعهدهء ضعفاء بگذارند ، و بدن مؤذن را خدا بر آتش حرام نموده است . و صدوق باسناد خود از امام صادق عليه السّلام و آن حضرت از پدران خود از رسولخدا صلَّى اللَّه عليه و آله روايت نموده كه فرمود : آگاه باشيد هر كس كه اذان بگويد و تنها خدا را در نظر داشته باشد خداوند ثواب\r\n","description":"","footnote":"","page_name":" 283 ","page_number":283},
  {"content":"\r\n\r\nچهل هزار شهيد و چهل هزار صديق به او عنايت كند و چهل هزار از گناهكاران امت مرا بشفاعت او داخل در بهشت گرداند ، آگاه باشيد كه مؤذن آنگاه كه بگويد اشهد ان لا إله الا اللَّه ، نود هزار ملك بر او درود فرستند و براى او طلب آمرزش كنند و در روز قيامت در سايهء عرش الهى است تا آنگاه كه خداوند از حساب خلايق فارغ گردد و ثواب گفتن اشهد ان محمدا رسول اللَّه را چهل هزار ملك بنويسند .\r\nميگويم مبادا كه مثل چنين اجر و پاداشهائى را كه براى اين گونه اعمال آمده مبالغه بدانى زيرا كه اين سخن ، سخن طايفه اى از ملحدين است ، و اگر عقل ضعيف اين گونه مطالب را بعيد شمرد ، براى رفع اين استبعاد لازم است كه به دو مطلب توجه نمائى : مطلب اول اينكه ثوابهائى كه در اين روايات آمده يقينا براى كسانى است كه حقايق اين اعمال را خالص و تنها براى خاطر خدا انجام دهند . بعد اندكى تأمل نما كه آيا اين امر جز براى افرادى بسيار اندك ميسر مىشود ؟ اما امثال ما عامهء مردم اگر بعضى از عباداتمان را باعث دورى از خدا و جزء معاصى و سبب دخول در آتش بدانيم سزاوارتر است از اينكه آنها را جزء عبادات خود به حساب آورده و توقع اجر و پاداش بر آنها داشته باشيم ، و تو اگر در معناى كلمهء طيبه « لا إله الا اللَّه » اندكى تأمل كنى ميبينى كه اين كلمه ، كلمهء توحيد است ، و معنايش اثبات الوهيت و انفراديت براى ذات اقدس حق ، و نفى آن از غير او است ، بعد به خود و رفتار و كردار خود بنگر و ببين آيا رفتار و كردار تو با اين اصل سازگار است ؟ يا تمام حركات و سكنات و رفتار تو بر عكس اين حقيقت است ، و الوهيت و انفراديت را براى هر چيز و هر كس از مخلوقين كه اندك قدرت و قوتى\r\n","description":"","footnote":"","page_name":" 284 ","page_number":284},
  {"content":"\r\nدر وجود او ميبينى قائل هستى و تنها خدا را به اين وصف نمىشناسى و در رفع حوائج و نيازهاى خود رو سوى او نميكنى بلكه پيوسته بدنبال اسباب و وسايط هستى ، مثلا اگر پدرى ثروتمند داشته باشى مىيابى كه در رفع نيازها و انجام مهمات دل به او دارى و بخاطر وجود چنين پدرى اظهار اطمينان ميكنى ولى بوعدهء پروردگار در رساندن روزى و اجابت دعايت خاطرت آرام نميگيرد و اطمينان قلبى برايت حاصل نمىشود . با اين وصف ، هر چند كه كلمهء طيبهء لا إله الا اللَّه را بر زبان آورى ، آيا واقعا تو موحد هستى ؟ و آيا مىتوان تو را در توحيد صادق دانست ؟ يا اينكه در اين صورت مشركى دروغگو ، و يا منافقى مسخره كننده ، و يا كسى كه سخنى مىگويد و هيچ توجهى به معناى آن ندارد هستى ، و هر گاه دانستى كه لا إله الا اللَّه كلمه اى بس بزرگ است كه جز عارفان به خدا و اولياء حق ، كسى را ياراى گفتن آن - به معناى واقعى آن - نيست پس آنچه را هم كه براى پاداش آن بيان شده بعيد مشمار . مطلب دومى كه بايد به آن توجه داشت قدرت ذات اقدس حق است كه تمام آنچه كه در اين گونه اخبار و روايات آمده و بهشتهائى كه وصف گشته ذات اقدس حق ، بيك اراده ايجاد و با يك كلمهء « كن » ، « باش » مىآفريند ، و آفرينش آنها و اضعاف آن ، تابى نهايت براى او مؤنه و خرجى ندارد ، چرا كه او هر چه بخواهد مىكند و آنچه كه اراده كند مىآفريند ، و آفرينش و حفظ آن هم براى او زحمتى ندارد ، همچنين انسان ميبايد كه در عنايت و بخشش او بينديشد و توجه داشته باشد كه او بخشنده اى است كه هرگز بخل نورزد و او بزرگوارترين بزرگواران و نسبت به مؤمنين مهربانتر از مادر بفرزندش هست .\r\n","description":"","footnote":"","page_name":" 285 ","page_number":285},
  {"content":"\r\nپس اگر اين دو حقيقت را دانستى و حقيقتا به آنها رسيدى و باور داشتى ، ديگر اين گونه امور را بعيد نخواهى شمرد ، زيرا آنچه كه سبب بعيد شمردن اينها مىشود ، يكى بزرگ شمردن امكان وجود اينها و قدرت بر آفرينش و تفكر دربارهء زحمت و مؤنهء خلق و حفظ اينها است ، و ديگر كوچك شمردن آنچه كه موجب اين ثوابها ميگردد و آنچه كه ما بيان داشتيم هر دو اشكال را دفع مىنمايد چنان كه ظاهر است .\r\n","description":"","footnote":"","page_name":" 286 ","page_number":286},
  {"content":"\r\nفصل در بعضى از اخبار ، شهادت بر ولايت و امارت مؤمنين براى على بن ابى طالب عليه السّلام\r\nپس از شهادت بر رسالت حضرت محمد صلَّى اللَّه عليه و آله مستحب دانسته شده ، و شيخ صدوق و شيخ و علامه هم آن را تصديق نموده‌اند ، شيخ صدوق ميگويد :\r\nما غلات را به روايت اين خبر مىشناختيم ، و شيخ راويان اين خبر را از مفوضه دانسته و بعد ميگويد ولى گفتن آن در اذان و اقامه اشكالى ندارد .\r\nمن ميگويم اما اينكه « اشهد ان عليا ولى اللَّه » جزء اذان باشد بگونه اى كه اگر ذكر نشود اذان و اقامه باطل باشد اخبار زيادى اين مطلب را نفى مىكند ولى استحباب ذكر اين جمله در اذان و اقامه در اين اخبار معارضى براى آن نيست گر چه اسناد آن هم صحيح نيست ، ولى از باب مسامحه مىتوان بدان عمل نمود و براى كسى كه باميد اجر و پاداشى اين جمله را در اذان ميگويد همان ثواب را اميدوار بود گر چه در اصل هم مستحب نباشد .\r\nو اما اخبار نادرى كه در اين زمينه رسيده اگر تعارضى در كار\r\n","description":"","footnote":"","page_name":" 287 ","page_number":287},
  {"content":"\r\nبود از عمل به آن باز مىداشت ولى به مجرد اينكه ما قائل به استحباب ذكر اين جمله شديم تعارضى پيش نمىآيد .\r\nاما اين سخن صدوق كه ميگويد روايت اين گونه اخبار براى او ميزانى براى شناخت غلات بوده است اين ميزانى مخصوص به او است و براى ما اين مطلب ثابت نشده است چنان كه در بعضى موازين ديگرى هم كه براى نسبت دادن كسى به غلو براى او بوده امر چنين است .\r\n","description":"","footnote":"","page_name":" 288 ","page_number":288},
  {"content":"\r\n\r\nفصل « در حكم اذان و اقامه »\r\nاما اذان در اينكه براى هر نمازى كه انسان به فرادا مىگزارد گفتن اذان واجب نيست ، اشكالى نيست ولى احوط عدم ترك آن در نماز جماعت براى هر نمازى است در صورتى كه بين دو نماز جمع نشود و براى كسى كه نمازش را فرادا ميخواند در نماز صبح و مغرب در غير سفر احوط عدم ترك گفتن اذان است .\r\nاين حكم براى مردان است اما زنها در هيچيك از نمازها و در هيچ حالى ، گفتن اذان و اقامه بر آنها واجب نيست .\r\nاما اقامه : احوط اگر نگوئيم اقوى ، عدم ترك آن براى مردان است مطلقا ، بلى اگر كسى نمازش را در مسجدى كه نماز جماعت در آن بر پا شده بخواند گر چه او نمازش را به جماعت نخواند و اذان و اقامهء آنها را هم نشنيده باشد در صورتى كه هنوز بعضى از نماز گزاران در صف جماعت نشسته باشند گفتن اذان و اقامه ساقط مىشود .\r\n","description":"","footnote":"","page_name":" 289 ","page_number":289},
  {"content":"\r\n\r\nفصل\r\nمستحب است كه در موقع گفتن اذان و اقامه انسان با وضو و رو به قبله و ايستاده باشد و در اقامه ، تأكيد بيشترى شده و احوط اينست كه در « اقامه » اين امور ترك نشود همچنين رو به قبله بودن در هنگام شهادتين تأكيد بيشترى شده است ، و مستحب است كه در اذان پس از اداء هر فصل نفس بكشد و در اقامه فصول را به يكديگر متصل كند ، و همچنين مردها مستحب است كه اذان را بلند بگويند و انگشتان خود را بر گوش نهند و مستحب است كه بين اذان و اقامه با برداشتن يك گام ، و يا دعا و يا سجده ، و يا دو ركعت نماز نافله در نماز ظهر و عصر ، بين اذان و اقامه فاصله بيندازد .\r\nو در بعضى از روايات آمده كه كسى كه اذان بگويد و بعد به سجده رود و بگويد :\r\nلا إله الا أنت ربّى سجدت لك خاضعا خاشعا .\r\nخداوند گناهانش را بيامرزد و در روايتى ديگر آمده كه هر كس بين اذان و اقامه به سجده رود و بگويد :\r\nربّ لك سجدت خاضعا خاشعا ذليلا .\r\nذات اقدس حق مىفرمايد : اى ملائكهء من ، به عزت و جلالم\r\n","description":"","footnote":"","page_name":" 290 ","page_number":290},
  {"content":"\r\nسوگند كه محبت او را در دل بندگان مؤمنم قرار دهم ، و هيبتش را در دلهاى منافقان بيفكنم .\r\nو در روايتى ديگر از امام صادق عليه السّلام رسيده كه هر كس بين اذان نماز مغرب و اقامهء آن بنشيند هم چون كسى است كه در راه خدا در خون خود مىغلطد . و مستحب است كه در آن وقت اين دعا را بخواند :\r\nالَّلهمّ اجعل قلبى بارّا و ارزقنى دارا و اجعل لي عند قبر نبيّك قرارا و مستقرّا .\r\nو روايت شده كه بين اذان و اقامهء نماز صبح به خواندن دو ركعت نماز فاصله بيندازد . و خلاصه كلام ، در اينكه بين اذان و اقامه بيكى از اين امور فاصله بيندازد تأكيد بسيار شده كه عمدا ترك آن سزاوار نيست و سنت است كه در نماز صبح و عصر اين فاصله به خواندن دو ركعت از نافله‌هاى اين دو نماز و در نماز صبح به خواندن دو ركعت نماز براى امام زمان عليه السّلام و در بقيهء نمازها به سجده اى ، يا نشستنى يا نفسى ، يا گفتن سبحان اللَّه و الحمد للَّه باشد ، و در نماز جماعت براى غير مؤذن مستحب است كه بنشيند تا وقتى كه قد قامت الصلاة گفته شود . در اين وقت بايستد و ديگر ننشيند ، و احوط اينست كه در موقع گفتن اقامه انسان ايستاده ، و رو به قبله و بدن بدون حركت باشد و تمام احوالى كه در هنگام نماز مراعاتش لازم است مراعات شود و در آن بين ، سخنى به غير آنچه كه به نماز مربوط مىشود نگويد كه بنا ببعضى از روايات در هنگام گفتن اقامه سخن گفتن حرام دانسته شده است .\r\n","description":"","footnote":"","page_name":" 291 ","page_number":291},
  {"content":"\r\n\r\nفصل « در عبرتهاى اذان و اقامه »\r\nصاحب حقايق گفته است : آنگاه كه نداى مؤذن را شنيدى نداء روز قيامت را بخاطر آور و در ظاهر و باطن خود را براى اجابت اين نداء آماده ساز چون كسانى كه در پاسخ به اين ندا شتاب گيرند همانها هستند كه در روز قيامت بلطف الهى ندا داده مىشوند ، پس اين ندا را بر قلبت عرضه نما اگر ديدى كه با شنيدن اذان دلت مملو از شادى و سرور مىشود و با ميل و رغبت تو را به پاسخ به اين ندا فرا ميخواند بدان كه در قيامت هم به بشارت و رستگارى ندا داده خواهى شد و لذاست كه پيامبر صلَّى اللَّه عليه و آله مىفرمود : ارحنا يا بلال ، ارحنا بها و بالنداء إليها .\r\nراحت ساز ما را اى بلال ، راحت ساز ما را به نماز و به نداء و دعوت به نماز ، زيرا كه روشنى چشم آن حضرت در نماز بود .\r\nمىگويم يعنى اذان ، دعوت براى ملاقات است و همانگونه كه روز قيامت مردم براى عرضهء بر خداوند فرا خوانده مىشوند در اين دنيا هم مؤذنين ، مؤمنان را بمجلس حضور و معراج و زيارت حضرت پروردگار فرا ميخوانند پس اگر معرفت انسان در اين دنيا به حدى باشد كه از اين نداء لذت ببرد در آخرت هم از ملاقات حضرت حق بىبهره\r\n","description":"","footnote":"","page_name":" 292 ","page_number":292},
  {"content":"\r\n\r\n\r\nنخواهد بود چرا كه معرفت در اين دنيا بمنزلهء بذر مشاهده در آخرت مىباشد ، و اگر بر اثر جهل ، حال انسان بگونه اى باشد كه اين نداء او را خوش نيايد اين امر سبب خواهد شد كه نداء روز قيامت هم خوش آيند او نباشد ، و اگر در اين دنيا در هنگام شنيدن اذان در زمرهء غافلان باشد حالش در آن روز مناسب با اين غفلت خواهد بود و در ساير مقامات دين و نواميس شرع امر به همين منوال است . چرا كه انسان بر همان چيزى ميميرد كه بر آن زندگى نموده و بر همان چيزى محشور مىشود كه بر آن مرده و جز آنچه در زمين دل كاشته چيز ديگرى درو نخواهد كرد بنابر اين كسى كه موقع نماز از وظيفه اش نسبت به پروردگار آگاه باشد و بداند كه اين امر ، لطفى عظيم از ناحيه حضرت حق نسبت به او است مسلما روشنى چشمش در نماز خواهد بود .\r\nو همانگونه كه بمجالس انس با دوستانش مشتاق و در انتظار چنين مجالسى است نسبت به نماز و گفتگوى با پروردگارش همچنين خواهد بود ، و همانگونه كه دعوت دوستانش را براى حضور در چنين مجالسى مىپذيرد اذان را هم كه بمنزلهء منادى ذات اقدس حق است به گوش جان مىشنود و پاسخ مىگويد و اگر خواستى كه حق مطلب را دريابى به رفتار و معاملهء ذات اقدس حق با خود آنگاه كه تو رو سوى او ميكنى بنگر و به اين حقيقت اعتراف نما كه اگر تو آنچه در توان دارى در تحصيل حق ادب اين نداء و دعوت به كار گيرى باز هم يك صدم آنچه كه به حكم حكمت و عدل بر تو واجب است انجام نخواهى داد ، و اگر آنگونه كه شايستهء ادب پاسخ به نداى او است نتوانستى انجام دهى شرمسار باش ، در اين صورت است كه ذات اقدس حق تو را مىپذيرد و\r\n","description":"","footnote":"","page_name":" 293 ","page_number":293},
  {"content":"\r\n\r\nشكر عظيم او شامل حالت ميگردد چيزى كه نه علما با زيركى خود بدان برسند و نه عقلا با عقل خود بدان دست يابند .\r\nصاحب حقايق گفته است كه : بفصل فصل اذان و كلماتيكه در آن به كار رفته دقت نما و عبرت بگير كه چگونه با نام خدا شروع و بنام او ختم گرديده است و از اين امر بدين حقيقت پى ببر كه تنها ذات پاك او است كه اول و آخر و ظاهر و باطن است .\r\nمىگويم گويا مرحوم فيض خواسته بگويد كه تشريع اذان به اين نحو ، اشاره به اين حقيقت دارد .\r\nاو گفته است : آنگاه كه اللَّه اكبر را شنيدى قلبت را متوجه عظمت و بزرگوارى ذات اقدس حق نما و دنيا و آنچه را كه در آن است كوچك شمار تا در تكبيرت دروغگو نباشى و هر گاه لا إله الا اللَّه را شنيدى هر معبودى غير او را از لوح دل محو كن .\r\nمىگويم مراد از هر معبودى سواى ذات اقدس حق هر كس و هر چيزى است كه با او به معناى عبوديت رفتار شود گر چه در ظاهر ، انسان عبادت آن كس و آن چيز را انكار كند ، زيرا حقيقت عبادت تواضع و ميل و تبعيت از كسى و يا چيزى است ، لذا هواهاى نفسانى انسان را هم كه از مبغوضترين خدايانى است كه در زمين پرستش مىشود - چنان كه در خبر آمده است - در بر ميگيرد . همچنين شيطان ، و دنيا به تمام وجوه باطل آن را فرا مىگيرد .\r\nصاحب حقايق مىگويد : و رسولخدا صلَّى اللَّه عليه و آله را حاضر ببين و با رعايت آداب حضور آن بزرگوار با نيت خالص برسالت آن حضرت گواهى ده .\r\n","description":"","footnote":"","page_name":" 294 ","page_number":294},
  {"content":"\r\nمىگويم اخلاص در باب گواهى بر رسالت پيامبر صلَّى اللَّه عليه و آله ، عبارت از خالى ساختن دل از وجوه اعتراض در كليهء احكام شرع است بگونه اى كه انسان در نفس و قلب خود ذره‌اى كدورت نسبت به آنچه كه آن حضرت آورده و بر آن حكم نموده گر چه به ضرر او هم باشد نداشته باشد .\r\nمىگويد : و بر آن حضرت و آل او درود فرست .\r\nمىگويم در معرفت صلوات اندكى تفكر نما تا به آنچه كه ميگوئى و از خدا براى آنها ميخواهى عالم باشى و بين قلبت و آنچه كه بر زبانت ميگذرد توافق حاصل نما تا صلواتت از روى قصد و معرفت باشد نه مجرد لقلق زبان و از روى جهل .\r\nاو ميگويد : هنگاميكه به نماز فرا خوانده مىشوى و به آنچه كه موجب فلاح و رستگارى و بهترين اعمال است دعوت ميگردى نفست را به حركت در آور و قلب و قالبت را وسعت ده .\r\nمىگويم اگر توانستى كه بحقيقت قلبت اعتقاد پيدا كنى باينكه نماز معراج بنده و زيارت پروردگار است در خواهى يافت كه نماز موجب رستگارى و بهترين اعمال است در نتيجه از اينكه تنها بانجام صورت اعمال و اركان نماز بپردازى و اذكار و مناجاتهاى آن را تنها بدون توجه به معناى آن بر زبان آورى راضى نخواهى گشت و قلب و روحت از افعال و قرائت و مناجات و تكبير آن متأثر خواهد شد . و مقصود اصلى از نماز بلكه روح و حقيقت آن چيزى جز همين امر نيست و در اين صورت است كه از قرائت و مناجات لطايفى كه در گفتگوهاى بنده با خدا در هنگام نماز نهفته و در اخبار وارد شده انسان لذت خواهد برد .\r\n","description":"","footnote":"","page_name":" 295 ","page_number":295},
  {"content":"\r\nصاحب حقايق مىگويد : پس از اين ، عهدت را با تكبير و تعظيم ذات اقدس حق تجديد نما ، و هم چنان كه با تكبير او نمازت را شروع نمودى با تكبير او هم ختم نما و مبدأ خود را از او و بازگشت خود را هم بسوى او قرار ده ، و قوام و اعتماد خود را بر حول و قوهء او بگذار كه لا حول و لا قوة الا باللَّه العلى العظيم .\r\nمىگويم يعنى كه كيفيت فصول اذان مشعر اين حقيقت است كه مبدأ هر چيزى خدا و مصير و بازگشت همه چيز هم بسوى او و قوام و اعتماد تو بر حول و قوهء او است .\r\nو مستحب است كه پس از اقامه اين دعا را بخواند :\r\nالَّلهمّ انّى اتوجّه إليك بمحمّد و آله و اقدّمهم بين يدى صلوتى و اتقرّب بهم إليك فصلّ عليهم ، و اجعلنى عندك وجيها بهم فى الدّنيا و الآخرة و من المقرّبين . انت مننت علينا بمعرفتهم فاختم لنا بطاعتهم و معرفتهم و ولايتهم فانّها السّعادة فاختم لنا بالسّعادة انّك على كلّ شيء قدير .\r\n","description":"","footnote":"","page_name":" 296 ","page_number":296},
  {"content":"\r\n\r\nفصل « در حقيقت نماز »\r\nمىگويم در شناخت اين حقيقت كه مقصود از نماز حقيقت نماز است نه صورت تنهاى آن ، آيات و اخبار زيادى رسيده است اما آيات :\r\nذات اقدس حق مىفرمايد : اقِمِ الصَّلوةَ لِذِكْرى . 20 : 14 به پا دار نماز را بخاطر ياد من .\r\nكه تعبير به « اقامه » و به پا داشتن مناسبت با حقيقت نماز دارد نه صورت ظاهرى آن ، و قيد « لذكرى » ( بخاطر من ) صريح در اين مطلب است .\r\nدر جاى ديگر مىفرمايد :\r\nوَ لا تَقْرَبُوا الصَّلوةَ وَانْتُمُ سُكارى حَتّى تَعْلمُوا ما تَقُولُونَ . 4 : 43 نزديك نماز نشويد در حالى كه مست هستيد تا بدانيد كه چه مىگوئيد .\r\nكه علتى كه در اين آيه بدان توجه شده با صورت نماز عارى از حقيقت مناسبتى ندارد .\r\nو در جاى ديگر مىفرمايد :\r\nانَّ الصَّلوةَ تَنْهى عَنِ الفَحْشاءِ وَالْمُنْكَرِ . 29 : 45\r\n","description":"","footnote":"","page_name":" 297 ","page_number":297},
  {"content":"\r\nبدرستى و تحقيق كه نماز باز دارندهء از زشتىها و منكر است .\r\nكه باز نهى و باز داشتن از فحشاء و منكرات را جز در حقيقت نماز نمىتوان يافت .\r\nاما اخبار و رواياتى كه در اين زمينه رسيده به حد تواتر است و اگر نبود جز همين حديثى كه از رسولخدا صلَّى اللَّه عليه و آله رسيده كفايت مينمود حضرت فرموده است : بدرستى كه نماز مكنت ميبخشد و فروتنى مىآورد ، و مأيوس مىكند و پشيمانى مىآورد و قناعت مىبخشد دستانت را دراز مىكنى و مىگوئى بارالها ، پس هر كس چنين نكند نمازش ناقص خواهد بود .\r\nو از آن حضرت رسيده كه فرمود ذات اقدس حق به نمازى كه نماز گزار در آن نماز قلبش را با بدنش هماهنگ نسازد و دلش نزد آن نماز نباشد نمينگرد .\r\nو باز در جاى ديگر مىفرمايد : هر گاه نماز واجب را بجاى آوردى در همان وقت نماز وداع هم بجاىآور كه مبادا به خواندن نماز ديگرى موفق نگردى .\r\nو از معصومين عليهم السّلام رسيده كه نماز معراج مؤمن است ، بخصوص با ملاحظهء آنچه كه دربارهء تشريع نماز در معراج پيامبر صلَّى اللَّه عليه و آله رسيده و روايت شده كه معراج آن بزرگوار به اجزاء نماز بود .\r\nو آنچه كه در مورد نماز انبياء و ائمه عليهم السّلام از آن حالات عالى رسيده است .\r\nو آن روايتى كه ميگويد ذات اقدس حق نزد هر جزئى از اجزاء و افعال و اذكار نماز بندهء مؤمن است .\r\n","description":"","footnote":"","page_name":" 298 ","page_number":298},
  {"content":"\r\n\r\nو آن روايتى كه مىگويد براى نماز چهار هزار حد و باب است .\r\nو آن روايتى كه مىگويد نماز بمنزلهء ستون دين است ، اگر قبول شد بقيهء اعمال هم قبول خواهد شد و اگر رد شد بقيه هم رد خواهد گشت .\r\nو اينكه نام نماز و اجزاء آن در كتب الهى و سنت انبياء آمده تمام اينها به حكم عرف و لغت بهترين دليل بر اين حقيقت است كه مراد از نماز تنها صورت نماز بدون توجه بحقيقت آن نيست و ما در اول اين كتاب در بحث از لفظ صلوة به اين حقيقت اشاره نموديم .\r\nو اما اسماء اجزاء نماز از تكبير ، و قرائت ، و ذكر ، و ركوع ، و سجود ، و تشهد ، و سلام ، تمام اينها هم عرفا و هم لغتا بر صورت بضميمهء حقيقت آن معنا ، اطلاق مىشود نه بر صورت تنها ، مثلا تكبير لفظا ، اگر دل آدمى موافق با آن نباشد بخصوص كه اگر قلب و عمل انسانى بر ضد آن تكبير باشد ، اگر آن را تحقير بناميم سزاوارتر است از اينكه آن را تكبير گوئيم . همچنين سجده ، اصل معناى آن تواضع و فروتنى است و بهر خم شدنى و نهادن پيشانى بر زمين سجده نمىگويند چه بسا كه انسان براى گذاشتن چيزى بر زمين خم شود و يا بدون خضوع و خشوع پيشانى بر زمين نهد ، بخصوص اگر كه هدف از آن ، در تضاد با حقيقت تواضع باشد چنين سجده اى را هرگز سجده نخواهند دانست . و بر همين قياس است ركوع و تشهد و سلام و قرائت ، و معلوم است كه به مجرد اينكه لفظ قرآن بر زبان جارى شود اين را قرائت قرآن نمىگويند مگر اينكه انسان به قصد قرائت قرآن آن لفظ را بر زبان آورد و همين گونه تسبيح و حمد .\r\n","description":"","footnote":"","page_name":" 299 ","page_number":299},
  {"content":"\r\n\r\nو خلاصهء كلام آنكه در اصل ، وضع اسم براى معناى آن هست و اگر بر صورت اطلاق مىشود از باب مجاز و بلكه در بعضى موارد اشتباه است .\r\nحال كه اين مطلب برايت محقق شد بدان كه آنچه كه از اخبار فهميده مىشود اينست كه\r\nحقيقت نماز به وجود شش معنا كامل ميگردد :\r\nاول : حضور قلب ، و مراد از آن خالى بودن دل از غير نماز و حضور دل نزد افعال و اقوال آن است ، در اين صورت است كه فعل و قول مقرون به علم بوده و چنين نخواهد بود كه انسان عملى از اعمال نماز را بجاى آورد در حالى كه فكرش بجاى ديگرى مشغول است ، و اگر چنين بود حضور قلب حاصل شده است .\r\nدوم : تفهم و دريافتن ، و مراد از آن اينست كه قلب انسان نزد معانى اعمال چه قول و چه فعل باشد و اين امرى زائد بر حضور قلب است ، زيرا حضور قلب بحضور دل نزد الفاظ و صورت افعال تحقق مىيابد گر چه انسان از حقايق آن الفاظ و اعمال و از معانى و تدبر در آنها غافل باشد ، ولى تفهم و دريافتن ، درك معانى اعمال و اقوال است .\r\nسوم : تعظيم ذات اقدس حق و بزرگداشت عبادت او است .\r\nچهارم : هيبت است كه عبارت از خوف و ترسى است كه از تعظيم و اخلاص حاصل مىشود .\r\nپنجم : رجاء به فضل خداوند و قبول او است .\r\nششم : حياء ، و آن تأمل در هر چيزى است كه مخالف با توحيد ذات اقدس حق و معرفت او است و منشأ آن خود را مقصر دانستن و گناهكار پنداشتن است .\r\n","description":"","footnote":"","page_name":" 300 ","page_number":300},
  {"content":"\r\n\r\nو اما اسباب تحصيل اين صفات :\r\nاما حضور قلب ،\r\nسببش همت آدمى است ، زيرا قلب ، تابع همت بوده و اگر همت نماز باشد قلبت هم نزد نماز حاضر خواهد بود ، و اگر همتت در پى چيز ديگرى بود قلبت هم غافل از نماز و نزد آن چيز خواهد بود چون خداوند براى هيچكس دو قلب قرار نداده است ، و براى احضار قلب نزد نماز جز باينكه همتت را متوجه نماز سازى راه ديگرى نيست ، و همت انسان متوجه امرى مىشود كه خيرى در آن گمان داشته باشد و آن را مايهء سعادت خود بداند ، و لذا حضور قلب در هنگام نماز تابع ايمان انسان بحقيقت نماز و اينكه نماز از همهء اعمال بهتر و برتر است مىباشد ، و آن كس كه به اين حقيقت اعتقاد داشته باشد كه نماز معراج او است مسلما هم و غمش جملگى نزد آن نماز خواهد بود و هيچ چيز ديگرى نمىتواند او را از اين عمل باز دارد و كسى كه همتش در پى نماز باشد قلبش هم نزد نماز خواهد بود و هر اندازه كه همت انسان بيشتر در پى نماز باشد غفلتش از غير نماز بيشتر خواهد بود ، بنابر اين آن كس كه ايمان به خدا داشته باشد و معتقد باشد كه آنكه بهتر و پايدارتر است خدا است و نماز ، معراج او بسوى حضرت ذو الجلال است و قلبا به اين حقايق ايمان داشته باشد قلب و همتش در پى نماز خواهد بود و ممكن نيست چنين كسى غافل از نماز باشد .\r\nو اما تفهم ،\r\nعبارت از اينست كه انسان از هر فعل و قولى آنچه را كه مناسب با آن هست و معانى و مقاصدى كه در آن نهفته است آشكار سازد ، زيرا نماز معجونى الهى است كه دواء هر دردى در آن تركيب گشته و در جلب و تحصيل هر خير و سعادتى كه براى انسان كامل دستيابى\r\n","description":"","footnote":"","page_name":" 301 ","page_number":301},
  {"content":"\r\nبه آن ممكن است مؤثر ، و براى هر حركت و سكون و هر فعل و قولى از آن ، معنائى بخصوص است كه شارع مقدس در تشريع آن ، آن معنا را در نظر داشته است و در اخبار آمده كه هر كس از افعال نماز آنچه را كه مقصود از آن عمل است در نظر نداشته باشد چنين است كه گويا آن جزء را انجام نداده است .\r\nمىگويم به همين زودى معناى هر جزئى از اجزاء نماز را هنگام بحث از آن بيان خواهيم داشت حتى فلسفهء بلند نمودن دستها در هنگام گفتن تكبير و قيام بر پاى راست و چپ ، و خود قيام و ديگر اجزاء و اقوال نماز .\r\nو آنچه را كه ما در اين زمينه بيان مىداريم از آنچه گذشتگان از علماء اسرار بيان داشته‌اند گرفته‌ايم و اكثر آن را از اخبار و اندكى را هم خود فهم نموده‌ايم كه اين قسمت را هم اخبار و روايات تأييد ميكنند ، و علم قطعى داريم كه آنچه بر ما پوشيده مانده بمراتب بيشتر از اين است كه دانسته‌ايم .\r\nو آنچه كه دربارهء تفهم بدان اشاره نموديم براى مطلق اجزاء نماز است ، اما خصوص قرائت در نماز ، تفهم و دريافتن معانى آنچه انسان بر زبان مىآورد منشأ امور بزرگى است كه زبان را ياراى بيان آن نيست و علوم و اسرار عظيمى در آن نهفته است كه تنها در دلها متجلى مىشود و ظاهر مىگردد و از امير المؤمنين عليه السّلام روايت شده كه فرمود رسول خدا هيچ چيز را پنهانى براى من بيان ننمود كه بر مردم پوشيده داشته باشد ، و تنها مطلبى كه بود همان بود كه اگر خداوند فهم كتابش را بر بنده ارزانى بدارد نصيب او مىگردد .\r\n","description":"","footnote":"","page_name":" 302 ","page_number":302},
  {"content":"\r\n\r\nو خلاصهء كلام آنكه براى نماز گزار در تفهم و دريافتن قرائت خير زيادى است و گاه مىشود كه در حين قرائت مطلبى برايش معلوم مىگردد و پرده از حقيقتى بر گرفته مىشود كه او را بسعادتى بزرگ رهنمون مىگردد ، و گفته شده اينكه خداوند نماز را باز دارنده از فحشاء و منكرات ميداند از همين وجه است ، زيرا كه نماز گزار در حين قرائت حقيقتى را در مىيابد كه پيش از آن بخاطرش نگذشته بود ، و همين حقيقتى كه براى او در نماز مكشوف مىگردد سبب باز داشتن او از فحشاء و منكرات مىشود .\r\nبهر حال هر گونه كه باشد ، شكى نيست كه سبب تفهم و دريافتن ، اشتغال فكر بمعانى آنچه كه انسان انجام ميدهد و مىگويد و حاضر ساختن قلب نزد معانى آن افعال و اقوال است ، و علاج تفهم همان علاج حضور قلب و جديت در دفع و دور ساختن خاطره هائى است كه انسان را از ياد خدا به خود مشغول ميدارد ، و دفع اين خواطر جز بقطع مواد و ريشهء آن ميسر نيست ، و اين بر دو قسم است :\r\nيكى اينكه ريشهء اشتغال به دنيا در وجود انسان ضعيف باشد كه در اين صورت اثر آن هم ضعيف خواهد بود و معالجهء آن با استفاده از بعضى مسكنها ميسر مىشود ، و علاج آن باينست كه قبل از شروع در نماز آنچه را كه لازمهء حضور قلب است فراهم آورد و در عظمت نماز و حضور در پيشگاه حضرت حق ، و فوايد بسيار آن ، و عظمت سعادتى كه از اين راه به انسان ميرسد و قرب و نزديكى به پروردگار بينديشد و تا جائى كه امكان دارد از موانع خارجى حضور در پيشگاه حق بكاهد ، و در هنگام نماز قلب خود را از اشتغال به غير بر حذر دارد و قبل از هر عملى\r\n","description":"","footnote":"","page_name":" 303 ","page_number":303},
  {"content":"\r\nمعناى آن عمل يا قول را از قلب خود بگذراند سپس به آن مشغول گردد ، و از همه مهمتر اينكه در جميع حالات حضور ذات اقدس حق و علم او و جوابها و آنچه كه او با بنده خواهد نمود را در نظر داشته باشد و خود را در مرأى و منظر او ببيند و در انجام هر فعل و قولى اين امور را در نظر گيرد .\r\nصورت دوم اينكه ريشهء محبت دنيا و اشتغال به آن در وجود انسان قوى شده باشد بطوريكه براى رفع اثر آن از مسكنها كارى بر نيايد ، و شكى نيست كه اصل همهء اين خطورات قلبى كه انسان را از ياد خدا باز ميدارد و به خود مشغول ميدارد محبت به دنيا و اشتغال به آن است ، آيا اين سخن معصوم عليه السّلام را نشنيده اى كه فرمود : هر كس صبح كند در حالى كه بيشترين هم او در پى دنيا باشد خداوند مشغوليتى ملازم قلب او گرداند كه هيچگاه از آن فراغت نيابد و اندوهى نصيبش گرداند كه هيچگاه قطع نشود ، و آرزويى براى او قرار دهد كه هيچگاه به آن نرسد ، و او را دچار فقرى گرداند كه هرگز روى بىنيازى نبيند و او را با خدا كارى نباشد .\r\nبلى ، كسى كه همهء هم و غمش در دنيا خلاصه شد پيوسته اين هم و غم در حال تزايد و افزونى است و از يك امر بامر ديگر يا امور ديگر منتقل مىشود ، تا جائى كه همهء قلب و جميع اوقاتش را اشتغال به دنيا فرا گيرد ، بگونه ايكه حتى روز و شبش هم كفايت اين امر را نكند ، و چنين كسى اگر بخواهد فكرش را متوجه امور اخروى كند هموم دنيا او را بافكار دنيوى كه دل به آن بسته جذب مىكند و اگر با قهر و غلبه بخواهد نفس خود را متوجه آخرت كند جذبهء دنيا او را بسوى خود ميكشد ، و\r\n","description":"","footnote":"","page_name":" 304 ","page_number":304},
  {"content":"\r\n\r\nيكباره مىنگرد كه تمام نمازش را در اين كشاكش گذرانيده و حضور و تفهم از او فوت گشته است و اين مرض را جز با مسهل و استفراغ معالجه نتوان نمود و لطف و مدارا با آن فايده اى ندارد و كسى كه به دنيا و زينتهاى آن دلباخته است نبايد طمع داشته باشد كه حلاوت مناجات با خدا و لذت مخاطبات او را دريابد هر چند هم كه بخواهد نفسش را مقهور عبادت گرداند .\r\nدر حديث معراج آمده است كه اگر بنده نماز و روزهء اهل آسمانها و زمين را بجاى آورد و هم چون ملائكه از طعام روى گرداند ، و بكمترين حد لباس قناعت كند ، ولى در دلش ذره‌اى از محبت دنيا و يا نام آورى و رياست آن و مشهور شدن ، و يا زينتهاى آن باشد ، در سراى من همسايهء من نخواهد بود ، و محبت خود را از قلب او بر گيرم و قلبش را تاريك گردانم بگونه ايكه مرا فراموش گرداند و حلاوت معرفتم را به او نچشانم . روايت گوياى اين حقيقت است كه دوستدار دنيا قلبش تاريك و از ياد خدا غافل و از نور بىبهره است . چرا كه آن كس كه دنيا باعث شادى و سرور و مايهء روشنى چشم او باشد مسلما به خدا شادمان نخواهد گشت ، و هم و غمش در پى همان چيزى است كه روشنى چشمش در آن هست .\r\nاز مجموع آنچه كه گذشت اين گونه مىتوان نتيجه گرفت كه براى كسى كه محبت دنيا در دلش قوت گرفته اگر بخواهد كه در نماز حضور ق لب داشته باشد و معانى اقوال و افعال نماز را در يابد جز با بر - كندن محبت دنيا از دل و بريدن از آن ميسر نمىشود ، ولى در عين حال تجديد ياد آخرت و خطر مناجات و ايستادن در پيشگاه خداوند و هول\r\n","description":"","footnote":"","page_name":" 305 ","page_number":305},
  {"content":"\r\n\r\nو هراسى كه در پيش است و خالى نمودن دل از غير خدا و تقليل موانع خارجى ، باينكه چشم را به محل سجده بدوزد و از خواندن نماز در اماكنى كه باعث اشتغال خاطر مىگردد احتراز كند ، همهء اين امور براى دستيابى ببعضى از مراتب حضور و تفهم نفع بسيارى دارد . همچنين معناى هر فعل و قولى را قبل از اشتغال به آن اگر انسان بخاطر بگذراند سپس بر زبان آورد بسيار مؤثر است مثلا در هنگام قرائت ابتدا بسم اللَّه الرحمن الرحيم را از دل بگذراند سپس بر زبان آورد ، بعد معناى الحمد للَّه رب العالمين را بخاطر آورد بعد آن را قرائت كند همينطور آيه آيه تا آخر آن ، و باز هنگاميكه مىخواهد دستهايش را براى ركوع بلند كند اول معناى اين عمل را بخاطر آورد و بعد انجام دهد ، سپس معناى ركوع را بعد به ركوع برود و همينطور تا آخر نماز .\r\nاگر بگوئى آنچه كه از اين آيات و اخبار و آنچه تو در مورد نفى اسم از صورت خالى از حقيقت بيان داشتى بر مىآيد بطلان نماز جمهور اهل اسلام مىباشد بلكه اگر دقت بيشترى شود بطلان نماز كسى هم كه حتى يك جزء از اجزاء نماز را بدون حضور قلب انجام دهد گر چه بقيهء اجزاء نمازش تمام شرايط ششگانه را داشته باشد مسلم است ، زيرا حكم مركب چنين است كه به اين ترتيب جز براى معصومين عليهم السّلام براى كسى ديگرى اقامهء نماز بوجه صحيح و مقبول ممكن نيست .\r\nمىگويم بلى حقيقت حكم مركب و حكم وضع اسم همين است كه ما گفتيم ، ولى آنچه كه از جميع بين اخبار و رواياتيكه در اين زمينه رسيده بدست مىآيد چنين نشان ميدهد كه امر به اين مشكلى نيست ، و خداوند حتى براى نمازى كه در اول آن نيت و حضور قلب براى نماز -\r\n","description":"","footnote":"","page_name":" 306 ","page_number":306},
  {"content":"\r\n\r\nگزار باشد اثرى قرار داده و ساقط كنندهء قضاء است و فقهاء هم به همين معنا آن نماز را صحيح ميدانند و اما قبول شدن نماز و ساير آثار ديگر آن موقوف باينست كه آن نماز از جميع مراتب حضور خالى نباشد بلكه واجب است كه هيچ جزئى از اجزاء آن بدون حضور قلب انجام نگيرد .\r\nو تنها مطلبى كه هست اينست كه براى حضور ، مراتب و درجاتى است و نمازى كه از جميع مراتب حضور خالى باشد بر صاحبش بر - گردانده مىشود ولى چنين نمازى بسيار كم است چون حركات اختيارى انسان بناچار درجه اى از حضور قلب را بهمراه دارد هر چند اندك ، و الا كه ديگر آن عمل ، عمل اختيارى نخواهد بود .\r\nتوضيح مطلب اينكه حركات انسان بر چند قسم است يك قسم اعمال و حركاتى است كه از جميع مراتب قصد و حضور قلب خالى است مثل حركات شخص خوابيده ، قسم ديگر اعمالى است كه قصد و نيت انسان در آن بىدخالت نيست ولى قصد با مقصود انطباق ندارد مثل بعضى از كارهاى شخص ساهى ، قسم سوم اعمالى است كه انسان با نيت و قصد بانجام آن همت مىگمارد و منطبق با مقصود هم هست ، ولى نيت و قصدى اجمالى و در باطن قلب ، و اثر آن نيت در اين عمل همين اندازه است كه آن را در زمرهء كارهاى ارادى انسان در آورد ، قسم ديگر اعمالى است كه قصد و نيت نسبت به صورت آن عمل تفصيلى و نسبت به معناى آن اجمالى است ، قسم ديگر اعمالى است كه قصد و نيت هم نسبت به صورت و هم نسبت به معنا تفصيلى است و قلب بتمامه نزد صورت و معناى آن حضور دارد و اين ، حضور تام و كامل است ، بخصوص اگر نماز گزار با تمام\r\n","description":"","footnote":"","page_name":" 307 ","page_number":307},
  {"content":"\r\nهستى و شراشر وجود خود و با هيبت و رجاء و حياء كامل و با درك جلال پروردگارى در پيشگاه حضرت ذو الجلال حضور يابد ، و آنچه از اخبار فهميده مىشود اينست كه آن قسمى كه با قصد اجمال انجام مىگيرد و منطبق با مقصود هم هست ، اگر كه اقبال نماز گزار و قصد و نيت او بر حقيقت اجزاء نماز و معانى آن افزايش يابد و لا اقل يكدهم باينصورت انجام گيرد آن نماز برگردانده نمىشود و به همان اندازه كه مورد قبول واقع شده بالا ميرود ، و در ظاهر هم امر مولا اطاعت شده و قضاء نماز بر عهدهء او نخواهد بود ، و اگر آن قسمى كه بدون توجه كامل انجام گرفته با انجام نوافل جبران گردد اميد است كه تمام آن مورد قبول واقع شود ولى اگر آنچه كه با توجه و حضور قلب بوده كمتر از يكدهم نماز باشد برگردانده مىشود و بر صورت صاحبش زده مىشود .\r\nاين چيزى است كه بعنوان حكم عام براى نماز از اخبار استفاده مىشود ، ولى اين مطلب منافاتى با اين ندارد كه فضل خداوند از جهت ديگرى شامل حال بنده شود و آن اقسام ديگر هم مورد قبول واقع گردد ، چنان كه در پاداش بعضى از اعمال مستحبه آمده است ، و يا بنده بسبب ارتكاب بعضى از گناهان مستحق خذلان شود در نتيجه همان نمازى هم كه واجد تمام شرايط اقبال بوده و با حضور تفصيلى تمام ، انجام گرفته رد شود چنان كه از اين آيهء شريفه بر مىآيد :\r\nو قدمنا إلى ما عملوا من عمل فجعلناه هباءا منثورا 25 : 23 ( فرقان - 33 ) ترجمه : و ما بر سر كردار آنها آمديم از هر عملى كه انجام داده بودند پس آن را هم چون گردى پراكنده در هوا گردانيديم .\r\nو اخبارى كه در اين زمينه رسيده صريحا مىگويد كه اگر عمل با\r\n","description":"","footnote":"","page_name":" 308 ","page_number":308},
  {"content":"\r\n\r\nولايت نباشد مورد قبول واقع نمىشود هر چند كه صاحبش سعى و كوشش بسيار كند . و بايد توجه داشت كه احتمال دارد اخباريكه مى - گويد اگر نمازى يكدهم آن با توجه و حضور قلب باشد بالا ميرود از باب فضل كلى پروردگار كه در اين آيهء شريفه بيان شده ، باشد . آيه مىگويد :\r\nمَنْ جاءَ بِالْحَسَنَةِ فَلَه عَشْرُ امْثالِها وَمَنْ جاءَ بِالسَّيِئَةِ فلا يُجْزى إلا مِثْلَها . 6 : 160 ( انعام - 160 ) آن كس كه حسنه و كار نيكى انجام دهد براى او ده برابر آن هست و آنكه كار بدى انجام دهد جز مثل آن كيفر داده نشود .\r\nو اگر از اين باب باشد احتمال دارد كه اين قسمى كه ما گفتيم تمام آن ، مورد قبول واقع شود ، بدون اينكه نيازى به اين باشد كه با انجام نوافل آن اجزائى را كه بدون حضور قلب بوده جبران شود جبران به نوافل در غير اين قسم از نمازهائى كه فاقد قصد حقايق اعمال و اقوال نماز بوده و تنها در هنگام نيت ، اجمالا قصد حقيقت آن نموده است مىباشد ، و از فضل و عنايت حضرت حق بعيد نيست كه به مجرد اينكه روح نيت در ابتداى نماز بوده آن را قبول نمايد .\r\nمطلب ديگر اينكه عمده ترين خيرات نماز ، در تفهم و دريافتن و درك معانى اقوال و اعمال نماز است ، زيرا همين امر است كه سبب معرفت مىشود ، و معرفت همه اش خير بلكه بايد گفت هر چه خير و خوبى است در معرفت است هم چنان كه جهل تمامش شر و بلكه هر چه شر و بدى است در جهل است .\r\nبنابر اين آنگاه كه نماز گزار روحش بعالم بالا توجه نمود و از\r\n","description":"","footnote":"","page_name":" 309 ","page_number":309},
  {"content":"\r\nياد اين عالم پائين ، خود را بدور داشت در نتيجه فكرش از بعضى از قيد و بندها آزاد گشت ، و از عوالم عاليه و نورانى متأثر گشت در اين صورت است كه گاه مىشود كه حقايق بعضى از آيات قرآن بر قلبش تجلى مىكند و از اين كشف و تجلى او بهره اى ميبرد كه بسالها عبادت نصيبش نمىگشت ، و گاه مىشود كه در هنگام قرائت اسماء خداوند تبارك و تعالى حقايق اين اسماء براى بنده مكشوف و مشهود مىگردد بگونه اى كه جسمش را تحمل آن حال نبوده و حالت غشوه به او دست ميدهد ، چنان كه همين واقعه از امام صادق عليه السّلام نقل شده كه آن حضرت در حال نماز غش نمود چون به هوش آمد علت سؤال شد حضرت فرمود آيه اى از آيات قرآن را بر قلبم مىگذرانيدم تا آنگاه كه از گوينده اش شنيدم ، در اين حال بود كه جسم توان ديدار قدرت او را نداشت و از پاى در آمد .\r\nسيد جليل در فلاح السائل مىگويد روايت شده كه مولاى ما جعفر بن محمد صادق عليه السّلام در نمازش قرآن تلاوت مىفرمود پس حالت غشوه اى بر آن حضرت عارض شد چون به هوش آمد سؤال شد كه چه چيز موجب اين شد كه چنين حالتى بر شما عارض شود حضرت سخنى فرمود كه معنايش اين مىشود كه پيوسته آيات قرآن را تكرار مينمودم تا اينكه حالتى به من دست داد كه گويا بالعيان آن را شفاها از آنكه آن را نازل فرموده شنيدم در اين حال بود كه قوهء بشرى را توان اين مكاشفه جلال الهى نبود و از پاى در آمد . سپس مىگويد : اى كسى كه حقيقت اين مطالب را نميدانى مبادا كه اين گونه سخنان را بعيد بشمارى و شيطان تو را در اين گونه موارد به شك و شبهه بيندازد ، بلكه تصديق آن لازم است آيا اين سخن خداوند تبارك و تعالى را نشنيده اى كه ميفرمايد :\r\n","description":"","footnote":"","page_name":" 310 ","page_number":310},
  {"content":"\r\n\r\nفلما تجلى ربه للجبل جعله دكا و خر موسى صعقا 7 : 143 ( اعراف - 143 ) پس چون ذات ذو الجلال بر كوه تجلى نمود كوه پاره پاره گشت و هموار شد و موسى بيهوش بر زمين افتاد . پايان كلام سيد قدس سره .\r\nو گاه مىشود كه هنگام قرائت آيات قرآن ، حقيقت بهشت و دوزخ و قيامت و غير اينها از حقايق و اسرارى كه در قرآن آمده است بر او منكشف و آشكار ميگردد . و ما در بيان اسرار قرائت بعضى از مراتب آن را بيان خواهيم نمود .\r\nو اما تعظيم\r\nيكى از حالات قلب است كه موجب آرامش و خشوع و شكستگى خاطر در مقابل پروردگار و باعث پيدايش معرفت بعظمت و جلال ذات اقدس حق به اندازه اى كه براى بشر امكان دارد مىشود ، و عمده ترين نشانهء حضور قلب در نماز و مهمترين نشان كمال ايمان و همهء عبادات ، وجود همين حالت است ، و از نشانه‌هاى معرفت بعظمت و جلال ذات اقدس حق ، پى بردن انسان بحقارت و پستى خويشتن است ، زيرا بنده ، آنگاه كه به عظمت سلطان خداوندى و سعهء ملك او و جلالت قدرت او معرفت پيدا نمود و دانست كه ، ممكن ، در حقيقت هيچ است و او باندازهء ذره‌اى مالك خير و شر خود نيست و مرگ و حيات و حشر و نشرش بدست ديگرى است عقل و انديشه اش مقهور اين عظمت مىگردد و در پيشگاه حضرت حق اظهار ذلت و خشوع مىكند و قلبش از مشاهدهء عظمت جلال او و جلالت سلطان او بيش از حد و وصف خاضع و خاشع مىگردد و مراقب حضور و نظر حضرت پروردگار و رد و قبول او خواهد بود مراقبتى كه يك چشم بهم زدن از آن غافل نخواهد شد ، و چگونه مىشود كه چنين نباشد در حالى كه شاهد عظمت سلطان خداوندى بر\r\n","description":"","footnote":"","page_name":" 311 ","page_number":311},
  {"content":"\r\nآفرينش آسمانها و زمينها و جلالت قدرت او بر آنها و امساك و نگه - دارى و رزق و حفظ و تربيت آنها است و آنچه كه دربارهء آفرينش آسمانها و زمين از خبر دهندهء راستگوئى شنيده از جمله در خبر زينب عطاره آمده كه اين زمين با همهء درياها و كوهها و آنچه در آن است بالنسبة به آسمان دنيا هم چون حلقه اى است در بيابانى وسيع و گسترده و اين دو بالنسبة به آسمان دوم همچون حلقه اى است در بيابانى وسيع ، و اين سه نسبت به آسمان سوم همينگونه تا كه بعرش برسد و تمام اينها باز نسبت بعالم مثال قابل قياس نيست و تمام اينها بالنسبة بعوالم مجردات همينگونه است تا اينكه به عقل كلى منتهى شود كه ديگر نسبتى بين او و آنها نيست ، و ذات اقدس حق تمام اينها را بكلمهء واحدى بدون هيچ رنج و زحمت و خرجى بيافريد و حفظ آنها هم براى او در بر دارندهء مؤنة و زحمتى نيست ، و اگر خواستار اعدام و نابودى همهء اينها گردد به مجرد قطع افاضهء وجود از آنها ، همهء آنها محو و نابود خواهد گشت .\r\nپس منزه است خدائى كه براى عظمت و جلالت قدر و قدرت او حدى نميتوان تصور نمود .\r\nخلاصهء كلام آنكه اگر بنده به اين مطالب توجهى كند و از طرف ديگر جنايات و گناهان خود را مجسم كند و موقعيت خطير مناجات و گفتگوى با اين سلطان بزرگ را در نظر آورد در اين صورت با تمام عقل و نفس و روح و قلب و بدن و شراشر وجودش مراقب او خواهد بود و تمام وجودش براى شنيدن كلام او گوش ، و براى استغفار از گناهان و عرض بىچيزى و نياز خود و عذر خواهى از جناياتى كه مرتكب شده زبان خواهد گشت .\r\n","description":"","footnote":"","page_name":" 312 ","page_number":312},
  {"content":"\r\n\r\nو آنچه كه از تغيير حال انبيا و پيشوايان دينى و اولياء خدا در هنگام نماز رسيده از همين باب است ، مثل آنچه از حضرت إبراهيم خليل عليه السّلام رسيده كه در هنگام نماز صداى آه و ناله اش از مسافت يك ميل شنيده مىشد و در نمازش همچون ديگ جوشان سينه اش صدا مىنمود ، و از پيامبر ما هم صلَّى اللَّه عليه و آله همين مطلب رسيده و يكى از همسران آن بزرگوار مىگويد : رسولخدا صلَّى اللَّه عليه و آله با ما سخن مىگفت و ما با او به گفتگو مى - نشستيم ولى آنگاه كه وقت نماز مىشد چنان مىگشت كه گويا هرگز بين ما و او آشنائى نبوده است ، و امير المؤمنين عليه السّلام آنگاه كه شروع به وضوء مينمود از ترس خدا رنگ رخسارش تغيير ميكرد و چون وقت نماز مىشد رعشه بر اندام آن حضرت مىافتاد و رنگش دگرگون مى - گشت از آن حضرت علت اين امر سؤال شد فرمود : وقت اداء امانتى رسيده كه خدا آن را بر آسمانها و زمين و كوهها عرضه داشت آنها از قبول آن ابا نمودند و از تحمل آن ترسيدند ، و حضرت فاطمه عليها السّلام در هنگام نماز از ترس خدا به نفس نفس مىافتاد ، و امام حسن عليه السّلام آنگاه كه از وضو فارغ مىشد رنگ رخسارش تغيير ميكرد علت سؤال شد حضرت فرمود : آن كس كه ميخواهد بر صاحب عرش در آيد سزاوار است كه رنگ چهره اش تغيير كند . و مثل همين مطلب از امام سجاد عليه السّلام روايت شده كه هر گاه وضو مىگرفت رنگش زرد مىشد ، از نزديكان آن حضرت سؤال نمود كه چه مىشود شما را كه در هنگام گرفتن وضوء چنين حالتى بشما دست ميدهد فرمود آيا ميدانيد كه در پيشگاه چه كسى ميخواهم بايستم ، و گفته شده روزى در هنگام نماز يك طرف عبا از شانه اش افتاد ، حضرت تا آخر نماز آن را بر شانه نيفكند ، علت سؤال شد فرمود\r\n","description":"","footnote":"","page_name":" 313 ","page_number":313},
  {"content":"\r\n\r\nواى بر تو آيا ميدانى كه در پيشگاه چه كسى ايستاده بودم ؟ بدرستى كه از بنده نماز پذيرفته نمىشود مگر به همان اندازه اى كه او توجه به خدا داشته باشد ، راوى مىگويد گفتم فدايت شوم پس ما هلاك شديم ، فرمود خير ، خداوند اين نمازهائى را كه با توجه كامل نبوده بواسطهء نوافل تمام مىكند .\r\nو از امام صادق عليه السّلام روايت شده كه على ابن الحسين عليه السّلام هر گاه براى نماز به پا ميخواست چنان بود كه گويا شاخهء درختى است كه حركتى براى آن نيست مگر آنچه كه باد از آن به حركت در آورد . و باز از آن حضرت رسيده كه هر گاه على ابن الحسين عليه السّلام براى نماز به پا ميخواست رنگش تغيير مينمود و چون سر به سجده مينهاد تا عرق از سر و رويش جارى نمىگشت سر از سجده بر نميداشت .\r\nو از آن حضرت روايت شده كه فرمود : رغبت « به آخرت » و « ترس » « از خدا » در دل كسى جمع نميشود مگر اينكه بهشت بر او واجب مىگردد پس آنگاه كه به نماز ايستادى روى دل بسوى خدا كن ، چرا كه هيچ بندهء مؤمنى نيست كه در نماز و دعايش با دلش رو بسوى خدا كند مگر اينكه خدا دلهاى مؤمنان را متوجه او سازد و با محبت و دوستى آنها او را تأييد و ببهشت رهنمونش مىسازد .\r\nو اما هيبت ،\r\nمنشأ آن معرفت بصفات جلال حق تعالى است و كسى كه از اخذ و عقاب منكران و معاندان امم گذشته آگاه باشد و به ابتلا و گرفتاريهاى انبياء و اولياء خدا به مصيبتهاى بزرگ ، عالم باشد ، و ميزان خوف و ترس و گريه و غشوة و تضرع و زارى و استغفار آنها را بداند ، بعد به كثرت گناهان و معاصى خود هم توجه كند ، و زشتىهاى اعمال خود را در نظر آورد آنگاه كه در پيشگاه خدا بايستد مسلما لرزهء خائفان و بيمناكان\r\n","description":"","footnote":"","page_name":" 314 ","page_number":314},
  {"content":"\r\n\r\nاو را فرا خواهد گرفت و ترس او را خواهد ميرانيد و حياء او را آب خواهد نمود .\r\nو خلاصهء كلام آنكه هر چه علم و معرفت به خدا بيشتر باشد هيبت و ترس از او هم بيشتر خواهد بود ، چرا كه اگر حكمت او هلاكت اولين و آخرين را اقتضاء كند هيچ چيز نمىتواند مانع اين شود حتى رقت و نازك دلى ، زيرا كه او منزه از تأثر و انفعال است ، و لذا است كه بعضى از انبياء و اولياء ، گاهى آن قدر از تعظيم و هيبت ذات اقدس حق متأثر مىشدند كه هر آنچه غير خدا است را فراموش ميكردند و از هر آنچه سواى او است غافل مىگشتند حتى از بدن خويش ، و بيرون آوردن تير از پاى مولا على عليه السّلام در هنگام نماز و عدم تأثر آن حضرت از آن ، و غشوه‌هاى آن بزرگوار كه گمان ميرفت از دنيا رفته است از همين باب است .\r\nو اما رجاء و اميدوارى ،\r\nمنشأ آن معرفت بفضل و كرم خداوند و لطف و انعام او و توجه به اين حقيقت است كه او خلايق را بخاطر انتفاع و بهره ورى از آنها نيافريد ، بلكه بخاطر عنايت بآفرينش آنها ، آنها را پديد آورد و نه از طاعت و عبادت آنها بهره مند و نه از معصيت آنها متضرر خواهد گشت ، و معرفت به عنايت و فضل پروردگار در ميان خلايق و بخشش بسيار او بر آنها و وعده بهشت كه بنمازگزاران داده و مغفرت و آمرزش گناهان بندگانش با پشيمانى و ندامت بنده از آن ، و تبديل گناهان به چندين برابر آن از حسنات و وعدهء شفاعتى كه به اولياء خود داده و اين آيهء شريفهء قرآن كه خطاب به پيامبر بزرگوار اسلام صلَّى اللَّه عليه و آله ميفرمايد :\r\nو لسوف يعطيك ربك فترضى . 93 : 5\r\n","description":"","footnote":"","page_name":" 315 ","page_number":315},
  {"content":"\r\nو زود است كه پروردگارت به تو عطا كند ، تا تو خشنود و راضى گردى .\r\nهمهء اينها سعهء رحمت و فضل و بخشش حق تعالى را نويد ميدهد .\r\nو باعث رجاء و اميدوارى بنده مىگردد ، ولى لازم است كه بنده در استخلاص و رهائى خويش از غرور در اين مورد كوشا باشد چرا كه نفس و هواهاى نفسانى گاهى انسان را به غرور ميكشاند و عدم مبالات و بىتوجهى بامور دينى را با رجاء و اميدوارى بر او مشتبه مىسازد و اگر چنين احتمالى پيش آمد ميبايست كه انسان بعلائم و نشانه هائى كه هر يك از اين دو دارند حال خويش را مشخص سازد كه آيا واقعا در طريق رجاء و اميدوارى قدم بر ميدارد و يا گرفتار بىتوجهى و عدم مبالات در امور دينى شده است ، از نشانه‌هاى رجاء ، طلب و از شواهد عدم مبالات در دين ، كسالت و تنبلى در انجام وظايف است .\r\nو اما حياء\r\nمنشأ آن معرفت جلال خداوندى و جمال او و آگاهى از مقام عفو و رفتار نيك او با بندگان و كثرت نعمتها و عدم رضايت او براى بنده به نعمتى غير نعمت ديگر ، و عدم غفلت او از مراقبت احوال بنده ، با توجه به قبايح اعمال خود و سوء معامله و رفتارش با اين پروردگار مهربان و نفاق در حضور او با علم او به اين حقيقت ، مىباشد ، و هر گاه كه اين معرفتها براى بنده حاصل شد و آنچه كه بر خلاف اين معرفت و آگاهى - هاى او است از خود مشاهده كرد همان حالتى كه در چنين شرايطى بر او عارض مىشود حياء است . و هر كس كه در ميدان هيبت پروردگار قدمى از روى حياء و شرمسارى بردارد برايش از عبادت هفتاد سال بهتر خواهد بود .\r\n","description":"","footnote":"","page_name":" 316 ","page_number":316},
  {"content":"\r\nو حياء بر پنج نوع است : حياء گناه ، و حياء تقصير ، و حياء كرامت ، و حياء محبت ، و حياء هيبت ، و براى هر يك از اينها اهلى است ، و براى اهل هر يك مرتبه اى جداگانه مىباشد .\r\nمىگويم شكى نيست كه اين صفات و احوال فرع اين معارف است كه در بالا بدان اشاره نموديم ، چنان كه ما در معاملاتمان با همنوعان خود اين مطلب را بالوجدان مشاهده ميكنيم كه اگر انسانى در شخص ديگرى سلطنت و قدرتى باندازهء ذره‌اى از سلطنت و قدرت خداوند سراغ داشته باشد او را بزرگ مىشمارد و مراقب او است و از او ميترسد و اگر علاوه بر اين آن شخص باندازهء ذره‌اى از نعمتهائى كه خدا بر بندگان ارزانى داشته به آن شخص عطا كند او خود و نفس و مال خود را فداى او مىكند و از خدمت به او و قيام به وظايف بندگيش لحظه اى غفلت نخواهد نمود و اگر علاوه بر اين دو ، تقصيرات خود را هم نسبت به آن شخص در نظر آورد و مخالفتهايش را با اين سلطان و منعم در هنگام انعام و بخشش او و در حضور او مجسم كند از حياء و شرمسارى خواهد مرد .\r\nو اما اينكه مىبينيم عامهء مردم با اينكه معتقد و مؤمن به عظمت پروردگار هستند و هر بزرگى ، و بزرگ را بالنسبة به او كوچك مىدانند و به نعمتهاى بىشمار او معترف هستند و از طرف ديگر از اين همه گناه و معصيت از ناحيهء خود هم با خبرند و با توجه بهمهء اينها كمتر دچار حياء و شرمسارى مىگردند ، علتش اولا ضعف ايمان به غيب بالنسبة به شهود و عيان هست ، زيرا سلاطين و قدرتمندان جهان ، و منعمين و بخشندگان اين دنيا مشاهده مىشوند و سلطنت و نعمت آنها محسوس و مشهود است ، و اما ذات اقدس حق ، براى آنها غيب و ناپيدا است و تنها با ادلهء\r\n","description":"","footnote":"","page_name":" 317 ","page_number":317},
  {"content":"\r\n\r\nعقليه هست كه معتقد به وجود او و معترف بعظمت و نعمتهاى او هستند و اعتقاد به غيب بالنسبة بمشاهدهء بالعيان ضعيف است و لذا اين معارف در حق پروردگار باعث تعظيم و هيبت و حياء مثل آنچه در معامله و رفتار با بزرگان و سلاطين دنيائى و بخشندگان اين جهان مىشود نميگردد .\r\nثانيا اينكه چون جلالت امر در عظمت خدا و نعمتهاى او به حدى است كه براى احدى اداء حق آن ، بلكه جزئى از اجزاء آن حقوق ممكن نيست و مردمان بقصور و ناتوانى خود آگاه هستند بيكباره آن را مهمل مىگذارند .\r\nثالثا چنين مىپندارند كه منافع خدمت سلاطين دنيا ، نقد و نفع عبادت پروردگار نسيه بوده ، و در سراى ديگرى كه وجود آن بر خلاف حس بوده تنها با ادلهء عقلى بدان معتقدند به آنها ميرسد ، و اين وجوه كه كه منشأ همهء آنها غرور و جهل است سبب مسامحه عامهء مردم ، و كوتاهى آنها در اطاعت و بندگى پروردگار شده است ، كه بايد از روزيكه غيب ، عيان ميگردد و مردمان فرياد ميزنند وا حسرتاه بر آنچه كه ما در مورد پروردگار ، كوتاهى نموديم ، به خدا پناه برد . و اين امور ششگانه اى كه بيان شد ، روح نماز است و كمال آن بكمال آنها بستگى دارد و از همهء اينها مهمتر تعظيم ذات اقدس حق است كه آن از لوازم ايمان مىباشد ، بنابر اين كسى كه ايمانش كامل گشته و مباشر قلبش شده و محبت دنيا و يا فكر و اشتغال به آن مانع تأثير اين ايمان در وجود او نگشته ، ميبايست كه نمازش را از اول تا به آخر همهء اجزائش را بر اين تفصيل كه بيان شد كامل گرداند .\r\nاما تكبير نماز در آن مطالبى است :\r\n","description":"","footnote":"","page_name":" 318 ","page_number":318},
  {"content":"\r\n\r\nمطلب اول بالا بردن دستها در هنگام گفتن تكبيرة الاحرام است كه در آن بيان امورى چند لازم است :\r\nمطلب اول در كيفيت اين عمل ، كه ميبايست با اول تكبير دستها بلند شود و به آخر آن دستها فرو افتد بگونه اى كه با تمام شدن تكبير بالا بردن دستها هم تمام شود ، و بايد در هنگام بالا بردن دستها كف دستها به سمت قبله باشد .\r\nدوم در مقدار اين عمل است كه بهتر اين است كه سر انگشتان تا محاذى قسمت پائين گوش برسد .\r\nسوم بيان آنچه كه مقصود از اين عمل است كه عبارت از تبرى و بيزارى جستن از هر شرك و شريكى و از هر چه كه مشركان قائل به آن هستند مىباشد ، و ثمرهء آن برائت جستن در پيشگاه خداوند متعال از همهء گناهان و معاصى خود و از عذاب جهنم و آتش آن است .\r\nمطلب دوم راجع به نفس تكبيرة الاحرام است و در آن نيز مطالبى است :\r\nاول اينكه آنچه واجب است همان تكبيرة الاحرام است ، ولى پس از آن گفتن شش تكبير بنابر اقوى مستحب است .\r\nدوم در بيان دعاهائى كه در هنگام گفتن تكبيرة الاحرام رسيده و آن اينست كه نماز گزار پس از تكبير سوم بگويد :\r\nالَّلهمّ أنت الملك الحقّ لا إله الا أنت سبحانك انّى عملت سوءا و ظلمت نفسي فاغفر لي فانّه لا يغفر الذّنوب الا أنت .\r\nو بعد از تكبير پنجم بگويد :\r\nلبيك و سعديك و الخير في يديك و الشرّ ليس إليك و المهدى\r\n","description":"","footnote":"","page_name":" 319 ","page_number":319},
  {"content":"\r\nمن هديت سبحانك منك عبدك و ابن عبدك و بك و لك و إليك و لا ملجأ و لا منجا منك الا إليك سبحانه و حنانيك تباركت و تعاليت سبحانك ربّ البيت الحرام .\r\nو پس از تكبير ششم بگويد :\r\nيا محسن قد اتاك المسيء أنت المحسن و نحن المسيئون فتجاوز يا ربّ عن قبيح ما عندنا بجميل ما عندك .\r\nو پس از تكبير هفتم بگويد :\r\nوجّهت وجهي للَّذى فطر السموات و الارض حنيفا [ مسلما 
  ] و ما انا من المشركين ، على ملَّة إبراهيم و دين محمّد ( ص ) و هدى امير المؤمنين و الائمة المعصومين صلوات اللَّه و سلامه عليهم اجمعين ، انّ صلوتى و نسكى و محياى و مماتى للَّه ربّ العالمين و بذلك امرت و انا من المسلمين .\r\nو مستحب است كه بعدد تكبيرهاى نماز تكبير بگويد تا اگر فراموش نمود اين تكبيرها بدل از آن باشد .\r\nمطلب سوم اينكه در تكبير و دعاهاى آن حقايق آنها را در نظر داشته باشد و در گفتارش صادق باشد ، از امام صادق عليه السّلام روايت شده كه آن حضرت فرمود : آنگاه كه تكبير گفتى آنچه كه بين خاك و افلاك قرار دارد همه را كوچك شمار و كبرياء و بزرگى او را سر آمد همهء اينها بدان ، چرا كه ذات اقدس حق هر گاه به قلب بنده نظر كند كه در حالى كه تكبير بر زبان دارد قلبش از حقيقت آن تكبير روى گردان است مىفرمايد : اى دروغگو آيا مرا فريب مىدهى ؟ به عزت و جلالم سوگند كه تو را از حلاوت ياد خودم محروم گردانم و از قرب و نزديكى با خويش تو را\r\n","description":"","footnote":"","page_name":" 320 ","page_number":320},
  {"content":"\r\n\r\nمحجوب سازم ، و سرور و شادمانى مناجاتم را به تو نچشانم ، پس قلبت را در هنگام نماز در بوتهء آزمايش در آور اگر كه حلاوت ياد خدا را در آن يافتى و سرور و شادمانى در نفس خود مشاهده نمودى و قلبت از مناجات با او شادمان و از گفتگوى با او متلذذ بود بدان كه ذات اقدس حق در تكبيرت تورا تصديق نموده است ، و الا اگر چنين نبود و سلب لذتى كه براى مناجات با خدا هست و حرمان و حلاوتى كه براى عبادت مىباشد در خود ديدى ، اين امر دليل تكذيب تكبير تو از ناحيهء ذات اقدس حق ، و طرد و دور ساختن تو از باب او است .\r\nمىگويم همين اندازه براى توجه به لزوم تحقق حقيقت تكبير كافى است و اگر خواستى حقيقت تكبير را دريابى به عرف و رفتار خودت در جامعه بنگر و ببين كه خودت از تكبير و بزرگ داشت خود از ناحيهء فرزندان و خدمتگزاران خود چه چيز را ميزان قرار مىدهى و از آنها چه ميخواهى ، و بدان كه هر بزرگى هر چند كه بتواند خود را از هر چيز و هر كسى بزرگتر بپندارد باز در مقابل كبرياء و بزرگى ذات ذو الجلال حقير و كوچك است پس به حكم عقل واجب است كه تكبيرت براى پروردگارت به قدر قدرت و استطاعتت باشد و تمام سعى و كوشش خود را در اين راه به كار گيرى و بعد بقصور و كوتاهى خود در اين زمينه معترف باشى ، چرا كه حق تكبير او خارج از قدرت تو است .\r\nو بهتر اينست كه انسان قصد و نيتش از تكبير ، اين باشد كه ذات اقدس حق بزرگتر از اين است كه به وصف در آيد .\r\nاين راجع به تكبير ، اما دعاء اول : به حكم صدق و راستى لازم مىآيد كه بنده وقتى كه در نماز به زبان مىگويد : اللهم أنت الملك الحق .\r\n","description":"","footnote":"","page_name":" 321 ","page_number":321},
  {"content":"\r\nبار الها مالك حقيقى توئى ، و تو هستى كه مالك جميع عوالمى و استحقاق اين امر را دارى ، در رفتارش هم به اين گفته معتقد باشد و از اينكه در ملك او بر خلاف رضاى او قدم بردارد بر حذر باشد و از تصرف ذات اقدس حق در ملك خود و آنچه كه او مىكند مبادا كه ناخشنود باشد ، و اگر در اين زمينه قصورى از خود مشاهده نمود استغفار نمايد .\r\nو اما دعاء دوم كه ميگويد : لبيك و سعديك ،\r\nكه در حقيقت جواب دعوت پروردگار است ، ميبايست كه نفس و قلب و حقيقت و قالب و بلكه تمام وجود خود را براى اجابت دعوت پروردگار و قيام بوظايف آن محضر بزرگ آماده گرداند ، و بداند كه او از همه چيز و همه كس به او نزديكتر است و نداء و دعايش را مىشنود و تمام خيرات و سعادات بدست او است ، و هيچ خير و خوبى را در اختيار ديگرى نداند و از غير او توقع نداشته باشد و او را از ظلم و بديها و شرور منزه بداند و معتقد باشد كه او خود بر خويشتن ستم نموده و هر بدى و شرى كه هست از ناحيهء خود او است ، بعد به اين حقيقت توجه كند كه وجود و پيدايش و بازگشت و قوام او از او و به او و بسوى او است ، و بديها هم گر چه از ناحيهء خود او بوده ولى خالق اصلى آنها ذات اقدس حق است ، و در عالم وجود هيچ ضرر زننده و نفع رساننده اى جز ذات پاك او ، و هيچ پناهگاه و عامل نجاتى جز سايهء لطف و مرحمت او نيست ، بعد به اين حقيقت توجه كند كه اگر كسى مؤمن به اين شد كه تمام خيرات بدست خدا است به احدى جز ذات پاك او توجهى نميكند ، و كسى كه ايمان داشته باشد باينكه هيچ ضرر - رساننده اى جز ذات پاك او نيست از احدى غير او نخواهد ترسيد كه لا حول و لا قوّة الا باللَّه . و حمد و سپاس از آن خدا است .\r\n","description":"","footnote":"","page_name":" 322 ","page_number":322},
  {"content":"\r\n\r\nو اما قيام ،\r\nحقيقت قيام عبارت از ايستادن در پيشگاه پروردگار براى اداء حق عبوديت و بندگى او و جلب خيرات پروردگارى ، و انس گرفتن با او و لذت بردن به مخاطبات و گفتگوى با او در كلام ، و بمناجات با او در دعا ، و چارهء كار براى توقف طولانى خود در روز قيامت و دفع هول و هراسى كه در انتظار انسان هست مىباشد ، و ميبايست كه انسان از اينكه در نماز ميبايست بر هر دو پا بايستد به اين حقيقت پى ببرد كه مسلمان بايد در مقام خوف و رجاء باشد و از پائين افكندن سر در هنگام نماز ، الزام قلب را بر تذلل و خشوع و تواضع و دورى از رياست طلبى و خود بزرگ بينى فهم نمايد ، و بداند كه در فرداى قيامت او را در پيشگاه ذات اقدس حق ايستادنى است كه چگونگى آن را اين ايستادن تعيين مىكند ، و لذا سزاوار است كه انسان آنچه در توان دارد در تصحيح قيام نماز خود ، به كار گيرد و بداند كه تمام پنهانىها و خاطرات و ضمايرش نزد حضرت حق مكشوف و آشكار است ، و پروردگار حتى به چيزهائى كه خود از آن بىخبر است و در باطن او است آگاه است ، و لذا خيلى مراقب باشد كه مبادا باطنش مخالف با رضاى پروردگار باشد ، و بناچار در چنين مقام خطيرى تواضع و فروتنى او لا اقل همچون تواضع در محضر سلطانى از سلاطين دنيا خواهد بود ، چگونه كسى كه در مقابل حاكمى قرار ميگيرد مراقب تمام حركات و گفته‌هاى خود مىباشد ، كه مبادا سخنى بر خلاف رضاى او بر زبان آورد ، و يا از معناى آنچه مى - گويد غافل باشد و يا اشارات مخاطبات سلطان را در نيابد ، و خدائى كه ملك الملوك و جبار الجبابره است هرگز نزد مسلمان از بشرى مثل خود بىمقدارتر نخواهد بود .\r\n","description":"","footnote":"","page_name":" 323 ","page_number":323},
  {"content":"\r\n\r\nاما قرائت :\r\nمستحب است كه قبل از شروع ، با گفتن :\r\nاعوذ باللَّه السّميع العليم من الشّيطان الرّجيم .\r\nاز وساوس و حيله‌هاى شيطان كه باعث گمراهى او مىشود و باعث انحراف دل و زبان و جوارح او مىگردد به خدا پناه برد و او را حافظ خود گرداند چرا كه شيطان دشمن انسان بوده و در پى فرصت است كه قلب او را از ياد خدا ، و بدن او را از اطاعت و بندگى ، و زبان او را از ذكر خدا باز دارد ، و استعاذه واقعى باينست كه انسان با زبان لفظ استعاذه را بگويد ، و با جوارح و اعضاء از هر آنچه كه مورد علاقهء شيطان است دورى گزيند ، و به آنچه موجب رضايت و خشنودى پروردگار مىشود رو نمايد ، و به قلب به اينست كه انسان تمام همش را متوجه اشتغال به خدا و لذت مناجات با او گرداند .\r\nو اما اگر به گفتن تنها اكتفا نمود سود چندانى نخواهد برد و بلكه گاه سخنى لغو و گاهى مضر مىباشد ، چرا كه تحصن از دشمن به دژ و قلعه به اينست كه انسان از محل تحت نفوذ دشمن و ميدان كارزار او به دژ در آيد و در به روى خود محكم كند .\r\nو اما اينكه در معرض تير دشمن باشد و با زبان بگويد : از شر اين دشمن به اين دژ پناه ميبرم سودى نخواهد داشت ، و حصن قلعه و دژ الهى كلمهء طيبهء لا إله الا اللَّه و ولايت اولياء او است ، چنان كه در اخبار آمده كه : لا إله الا اللَّه حصنى .\r\nو ، ولاية على ابن ابى طالب حصنى .\r\nو كسى واقعا به لا إله الا اللَّه متحصن شده كه معبودى سواى ذات اقدس حق براى او نباشد ، و متحصن به ولايت امير المؤمنين عليه السّلام كسى است كه قدم جاى قدم آن مولا بگذارد و در تمام حركات و سكنات خود به آن بزرگوار\r\n","description":"","footnote":"","page_name":" 324 ","page_number":324},
  {"content":"\r\nاقتدا كند ، اما كسى كه هواى نفسش را بخدائى گرفته ، و مشايع و پيرو دشمنان خدا و امير المؤمنين عليه السّلام گرديده و از سنت آنها پيروى مىكند ، چنين كسى را اگر متحصن به حصن شيطان و در آمده در قلعه و دژ ابليس بدانيم سزاوارتر از اين است كه او را در زمرهء متحصنين به حصن اللَّه به حساب آوريم .\r\nو خلاصهء كلام اينكه استعاذهء حقيقى در نماز به اينست كه نماز - گزار همان اوصاف ششگانه اى را كه در گذشته بيان نموديم در حد توان خود فراهم آورد ، و با تمام وجود به نماز رو كند و بعد با زبان هم بگويد :\r\nاعوذ باللَّه السميع العليم من الشيطان الرجيم .\r\nپناه ميبرم بخداى شنوا و دانا از شيطان رانده شده .\r\nو از حيله‌ها و نيرنگهاى اين خبيث كه با وسوسه‌ها و القاء افكار دنيائى در صدد است كه او را از توجه به خدا و به نماز باز دارد به سلطان خداوندى پناه ببرد ، در اين صورت است كه ذات اقدس حق هم او را پناه داده و براى شيطان بر او سلطه اى نخواهد بود و بينى آن خبيث به خاك ماليده خواهد شد .\r\nمطلب ديگر اينكه در بين اجزاء نماز ، براى قرائت حق خاصى در مراقبت است ، زيرا كه قرآن امرى بس بزرگ بوده و براى آن نزد خداى متعال شأنى و الا است ، و آن شفيعى است كه اگر شفاعت كند شفاعتش پذيرفته مىشود و اگر از كسى بد بگويد تصديق مىشود ، و ذات اقدس حق در چند جاى از كتاب خود از قرآن به نور ياد نموده و نور مساوى با معناى وجود و هستى است ، قرآن موجودى شريف ، و حكيمى\r\n","description":"","footnote":"","page_name":" 325 ","page_number":325},
  {"content":"\r\n\r\nصاحب حيات و زندگى و نطق ، و براى او در هر عالمى صورت و جمالى است ، و روز قيامت كه شود او در زيباترين صورت تجلى كند ، و بر مسلمانان مىگذرد ، مىگويند او از ما است ، بر پيامبران مىگذرد مىگويند از ما است ، از آنها هم مىگذرد و بملائكه ميرسد مىگويند از ما است ، تا اينكه به نزد حضرت پروردگار منتهى شود پس براى قاريان خود شفاعت كند تا آنكه هر يك از آنها را به همان منزلى كه خود دارد برساند ، و بخاطر دارم كه در روايتى ديدم كه قرآن در آن روز بهر كس كه مىگذرد از آن كس زيباتر و نورانىتر است تا اينكه به پيامبر اسلام صلَّى اللَّه عليه و آله برسد كه با آن حضرت مساوى است ، و براى قرآن حقيقتى است غير از اين خط و نقشى كه بدست ما است ، رسولخدا صلَّى اللَّه عليه و آله فرمود :\r\nاولين كسى كه بر خداوند عزيز جبار در آيد من هستم ، و پس از من قرآن و اهل بيت من ، و خلاصهء كلام آنكه براى قرآن حقيقتى و روحى ، و حياتى است ، و او تجلى و پرتوى از تجليات اوليهء ذات اقدس حق است .\r\nبلى ، براى آن در عالم الفاظ صورتى لفظى و در عالم نقش و نگارش صورتى منقوش است ، و حال ، حقيقت آن هر چه كه باشد بر بندهء مراقب است كه حرمت قرائت آن را مراعات كند و با توجه به عظمت متكلم آن كه اين كتاب كلام او است به عظمت آن پى ببرد و بداند كه اگر استتار انوار او به صورت حروف و كلمات نبود در مقابل تجلى و پرتو - افشانى آن نه عرش را ياراى ثبات و استقامت بود و نه فرش را ، و اجزاء عالم از عظمت و بزرگى سلطان او و پرتو انوارش متلاشى مىگشت ، و اگر ذات اقدس حق ، نگهبان و نگهدار كليمش نبود طاقت شنيدن كلامش را نداشت هم چنان كه كوه در برابر مبادى تجلى او طاقت نياورد\r\n","description":"","footnote":"","page_name":" 326 ","page_number":326},
  {"content":"\r\n\r\n\r\nو ريزه ريزه گشت ، و موسى بيهوش افتاد ، و در هنگام قرائت قرآن در آيات آن تدبر نما و از آنچه مانع فهميدن آن مىشود خويشتن را خالى نما ، زيرا بسيارى از قاريان قرآن را ، پرده هائى كه شيطان بر دلهاى آنها افكنده ، آنها را از فهم حقايق قرآنى ، و عجايب احكام آن ، و تازگىهاى اشارات ، و دقايق و ريزه كاريهاى اسرار آن ، باز ميدارد و مانع مىشود ، و از رسولخدا صلَّى اللَّه عليه و آله رسيده كه فرمود :\r\nاگر نبود كه شياطين گرد دلهاى بنى آدم ميگردند ، آنان ملكوت را مشاهده مىنمودند .\r\nاز جمله حجابهائى كه شيطان بر دل آدمى مىافكند وسواس در قرائت است كه او يكى از بچه‌هاى خود را بر او مىگمارد تا تمام هم او را مصروف اقامهء حروف و كلمات گرداند و با تكرار كلمات در پى اين باشد كه هر حرفى را از مخرج آن ادا نمايد و قواعدى را كه در اين باب هست رعايت كند ، و كسى كه در نماز تمام همش صرف اين امر شود كجا بتفكر در معناى اقوال و اعمال نماز خواهد رسيد ، گفته شده خندهء شيطان بر چنين كسى كه از اين راه مريد او شده از همه بيشتر است .\r\nحجاب ديگر حجاب تقليد است ، و آن عبارت از اينست كه قارى قرآن مطالب خلافى را از پدران و گذشتگان و امثال اينها چشم بسته پذيرفته باشد ، و در اين تقليد تعصب بورزد و اگر از حقايق قرآنى مطلبى كه مخالف با عقيده او است بر او آشكار شود و انوار قرآنى بر او جلوه اى بنمايد شيطان تقليد بر او مىتازد و ميگويد آيا پس از ايمان ميخواهى كافر شوى و با مذهب خود مخالفت كنى ؟ و او را با آنچه كه از منع تفسير به رأى در احاديث و روايات آمده مىترساند ، و با اين كار او را از اينكه\r\n","description":"","footnote":"","page_name":" 327 ","page_number":327},
  {"content":"\r\n\r\nاز آن جلوه بهره اى بگيرد محروم مىسازد ، و او هم بيچاره بىخبر از معناى تفسير به رأى فريب ابليس خبيث را مىخورد و جلوهء قرآنى را ضايع مىگرداند و بواسطهء تقليد از بركت و هدايت آن محروم ميگردد .\r\nحجاب ديگر ، حجاب گناهان است كه بعضى از گناهان در زنگار قلب و تاريكى آن اثر خاصى دارد ، مثل تكبر ، و ترك امر بمعروف .\r\nو خلاصهء كلام آنكه هر گناهى ظلمت و زنگارى در دل از خود بجاى ميگذارد كه وجود آن با فهم حقايق قرآنى منافات دارد و براى بعضى از آنها اثر فوق العاده اى است كه دل را بيكباره تاريك ميگرداند و ديدهء باطن را كور مىسازد بگونه اى كه هر چه نور خورشيد قرآن بر اعيان حقايق معقولات بتابد او از ديدن آنها عاجز خواهد بود ، همچنانكه اگر ديدهء ظاهر كور شد ، نور خورشيد در ديدن صورتهاى محسوسات بىفايده خواهد بود ، پس هر گاه بنده خود را از موانعى كه بر سر راه فهميدن حقايق قرآنى است خالى نمود ، و قلبش خاضع گشت ، و از غير ، دل را فارغ ساخت و در مكان خلوتى بقرائت قرآن پرداخت انوار قرآنى بر او پرتو خواهد افكند .\r\nدر كتاب شريف مصباح الشريعه از امام صادق عليه السّلام روايت شده كه هر كس قرآن را تلاوت كند و در مقابل آن خضوع نكند و دلش نرم نگردد ، و حزنى برايش پيدا نشود و ترسى در دلش پديد نيايد به تحقيق عظمت شأن خداوند را خوار شمرده و زيانى آشكار متوجه او شده است .\r\nبنابر اين قارى قرآن به سه چيز نياز دارد : قلبى خاشع ، و بدنى فارغ ، و مكانى خلوت ، پس هر گاه قلب خاشع گشت شيطان از او فرار\r\n","description":"","footnote":"","page_name":" 328 ","page_number":328},
  {"content":"\r\nمىكند ، قرآن ميگويد :\r\nفَإذا قَرَئْتَ الْقُرآنَ فَاسْتَعِذْ بَاللَّه مِنَ الشَّيطانِ الرِّجيمِ . 16 : 98 ترجمه : و آنگاه كه قرآن تلاوت مىكنى به خدا پناه ببر از شيطان رانده شده .\r\nو هر گاه خود را از اسباب اشتغال به غير فارغ ساخت قلبش براى قرائت قرآن آماده مىشود و در بين تلاوت قرآن فكر و خاطره اى متوجه او نميگردد كه او را از استضائه بنور قرآن و بهره ورى از فوائد آن محروم گرداند ، و هر گاه پس از انجام اين دو امر ، مكان خلوتى براى قرائت قرآن انتخاب نمود و از خلق كناره گرفت روح و سر او با خدا انس ميگيرد ، و حلاوت گفتگوى خداوند را با بندگان صالح خود در مىيابد كه چگونه كرامات و بدايع اشاراتش آنها را از خود فانى مى - گرداند پس آنگاه كه از اين مشرب جامى برگرفت ديگر ، حالى را بر اين حال بر نخواهد گزيد ، و بر اين وقت ، وقتى را اختيار نخواهد نمود ، بلكه آن را بر هر عبادت و طاعتى ترجيح خواهد داد زيرا كه در آن حال بدون هيچ واسطه اى با خدايش بمناجات مىپردازد و با او به گفتگو مىنشيند ، پس بنگر كه كتاب پروردگارت را چگونه قرائت ميكنى ، و منشور ولايتت را چگونه بر ميخوانى ، و اوامر و نواهى او را چگونه فرمان ميبرى ، و حدود آن را چگونه رعايت مينمائى ، چرا كه آن كتابى عزيز و بس گرانبها است كه باطلى گرد آن نگشته ، و از جانب خداوند حكيم و حميد فرو فرستاده شده پس آن را با تأنى و كلمه به كلمه تلاوت نما و بآياتى كه در بر دارندهء وعده يا وعيدى است كه رسيدى اندكى درنگ نما ، و در امثال و مواعظ آن بينديش ، و بر حذر باش از اينكه\r\n","description":"","footnote":"","page_name":" 329 ","page_number":329},
  {"content":"\r\n\r\nبراى رعايت قواعد و حروف آن ، حدود آن را ضايع گردانى . پايان كلام امام عليه السّلام .\r\nامام صادق عليه السّلام در اين كلمات بهمهء اصول مراتب قرائت با اشارات لطيف و بديعى توجه داده است ، كه از جمله تعظيم كلام و متكلم ، و تدبر در آن ، و فارغ ساختن دل از موانع فهم و تفهم ، و تخصيص و تأثر و ترقى مىباشد .\r\nو در بحثهاى گذشته بعضى از مطالب راجع به تفهم و دريافتن معانى و حقايق نماز را دانستى ، در اينجا نيز مطالبى راجع به تفكر و تفهم بيان ميداريم تا آن كس را كه در پى اين امر است دستور و برنامه اى باشد .\r\nپس با اميد بكمك پروردگار و هدايت او ، ميگوئيم كه هر گاه مثلا سورهء « واقعه » را تلاوت ميكنى و ميخوانى :\r\nأَ فَرَأَيْتُمُ الماءَ الَّذي تَشْرَبُونَ . ء انْتُم أَنْزَلْتُمُوه مِنَ الْمُزْنِ أَمْ نَحْنُ الْمُنزِلوُنَ . 56 : 68 - 69 آيا اين آبى كه مىآشاميد مىبينيد ؟ آيا شما آن را از ابر فرود آورديد يا ما فرود آورنده و نازل كنندهء آن هستيم .\r\nپس ميبايست كه تنها اهميت آب را در رفع تشنگى و يا امثال آن از امورى كه بر همه كس روشن است خلاصه نكنى ، بلكه در اين مسئله تأمل نما كه چگونه مىشود كه پيدايش همه اشياء و موجودات از او است ، و بينديش كه چطور همين آب ، غذاى دانه مىشود و دانه به صورت نبات در مىآيد ، و آن نبات غذاء حيوان ، و بعد غذاء انسان مىشود انسانى كه از استخوان و گوشت و خون و مخ ، و مو تركيب يافته است ،\r\n","description":"","footnote":"","page_name":" 330 ","page_number":330},
  {"content":"\r\nبعد چگونه آن گوش و چشم و ديگر قواى او را تشكيل ميدهد ، و بنگر كه چگونه روح و حيات و شعور و فكر و عقل پديد مىآيند ، سپس در حقيقت عقل و عظمت آن بينديش ، و در مراتب عقول بتفكر پرداز ، بعد در مبدأ خود آب تأمل نما و اين آيهء شريفه را بخاطر آور كه ميفرمايد :\r\nفانظر إلى آثار رحمة اللَّه كيف يحيى الارض بعد موتها . 30 : 50 به آثار رحمت خدا بنگر كه چگونه زمين را پس از مردنش زنده ميگرداند .\r\nبعد در صفت رحمت و قيام رحمت به رحمان بينديش و از همهء اينها ببعضى از وجوه قيوميت ذات باريتعالى نسبت به اين عالم پى ميبرى ، و باز نظرت را متوجه اتحاد رحمت با آنچه كه در خارج مورد رحمت واقع گرديده بنما و همينطور بفكر و نظر ادامه بده تا بهره اى فراوان از اسرار عالم كون نصيبت گردد .\r\nو هر گاه اين آيهء شريفه را تلاوت كردى كه ميفرمايد :\r\nاللَّه لا إله الا هو الحى القيوم . 2 : 255 ترجمه : خدايى جز اللَّه نيست آنكه زنده و پايدار است ( و قائم بذات خويش بوده و قوام و پايدارى هر آنچه كه غير او است از او است و او حافظ همهء اشياء و بخشندهء آنچه كه مايهء بقا و هستى آنها مىباشد به آنها است ) ( 1 )  .\r\nهر گاه اين آيه را تلاوت نمودى در معناى « قيوم » و اقسام آن بينديش پس خواهى ديد كه قيوم از لحاظ معنا به چند وجه است : يكى قيوميت ستونها براى سقف ، و ديگر قيوميت اجسام براى اعراض ، و\r\n","description":"","footnote":" ( 1 ) مطلب داخل پرانتز معناى قيوم است . م . ","page_name":" 331 ","page_number":331},
  {"content":"\r\nديگر قيوميت نور براى شعاع ، ديگر قيوميت علم براى صورتهاى علمى است ، و بدان كه قيوميت ذات اقدس حق از همهء اين اقسام والاتر و برتر بوده و بعضى از اين وجوهى كه بيان شد به قيوميت ذات اقدس حق نزديكتر از بعضى ديگر است .\r\nو باز اگر اين آيهء شريفه را تلاوت نمودى كه مىفرمايد :\r\nو نحن اقرب إليه من حبل الوريد . 50 : 16 و ما به او نزديكتر هستيم از رگ گردن ، در اقسام قرب بينديش و در معيت ذات اقدس حق نسبت به اشياء فكر نما و در اقسام معيت تأمل كن ، پس از آن قيوميت و معيت او را از هر قيوميت و معيت و قربى كه در غير او هست منزه بدار .\r\nو هر گاه اين آيهء شريفه را قرائت نمودى كه مىفرمايد :\r\nوَ انْ مِنْ شَيءٍ الا عِنْدَنا خَزائِنُه وَما نُنَزِّلُه الا بِقَدرٍ مَعْلُومٍ . 15 : 21 ترجمه : و هيچ چيزى نيست مگر آنكه خزائن آن نزد ما است ، و جز به اندازه اى معلوم از آن فرو نفرستيم .\r\nپس اولا در معناى اينكه مىفرمايد : « نزد ما است » بينديش كه اين « نزد او » آيا عبارت از مكان خاصى است كه از مكان اشياء ديگر بدور است ، آيا آن مكان ، در محلى خارج از اين عالم مثلا پس از آسمان هفتم قرار دارد ، و يا در باطن همين عوالم است و بعد مكانى براى آن نيست ، بعد در كلمهء « خزائن » بينديش ، آيا اين خزائن و انبارها هم نظير همين خزائن دنيائى مثل مخزن آب و انبار طلا و نقره و امثال آن است ، يا اينكه بگونهء ديگرى است مثل گنجانيدن ميوه در ريشه‌هاى درخت و ذخيره ساختن درخت در دانهء آن ، يا مثل گرد آوردن معلومات در علوم ، و\r\n","description":"","footnote":"","page_name":" 332 ","page_number":332},
  {"content":"\r\n\r\nمعقولات در عالم عقل ، بعد در چگونگى وجود هر يك از اشياء در اين خزاين و انبارها بينديش . آيا هر يك از آنها به همين صورتى كه در اين عالم هست در آن خزاين هم هست ، يا به صورتى ديگر ، بعد در كيفيت فرو فرستادن آن تأمل نما پس هر گاه كه در امثال اين مطالب بتفكر پرداختى ، اميد است كه بابى از اصول علم برويت گشوده شود ، آن هم بابى كه ابواب زيادى از اسرار عالم كون از آن گشوده خواهد شد .\r\nبعد هر گاه در اسماء خداوند كه در قرآن آمده فكر نمائى ، مثل رب ، و رحمان ، و رحيم ، و قيوم و ديگر اسماء الهى ، سپس در آثار هر يك از اين اسماء در اين عالم بنگرى خواهى ديد كه همهء اجزاء عالم قائم به اينها است ، مثلا اگر به ربوبيت و رحمانيت او بنگرى ، آيا در عالم چيزى را مشاهده ميكنى كه خارج از حيطهء اينها باشد ؟ و اگر با دقت در اين مطلب بنگرى و تأمل نمائى ، رحمانيت او را در شراشر وجودت و در همهء اين عالم خواهى ديد ، همينگونه ربوبيت او را ، زيرا رحمانيت او عبارت از رحمت عامى است كه مساوى ايجاد و ابقاء است ، و ايجاد همهء اشياء را در بر ميگيرد ، بنابر اين هر موجودى كه در اين عالم هست وجودش از رحمت ذات اقدس حق ، و بقائش هم برحمت او خواهد بود ، و در خارج چيزى جز رحمت او نخواهد بود ، بعبارت ديگر ، عالم از حيث موجوديتش سراسر رحمت او است ، و هر گاه به نسبت ايجاد با موجود توجه داشته باشى ميگوئى عالم فعل او است ، و اگر نسبت بين موجود و پديده را با موجد و پديد آورنده در نظر گيرى ميگوئى عالم مفعول او است ، بنابر اين در خارج ، يك چيز بيش نيست و آن همان رحمت ذات اقدس حق است . مطلب ديگر اينكه قارى قرآن در هنگام\r\n","description":"","footnote":"","page_name":" 333 ","page_number":333},
  {"content":"\r\n\r\nقرائت قرآن بايد متوجه باشد كه مقصود از خطابها در اين كتاب ، او است ، و هر گاه آيه اى تلاوت نمود كه مشتمل بر امر و يا نهيى است بايد بداند كه او است كه از طرف خدا به انجام آن امر مأمور شده و يا از آن كار باز داشته شده و همچنين در وعد وعيد و غير اينها . چرا كه قرآن براى هدايت همهء امت نازل گشته و هر آن كس را كه تابع رضوان و خشنودى حقتعالى باشد ذات اقدس حق به راههاى سلامت و صواب رهنمون خواهد بود و بقول قرآن آنها را از تاريكى خارج و بسوى نور خواهد برد ، و بصراط مستقيم هدايت خواهد كرد ، چون بقول قرآن اين كتاب بينشها و مايهء بصيرت و بينائى مردمان و هدايت و رحمت براى پرهيزگاران است ، حال كه نزول اين كتاب بدين منظور بوده پس هر خواننده اى ميبايست خود را مخاطب و مقصود خطابهاى اين كتاب بداند .\r\nو اما تأثر ، عبارت از اينست كه انسان با اختلاف آيات ، حالش تغيير كند ، و حالش مناسب با آيه اى باشد كه تلاوت مىكند پس اگر آيات عذاب را تلاوت نمايد محزون گردد و از ترس بگريد ، و هر گاه آيات رحمت را قرائت نمايد شادمان گردد ، و خلاصه با هر آيه اى رنگ همان آيه را به خود بگيرد ، و حالى مناسب با آن برايش پيدا شود .\r\nپس آنگاه كه اين آيات را قرائت كند كه خداوند مىفرمايد :\r\nخذوه فغلوه ، ثم الجحيم صلوه . 69 : 30 - 31 بگيريد او را و در زنجيرش كنيد سپس به طرف دوزخش كشيد ، آن چنان رنجيده خاطر و محزون گردد كه گويا دارد مىميرد ، و هر گاه\r\n","description":"","footnote":"","page_name":" 334 ","page_number":334},
  {"content":"\r\nاين آيه را تلاوت نمايد كه خدا ميفرمايد :\r\nلا تقنطوا من رحمة اللَّه ان اللَّه يغفر الذنوب جميعا . 39 : 53 از رحمت خدا نااميد نگرديد كه خداوند همهء گناهان را بيامرزد .\r\nشادمان و مسرور گردد چنان كه گويا از خوشحالى ميخواهد پرواز كند و در هنگام قرائت اسماء و صفات ذات اقدس حق ، خصوصا اسماء و صفات جلاليه او مثل شديد العقاب ، خود را كوچك كند و در مقابل اسماء جلالهء او خضوع نمايد ، و هنگامى كه بآياتى ميرسد كه از قول كفار نسبتهاى ناروائى كه بذات اقدس حق داده‌اند مثل داشتن فرزند و همسر و شريك بيان ميدارد صوتش را كوتاه كند و همچون كسى كه شرمسار و خجل مىشود و آثار انكسار و شكستگى در چهره اش نمايان شود بگونه اى كه گويا از خطر چنين نسبتى نزديك است كه بميرد .\r\nو چون نام بهشت و اوصاف آن بميان آيد شاد ، و چون نام دوزخ و انواع عذاب آن برده شود بيمناك و محزون گردد ، و آنگاه كه از مقربين و اولياء خدا نامى بميان آيد تمايل و علاقهء خود را به تحصيل مقام آنها ظاهر گرداند و از خدا بخواهد كه بر او منت نهاده و قرب و نزديكى خود را نصيب او گرداند ، و هر گاه از معاصى و گناهان نامى برده شود استغفار نمايد بگونه اى كه گويا ميترسد كه آن گناه از او سر زده باشد ، و همينطور مسائل ديگر .\r\nو بهتر آن است كه هنگام قرائت اين آيات بمقتضاى اين احوال با خداى خود بمناجات و گفتگو بپردازد ، زيرا بر زبان آوردن مطلبى باعث تأكيد آن در دل مىشود ، و مقصود اصلى از قرائت قرآن ، دستيابى به اين احوال براى قلب و نفس و روح است ، و الا كه اگر تنها به زبان ،\r\n","description":"","footnote":"","page_name":" 335 ","page_number":335},
  {"content":"\r\n\r\nقرآن را قرائت نمايد ، ولى نه قلبش نرم گرديد و نه اين احوال در جوارح و اعضايش به انجام عمل نيك ، اثر گذاشت ، طبق فرمايش امام صادق عليه السّلام شأن عظيم خداوندى را خوار شمرده است ، و شايد اين حقيقت را بتوان از اين آيهء شريفه فهميد كه مىفرمايد :\r\nوَ مَنْ اعْرَضَ عَنْ ذِكْرِى فَانَّ لَه مَعيشةً ضَنْكا . 20 : 124 ترجمه : آن كس كه از ذكر و ياد من روى گرداند براى او زندگى سخت و تنگى خواهد بود .\r\nپس ميبايست كه هنگام قرائت قرآن ، زبان ، واعظ ، و عقل مترجم ، و قلب و ساير جوارح و اعضاء متعظ و پندپذير باشد .\r\nو در اين زمينه حكايتهاى عجيبى از توبه و غشوة و هلاكت بعضى از افراد در هنگام قرائت قرآن رسيده ، و مثلا تأثر از ترس جهنم موجب شده كه حقيقت دوزخ بر او مكشوف گشته و او آن را بالعيان ديده است ، همچنين شادمانى و بشارت از بهشت ، سبب شده كه حقيقت آن براى او آشكار گرديده و آن را بالعيان مشاهده نموده و در زمرهء يقين دارندگان به ثواب و عقاب در آمده است ، و همين طور مسائل ديگر .\r\nاما تبرى ، عبارت از اينست كه قارى قرآن هيچ حول و قوه اى براى خود نبيند ، و از نگاه بخويشتن بديدهء رضا و خوشبينى بر حذر باشد ، و هرگز اعمال و كردارش موجب اعجاب و خود پسندى او نگردد ، و آنگاه كه ذكرى از صالحان و مقربان مىشود مبادا خود را در زمرهء آنها بداند ، بلكه آرزو كند كه خداوند بفضل و عنايت خويش او را در زمرهء آنها در آورد و مشتاق لقاء آنها باشد ، و هر گاه آيه اى تلاوت\r\n","description":"","footnote":"","page_name":" 336 ","page_number":336},
  {"content":"\r\nكند كه در مذمت و تهديد معصيت كاران است خويشتن را مخاطب آن آيه به حساب آورده و منتظر وقوع آن عذاب بر خويشتن باشد .\r\nاين همان مطلبى است كه مولا امير المؤمنين عليه السّلام در وصف متقين و پرهيزگاران بيان ميدارد و مىفرمايد :\r\nو اذا مرّوا بآية تخويف اصغوا إليها مسامع قلوبهم و ظنّوا انّ زفير جهنّم في آذانهم .\r\nو آنگاه كه به آيه اى رسند كه تخويف و تهديدى در آن هست گوش دل به آن فرا ميدهند بدانسان كه گويا صداى شعله‌هاى آتش دوزخ در گوشهاى آنها است . و اگر حالش چنين بود و نفسش را در همه اعمال مقصر ديد ، اين رويه سبب قرب و نزديكى او به رضايت و خشنودى پروردگارش مىشود . پس آن كس كه در حال قرب و نزديكى خود را دور ببيند ذات اقدس حق بر او لطف نموده و او را خائف و بيمناك سازد و بدينوسيله بدرجهء بالاترى از قرب و نزديكى دست مىيابد ، و آن كس كه در بعد و دورى از خداوند خود را نزديك به او تصور نمايد همين امنيت خاطر ، سبب فريب او گشته و او را دور تر مىسازد .\r\nو ترقى عبارت از اينست كه در قرائت قرآن مدام در حال ترقى و بالا رفتن باشد تا بدانجا كه كلام را از خود ذات اقدس حق بشنود چنان كه در روايتى كه از امام صادق عليه السّلام بيان داشتيم شنيدى كه حضرت فرمود :\r\nآنقدر آن آيه را تكرار نمودم كه آن آيه را از گوينده اش شنيدم ، زيرا درجات قرائت مختلف است كه پائينترين آن سه درجه است و پائينترين آن نيز اينست كه قارى قرآن چنين تصور كند كه در پيشگاه خداوند متعال ايستاده و قرآن را بر او قرائت مىكند در حالى كه ذات\r\n","description":"","footnote":"","page_name":" 337 ","page_number":337},
  {"content":"\r\n\r\nاقدس حق به او مينگرد و از او مىشنود ، در اين صورت خواه ناخواه سؤال ، و تمايل و زارى ، و درخواست در او پيدا خواهد شد .\r\nمرتبهء بالاتر از اين ، اينست كه بقلبش مشاهده كند كه خدا با او سخن مىگويد و با كلامش با او مناجات مىكند ، كه اين مرتبه از قرائت ، گوش فرا دادن ، و فهم ، و تعظيم ، و حياء ، و هيبت ، و رجاء را سبب مىشود .\r\nو از همه برتر اينست كه در كلام ، متكلم را ببيند ، و در كلمات ، صفات را مشاهده كند ، و اين امر او را از نظر بقرائت و توجه به خود و بهر آنچه كه غير از پروردگارش كه متكلم آن قرآن است ، مشغول ميدارد ، و تنها مقصودش و تمام همش او خواهد بود ، حتى از انعام و احسان او هم در خواهد گذشت و چنان خواهد بود كه گويا مستغرق در مقام شهود است ، و از چنين حالتى است كه امام صادق عليه السّلام خبر ميدهد و مىفرمايد :\r\nو اللَّه لقد تجلَّى اللَّه لخلقه في كلامه و لكن لا يبصرون .\r\nبه خدا سوگند كه ذات اقدس حق در كلامش براى خلقش تجلى نموده ولى آنان نمىبينند .\r\nو غشوهء آن حضرت در حال تكرار آيه اى از قرآن در نماز از همين باب بود . و اين درجه اختصاص بمقربان درگاه الهى دارد ، و مرتبهء پائينتر از آن ، درجهء اصحاب يمين ، و مرتبهء پائينتر براى ساير مردم و غافلان است . و لذت كامل در همان درجه و مرتبهء آخر است و صاحب چنين حالى است كه هيچ حالى را بر اين حال اختيار نميكند .\r\nو از بعضى از حكماء نقل شده كه گفته است من قرآن را تلاوت\r\n","description":"","footnote":"","page_name":" 338 ","page_number":338},
  {"content":"\r\n\r\nمىنمودم ، ولى حلاوتى در آن نمىيافتم ، تا آنگاه كه بگونه اى تلاوت نمودم كه گويا از رسولخدا صلَّى اللَّه عليه و آله مىشنوم ، و باز تلاوت نمودم ، و تلاوت نمودم تا آنگاه كه گويا آن را از جبرئيل مىشنوم پس از اين مرتبه بود كه خطاب رسيد يك منزل بيش نمانده است ، و الآن آن را از متكلمش مىشنوم و از اين حال لذت و نعمتى نصيبم گشته كه ديگر نميتوانم از آن در گذرم .\r\nو اما تفكر و تفهم ، بدانگونه كه در گذشته مفصلا بيان داشتيم نميتوان در نماز رعايت اين دو امر را نمود زيرا موجب مىشود كه نماز گزار از صورت نماز ، خارج شود ، و لذا بايد بگونه اى كه به صورت نماز خللى وارد نشود تفكر و تفهم انجام گيرد .\r\nدر اينجا بى مناسبت نيست كه اجمالا به آنچه كه در تفسير سوره‌هاى فاتحة الكتاب ، و قدر ، و توحيد وارد شده اشاره اى داشته باشيم ، زيرا اين سه سوره غالبا در نمازهاى پنجگانه قرائت مىشود ، پس با استعانت به بسم اللَّه الرحمن الرحيم ميگوئيم : از امام صادق عليه السّلام روايت شده كه از گفتن بسم اللَّه غفلت منما هر چند كه در پى آن امرى كوچك و بىمقدار باشد و از آن حضرت رسيده كه فرمود : هر كس از شيعيان ما ترك گفتن بسم اللَّه كند خدا او را به امرى ناخوشايند امتحان كند تا موجب توجه او بر شكر و ثناء ، و محو آثار تقصيرش گردد .\r\nو در اخبار آمده كه يكى از شيعيان در محضر مولا على عليه السّلام هنگام نشستن از گفتن بسم اللَّه غفلت نمود پس افتاد و سرش شكست امام عليه السّلام به او فرمود : اين بخاطر ترك بسم اللَّه بود ، و در اخبار ما و اخبار عامه احاديث بسيارى در اين زمينه آمده است .\r\n","description":"","footnote":"","page_name":" 339 ","page_number":339},
  {"content":"\r\n\r\nو در اخبار آمده است كه به « باء » وجود هستى ظاهر گشت و به نقطهء زير باء ، عابد از معبود تميز داده شد ، و در قرآن كريم آمده است كه :\r\nلا رِطْبٍ وَلا يابِسٍ الا في كِتابٍ مُبينٍ . 6 : 59 هيچ تر و خشكى نيست مگر اينكه در قرآن هست\r\nو از امير - المؤمنين عليه السّلام روايت شده كه فرمود :\r\nآنچه در همهء قرآن هست در سورهء فاتحه هست ، و هر آنچه كه در سورهء فاتحه هست در بسم اللَّه الرحمن الرحيم هست و آنچه در بسم اللَّه الرحمن الرحيم هست در باء بسم اللَّه هست ، و آنچه كه در باء هست در نقطهء باء هست و من نقطهء زير باء بسم اللَّه هستم ، و در خبر ديگر آمده كه « باء » بهاء و روشنى خداوندى ، و « سين » سناء و والائى او است و در كافى و توحيد و معانى الاخبار ، از عياشى از امام صادق عليه السّلام نقل شده كه « باء » بهاء ، و « سين » سناء او ، و « ميم » مجد و بزرگوارى باريتعالى است . صاحب تفسير قمى از امام باقر عليه السّلام و امام صادق عليه السّلام و امام رضا عليه السّلام به اسانيد خود كه جملگى مورد اعتماد هستند مثل همين مطلب را روايت نموده ، ولى بجاى مجد خدا ، ملك خدا آمده است ، و در توحيد از طريق ديگرى به همين صورت آمده است .\r\nو باز صاحب كتاب توحيد ، باسناد خود از امام رضا عليه السّلام روايت نموده كه آن حضرت فرمود : اول چيزى كه خدا براى آموزش كتابت بخلقش آفريد حروف معجم بود ، تا اينكه مىفرمايد : پدرم از پدرش از جدش امير المؤمنين عليه السّلام مرا حديث نمود كه آن حضرت دربارهء الف - ب - ت - ث ، فرمود : الف آلاء و نعمتهاى خداوندى ، و باء بهجت و جلوه و شكوه حضرت حق تعالى است تا اينكه فرمود « س »\r\n","description":"","footnote":"","page_name":" 340 ","page_number":340},
  {"content":"\r\nسناء اللَّه و والائى پروردگار ، و ميم ملك خدا در روز قيامت است تا آخر حديث .\r\nو در همان كتاب از امام موسى كاظم عليه السّلام در تفسير « ميم » آمده كه آن را بملك خدا تفسير نموده است .\r\nو در روايتى كه از امير المؤمنين عليه السّلام در تفسير ابجد رسيده و روايتى ديگر از امام باقر عليه السّلام در تفسير حمد ، در هر دو روايت « ميم » كنايه از ملك خداوندى دانسته شده است .\r\nو باز رواياتى كه در تفسير حروف لفظ جلالهء اللَّه رسيده ، الف را كنايه از آلاء و نعمتهاى خداوندى دانسته است كه در بعضى از آنها نعمت ، مقيد به نعمت ولايت شده است ، و لام را كنايه از الزام خداوند بندگان را به ولايت ، و هاء را كنايه از مخالفين محمد و آل محمد صلَّى اللَّه عليه و آله و در بعضى كنايه از هول و هراس دوزخ ، و در بعضى كنايه از هاويه كه چاهى در دوزخ است دانسته‌اند ، و مراد از همهء اينها يكى است چنان كه ظاهر است .\r\nميگويم طبرسى از تفسير ثعلبى و او باسناد خود از حضرت رضا عليه السّلام روايت نموده كه فرمود در « الف » شش صفت از صفات خدائى است ، يكى ابتدا ، زيرا خداوند ابتدا همهء آفريده‌ها است ، و الف هم ابتدا همهء حروف است ديگر استواء ، كه خداوند عادل و بدور از ظلم و ستم است ، و الف هم ذاتا راست مىباشد ، ديگر انفراد ، كه خدا هم فرد است و الف هم فرد ، ديگر اينكه خلق به خدا متصل مىشوند ولى خدا بخلق متصل نميگردد ، و جملگى نيازمند او هستند و او بىنياز از آنها است ، الف هم ، چنين است و الف متصل به هيچ حرفى نمىشود بلكه\r\n","description":"","footnote":"","page_name":" 341 ","page_number":341},
  {"content":"\r\n\r\nحروف به او متصل مىشوند و او جداى از بقيهء حروف است ، و خداوند همچنين است كه بندگان به او متصل مىشوند ، و او در جمع صفات از خلقش جدا است ، و معناى الف از الفت گرفته شده ، و پروردگار هم سبب الفت خلق است در كتاب كنز الدقايق هم مثل اين روايت آمده است .\r\nميگويم از اين اخبار و ديگر احاديث و رواياتى كه در اين زمينه رسيده دانسته مىشود كه حروف هم در قبال ساير عوالم ، براى خود عالمى دارد و ترتيب آن مطابق با ترتيب ديگر عوالم است ، و الف چنانست كه گويا دلالت بر واجب الوجود دارد و باء بر مخلوق اول ، كه همان عقل اول و نور اول كه نور پيامبر ما صلَّى اللَّه عليه و آله باشد دلالت مىكند و لذا از آن تعبير به « بهاء اللَّه » گرديده است ، زيرا بهاء به معناى حسن و جمال است ، و مخلوق اول عبارت از ظهور جمال پروردگار است ، بلكه اگر در معناى بهاء دقت كنيم مىبينيم كه آن عبارت از نور با هيبت و وقار است ، كه اين حقيقت ، مساوى با جمال و جلال ، و جامع آنها است ، و مرتبهء دوم ، مرتبهء « سين » است ، كه به « سناء اللَّه » تفسير شده است ، و سناء در لغت به معناى روشنى برقى است كه مىجهد و به معناى رفعت و والائى است ، و دلالت بر مرتبهء نفس كلى دارد ، سوم ، مرتبهء « ميم » است كه از دائرهء امكان حكايت مىكند ، و تفسير به « ملك » شده است ، بنابر اين عوالم سه تا است عالم عقل ، و عالم نفس ، و عالم ملك و شهادت ، اگر خواستى بگو :\r\nعالم جبروت ، و ملكوت و ناسوت . اين مطالبى بود راجع به حروف بسم اللَّه .\r\nدر معناى كلمهء شريفهء اللَّه\r\nو اما آنچه در تفسير كلمات بسم اللَّه آمده است ، يكى روايتى است\r\n","description":"","footnote":"","page_name":" 342 ","page_number":342},
  {"content":"\r\n\r\nدر توحيد از امير المؤمنين عليه السّلام كه مردى در خدمت آن حضرت ايستاد و گفت اى امير المؤمنين مرا از معناى بسم اللَّه الرحمن الرحيم خبر ده ، امام عليه السّلام فرمود :\r\nاللَّه عظيمترين اسم از اسماء خداوند است ، كه غير او نميتواند اين اسم را بر خود نهد ، و هيچ مخلوق و آفريده اى را نميتوان به آن ، ناميد ، مرد گفت تفسير « اللَّه » چيست ؟ فرمود : اللَّه يعنى آن كسى كه در هنگام گرفتاريها و حوائج هر مخلوقى رو سوى او مىكند و آنگاه كه اميد انسان از همه جا قطع ، و هر سببى را سواى او بىثمر مىبيند به او توجه مىكند و دست نياز بسوى او دراز مىنمايد . و در روايتى ديگر كه از آن حضرت عليه السّلام رسيده مىفرمايد كه اللَّه يعنى معبودى كه خلق در او حيران ، و رو سوى او دارند ، و ذات اقدس حق از اينكه بديدگان درك شود ، مستور و از اينكه به وهم آيد محجوب مىباشد .\r\nصاحب كتاب توحيد پس از نقل اين روايت ميگويد : از امام باقر عليه السّلام روايت شده كه فرمود اللَّه ، يعنى آن معبودى كه خلق از درك ماهيت او حيران و سرگشته ، و از احاطة بكيفيت و چگونگى او سرگردان هستند .\r\nو عرب ، هر گاه كسى در چيزى حيران شود و به كم و كيف آن پى نبرد ميگويد إله الرجل .\r\nو هر گاه انسان در حال ترس و بيم به كسى يا چيزى پناه جويد عرب ميگويد : و له الرجل . و « إله » در لغت به معناى موجودى است كه از حواس خلق پوشيده و مستور است .\r\nو اما تفسير : الرحمن الرحيم\r\nدر كتاب توحيد آمده كه رحمن ،\r\n","description":"","footnote":"","page_name":" 343 ","page_number":343},
  {"content":"\r\n\r\nيعنى آن كسى كه با ارزانى داشتن رزق ما بر ما رحم مىكند ، و رحيم يعنى آنكه در اديان و دنيا و آخرتمان ، ما را مورد رحم قرار دهد و دين را بر ما سبك گردانيد و آن را آسان نمود ، و باينكه ما را از دشمنانش جدا نموده بر ما رحم كرد .\r\nو در روايتى ديگر كه مورد اعتماد است آمده كه : رحمن بهمهء خلق ، و رحيم بمؤمنين بخصوص ، و در كتاب توحيد در ضمن حديثى آمده كه راوى مىگويد گفتم « الرحمن » فرمود بهمهء عالم ، گفتم « الرحيم » فرمود : تنها بمؤمنين . و در روايت ديگرى رحمان ، به خداوند مهربانى كه روزى آفريدگان را پيوسته بر آنها ارزانى ميدارد گر چه آنها از اطاعت او سر باز زنند ، تفسير شده است .\r\nو صاحب مجمع البيان از عيسى بن مريم عليه السّلام نقل نموده كه فرمود :\r\nالرحمن يعنى رحمان و بخشندهء در دنيا ، و الرحيم ، يعنى بخشندهء در آخرت .\r\nو در يكى از دعاهاى صحيفهء سجاديه آمده است كه :\r\nيا رحمان الدنيا و الآخرة و رحيمهما .\r\nو از امام صادق عليه السّلام روايت شده كه رحمان اسم خاص است براى صفت عام ، و رحيم اسمى عام است براى صفتى خاص .\r\nمىگويم اصل رحمت ، به معناى عطوفت و مهربانى است ، و اين صفت براى ما انسانها سه حالت پديد ميآورد ، اول رقت دل از مشاهدهء حال آن كس كه مورد رحم قرار مىگيرد ، سپس شفقت و دلسوزى نسبت به او ، و پس از آن انجام آنچه كه مقتضاى اين دلسوزى و مهربانى نسبت به او است از احسان و انعام ، و چنين به نظر ميرسد كه آن حالتى كه لفظ « رحم » براى آن وضع شده همان حالت دوم است ، و حالت اول از مبادى\r\n","description":"","footnote":"","page_name":" 344 ","page_number":344},
  {"content":"\r\nو حالت سوم از نتايج آن مىباشد و اگر اين را پذيرفتيم ، ديگر در اطلاق اين صفت بر خداوند ، لازم نيست كه به تجوز و چشم پوشى ، قائل شده و بگوئيم مقصود از آن تنها اثبات غايت و نتيجهء اين صفت براى خداوند است ، چنان كه كسانى كه چنين پنداشته‌اند كه رقت و نرم دلى جزء حقيقت اين صفت است ، و از طرفى چون نميتوانستند كه اين تغيير حالت را به ذات اقدس حق نسبت بدهند ، بر اين شده‌اند كه بگويند اطلاق لفظ رحمان و رحيم بر خداوند از باب مجاز بوده و از نسبت اين صفت به خداوند تنها غايت و هدف آن منظور است ، ولى بنابر آنچه كه ما گفتيم اطلاق « رحيم » بر خداوند ، از باب الغاء حقيقت اين صفت و اعتبار غايت و نتيجهء آن نيست ، بلكه براى رحمت پروردگار هم چون ساير افعال خداوندى ، مبادى وجوديه اى است كه بىنياز از تحقق است و اين همان حقيقت معانى اين الفاظ است ، بنابر اين ، حقيقت رحمت ، همان معنائى است كه باعتبار آن همهء ممكنات مورد رحم و عطوفت پروردگار قرار ميگيرند ، و آن ، همان حقيقت اسم رحيم است كه از اسماء مخلوقه عينيهء حضرت ذو الجلال مىباشد ، چنان كه از رسولخدا صلَّى اللَّه عليه و آله روايت شده كه فرمود :\r\nذات اقدس حق را صد رحمت است كه يكى از آنها را به زمين نازل نموده و آن را بين خلق تقسيم نمود ، پس هر چه محبت و مهربانى و عطوفت در اين دنيا است از همان يك قسمت است ، و نود و نه قسمت ديگر را براى خود نگهداشت ، تا در قيامت نسبت به بندگانش مبذول دارد ، بنابر اين اطلاق رحمان بر خداوند متعال باعتبار آفرينش رحمت رحمانيهء او ، و اطلاق رحيم ، باعتبار قيام رحمت ، به ذات اقدس حق است ، آن هم قيام صدور ، نه قيام حلول ، پس رحمت رحمانيتش عبارت از افاضهء وجود منبسط\r\n","description":"","footnote":"","page_name":" 345 ","page_number":345},
  {"content":"\r\n\r\nبر جميع مخلوقات ، و ايجاد او همان رحمانيت او ، و آنچه وجود و هستى يافته رحمت او است ، و رحمت رحيميه ذات اقدس حق عبارت از افاضهء هدايت و كمال نسبت به بندگان مؤمنش در دنيا و اعطاء پاداش و ثواب به آنها در آخرت است ، بنابر اين ، رحمانيت حق تعالى كه مسئلهء ايجاد را شامل مىشود مسئلهء عامى است كه نيك و بد را در بر مىگيرد ، ولى رحيميت او كه هدايت او مىباشد اختصاص بمؤمنين دارد ، و رحمان از جهت اينكه بر رحمت مطلقهء عام دلالت مىكند بر رحمت مخلوقات اطلاق نمىشود ، و از جملهء خصائص حضرت حق تعالى است ، ولى رحمت رحيميه از جهت اينكه اختصاصى و مقيد است ، اطلاق آن بر رحمت و عطوفتى كه بين مخلوقات است مانعى ندارد ، پس آن كس كه بعالم از اين جهت كه قيام آن بايجاد حضرت حق تعالى است بنگرد ، گويا به رحمانيت او نظر نموده و در خارج جز خداوند رحمان ، و رحمتش چيز ديگرى نخواهد ديد ، و اگر كه بعالم باعتبار ايجاد آن از ناحيهء ذات اقدس حق بنگرد چنين است كه گويا جز خداوند رحمان و بخشنده چيز ديگرى نخواهد ديد .\r\nمسئله اى كه باقى مانده اينست كه در بعضى موارد ، رحمان به دنيا ، و رحيم بآخرت اضافه مىشود ، و باز در دعاء ميخوانيم كه هر دو هم به دنيا و هم بآخرت اضافه شده و معصوم عليه السّلام ميفرمايد :\r\nيا رحمان الدنيا و الآخرة و رحيمهما .\r\nاما اول ، اشاره به اين حقيقت است كه رحمت رحمانيهء پروردگار ، عبارت از رحمت مطلقه اى است كه اختصاص بمؤمنين ندارد و رحمت رحيميهء او خاص مؤمنان است ، و چون ظهور اولى در دنيا ، و دومى در\r\n","description":"","footnote":"","page_name":" 346 ","page_number":346},
  {"content":"\r\nآخرت است ، رحمانيت او به دنيا ، و رحيميت او بآخرت اضافه شده است ، اما صورت دوم كه هر دو هم بآخرت اضافه شده و هم به دنيا ، اشاره به اين حقيقت است كه هر دو اين رحمتها در هر دو سرا وجود دارد ، و چنين نيست كه كفار از جميع وجوه رحمت رحيميهء او محروم شده باشند ، زيرا دعوت آنها به ايمان و بعثت انبياء ، و فرو فرستادن كتب آسمانى براى هدايت آنها ، بهرهء آنها از رحمت رحيميهء او است ، و آنها بخاطر سوء اختيار خود خويشتن را از آن محروم ساخته و آن را ضايع نموده‌اند .\r\nمطلب ديگر اينكه اگر كسى ادعا كند كه هر چه رحمت است همهء از آن رحمان و رحيم و آن بخشنده و بخشايشگر است سخنى صحيح گفته است ، زيرا آنچه كه از رحمت و عطوفت و مهربانى در اين عالم ديده مىشود در حقيقت شعاعى از پرتو رحمت حق تعالى و اثرى از آثار او است ، و نسبت آن به ذات اقدس حق از نسبتش بهر كس ديگر درستتر و صادقتر خواهد بود ، و اگر رحمت و عطوفتى به غير او نسبت داده شد از باب تأويل خواهد بود و چنان است كه ما نور چراغ را به مجرد وساطت شيشه در رساندن آن ، به شيشه نسبت بدهيم ، بلكه نسبت رحمت به غير خدا هم چون نسبت دادن اشراق و پرتو افشانى به نور خورشيد ، و نسبت آن به حق تعالى هم چون نسبت اشراق به خود خورشيد است .\r\nمطلب ديگر اينكه گاه مىشود كه ابليس خبيث در دل مؤمن ايجاد شك مىكند باينكه دردها و رنجها و احتياج و ناگواريهائى كه در اين عالم است بخصوص نسبت بمؤمنين و اولياء پروردگار ، با كمال رحمت و قدرت حضرت حق منافات دارد ، و اگر مؤمن در پاسخ بگويد كه اين\r\n","description":"","footnote":"","page_name":" 347 ","page_number":347},
  {"content":"\r\n\r\nشرور و بديها ، نسبت به عواقب خيرى كه براى مؤمن دارد چيزى جز رحمت نيست ، او مىگويد كه آيا خداوند قادر نيست كه همين خيرات را بدون اين رنج و ناگواريها به او برساند ؟ اينجا است كه آن مسكين از جواب در مىماند . و آنچه كه الآن در جواب به اين سؤال بخاطرم گذشت اينست كه همانگونه كه از كلام خداى متعال كه مىفرمايد :\r\nوَ انْ مِنْ شَيءٍ الا عِنْدَنا خَزائِنُه وَما نُنَزِّلُه الا بِقَدَرٍ مَعْلُومٍ . 15 : 21 و هيچ چيزى نيست مگر اينكه خزائنش نزد ما است ، و ما جز باندازهء معلوم از آن فرو نفرستيم . فهميده مىشود ذات اقدس حق در افاضهء فيض ، هم از نظر كمى و هم از نظر كيفى ، ساير صفات را بصفت حكمت مقيد نموده و قدرت و رحمت او هم مستثناى از اين امر نيست و براى حكيم ، هيچ آفرينش ، و هيچ كار ، و هيچ جود و بخشش و رحم و عطوفتى كه منافى با حكمت او باشد نخواهد بود .\r\nمطلب ديگر اينكه بهرهء بنده از صفت رحمان اينست كه هيچ مستمندى را وا نگذارد مگر اينكه به اندازه اى كه در توان دارد نيازش را بر طرف كند ، و در همسايگى و شهر خود اگر فقيرى ديد خود را در رفع نياز او متعهد ببيند ، و در رفع نيازمنديش بمال و يا آبرو و يا شفاعت نزد ديگران ، كوشش كند و اگر از همهء اينها عاجز بود با دعاء او را كمك كند ، و از نيازمندى و احتياج او غمگين باشد و خود را در ضرر و يا حاجت او سهيم بداند . اما بهرهء او از رحمت رحيميهء پروردگار باينستكه ببندگان غافل او ترحم كند ، و آنان را از راه غفلت و بىخبرى باز گردانيده و با موعظه و ارشاد و مهربانى و لطف - نه با قهر و غضب - به خدا دعوت نمايد ، و به گناهكاران بديدهء رحمت بنگرد نه به چشم سرزنش ، و هر گناهى\r\n","description":"","footnote":"","page_name":" 348 ","page_number":348},
  {"content":"\r\n\r\nكه از كسى سر زد چنين باشد كه گويا خود او آن گناه را مرتكب شده ، و تا حدى كه برايش امكان دارد در ازاله و از بين بردن آن سعى و كوشش نمايد ، و با اين عمل ، گناهكاران را از معرض سخط و غضب پروردگار دور سازد ، و از دورى از جوار رحمت حق ، و گرفتار شدن به عذاب او آنها را نجات دهد .\r\nمطلب ديگر اينكه آنچه مهم است اينست كه انسان در خارج ، بسم اللَّه الرحمن الرحيم ، را بشناسد ، و بدان عارف باشد و در استغاثه بذات اقدس حق در همهء امور به آن توجه داشته باشد ، معرفت جزئيهء شخصيه ، زيرا براى هر چيزى دو جهت است ، جهتى از خدا ، و آن همان جهت اسم اللهى آن است كه ذات اقدس حق با آن ، آن شىء را پديد آورده است ، و جهتى ديگر جهت نفس خود آن چيز ، و حقيقت استعانت به « اسم اللَّه » اينست كه انسان در خارج اين جهت را بشناسد و بدان معرفت داشته باشد و با آن بذات اقدس حق توجه كند و رو سوى او نمايد .\r\nدر اينجا بىمناسبت نيست كه باشكالى كه براى بعضى از اهل علم پيدا شده و قرائت بسم اللَّه را در ابتداى هر سوره اى بدون تعيين آن ، يا قرائت آن را به قصد سوره اى ، غير از آن سوره كه قرائت نموده جايز ندانسته‌اند جواب گوئيم اينها مىگويند كه چون بسم اللَّه در هر سوره اى آيه اى از آن سوره هست ، بنابر اين بسم اللَّه در هر سوره اى غير از بسم اللَّه سورهء ديگر خواهد بود ، چون ثابت شده كه بجز سورهء برائت ، در اول هر سوره اى بسم اللَّه نازل گشته و تعين قرآنيت اين الفاظ آنگاه خواهد بود كه به قصد حكايت آنچه كه جبرئيل بر رسولخدا صلَّى اللَّه عليه و آله قرائت نموده\r\n","description":"","footnote":"","page_name":" 349 ","page_number":349},
  {"content":"\r\nانجام گيرد ، و الا كه اگر به غير از اين قصد باشد ، حقيقتى براى آن نخواهد بود ، و بنابر اين لازمهء قرآنيت آيات اينست كه از آنها همان قصدى كه جبرئيل در هنگام قرائت آنها داشته ، منظور گردد ، و آنچه كه جبرئيل در هنگام قرائت بسم اللَّه الرحمن الرحيم سورهء فاتحة الكتاب قرائت نموده ، حقيقت بسم اللَّه اين سوره بوده است ، بنابر اين بسم اللَّه هر سوره اى نمىتواند آيه اى از آن سوره باشد مگر به قصد بسم اللَّه همان سوره ، و هر گاه كه قارى قرآن در هنگام قرائت بسم اللَّه در قصد و نيت خود مشخص نكند كه اين بسم اللَّه اين سوره است آيه اى از آن سوره نخواهد بود ، بلكه مىتوان گفت در اين صورت ، بسم اللَّه ، آيه اى از قرآن نيست .\r\nجواب همهء اينها اينست كه براى قرآن ، كلا حقايقى در اين عوالم هست و آن را تأثيرات مخصوصى است ، و حقيقت آن به مجرد اينكه آيات آن را جبرئيل قرائت نموده نيست ، بلكه اين مطلب ربطى بماهيت قرآن ندارد ، و بسم اللَّه نيز يك آيه بيش نيست كه در اول هر سوره اى نازل شده است ، و اين مطلب كه بسم اللَّه با هر سوره اى نازل گشته باعث اختلاف در حقيقت آن نمىشود ، و بسم اللَّه سورهء فاتحة الكتاب مثلا همان بسم اللَّه سورهء اخلاص است ، و لازم نيست كه در قرائت هر سوره اى بسم اللَّه مخصوص همان سوره قصد شود ، و الا كه واجب بود در هنگام قرائت سورهء فاتحة - الكتاب نيز معين شود كه آيا مرتبهء اول انزال اين سوره مقصود است يا مرتبهء دوم ، چون اين سوره دو بار نازل گشته است . بنابر اين اگر در هنگام قرائت بسم اللَّه ، قصد قرائت سورهء خاصى نداشته باشد ، يا اگر قصد قرائت سوره اى نمود و با اين قصد بسم اللَّه گفت سپس سورهء ديگرى قرائت نمود اشكالى نخواهد داشت ، و اين اختلاف مثل اختلاف قصدى\r\n","description":"","footnote":"","page_name":" 350 ","page_number":350},
  {"content":"\r\n\r\nاست كه خارج از تعين ماهيات است .\r\nمثلا اگر فرض كرديم كه نماز در مسجد افضل است ولى فرد نماز گزار در هنگام نماز از اينكه در مسجد است غافل شد يا اينكه امر بر او مشتبه گشت و خود را در غير مسجد پنداشت و با اين حال نماز گذارد ضررى بنمازش نميرسد و در اينكه در مسجد بوده ، اشكالى نخواهد بود ، بلى به ثوابى كه با قصد خواندن نماز در مسجد ، براى او بود دست نخواهد يافت ، بلكه آنچه از اخبار و روايات بر مىآيد مسئله در باب نيت از آنچه ما گفتيم وسيعتر است ، مثل اينكه اگر كسى از اينكه ماه رمضان فرا رسيده بىخبر بود ، و با نيت روزهء غير ماه رمضان روزه گرفت ، روزه هايش به روزهء ماه رمضان حساب خواهد شد .\r\nدر معناى كلمهء « اسم »\r\nپس از اين بحث مناسب است كه سخنى دربارهء تفسير اسم بيان داريم :\r\nتفسير اسم به « سمة » كه به معناى علامت و نشانه است در اخبار معروف است ، و اخبارى كه در زمينهء حدوث اسماء پروردگار رسيده به حد تواتر و رواياتى كه در اثبات اسماء عينيه اى كه براى ذات اقدس حق است وارد شده بسيار است ، همچنين روايات زيادى در اين باب كه اهل بيت معصومين عليهم السّلام اسماء حسناى خداوندى هستند وارد شده ، و از اين روايات چنين استفاده مىشود كه همهء افعال خداوند در اين عالم ، از ابداع ، و خلق ، و رزق ، و حفظ و غير اينها همه و همه قضيهء اسماء خداوندى است ، و ذات اقدس حق بعضى از مخلوقات را واسطهء آفرينش بعضى ديگر نموده و آن واسطه را اسم خود دانسته است .\r\nچنان كه از مضامين بعضى از ادعيه اين حقيقت بدست مىآيد و ما در دعاها\r\n","description":"","footnote":"","page_name":" 351 ","page_number":351},
  {"content":"\r\n\r\n\r\nميخوانيم :\r\nاسئلك باسمك الذي خلقت به البحر و باسمك الذي خلقت به الجبال .\r\nاز تو ميخواهم به آن اسمت كه دريا را با آن آفريدى ، و به آن اسمت كه با آن كوهها را پديد آوردى .\r\nو براى اسماء پروردگار مراتبى است كه مرتبهء بعضى بالاتر از مرتبهء بعضى ديگر است ، و اعظم اسماء او همان مخلوق اول است كه واسطهء بين ذات اقدس حق و بين غير او است كه با كمك بعضى از اخبار و روايات ، اين مخلوق اول با نور پيامبر ما محمد ابن عبد اللَّه صلَّى اللَّه عليه و آله و آل آن حضرت كه در اين نورانيت با او متحد هستند انطباق دارد .\r\nو بىمناسبت نيست كه بعضى از رواياتى كه در اثبات اين مطلب رسيده بيان داريم :\r\nاز جمله در كتاب توحيد روايت شده كه از حضرت رضا عليه السّلام از تفسير « بسم اللَّه » سؤال شد ، حضرت فرمود :\r\nمعناى سخن كسى كه مىگويد : « بسم اللَّه » يعنى خود را به نشانه و علامتى از نشانه‌هاى خداوند كه عبادت او باشد علامت گذارى نمودم ، راوى مىگويد گفتم « سمة » چيست ؟ حضرت فرمود : يعنى نشانه و علامت .\r\nمىگويم آن كس كه حقيقت تسمية را محقق سازد در واقع بمقام عبوديت حق تعالى دست يافته است ، عبوديتى كه كنه و جوهرهء آن ربوبيت و پروردگارى است ، و آن نشانهء ربوبيت و مظهر آن است ، زيرا عبوديت ، فناء است و تبعيت ، و قابليت ، و سؤال و التجاء ، و اعتصام ،\r\n","description":"","footnote":"","page_name":" 352 ","page_number":352},
  {"content":"\r\nو ربوبيت كمال است و ، جود ، و بخشش ، و اعطاء و ايجاد ، و امداد ، و تأثير ، و اولى مظهر دومى ، و زمينهء ظهور و بروز آن است ، بنابر اين آن كس كه نفسش را به نشانه‌هاى بندگى كه همان جهات فقر و فناء باشد علامت بزند در حقيقت به آنچه كه از تأثير ربوبيت اراده نموده دست يافته است .\r\nو كسى كه خود را با نشانه‌هاى نفسانى خود علامت بزند يعنى براى خود حول و قوه و قدرتى قائل باشد و ببيند ، خود حجاب خود گشته ، و نفس او حجاب بين او و پروردگارش شده است ، بيان مطلب اينكه براى هر ممكن موجود ، زوجى تركيبى است كه براى آن نيز وجود و ماهيتى است ، يعنى براى وجود خاص هر ممكنى دو جهت است ، جهتى از پروردگارش كه همان جهت ايجاد و پيدايش او از ناحيهء حضرت حق باشد ، و جهتى از نفس خود او كه همان انانيت و ماهيت او است ، كه اگر از جهت پيدايش او از ناحيهء حضرت حق قطع نظر كنيم اين جهت دوم فناء و عدم خواهد بود ، و كسى كه كارى انجام مىدهد اگر به اين حقيقت توجه داشته باشد كه از جهت خود او جز فقر و نياز چيز ديگرى نيست ، و حول و قوه اش همه و همه از جهت ايجاد حضرت حق تعالى او را مىباشد در حقيقت خود را به نشانه اى از نشانه‌هاى خداوندى كه همان فقر و فناء خود او باشد علامت گذارى نموده ، و همين امر ، نشانه اى از نشانه‌هاى خدائى است ، بعبارت ديگر ، هر گاه او خود را فقير و فانى ، بلكه فقر و فناء ببيند ، در تحصيل و دستيابى به آنچه كه در پى آن است به خدا و اسماء او توجه خواهد داشت .\r\nروايت ديگر در كتاب كافى ، و توحيد ، از امام صادق عليه السّلام روايت\r\n","description":"","footnote":"","page_name":" 353 ","page_number":353},
  {"content":"\r\n\r\nشده كه آن حضرت فرمود : ذات اقدس حق اسمى بيافريد با حروف بدون اينكه صوتى به كار گرفته شود ، و با لفظ بدون اينكه به نطق و گفتن در آيد و با شخص بدون اينكه جسد و جسمى داشته باشد و با تشبيهى كه به وصف در نيايد ، و با رنگى كه رنگ نشده و ابعاد و اطراف و حدى براى آن نيست ، و از حس هر توهم كننده اى بدور و پنهان بدون اينكه چيزى او را پوشيده داشته باشد ، پس آن اسم را كلمهء تام و تمامى گردانيد كه شامل چهار جزء بود كه هيچيك از اجزاء آن قبل از ديگرى نبود سه اسم از آن اسماء را بخاطر نياز خلق به آنها ظاهر گردانيد و يكى را مخفى و پوشيده داشت ، و آن همان اسمى است كه از غير پوشيده و در خزانهء علم خداوندى است ، پس اين اسمهايى كه آشكار شدند و آنكه ظاهر است آن « اللَّه » تعالى است ، و ذات اقدس حق براى هر يك از اين نامها چهار ركن مسخر و رام نمود كه جمعا دوازده ركن مىشود بعد براى هر ركنى سى اسم كه هر فعلى منسوب بيكى از آنها است بيافريد كه آن اسماء عبارتند از : الرحمن ، الرحيم ، الملك ، القدوس ، الخالق ، البارء ، المصور ، الحى ، القيوم ، لا تأخذه سنه و لا نوم ، العليم ، الخبير ، السميع ، البصير ، الحكيم ، العزيز ، الجبار ، المتكبر ، العلى ، العظيم ، المقدر ، القادر ، السّلام ، المؤمن ، المهيمن ، البارى ، المنشئ ، البديع ، الرفيع ، الجليل ، الكريم ، الرزاق ، المحيى ، المميت ، الباعث ، الوارث .\r\nو ديگر اسماء حسناى خداوند تا سيصد و شصت اسم ، كه اين اسماء منسوب به آن اسماء سه گانه ، و آن نامهاى سه گانه بمنزلهء اركان اينها هستند ، و آن يك اسم مكنون به اين سه اسم پوشيده و محجوب است و اين همان سخن خداوند است كه مىفرمايد :\r\n","description":"","footnote":"","page_name":" 354 ","page_number":354},
  {"content":"\r\nقل ادعوا اللَّه او ادعوا الرّحمن ايّا ما تدعوا فله الاسماء الحسنى . 17 : 110 بگو بخوانيد اللَّه را يا بخوانيد رحمن را ، هر كدام را كه بخوانيد پس براى او است نامهاى نيكو .\r\nمىگويم شايد بتوان گفت مراد از اين اسم عينى همان نور محمد مىباشد كه اولين مخلوقى بود كه خداوند آن را پديد آورد و مراد از جزء مخزون و مكنون آن جهت الهيت آن ، و مقصود از سه جزء ظاهرى آن عوالم ثلاثهء آن باشد كه يكى عالم روح مجرد ، و ديگر عالم مثال كه به صورت مقيد گرديده و سوم عالم جسم كه مقيد بماده و صورت است ، و مراد از اركان چهارگانه همان چهار ملك معروف باشند كه عبارتند از اسرافيل ، و ميكائيل ، و جبرائيل ، و عزرائيل كه موكل بزندگى و مرگ و علم و روزى مخلوقات هستند ، يا اينكه مراد از اركان اربعة خود مرگ و زندگى و علم و رزق باشد ، و مقصود از سيصد و شصت اسمى كه فعل منسوب به آن اركان دوازده گانه است ، همان افاضات ذات اقدس حق به وساطت آن چهار ملك در عوالم سه گانه باشد ، مثلا هر چه كه در عالم ارواح و مثال و اجسام از روزى و رزق آنها باشد آن همان است كه ذات اقدس حق باسم رزق بوساطت ميكائيل افاضه نموده است ، همچنين آنچه كه در اين عوالم از علم و هدايت يافت شود ، آن همان است كه بوساطت جبرئيل باسم علم افاضه نموده است ، و همين طور جملهء تأثيراتى كه در اين عوالم سه گانه بايجاد ذات اقدس حق ، و بوساطت اين ملائكه اى كه بزنده نمودن و ميراندن و رزق و علم گمارده شده‌اند واقع مىشود ، و مجموعهء آنها سيصد و شصت نوع از مؤثرات است ، باسماء عينيه ناميده شده است ، و ممكن است كه تحت هر يك از اين انواع ، اصناف\r\n","description":"","footnote":"","page_name":" 355 ","page_number":355},
  {"content":"\r\n\r\nزياد و افراد بىشمارى قرار داشته باشد و جملگى از عالم اسماء به حساب آيند و به همين خاطر است كه گفته شده اسماء اللَّه غير قابل شمارش است ، و بناچار ميبايست كه بعضى فوق بعضى ديگر و محيط به آن ، و بعضى در عرض بعضى ديگر باشد .\r\nو آنكه بهمهء اينها احاطه دارد او همان واحد احد و ذات اقدس حق است ، و شايد مقصود مولا عليه السّلام از آن سخن كه مىفرمايد :\r\nلكلّ شيء منها حافظ و رقيب ، و كلّ شيء منها بشيء محيط و المحيط بما احاط منها الواحد الاحد الصّمد .\r\nهمين مطلب باشد .\r\nصاحب كتاب شريف كافى باسناد خود از امام صادق عليه السّلام روايت نموده كه آن حضرت در تفسير اين آيهء شريفه كه مىفرمايد :\r\nو للَّه الاسماء الحسنى فادعوه بها . 7 : 180 و براى خداست اسمهاى نيكوئى پس او را به آن اسمها بخوانيد .\r\nفرموده است :\r\nنحن و اللَّه الاسماء الحسنى .\r\nسوگند به خدا آن اسمهاى نيكو ما هستيم .\r\nو باز صاحب كتاب وافى مىگويد : رسولخدا صلَّى اللَّه عليه و آله فرمود :\r\nاول ما خلق اللَّه نورى .\r\nو در روايت ديگر رسيده كه :\r\nاول ما خلق اللَّه روحى .\r\nو در بعضى از دعاهاى ماه رمضان از آن حضرت ، بحجاب اقرب ، ياد شده است ، بنابر اين آن بزرگوار طرف ممكن ، و واسطهء بين واجب الوجود و ساير ممكنات است كه متصل به حضرت باريتعالى ، و\r\n","description":"","footnote":"","page_name":" 356 ","page_number":356},
  {"content":"\r\n\r\nامداد شده از ناحيهء او است ، بنابر اين اگر كسى توانست نفس و فكر خود را از جميع كدورتها و تاريكىهاى معاصى پاك گرداند و انواع خيالات و اوصافى كه بر او عارض شده از خود دور نمايد و از وجه روح خود اين پرده‌ها را بر گيرد و ساير حجابها را بكنارى زند ، مىتواند كه نور آنها صلوات اللَّه عليهم اجمعين را بشناسد ، و با اين معرفت ، روحش را با رواح آنها متصل كند و از نورانيت آنها كمك بگيرد ، در اين صورت است كه از شيعيان مقرب و نزديك آنها ، و در زمرهء اولياء آنان خواهد بود - خداوند چنين مقامى را نصيب ما و جميع اولياء مؤمن خود گرداند - و احتمال دارد كه مقصود از معرفت اسم اعظم ، همين باشد كه ما بيان داشتيم ، پس اگر وليى از اولياء به اين حقيقت معرفت پيدا نمود ، و در دعاهاى خود با چنين معرفتى به خدا توجه نمود ، خداوند دعايش را قبول ، و او را بخواسته اش خواهد رسانيد .\r\nدر بيان مطالبى راجع به بسم اللَّه\r\nدر اينجا لازم است كه بعضى مطالبى كه در مورد بسم اللَّه رسيده بيان شود تا مقصود بدان تمام شود .\r\nدر كافى از امام باقر عليه السّلام روايت شده كه آن حضرت فرمود : اول هر كتابى كه از آسمان نازل گشته ، بسم اللَّه الرحمن الرحيم . بوده است ، و هر گاه آن را قرائت نمودى پس از اينكه استعاذه ننمودى باكى نداشته باش ، و هر گاه آن را قرائت نمودى آنچه بين آسمان و زمين است حافظ و سپر تو خواهد شد .\r\nو صاحب تفسير قمى از امام صادق عليه السّلام روايت نموده كه آن حضرت فرمود : بسم اللَّه الرحمن الرحيم سزاوارترين سخنى است كه ميبايست بلند گفته شود و اين همان آيه اى است كه خداوند دربارهء آن\r\n","description":"","footnote":"","page_name":" 357 ","page_number":357},
  {"content":"\r\nفرموده است :\r\nوَ اذا ذَكَرْتَ رَبَّكَ فِى الْقُرآنِ وَحْدَه وَلِّوا عَلى ادْبارِهِمْ نُفُورا . 17 : 46 ( اسراء - 46 ) .\r\nترجمه : و آنگاه كه در اين قرآن خدايت را بيكتائى ياد كنى آنان پشت نموده و از آن بگريزند .\r\nو گفته شده شايد علت رجحان بلند خواندن بسم اللَّه اين باشد كه اين امر موجب ظهور فيوضات آن در عالم مىگردد .\r\nو شيخ در صحيح روايتى نقل نموده كه صراحتا فضيلت بسم اللَّه را بر ديگر آيات سورهء فاتحه بيان ميدارد ، و در روايتى ديگر آمده كه بسم اللَّه عظيمترين آيه از كتاب خدا است ، و در روايت ديگر بزرگوار - ترين آيه از كتاب خدا دانسته شده است . و در روايتى ديگر آمده كه هر گاه امام جماعت بسم اللَّه را بلند نگويد شيطان بر دوشش سوار مىشود و تا پايان نماز او امام جماعت خواهد بود .\r\nو نيشابورى از امير المؤمنين عليه السّلام بطريق مرسل روايت نموده كه چون آيهء بسم اللَّه الرحمن الرحيم نازل شد رسولخدا صلَّى اللَّه عليه و آله فرمود : اولين مرتبه نزول اين آيه بر آدم عليه السّلام بود كه پس از شنيدن آن گفت ذريهء من ايمن از عذاب هستند مادامى كه اين آيه را قرائت كنند ، سپس بالا برده شد ، مرتبهء دوم بر إبراهيم عليه السّلام نازل شد و آن حضرت هنگامى كه در كفهء منجنيق بود كه به سمت آتش پرتاب شود اين آيه را تلاوت نمود خدا آتش را براى آن حضرت سرد و سلام گردانيد ، باز بالا برده شد و نازل نشد مگر بر سليمان ، و در اين هنگام بود كه ملائكه خطاب به سليمان گفتند سوگند به خدا كه ملك و سلطنت تو از هر جهت تمام و كامل شد ، سپس بالا\r\n","description":"","footnote":"","page_name":" 358 ","page_number":358},
  {"content":"\r\nبرده شد تا اينكه بر من نازل گشت و روز قيامت كه شود امت من مىآيند در حالى كه اين آيهء شريفه را بر زبان دارند ، پس چون اعمالشان در ميزان نهاده شود كفهء اعمال آنها سنگين شود .\r\nمىگويم : از فرمايش رسولخدا صلَّى اللَّه عليه و آله كه فرمود : « سپس بالا برده شد » چنين فهميده مىشود كه انزال و فرو فرستادن آن به مجرد قرائت ملكى از ملائكه لفظ بسم اللَّه را بر انبياء نبوده است ، و الا كه ديگر بالا بردن آن معنائى نداشت ، و ممكن است كه مراد از انزال ، و رفع آن ، انزال و فرو فرستادن حقيقت و آثار آن در عالم باشد ، همچنانكه دربارهء آيهء شريفه :\r\n« اهدنا الصراط المستقيم » 1 : 6 گفته شده كه پس از نزول اين آيه يهودى شدن و نصرانى گشتن از امت محمد برداشته شد .\r\nدر كافى و علل الشرايع باسانيد معتبره از امام صادق عليه السّلام روايت شده كه آن حضرت در بيان نماز شب معراج پيامبر صلَّى اللَّه عليه و آله فرمود : سپس خداوند عز و جل فرمود اى محمد صلَّى اللَّه عليه و آله رو سوى حجر الاسود نما و بتعداد حجابهاى من ، مرا تكبير گوى و به همين خاطر است كه تكبيرات هفت تا است ، زيرا تعداد حجابها هم هفت است ، و چون حجابها پايان يافت شروع بقرائت نما ، تا اينكه مىفرمايد : پس چون از تكبير و افتتاح نماز فارغ گشت خداوند خطاب به او فرمود :\r\nالآن به من رسيدى پس باسم من شروع نما حضرت فرمود :\r\nبسم اللَّه الرحمن الرحيم . الى آخر حديث .\r\nمىگويم اين حديث آن هم به اين اعتبار ، براى اهلش ابوابى از\r\n","description":"","footnote":"","page_name":" 359 ","page_number":359},
  {"content":"\r\n\r\nاصول معارف مىگشايد ، و كمترين مطلبى كه مىتوان از آن فهميد اينست كه براى تسمية حقيقتى عالى و بس والاست كه اين حقيقت به مجرد گفتن بسم اللَّه الرحمن الرحيم حاصل نمىشود ، همچنين ساير اجزاء نماز و قرائت . و ممكن است كه وجه رابطه و تعليق اذن در گفتن بسم اللَّه با وصول بذات اقدس حق كه در اين حديث بيان گشته اين باشد كه وصول جز به فناء عبد و برداشته شدن تمام حجابهاى ظلمانى و نورانى كه بين بنده و خدا هست ميسر نمىشود و دستيابى به اين مرتبه براى بنده ممكن نيست مگر اينكه خود را از جميع عوالم و اسماء و اوصاف آن خالى و فارغ گرداند ، در اين هنگام است كه براى ظهور اسماء ذات اقدس حق كه در حيطهء لفظ جلاله هست عموما ، و ظهور اسمائى كه در حيطه رحمان و رحيم است خصوصا ، اهليت پيدا مىكند ، و در چنين شرايطى است كه بنده ، حقايق اين اسماء را در خود محقق مىبيند ، و لوح جامع ، و مظهر اسماء خداوندى مىگردد چنان كه در وصف رسول خدا صلَّى اللَّه عليه و آله آمده است كه آن حضرت رحمة للعالمين ، و خليفة اللَّه ، و معلم ملائكة و انبياء است ، تمام اينها از آثار مظهريت اين اسماء سه گانه ، و بهاء حق و سناء الهى گشتن است ، و شايد بتوان گفت حقيقت نزول بسم اللَّه و روح آن همين است ، پس آن كس كه ميخواهد بسم اللَّه الرحمن - الرحيم بگويد سزاوار است كه تا حدى كه در توان دارد خود را به آن حضرت شبيه گرداند ، و كمترين مرتبهء اين تشبيه اينست كه انسان پس از معرفت به اين اسماء ، با قلب و روح خود بحقايق آنها توجه كند ، و اين ممكن نيست مگر اينكه براى خود بهره اى از اين اسماء فراهم آورد ، اما بالنسبة بحقيقت لفظ « اللَّه » بهره اى براى او نيست مگر همان عبوديت\r\n","description":"","footnote":"","page_name":" 360 ","page_number":360},
  {"content":"\r\nو پرستش ذات ذو الجلال ، زيرا احدى را توان شناخت حقيقت الوهيت نيست و به هيچ وجه از وجوه نمىتوان به اين حقيقت دست يافت ، همچنانكه كسى كه فاقد قوهء بينائى است ، نمىتواند معناى بينائى را درك كند ، بلكه امر از اين هم بالاتر است ، زيرا در اين مورد مانعى ندارد كه خداوند قوهء بينائى را به او عطا كند و او معناى آن را دريابد ، ولى اين مطلب كه ممكن با لذات ، واجب بالذات شود اصلا محال است و قدرت بدان تعلق نميگيرد و مطلبى نيست كه بتوان تصور وجود آن را نمود ، و فرض آن تناقض است .\r\nبنابر اين بهرهء بنده از الوهيت حق تعالى همان تأثر او است ، و همين است كه حقيقت عبوديت و بندگى را كامل گرداند ، و اما خاصيت الوهيت كه غناء ذاتى و وجوب ذات باشد ، براى بنده از آن هيچ بهره اى نخواهد بود ، و فرمايش رسولخدا صلَّى اللَّه عليه و آله كه نزديكترين مخلوقات به خدا ، و داناترين آنها به اوست ، كه مىفرمايد :\r\nانا لا احصى ثناء عليك ،\r\nو يا در جاى ديگر مىفرمايد :\r\nما عرفناك حقّ معرفتك .\r\nاز همين باب است .\r\nو بهرهء بنده از اين اسم اينست كه تمام همش را متوجه ذات اقدس حق نمايد ، و هيچ التفاتى به غير او نداشته باشد و از طرف ديگر به فقر و نياز خود و هر چه كه غير او است در جميع جهات ، آگاه باشد ، و در عالم وجود جز خدا و اسماء و افعال او چيز ديگرى نبيند ، و حقيقت ديگرى ، سواى ذات اقدس او و اسماء و افعالش مشاهده نكند .\r\nمطلب ديگر اينكه اخبار زيادى در اين باب رسيده كه بسم اللَّه - الرحمن الرحيم ، باسم اعظم خدا ، نزديكتر است از سياهى چشم بسفيدى\r\n","description":"","footnote":"","page_name":" 361 ","page_number":361},
  {"content":"\r\nآن ، و يا از سفيدى چشم بسياهى آن ، بنابر اختلاف رواياتى كه در اين باب هست ، و به گمان من مقصود از اين روايات اينست كه اسم اعظم ، همان حقيقت اين اسماء از جهت وجود لفظ جلاله در آن مىباشد ، با توجه باينكه « اللَّه » جامع ساير اسماء الهى است ، و تعبير به نزديكتر از دو چيز كه يكى محيط بر ديگرى و آن ديگرى داخل در آن اولى است بطور كنايه اشاره باتحاد آن دو دارد ، و يا اينكه گفته شود علت اين تعبير اينست كه آنچه ذكر شده لفظ بسم اللَّه الرحمن الرحيم است . و اسم اعظم ، عبارت از حقيقت بسم اللَّه است ، و حقيقت گر چه با لفظ يكى نيست ، ولى از دو چيز كه يكى محيط بر ديگرى باشد ، حقيقت با لفظ بهم نزديكترند ، زيرا نزديكى آن دو نزديكى مداخله ، و نزديكى مورد دوم نزديكى از باب ملاصقه مىباشد .\r\nو در اخبار تأكيد زيادى در گفتن بسم اللَّه الرحمن الرحيم شده است و لو براى خواندن شعر .\r\nاز جمله در يكى از رواياتى كه در اين باب آمده معصوم عليه السّلام مى - فرمايد : چه بسا كه بعضى از شيعيان ما ، در ابتداى كارى از گفتن بسم اللَّه غفلت مىكند و خدا او را به ناراحتى و مكروهى گرفتار مىسازد تا بر شكر و ثناء حق تعالى متوجهش سازد و اثر سوئى كه از ترك گفتن بسم اللَّه براى او پيدا شده از او محو نمايد تا اينكه مىفرمايد : ذات اقدس حق خطاب ببندگانش مىفرمايد : اى كسانى كه نيازمند به رحمت من هستيد ، من در هر حالى شما را نيازمند خود ساخته‌ام و در هر شرايطى ذلت عبوديت و بندگى خود را بر شما نهاده‌ام ، پس در هر كارى كه شروع مىكنيد و به اتمام آن اميدواريد رو سوى من كنيد ، بدرستى كه اگر من\r\n","description":"","footnote":"","page_name":" 362 ","page_number":362},
  {"content":"\r\n\r\nاراده كنم كه بشما چيزى عطا كنم ديگرى نخواهد توانست شما را از آن منع كند .\r\nو اگر خواستم چيزى را از شما منع كنم ديگرى را قدرت بر اعطاء آن نيست و من سزاوارترين كسى هستم كه از او سؤال و عرض نياز به پيشگاه او برده شود ، پس هنگام شروع هر كارى چه كوچك و چه بزرگ بسم اللَّه الرحمن الرحيم بگوئيد تا اينكه مىفرمايد : رسولخدا صلَّى اللَّه عليه و آله فرمود هر كس مشكلى برايش پيش آمد پس با خلوص و توجه به خدا بگويد : بسم اللَّه الرحمن الرحيم اين شخص از دو حال خارج نيست ، يا اينكه در همين دنيا بمراد و مقصود خود خواهد رسيد و گره از كارش گشوده خواهد شد و يا اينكه براى او نزد پروردگارش ذخيره مىشود ، و آنچه كه نزد خدا باشد پايدارتر و بهتر است .\r\nمىگويم از اين روايات چنين فهميده مىشود كه « تسمية » تنها به گفتن لفظ بسم اللَّه با زبان و خطور آن بر دل نيست بلكه حقيقت آن ، به اتصاف دل و جوارح بتوجه به خدا محقق مىشود و كسى كه با اين خصوصيات بسم اللَّه بگويد ذات اقدس حق ، اين عملش را ضايع نخواهد نمود ، و ثمرهء اين تسميه را يا در دنيا و يا در آخرت به او خواهد داد ، و آنچه كه در آخرت نصيب انسان مىگردد بهتر و پايدارتر است .\r\nقوله تعالى الحمد للَّه :\r\n« حمد » عبارت از ثناء و ستايشى است كه انسان در قبال كار نيكى كه از روى اختيار از فاعل آن سر زده است بر زبان مىآورد ، و « الحمد للَّه » يعنى هر چه حمد و ستايش هست از آن خداوند است ، زيرا هر زيبائى\r\n","description":"","footnote":"","page_name":" 363 ","page_number":363},
  {"content":"\r\n\r\nو جمالى كه يافت شود اثرى از آثار جمال او ، و هر خيرى كه در اين عالم هست از آثار فيض او است . و اينكه پس از كلمهء الحمد لفظ مقدس اللَّه آورده شده نه نام ديگرى از نامهاى پروردگار ، گويا به علت اختصاص هر حمد و ستايشى بذات اقدس حق اشاره دارد ، زيرا « اللَّه » اسم است براى ذاتى كه مستجمع جميع صفات كمال است كه از جملهء اين صفات كمال ، يكى هم انحصار جمال و خير در او است ، در حقيقت معناى جملهء « الحمد للَّه » اين مىشود كه هر چه حمد و ستايشى هست از آن كسى است كه مستجمع جميع كمالات و خيرات است ، زيرا هر كمال و خيرى كه در اين عالم هست از او و براى او است ، و ظاهر اينست كه مراد از اين جمله انشاء و ايجاد ثناء و ستايش به اين لفظ است بنابر اين معناى الحمد للَّه اين خواهد بود كه ذات اقدس حق را بجميع ثناها و ستايشها حمد مى - گويم و مىستايم .\r\nاز طرف ديگر اين جمله بيانگر اين حقيقت است كه هر چه ثنا و ستايش در اين عالم هست در واقع بازگشتش بذات باريتعالى است گر چه آن كس كه حمد و ثنا مىگويد خود به اين حقيقت توجه نداشته باشد ، بيان مطلب اينكه كسى كه مثلا زيد را بخاطر احسانى كه نسبت به او نموده مىستايد ، اين ستايش بخاطر اينست كه او زيد را منعم خود مىداند ، در حالى كه منعم حقيقى در جميع نعمتها ذات باريتعالى است ، چنان كه در دعاء صحيفه ميخوانيم :\r\nو أنت من دونهم ولىّ الاعطاء\r\nلذا تمام ستايشها و ثناها بذات پاك او برمىگردد .\r\nو اما روايات و اخبارى كه در زمينهء سپاسگزارى از كسى كه نسبت\r\n","description":"","footnote":"","page_name":" 364 ","page_number":364},
  {"content":"\r\n\r\nبه انسان انعام و احسانى نموده ، رسيده بخاطر اينست كه آن شخص ، واسطه و مظهر نعمتى كه منعم واقعى آن ذات باريتعالى است گشته است ، و اين منافاتى با انحصار حقيقت حمد در ذات اقدس حق ندارد ، زيرا روشن است كه وجود مظهر و صورت منتسب به آن كسى است كه در او ظهور يافته است همينگونه محموديت و جمع شئون ثبوتيهء ذات اقدس حق هم ، اولا و حقيقة منتسب بذات باريتعالى است ، و پس از آن و در مرتبهء ثانى ، و مجازا متوجه به آن چه كه مظهر آن صفات گشته است مىشود .\r\nبنابر اين آن كس كه اين حقيقت را دريافت ، و تمام خوبيها و خيرات را از خدا دانست ، در غير خدا طمع نخواهد كرد ، و از خود نمائى ، و ريا ، و شهرت طلبى ، و نفاق ، خود را نجات خواهد داد ، و عباداتش از اين جهت خالص خواهد بود ، همچنين از بسيارى از اخلاق رذيله اى كه منشأ آن رغبت و ميل بمردم ، و يا ترس از آنها است ، رهائى خواهد يافت .\r\nو خلاصهء كلام در اين باب اينكه حال حمد ، عبارت از اينست كه انسان نعمت را بشناسد ، و آن را اظهار كند ، و از منعم خوشنود باشد ، پس آن كس كه قلب و عملش هم با حمد و ستايشى كه بر زبان مىآورد موافق باشد ، او حامد و ستايشگر واقعى است ، ولى آن كس كه قلب و عملش گفته اش را تصديق نكند منافق و حيله گر است .\r\n\r\nبر زبان الحمد و اكراه از درون * از زبان تلبيس باشد يا فسون\r\n\r\nو اينكه گفتيم « حمد » عبارت از ثنا و ستايشى است كه بر زبان آورده شود ، عام است و زبان حال و مقال را شامل مىشود . و لذا در قرآن ميخوانيم :\r\n","description":"","footnote":"","page_name":" 365 ","page_number":365},
  {"content":"\r\n\r\nو ان من شيء الا يسبح بحمده . 17 : 44 و هيچ چيزى نيست مگر اينكه به تسبيح و ستايش او مشغول است .\r\nقوله تعالى : رب العالمين 1 : 2 .\r\nيعنى آنكه هر چيزى را كه در عالم وجود هست از عقل اول گرفته تا آن موجودى كه در مرتبهء جمادات قرار گرفته است با جميع اجزاء و جزئيات و افراد و جهات آن به كمالى كه به حكم حكمتش براى اوست و اسماء او آن را اقتضاء مىكند از تدبير امور و تغذيه و رشد و نمو و حفظ و نگهدارى و جميع لوازم آن ، مىرساند ، زيرا رب ، صفت مشبهه و به معناى اسم فاعل است ، و تربيت عبارت از حركت دادن آن چيزى كه مورد تربيت قرار گرفته بسوى كمالى كه بر آن هست مىباشد . و رب در اينجا بجمع با الف و لام اضافه شده كه مفيد عموم است ، در نتيجه جملهء رب - العالمين ، مفيد اين معنا است كه : ربوبيت حضرت حق ، شامل تمام موجوداتى كه در عالم وجود هست بجميع جهات آن ، مىشود و او در اين ربوبيت يكتا و يگانه است .\r\nاما وجه شمول آن اينست كه لفظ عالم هم بر آنچه كه غير خدا است بمجموعه اطلاق مىشود ، و هم بر هر نوعى از انواع آن ، مثلا گفته مىشود عالم افلاك ، عالم ملكوت ، و به صيغهء جمع هم مىآيد و گفته مىشود : عوالم افلاك و عوالم ملكوت ، و اين صورت دوم باعتبار اين است كه افلاك و ملكوت هر يك مشتمل بر امور چندى است كه هر يك متحد در جهتى است ، و لذا گفته مىشود عالم عقول ، عالم ارواح ، عالم انسان ، و عالم زيد ، بلكه گفته مىشود عوالم زيد ، زيرا هر فردى از افراد انسان بالقوه نسخهء مختصرى از همهء اين عوالم است ، و به اين اعتبار او\r\n","description":"","footnote":"","page_name":" 366 ","page_number":366},
  {"content":"\r\n\r\nاز عوالم بىشمارى تركيب گشته است ، و خلاصهء كلام آنكه عوالم بسيار است ، و در بعضى اخبار آمده كه عالم مثال مشتمل بر هيجده هزار عالم است .\r\nو شيخ صدوق در آخر كتاب خصال از امام باقر عليه السّلام روايت نموده كه خداوند هزار هزار عالم بيافريد ، و هزار هزار آدم خلق نمود و ما در آخرين اين عالمها و آخرين آدمها هستيم .\r\nو به حكم اين آيهء شريفه ذات اقدس حق ، رب و پرورش دهندهء همهء اين عوالم است حتى جنيان و شياطين ، چنان كه در دعاء شب عرفه به اين مطلب تصريح شده و آمده است كه : و رب الشياطين و ما اضلت . و بالجمله آن كس كه بر همهء اشياء و موجودات عالم پس از ايجاد آنها ، وجود را افاضه مىكند ، او ذات پاك حق تعالى و پرورش دهندهء عالميان است ، و جميع عوالم با همهء اجزاء و جزئيات آن قائم بتربيت و ربوبيت او است و آن كس كه با دقت در اين عالم بنگرد ، تمام عوالم را قائم به آن رب و تربيت كننده مىبيند ، و مشاهده مىكند كه ربوبيت حق تعالى و تربيت او هم چون تربيت مالك نسبت بملك خود ، و يا تربيت پدران نسبت بفرزندان و يا تربيت نفس نسبت به اعضاء ، و يا تربيت نفس نسبت بقواى نفسانى نيست ، ولى تربيت نفس به قواى نفسانى ، شبيه ترين تربيتها و پرورشها بتربيت و پرورش ذات اقدس حق نسبت بموجودات عالم هستى است ، زيرا نفس هم زمينهء حصول قواى نفسانى ، و هم تقويت كننده و حافظ و رسانندهء هر يك از آنها بمرتبهء كمال اوليه و ثانويهء آنها مىباشد .\r\nو اين عوالم بعضى محيط بر بعضى ديگر است ، همچون احاطهء آب به زمين ، و هوا به آب ، و همين طور بقيهء افلاك تا به فلك الافلاك منتهى\r\n","description":"","footnote":"","page_name":" 367 ","page_number":367},
  {"content":"\r\nشود آنجا كه منتهاى اشارات حسى است ، و بجميع اجسام احاطه دارد و آن صافترين و لطيفترين افلاك عالم جسم است به نحوى كه طرف بالاى آن شبيه به عوالم مثال است ، و باز عالم مثال محيط به اين فلك الافلاك و آنچه كه در احاطهء آن بوده است مىباشد ، احاطهء لطيفى كه شبيه احاطهء اجسام مادى بعضى بر بعض ديگر نيست ، و خود اين عالم مثال داراى عوالم بسيارى است كه بعضى فوق بعضى ديگر و محيط آن است تا به آخرين عالم از عوالم مثال منتهى شود كه لطيفترين عوالم مثال است و در لطف بعوالم نفوس مجرد از ماده و مقدار ، شبيه است ، همچنين باز آن عوالم نفوس بعضى محيط بر بعضى ديگر است تا اينكه بعقل اول و نور اول منتهى شود ، و آن عقل اول و نور اول نزديكترين آفريده‌ها به خداوند جليل بوده بهمهء عوالمى كه بيان شد احاطهء عقلى دارد ، و باز ذات اقدس حق محيط بر او است ولى نه باحاطه اى شبيه احاطهء بعضى از عوالم بر بعضى ديگر ، بلى احاطهء عقل اول بعوالم پائينتر از خود شبيه تر است باحاطهء ذات اقدس حق به آن عقل اول ، از احاطهء ديگر عوالم به عوالم پائينتر از خود .\r\nو دليل ما بر اين ترتيب كلى كه اجمالا بيان داشتيم كلمات معصومين عليهم السّلام است كه در لابلاى بعضى از دعاها و خطبه هائى كه از آن بزرگواران رسيده يافت مىشود .\r\nاز جمله اين سخن مولا عليه السّلام كه در يكى از خطبه‌هاى خود كه بنابر قول ثقة الاسلام از خطبه‌هاى مشهور آن حضرت است در بيان عوالم مىفرمايد :\r\nو كل شيء منها لشيء محيط ، و المحيط بما احاط منها اللَّه\r\n","description":"","footnote":"","page_name":" 368 ","page_number":368},
  {"content":"\r\n\r\nالواحد الاحد .\r\nو هر يك از آن عوالم محيط بر آن ديگرى است ، و آنكه بهمهء آنها احاطه دارد ذات اقدس حق و خداوند يكتا است .\r\nبلكه بنابر آنچه كه اهل تحقيق گفته‌اند هر آنچه كه در اين عالم حس از جواهر و اعراض هست براى آن در عالم مثال هم حقيقتى است ولى با صفات و آثارى كه مناسب با آن عالم هست ، بلكه براى هر چه كه در اين عالم به يكى از حواس ما درك مىشود در هر عالمى از عوالم مثال وجودى جداگانه است ، و باز براى هر چيزى كه در آن عوالم هست در عوالم بالاتر از آن ، حقايقى است ولى با اختلافى كه در آثار و صفات و صورت ، بحسب اختلاف عوالم براى آنها است ، پس براى يك حقيقت در هر عالمى آثار و صفات جداگانه اى است كه مناسب با آن عالم هست ، مثلا حقيقت علم در اين عالم اين گونه است كه ما ميبينيم ، و در بعضى از عوالم مثال به صورت شير ، مىباشد .\r\nو از اخبارى كه ممكن است به آنها در اثبات آنچه بيان داشتيم استدلال شود رواياتى است كه در مورد تنزل و فرو فرستاده شدن اشياء از آسمان به زمين ، و عروج و بالا رفتن آنها بسوى خدا در روزى كه اندازه اش پنجاه هزار سال است وارد شده ، مىباشد .\r\nو در قرآن مجيد آمده است كه :\r\nوَ انْ شَيء الا عِنْدَنا خَزائِنُه وَما نُنَزِّلُه الا بِقَدَرٍ مَعْلُومٍ . 15 : 21 و هيچ چيزى نيست مگر اينكه خزائن آن نزد ما است ، و فرو نفرستيم آن را مگر به اندازه اى معلوم .\r\nو در جاى ديگر مىفرمايد :\r\n","description":"","footnote":"","page_name":" 369 ","page_number":369},
  {"content":"\r\nو في السماء رزقكم و ما توعدون . 51 : 22 و در آسمان است روزى شما ، و آنچه وعده داده مىشويد .\r\nو در اخبار آمده كه خداوند ملكى را به صورت انسان آفريده و رزق و روزى آدميان بر عهدهء او است ، و ملكى را به صورت گاو آفريده و روزى بهائم و چهار پايان بعهدهء او است . و باز در روايات آمده كه خداوند جوهرى بيافريد و از آن آب را پديد آورد و از كف آن آب زمين را و از دود آن آسمانها و از خاك انسان را خلق نمود .\r\nو هم چنان كه گذشت ذات اقدس حق از اسم مكنون خود دوازده اسم بيافريد و از هر اسمى از آنها سى اسم بيافريد .\r\nو در روايتى ديگر آمده است كه خداوند هزار هزار عالم و هزار هزار آدم بيافريد و از امير المؤمنين عليه السّلام رسيده كه فرمود :\r\nقد دورتم دورات و كورتم كورات .\r\nو اين نيز بر رواياتى كه در دلالت بر تنزلات وجوديه آمده حمل مىشود همچنين ممكن است كه به آن دسته از رواياتى كه در رابطه با بيان اين حقيقت كه ملائكه واسطهء فيض بين ذات اقدس حق و موجودات اين عالم هستند استدلال نمود ، زيرا عوالم ملائكه نيز مختلف است ، بعضى از عوالم مثال ، و بعضى از عوالم نفوس و بعضى از آنها از عوالم عقول هستند .\r\nو خلاصه هم چنان كه عوالم در قوس نزولى بعضى مترتب بر بعض ديگر است در قوس صعودى هم ، چنين است ، و از جملهء دلايل ما بر اين مطلب در قوس صعودى ، اخبارى است كه بر تجسم اعمال در برزخ و قيامت دلالت مىكند و اختلاف صورتهاى آدميان را در برزخ و\r\n","description":"","footnote":"","page_name":" 370 ","page_number":370},
  {"content":"\r\nقيامت بيان مىدارد مىباشد ، حتى در بعضى از اين روايات آمده كه در قيامت اعمال و اوقات يك جا و مجتمع و در وقت واحدى آورده مىشود و روز جمعه به صورت نو عروسى و نماز به صورت جوان زيبائى قدم بصحنهء محشر مىگذارند . بلكه در بعضى از روايات آمده كه حتى حقايق جمادات ، در آخرت زنده و صاحب حيات و نطق و شعور خواهند بود ، و عالم آخرت سراى زندگى و دار حيات مىباشد و هر چه كه در آن باشد زنده و ناطق و داراى شعور هست و اعراض در آن صحنه حكم جواهر را در اين عالم دارند و از روايات چنين فهميده مىشود كه خداوند صورت انسان را نمونهء همهء موجوداتى كه در اين عوالم هست قرار داده و آدمى نسخهء مختصرى از لوح محفوظ است چنان كه در ابياتى كه منسوب به مولا امير المؤمنين عليه السّلام است به اين حقيقت اشاره شده و مىفرمايد :\r\n\r\nاتزعم انك جرم صغير * و فيك انطوى العالم الاكبر\r\n\r\nآيا مىپندارى كه تو جرم كوچكى هستى در حالى كه عالم بزرگتر در تو در هم پيچيده شده است .\r\nو رسولخدا صلَّى اللَّه عليه و آله فرمود : اول ما خلق اللَّه نورى .\r\nو از ائمهء معصومين عليهم السّلام رسيده كه انوار شيعيان ما از نور ما آفريده شد قبل از آفرينش ملائكه پس ما تسبيح حضرت حق گفتيم و شيعيان و ملائكه هم تسبيح گفتند و آيهء شريفهء قرآن كه مىفرمايد :\r\nو علم آدم الاسماء كلها 2 : 31 الى آخر آيه دال بر اين حقيقت است .\r\nو خلاصهء كلام آنكه اهل تحقيق از علماء ما بر اين نظريه متفقند كه صورت انسان صورتى است كه بالقوه جامع جميع آنچه كه در همهء\r\n","description":"","footnote":"","page_name":" 371 ","page_number":371},
  {"content":"\r\nاين عوالم است مىباشد ، پس هم چنان كه ذات اقدس حق از جميع انواع آنچه كه در اين عالم حسى است از جواهر و اعراض ، در آن بوديعت نهاده همانگونه هم آن را بالقوة معجونى مركب از جميع آنچه كه در عوالم عاليه و فوق اين عالم بوده است قرار داده است . و در كتاب معراج السعادة از امام صادق عليه السّلام روايت شده كه آن حضرت فرمود :\r\nصورت انسانيت بزرگترين حجت خدا بر خلق بوده ، و كتابى است كه او بدست خود نگاشته و بنائى است كه بحكمت خود آن را بر پا داشته ، و مجموع صورتهاى جميع عوالم ، و مختصر علومى كه در لوح محفوظ است و شاهد بر هر غائبى و حجت بر هر منكرى ، و طريق مستقيم و راه راست بر هر خيرى و راهى است كه بين بهشت و دوزخ كشيده شده است .\r\nمىگويم بنابر اين چه چيز عاقل را مانع از اين مىشود كه در كتاب نفس خود تدبر كند تا آنچه از اسرار عالم كون و هستى كه بر او پوشيده مانده از مطالعهء كلمات نفس خود و حروف آن بر او آشكار شود ، آيا سخن مولا عليه السّلام را نشنيده اى كه مىفرمايد :\r\n\r\nوأنت الكتاب المبين الَّذى * باحرفه يظهر المضمر\r\n\r\nو توئى آن كتاب آشكار كه به حرف حرف آن هر پنهانى ظاهر و آشكار ميگردد .\r\nو خداوند در قرآن مىفرمايد :\r\nسَنُريهم آياتنا في الآفاق و في انفسهم حتى يتبين لهم انه الحق . 41 : 53\r\nزود است كه آيات و نشانه‌هاى خود را در آفاق و نفوس آنها ، به آنان بنمايانيم تا براى آنها روشن شود كه او حق است .\r\n","description":"","footnote":"","page_name":" 372 ","page_number":372},
  {"content":"\r\n\r\nبهر حال به حكم عقل بر بنده واجب است كه پس از اينكه دانست كه پروردگارش در جميع عوالم و از جميع جهات كه حتى خود او هم از بسيارى از آنها غافل بوده است در صدد تربيت و پرورش او بوده و هست اين پروردگار مهربان را دوست بدارد و تا حدى كه در توان دارد به عبادات خود به خدمت او بپردازد و عباداتش خالص براى او باشد و به يگانگى او در ربوبيت معتقد و از مراقبت غير او در حركات و سكنات خود بر حذر باشد تا چه رسد بعبادت غير او ، و از غفلت و كوتاهى خود در پيشگاه او با توجه باينكه از تمام وجوه نيازمند به او ، و محتاج لطف و عنايت او است ، شرمسار و از اين كه ذات اقدس حق با اينكه در همهء جهات از او بىنياز است باز به ياد او است اظهار شرمندگى كند .\r\nمطلب ديگر اينكه توحيد ذات اقدس حق در ربوبيتش مطلبى است كه علم و اعتقاد بدان بسيار نادر و گرانبها ، و عمل به آن بسيار دشوار است و كسانى كه بعلم و حال و عمل بدان دست يافته‌اند عارفان باللَّه و كاملين در صراط عبوديت هستند كه از ريا كارى و خود نمائىهائى كه عامهء مردم در اعمال و احوال و افعال خود بدان گرفتار هستند بدور ، و از هم و غم دنيا و ريا كارى در عبادات و توجه بمراقبت ديگران در حركات و سكنات خود خلاصى يافته‌اند ، و هر گاه اين صفات ملكهء انسان گشت ثمره اش پيدايش تعظيم ذات اقدس حق ، و انكسار و شرمسارى در برابر او ، و حيا و خشوع و سر افكندگى و بريدن از خلق ، و خود را از هر جهت نيازمند و فقير دانستن و احتراز اينكه در مرتبه اى از مراتب جلال حضرت ربوبى دچار شك و شبهه اى شود ، خواهد بود ، و اگر حقيقت معناى ربوبيت بر او منكشف شود ، و جميع اجزاء اين عوالم را از هر جهت تحت تربيت\r\n","description":"","footnote":"","page_name":" 373 ","page_number":373},
  {"content":"\r\nذات اقدس حق و مراقبت او ببيند و خود را با جميع عوالمى كه در وجودش به وديعت نهاده شده مستغرق در نعمتهاى ذات اقدس حق مشاهده كند ، و نعمتهاى او را از افاضهء جود گرفته تا حفظ ، و رزق و اصلاح و تدبير امور و رساندن بكمالى كه سزاوار است و ديگر نعمتهاى الهى را در نظر آورد و در يابد كه ذات باريتعالى با جود و بخشش خود پيوسته فيض وجود را بر او ارزانى مىدارد ، و از فضل و عنايت خود او را روزى ميدهد و در كنف حمايت خود او را محافظت مىكند ، و در ظل عنايتش از او حمايت مىنمايد و با لطف و مرحمت خود به اصلاح جميع شئون او مىپردازد تا او را بمرتبهء كمالى كه در جميع اين صفات و شئون براى او هست بتمامترين وجه و كاملترين سعادات برساند و در اين راه راضى نگشته كه نعمتى از نعمتهايش را از او دريغ دارد بلكه جميع نعمتها را بر او ارزانى داشته و انواع لطفها را در حق او روا داشته تا آنجا كه صفاى رنگ ، و زيبائى صورت ، و مرتب ساختن پلك چشم ، و خمارى چشمها ، و كمان ساختن ابروى مهمل گذاشته نشده است ، از طرف ديگر به اين امر توجه كند كه چگونه ذات اقدس حق او را از جميع مهالكى كه بر سر راه او قرار گرفته و در پى آزار و اذيت و رنج و بر هم زدن عيش و سعادت و كمال او است محافظت نموده و در جزء جزء از اجزاء بدن و اجزاء عوالم خيال و ساير قوا و قلب و روح و سر او و در جميع حركات و سكنات مراقب او است ، اگر به اين امور توجه كند و به آنها اندكى بينديشد خواه ناخواه در مقابل اين همه نعمت در پى شكر و سپاسگزارى آنها بر خواهد آمد و به خود اجازه نخواهد داد كه متعرض مراسم كبرياء حضرت حق در حدود عوالم ربوبيت او گردد چرا كه\r\n","description":"","footnote":"","page_name":" 374 ","page_number":374},
  {"content":"\r\n\r\nوظيفهء موجودى كه از هر جهت مورد تربيت و پرورش قرار گرفته نسبت به رب مطلق و تنها مربى و پرورش دهنده او از هر جهت ، جز اخلاص صادق در جميع حدود عبوديت چيز ديگرى نيست . چنان كه در گذشته در باب اخلاص از امام صادق عليه السّلام بيان داشتيم .\r\nمىگويم لازمهء چنين توحيدى ، يكى اينست كه انسان در عالم هستى غير از خدا ضرر زننده و نفع رساننده بلكه مؤثرى نبيند ، و عمل بر چنين عقيده اى ، آن هم در اين عالم كه دار غرور ، و از هر سو سببها انسان را فرا گرفته و چنين پنداشته مىشود كه تأثير آن اسباب سبب پيدايش امور زندگى است ، امرى است بس دشوار كه دستيابى به آن جز بمعرفتى كامل و كشف عوالم غيب ، و غلبهء سر ، براى كسى ميسر نيست ، و شايد بتوان گفت مراد از استقامتى كه در اين آيه از سورهء هود بيان شده و خداوند مىفرمايد : فاستقم كما امرت 11 : 112 و استوار و پاى بر جاى باش چنان كه امر شده اى .\r\nو رسولخدا فرمود : سورهء هود مرا پير نمود كه گفته شده فرمايش رسولخدا صلَّى اللَّه عليه و آله بخاطر اين آيه بود عمل به همين معنا باشد كه بيان داشتيم .\r\nو بدان كه تصور ربوبيت حضرت حق تعالى نسبت بجميع اين عوالم پس از تشريح جزء جزء آن چنان است كه عقل را حيران ميسازد ، بعنوان مثال اگر انسان نسبت اين عالم محسوس را با عوالم جبروت تعقل كند چه خواهد ديد زيرا كه عوالم جبروت يا لا اقل بعضى از آن ، عوالمى غير متناهى است و نسبت متناهى با غير متناهى معلوم است كه چگونه است و باز اگر انسان در همين عالم محسوس كه ما فرض نموده ايم\r\n","description":"","footnote":"","page_name":" 375 ","page_number":375},
  {"content":"\r\nكوچكترين عوالم و تنگترين و حقيرترين آنها است بدقت بنگرد ، ابتدا نظرى به بالاى سر خود بيفكند و به آنچه كه تا به حال علم هيئت بدان رسيده بينديشد و در افلاك و نجوم و كواكبى كه تا به حال براى بشر كشف شده تأمل كند ، و مثلا به كواكب ثابتى كه در آسمان هست بينديشد كه بنابر آنچه كه گفته‌اند هر يك از آنها خورشيدى است هم چون خورشيد ما كه در فضا معلق است ، و براى آنها اراضى و اكراتى است ، و در مورد همين خورشيد ما گفته‌اند كه دوازده هزار ميليون برابر زمين است .\r\nحال اى انسان اين خورشيد را با فلك چهارم كه اين خورشيد در آن قرار گرفته بسنج كه اين خورشيد با همهء عظمت و بزرگيش در مقابل او چقدر كوچك است ، و باز در اين مطلب كه گفته شده نسبت فلك چهارم بفلك پنجم هم چون حلقه اى است كه در بيابان بسيار وسيعى افكنده شود مىباشد تأمل نما و همين طور تا فلك هفتم ، و تا كرسى ، و عرش ، بعد به همين زمين خود ما برگرد و در وسعت و پهناورى آن دقت نما ، و جثهء خود را با تمام اينها كه گفتيم بسنج ، بعد همه را واگذار و به خود برگرد و از وجود خودت هم تنها بچشمت بنگر كه در همين جزء كوچك از بدن ، چه اجزاء و خواص و تدابيرى به كار گرفته شده و شرايط صحت چگونه منظور گشته ، و در طبقات و پرده‌ها و عروق آن ، و غذاى هر يك از اين اجزاء بينديش كه چگونه براى هر جزئى از اجزاء آن تدبير خاصى به كار گرفته شده و غذاى هر يك به آن ميرسد و زوائد آن دفع مى - گردد ، و تدابيرى كه در اشكال پرده‌ها و رنگهاى آن به كار گرفته شده هر يك از آن اجزاء در جاى خود قرار گرفته است و آفات و امراضى كه متوجه آن مىشود و دواهائى كه براى آنها است دقت كن و در خواص آن دواها\r\n","description":"","footnote":"","page_name":" 376 ","page_number":376},
  {"content":"\r\n\r\nو علوم معالجهء آن بينديش و به اطباء و معالجهء آنها بنگر خواهى ديد كه اگر كسى تمام عمرش را صرف تحصيل و تكميل علوم معالجهء همين جزء كوچك از بدن نمايد نخواهد توانست اين راه را به پايان برساند ، همين مسائل را راجع به تمام اجزاء بدن در نظر آور و ببين كه از عظمت امر ربوبيت چه ميبينى ، بعد از خود بگذر ، و ديگر انسانها را در نظر آور سپس بساير حيوانات ، و پس از آن بعوالم نباتات و جماداتى كه در اين كرهء زمين هست بينديش همين طور به آخرين ذره از محسوسات افلاك و كواكب و كرات و مخلوقات آنها برسى ، سپس در عوالم مجردات نظرى بيفكن ، و عوالم مثال و نفوس و ارواح و پس از آن در عوالم عقول سيرى نما ، و بعد ، از حقيقت قلب و سر و وجود و از باطن روح و شراشر وجودت بگوى كه سبحان ربى العظيم و بحمده . تا حق ادب پروردگار را ادا نموده باشى ، و براى قرب و جوار او اهليت پيدا كنى ، و در پيشگاه پروردگارت فانى گردى .\r\nالرحمن الرحيم .\r\nدر تفسير بسم اللَّه اشاره اى بتفسير اين آيه شد ولى در اينجا لازم است كه به علت تكرار اين دو اسم در سورهء فاتحه اشاره اى كنيم ، در خبر معراج آمده كه رسولخدا پس از گفتن الحمد للَّه رب العالمين از پيش خود فرمود :\r\nشكرا . خطاب رسيد اى محمد ، حمد مرا قطع نمودى ، پس دوباره نام مرا بر زبان آور ، لذا الرحمن الرحيم ، در سورهء حمد دو مرتبه ذكر شد يكى در بسم اللَّه ، و يكى بعد از آيهء الحمد . و شايد مراد اين باشد كه پيامبر صلَّى اللَّه عليه و آله فرمود شكرا . بعنوان قرائت كلام پروردگار نبود و باعث\r\n","description":"","footnote":"","page_name":" 377 ","page_number":377},
  {"content":"\r\n\r\nشد كه قرائت حمد كه كلام خدا و حمد خدا است قطع شود ، براى شروع دو مرتبه در كلام خدا بردن نام خدا لازم بود ، و لذا الرحمن - الرحيم ، دوباره نازل شد ، زيرا مقام ، مقام حمد است و اقتضاى بيان الرحمن الرحيم را دارد ، يا اينكه چون « اللَّه » در آيهء الحمد تكرار شد الرحمن الرحيم هم تكرار شد تا هر سه اسم تكرار شده باشد .\r\nو گفته شده كه اصل تكرار ، از جهت اينست كه الرحمن الرحيم در بسم اللَّه اشاره به توصيف اسم خداوند به اين دو صفت و پس از آيهء الحمد اشاره بتوصيف ذات اقدس حق به اين دو صفت دارد ، و اينكه توصيف اسم بر توصيف ذات مقدم داشته شده شايد بخاطر توجه بمقام بنده در هنگام قرائت است كه مقام اول نظر بمقام اسماء ، و مقام بعدى نظر بمقام ذات است . و گفته شده احتمال دارد كه مراد از بيان الرحمن - الرحيم در بسم اللَّه نفس دو صفت رحمن و رحيم از حيث رحمانيت و رحيميت ، و در مقام حمد از حيث ظهور اين دو صفت در عالم باشد .\r\nمالك يوم الدين :\r\nمالك روز جزا است .\r\nاين آيه ، ملك يوم الدين هم قرائت شده و اصل هر دو يكى است كه همان استيلاء و قدرت باشد ، و تنها صيغه‌ها فرق دارد ، بهر حال ، مالكيت ذات اقدس حق ، مثل مالكيت ملاك نسبت به املاك خود و يا مالكيت ملوك نسبت ببندگان خود ، و يا مالكيت نفوس نسبت به اعضاء ، و يا نسبت به قوا و صورتهاى علمى نيست ، بلكه آن مالكيت برتر و بالاتر از همهء اينها است ، و تنها مىتوان گفت كه مالكيت نفوس نسبت بصورتهاى علمى شبيه ترين مالكيتها بمالكيت ذات اقدس حق بر ما سواى خود مىباشد ،\r\n","description":"","footnote":"","page_name":" 378 ","page_number":378},
  {"content":"\r\nزيرا كه اين مالكيت قيامش به نفس ، و ايجاد آن به مجرد التفات و توجه ، و از بين بردن آن به مجرد اعراض از آن ، انجام مىشود .\r\nاما : يوم الدين : يعنى روز حساب و جزاء يا روز شرع ، و هر يك از اينها با روز قيامت منطبق است ، و براى آن روز اسماء زيادى است كه از صفات آن روز و وقايعى كه در آن اتفاق مىافتد گرفته شده ، مثل روز حشر و نشر ، روز ندامت ، روز حسرت ، روز فرود آينده ، و غير اينها از آنچه كه در كلمات معصومين ، از قيامت به آن تعبير شده و در اخبار و دعاهائى كه از آنها رسيده آمده است .\r\nو طول آن روز بنابر آنچه كه در قرآن آمده است پنجاه هزار سال است ، و از رسولخدا صلَّى اللَّه عليه و آله رسيده است آن حضرت هنگام تلاوت اين آيهء شريفه :\r\nيَوْمَ يَقُومُ النّاسُ لِرَبِّ الْعالَمينَ . 83 : 6 ترجمه : روزى كه به پا شوند مردمان در پيشگاه پروردگار عالميان .\r\nفرمود : چگونه خواهيد بود آنگاه كه خداوند شما را گرد آورد آنگونه كه چوبه‌هاى تير در تركش گرد آورده شود . و پنجاه هزار سال بشما ننگرد .\r\nو خداوند در مورد جزاء اعمال و مظالم مىفرمايد :\r\nوَ لا تَحْسَبَنَّ اللَّه غافِلا عَمّا يَعْمَلُ الظَّالِمُونَ انَّما يُؤَخِّرُهُمْ لِيَوْمٍ تَشْخَصُ فِيه الابْصارَ . مُهْطِعِيْنَ مُقْنِعى رُؤسِهِمْ لا يَرْتَدُّ الَيْهِمْ طَرْفَهُمَ وَافْئِدَتُهُم هَواءً . 14 : 42 - 43 و مپندار كه خدا از آنچه كه ستمگران مىكنند غافل است ، جز اين نيست كه آنان را براى روزى نگه ميدارد كه چشمها از « ترس » فرو\r\n","description":"","footnote":"","page_name":" 379 ","page_number":379},
  {"content":"\r\n\r\nماند و از گردش باز ايستد . شتاب زده سرها را بالا دارند بگونه اى كه از جائى كه بدان مينگرند چشم بر ندارند و دلهايشان تهى است .\r\nو در كافى از امام زين العابدين عليه السّلام روايت شده كه آن حضرت فرمود حديث كرد مرا پدرم كه آن حضرت از پدرش امير المؤمنين عليه السّلام در هنگامى كه براى مردم سخن مىگفت شنيده بود كه مىفرمود : آنگاه كه روز قيامت فرا رسد خداوند مردمان را از گورهايشان بر انگيزاند لخت و عور ، بر صحنهء واحدى ، در حالى كه نور آنها را ميراند و ظلمت آنها را گرد آورد . تا اينكه بر عقبه اى در محشر بايستند كه ديگر آنها را از رفتن باز دارند ، آنان ازدحام كنند بگونه اى كه بعضى سوار بعضى ديگر شوند ، و از شدت فشار به نفس نفس افتند و عرق از سر و روى آنها جارى شود و صحنه آنچنان بر آنها تنگ آيد كه فرياد آنها به ناله و آه بلند شود . امام عليه السّلام فرمود اين اولين هول از احوال قيامت است ، بعد فرمود :\r\nدر اين هنگام ذات ذو الجلال در سايه اى از ملائكه از فوق عرشش مشرف مىشود و به ملكى از ملائكه دستور ميدهد كه فرياد بر آورد اى گروه خلايق گوش فرا دهيد ، جملگى نداى او را بشنوند و ساكت شوند و چشمها فرو خوابانند و بند بند وجودشان بلرزه در آيد و دلها به طپش افتد و سرها را بلند نموده ببينند صدا از كجا است . امام فرمود اين زمان است كه كافر مىگويد : اين است آن روز مشكل . بعد فرمود در اين هنگام از پيشگاه جبار تعالى خطاب ميرسد منم اللَّه كه خدائى جز من نيست ، منم حاكم بعدل ، آنكه بر كسى ستمى روا نمىدارد ، امروز بعدل و قسط خود بين شما داورى كنم و بر احدى ستم نخواهد رفت ،\r\n","description":"","footnote":"","page_name":" 380 ","page_number":380},
  {"content":"\r\nامروز روزى است كه حق ضعيف را از قوى خواهم گرفت ، و هر صاحب مظلمه اى را بحقش خواهم رسانيد ، و هيچ ظالمى كه مظلمه اى به گردن او است از اين عقبه نخواهد گذشت مگر اينكه يا صاحب آن مظلمه او را ببخشد ، و يا مظلمه اش را از او بگيرد ، پس هر يك از شما كه مظلمه اى نزد ديگرى دارد ، و از كسى ستمى ديده است حق خود را از آن ظالم مطالبه كند و من شاهد و گواه شما هستم . و همين بس كه خدا گواه باشد .\r\nامام فرمود : مردم در هم آميزند و به پرس و جو بر خيزند پس احدى نماند كه مظلمه و حقى از ديگرى نزد او باشد مگر اينكه آن شخص او را پيدا كند و ملازم او گردد پس تا آنگاه كه خدا بخواهد آنها بمانند ، در حالى كه عرق از سر و روى آنها جارى است و فرياد آنها به آه و ناله بلند است و هر كس در فكر اين است گر چه به گذشتن از حقش هم كه باشد خود را از آن معركه خلاص نمايد ، پس خداوند بر آن صحنه بنگرد و منادى حق ندا در دهد بگونه اى كه همگان بشنوند كه اى گروه خلايق به سخن منادى حق گوش فرا دهيد .\r\nذات باريتعالى مىگويد من وهاب و بخشنده هستم اگر اميد به بخشش من داريد از يكديگر در گذريد و اگر دوست داريد مظالم خود را مطالبه كنيد آنان از شدت ناراحتى و ازدحام از شنيدن اين ندا خوشحال مىشوند و بعضى باميد نجات از آن احوال ، از مظالم خود مىگذرند ولى بعضى مىمانند و مىگويند بار الها مظالم ما بزرگتر از اين است كه از آن بگذريم در اين هنگام از نزد عرش منادى ندا كند كه رضوان خازن بهشت كجاست ، خدا به او امر مىكند كه قصرى از قصرهاى بهشتى را كه از نقره است با آنچه كه از اثاثيه و خدمه در آن است به آنها بنماياند\r\n","description":"","footnote":"","page_name":" 381 ","page_number":381},
  {"content":"\r\nو منادى ندا مىكند كه اى گروه خلايق سر را بلند كنيد و به اين قصر بنگريد جملگى سرها را بلند نموده و هر كدام كه آن را مىبيند آرزوى رسيدن به آن مىكند و منادى ندا مىدهد كه همهء اينها براى كسى است كه از مؤمنى در گذرد جملگى از مظلمه و حق خود چشم بپوشند مگر اندكى .\r\nذات اقدس حق مىگويد : امروز روزى است كه هيچ ظالمى را به بهشت من راهى نيست ، و آتش من جز مأوى و جايگاه ظالمان نخواهد بود و احدى از مسلمين باقى نمىماند كه مظلمه اى بر گردن او باشد مگر اينكه در موقع حساب آن مظلمه از او گرفته مىشود . اى خلايق خود را براى حساب آماده كنيد . امام فرمود آنگاه راه بر آنها گشوده مىشود و به عقبهء ديگر حركت مىكنند در حالى كه آشنائى با يكديگر را انكار مىنمايند تا بعرصهء قيامت ميرسند و جبار تعالى بر عرش است ، پرونده‌ها همگى باز شده ، و ميزانها نصب گرديده و پيامبران و شهداء كه همان ائمه باشند جملگى حاضر در آن محضر هستند ، و هر امامى بر اهل عالم خود گواهى مىدهد كه بامر خدا در ميان آنها قيام نمود و آنان را به راه خدا دعوت كرد .\r\nمىگويم در زمينهء هول و هراس روز قيامت و احوالات و شدايد و كيفيات آن در اخبار به تفصيل سخن گفته شده كه ما بخاطر اينكه مقام را گنجايش آن نيست از بيان آنها خوددارى نموديم ، و همين يك روايت را كه حاوى اشاراتى راجع به اهميت حقوق ديگران و رفق و مداوا و لطف با آنها و از طرف ديگر مايهء اميدوارى و رجاء براى مؤمنين است بيان داشتيم .\r\n","description":"","footnote":"","page_name":" 382 ","page_number":382},
  {"content":"\r\n\r\nمطلب ديگر اينكه براى اين اسماء پنجگانه كه عبارت از اللَّه ، و رحمن ، و رحيم ، و رب العالمين ، و مالك يوم الدين باشد نسبت به اصحاب يمين از متقين و پرهيزگاران در جلب بعضى از صفات نيك تأثير بسزائى است ، و قرائت اين اسماء سبب پيدايش خضوع و تذلل نسبت به خداى متعال و حياء و شرمسارى از او ، و خدمت و ذكر دائم و قطع طمع از غير او مىشود ، و ديگر هيچ رغبت و ميلى ، و خوف و ترسى براى بنده جز از ناحيهء حضرت حق تعالى نخواهد بود و تنها به رحمت آن رحمان رحيم اميدوار ، و چشم طلب به فضل و عنايت او خواهد داشت ، و مطمئن به وعده‌هاى او خواهد بود و به خير و نفعى كه بخواهد از جانب غير او باشد و يا ترسى از غير او ، هيچ التفاتى نخواهد داشت ، و تنها ترس و خوفش از عقوبت روز جزا و شدايد و هول و هراس آن روز ، و از عرضه بر خداوند و رسوائى نزد همگان خواهد بود چرا كه اين مطلب همانگونه كه در گذشته از امام صادق عليه السّلام نقل نموديم امرى بس بزرگ است ، اينها همه اش براى اصحاب يمين است و اما عارفان به خدا را در هنگام تلاوت اين اسماء تأثرات و تنقلات فاخره اى از انكشاف حقيقت اين اسماء و تجلى آن بر اسرار و ارواح و قلوبشان هست كه آنان را از مرتبهء علم اليقين بمرتبهء عين اليقين بالا ميبرد و از آن مرتبه ، بمرتبهء حق اليقين مىرساند .\r\nو آنچه كه از امام صادق عليه السّلام روايت شده كه در حال تكرار آيهء مالك يوم الدين از هوش رفت ، و يا آنچه كه از امام سجاد عليه السّلام نقل شده كه هر گاه به اين آيه ميرسيد آن را تكرار ميكرد بگونه اى كه گويا در حال احتضار و مرگ است از همين باب است . و خلاصهء كلام آنكه عارفان باللَّه را هنگام ذكر اسماء حسناى خداوندى حالات عالى و لذات\r\n","description":"","footnote":"","page_name":" 383 ","page_number":383},
  {"content":"\r\nفاخره و تجليات عاليه اى در گردشگاههاى دار جلال ، و انس گرفتنهائى از تجليات انوار صفات جمال در دار وصال است .\r\nو خلاصهء كلام آنكه در اين اسماء ، جميع عوالم را از مبدأ تا منتهاى آن سير مىكند بلكه در آنها هم مبدأ را مشاهده مىكند و هم عالم ، و هم منتهاى عالم را ، و با تدبر و تفكر در اين اسم اخير كه مالك يوم الدين باشد عوالم قيامت را بتفصيل از نظر ميگذراند . و در آن به گشت و گذار مىپردازد چنان كه در خبر معراج به اين حقيقت تصريح شده است .\r\nمطلب ديگر اينكه ترتيب اين اسماء بر اين منوال مطابق با ترتيب واقعى است ، زيرا مقام لفظ جلاله مقدم بر مقام ربوبيت و مقام ربوبيت مقدم بر رحمانيت ، و آن مقدم بر رحيميت ، و مقام رحيميت مقدم بر مقام اسم اخير است ، زيرا ظهور تفصيلى رحمت رحيميه حضرت حق در روز جزاء است ، و اگر عقوبت و آتشى در آن روز ظاهر مىشود مبناى آن نيز بر رحمت خداوند نسبت بمظلومان و اهل دين است ، زيرا در آفرينش ، رحمت ، اصل و غضب ، امرى عرضى است .\r\nمطلب ديگر اينكه اضافهء ملك به يوم الدين و روز جزاء از باب اضافهء صفت مشبهه به غير معمول خود مىباشد مثل اينكه ميگوئى ملك زمان ، كه زمان ، منعوت آن قرار گرفته است ، و اضافهء مالك به يوم الدين از باب اجراء ظرف مجراى مظروف است مجازا ، يا اينكه بگوئيم مراد از « يوم الدين » نشأة اخروى است و بهر حال اختصاص مالكيت و سلطنت روز جزاء بذات اقدس حق با توجه باينكه او مالك و ملك همهء روزها و همهء عوالم است از جهت اينست كه اين دو در آن روز است كه ظهور تام مييابد ، زيرا امروز ، و در اين نشأة دنيوى بخاطر اينكه دنيا سراى غرور\r\n","description":"","footnote":"","page_name":" 384 ","page_number":384},
  {"content":"\r\nاست ، گاهى مالكيت و ملكيت براى غير خدا هم تصور مىشود ، و لكن روز قيامت ، آن روزى است كه وقتى فرياد بر آيد :\r\nلمن الملك اليوم . امروز ملك از آن كيست ، تنها اين نداست كه در پاسخ گفته مىشود :\r\nللَّه الواحد القهار . براى خداوند يكتاى قهار است . و سلطان خداوندى در آن روز است كه ظهور مييابد و سلطنت و مالكيت بندگان بيكباره از بين ميرود . و از توحيد حق تعالى در مالكيتش بهمهء عوالم پرده برداشته مىشود و بر همگان مكشوف ميگردد ، بخلاف اين دنيا كه توحيد خداوند در مالكيت و سلطنت و ديگر صفات ذات ذو الجلال بر عامهء مردم ظاهر نيست و بالنسبة به آنها از امور غيب به حساب مىآيد ، گر چه بر اهل معرفت معلوم و مسلم است ولى بخاطر ندرت آن نميتوان آن را به حساب آورد ، لذا ظهور مالكيت او ، به روز جزاء اختصاص يافته است .\r\nمطلب ديگر اينكه بيان اين نامهاى پنجگانه خداوند در اين مقام ، توجهى است بانحصار جهات حمد در اين موارد ، و گويا اين آيات خطاب ببنده چنين مىگويد : كه اگر حمد و ستايش تو براى كسى بخاطر كمال و جمال و جلال او باشد سزاوار است كه تنها حمد خدا كنى و ستايش و ثناء او بگوئى ، چرا كه همهء اين صفات براى او است و اگر ديگرى هم از اين صفات بهره اى داشته باشد باز از او و به او و براى او است ، و اگر بخاطر اينست كه آن كس احسانى به تو نموده است باز هر چه احسان و عنايتى هست از ناحيهء پروردگار عالميان است ، و اگر بخاطر اميدوارى بفضل و نعمت و رحمت دينى يا دنيوى است بايد بدانى كه مالك همهء اين نعمتها و بخشندهء آنها ، الرحمن الرحيم است . و اگر\r\n","description":"","footnote":"","page_name":" 385 ","page_number":385},
  {"content":"\r\n\r\nحمد و ستايش و ثنائت بخاطر ترس از سطوت و قهر سلطان و حاكمى باشد بايد توجه داشته باشى كه سلطان قاهر و مالك واقعى ، همان مالك و ملك روز جزاء است ، و بنابر اين حمد و ستايش جز براى خداوندى كه پروردگار عالميان و رحمن و رحيم و مالك روز جزاء است سزاوار نيست .\r\nاياك نعبد و اياك نستعين\r\nترجمه : تنها تو را بپرستيم و از تو كمك و يارى مىطلبيم .\r\nاياك نعبد يعنى اينكه ما جز تو را نپرستيم و براى غير تو خضوع نكنيم يا اينكه مراد و مطلوب ما از عبادت غير تو نيست ، و هر دو معنا در اخبار آمده است ، و اينكه پرستش را منحصر به خدا مىكنيم ، از مقدم داشتن « اياك » كه مفعول « نعبد » است بر فعل و فاعل آن فهميده مىشود بخصوص كه ضمير منفصل هم به كار گرفته شده با اينكه امكان داشت كه از ضمير متصل استفاده شود ، اين در صورتى است كه معناى اول منظور باشد .\r\nو اما معناى دوم را چنين مىتوان بذهن نزديك نمود كه شريك قرار دادن در مطلوبيت ، با توحيد ذات اقدس حق در اينكه هر خير و خوبى كه هست از اوست و هر كمال و جمال و بلكه حقيقت وجود از آن او است منافات دارد ، و با توجه به اين امر ، حقيقت عبوديت و بندگى به اين است كه بنده غير او را در هيچيك از اين امور شريك نگرداند در نتيجه مطلوبيت هم منحصر در او مىشود ، از اين گذشته آن كس كه جميع وجوه عبوديت و پرستش را منحصر به او بداند او را مستحق جميع وجوه مطلوبيت خواهد دانست .\r\n","description":"","footnote":"","page_name":" 386 ","page_number":386},
  {"content":"\r\n\r\nيكى از محققين گفته است امكان دارد كه مقدم داشتن مفعول بر فعل اشارهء لطيفى به اين حقيقت باشد كه از هر لحاظ كه بنگريم معبود مقدم است ، در نتيجه بنده ميبايست كه در جميع اعمال و رفتار خود اول نظرش به او باشد بعد با توجه به او به غير او بنگرد آن هم چون آن غير منسوب به او است نه بخاطر خود آن غير . و لذا از لحاظ مطلوبيت هم امر بايد چنين باشد ، بلكه اصلا توحيد كامل در عبادت جز باينكه براى بنده هوائى در غير خدا نباشد ممكن نيست زيرا نفس تنها آنجا خاضع و خاشع مىشود و سر فرود مىآورد و به آن سوئى ميل مىكند كه هوايش با آن باشد ، و لذا اگر انسان به غير خدا ميل و توجهى داشت توحيدش در عبادت خالص نخواهد بود .\r\nاما اينكه فعل بصيغهء متكلم مع الغير آمده و بجاى « اعبد » مى - پرستم ، « نعبد » مىپرستيم گفته شده است بخاطر رعايت ادب و اينكه انسان چون خود را لايق مقام عبوديت نميبيند مطلب را بصيغهء جمع بيان مىدارد .\r\nجهت ديگر اينكه صفت عبوديت ، صفتى است كه بين جميع ما سوى اللَّه و هر آنچه كه غير خدا هست مشترك است و وجهى براى انفراد و اختصاص در اين زمينه نيست ، علت ديگر اينكه فرد نماز گزار با اين تعبير عبادت بندگان صالح حضرت حق را هم ضميمهء عبادات خود نموده و بدينوسيله شرافتى براى خود كسب مىكند ، از طرف ديگر از ادعاى دروغين پرستش و عبوديت خالص پروردگار ، بخاطر غلبهء عبادات بندگان مخلص بر عبادت او احتراز خواهد نمود ، و در اين سخن كه : « تنها تو را مىپرستيم » اين ادعاى اخلاص ، از جهت عبادات آنها\r\n","description":"","footnote":"","page_name":" 387 ","page_number":387},
  {"content":"\r\n\r\nصادق خواهد بود .\r\nمطلب ديگر اينكه در اين آيه لحن كلام از غايب بمخاطب تغيير يافته ، و اين اشاره به اين حقيقت دارد كه انسان با ذكر آن اسماء ، از عالم بعد و دورى ، بعالم قرب ترقى نموده و از غيبت بحضور رسيده و در هنگام تلاوت اين آيات بگونه اى است كه گويا با قلبش ذات ذو الجلال را مشاهده مىكند و در محضر او خطاب به او ميگويد :\r\nاياك نعبد و اياك نستعين . 1 : 5 در حديث قدسى آمده است كه من هم نشين آن كسى هستم كه ياد من كند .\r\nو اما عبوديت : براى عبوديت و بندگى در جميع عوالم بنده ، و تمام شئون او از عالم عقل و روح و نفس و قلب و تمام اجزاء بدنش از سر تا بقدم گرفته تا جميع حركات و سكناتش ظهور و نشانه هائى است كه در حديث عنوان بصرى ببعضى از مراتب آن اشاره شده است ، در آن حديث آمده است كه بنده در آنچه خدا به او عنايت نموده نبايد براى خود مالكيتى قائل شود زيرا كه بندگان را ملكى و مالكيتى نيست بلكه ميبايست مال را مال اللَّه بداند و در همان راهى كه او دستور داده صرف كند ، و خود مدبر خويشتن نباشد و هم و غمش مصروف آنچه كه خدا بدان امر نموده يا از آن باز داشته است گردد ، پس اگر چنين بود و آنچه از متاع دنيا را كه خدا بر او ارزانى داشته ملك خود ندانست انفاق آن مال بر او آسان خواهد بود و اگر كه بنده تدبير امورش را نه بنفس خود كه بپروردگار خود محول نمود تحمل مصائب دنيا بر او سهل خواهد گشت و اگر انسان به آنچه كه خدا امر نموده و يا از آن نهى كرده است\r\n","description":"","footnote":"","page_name":" 388 ","page_number":388},
  {"content":"\r\nاشتغال داشت ديگر فرصتى براى رياء و خود نمائى و مباهات برايش باقى نخواهد ماند ، و هر گاه ذات باريتعالى اين سه خصلت را ببنده اى عنايت كرد دنيا و رياست آن نزد او ارزشى نخواهد داشت و براى تفاخر و تكاثر در پى دنيا نخواهد رفت و بدنبال عزت و برترى نزد مردمان نخواهد بود و روزگارش را ببطالت نخواهد گذرانيد . و اين اولين درجه از درجات متقين و پرهيزگاران است .\r\nمىگويم سخن جامع در زمينهء مراتب عبوديت اينست كه بنده ، خود و جميع عوالم و مخلوقات آنها را از جميع جهات نيازمند به پروردگار عالميان كه او از هر جهت بىنياز از همهء اينها است ببيند و بمقتضاى اين عقيده هم عمل كند .\r\nو مردمان در اين راه مراتب بىشمارى دارند . آن كس كه از جميع وجوه ، كامل در عبوديت و بندگى تامه است او اعرف همهء خلايق به خدا و اقرب و نزديكترين همهء آنها به او سيد الانبياء ، و خاتم - النبيين محمد مصطفى صلَّى اللَّه عليه و آله و جانشينان دوازده گانهء او كه در اين معرفت با او متحدند ميباشند ، اينان كاملين در مراتب توحيد ، در جميع وجوه و مراتب آن هستند ، از اينها كه بگذريم هر كه معرفتش بيشتر باشد از مرتبهء بالاترى از مراتب توحيد برخوردار است تا اينكه به آخرين عوالم اصحاب يمين و پائينترين مراتب مسلمين برسيم كه اينان كسانى هستند كه بتوحيد و يگانگى خداوند در خالقيتش معتقدند ، و در نصب نبى و خليفهء او ، شريكى براى او قائل نشده‌اند و همين عقيده در آخرت سبب نجات آنها از خلود و جاودانگى در آتش خواهد گشت ، و عاقبت كارشان به رحمت خداوندى و بهشت منتهى خواهد شد هر چند پس از مدتى كه\r\n","description":"","footnote":"","page_name":" 389 ","page_number":389},
  {"content":"\r\nمعذب باشند . و مراتب سه گانه اى كه در روايت بدان اشاره شد منشأ آن توحيد ذات اقدس حق در مالكيت و ربوبيت و معبوديت كه از شئون الوهيت است مىباشد ، پس آنگاه كه بنده تنها خدا را مالك همه چيز بداند براى خود مالكيتى قائل نخواهد بود ، و هر گاه دانست كه تنها ذات ذو الجلال ، پروردگار و پرورش دهنده و رب مطلق عالم هستى است يعنى براى ديگرى تأثيرى در تربيت و رساندن بكمال در شىء از اشياء و امرى از امور نديد ، تدبير همهء امور را از او خواهد دانست ، و معتقد خواهد گشت كه غير او حتى قادر بر نفع و ضرر و مرگ و حيات و حشر و نشر خود نيست تا چه رسد نسبت به ديگران ، و هر گاه بخدائى جز ذات مقدس اللَّه معتقد نبود و ديگرى را مستحق وجهى از وجوه عبوديت ندانست در جميع شئون و حالات ببندگى و طاعت ذات ذو الجلال كمر خواهد بست چنان كه ديگر فراغتى براى كارهاى ديگر برايش باقى نخواهد ماند .\r\nو اياك نستعين . 1 : 5 يعنى بر طاعت و بندگى تو و بر دفع شرور دشمنان و حيله و مكر آنها و قيام به آنچه كه تو بدان امر نموده اى از تو كمك ميجوئيم و از تو يارى مىطلبيم .\r\nظاهر اينست كه مراد از دفع شرور دشمنان خدا و حيله و مكر آنها ، مواردى است كه اين امور با اصل عبادت و تكميل آن در تضاد است ، در اين صورت است كه استعانت و يارى طلبيدن از حق تعالى براى دفع آن جزء مراتب عبادت مىباشد ، و بعضى از محققين ترجيح داده‌اند كه چيزى متعلق استعانت قرار نگيرد زيرا كه مناسب با اين مقام ، همان\r\n","description":"","footnote":"","page_name":" 390 ","page_number":390},
  {"content":"\r\n\r\nيارى خواستن از خداوند در راه عبوديت و بندگى او است ، و چنين بخاطرم هست كه در اخبار هم در اين مقام از استعانت در غير جهت عبادت نهى شده است .\r\nاما اينكه تنها از خدا يارى طلب كنيم و از او كمك بخواهيم و اين امر را منحصر او بدانيم اين از فروع توحيد ربوبيت است پس آن كس كه معتقد بود كه ربى جز اللَّه نيست همهء نفعها و ضررها را هم از او خواهد ديد و جز به او به ديگرى چشم اميد نخواهد داشت ، و استعانت و كمك خواستن از غير او ، با يكتائى و يگانگى ذات اقدس حق در ربوبيتش سازگار نيست لذا بندهء مؤمن جز از خدا از كس ديگرى يارى نمىطلبد ، و جز او فريادرسى نميخواهد و جز به پيشگاه او نزد ديگرى عجز و لابه نميكند ، و اين توحيد ، امرى است بس مشكل هم از حيث علم و از جهت حال و عمل ، و هر كه را خداوند بر اين امر موفق بدارد ، براى او بهره اى از عوالم عبوديت و بندگى ، بلكه از مراتب معرفت ، و بلكه از درجات قرب خواهد بود ، خداوند اين مقام را روزى ما و جميع طالبان ترقى بمدارج معرفت و تقرب به خود بگرداند .\r\nو آنچه كه ما در اين آيه در مورد استعانت بيان داشتيم با آنچه كه در مورد عبادت گفتيم از لحاظ ترتيب مرتبط است ، زيرا قارى پس از ذكر سه آيهء اول سوره بمقام اخلاص در عبوديت ميرسد ، و پس از اظهار اين معنا است كه در مييابد بدون كمك و يارى حق تعالى برايش ممكن نيست .\r\nو گفته شد كه قسمت اول اين آيه جبر را نفى مىكند زيرا وقتى مىگوئيم « اياك نعبد » ( تو را مىپرستيم ) در اين جمله عبادت ببندگان\r\n","description":"","footnote":"","page_name":" 391 ","page_number":391},
  {"content":"\r\n\r\nنسبت داده شده ، و قسمت دوم تفويض را نفى مىكند چون « اياك نستعين » بيانگر اين حقيقت است كه عبوديت و پرستش تنها بكمك و يارى او ميسر مىشود و بنابر اين خداى متعال معين و يارى دهندهء بنده بر انجام كارهاى او است نه مجبور كنندهء او ، بلكه پديد آورندهء اعمال و افعال بنده هست ولى پس از ارادهء او ، هم چنان كه خالق و آفريدگار ارادهء بنده نيز ذات اقدس حق است كه بنابر آنچه ذات او اقتضا مىكند ارادهء او را پديد مىآورد ، بنابر اين جبرى در كار نيست چرا كه فعل بارادهء بنده انجام گرفته ، و تفويضى هم نيست زيرا ارادهء بندهء مخلوق ارادهء خدا است ، بعبارت ديگر ارادهء ذات اقدس حق بر اين تعلق گرفته كه آن افعال بارادهء بنده ايجاد شود و بمعرض ظهور و بروز برسد بنابر اين بنده از اين جهت كه در كارهايش مختار است مجبور بر انجام كارى نيست ، و از اينكه در مختاريتش مجبور است ، امر به او تفويض نگشته است ، پس نه جبر است و نه تفويض .\r\nمطلب ديگر اينكه كمال استعانت جز بدانستن و توجه به چند مطلب راجع به خود و خداى خود تمام نمىشود ، اول علم به فقر و نياز خود و دانستن اين معنا كه او به خودى خود قدرت بر انجام كارى ندارد و از حل مشكلات خويش عاجز است ، و سپس علم به غناء و بىنيازى ذات اقدس حق و قدرت او بر اعانة و يارى بنده ، و عنايتش نسبت به آن كسى كه در مقام استعانت و كمك خواهى از او بر آمده است ، و توجه به اين حقيقت كه او هم به فقر و بىچيزى آنكه از او كمك مىطلبد آگاه هست و هم در اجراء خواستهء او بخل نمىورزد ، و هم از خود بنده صلاح كارش را بهتر ميداند پس هر گاه كه اين مطالب را راجع به خود و خدايش دانست ،\r\n","description":"","footnote":"","page_name":" 392 ","page_number":392},
  {"content":"\r\nحالتى كه مقتضاى استعانت است براى او پيدا مىشود ، و لسان حالش قبل از لسان قال در مقام يارى طلبيدن و كمك خواستن بر مىآيد ، و هر چه اعتقاد بنده به اين مطالب كاملتر شود حال استعانت او كاملتر خواهد شد و هر گاه كه استعانت كامل گشت يارى حق تعالى و اجابت دعايش نصيب او خواهد شد ، بعنوان مثال هر گاه كه براى بنده معلوم شد كه او هم از حيث ذات ، و هم از حيث وجود ، و صفت و فعل فقير و بىچيز و از جميع وجوه و در جميع اوقات و احوال نيازمند است و خود را در هر آنى از آنات و از جميع جهات محتاج ، و بلكه سراسر احتياج ديد بگونه اى كه ايجاد او در لحظهء گذشته كفايت وجودش را در حال نميكند ، و در وجود فعليش نياز بايجاد جديدى دارد چنان كه در جاى خود اين مطلب محقق شده است كه هر چه در عالم كون و هستى است در هر آن و هر لحظه اى نياز به علت محدثه اى دارد ، همچنين در وجود صفاتش نيز در هر آنى نيازمند بفيض جديد و ايجاد نوى هست ، و خلاصه خود را و صفات خود و جميع آنچه را كه نيازمند و محتاج به آن است از جميع وجوه حيثيات فقير ، و نيازمند به پروردگار خود ديد ، از طرف ديگر پروردگارش را غنى مطلق ، و از جميع وجوه بىنياز دانست ، و هر نعمتى را كه بدان متنعم است از او دانست ، نعمتهاى بىشمارى كه نه علم كسى مىتواند بدان احاطه پيدا كند و نه كسى قادر بر شمارش آن مىباشد ، و چه بسيار نعمتهائى كه قبل از اينكه او قدم بعرصهء هستى گذارد ذات اقدس حق بر او ارزانى داشته و چه بسيار نعمتهائى كه بر او ارزانى داشته و او از آنها غافل است ، و به اين حقيقت توجه داشت كه وجودش بايجاد او بوده ، و زندگيش نتيجهء احياء او است و از رزق\r\n","description":"","footnote":"","page_name":" 393 ","page_number":393},
  {"content":"\r\n\r\nاو مىخورد و در ملك او ساكن است و به قوت و نيروئى كه او به وى عنايت فرموده معصيت او مىكند ، ولى ذات اقدس حق ببزرگواريش او را بر گناهانش نمىگيرد ، و از او باز خواست نمىكند ، اگر به اين مطلب توجهى نمود اميدوارى بعنايت پروردگار در او قوت مىگيرد ، و حال استعانت در قلبش پديد مىآيد و اگر پس از پيدايش اين حال در آن مسائلى كه به ضرر او نيست از خدا يارى طلبيد و كمك خواست بداند كه دعايش مستجاب و حاجت او بر در خانهء او است و اگر آنچه كه از خدا ميخواهد به ضرر او باشد و او آن را خير بپندارد خداوند بجاى آن شر يا در دنيا و يا در آخرت خيرى به او عنايت خواهد نمود ، و آنچه كه در آخرت نصيب انسان گردد بهتر و پايدارتر است ، پس بهتر اينست كه انسان در دعايش آنچه را كه صلاحش نيست استثنا كند ، و يا اينكه اگر از كسانى است كه بگرفتارى دنيا در ازاء خير و خوبى آخرت راضى نيست آنچه را كه مىطلبد به شرط صلاح و عافيت طلب نمايد .\r\nو بدان كه آنچه كه از شرايط كمال استعانت در مورد صفات حضرت حق تعالى بيان داشتيم ، تمام آنها از لوازم اسماء پنجگانهء حضرت حق تعالى است ، بلكه همهء آنها به اجمال در لفظ جلاله « اللَّه » مندرج و در چهار اسم ديگر بتفصيل آمده است .\r\nاهدنا الصراط المستقيم .\r\nما را به راه راست و صراط مستقيم رهنمون باش .\r\nاز تفسير امام عليه السّلام و كتاب معانى الاخبار نقل شده كه يعنى ما را به راهى كه بمحبت تو منجر مىشود و ببهشتت مىرساند و مانع اين مىشود كه ما از هواهاى نفسانى پيروى كنيم و خود را نابود كنيم و يا اينكه آراء\r\n","description":"","footnote":"","page_name":" 394 ","page_number":394},
  {"content":"\r\n\r\nو نظريات خود را ملاك قرار داده و خود را به هلاكت بيفكنيم هدايت و رهبرى نما .\r\nو در بعضى از اخبار آمده كه صراط مستقيم عبارت از راهى است كه بمعرفت خدا ميرسد ، و در روايتى ديگر گفته شده كه صراط دو صراط است يك صراط در دنيا و يك صراط در آخرت ، اما صراط دنيا عبارت از امام مفترض الطاعة و پيشوائى است كه اطاعت او واجب است ، پس آن كس كه در اين دنيا او را شناخت و بهدايت او راه يافت و از او پيروى نمود از صراطى هم كه در آخرت است و آن همان پلى است كه بر روى دوزخ كشيده شده خواهد گذشت و آن كس كه در اين دنيا او را نشناخت بر آن صراط قدمش خواهد لغزيد و در آتش دوزخ خواهد افتاد .\r\nو باز در روايات آمده كه مراد از صراط مستقيم امير المؤمنين عليه السّلام است ، و در روايتى ديگر گفته شده مراد ، معرفت امام است ، و در روايت ديگر معصوم مىفرمايد : ما صراط مستقيم هستيم . همچنين روايت شده كه مراد امير المؤمنين و معرفت آن حضرت است و دليل بر اين كه مراد امير المؤمنين عليه السّلام است قول خداى متعال است كه مىفرمايد : و انه في أم الكتاب لدينا لعلي حكيم . 43 : 4 كه آن امير المؤمنين عليه السّلام است كه در سورهء فاتحة الكتاب كه‌ام الكتاب است از او به صراط مستقيم ياد شده است .\r\nو باز رسيده كه از رسول خدا صلَّى اللَّه عليه و آله از صراط سؤال شد كه چگونه است فرمود : هزار سال صعود و بالا رفتن ، و هزار سال هبوط و فرود آمدن و هزار سال خذلان است .\r\nو باز در وصف آن آمده كه صراط از موى باريكتر و از شمشير\r\n","description":"","footnote":"","page_name":" 395 ","page_number":395},
  {"content":"\r\nتيزتر است ، بعضى چون برق از آن بگذرند ، و بعضى مثل اسب تيز رو ، و بعضى پياده و بعضى بر شكم و چهار دست و پا ، و بعضى معلق بگونه اى كه گاه آتش ، پاره اى از تن آنها را فرا مىگيرد و باز رها مىشود از آن مىگذرند .\r\nو گفته شده كه صراط تاريك است و مردمان به قدر نور خود آن را طى مىكنند .\r\nمىگويم اين اخبار تناقضى با يكديگر ندارد بلكه در بيان معناى صراط با هم مؤتلف است و هر يك از اينها ناظر به فردى از افراد آن هست ، زيرا براى صراط و ساير معانى آن ، حقيقت و روح ، و صورت و قالبى است ، و گاه مىشود كه حقيقت واحدى داراى صورتها و قالبهاى متعددى است بلكه كمتر حقيقتى يافت مىشود كه براى آن ، صورتهاى متعددى نباشد ، و الفاظ براى ارواح و حقايق وضع شده است نه براى قالبها و صورتها ، و هر گاه كه يك حقيقت و روح در قالبهاى متعددى باشد جملگى بخاطر اتحاد در آن روح و حقيقت بيك نام ناميده مىشوند ، مثلا لفظ « قلم » روح اين كلمه عبارت از آلت نقش و نگارش صورتها در صفحه و يا لوحى است بدون اينكه توجهى به اين شده باشد كه اين آلت از نى باشد يا از آهن يا غير اينها ، بلكه اصلا جسمانيت قلم و يا محسوس بودن آن نقش در اين نام گذارى اعتبار نشده است ، همينطور لفظ « صراط » براى حقيقتى كه سلوك و رفتن بر آن ، انسان را به مقصود مىرساند وضع شده است و اين معنا ، روح صراط است ، و براى اين روح قالبهاى متعددى است ، يكى از آنها همين راههائى است كه براى رفت و آمد بين شهرها و آبادىها كشيده مىشود ، يكى ديگر طريق معرفت\r\n","description":"","footnote":"","page_name":" 396 ","page_number":396},
  {"content":"\r\nخدا ، و راه تقرب به ذات ذو الجلال الهى و جوار او در بهشت مىباشد ، كه اين راه عبارت از عمل به دين و شريعت ، و معرفت امام و اطاعت از او ، و معرفت امير المؤمنين عليه السّلام بخصوص ، و معرفت و شناخت صورت انسانيت ، يعنى اوصاف و اخلاق و حدود آن در اين دنيا است ، ديگر از مصاديق طريق و راه ، پلى است كه بر دوزخ كشيده شده است ، اما راههائى كه براى معرفت به خدا و تقرب به او در اين دنيا هست از ميانهء آنها بعضى صراط مستقيم و راه راست است ، و آن همان راهى است كه بين مقامى كه انسان در آن هست و مقصدى كه در نظر دارد راهى نزديكتر از آن تصور نشود ، و بعضى از اين راهها چنين نيست ، آن اولى نمىتواند بيش از يك راه باشد ولى دومى بسيار است هر چه بخواهى از راههاى كج و معوج إلى ما شاء اللَّه ، و مىتوان تعداد آنها را باندازهء نفوس آدميانى كه بمرحلهء كمال نرسيده‌اند دانست ، ولى همه بيك گونه نيست بعضى از اين راهها به آن صراط مستقيم نزديكتر ، و بعضى دور ، و دور تر است تا برسيم به آن راهى كه راه دشمنترين مخلوقات خدا و دورترين آنها از جوار قرب حضرت حق هست كه همان راه ابليس و هم رديفان او باشد .\r\nو كاملترين راه رسيدن بجوار حق تعالى نزديكترين راهها است ، و آن راه كسى است كه معرفتش به خدا و به اسماء و صفات و افعال او كاملترين معارف ، و اخلاق او نيكوترين اخلاق ، و مزاج او متعادلترين مزاجها باشد ، اين راه از ميان همهء راهها كاملترين و نزديكترين راه است . و اين مطالب بالنسبة بمجموع راهها است . اما اگر بخواهيم نسبت بهر يك از افراد بشر نزديكترين راه را مشخص كنيم ميبايست كه حال فعلى آنها را\r\n","description":"","footnote":"","page_name":" 397 ","page_number":397},
  {"content":"\r\nملاحظه كنيم .\r\nو تفصيل اين اجمال اينكه براى هر انسانى يك قوس نزولى است كه از عالم غيب شروع و به اين عالم ختم مىگردد و يك قوس صعودى است كه از اين عالم شروع و بعالم غيب پايان مييابد ، و انسان از هنگام تولدش ، و بلكه از اول پيدايش نطفه ، و بلكه پيش از آن ، همان تربت و خاكش در اين عالم در سير و حركت بسوى عالم غيب است ، بلى مادامى كه روح در او دميده نشده سيرش در اين عالم ، و پس از دميده شدن روح ، با همان روح در عالم غيب به سير و حركت خواهد پرداخت ، اما سير تربت او بعالم غيب ، از جهت ترقى آن خاك از عالم جماد بعالم نبات است ، و پس از اين مرحله است كه غذاء انسان مىشود ، و پس از اينكه آن خاك به صورت نبات در آمد و غذاء انسان شد و با تناول آن ، جزئى از بدن انسان گشت ، از همين غذا نطفه پديد مىآيد ، و سپس به صورت علقة ، و پس از آن به استخوان مبدل مىشود ، سپس بر آن استخوانها گوشت ميرويد و آفرينشى ديگر انجام مىگيرد و انسانى پديد مىآيد :\r\nفتبارك اللَّه احسن الخالقين . 23 : 14 پس از ولادت مراحل ترقى و تكامل را يكى پس از ديگرى پشت سر مىگذارد تا به سن بلوغ ميرسد ، اينجاست كه عقلش كامل مىگردد بگونه اى كه به تشريف تكليف مشرف مىشود ، و در اين منزل است كه او بر سر دو راهى قرار مىگيرد ، يا اينكه حركت در عوالم غيب ، و سير در طريق سعادت و قرب و معرفت و بهشت را بر مىگزيند ، و يا اينكه قدم در راه شقاوت و دورى از خدا و جهل و پرتگاههاى دوزخ مىگذارد ،\r\n","description":"","footnote":"","page_name":" 398 ","page_number":398},
  {"content":"\r\nو هر يك را كه اختيار كند به ارادهء خود اختيار نموده ، چرا كه از طريق شرع و عقل راه سعادت و شقاوت و بهشت و دوزخ و قرب و بعد براى او روشن گشته است ، پس يا اينست كه راه سعادت را در پيش مىگيرد و به تحصيل اخلاق روحانى و تكميل ملكاتى كه وسيلهء قرب او به خدا مىشود و دستيابى بمعارف اهل يقين از ايمان به خدا و ملائكه و كتب و فرستادگان او ، و روز قيامت مىپردازد و در اين راه قدم مىنهد تا اينكه به عليين ملحق شود ، و يا اينكه راه شقاوت را برمىگزيند و در پى شهوات نفسانى مىافتد و به راه شياطين قدم مىنهد و براى دستيابى به لذات از هر حيله و مكرى استفاده مىكند و در منجلاب شهوات اين دنياى پست ، و زرق و برق آن غرق مىشود و به خدا و ملائكه و كتب و رسولان او و روز قيامت كافر شده و منكر همهء اينها مىگردد و بقول قرآن به زمين مىچسبد تا اينكه بحزب شياطين ملحق گشته و روانهء دركات دوزخ گردد .\r\nانسان بايد توجه داشته باشد كه هر حركتى كه از روى اختيار از او سر بزند ، در روح و حقيقت و قلبش اثرى بجاى خواهد گذاشت ، حال يا آن اثر سبب تقرب او به خدا و به روحانيات مىشود و يا اينكه باعث بعد و دورى او از جوار حق تعالى مىگردد ، اين امر حتى در مباحات هم هست ، و هر اثرى كه در روح و قلب آدمى پديد مىآيد بمنزلهء قدمى است كه انسان در حركت بسوى بهشت ، و يا دوزخ بر مىدارد ، پس اگر اين حركت در همين هنگام از هر حركت ديگرى كه بتوان تصور آن را نمود در حصول قرب به خداوند و رسيدن به روحانيات مؤثرتر و كار سازتر و سريعتر باشد آن قدم بر راهى برداشته شده كه نزديكترين راه ، و صراط مستقيم است ، و الا كه اگر چنين نبود هر اندازه كه اين حركت در\r\n","description":"","footnote":"","page_name":" 399 ","page_number":399},
  {"content":"\r\n\r\nحصول تقرب به خدا ناقص و كند باشد راه دور تر ، و فاصله اش از صراط مستقيم بيشتر خواهد بود . و حكمت الهى بر اين قرار گرفته كه هر عملى كه از انسان سر مىزند ، و در قرب به خدا و بعد از او در دل اثرى مىگذارد براى آن تأثيرى در توفيق و خذلان قرار داده است .\r\nبيان مطلب اينكه ، عمل خير قلب را آماده و مستعد براى انجام اعمال خير ديگرى مىكند و اين حالت را « توفيق » مىگويند ، و عمل شر قلب را مستعد و آماده براى انجام كارهاى شر ديگر مىسازد و زمينهء انجام گناه ديگرى را فراهم مىنمايد و اين حالت را « خذلان » ناميده‌اند ، و هر گاه كه توفيق رفيق انسان شد ملائكه اى كه بر انسان گمارده شده‌اند كه نيكىها را به او الهام كنند بر شياطينى كه در صدد وسوسه و از راه بدر كردن او هستند غلبه ميكنند و اگر بر اثر كارهاى ناپسند ، انسان دچار « خذلان » شد آن شياطين بر ملائكه غالب مىآيند .\r\nو اينكه گفته شد قلب مؤمن بين دو انگشت خداوند رحمان است اشاره به همين معنا است كه قلب پيوسته بر طبق اثرات اعمال گذشته اش در تقلب و زير و رو شدن است ، و از اين تقلبات ، سير و حركت انسان بسوى بهشت و يا دوزخ حاصل مىشود ، پس آنچه كه در سير و حركت است همان روح انسان است و سير و حركت او ، همان حركات نفسانى او است كه گاه بسوى خير در حركت است و گاه بجانب شر و بدى ميل مىكند ، و آدمى در اين سير و حركت ، گاه قدم بر سر هواهاى نفسانى خود مىگذارد و گاه سر بقدم آنها ، و حاصل اين سير يا اوصاف روحانى است ، و يا طبيعى ، و اثرى كه از آن بر جاى ميماند يا قرب به خداوند ، و يا دورى از او است .\r\n","description":"","footnote":"","page_name":" 400 ","page_number":400},
  {"content":"\r\nو منشأ اين حركاتى كه در قلب اثر مىگذارد همان صفات قلبى از قبيل مراتب معرفت ، و علم ، و كفر ، و جهل ، و امثال آن مىباشد كه اين صفات قلبى لازمهء اوصاف ذاتى او ، و اين حركات مقتضاى آنها است ، بعبارت ديگر منشأ اين حركات ، صفاتى است كه مقتضاى ذات انسان هست ، و در هنگام ايجاد ماهيت او در خارج ، به حكم آن حكيم متعال براى او معين شده است ، چرا كه هر ماهيتى به زبان حال از آن جواد و بخشندهء حكيم ميخواهد كه آنچه را كه با صفات او مناسبت دارد به او ببخشد و سؤالى كه با زبان حال باشد هيچگاه رد نمىشود و اين صفات ذاتى ، صفات ديگرى را اقتضا مىكند كه آن صفات ديگر در اعمال و رفتار جوارح و اعضاء آدمى همچنين در تقلب قلب او مؤثر است ، و تأثير آن يا به اثرات روحى نورانى است يا ظلمانى طبيعى و هر عملى كه از انسان سر بزند به حكم آن حكيم متعال بواسطهء ارادهء خود انسان است و اين صفات ذاتى او است كه در ارادهء او مؤثر است ، و اين اوصاف و صفات همان است كه انيت و ماهيت او از خداوند بخشندهء حكيم مسئلت نموده است ، بعبارت ديگر هر كس باقتضاء ماهيت خود از خدا ميخواهد كه توفيق سلوك و رفتن در راه خير و سعادت و بهشت ، و يا گام نهادن در راه شقاوت و آتش و دورى از خدا را به او ببخشد ، و اين يكى از وجوه فرمايش معصومين عليهم السّلام است كه : لا جبر و لا تفويض بل امر بين الامرين .\r\nنه جبر است و نه تفويض و واگذاشتن ، بلكه بين اين دو امر است ، همچنين علت اينكه ما خير و خوبى را به خدا نسبت مىدهيم و شر و بدى را ببنده در حالى كه خالق هر دو خدا است معلوم گشت .\r\n","description":"","footnote":"","page_name":" 401 ","page_number":401},
  {"content":"\r\n\r\nحال اگر به اين مطالبى كه بيان شد دقت نموده باشى ، برايت روشن خواهد شد كه اطلاق كلمهء « صراط » بر صورت انسانيت كه عبارت از همان صفات انسانيت باشد ، و بر امام و بر هدايت او و بر شريعت ، و بر پلى كه بر دوزخ كشيده شده جملگى صحيح است ، زيرا همهء اينها كه بيان شد راه بهشت و طريق عالم نور و وسيلهء تقرب بخداست ، مطلب ديگر اينكه آن راه مستقيم حقيقى جز براى كسى كه به خدا و به اسماء و صفات و افعال و فرشتگان و كتب و رسولان و شرايع او معرفت داشته باشد بگونه اى كه هر حركت و سكونى كه از او سر مىزند از روى علم و مطابق با آنچه كه بدان حكم گرديده و به كم و كيف حكمت پروردگار حكيم در آن امر آگاه باشد و اخلاقش در حد اعتدال ، و بدور از افراط و تفريط ، و مزاجش معتدلترين مزاجها باشد ، چرا كه مزاج را در افعال و اعمال انسان تأثير بسزائى است ، همانگونه كه اخلاق در اين زمينه مؤثر است ، و با همهء اينها توفيق و عصمت از جانب خداوند متعال او را يار و كمك - كار باشد ، تا اينكه حقيقتا در نزديكترين راه حركت كند ، اما اينكه با همهء اين امور باز توفيق و عصمت را شرط نموديم ، بدين خاطر است كه حوادث عالم نيز در اين موارد تأثيراتى دارد ، و آدمى بدون اينكه اين دو صفت كه توفيق ، و عصمت باشد يار او گردد نمىتواند بر اين راه ثابت و استوار باشد ، و به همين خاطر است كه ذات اقدس حق ، معصومين عليهم السّلام را به روح القدس مؤيد نمود ، بلكه چنان كه در بعضى از زيارات آمده است ، بواسطهء لطف و عنايتى كه به آنها دارد رياضت دلهاى آنان را بوسيلهء خوف و رجاء خود به عهده دارد ، اين صراط مستقيم ، بطور مطلق است .\r\n","description":"","footnote":"","page_name":" 402 ","page_number":402},
  {"content":"\r\n\r\nاما صراط مستقيم و راه راست براى هر مكلفى ، عبارت از نزديك - ترين راه براى او در بين راهها است ، كه با توجه بصفات ذاتى او ، او را بمقام قرب حضرت حق آن هم مقامى كه براى او دستيابى به آن ممكن است ، برساند ، و اين امر بدينصورت است كه جميع حركات اختيارى انسان ، در هر مرتبه اى كه هست ، در رساندن او به رضاى پروردگار ، سودمندتر و كار سازتر باشد ، حتى اگر فرضا اشتغال به نماز شبهاى ماه رجب را از اشتغال بمطالعهء كتب علمى براى خود نافعتر ديد و يا بالعكس ، و يا اينكه اگر ديد چنانچه روزهء مستحبى نگيرد بهتر مىتواند بانجام عبادات بپردازد تا اينكه روزه بگيرد و بر اثر ضعف روزه از عبادات باز ماند ، نزديكترين راه ، همان راهى است كه براى تقرب به خدا و جلب رضايت او نافعتر تشخيص داده شود . بلكه گاه مىشود كه ترك اعمال خير به حال انسان نافعتر است ، چنان كه در روايات آمده است كه بنده يك يا دو شب از تهجد و شب زنده دارى محروم مىگردد براى اينكه به خود عجب نكند ، بلكه روايت شده كه گاهى مؤمن ببعضى از لغزشها مبتلا مىشود تا از عجب كه گناهش بمراتب بيش از آن لغزش است در امان بماند ، و خلاصهء كلام آنكه صراط مستقيم براى هر كسى و در هر شرايطى و روزى ، بلكه در هر نفسى و هر حركت و سكونى همان كار و همان عمل و همان راهى است كه بالنسبة به حال حاضر ، و پس از آن ، در سلوك طريق خير و سعادت نافعتر و كار سازتر باشد ، و تنها كسانى مىتوانند بدينگونه باشند كه توفيق الهى رفيق راهشان گردد ، و الا كه با اين علوم اكتسابى نمىتوان اين بار را به منزل رسانيد ، و همهء اين جوانب را مورد نظر قرار داد ، و شايد اينكه گفته شده صراط از موى باريكتر است ،\r\n","description":"","footnote":"","page_name":" 403 ","page_number":403},
  {"content":"\r\nبا توجه به همين مطلب است ، و باز پس از دانستن اين مطلب كه در هر شرايطى چه كارى نافعتر است ، و بعد از اينكه خداوند انسان را بدين امر هدايت نمود ، عمل به آن كارى بس دشوار است و لذا گفته شده كه « صراط » از شمشير تيزتر است .\r\nو اما آن روايتى كه از مولا على عليه السّلام رسيده كه مراد از طلب هدايت در اين سوره ، ثبات بر هدايت پيشين است . اين يا به اين صورت است كه مقصود از صراط مستقيم همان ايمان است چنان كه در بعضى از روايات به اين مطلب اشاره شده است ، و يا اينكه مقصود آن حضرت مختص به خود و امثال خود از معصومين عليهم السّلام بوده است ، چرا كه آنان هستند كه احوالشان نسبت به انواع هدايتها و جهات آن ، تفاوت نمىكند و مطلوب آنها اين است كه خداوند همانگونه كه در گذشته آنها را هدايت نموده در آينده هم هدايت نمايد . و معناى طلب ثبات در هدايت همين است .\r\nاما امثال ما ، آنچه را كه از خدا مىطلبيم اينست كه در آينده بر هدايت ما بيفزايد ، تا اينكه به سير در حظائر قدس ، راه يابيم ، و به - سلوك در مقامات انس ، با كندن آثار علايق جسمانى و طبيعى از خود نائل شويم ، و انوار تجليات جمال و جلال حضرت حق بر ما ظاهر و اسرار غيبيه او بر ما مكشوف و آشكار گردد .\r\nمطلب ديگر اينكه هر يك از جماد و نبات و حيوان مادامى كه به حد انسان مكلف نرسيده است سير و حركتش از اول تكون و پيدايشش به همان حركت كمى و كيفى ، بلكه بر همان صورتهاى جوهرى آن بر صراط مستقيم است به اين معنا كه هر موجودى از ابتداى پيدايشش\r\n","description":"","footnote":"","page_name":" 404 ","page_number":404},
  {"content":"\r\n\r\nآنچه كه از كمالات در وجود او بوديعه نهاده شده تدريجا از قوه به فعل در مىآيد تا اينكه به آخرين مرتبه از كمالى كه براى نوع و شخص او از فعلياتى كه شايستهء او است و معين شده برسد ، و اين در صورتى است كه مانعى او را از اين سير و حركت بسوى كمال مانع نشود ، اما انسان ، پس از اينكه به اوان اختيارى كه در تكليف معتبر است رسيد ، گاه مىشود كه در سير نفسانى خود ، آنچه كه از خصوصياتى كه شايستهء نوع انسان است و در وجود او بالقوة موجود است ، اينها را بدون اينكه فعليتى كه مخالف با نوع انسان باشد در ميان آيد ، از قوه به فعل مىرساند ، تا اينكه به آن آخرين درجات مراتب فعليت كه سزاوار انسان كامل است ميرسد . و اين بسيار كم است ، و چنين فردى است كه در صراط مستقيم انسانى حركت مىكند ، اما اغلب افراد بشر ، پس از اينكه آن حركت اختيارى برايشان پديد آمد در صدد از قوه به فعل در آوردن آنچه كه در وجود آنها است بر مىآيند ، ولى فعلياتى هم كه لايق و شايستهء انسان نيست در ميان مىآيد ، در نتيجه سير و حركت آنها نه بر صراط مستقيم انسانى ، بلكه بخاطر سوء اختيار خود در اعوجاج و كجى و انحراف از مسير انسانيت خواهد بود ، بگونه اى كه سرانجام اين حركت به پستترين مرتبه از فعليات كه شايستهء بهائم و درندگان ، بلكه شياطين هست منتهى مىشود ، و گاه مىشود كه در همان مرتبه مىماند و صورت ظاهريش هم بر همان صورت فعليتى كه بر آن هست در مىآيد - كه بايد از اين ذلت و خوارى دنيا و آخرت به خدا پناه برد .\r\nو اما اينكه در بعضى از اخبار آمده است كه صراط مستقيم ، همان صورت انسانيت است ، به اين معنا است كه حركت انسان به طرف\r\n","description":"","footnote":"","page_name":" 405 ","page_number":405},
  {"content":"\r\n\r\nكمالاتى كه براى او است - كه هر خير و سعادتى كه هست در همين كمالات نهفته است - يك حركت كيفى ، و حركت جوهرى است ، اما طريق و راه براى اين حركت ، عبارت از همان مراتب كيف ، و صورتهائى كه در پى اين حركت در جوهر انسان پديد مىآيد عبارت از همان ملكات شريفه و انوار معارف ربانى است ، بنابر اين ، سالك و رهرو ، جوهر انسان ، و مقصد ، كمال او ، و راه ، تحصيل اين ملكات و انوار معارف و علوم است ، و در اين حركت ، راه ، در حين حركت و سير و با خود حركت است كه پيدا مىشود نه قبل و بعد از آن ، و نور معرفت عبارت از ظهور مراتب نفس و روح و عقل است ، بنابر اين ، همين نور ، بيك لحاظ راه ، و بيك لحاظ مقصد ، و بيك لحاظ سالك است .\r\nاما اينكه از حقيقت على ابن ابى طالب و ائمه عليهم السّلام تعبير به صراط شده است بدين خاطر است كه اينها نور الانوار ، و اصل هر نور ، و نور خداوند در عالم هستى ، مىباشند .\r\nپس اينان در حقيقت همان صراط مستقيم خداوندى هستند ، بدون اينكه نياز به تجوز و لفظ را بر غير معنايش استعمال نمودن باشد ، اينان همان وجه اللهى هستند كه اولياء خدا به آنان توجه مىكنند و همان جنب اللهى هستند كه مصير و بازگشت بندگان بسوى آنها است ، چنان كه در زيارت جامعه آمده است كه : و اياب الخلق إليكم . و بازگشت خلق بسوى شما است .\r\nصراط الذين انعمت عليهم :\r\nراه آنان كه بر آنها نعمت دادى .\r\nاين تفصيل همان مطلبى است كه در باب مقصود از صراط مستقيم\r\n","description":"","footnote":"","page_name":" 406 ","page_number":406},
  {"content":"\r\n\r\nبيان شد ، و اينها كه به آنها نعمت داده شده شيعيان مولا عليه السّلام از امت هستند ، و صراط و راه آنها بعينه اخلاق و اوصاف و اعمال آنها است كه مولا امير المؤمنين عليه السّلام در جواب همام اينان را چنين وصف مىكند :\r\nآنان عارفان به خدا ، و عاملان بامر خدا ، و اهل فضايل هستند ، سخنى كه مىگويند صواب ، و خوراك آنها قوت ، و پوشاك آنها در حد ميانه ، و رفتن آنها از روى تواضع مىباشد .\r\nاما اينكه صراط مستقيم به راه كسانى كه نعمت بر آنها داده شده تفسير شده است . ممكن است بخاطر ارشاد و راهنمائى بندگان به اين حقيقت باشد كه صراط مستقيم عبارت از طريق وسط ، و بدور از افراط و تفريط در حق ولى ، و حد ميانه در اخلاق يا در حق غير است ، تا كسى چنين توهم نكند كه مقصود از صراط مستقيم ، صراط و راه و روش هر نفسى است به كمالى كه لايق و شايستهء شخص او است و ذات و لوازم ذاتش ، به حكم اقتضاء اسماء خداى متعال آن را اقتضا مىكند و مثلا صراط مستقيم را به همان راهى كه بخاطر ماهيت و صفات ذاتيش او را به پائينترين دركات دوزخ ميبرد تفسير نكند ، گويا آيه چنين مىگويد :\r\nكه ما را به صراط مستقيمى هدايت كن كه داراى استقامت واقعى است و ما را به رضا و جوار قرب تو مىرساند كه آن همان راه كسانى است كه بر آنها نعمت دادى از شيعيان امير المؤمنين ، نه راه كسانى كه استقامت آن ، به آنچه كه مقتضاى ذات و صفات من است مرا مىرساند و بعبارت ديگر مرا به راهى هدايت نما كه مقتضاى فضل و انعام تو است نه به آن راه كه مقتضاى عدل تو است و آن همان راه كسانى است كه نعمت ولايت امير المؤمنين را بر آنها ارزانى داشتى .\r\n","description":"","footnote":"","page_name":" 407 ","page_number":407},
  {"content":"\r\n\r\nغَيرِ الْمَغْضُوبِ عَلَيَهِمْ وَلا الضالين\r\nيعنى غير آن كسانى كه مورد غضب واقع شدند و راه انكار در پيش گرفتند ، و يا آن كسانى كه بواسطهء غلو گمراه گشتند .\r\nدر اين قسمت از آيه ، اسلوب تعبير فرق نمود زيرا در قسمت اول فرمود : راه كسانى كه تو بر آنها نعمت دادى ، ولى اينجا نفرمود غير كسانى كه تو بر آنها غضب نمودى ، بلكه غير المغضوب عليهم آمد يعنى غير كسانى كه مورد غضب واقع گشتند . و شايد اين تعبير اشاره به اين حقيقت باشد كه نسبت نعمت به ذات اقدس حق نسبتى اصلى و ابتدايى ، ولى غضب امرى تبعى و از جهت اقتضاء صفات خود بنده پديد مىآيد چنان كه در آن آيهء شريفه به اين حقيقت اشاره شده و مىفرمايد :\r\nما اصابَكَ مِنْ حَسَنَةٍ فَمِنَ اللَّه وَما اصابَكَ مِنْ سَيِئَةٍ فَمِنْ نَفْسِكَ 4 : 79 آنچه كه از خوبى به تو رسد از جانب خداى متعال و آنچه كه از بدى متوجهت شود از خود تو است .\r\nدر كتاب ثواب الاعمال از امام صادق عليه السّلام روايت شده كه فرمود :\r\nاسم اعظم پروردگار در سورهء ام الكتاب هست . و عياشى از رسول خدا روايت نموده كه‌ام الكتاب افضل سوره‌هاى قرآن است ، و اين سوره شفاء هر دردى است الا مرگ .\r\nمىگويم اطلاق ام الكتاب بر اين سوره ، شايد بخاطر اين باشد كه اين سوره آنچه را كه در همهء قرآن است در بر دارد ، چنان كه در روايتى كه از مولا امير المؤمنين عليه السّلام رسيده به اين مطلب تصريح شده است ، امام عليه السّلام مىفرمايد : هر آنچه كه در قرآن هست در سورهء حمد\r\n","description":"","footnote":"","page_name":" 408 ","page_number":408},
  {"content":"\r\n\r\nهست ، و هر چه در حمد است در بسم اللَّه هست و آنچه كه در بسم اللَّه است در باء بسم اللَّه هست ، و آنچه كه در باء هست در نقطهء باء هست ، و من نقطهء زير باء بسم اللَّه‌ام .\r\nو نيز روايت شده كه به « باء » وجود ظهور يافت ، و با نقطهء آن عابد از معبود جدا گشت .\r\nمىگويم مقام عبوديت مطلقه ، همان مقام ولايت است ، زيرا اين مقام همان مرتبهء فقر مطلق كه پس از آن مقام الوهيت است مىباشد .\r\nچنان كه از رسول خدا روايت شده كه فرمود : الفقر فخرى .\r\nو شايد مقصود گويندهء اين سخن هم كه گفته است هر گاه مرتبهء فقر بپايان رسيد پس از آن مرتبهء خدائى آغاز خواهد گشت ، همين معنا باشد ، زيرا فاء دلالت بر تعقيب ، و امرى از پى امر ديگر آمدن مىكند ، بلكه مىتوان آن فرمايش امام صادق عليه السّلام را در مصباح الشريعة كه مىفرمايد : عبوديت جوهره اى است كه كنه آن ربوبيت است به همين معنا دانست . و همهء اينها از شئون آن مطلبى است كه در گذشته بيان داشتيم كه از بعضى اخبار چنين بر مىآيد كه خداوند متعال در قبال ساير عوالم ، براى حروف هم عالمى بيافريد : الف اشاره به مقام الوهيت ، و باء اشاره به مرتبهء مخلوق اول ، و نقطه اشاره به جهت انيت و ماهيت او است .\r\nو در عيون ، از امام صادق عليه السّلام و آن حضرت از امير المؤمنين عليه السّلام روايت نموده كه فرمود از رسول خدا شنيدم كه مىگفت خداوند عز و جل فرموده است كه فاتحة الكتاب را بين خود و بنده‌ام تقسيم نمودم نصف آن از آن من ، و نصف ديگر آن از آن بندهء من است ، پس\r\n","description":"","footnote":"","page_name":" 409 ","page_number":409},
  {"content":"\r\nهر گاه بنده بگويد : بسم اللَّه الرحمن الرحيم خداوند مىفرمايد : بندهء من باسم من آغاز كرد و بر من است كه امورش را به انجام رسانم و احوالش را مبارك گردانم . و چون بگويد : الحمد للَّه رب العالمين . مىفرمايد بندهء من مرا حمد نمود و دانست آن نعمتهائى كه او را فرا گرفته از نزد من است و بلاهائى كه از او دور گشته به لطف من بوده است ، گواه مىگيرم شما را كه نعمتهاى آخرت را هم براى او به نعمتهاى دنيا اضافه كنم ، و بلاهاى آخرت را هم از او دور گردانم .\r\nو چون بگويد : الرحمن الرحيم . مىفرمايد : گواهى داد كه من بخشنده و مهربان هستم ، گواه مىگيرم شما را كه بهرهء او را از نعمت خود فراوان ، و نصيبش را از عطاء خود زياد گردانم . و چون بگويد مالك يوم الدين . مىفرمايد : گواه مىگيرم شما را كه هم چنان كه او اعتراف نمود كه من مالك روز جزا هستم روز حساب ، حسابش را آسان بگيرم . و حسناتش را قبول ، و از گناهانش در گذرم .\r\nچون بنده بگويد : اياك نعبد ، مىفرمايد : راست مىگويد بندهء من ، تنها مرا مىپرستد ، گواه مىگيرم شما را كه او را بر اين عبادت پاداشى دهم كه هر آن كس كه در اين عبادت با او مخالف است بر او غبطه خورد و رشك برد ، و چون بگويد و اياك نستعين . مىفرمايد از من كمك خواست و به من پناه آورد ، گواه مىگيرم شما را كه او را ياور و كمك - كار باشم و در شدايد و سختىها بفرياد او رسم و روز گرفتارى دست او را بگيرم و چون بگويد : اهدنا الصراط المستقيم تا آخر سوره مىفرمايد اين براى بندهء من است و هر چه كه طلب كند به تحقيق دعاى او را اجابت نمودم . و آنچه را كه آرزو داشت به او عطا كردم و از آنچه كه\r\n","description":"","footnote":"","page_name":" 410 ","page_number":410},
  {"content":"\r\n\r\nمىترسيد او را ايمن گردانيدم .\r\nمىگويم منزه است او ، كه عقل از كرمش حيران مىگردد ، كجايند غافلان ، و كجايند عالمان ، تا اين كرم و بزرگوارى را ببينند ، و از اين جهت هم به توحيد و يگانگى او اعتراف نمايند ، هم چنان كه در ساير صفات عاليهء او ، او را به يكتائى و يگانگى مىستايند ، و در شكر اين كرامت عظمى عقل خود را به داورى وا دارند و اعتراف كنند كه اگر تمام عمرشان را در شكر و سپاس چنين نعمت بزرگى صرف كنند نمىتوانند حق همين يك نعمت را ادا كنند كه ذات ذو الجلال ، از راه لطف و عنايت به اين بندگان ذليل نماز را واجب نموده و به آنها اجازه داده كه ياد او كنند و به عبادت او بپردازند ، و همين عبادت را سبب بخشش گناهان آنها ، و اصلاح معايب آنها ، و وسيلهء ترقى به درجات عاليه قرار داده و آنها را با تكليف به نماز ، شرافت بخشيده ، و آنان را براى مناجات و گفتگوى با خود پسنديده ، و در جواب آنها ، به مقدار سئوال آنها قناعت ننموده بلكه در اكرام آنها افزوده است .\r\nو چنين بخاطرم هست كه در روايتى ديدم كه خداوند متعال پس از قرائت ، مىگويد براى اين بندهء من به تعداد هر حرفى درجه اى است از فلان و فلان ، همينطور جواهرات را مىشمرد تا اينكه مىفرمايد و درجه اى از نور من .\r\nقل هو اللَّه احد\r\nاز امام باقر عليه السّلام روايت شده كه « قل » يعنى آنچه را كه به تو وحى نموديم و تو را بدان مبعوث گردانيديم با تأليف حروفى كه بر تو قرائت نموديم ظاهر گردان ، تا آن كس كه گوشى شنوا دارد و هم او است كه\r\n","description":"","footnote":"","page_name":" 411 ","page_number":411},
  {"content":"\r\n\r\nگواه است ، بدان هدايت شود ، و « هو » اسم ضمير است كه بدان به شخص غايب اشاره مىشود هاء در هو آگاهى دادن بر معناى ثابت ، و و او اشاره به آنكه از حواس ما غايب است مىباشد ، تا آخر روايت .\r\nمىگويم لفظ « هو » اسم ذات است ولى در مرتبهء غيب الغيوب ، و لفظ اللَّه نيز اسم ذات است ولى از حيث جامعيت آن ذات جميع صفات كماليه را .\r\n« احد » يعنى آن فرد متفرد و آن يگانه اى كه از چيزى بر انگيخته نشده است ، بعبارت ديگر يعنى آن احدى المعنا كه نه در عقل و نه در وهم و نه در وجود منقسم مىگردد .\r\nاللَّه الصمد\r\nيعنى آن سيد و آقايى كه همگان قصد او كنند ، و آن كه نه جوفى براى او است ، و نمىخورد و نمىآشامد ، و نه مىخوابد ، و آن دائمى كه پيوسته بوده ، و خواهد بود ، و يگانه اى كه به الهيتش والاتر از صفات خلق است .\r\nامام صادق عليه السّلام از پدرش روايت نموده كه فرمود : اهل بصره در نامه اى به حسين ابن على عليه السّلام از آن حضرت از معناى صمد سؤال نمودند حضرت در جواب آنها نوشت : بسم اللَّه الرحمن الرحيم . اما بعد . در قرآن فرو نرويد و در آن بجدال با يكديگر بر مخيزيد ، و در آن بدون علم سخنى نگوئيد از جدم رسول خدا صلَّى اللَّه عليه و آله شنيدم كه فرمود :\r\nهر كس بدون علم در مورد قرآن سخنى بگويد جايگاهش پر از آتش خواهد بود ، و خداوند صمد را بدينگونه تفسير فرموده و در كتابش گفته است : قل هو اللَّه احد اللَّه الصمد ، 112 : 1 - 2 بعد اين كلمه را چنين تفسير نمود كه\r\n","description":"","footnote":"","page_name":" 412 ","page_number":412},
  {"content":"\r\n\r\nلم يلد و لم يولد . و لم يكن له كفوا احد .\r\nلم يلد 112 : 3 يعنى نه چيزى كه داراى حجم باشد مثل فرزند و ساير اشيائى كه از مخلوقات خارج مىشود از او خارج مىشود و نه شىء لطيفى مثل نفس ، و نه حالاتى مثل چرت و خواب ، و غم و اندوه و خنده و گريه و خوف و رجاء و رغبت و خستگى ، و گرسنگى و سيرى در او راه دارد ، و او بزرگتر از اين است كه چيزى از او خارج شود و شىء از او متولد گردد .\r\nو لم يولد 112 : 3 و از چيزى متولد نشده و خارج نگرديده است ، نه چنان كه اشياء هر يك از عناصر خود خارج مىشود چون خروج جماد از جماد ، و حيوان از حيوان ، و نبات از زمين ، و آب از چشمه ، و ميوه از درخت ، و نه مثل خروج اشياء لطيفه از مراكز خود ، هم چون بينائى از چشم ، و شنوائى از گوش ، و بويائى از بينى و ذائقه از زبان ، و سخن از زبان ، و معرفت و تميز از قلب ، و آتش از سنگ ، هيچيك از اينها نسبت به او روا نيست ، بلكه او اللَّه الصمد 1 : 2 است كه نه در چيزى ، و نه از چيزى است او پديد آورندهء اشياء و موجودات ، و خالق آنها بقدرت خويش است ، و آنچه را كه براى فناء آفريده به مشيت او متلاشى شود ، و آنچه را كه براى بقاء آفريده به علمش باقى ماند ، پس اين است معناى اللَّه الصمد 1 : 2 ، آنكه نمىزايد و نه زائيده شده ، بلكه او است :\r\nعالم الغيب و الشهادة الكبير المتعال 13 : 9 .\r\nو لم يكن له كفوا احد 112 : 4 و براى او كفو و همتائى نيست .\r\n","description":"","footnote":"","page_name":" 413 ","page_number":413},
  {"content":"\r\n\r\nاز امام صادق عليه السّلام روايت شده كه گروهى از فلسطين بر امام باقر وارد شدند ، و مسائلى را از آن حضرت پرسيدند ، امام به آنها جواب داد سپس از تفسير الصمد پرسيدند حضرت فرمود در الصمد ، پنج حرف است ، الف دليل بر انيت خداى متعال و اشاره به اين آيهء شريفه است كه مىفرمايد :\r\nشهد اللَّه انه لا إله الا هو . 3 : 18 و به اين حقيقت توجه مىدهد كه او را با حواس نميتوان درك نمود . و لام دليل بر الهيت او است و الف و لام در يكديگر ادغام ميشوند و در تلفظ ظاهر نمىشوند ولى در كتابت نوشته مىشوند ، كه اين دليل بر اين است كه الوهيت ذات حقتعالى به حواس قابل درك نيست و به وصف در نمىآيد و گوشى آن را نمىشنود ، زيرا تفسير اللَّه ، يعنى آن كه خلق از درك ماهيت و كيفيت او به حس ، و يا وهم حيران و عاجزند ، و چگونه مىشود كه او به حواس و وهم در آيد در حالى كه او پديد آورندهء اوهام و خالق حواس است .\r\nو اما اينكه ، الف و لام در كتابت ظاهر مىشود دليل بر اينست كه خداوند ربوبيتش را در ابداع و پديد آوردن خلق ، و تركيب ارواح لطيفهء آنها در اجساد ، ظاهر گردانيده است ، پس همانگونه كه بنده اگر به خود بنگرد روح خود را نميبيند ، لام در الصمد هم ديده نمىشود ولى چون به نوشتهء الصمد بنگرد آنچه كه بر او پوشيده بود ظاهر مىگردد ، همين گونه اگر بنده در ماهيت و كيفيت خداوند بتفكر بپردازد حيران مىشود و راه به جائى نميبرد ، و چيزى بتصورش نمىآيد چرا كه او خالق صورتها است ، ولى اگر بآفريده‌ها بنگرد برايش معلوم ميگردد\r\n","description":"","footnote":"","page_name":" 414 ","page_number":414},
  {"content":"\r\nكه او خالق آنها ، و تركيب كنندهء ارواح با اجساد است .\r\nو اما « صاد » دليل بر اينست كه قول او صدق ، و كلام او صدق مىباشد ، و او بندگان را بصدق به پيروى از صدق دعوت نموده و آنان را بصدق وعده بسراى صدق داده است .\r\nو اما « ميم » دليل بر دوام ملك او است ، و حكايت از اين مىكند كه او دائم و سرمد ، و از بودن و زوال برتر بلكه او مكون و پديد آورندهء همهء كائنات و پديده‌ها است .\r\nسپس فرمود : اگر براى اين دانشى كه خدا به من ارزانى داشته حاملى مىيافتم هر آينه توحيد و اسلام و ايمان و دين و شرايع را از همين كلمهء الصمد ، بيرون مىكشيدم و نشر مىنمودم ، و چگونه چنين كسى براى من خواهد بود در حالى كه جدم امير المؤمنين عليه السّلام براى علم خود حاملى نيافت ، بگونه اى كه از حسرت آه از دل بر مىكشيد ، و بر منبر مىگفت :\r\nسلونى قبل ان تفقدونى . از من سؤال كنيد قبل از اينكه مرا در ميان خود نيابيد ، همانا بين اين قفسهء سينه‌ام علمى بسيار نهفته است ، آه ، آه ، آگاه باشيد كه كسى كه توان درك و فرا گيرى آن را در او بيابم نميبينم ، و من حجت بالغهء الهى بر شما هستم .\r\nمىگويم اين خلاصه اى بود از آنچه كه در تفسير اين سوره از اخبار اهل بيت عصمت بيان داشتم ، و شايد آنچه كه ذكر نشد بيش از آنچه كه بيان گرديد باشد ، و براى آن كس كه اهل تعقل است و با نورى از خدا بتفكر مىپردازد همين مقدار كافى است .\r\nبنابر اين لفظ « هو » اشاره بمرتبهء غيب الغيوب است ، و لفظ اللَّه\r\n","description":"","footnote":"","page_name":" 415 ","page_number":415},
  {"content":"\r\n\r\nبمرتبهء ظهور اسماء اجمالا ، و لفظ احد به تفرد و يگانگى حقيقى از مرتبهء اسماء ، و لفظ صمد بكيفيت تفرد و اصالت او ، و باينكه مبدئيت ذات اقدس حق نسبت به اشياء مثل مبدئيت بعضى از اشياء ببعضى ديگر نيست اشاره دارد و بيانگر اين حقيقت است كه وجود حقيقى مختص به او است و همهء اشياء قائم به قيوميت و قدرت او هستند ، و احاطهء او نسبت به اشياء هم چون احاطهء بعضى از آنها به بعض ديگر ، حتى مثل احاطهء عقل بمعقولات نيست چرا كه احاطهء هر يك از اينها بر ديگرى شبيه احاطهء يك شىء مجوف و تو خالى به آنچه كه در جوف او قرار گرفته است مىباشد ، مگر ذات اقدس حق كه محيط صمد است ، آنكه نميزايد و نه زائيده شده و نه براى او كفو و همتائى است .\r\nو اخبار در فضيلت اين سوره و فضيلت قرائت آن بسيار است ، و در روايات آمده است كه هر كس اين سوره را سه مرتبه قرائت كند چنين است كه تمام قرآن را تلاوت نموده است ، و در روايت ديگرى است كه هر كس كه جمعه اى بر او بگذرد و قل هو اللَّه را قرائت نكند و بر اين حال بميرد بر دين أبو لهب مرده است .\r\nو باز روايت شده كه هر كس بمرضى گرفتار شود و يا در مهلكه اى بيفتد ، و در آن مرض ، و يا مهلكه قل هو اللَّه را قرائت نكند و در آن مرض ، و يا آن مهلكه بميرد از اهل آتش خواهد بود . و در روايت ديگرى آمده است كه مردى خدمت رسولخدا صلَّى اللَّه عليه و آله رسيد و از فقر و تنگدستى شكايت كرد حضرت به او فرمود هر گاه داخل خانه ات مىشوى ، چه كسى باشد و چه نباشد سلام كن ، و قل هو اللَّه را يك مرتبه قرائت نما ، مرد همين كار را كرد ، خداوند آنقدر به او عنايت نمود كه بر همسايگانش هم انفاق\r\n","description":"","footnote":"","page_name":" 416 ","page_number":416},
  {"content":"\r\n\r\nمىنمود . و باز رسيده كه هر كس ايمان به خدا و روز قيامت دارد ميبايست كه از خواندن قل هو اللَّه پس از هر نماز واجب غفلت نكند ، چرا كه هر كس آن را قرائت كند خير دنيا و آخرت بر او جمع خواهد گشت و خداوند والدين او را و هر كس را كه از نسل آنها است بيامرزد .\r\nمىگويم خلاصهء اخبار و رواياتى كه در معانى الفاظ اين سوره رسيده است چنين مىشود كه « هو » اشاره به ذاتى است كه غايب از حواس و اوهام است ، و اللَّه يعنى آن معبودى كه خلق جملگى از درك ماهيت او حيرانند ، و « احد » يعنى آن فرد و يگانه حقيقى و واقعى هم معنا و هم خارجا ، و آنكه نه در وهم و نه در عقل و نه در وجود قسمت مىپذيرد ، « الصمد » يعنى آن آقا و مولائى كه خلق بتمامه آهنگ او كنند ، و آنكه جوفى براى او نيست و آنكه از چيزى خارج نگشته و از او نيز چيزى خارج نشود ، ايجاد كنندهء اشياء و خالق آنها است .\r\nو اما تكبير ركوع ،\r\nشايد مناسب اين مقام اين باشد كه به اين تكبير ، بزرگتر بودن خداوند متعال از اينكه كسى بتواند آنگونه كه سزاوار او است بعبادت او قيام كند قصد شود ، و بلند نمودن دستها در حين گفتن اين تكبير به اين نيت باشد كه از اين اعتقاد كه مىتوان آن چنان كه شايستهء او است بعبادت او قيام نمود تبرى جويد و لذا نماز گزار از حال قيام براى ركوع خم مىشود ، و از حال قيام كه نشانهء قوت و قدرت است به حال ركوع كه حكايت از تواضع و فروتنى مىكند در مىآيد ، و با اين خضوع ، ادب محضر پروردگار را بجاى مىآورد ، و ذكر ركوع را ميگويد ، و سزاوار است كه از تسبيح خداى متعال در ركوع ، تنزيه او را از اينكه در اراده براى او شريكى باشد قصد نمايد .\r\n","description":"","footnote":"","page_name":" 417 ","page_number":417},
  {"content":"\r\n\r\nمطلب ديگر در اين باب اينكه تسبيح خداى متعال ، عبارت از قضيهء صفات جلال سلبى خداوند است ، و اصل صفات جلال سلبى او ، به سلب حدود ، و سلب حدود به سلب سلوب باز مىگردد ، و سلب سلوب در ذات اقدس حق جز سعهء وجود چيز ديگرى نيست ، اين بخلاف تنزيه ممكنات است زيرا سلبى كه بمخلوقات نسبت داده مىشود به سلب وجوداتى كه از حدود وجودات آن انتزاع شده نه از وجودات آن ، مىباشد . پس تسبيح خداى متعال به همان صفاتى است كه با آن حمد و ستايش مىشود و لذا در اغلب موارد ، تسبيح او با حمد مقرون مىگردد ، چنان كه در ذكر ركوع و سجود چنين است ، و در قرآن هم ميخوانيم :\r\nفسبح به حمد ربك . 15 : 98 و حقيقت تنزيه ذات اقدس حق باينستكه بنده قلبا به سلب نقايص بجميع وجوه آن از ذات باريتعالى معتقد باشد ، و جوارح و اعضائش هم بمقتضاى اين اعتقاد عمل كند ، و مقتضاى چنين عقيده اى اينست كه بنده در اغلب صفات حسنه ، از اخلاص ، و صدق و توكل و تسليم و رضا و توحيد و ديگر صفات نيك بمرتبهء كمال رسد ، زيرا بنده اگر بكمال حضرت حق در جميع وجوه معتقد باشد بناچار معتقد خواهد بود كه هيچ نفع و ضررى از ناحيهء غير او نيست ، و لذا ديگر در افعال و اعمال خود ، غير خدا را هرگز در نظر نخواهد داشت ، و اخلاص و صدق چيزى جز اين نيست ، و هر گاه بعلم خداى متعال بصلاح نفس خود ، و عنايت خداوند در حق او ، و قدرت كاملهء باريتعالى بر اصلاح امور او معتقد بود توكل و تسليم و رضا فراهم مىآيد و هر گاه كه بكمال او از حيث اينكه نياز به شريكى ندارد ، و در وهم و عقل و وجود به تقسيم و تجزيه در نمىآيد معتقد بود توحيد به آن دو معنائى كه نسبت بذات\r\n","description":"","footnote":"","page_name":" 418 ","page_number":418},
  {"content":"\r\nباريتعالى رواست ، كامل مىشود . چنان كه در فرمايش مولا امير - المؤمنين و سيد الموحدين على عليه السّلام در تفسير وحدتى كه نسبتش به خدا جايز است مطلبى آمده كه خلاصهء آن چنين مىشود كه آن معنائى كه مىتوان از واحد ، و ، احد نسبت بخداى متعال اراده نمود دو معنا است ، يكى اينكه اللَّه يكى است ، و براى او شريكى نيست ، و ديگر اينكه او ، احدى المعنا است ، و هر دو معنا قضيهء سلب نقايصى است كه ضد كمال است .\r\nبنابر اين حال تسبيح عبارت از اينست كه بنده در هنگام تسبيح پروردگار ، قلبش به كمال پروردگار از جميع وجوه معتقد باشد ، و همهء حركات و سكناتش بر خواسته از اين معرفت باشد ، اين در تسبيح كامل مطلق است ، و اما در تسبيح مقيد نيز ، ميبايست همين معنا بحسب همان قيدى كه براى آن هست در آن لحاظ شود ، مثل تسبيح در ركوع ميبايد كه به اين نيت باشد كه ذات اقدس حق را از اينكه در حول و قوه و اراده برايش شريكى باشد منزه و مبرا بداند .\r\nچنان كه از مطلبى كه در همين زمينه در كتاب مصباح الشريعة از امام صادق عليه السّلام نقل شده ، اين معنا فهميده مىشود .\r\nامام عليه السّلام مىفرمايد : نميشود كه بنده اى براى خدا ركوع كند ، ركوعى از روى حقيقت و آنچنان كه شايسته است مگر اينكه خداوند او را به نور بهاء خود زينت بخشد ، و در سايهء كبرياء و بزرگى خود جاى دهد ، و لباس برگزيدگان خود را بر او بپوشاند و ركوع اول است و سجده دوم و هر كس كه اول را آنچنان كه شايسته است بجاى آورد براى انجام دوم صلاحيت پيدا مىكند . و در ركوع ادب ، و در سجده\r\n","description":"","footnote":"","page_name":" 419 ","page_number":419},
  {"content":"\r\nقرب و نزديكى است ، و آن كس كه ادب را نيكو نگه ندارد شايستهء قرب و نزديكى نخواهد گشت ، پس چون ركوع مىكنى ركوع كسى بجاى آور كه قلبش در برابر خداوند عز و جل خاضع و به ذلت خود معترف و از سلطان خداوندى هراسان و از اينكه فوايدى كه براى ركوع كنندگان هست از او فوت شود بيمناك و محزون مىباشد .\r\nو حكايت شده كه ربيع ابن خثيم شب را به يك ركوع به صبح ميرسانيد و چون صبح مىشد آه مىكشيد و مىگفت اى واى كه اهل اخلاص بر ما سبقت گرفتند . و حق ركوع را باينكه پشتت را راست نگهدارى ادا نما و خود را در قيام به خدمت حق تعالى مقصر بدان مگر اينكه يارى و كمك او رفيق راهت گردد ، و قلبت را از وسوسهء شيطان و خدعه و نيرنگهاى او بر حذر دار ، چرا كه خداوند بندگانش را باندازهء تواضع آنها بلند مىگرداند ، و به اصول تواضع و خضوع و خشوع به همان اندازه كه عظمت خداوندى بر سراير و باطن انسان غلبه داشته باشد آدمى را هدايت مىكند انتهى . مىگويم در اين كلمات تأمل نما ، و آنچه را كه در اين مختصر آمده محقق ساز ، همين تو را در اين مقام كفايت مىكند ، و اگر در اين فرمودهء امام كه ركوع اول است و سجده دوم ، و در ركوع ادب است و در سجده قرب ، نيك بنگرى ، وجه آنچه را كه در پيش بيان داشتيم برايت معلوم خواهد شد ، زيرا تبرى از حول و قوهء خود ، و توكل به خدا و تسليم كه از باب تنزيه حضرت حق از شريك در حول و قوه و ارادهء او است نشانهء ادب است ، و مقام فنائى كه لازمهء قرب به خدا است عبارت از تنزيه سجودى است ، و اينكه فرموده است « و خود را از اينكه به خدمت او قيام كنى كوچكتر\r\n","description":"","footnote":"","page_name":" 420 ","page_number":420},
  {"content":"\r\n\r\nبدان ، مگر اينكه به يارى و كمك او باشد « صريحا اين حقيقت را بيان مىدارد كه مراد از ركوع ، تبرى و بيزارى جستن از آنچه كه ذكر شد ، و منزه داشتن حضرت حق از اينكه در اين امور براى او شريكى باشد ، مىباشد ، همچنين پاداشى كه در صدر كلام امام براى ركوع كنندگان واقعى بيان شده ، مناسب با آن مطلبى است كه ما گفتيم ، زيرا كه تنزيه و تسبيح حضرت حق مناسب با نور بهاء او و در سايهء كبرياء و بزرگى او قرار گرفتن مىباشد .\r\nو خلاصهء كلام آنكه هر كسى كه كارها را از اسباب آن ببيند ، و آنها را مؤثر بداند ، و در امور به تدبير و حول و قوهء خود بنگرد ، و به قدرت و نيروى خود متكى باشد چنين كسى هر چند هم كه ركوعش طولانى باشد و بجاى سه مرتبه صد مرتبه سبحان اللَّه بگويد ، حقيقت ركوع را بجاى نياورده و خدا را به تنزيه ركوعى منزه ندانسته است . و حقيقت ركوع و روح آن باينستكه قلب بنده بر صفت توكل ، و عمل او عمل متوكلين باشد ، و در عالم وجود مدبر و فاعل مستقلى بجز ذات پاك ذو الجلال نبيند ، و از اينكه براى خود حول و قوه اى قائل باشد تبرى بجويد ، و اگر به كسب مىپردازد و به اسباب روى مىآورد از جهت اينكه خداوند به انجام اين امور امر نموده باشد ، چنين كسى ، ديگر در كسب و كار خود حريص نخواهد بود ، و مال حرام كه بماند كه از مال شبهه ناك هم حذر خواهد نمود ، و جز براى غير خدا ، و بامر خدا نه چيزى خواهد گرفت و نه خواهد بخشيد ، بلكه انفاق و امساك براى چنين كسى يكسان ، و بلكه وجود و عدم و فقر و غنا برايش مساوى خواهد بود ، و در اين صورت است كه خدا خود تدبير امور چنين بنده اى را\r\n","description":"","footnote":"","page_name":" 421 ","page_number":421},
  {"content":"\r\nبه عهده مىگيرد ، و او را هرگز به غير وا نمىگذارد .\r\nو اما قيام و سر برداشتن پس از ركوع ،\r\nنيت انسان در انجام اين عمل ميبايستكه اين باشد كه پس از خضوع و خشوع و تواضع در برابر پروردگار بحول و قوهء او بر دشمنان او گردن افرازد ، و برترى جويد ، و در هنگام گفتن تكبير آن ، دستها را كه بلند مىكند از تواضع و فروتنى در مقابل دشمنان خدا تبرى بجويد ، و مستحب است كه در هنگام ركوع پشت خود را صاف نگه دارد و گردنش را بكشد به اين نيت كه من به تو ايمان آوردم گر چه گردنم را بزنى ، سپس سر را بلند كند به اين اميد كه خضوع و خشوع و تسبيح و حمدش قبول درگاه الهى شده باشد ، و با حول و قوهء او بر دشمنان او غالب آيد ، و اين اميد را با اين ذكر كه بر زبان مىآورد كه « سمع اللَّه لمن حمده » ( هر كس كه حمد و ستايش حضرت حق كند خداوند آن را مىشنود ) تأكيد نمايد .\r\nسپس خضوع و خشوعت را نسبت به پروردگار با گفتن اين ذكر كه :\r\nاهل الكبرياء و العظمة و الجود و الجبروت .\r\nزيادتر نما ، بعبارت ديگر پس از اينكه براى عبوديت و بندگى خدا قيام نمودى ، اين قيام اقتضا مىكند كه از اينكه براى خود در قيام بعبوديت و بندگى او حول و قوه اى ببينى با انجام ركوع تبرى بجوئى ، و با اين عمل او را از اينكه برايش در حول و قوه شريكى باشد منزه بدانى ، و اقتضاى اين امر اينست كه تو با اينكه در مقابل او ذليل و خاضع و خاشع هستى بر دشمنان او و دشمنان دوستان او بحول و قوهء او برترى و تفوق داشته باشى . و اقتضاى تصور اين مطلب اينست كه پس از اين برترى\r\n","description":"","footnote":"","page_name":" 422 ","page_number":422},
  {"content":"\r\n\r\nكه براى خود بر دشمنان او قائل شدى ، كبرياء و عظمت او را در نظر آورى ، اينجا است كه آداب عبوديت هم علما و هم عملا تمام مىشود ، سپس از اين مرحله كه مرحلهء رؤيت اداء حق ادب عبوديت و بندگى است ترقى نموده و بمقام قرب شرفياب مىشوى ، پس دو مرتبه تكبير مىگوئى و او را از اينكه شريكى برايش باشد بزرگتر مىدانى ، پس گويا آنگاه كه قرب و نزديكى به خدا برايت حاصل شد انوار جمال احديت بر تو تجلى مىكند ، و در قبال اين تجلى ، وجودات جميع خلايق مضمحل مىگردد ، پس خدايت را بزرگتر و برتر از اين مىدانى كه در كمالى از كمالات برايش شريكى باشد و در مقابل عظمت او به خاك مىافتى و از جميع آنچه كه غير او است روى مىگردانى ، و او را از جملهء نقايصى كه در تضاد با كمالات به وهم مىآيد مبرا مىدانى ، حتى در وجود حقيقى ، شريكى براى او نخواهى ديد و خود به آنجا خواهى رسيد كه در عالم وجود جز خدا چيز ديگرى نخواهى ديد .\r\nو وجودات جميع ممكنات را هم چون سرابى كه تشنه آن را آب مىپندارد خواهى يافت ، و خواهى ديد كه وجود عالم و عالميان گويا وجودى خيالى است ، و وجود حقيقى عينى خارجى ، همان وجود ذات باريتعالى است بلكه التفاتى به غير او نخواهى داشت تا كه براى آن غير وجودى قائل باشى .\r\nدر كتاب مصباح الشريعة از امام صادق عليه السّلام روايت شده كه فرمود :\r\nزيان نكرده كسى كه حقيقت سجده را بجاى آورد و لو در تمام عمر يك مرتبه ، و روى رستگارى نبيند آنكه با خدايش خلوت كند و سر به سجده نهد ، ولى در اين حال مكر و فريب شيطان او را به خود مشغول دارد ، و\r\n","description":"","footnote":"","page_name":" 423 ","page_number":423},
  {"content":"\r\n\r\nاز آنچه كه خدا براى سجده كنندگان مهيا نموده و انس عاجل و نزديك و راحتى در آينده كه به آنان وعده داده غافل بماند ، و هرگز از خدا دور نشود كسى كه تقرب و نزديكيش را به خدا در حال سجده نيكو گرداند ، و هرگز به خدا نزديك نشود و بجوار قرب حضرت حق دست نيابد كسى كه رعايت ادب محضر پروردگار را ننمايد ، و با تعلق خاطر به غير او در حال سجده حرمتش را ضايع گرداند .\r\nپس چون كسى باش كه متواضع در برابر خدا و ذليل در پيشگاه او است و مىداند كه خداوند او را از خاكى كه مردمان آن را لگد مى - نمودند بيافريد و از نطفه اى كه همه آن را نجس مىدانستند خلق كرد ، و خداوند معناى سجود را سبب تقرب دل و سر و روح آدمى به خود دانسته است ، و آن كس كه به خدا نزديك شود از غير او دور خواهد شد ، آيا همين ظاهر را نمىبينى كه انسان به سجده كه ميرود به همه چيز پشت مىكند و آنچه كه ديده مىشود از نظر او پنهان مىگردد ، امر باطن هم همينگونه است ، بنابر اين كسى كه در نمازش به غير خدا مشغول باشد به آن چيز نزديك ، و از حقيقتى كه خدا از نماز او اراده نموده بدور خواهد بود خداوند متعال مىفرمايد :\r\nما جعل اللَّه لرجل من قلبين في جوفه . 33 : 4 خداوند براى هيچكس دو قلب قرار نداده است .\r\nو از رسولخدا صلَّى اللَّه عليه و آله رسيده كه ذات اقدس حق فرمود هر گاه بر دل بنده اى بنگرم و در آن محبت اخلاص براى طاعت خود ببينم كه در اين طاعت تنها مرا در نظر دارد و رضايت مرا جستجو مىكند تدبير امور او را خود به عهده گيرم ، و او را به خود نزديك گردانم ، و كسى كه در نمازش\r\n","description":"","footnote":"","page_name":" 424 ","page_number":424},
  {"content":"\r\nبه غير من مشغول باشد ، او در زمرهء كسانى است كه خود را بمسخره گرفته‌اند ، و نامش در ديوان زيانكاران ثبت خواهد شد . انتهى .\r\nمىگويم در الفاظ اين روايت تأمل نما ، شايد آنچه را كه ما در مورد حقيقت سجود بيان داشتيم در آن بيابى ، چرا كه آن معنائى را كه امام مىفرمايد كه اگر كسى در تمام عمرش يك دفعه هم كه شده چنين سجده اى انجام دهد زيانكار نخواهد بود ، جز با آنچه كه ما بيان داشتيم مناسبت نخواهد داشت ، بخصوص اينكه بعدا در پاداش آن انس با خدا ، و راحتى در آينده را بيان مىكند . كه انس با خدا جز با تجلى آن مطلوب و وصال او ميسر نشود .\r\nهمچنين آنجا كه مىفرمايد : با خدايش خلوت كند ، و يا آنجا كه مىفرمايد : خداوند معناى سجود را وسيلهء تقرب دل و سر و روح انسان به خود قرار داده است ، اين جز با آنچه كه ما گفتيم ممكن نيست ، و اگر كسى بگويد فرمايش امام آنجا كه مىفرمايد « هر كس در نماز دلش در پى چيزى غير خدا باشد ، او نزديك به آن چيز ، و از حقيقتى كه خداوند از نماز اراده نموده بدور خواهد بود » اين را مىرساند كه مقصود حضرت ، همان حضور قلبى است كه در جميع احوال نماز از افعال و اقوال آن لازم است مىباشد ، مىگوئيم ولى اگر تأمل بيشترى شود گر چه مطلب ، در بيان امر عامى كه بجميع اجزاء نماز مربوط مىشود كه همان حضور قلب باشد هست ، ولى لازمهء همين حضور قلب اينست كه حال سجده به همان گونه اى كه ما بيان داشتيم باشد ، زيرا حضور قلب در حال قيام باينستكه ، نماز گزار بمقام عبوديت و ربوبيت التفات داشته باشد ، و در ركوع آنچه كه حضور قلب اقتضا مىكند اينست كه\r\n","description":"","footnote":"","page_name":" 425 ","page_number":425},
  {"content":"\r\nانسان به غير التفات نداشته باشد هيچ حول و قوه اى براى آنها نبيند ، و حضور قلبى كه مناسب با سجده است باينستكه نماز گزار از همه چيز فانى و در محضر خداى متعال حضور يابد ، و اين عين همان مطلبى است كه ما بيان داشتيم و مطلب آخر اينكه روى گردانيدن از همه چيز به بدن در هيئت ظاهرى سجده ، و توارى و روى گردانيدن دل از هر چه كه غير خدا است ، جز به آنچه كه ما گفتيم ممكن نيست .\r\nمطلب ديگر اينكه در روايت اخير ، خداوند ببندگانيكه دوستدار اخلاص هم باشند وعده پاداش داده است ، تا چه رسد بمخلصين ، لذا تو اگر اهل اخلاص نيستى پس لا اقل از اينكه در دوستى اخلاص و مخلصين سستى كنى بر حذر باش ، كه در اين صورت از كرامت تدبير امورت از ناحيهء حضرت حق ، محروم خواهى بود ، و در نماز در زمرهء كسانى خواهى بود كه خود را بمسخره گرفته‌اند ، و به زيانكاران ملحق خواهى شد .\r\nو بدان كه سجود از افضل اعمال بدنى است ، و از امام صادق عليه السّلام روايت شده كه فرمود نور را در دو چيز يافتم ، در گريه و سجده ، و روايت شده كه نزديكترين حالات بنده به خدا ، حالت سجده است ، بخصوص اگر انسان گرسنه ، و گريان باشد . و براى سجده فضيلتهاى بسيارى بيان شده است از جمله آمده است كه جمعى از رسولخدا صلَّى اللَّه عليه و آله خواستند كه از طرف خداوند بهشت را براى آنها تضمين كند ، حضرت فرمود به اين شرط كه مرا به طول سجده يارى كنيد آنان پذيرفتند حضرت هم بهشت را براى آنها ضمانت فرمود . و روايت شده كه به حضرت صادق عليه السّلام گفته شد چرا خداوند متعال حضرت إبراهيم را خليل خود گردانيد ،\r\n","description":"","footnote":"","page_name":" 426 ","page_number":426},
  {"content":"\r\nحضرت فرمود : بخاطر بسيارى سجدهء او بر زمين .\r\nو در صحيح روايت شده كه بنده هر گاه نماز بگذارد سپس به سجده رود و سجدهء شكر بجاى آورد ، خداوند متعال حجابى كه بين او و ملائكه است بر مىگيرد و مىگويد اى ملائكهء من به اين بنده بنگريد كه فريضهء من را بجاى آورد و عهد مرا تمام نمود ، و سپس بخاطر نعمتهائيكه به او ارزانى داشته‌ام سجدهء شكر بجاى آورد ، اى ملائكهء من بگوئيد چه چيز براى او است ، ملائكه مىگويند بار الها رحمت تو ، خطاب ميرسد ديگر چه چيز ، مىگويند بهشت تو ، خطاب ميرسد ديگر چه ، ملائكه مىگويند كفايت مهمات او ، خطاب ميرسد ديگر چه ، حضرت فرمود : ديگر از خير چيزى باقى نمانده مگر اينكه ملائكه آن را گفته‌اند و لذا در جواب مىگويند بار الها ما ديگر چيزى نمىدانيم ، خطاب ميرسد هم چنان كه او مرا سپاس گفت و شكر نمود منهم سپاسگزار او خواهم بود و رو سوى او خواهم كرد ، و خود را به او نشان خواهم داد .\r\nمىگويم آنكه را دلى باشد همين روايت او را كفايت مىكند .\r\nو از اصحاب ائمهء معصومين عليهم السّلام از طول سجود آنها مطالبى بس شگفت نقل نموده‌اند كه بايد گفت گواراى آنها و پيروانشان باد .\r\nاز جمله از كشى روايت شده كه گفته است در كتاب ابى عبد اللَّه شاذانى كه به خط خودش بود ديدم كه نوشته بود از ابا محمد فضل ابن شاذان شنيدم كه مىگفت وقتى به عراق رفته بودم يكى را ديدم كه دوستش را مورد عتاب قرار داده و به او مىگويد :\r\nتو مرد عيالمندى هستى و محتاج بكسب و كارى و مىترسم كه اين سجده‌هاى طولانى تو سبب شود كه بينائيت را از دست دهى ، چون\r\n","description":"","footnote":"","page_name":" 427 ","page_number":427},
  {"content":"\r\n\r\nعتاب را از حد گذرانيد آن مرد گفت خيلى حرف زدى ، اگر ميخواست سجدهء طولانى سبب كورى كسى شود بايد ابن ابى عمير نابينا ميبود ، چه مىپندارى دربارهء مردى كه پس از نماز صبح سر را براى سجدهء شكر بر زمين نهاد و ظهر سر از سجده برداشت . همچنين كشى از أبو القاسم نضر ابن الصباح از فضل ابن شاذان روايت نموده كه گفته است بر محمد بن ابى عمير داخل شدم و او در سجده بود ، سجده اش طولانى شد چون سر برداشت گفتم اين چه سجدهء طولانى بود ، گفت پس اگر جميل ابن دراج را مىديدى چه مىگفتى ، بعد نقل نمود كه روزى بر جميل ابن دراج وارد شدم و او در سجده بود سجده اش خيلى طولانى شد چون سر برداشت به او گفتم سجده ات خيلى طولانى شد گفت اى ابن ابى عمير اگر معروف ابن خربوز را مىديدى چه مىگفتى .\r\nو طول سجدهء امام سجاد عليه السّلام و امام كاظم عليه السّلام معروف است .\r\nمىگويم مرا شيخى بود جليل القدر ، عارف ، عامل ، كامل قدس اللَّه تربته كه نظير او در اين مراتب كسى را نديدم ، از او از عمليكه در اصلاح دل ، و جلب معارف مؤثر باشد و به تجربه هم اثر آن ثابت شده باشد سؤال نمودم ، او گفت عملى مؤثرتر از اين دو كه مىگويم نديدم ، يكى مداومت بر سجدهء طولانى در هر شب و روز يك مرتبه ، كه در آن گفته شود :\r\nلا إله الا أنت سبحانك انى كنت من الظالمين . اين ذكر را بر زبان آورد در حالى كه خود را در زندان طبيعت زندانى ببيند ، و قيد و بند اخلاق رذيله را بر خود مشاهده كند ، و به اين حقيقت كه او خود اين قيد و بند را براى خود فراهم آورده و در اين\r\n","description":"","footnote":"","page_name":" 428 ","page_number":428},
  {"content":"\r\n\r\nزندان خود را محبوس نموده اعتراف كند و خود را نسبت به خود ظالم و ستمكار بداند نه خدا را ، و ديگر صد مرتبه قرائت سورهء قدر در هر شب جمعه و عصر جمعه ، و دوستان او هر يك بحسب مجاهده اش به اين توصيه عمل مىنمودند ، و از بعضى از آنها نقل شده كه سه هزار مرتبه گفته است ، و خلاصه كلام اينكه اين سجده و بركات آن براى كسانى كه به اين توصيه عمل نمودند معروف است .\r\nو از امير المؤمنين عليه السّلام از معناى سجدهء اول سؤال شد حضرت فرمود : تأويل آن اينست كه بار الها تو ما را از اين خاك آفريدى ، و چون سر از سجدهء اول بردارى تأويلش اينست كه ما را از اين خاك خارج ساختى ، و سجدهء دوم يعنى دوباره ما را به اين خاك برمىگردانى ، و چون سر از سجدهء دوم بردارى يعنى دوباره از اين خاك ما را خارج خواهى نمود .\r\nمىگويم آنچه از تفسير امام فهميده مىشود اينست كه نيت از برداشتن سر از سجدهء اول ، قصد ارتفاع و برترى بر دشمنان خدا و دشمنان اولياء او است ، و ممكن است بين اين دو را باينگونه جمع نمود كه اولى اشاره به مطلق خروج به دنيا ، و دومى اشاره به حكم آن كه همان ايمان به خدا و باولياء او است دارد .\r\nمطلب ديگر اينكه سجده از جهت اينكه صورت مقام فناء بنده است ، مقامى كه حاكى از نهايت درجهء استكانت و ذلت بنده است ، لذا مناسب است كه در اين حال انسان عزيزترين اعضاء بدنش را بر ذليل - ترين اشياء بنهد و در آن حال خدا را به نام اعلى و برترش تسبيح كند .\r\nو بگويد : سبحان ربى الاعلى و بحمده . پس هر گاه بنده به اين مطالب\r\n","description":"","footnote":"","page_name":" 429 ","page_number":429},
  {"content":"\r\nتوجه داشت و سجده را با اين نيت انجام داد ، بواسطهء رد و باز گردان فرع كه خودش باشد به آن اصل كه ذات باريتعالى است دلش نرم و عقلش از كدورتها پاك مىشود ، و چون چنين شد عنايات ربانى او را فرا مىگيرد ، زيرا عنايت او به مواضع ذلت و مراكز اضطرار از همه زودتر مىرسد ، و كدامين ذلت ، از مقام فناء ذلتش بيشتر ، و كدامين اضطرار از اضطرار عبوديت شديدتر است ، و چون رسوم عبوديت و بندگى را به فناء از خويش بپايان برد ، بحول و قوهء الهى سر از سجده بر مىدارد و تكبير مىگويد و با گفتن استغفر اللَّه ربى و اتوب إليه . از خدا مىخواهد كه گناهانش را بيامرزد و از تقصيرات و قصورات او در حال ارتفاع در گذرد كه اين مسئله اى است كه هم علما و هم عملا مشكل است زيرا كه موافق با هواى نفس است ، پس از آن دوباره به سجده ميرود ، و با گفتن سبحان ربى الاعلى و بحمده . فناء از خويش را به فناء از جميع آثار آن كامل مىگرداند و با اين عمل به اقصى مقامات عبوديت و بندگى و مقام شهود و بقاء ابدى دست مىيابد ، پس سر از سجده بر مىدارد و براى ركعت دوم به پا مىخيزد و پس از قرائت حمد و سوره قنوت را بجاى مىآورد و مىبايست آن را هر چه مىتواند طولانى سازد و از دعاهائى كه براى قنوت رسيده ، و يا دعاهاى ديگرى كه در غير آن وارد شده هر كدام را كه در رقت قلب مؤثرتر ديد اختيار نمايد و شرايط دعا را در حد امكان در اين حال مراعات كند و بداند كه كسى كه قنوتش طولانى شود و شرايط دعا را مراعات كند بهرهء خود را از همهء سعادتها گرفته است ، چرا كه دعا از وسيعترين ابواب رحمت پروردگار ، و در قبال راههاى خير ديگر ، خود مستقلا راهى بسوى جميع سعادات است ، و\r\n","description":"","footnote":"","page_name":" 430 ","page_number":430},
  {"content":"\r\n\r\nمن براى قنوت نماز صبح و مغرب دعاهائى از ادعيه ائى كه از ائمه عليهم السّلام رسيده اختيار نموده‌ام ، گر چه بعضى از آنها در غير مورد قنوت وارد شده ولى اين اشكالى ندارد .\r\nو پس از انجام اين افعال دقيق و اسرار عميقى كه فوائد بسيارى در بر دارد چون براى تشهد نشستى ، از اين كه مبادا جميع آنچه كه كرده اى بر غير آن وجهى كه مىبايست انجام شود ، انجام گرفته باشد بيمناك باش ، بگونه اى كه خوف و ترس و حياء سراسر وجودت را فرا گيرد و لذا چنين احساس نما كه از اين همه فوايد و آثارى كه براى اين اعمال بيان شده بهره اى نگرفته اى مگر اينكه ذات اقدس حق برحمت خود آن را تدارك كند و به فضل خود اين اعمال ناقص تو را بپذيرد ، و لذا دو مرتبه به مبدأ امر و اصل دين برگرد ، و حال كه چيز ديگرى در دست ندارى به كلمهء توحيد چنگ بينداز ، و به حصن و دژى كه هر كس در آن در آيد ايمن است در آى و به وحدانيت پروردگار گواهى ده ، و رسول بزرگوار و نبى عظيم الشأن را حاضر در آن مجلس بدان و بر عبوديت و رسالت او گواهى ده ، و بر او و آل او درود فرست كه با اين تكرار شهادتين ، عهدت را با خدا تجديد مىكنى زيرا كه اين عمل ، پايه و اساس مراتب عبادت و اولين وسيله براى تقرب بخداست ، و با درود بر رسول خدا و آل او اميد اين را داشته باش كه در مقابل اين درود و صلوات تو ، آن حضرت به تو جواب گويد كه اگر يك مرتبه تو مورد صلوات و درود آن حضرت قرار گيرى براى هميشه رستگار خواهى شد .\r\nدر كتاب شريف مصباح الشريعة آمده است كه تشهد ثناء بر خداوند است پس هم چنان كه در ظاهر اظهار بندگى او مىكنى در باطن\r\n","description":"","footnote":"","page_name":" 431 ","page_number":431},
  {"content":"\r\nهم بندهء او باش و عملت موافق با خضوع و خشوع باشد و با صفاء باطن آنچه را كه بر زبان مىآورى تصديق نما ، چرا كه او تو را بنده آفريد ، و به تو دستور داده است كه با قلب و زبان و جوارح و اعضايت بندهء او باشى ، و عبوديت و بندگيت را براى او بربوبيتش محقق سازى ، و بدانى كه زمام همهء موجودات عالم بدست او است و براى آنها حتى يك لحظه هم جز بقدرت و مشيت او وجودى نيست و جملگى از اينكه بدون اذن و ارادهء او در ملك و مملكت او كمترين كارى انجام دهند عاجزند .\r\nمىگويم از اشاراتى كه در اين كلمات شريفه آمده است مبادا غافل شوى بخصوص اينكه مىفرمايد : و بندگى براى او را به ربوبيت او محقق ساز ، زيرا تحقق عبوديت بربوبيت جز به تفويض كامل و تسليم مطلق از جميع جهات تمام نمىشود ، و اينها نيز جز باينكه بنده به اين حقيقت معرفت پيدا كند كه هيچ چيز بدون قدرت و مشيت او براى او ميسر نمىگردد و هر گاه كه اين را دانست و با تمام وجود بدان معتقد بود به گونه اى كه اين اعتقاد در افعال و اعمال او اثر گذاشت ديگر در عالم وجود جز خدا مؤثرى نمىبيند و در عالم هستى فاعلى به غير او مشاهده نمىكند در نتيجه از همه مىبرد و به او مىپيوندد و چشم طمع به كسى نخواهد داشت و حول و قوه اى براى خود نخواهد ديد و توحيد علمى او به مرتبهء تمام و كمال خواهد رسيد ، و در گواهى و شهادتش به يكتائى خداوند صادق خواهد بود و اما كسى كه خير را مثلا جز در مال و ثروت نمىبيند ، و عطا كننده و مانعى جز مردم نمىشناسد ، حركت چنين فردى با توحيد در تضاد است ، و چنين كسى اگر هم به زبان شهادت بر يكتائى خداوند بدهد اين گفته اش ، نفاق و خداوند خود گواهى داده كه منافقان\r\n","description":"","footnote":"","page_name":" 432 ","page_number":432},
  {"content":"\r\n\r\nدروغگويانند ، پس بايد از اين مصيبت عظمى كه عقابى سنگين در پى دارد گفت انا للَّه و انا إليه راجعون . مىگويم در همين زمينه از امير المؤمنين على عليه السّلام روايت شده كه بنده طعم ايمان را نخواهد چشيد مگر اينكه بداند آنكه ضرر مىرساند و نفع مىبخشد جز خداوند يكتا ، ديگرى نيست ، و اگر بنده به اين مقام رسيد به آنچه كه در دست دارد بيش از آنچه كه نزد خدا است مطمئن نخواهد بود ، و وجود و عدم ، و غناء و فقر برايش يكسان است .\r\nو اما كسى كه اسباب را ببيند ، و از مسبب الاسباب غافل باشد ، و بر ضمانت خداوند اطمينان نداشته باشد سزاوار است كه او را عابد براى اسباب بدانيم نه براى خدا ، مگر اينكه بگوئيم اعتقادش به خدا از روى جزم و يقين بوده ، ولى اينكه اين اعتقاد و ايمان در عملش اثرى بر جاى نگذاشته ، بخاطر بيمارى دل و ضعف او ، و استيلاء ترس بر او و تزلزل خاطرش بخاطر غلبهء اوهام بر او بوده است ، زيرا گاه مىشود كه قلب به تبع وهم نا آرام مىشود ، و پيرو وهم مىگردد بدون اينكه نقصانى در اعتقاد انسان باشد ، مثلا انسان از اينكه شبى را با مرده اى در خانه اى يا در گور آن مرده به صبح آورد با اينكه مىداند آن مرده هم چون ساير جمادات است و كارى از او ساخته نيست وحشت دارد و دل به اين امر راضى نمىگردد .\r\nمطلب ديگر اينكه صلوات تو بر پيامبر مىبايست كه از قبيل همان نمازت كه براى خدا است باشد ، زيرا نماز عبارت از خدمت و عبوديت و ميل و رغبت از سوى بنده نسبت به پروردگار است ، و اظهار اين امور نسبت به خداى متعال با انجام نماز است كه تحقق مىيابد ، همچنين\r\n","description":"","footnote":"","page_name":" 433 ","page_number":433},
  {"content":"\r\nصلوات بر پيامبر عبارت از خدمت و تواضع و ميل و رغبت به محضر آن بزرگوار است و صورت تمام اينها در همان طلب صلوات براى او از خداوند متعال نهفته است .\r\nمطلب ديگر لزوم وصل صلواة پيامبر به صلوة خداوند و طاعت او به طاعت پروردگار است ، زيرا كه او پس از ذات اقدس حق ، ولى نعمتهاى خداوند بر بندگان ، و واسطهء فيض اقدس حضرت حق ، و خليفهء خدا ، و جنب اللَّه ، و باب اللَّه ، و وجه اللهى است كه اولياء خدا رو سوى آن مىكنند ، و پس از آن حضرت خلفاء معصوم آن بزرگوار كه امير المؤمنين عليه السّلام و يازده فرزند آن حضرت باشند قرار دارند .\r\nو لذا انسان مىبايست كه از بركات و فوائدى كه در معرفت حرمت آن حضرت نهفته است غافل نشود كه هر كس به اين حقيقت معرفت پيدا نكند از فوائد صلوات بر پيامبر محروم خواهد بود ، زيرا معرفت اينان از مهمات امور است ، و در اين زمينه اخبار بسيارى رسيده كه اگر مايل باشى مىتوانى به آنها مراجعه كنى ، و اگر كسى بگويد تمام خير در كمال معرفت اينها است سخنى درست گفته است ، زيرا كه براى معرفت به كنه ذات باريتعالى كه راهى نيست ، و تنها معرفتى كه براى ما دست يا بى به آن ممكن است كه آخرين مرتبهء سعادت ، و افضل مقامات دين هم همين معرفت است ، بلكه مىتوان گفت فضيلتى بپاى آن نميرسد همانا معرفت اسماء خداوندى است ، و اينان اسماء حسناى خداوندى ، و بلكه اسم اعظم او به جز حقيقت آنها چيز ديگرى نيست ، پس آن كس كه به حقيقت آنها معرفت پيدا كند به مقصود رسيده و رستگار گشته است و اين بدان خاطر است كه معرفت ، جز به وصول\r\n","description":"","footnote":"","page_name":" 434 ","page_number":434},
  {"content":"\r\n\r\nبه معروف و قرب و نزديكى به او حاصل نمىشود ، و اين همان مقصد عالى و مقام و الا ، و كرامت عظمائى است كه فوق آن در دنيا و نه در آخرت مرتبه اى نيست .\r\nو در فضيلت صلوات بر پيامبر اخبار زيادى رسيده است كه ما از همهء آنها به يك خبر قناعت مىكنيم و او اينكه رسول خدا صلَّى اللَّه عليه و آله وعده داده است كه هر كس يك بار بر او صلوات فرستد ده بار بر او درود فرستد ، بلكه در روايتى كه در كافى باسنادش از امام صادق عليه السّلام روايت نموده آمده است كه هر گاه نام پيامبر برده شد بسيار بر او صلوات فرستيد بدرستى كه هر كس يك بار بر پيامبر صلوات فرستد ، خداوند در هزار صف از ملائكه بر او هزار بار درود فرستد و موجودى از آفريده‌ها باقى نمىماند مگر اينكه بخاطر صلوات خدا و ملائكه بر آن بنده ، بر او درود مىفرستد ، پس آن كس كه اين روايت را بشنود و به اجر و پاداشى كه در آن بيان شده رغبت نكند او جاهل مغرورى است كه خدا و رسول او و اهل بيت پيامبر از او بيزارند .\r\nو در حديثى كه از رسول خدا رسيده آمده است كه هر كس نزد او نام من برده شود ، و بر من صلوات نفرستد پس داخل آتش شود ، و خدا او را دور گرداند .\r\nمىگويم كسى كه بر پيامبر درود مىفرستد و سلام مىگويد بايد مراقب باشد كه عملش با اين صلوات و سلام در تضاد نباشد زيرا كه روح صلوات تحيت و اكرام و روح سلام همان است كه در مصباح الشريعة آمده است ، و معناى صلوات و سلام مخالف با اذيت و آزار است پس هر گاه كه بر پيامبر و آل او درود فرستادى و با زبان بر پيامبر\r\n","description":"","footnote":"","page_name":" 435 ","page_number":435},
  {"content":"\r\n\r\nسلام گفتى ، پس مواظب باش كه با عملت او را آزار ندهى كه در اين صورت قولت با عملت مخالف خواهد بود ، زيرا اخبار زيادى در مورد عرضهء اعمال تو بر رسول خدا و ائمه عليهم السّلام وارد شده است . پس تو چگونه مىبينى آنها را اگر كه اعمال قبيح و معصيت از تو ببينند ، و اگر كه در ميان اعمالت ظلم و ستم بر شيعيان و عترت آنها مشاهده كنند ، آيا اين گونه اعمال موجب آزار و اذيت آنها نمىشود ؟ و آيا چنين رفتارى در تضاد و مخالف با صلوات و سلام بر آنها نيست ؟ از طرف ديگر اگر زبانت مخالف با عمل و قلبت باشد ، اين چيزى جز نفاق نيست كه بايد از آن به خدا پناه برد . و از يكى از اهل مراقبه حكايت شده كه او مدتى براى جمعى از برادران ايمانيش دعا مىنمود تا اينكه پدرش مرد و مالى از او به اين فرد به ارث رسيد . او گفت منكه با برادرانم در مورد نعمتهاى اخروى كه باقى و هميشگى است مواسات داشتم چگونه از اين متاع دنيا كه فانى و از بين رفتنى است نسبت به آنها بخل ورزم ، و تمام ارثى كه از پدر به او رسيده بود بين همان افرادى كه برايشان دعا مىكرد تقسيم نمود .\r\nمىگويم كسى كه به بعضى از اين زخارف دنيوى نسبت به - برادران ايمانيش بخل ورزد و حسد ببرد چگونه ممكن است كه به اين امر راغب باشد كه خداوند كرامات عالم آخرت را به آن فرد ارزانى بدارد ، و كسى كه نمىتواند چيزى از اين متاع دنيا كه فانى شدنى است در دست برادرش ببيند چگونه مىتواند مشتاق اين باشد كه نعمتهاى بزرگ اخروى نصيب آن فرد گردد ، و آيا اين امر جز خلف چيز ديگرى هست ؟ و اما اينكه مىبينيم مردم در دعاى براى بهشت نسبت\r\n","description":"","footnote":"","page_name":" 436 ","page_number":436},
  {"content":"\r\nبه ديگران خيلى سخاوتمند ، و نسبت به بذل و بخشش متاع دنيا بخيل و حسود هستند ، اين يا بخاطر عدم اعتقادشان به تأثير آن دعاها است و يا از جهت عدم اطمينان آنها به وجود نعمتهاى اخروى است .\r\nدر كتاب مصباح الشريعة آمده است كه سلام آخر نماز به معناى امان است ، يعنى كسى كه امر خدا را اطاعت نموده ، و در برابر سنت پيامبر او خاضع و خاشع بوده براى او از بلاء دنيا امان و از عذاب آخرت برائت است ، و سلام اسمى از اسماء الهى است كه در ميان خلق به وديعت نهاده تا در معاملات و امانات ، و تصديق مصاحبتها و مجالستهائى كه بين آنها هست آن را به كار گيرند و سبب صحت معاشرت آنها گردد ، پس اگر خواستى سلام را در موضع خودش به كار گيرى ، و معنايش را ادا نمائى ، از خدا بترس ، و تقواى الهى را پيشه كن و مواظب باش كه به سلامت دين و قلب و عقلت صدمه اى نزنى و آنها را به ظلمت معاصى آلوده نگردانى ، و اهل و عيالت از ناحيهء تو بسلامت باشند ، و با سوء معاملهء خود سبب آزار و اذيت آنها نگردى ، بعد با دوستانت ، و سپس نسبت به دشمنانت چنين باش ، چرا كه آن كس كه نزديكترين كسان او از او در امان نباشند ، آنكه دور تر است جاى خود دارد و آن كس كه سلام را در جاى خود به كار نگيرد نه سلامى براى او است و نه تسليمى ، و اگر هم آن را بر زبان آورد دروغگو خواهد بود .\r\nمىگويم اى عاقل از اين كلمات حكم سلام نمودن بر مردم را درياب ، آيا اگر به كسى سلام نمودى در حالى كه در دل سلامتى جميع نعمتها يا بعضى از آنها را براى او نمىخواهى آيا اين جز نفاق چيز ديگرى هست ؟ و آيا مىتواند انسان در مقابل چنين سلامى توقع اجر\r\n","description":"","footnote":"","page_name":" 437 ","page_number":437},
  {"content":"\r\nو ثوابى كه خدا براى اين عمل معين نموده داشته باشد ، همچنين موقعيت سلامت را به پيامبر و ائمه عليهم السّلام در نماز و زيارات آنها درك كن ، و ببين كسى كه نسبت به مردم و شيعيان و ذريهء آنها ستم روا مىدارد ، و مال آنها را بدون حق از آنها بگيرد ، و بعد با همين مال به زيارت آنها برود بخصوص اگر در همان حال لباس تنش از همين مال باشد ، و يا با قوت و نيروئى كه از اين مال گرفته در محضر آنها ايستاده باشد حكم چنين سلامى چه خواهد بود ؟ بخصوص اگر علاوهء بر ظاهر ، باطنش هم مخالف با اين سلام ، و هيئت ظاهريش هم بر خلاف دستورات شرع باشد ، باينكه لباس دشمنان آنها را پوشيده باشد ، و در لباس و هيئت ظاهرى خود را به دشمنان خدا شبيه گردانيده و باعث رواج راه و روش دشمنان دين در جامعهء مسلمين گردد ، آيا سلام چنين كسى در چنين حالتى سلام و تحيت است ؟ يا خود را به مسخره گرفته است ، بلكه مىتوان گفت بعض از اين سلامها و زيارتها بمثابهء تيرهائى است كه بر قلب پاك آنها افكنده مىشود ، كه بايد از اين امر و از اين فضايحى كه در زيارات كه از افضل اعمالى است كه سبب تقرب انسان به خدا است انجام مىگيرد به خدا پناه برد ، بقول قرآن :\r\nقُلْ هَلْ نُنَبِّئُكُمْ بِالاخْسَرِيْنَ اعْمالا الَّذينَ ضَلَّ سَعْيُهُمْ فِى الْحَياةِ الدُّنْيا وَهُمْ يَحْسَبُونَ انَّهُم يُحْسِنُونَ صُنْعا . 18 : 103 - 104 بگو آيا شما را خبر دهم از زيانكارترين مردم از حيث عمل ، آن كسانى هستند كه سعى و كوششان در اين زندگى دنيا گم گشته ، و چنين مىپندارند كه نيكوكاران هستند .\r\nو در تشهدت به همان قدر واجب كه متعارف است قناعت مكن ،\r\n","description":"","footnote":"","page_name":" 438 ","page_number":438},
  {"content":"\r\n\r\nو لا اقل بعضى از فقرات تشهد كبير را بخوان ، همچنين در سلام نماز ، از سلام بر ائمه و انبياء و ملائكه به خواندن دعاهائى كه در اين زمينه رسيده غافل مشو گر چه تبعيت از گذشتگان مشكلى شده كه جز افراد نادرى از آن خلاصى ندارند ، حتى در عبادات و اعمال مستحب اين امر مشهود است مثلا شيعيان را مىبينى كه در اذان از گفتن اشهد ان عليا ولى اللَّه غفلت نمىكنند با اينكه معتقدند كه در اين باره روايتى نرسيده - هر چند كه اين اعتقاد هم درست نيست - ولى سلام بر ائمه در نمازها را با اينكه معتقد به استحباب آن هستند ترك مىكنند ، و اين جز همان پيروى از گذشتگان چيز ديگرى نيست .\r\nمىگويم در اينجا لازم است رواياتى كه در اين زمينه در تفسير امام عليه السّلام رسيده بيان داريم امام عليه السّلام مىفرمايد :\r\nآنگاه كه مؤمن در مصلاى خويش آمادهء نماز گردد خداوند خطاب به ملائكه مىفرمايد آيا اين بندهء مرا نمىبينيد كه چگونه از جميع خلايق بريده ، و رو سوى من نموده ، و چشم اميد به رحمت وجود و رأفت من دوخته است ، شما را گواه مىگيرم كه من او را برحمت و كرامات خود مختص گردانم . و چون دستها را براى گفتن تكبير بلند كند و بر خدا ثناء بگويد خداوند خطاب به ملائكه مىفرمايد آيا او را نمىبيند كه چگونه مرا بزرگ مىدارد و تكبير مىگويد ، و از اينكه براى من شبيه و شريك و نظيرى باشد مرا منزه مىدارد ، و با بلند نمودن دستهاى خود از آنچه كه دشمنانم مىگويند تبرى مىجويد گواه مىگيرم شما را كه زود باشد كه او را بزرگ گردانم و در دار جلال خود به او عظمت بخشم ، و در دار كرامتم او را منزه گردانم ، و از جميع\r\n","description":"","footnote":"","page_name":" 439 ","page_number":439},
  {"content":"\r\nگناهانش او را پاك سازم ، و از عذاب جهنم و آتش آن او را در امان بدارم .\r\nو چون بگويد بسم اللَّه الرحمن الرحيم و فاتحة الكتاب و سوره را قرائت كند خداوند خطاب بملائكة مىگويد : آيا نميبينيد بندهء مرا كه چگونه از قرائت كلام من لذت ميبرد شما را گواه ميگيرم كه روز قيامت كه شود به او ميگويم بخوان و به درجات بهشت بالا رو و پيوسته او كلام مرا تلاوت كند و بعدد هر حرفى درجه اى از طلا ، و درجه اى از نقره و درجه اى از لؤلؤ ، و درجه اى از جوهر ، و درجه اى از زبرجد سبز و درجه اى از زمرد سبز و درجه اى از نور پروردگار عزت را پشت سر گذارد ، پس چون به ركوع رود خداوند خطاب بملائكه اش مىفرمايد :\r\nاى ملائكهء من ، ببينيد چگونه در مقابل عظمت من تواضع و فروتنى مىكند ، گواه ميگيرم شما را كه او را در دار كبرياء و جلال خود بزرگ گردانم ، و چون سر از ركوع بردارد خداوند بملائكه ميگويد آيا نميبينيد كه بنده‌ام با اين عمل ميگويد همانگونه كه براى اولياء تو فروتنى نمودم و به خدمت تو ايستاده‌ام در برابر دشمنان تو گردن ميكشم ، گواه ميگيرم شما را كه عاقبت امر او را نيكو ، و بهشت را نصيب او گردانم ، پس چون به سجده رود خداوند بملائكه ميگويد :\r\nآيا نميبينيد كه چگونه پس از آن برترى باز تواضع نمود و گفت گر چه من در اين دنيا جليل و بزرگوار هستم ولى نزد حق ذليل و فروتنم پس چون سر از سجدهء اول بردارد خداوند مىفرمايد آيا نميبينيد او را كه با اين عملش ميگويد گر چه براى تو تواضع نمودم ولى زود است كه به خدمت تو برخيزم ، و چون بسجدهء دوم رود خداوند ميگويد\r\n","description":"","footnote":"","page_name":" 440 ","page_number":440},
  {"content":"\r\nآيا نميبينيد بندهء مرا كه چگونه تواضع و فروتنى را اعاده نمود منهم رحمتم را به او اعاده كنم و چون سر از سجده بردارد و به پا شود خداوند خطاب بملائكه مىفرمايد : اى ملائكهء من بواسطهء اين تواضع او را بلند گردانم هم چنان كه نمازش بسوى من بالا مىآيد ، و همين طور در هر ركعت و هر عملى كه انجام مىدهد خطاب بملائكه مىفرمايد كه بنگريد بندهء مرا تا تشهد دوم اينجا ذات اقدس حق خطاب بملائكه مىفرمايد :\r\nاى ملائكهء من بندهء من خدمت و عبادت مرا بجاى آورد ، و ثناء من گفت و بر فرستادهء من محمد صلَّى اللَّه عليه و آله درود فرستاد ، آگاه باشيد كه در ملكوت آسمانها و زمين بر او ثنا گويم و در ميان ارواح بر روح او درود فرستم ، و چون بر امير المؤمنين عليه السّلام درود فرستد بگويد اى بندهء من همانگونه كه بر او درود فرستادى بر تو درود فرستم و او را شفيع تو گردانم هم چنان كه از او طلب شفاعت نمودى و چون سلام نماز دهد خدا و ملائكه بر او سلام دهند .\r\nمىگويم منزه است خداوندى چنين مهربان و عطوف و بخشنده ، و منزه است آن بزرگوارى كه اين همه لطف دارد ، و صاحب لطفى كه اين اندازه كريم و بزرگوار است .\r\nو باز در كتاب اللئالى روايت شده كه از معصوم سؤال شد كه حكمت اينكه براى نماز اذان معين شده در حالى كه ساير عبادات اذان و اقامه اى ندارد چيست ، حضرت فرمود : بخاطر اينكه نماز شبيه به - احوال قيامت است ، و اذان شبيه نفخهء اولين است كه براى مردن جميع خلايق دميده مىشود ، و اقامه شبيه به نفخهء دوم است چنان كه خداوند مىفرمايد :\r\n","description":"","footnote":"","page_name":" 441 ","page_number":441},
  {"content":"\r\n\r\nو استمع يوم يناد المناد من مكان قريب . 50 : 41 و قيام براى نماز شبيه به قيام خلايق در روز قيامت است چنان كه قرآن مىگويد :\r\nيوم يقوم الناس لرب العالمين . 83 : 6 روزيكه به پا شوند مردمان براى « حضور » در پيشگاه خداوند عالميان و بلند نمودن دستها و تكبيرة الاحرام شبيه به بلند نمودن دستها در قيامت براى اخذ نامهء عمل و قرائت آن در پيشگاه پروردگار است چنان كه قرآن ميگويد :\r\nاقَرأْ كِتابَكَ كَفى بِنَفْسِكَ الْيَوْمَ عَلَيْكَ حَسيبا . 17 : 14 بخوان كتابت را همين بس كه تو امروز خود حسابگر خود باشى .\r\nو ركوع شبيه بخضوع خلايق در برابر پروردگار است چنان كه ميفرمايد : و عنت الوجوه للحى القيوم . 20 : 111 و خوار و درمانده شدند همه چهره‌ها در برابر آن زندهء پايدار .\r\nو سجود شبيه سجده مردمان در قيامت براى خداوند است چنان كه فرموده است :\r\nيَوْمَ يُكْشَفُ عَنْ سْاقٍ وَيُدْعَوْنَ الَى السُّجُودِ . 68 : 42 روزيكه پرده از ساق برگيرند و مردمان به سجده دعوت شوند .\r\nو تشهد شبيه به زانو در آمدن مردمان در پيشگاه باريتعالى است چنان كه فرموده است :\r\nفَريقٌ فِى الْجَنَّةِ وَفَريقٌ فِى السَّعيرِ . 42 : 7 گروهى در بهشت و گروهى روانهء دوزخ گردند .\r\nروايت ديگر حديث معراج است كه در آن كيفيت معراج\r\n","description":"","footnote":"","page_name":" 442 ","page_number":442},
  {"content":"\r\n\r\nبگونه اى بيان شده كه با كيفيت نماز منطبق است ، از جمله كافى در باب معراج پيامبر صلَّى اللَّه عليه و آله پس از بيان تشريح اذان و اقامه به تمام اجزاء آن در آسمان چهارم چنين ميگويد :\r\nسپس به من گفته شد اى محمد سرت را بلند نما ، پس سرم را بلند نمودم ديدم كه آسمانها از هم شكافته شده و پرده‌ها بالا رفته است ، سپس خطاب رسيد سر پيش دار و ببين چه ميبينى ، پس سرم را خم نمودم خانه اى مثل همين خانهء خدا كه در ميان شما است ، و حرمى مثل همين حرم كه اگر چيزى از دستم مىافتاد جز بر روى همان فرود نمىآمد ديدم .\r\nپس گفته شد اى محمد اين حرم است و تو هم حرام و براى هر مثلى مثالى است ، سپس به وى وحى شد كه اى محمد نزديك اين چشمه رو و آن آبى است كه از ساق راست عرش جارى است ، پس رسول خدا صلَّى اللَّه عليه و آله آب را بدست راست بر گرفت و بدين خاطر است كه وضو با دست راست شروع مىشود ، سپس وحى شد كه صورتت را بشوى چرا كه تو ميخواهى بعظمت من بنگرى سپس دست راست و چپ را بشوى چرا كه با اين دستها كلام مرا مىگيرى ، و بعد با همان رطوبتى كه در دستها است سر و پايت را مسح نما تا من بر تو مبارك گردانم ، و تو را به جائى رسانم كه احدى غير از تو گام بر آنجا ننهاده است ، و علت اذان و وضو اينست ، پس خداوند وحى نمود كه اى محمد رو سوى حجر الاسود نما ، و باندازهء حجابهاى من مرا تكبير گوى و بدين خاطر است كه تكبيرات اول نماز هفت تا است ، زيرا حجابها هفتتا است ، و حجابها مطابق با يكديگر است كه بين آنها را درياهائى از نورى كه خداوند بر\r\n","description":"","footnote":"","page_name":" 443 ","page_number":443},
  {"content":"\r\nپيامبرش نازل فرموده فرا گرفته است ، و چون از تكبيرات اول نماز فارغ شد خداوند به پيامبرش فرمود كه نام مرا بر زبان آور ، پيامبر فرمود :\r\nبسم اللَّه الرحمن الرحيم . سپس وحى شد كه مرا حمد و ثنا گوى پيامبر گفت الحمد للَّه رب العالمين ، و پس از آن فرمود شكرا خطاب رسيد كه ذكر مرا قطع نمودى دوباره نام مرا بر زبان آور ، لذا پيامبر دو مرتبه فرمود : الرحمن الرحيم ، پس چون به و لا الضالين رسيد پيامبر فرمود :\r\nالحمد للَّه رب العالمين شكرا ،\r\nخطاب رسيد ذكر مرا قطع نمودى دوباره نام مرا بر زبان آور لذا پيامبر فرمود : بسم اللَّه الرحمن الرحيم ، سپس وحى شد كه بخوان :\r\nهو اللَّه احد ، اللَّه الصمد ، لم يلد و لم يولد ، و لم يكن له كفوا احد 112 : 1 - 4 اينجا رسولخدا فرمود : كذلك اللَّه ربى ، كذلك اللَّه ربنا .\r\nسپس خطاب رسيد كه به ركوع برو ، رسولخدا به ركوع رفت در آن حال خطاب رسيد كه بگو سبحان ربى العظيم و بحمده اين ذكر را سه مرتبه بيان نمود ، سپس وحى شد كه سرت را بلند نما رسولخدا راست ايستاد خطاب رسيد كه براى پروردگارت سجده نما ، رسولخدا به سجده رفت وحى شد كه بگو سبحان ربى الاعلى و بحمده رسولخدا اين ذكر را سه مرتبه فرمود خطاب رسيد بنشين ، چون نشست عظمت پروردگار را مشاهده كرد كه بر او تجلى نموده بىاختيار بر زمين افتاد و دو مرتبه سه بار آن ذكر را گفت ، خطاب رسيد سرت را بلند نما و بايست ديگر تا پس از انجام سجدهء دوم آن عظمت را نيافت ، چون سر از سجدهء دوم در ركعت دوم برداشت خطاب رسيد اى محمد خدايت تو را ثابت گردانيد ، پس چون خواست بايستد گفته شد بنشين سپس خطاب رسيد حال كه به تو\r\n","description":"","footnote":"","page_name":" 444 ","page_number":444},
  {"content":"\r\nانعام نمودم پس نام مرا بر زبان آور و الهام شد كه بگو :\r\nبسم اللَّه و باللَّه و لا إله الا اللَّه و الاسماء الحسنى كلَّها للَّه تعالى .\r\nسپس وحى شد كه اى محمد بر خود و اهل بيت خود درود فرست رسولخدا فرمود : صل اللَّه علىّ و على اهل بيتى ،\r\nسپس به دو طرف خود نگريست صفوفى از ملائكه و مرسلين را ديد گفته شد اى محمد بر آنها سلام نما پيامبر فرمود :\r\nالسّلام عليكم و رحمة اللَّه و بركاته .\r\nپس وحى شد كه سلامت و تحيت و رحمت و بركات از آن تو و ذريهء تو است . مىگويم براى عاقل در اطمينان به اين حقيقت كه تشريع نماز براى امرى بس بزرگ كه همان حقيقت معراج مؤمن و مطابقت نما با احوالات قيامت بلكه مطابقت آن با احوال مبدأ باشد ، همين اخبار كفايت مىكند چنان كه قرآن ميگويد : كما بدأكم تعودون . 7 : 29 همانگونه كه آغازتان كرديم شما را باز گردانيم .\r\nو هر گاه بنده اين حقيقت را دانست ميبايست كه آنچه كه در توان دارد در تعظيم و بزرگداشت نماز به كار گيرد و در تكميل آن آستينها را بالا زند ، و در اين راه به خدا پناه برد و به عجز و قصور و تقصير و اضطرارش به عنايت حق تعالى متوسل شود ، چرا كه او بر آنچه كه بخواهد از فضل و عدل با بنده عمل كند ، پس اگر صدق و اخلاص از بنده طلب كند ، محجوب و نمازش به او برگردانيده مىشود و اگر نسبت به او با عطوفت و مهربانى رفتار كند و با فضل و رحمتش با او معامله كند عملش گر چه ناقص هم باشد پذيرفته و ثوابى عظيم نصيب او خواهد شد ،\r\n","description":"","footnote":"","page_name":" 445 ","page_number":445},
  {"content":"\r\nو اگر خداوند در دل بنده صداقتى ببيند او را بتوفيق و تأييد خود اكرام نموده ، و در انجام آنچه كه از او خواسته كمكش مىكند چرا كه او كريم و بزرگوار ، و دوستدار كرامت نسبت ببندگانى است كه به باب او روى مىنمايند و اميد خود را از همه جا بريده و به او دل بسته‌اند چرا كه خود در كتابش فرموده : ا من يجيب المضطر اذا دعاه . 27 : 62 آيا كسى هست كه آنگاه كه مضطر و درمانده او را بخواند جواب گويد .\r\n","description":"","footnote":"","page_name":" 446 ","page_number":446},
  {"content":"\r\n\r\nفصل « در تعقيبات نماز »\r\nتعقيبات نماز از مهمات و مكملات نماز است ، و در اين مورد چيزهاى زيادى از قرآن ، و اذكار ، و دعاها و نماز رسيده كه بعضى از علماء ما در صدد جمع آنها بر آمده‌اند و كتابهائى كه در اين زمينه تصنيف شده معمولا زياد است . ولى من بعضى از اينها را براى اهل علم كه اكثر اوقاتشان را صرف تحصيل علم و يا تدريس آن مىكنند انتخاب نمودم كه بعضى از آنها مخصوص تعقيب نماز و بعضى ديگر خصوصيتى براى آن نيست .\r\nكه از آن جمله صلوات پس از سه تكبير بعد از سلام نماز است و صورت آن چنين است :\r\nاللَّهمّ صلّ على محمّد و آل محمّد حتّى لا يبقى من صلواتك شيء و ارحم على محمّد و آل محمّد حتّى لا يبقى من رحمتك شيء و بارك على محمّد و آل محمّد حتّى لا يبقى من البركات شيء و سلَّم على محمّد و آل محمّد حتّى لا يبقى من السّلام شىء\r\nو دعاء بر حجت خدا در زمين امام زمان ( عج ) و صورت آن چنين است :\r\n","description":"","footnote":"","page_name":" 447 ","page_number":447},
  {"content":"\r\nو عجّل لوليّك الفرج و ارنا فيه و في اهل بيته و شيعته و رعيّته و عامّته و خاصّته ما يأمل و في اعدائه ما يحذر .\r\nپس از آن براى شيخ خود و والدين و جماعتى از خويشان و برادران دينى و عموم مؤمنين دعا مىكنم . سپس اين دعا كه از حضرت باقر عليه السّلام رسيده است قرائت شود :\r\nاللَّهمّ انّى اسئلك من كلّ خير احاط به علمك و اعوذ بك من كلّ سوء احاط به علمك ، اللَّهمّ انّى اسألك عافيتك في امورى كلَّها و اعوذ بك من خزى الدّنيا و عذاب الآخرة .\r\nو بعد اين دعا را بخواند :\r\nاللَّهم انّى اسألك الجنّة ، و الحور العين ، برحمتك يا ارحم - الرّاحمين .\r\nسپس اين دعا را بخواند :\r\nاللَّهمّ اهدنى من عندك و افض علىّ من فضلك و انشر علىّ من رحمتك و انزل علىّ من بركاتك .\r\nو اين دعا را سه مرتبه تكرار كند .\r\nسپس نوبت به تسبيح حضرت زهرا عليها السّلام ميرسد و اخبارى كه در فضيلت اين تسبيح رسيده بسيار است كه ما يكى از آنها را در اينجا مى - آوريم از امام صادق عليه السّلام روايت شده كه فرمود تسبيح حضرت فاطمه در هر روز پس از هر نماز نزد خدا محبوبتر است از هزار ركعت نماز در هر روز .\r\nپس از آن فاتحة الكتاب ، و آية الكرسى ، و آيهء شهد اللَّه ، و آيهء قل اللهم مالك الملك 3 : 26 تا به غير حساب 3 : 27 ، را قرائت ميكنم ، در اين زمينه از\r\n","description":"","footnote":"","page_name":" 448 ","page_number":448},
  {"content":"\r\nرسولخدا صلَّى اللَّه عليه و آله روايت شده كه فرمود چون خداوند اراده نمود كه فاتحة الكتاب ، و آية الكرسى . و شهد اللَّه ، و قل اللهم مالك الملك را نازل نمايد اينان بعرش چنگ انداختند در حالى كه بين آنها و بين خدا حجابى نبود و گفتند اى پروردگار ما را به دار گناه و سراى معصيت و به ميان كسانى كه معصيت تو ميكنند فرود مىآورى در حالى كه ما به طهور و قدس متعلق هستيم خطاب رسيد بعزت و جلالم سوگند هيچ بنده اى نيست كه شما را پس از هر نماز قرائت كند مگر اينكه او در حظيرة - القدس بر آنچه كه در او است ساكن گردانم ، و به عين مكنونهء خود در هر روز هفتاد مرتبه به او مىنگرم ، و در هر روز هفتاد حاجت براى او روا كنم كه كمترين آن مغفرت و آمرزش او باشد ، و او را از هر دشمنى پناه دهم و بر او پيروزش گردانم و او را از دخول ببهشت جز مرگ چيز ديگرى مانع نيست .\r\nپس از آن اين دعا را ميخوانم :\r\nسبحان اللَّه كلَّما سبّح اللَّه شيء و كما يحبّ اللَّه ان يسبّح و كما هو اهله و كما ينبغى لكرم وجهه و عزّ جلاله ، و الحمد للَّه كلَّما حمد اللَّه شيء و كما يحبّ اللَّه ان يحمد و كما هو اهله و كما ينبغى لكرم وجهه و عزّ جلاله ، و لا إله الا اللَّه كلَّما هلَّل اللَّه شيء ، و كما يحبّ اللَّه ان يهلَّل و كما ينبغى لكرم وجهه و عزّ جلاله ، و اللَّه اكبر كلَّما كبّر اللَّه شيء و كما يحبّ اللَّه ان يكبّر و كما ينبغى لكرم وجهه و عزّ جلاله ، سبحان اللَّه و الحمد للَّه و لا إله الا اللَّه و اللَّه اكبر . على كلّ نعمة انعم بها علىّ و على كلّ احد ممّن كان او يكون إلى يوم القيامة ، اللَّهمّ انّى اسألك ان تصلَّى\r\n","description":"","footnote":"","page_name":" 449 ","page_number":449},
  {"content":"\r\nعلى محمّد و آل محمّد و اسألك خير ما ارجو و خير ما لا ارجو ، و اعوذ بك من شرّ ما احذر و من شرّ ما لا احذر .\r\nپس از آن سه مرتبه سوره توحيد را قرائت ميكنم و آن را هديه به پيشگاه حضرت صاحب الامر مىنمايم .\r\nسپس اين دعا را ميخوانم :\r\nاللَّهمّ عرّفنى نفسك فانّك ان لم تعرّفنى نفسك لم اعرف رسولك اللَّهمّ عرّفنى رسولك فانّك ان لم تعرّفنى رسولك لم اعرف حجّتك ، اللَّهمّ عرّفنى حجّتك فانّك ان لم تعرّفنى حجّتك ضللت عن دينى .\r\nاين تفصيل دعاها و اذكارى است كه براى تعقيبات نمازهاى پنجگانه اختيار نموده‌ام و در فضيلت هر يك از اينها اخبار و رواياتى رسيده كه ما بخاطر اختصار از ذكر آنها چشم پوشيديم ولى براى نماز صبح تعقيبات بيشترى در اخبار آمده است كه از جمله خواندن دعاى عهد ، و گفتن ده مرتبه :\r\nاشهد ان لا إله الا اللَّه وحده لا شريك له الها واحدا احدا فردا صمدا لم يتّخذ صاحبة و لا ولدا .\r\nو ده مرتبه اين دعا را بخواند :\r\nاللَّهمّ ما اصبحت لي من نعمة او عافية في دين او دنيا فمنك وحدك لا شريك لك ، لك الحمد و لك الشّكر بها علىّ يا ربّ حتّى ترضى و بعد الرّضا .\r\nو دوازده مرتبه سورهء توحيد را قرائت كند و هفت مرتبه اين ذكر را بگويد :\r\n","description":"","footnote":"","page_name":" 450 ","page_number":450},
  {"content":"\r\nبسم اللَّه الرّحمن الرّحيم ، لا حول و لا قوّة الا باللَّه العلَّى العظيم ، و ابتدء كلّ يوم بين يدىّ عجلتى و نسيانى بسم اللَّه و باللَّه ما شاء اللَّه لا قوّة الا باللَّه .\r\nو ده مرتبه :\r\nسبحان اللَّه العظيم و بحمده لا حول و لا قوّة الا باللَّه .\r\nو سه مرتبه :\r\nسبحان اللَّه ملاء الميزان و منتهى العلم و مبلغ الرّضا و زنة العرش .\r\nو سه مرتبه :\r\nاللَّهمّ أنت ربّى لا شريك لك ، اصبحنا و اصبح الملك للَّه سبحان اللَّه و بحمده ، و سبحان اللَّه العظيم ، و استغفر اللَّه الَّذى لا إله الا هو الحىّ القيّوم ذو الجلال و الاكرام و اسئله ان يصلَّى على محمّد و آل محمّد و ان يتوب علىّ توبة عبد ذليل خائف فقير بائس مسكين مستكين مستجير لا يملك لنفسه نفعا و لا ضرّا و لا موتا و لا حياتا و لا نشورا . و استغفر اللَّه الَّذى لا إله الا هو الرّحمن الرّحيم ، بديع السّموات و الارض ، من جميع جرمى و ظلمى و اسرافى على نفسي و اتوب إليه .\r\nو هفتاد مرتبه :\r\nاستغفر اللَّه ربّى و اتوب إليه .\r\nو ده مرتبه :\r\nاعوذ باللَّه السّميع العليم من همزات الشّياطين و اعوذ بك ربّ ان يحضرون انّ اللَّه هو السّميع العليم .\r\nو صد مرتبه : لا إله الا اللَّه . و ده مرتبه هم بر اين صد مرتبه بيفزايد .\r\n","description":"","footnote":"","page_name":" 451 ","page_number":451},
  {"content":"\r\nو سپس دعاى صباح را كه از امير المؤمنين عليه السّلام روايت شده بخواند .\r\nهمهء اينها در باب ادعية و اذكار است .\r\nو افضل از همهء اينها تفكر است بخصوص بعد از نماز صبح و مغرب و آن بر چند وجه است ، از جمله فكر در محاسبهء نفس در مورد تقصيراتى كه در گذشته از او سر زده و مرتب ساختن وظايف روزى كه در ابتداى آن است ، و تدبير در دفع آنچه كه او را از ياد خدا باز مىدارد ، و مشغله - هائى كه باعث دورى او از خير و كمال مىشود ، و احضار نيات صالحه در اعمال و رفتار آن روزش نسبت به خود ، و به ديگر مسلمانان ، و تفكر در نعمتهائى كه خدا به او عنايت نموده تا معرفتش نسبت به آنها افزون ، و بر وجود آنها شاكر و سپاسگزار باشد همچنين ميبايست كه در عقوبتهائى كه هر لحظه ممكن است گريبانگيرش شود بينديشد تا معرفتش بقدرت خداوند ، و ترسش از اينكه موجبات اين عقوبت را خود براى خود فراهم كند زيادتر شود ، و بفكر مرگ باشد همانگونه در محلش بتفصيل بيان شده است ، يا اينكه در پى معرفت نفس بر آيد ، و در اسرار هستى و در صفات و اسماء الهى بتفكر و انديشه بپردازد ، اگر اهل اين گونه مطالب است ، كه تفكر در اين امور شعب زيادى دارد و براى هر شعبه اى اهلى مخصوص به آن هست .\r\nدر خبر آمده است كه تفكر يكساعت از عبادت يكسال بهتر است ، و در بعضى از روايات از عبادت هفتاد سال بهتر دانسته شده ، كه اين اختلاف پاداش احتمال دارد كه از جهت اختلاف انواع تفكر باشد .\r\nاما سر اينكه تفكر بهتر از عمل دانسته شده اينست كه حقيقت تفكر\r\n","description":"","footnote":"","page_name":" 452 ","page_number":452},
  {"content":"\r\n\r\n\r\nهمان ذكر و ياد آورى است ، و اين امر سبب زيادى معرفت و محبت مىشود ، زيرا فكر كليد معرفت است ، و معرفت سبب آشكار شدن معروف و شهود آن مىشود ، و شناخت و شهود موجب محبت است زيرا قلب تا در كسى جمال و جلال و خيرى نبيند و معتقد نباشد دوستدار آن نميشود ، و چنين معرفتى جز بمعرفت و شناخت صفات جميله و جليلهء خداوندى ميسر نمىشود ، و مفتاح آن فكر است ، گر چه ذكر هم باعث محبت و دوستى مىگردد ، ولى فرق بين اين دو محبت ، هم چون فرق بين خبر ، و ديدن است ، چرا كه فكر مفتاح كشف و شهود است و اين از ذكر بر نمى - آيد ، گر چه ذكر موجب محبت و انس مىشود .\r\nو از مهمات بعد از تعقيب نماز سجدهء شكر است براى اينكه توفيق يافته كه نماز بگذارد ، و در فضيلت آن روايات بسيارى رسيده است .\r\nهمچنين در انجام نوافل تأكيد بسيار شده است زيرا كه اگر در اقبال و توجه به خدا در نمازهاى واجب نقصى باشد با انجام نوافل ميتوان آن را كامل گردانيد . و سزاوار است كه تا حد امكان ترك نشود گر چه به كوتاهترين صورتى كه مىتوان آن را بجاى آورد ، و در حال رفتن در پى كار و كسب خود باشد . و وقت نوافل ظهر و عصر تمام روز است بنابر اقوى .\r\nو خلاصهء كلام در حث و ترغيب بانجام نوافل تأكيد بسيار شده است ، حتى در بعضى از روايات از ترك آن به معصيت تعبير شده است ، و در بعضى انجام آن از نشانه‌هاى شيعه دانسته شده ، و براى بنده اى كه مراقب مراسم عبوديت است سزاوار است كه در حق نوافل سعى و\r\n","description":"","footnote":"","page_name":" 453 ","page_number":453},
  {"content":"\r\n\r\nكوشش زيادى داشته باشد زيرا كه اداء حقوق واجب از جهت اينكه در ترك آن عقابى معين شده چنين است كه گويا طاعت اجبارى است ، ولى اداء نوافل طاعتى اختيارى است ، و براى بندهء مراقب اين از اين جهت مهمتر است .\r\nبلكه مواظبت و اهتمام بر نوافل از كمال نيت بنده در واجبات نيز پرده بر مىدارد ، و كسى كه نوافل را انجام مىدهد زبان حالش چنين است كه او در انجام واجبات هم تنها هدفش امتثال امر ، و تقرب بخداى متعال است نه ترس از عقوبت ترك آن .\r\nو از جمله نوافلى كه خيلى بر انجام آن تأكيد شده نماز شب است ، و تو از عظمت اين نماز بىخبرى ، كه آن نورى است در مقابل ظلمت ، و انسى است از وحشت ، و خلوتى است از كثرت .\r\nو از امام صادق عليه السّلام رسيده كه نماز شب موجب رضايت پروردگار و محبت ملائكه ، و سنت انبياء ، و نور معرفت و اصل ايمان ، و راحتى بدن ، و كراهت و ناخشنودى شيطان ، و سلاح بر دشمنان ، و موجب اجابت دعاء ، و قبولى اعمال ، و بركت در رزق ، و شفيع بين انسان و ملك الموت ، و چراغ گور انسان ، و فرش زير پهلوى انسان در قبر ، و جواب منكر و نكير ، و مونس و زائر انسان در قبر تا روز قيامت است ، و چون روز قيامت شود ، سايه اى بر بالاى سر او ، و تاجى بر سر او ، و لباسى بر بدن او ، و نورى كه پيشاپيش او در حركت است ، و پوششى بين او و آتش ، و حجتى بين او و بين خداوند متعال ، و مايهء سنگينى ميزان او ، و جواز و گذرنامهء عبور از صراط ، و كليد بهشت است .\r\nو در روايت ديگرى آمده است كه خداى متعال به يكى از صديقين\r\n","description":"","footnote":"","page_name":" 454 ","page_number":454},
  {"content":"\r\nوحى نمود كه براى من بندگانى هستند كه مرا دوست مىدارند و من هم آنها را دوست دارم ، آنان مشتاق من ، و من هم مشتاق آنها هستم ، و آنان مرا در ياد دارند و منهم به ياد آنان هستم ، و به من نظر دارند ، و منهم به آنها نظر دارم ، پس اگر تو قدم جاى قدم آنها نهى تو را هم دوست خواهم داشت و اگر از راه آنها منحرف شوى عقوبتت خواهم نمود ، او گفت بار الها نشانه‌هاى آنها چيست ، خطاب رسيد آنان روزها همچون چوپان مهربانى كه مواظب گوسفندان خود هست به سايه مىنگرند و منتظر آمدن شب هستند ، و همانگونه كه پرندگان هنگام غروب با شور و شوق عازم آشيانهء خود مىگردند . اينان هم با همين حال به استقبال غروب خورشيد مىروند ، پس آنگاه كه شب فرا رسيد ، و تاريكى همه جا را فرا گرفت ، و فرشها پهن و همه گرد هم جمع شدند و هر دوستى با دوست خود خلوت نمود اينان در برابر من بپاى مىايستند و صورتهاى خود را بر خاك مىنهند ، و با تلاوت آيات قرآن به مناجات و گفتگوى با من بر مىخيزند ، و نعمتهاى مرا سپاس مىگويند پس آنان را مىبينى كه گاه گريه مىكنند ، و گاه شيون سر مىدهند ، گاه آه مىكشند ، و گاه از معاصى و گناهان شكوه مىكنند ، گاه ايستاده و گاه نشسته ، و گاهى در حال ركوع ، و گاه در سجده هستند ، و آنچه را كه آنان بخاطر من تحمل آن مىكنند ، همه را مىبينم ، و شكوه هائى كه از محبت من بر لب دارند مىشنوم ، اول چيزى كه به آنها عطا كنم سه چيز است يكى اينكه نور خودم را در دلهاى آنها بيفكنم در نتيجه همانگونه كه من از آنها آگاهم ، آنها نيز از من با خبر خواهند بود ، دوم اينكه اگر آسمانها و زمينها و آنچه را كه در اين ميان هست در ميزان آنها ببينم باز آن را كم خواهم\r\n","description":"","footnote":"","page_name":" 455 ","page_number":455},
  {"content":"\r\nدانست ، سوم رو سوى آنها مىكنم ، و آيا اگر كسى من رو سوى آورم احدى مىتواند بداند كه چه به او عطا خواهم نمود .\r\nو باز آمده است كه خانه هائى كه در آن نماز شب خوانده مىشود ، و قرآن تلاوت مىگردد ، همانگونه كه ستارگان براى اهل زمين مىدرخشند اين خانه‌ها هم براى اهل آسمان خواهد درخشيد .\r\nو رسول خدا در وصيتش به امير المؤمنين عليه السّلام فرمود بر تو باد به نماز شب ، بر تو باد به نماز شب ، و بر تو باد به نماز شب و فرمود : آيا به آنان كه در شب نماز مىگذارند نمىنگريد ، اينان زيباترين مردم هستند ، زيرا كه آنها در شب براى پروردگار نماز گزاردند و خداوند هم از نور خود بر آنها پوشانيد .\r\nمىگويم سواى آياتى كه در قرآن كريم در فضيلت شب زنده دارى آمده است اخبار و روايات زيادى در فضيلت اين عمل رسيده كه به حد تواتر است ، و اگر نبود جز همين آيهء از قرآن كه مىفرمايد :\r\nو من الليل فتهجد به نافلة لك عسى ربك ان يبعثك مقاما محمودا 17 : 79 و پاره اى از شب را بيدار باش و در آن به عبادت برخيز اين افزونى است براى تو اميد كه پروردگارت تو را به ايستادن گاهى پسنديده بر انگيزاند ، كافى بود .\r\nپس سبحان اللَّه چه قدر شأن اين عمل بزرگ و ارزشش والاست كه جزاء و پاداش آن مقام ستوده شده قرار داده شده است . و من در بيان اخبار و رواياتى كه در فضيلت اين عمل رسيده به همين مقدار اكتفا مىكنم ، و اگر كسى تفصيل اين مطلب را خواست به كتاب « سير إلى اللَّه » مراجعه كند كه در آنجا به تفصيل اين مطلب را بيان داشته‌ام .\r\n","description":"","footnote":"","page_name":" 456 ","page_number":456},
  {"content":"\r\n\r\nدر اينجا لازم است كه به رواياتى هم كه در زمينهء استخفاف و سبك شمردن نماز شب و ترك آن رسيده اشاره اى كنيم .\r\nدر بلد الامين از امام صادق عليه السّلام روايت شده ، كه هر كس نماز شب نخواند از شيعيان ما نيست ، و در روايت ديگرى رسيده است كه مبغوضترين خلق در نزد خدا كسى است كه شب چون مردارى بيفتد ، و روز را به بطالت و تنبلى بگذراند .\r\nو از رسول خدا رسيده كه فرمود : هر كس تمام شب را بخوابد شيطان در گوش او بول مىكند ، و روز قيامت مفلس و بىچيز به صحنهء محشر قدم مىنهد ، و احدى نيست مگر اينكه براى او ملكى است كه هر شب دو بار او را بيدار مىكند و به او مىگويد اى بندهء خدا برخيز و به ياد پروردگارت باش ، دفعه سوم اگر توجهى نكرد شيطان در گوش او بول مىكند .\r\nمىگويم مبادا كه به اين اخبار كافر شوى ، بلكه بدانها ايمان بياور و من خدا را گواه مىگيرم كه بعضى از شب زنده داران را مىشناسم كه در اوائل كار صداى آن ملكى كه او را با لفظ « آقا » از خواب بيدار مىنمود مىشنيد .\r\nو اگر تو دلى داشته باشى چه بسا كه اثراتى را كه براى نماز شب رسيده است دريافته باشى ، و اگر به اين فضيلتها كه براى اين نماز رسيده مؤمن باشى آن را ترك نخواهى كرد و ضايع نخواهى ساخت ، زيرا طبيعت انسان بر اين سرشته شده كه دوستدار خير و خوبى است ، آيا در آن حديث قدسى نشنيدى كه ذات اقدس حق فرمود بندگان من براى غروب خورشيد همچون پرندگانى كه شامگاهان شوق رفتن به آشيانه\r\n","description":"","footnote":"","page_name":" 457 ","page_number":457},
  {"content":"\r\nدارند ، مشتاق هستند و چگونه مىتوان پذيرفت كه كسى به بعضى از اين فضايل ، براى نماز شب معتقد باشد و مشتاق رسيدن وقت آن نباشد ، آيا همين انسان نيست كه در تقرب به سلاطين دنيائى ، و حكام اين جهان و خلوت با آنها از مال و اهل خود مىگذرد و چه بسا كه روح و زندگى خود را در اين راه فدا كند . و خداى متعال مىفرمايد : و المؤمنون اشد حبا للَّه . 2 : 165 و مؤمنين محبتشان به خدا از هر دوستى و محبتى بيشتر و شديدتر است .\r\nو به كسى كه به بهانهء غلبهء خواب ، و بيدار نشدن براى انجام اين نماز خود را در ترك آن معذور مىدارد توجهى ننما چرا كه اين عذر از چند وجه مردود است ، از جمله اين فرمايش مولا على عليه السّلام در جواب كسى كه گفت من ديشب بخواب ماندم و توفيق تهجد و شب زنده دارى نصيبم نشد فرمود تو مردى هستى كه گناهانت قيد و بند تو شده است ، و ديگر اينكه خواب ماندن از مثل امرى به اين بزرگى غالبا غير ممكن است ، آيا طالبان اين دنيا را نمىبينى كه اگر يكى از آنها را سلطان وقت بخلوت فرا خواند گر چه وقت ملاقات با او را دل شب قرار دهد ، او به خواب نخواهد ماند بلكه آن شب را از ترس اينكه مبادا بخواب بماند كلا بيدار و پيوسته بفكر مجلس سلطان و صحبتش با او خواهد بود . و تو اگر باحوال خويش تأمل كنى به يقين خواهى ديد كه اگر احتمال دهى كه كسى نيمه شب مبلغ قابل توجهى پول برايت خواهد آورد از شوق دست يا بى به آن مال ، و ترس اينكه مبادا بواسطهء خواب از دستت برود ، قدرت بر خوابيدن نخواهى داشت . از همهء اينها گذشته اگر واقعا از اين خوف دارى كه بخواب بمانى مىتوانى نزد كسى كه تو را\r\n","description":"","footnote":"","page_name":" 458 ","page_number":458},
  {"content":"\r\nبوقت نماز بيدار كند بخوابى تا اينكه خود عادت كنى . و خلاصهء كلام اينكه خواب مانع دست يا بى به اين فضيلت عظمى شود خوارى و ذلتى است كه مثلش در اين دنيا نيست .\r\nو كسانى كه خواب را بر نماز شب ترجيح مىدهند چند دسته هستند ، دسته اى از آنها كسانى هستند كه اول شب را به شب نشينى و بيهودگى به نيمه مىرسانند ، و به غيبت مؤمنين و آنچه كه از آن نهى شده وقت خود را تلف مىكنند ، و معدهء خود را تا به حلقوم از خوردنىها پر مىكنند ، و سپس در بستر نرم ، و مكان راحتى بخواب ميروند . و چنين خوابيده اى مسلما براى نماز شب بيدار نخواهد شد .\r\nچرا كه او از ابتداى شب اسباب خواب را فراهم مىكرد ، بلكه مىتوان گفت كه او به قصد بيدار شدن ، به خواب نرفته تا بيدار شود ، زيرا پر خورى سبب بخار معده و سستى مىشود و آن هم موجب خواب زياد است ، و بيدار بودن اول شب از اسباب خواب آخر شب مىباشد ، همچنين معصيت در اول شب از اسباب خواب در آخر شب است و همينطور بستر نرم و راحت موجب زيادى خواب ، و سنگينى آن مىشود و چنين كسى اگر بيدار نشدن را بهانه كند عذرش مردود خواهد بود . و مثل چنين كسى ، مثل كسى است كه دوائى كه موجب زايل شدن عقل است در وقت نماز بياشامد ، و سپس عذر بياورد كه در وقت نماز به هوش نبوده است .\r\nبلى گاه مىشود كه انسان خود را براى بيدار شدن مهيا مىكند و از آنچه كه باعث غلبهء خواب مىشود كه در بالا بدان اشاره شد پرهيز مىكند و به آنچه كه در اخبار براى بيدار شدن رسيده متوسل\r\n","description":"","footnote":"","page_name":" 459 ","page_number":459},
  {"content":"\r\n\r\nمىشود ولى باز بخواب مىماند ، كه اين لطفى از جانب خداى متعال نسبت به بنده در سياست امر او مىباشد ، چرا كه اين امر يا بدين خاطر است كه او را از عجب محافظت كند ، و يا اينكه بخاطر تأسف شديد او بر از دست رفتن تهجد و نماز شب ، اجر بيشترى به او عنايت فرمايد .\r\nولى آنچه كه از اخبار استفاده مىشود اين امر خيلى اندك و يكى دو - شب بيش نخواهد بود .\r\nو اما كسى كه بخاطر بيمارى ، و يا عذرى غير قابل اجتناب بخواب مىماند اين نيز دو صورت دارد يكى اينكه اين امر از جهت لطف خداوند نسبت به بنده باشد ، مثلا او را به مرضى گرفتار سازد و او در اين حال از انجام نماز شب باز ماند كه همين خوابيدن در حال بيمارى براى او فضيلتش از نماز شب و شب زنده دارى بيشتر خواهد بود و در اخبار آمده كه براى مثل چنين بنده اى ثواب همان اعمالى كه در وقت صحت انجام ميداده نوشته مىشود ، و در بعضى از روايات هست كه محراب و مصلى و دربهاى آسمان كه اعمالش از آن بالا ميرفته بر او مىگريند .\r\nصورت دوم ، اينست كه اين امر به سبب گناهان بسيار او باشد ، و گناهانش سبب سلب توفيق از او شده باشد .\r\nو بعضى از مردم هستند كه شيطان از سمت راست بر آنها وارد مىشود و آنها را به خيال اينكه مطالعه از تهجد و شب زنده دارى افضل است از اين فضيلت عظمى باز ميدارد و چه بسا كه شب را تا نيمه به - مطالعه بپردازد و بعد نماز صبحش هم قضا شود و او خشنود از اينكه مطالعه از نماز هم برتر و فضيلتش بيشتر است ، و اين چيزى جز غرور\r\n","description":"","footnote":"","page_name":" 460 ","page_number":460},
  {"content":"\r\nو فريب نيست .\r\nزيرا تحصيل علوم گر چه بمراتب از عبادات بدنى فضيلتش بيشتر است ولى به شرطى و شروطى ، از آن جمله يكى اينكه علم از علوم نافعه باشد ، ديگر اينكه تحصيل آن طبق برنامهء شرع باشد ، و چنين نباشد كه كسى در پى فرا گرفتن علمى كه تحصيل آن واجب كفائى است برود و علمى را كه تحصيلش واجب عينى است مهمل گذارد .\r\nمثلا اگر براى انسان امكان داشت كه در امور شرعى از طريق تقليد به مسائل و احكام آن پى ببرد و در مورد تزكيهء نفس و خود سازى هم بطريق تقليد و يا اجتهاد به كسب علم بپردازد اگر بيكباره علم تزكيهء نفس را ترك گفت و در پى اين بر آمد كه از طريق اجتهاد به مسائل و احكام دست يابد ، اين غير جائز است ، همچنين اگر كسى از تحصيل علومى كه عينا بر او واجب بوده فارغ شد و در پى تحصيل علومى بر آمد كه فرا گيرى آن واجب كفائى است ، مىبايست رشته اى كه انتخاب مىكند ، مهمترين و ضرورىترين رشته باشد ، و اگر غير اين را اختيار نمود و آنچه را كه ضرورىتر و مهمتر است مهمل گذاشت بخصوص اگر هواى نفسانى هم در اين اختيار نقشى داشته باشد ، اين چنين تحصيل علمى ، عبادت خدا نخواهد بود ، و چه بسا كه انسان تمام اين جوانب را در نظر بگيرد و در پى تحصيل آن علمى كه مهمتر و ضرورىتر است بر آيد ، ولى اكثر اوقات خود را صرف مقدماتى كند كه خيلى لازم نيست ، و تنها عامهء مردم آن را فضيلت و مايهء برترى مىدانند .\r\n","description":"","footnote":"","page_name":" 461 ","page_number":461},
  {"content":"\r\nشرط ديگر تحصيل علم اينست كه قربة إلى اللَّه باشد ، و اين از مشكلترين شرايط و پيچيده ترين آنها است و در اين جا است كه بسيارى بر خاك افتادند و هلاك گشتند .\r\nخلاصهء كلام اينكه تحصيل علم بر آن صورتى كه مرضى خداوند بوده و از جملهء عباداتى باشد كه خالصا للَّه انجام مىگيرد در خارج بسيار بسيار كم است ، و به گمان من در هر صد هزار يكنفر بيش نيست كه تحصيلش بر اين روال باشد و يكى از دوستان متقى من كه به تحصيل علم اشتغال داشت مىگفت من پس از مجاهدتهاى بسيار توانسته‌ام در تحصيل علم ، خدا را هم شريك گردانم ، تا چه رسد به اينكه خالصا للَّه باشد ، و بجان خودم سوگند ، حال اغلب محصلين متقى چنين است گر چه خود متوجه اين امر نيستند ، حال آنان كه از تقوا بهره اى ندارند و در تحصيل علوم اغراض فاسدى براى آنها است و به اين اميد كه با تحصيل علوم بر حكومت در اموال و اعراض و نفوس مردمان دست بيابند و به هواهاى نفسانى خود برسند ، حالشان چگونه خواهد بود . كه بايد گفت العياذ باللَّه ، و از اين دامها و مهالك به او پناه برد ، و چگونه مىشود كه انسان تحصيل علم را از تهجد و شب زنده دارى و نماز شب افضل بداند در حالى كه مردان متقى براى تصحيح نيت خود در تحصيل علم به نماز شب پناه مىبردند و درد خود را با داروى شب - زنده دارى و تضرع در دل شب درمان مىنمودند ، و بجان خودم سوگند كه براى تصحيح نيات واجبهء عينيه ، اين راه بهترين راهها است و دستگيرهء محكمى است كه نبايد از آن دست كشيد .\r\nو شيخ و پيشواى من در علوم حقه ، برايم حكايت نمود كه از\r\n","description":"","footnote":"","page_name":" 462 ","page_number":462},
  {"content":"\r\nطالبان آخرت ، احدى به مقامى از مقامات دينى نرسيد مگر آنان كه اهل تهجد و شب زنده دارى بودند ، و به گمانم پس از شنيدن اين سخن از او بود كه در روايتى ديدم كه معصوم مىفرمايد :\r\nآن كس كه نماز شب نخواند از شيعيان ما نيست ، و در روايت ديگرى آمده كه كسى كه ترك نماز شب كند از ما نيست . و اگر نبود جز همين روايت ، براى دفع اين وسوسه كافى بود ، و شيخ ما مرحوم علامهء انصارى در جواب كسى كه از او از اين سؤال نمود كه آيا نماز شب افضل است يا مطالعه و تحصيل علم چه نيكو جواب گفته است كه خطاب به او گفته بود آيا تو قليان مىكشى گفته بود بلى ، شيخ گفته بود بجاى دوبار قليان كشيدن ، نماز شب را بخوان ، و اين جوابى متين و محكم است كه در آن به فساد اين خيال هم اشاره شده ، و گويا شيخ چنين گفته است كه اگر تو اين اندازه مراقب احوال و اخلاص در اعمالت هستى بگونه اى كه برايت تشخيص اين مطلب كه نماز شب افضل است يا مطالعه و تحصيل علم ، چگونه اوقاتت را به كشيدن قليان كه اقوال در باب آن مختلف است و يا حرام و يا مكروه و يا مباح است ، مىگذرانى ، و چطور مىشود كه بين دو عمل كه هر دو مستحب است به بهانهء كمى وقت يكى را ميخواهى انتخاب كنى در حالى كه در جاى ديگر وقتت را به كارى كه يا حرام و يا مكروه ، و يا لا اقل مباح است صرف مىكنى . كه بايد از اين مصيبت عظمى و فضيحت آشكار به خدا پناه برد ، كه شيطان پليد اين گونه علما را فريب دهد كه اشتغال به مطالعهء اين علوم رسمى كه براى اغلب آن نمىتوان قصد شرعى كه بوجهى از وجوه صحيح باشد يافت از استغفار در سحرگاهان و خلوت با خداوند\r\n","description":"","footnote":"","page_name":" 463 ","page_number":463},
  {"content":"\r\nعزيز غفار افضل بدانند ، و چگونه مىشود كه چنين باشد در حالى كه آن علمى كه انسان را بر تهجد و شب زنده دارى برنينگيزاند . علمى است كه نور و بهره و خيرى در آن نيست و علم واقعى آن علمى است كه بفرمودهء امام صادق عليه السّلام ملازم با خشيت باشد و صاحب خشيت نمىتواند ترك شب زنده دارى كند و همان بيم و ترس او را به انجام اين عمل واميدارد .\r\nو بايد دانست كه مؤمن در راه تحصيل علم ، نماز شب را از مطالعه كار سازتر مىبيند ، و شيخ ما رحمة اللَّه عليه ، به ما توصيه مىنمود كه هر گاه در مسائل علمى به مشكلى برخورديم به خدا پناه بريم و به تضرع و زارى نزد پروردگار متوسل شويم ، و اين امر به تجربه هم براى ما ثابت شده است . و اما اينكه چرا تهجد و شب زنده دارى و دعاء از اسباب تحصيل علم است ، بدين خاطر است كه علم - همانگونه كه در بعضى از روايات به اين مطلب تصريح شده است - به كثرت تعلم و مطالعه نيست ، بلكه علم نورى است كه خدا در دل هر يك از بندگان خود كه بخواهد مىافكند و شب زنده دارى و مناجات در دل شب دل را نورانى مىگرداند و باعث ثبات نور در دل مؤمن مىشود ، چنان كه از امام صادق عليه السّلام روايت شده كه هر گاه بنده با مولاى خود در دل شب ظلمانى ، خلوت كند و با او بگفتگو و مناجات بپردازد خداوند نور را در قلب او ثابت خواهد گردانيد . و چون بگويد يا رب يا رب ، از طرف خداوند خطاب رسد لبيك بندهء من ، هر چه ميخواهى طلب نما كه به تو عطا كنم و بر من توكل نما تا امورت را كفايت نمايم . و بهر حال اگر كسى در اخبار اهل بيت ، و احوال پيشينيان از مشايخ بزرگ ما تتبع و تحقيقى\r\n","description":"","footnote":"","page_name":" 464 ","page_number":464},
  {"content":"\r\n\r\nداشته باشد در مىيابد كه نماز شب خواندن با تحصيل علم تضادى ندارد ، بلكه از اسباب قوى آن هست ، و بسيارى از محصلين را ميشناسم كه اهل تهجد و شب زنده دارى بودند و همين امر سبب استقامت فهم ، و بارورى ذهن آنها در وصول و دست يا بى به مطالب حقه در مسائل علمى گشت و به مراتب عاليهء علمى نائل آمدند بخلاف طلابى كه پيوسته به مطالعهء كتب علمى مشغولند كه كمتر مىشود فرد صاحب نظرى از ميان آنها برخيزد .\r\nبلى گاه افراد باريك بين مشكك در ميان آنها پيدا مىشود ، ولى محققى كه در علمش بركت باشد نيست ، اين افراد خير و نورشان اندك و در كسب فوايد علم ناموفق هستند .\r\nاز مطلبى كه در آن بوديم خارج شدم ، و اين بخاطر عقده اى بود كه از قديم الايام در دل داشتم ، خداوند از اينكه از روى هواى نفس سخنى گفته باشم ، و قلم از طريق حق خارج شده باشد در گذرد .\r\nو مؤمن مىبايست كه از ابتداى روز و در اول شب بفكر تهيه اسباب تهجد و شب زنده دارى كه عبارت از خواب در روز و در اول شب ، و تهيهء مكان مناسب ، و كتاب دعا ، و آب وضوء و مسواك و چراغ است ، براى خود باشد ، و در هنگام خوابيدن آيهء آخر سورهء كهف را به نيت اينكه در وقت نماز شب بيدار شود قرائت كند كه اين مسئله براى كسانى كه اهل تهجد هستند به تجربه ثابت شده است ، همچنين از رسول خدا روايت شده كه كسى كه ميخواهد براى نماز شب برخيزد چون بسترش را آماده كرد بگويد :\r\nاللَّهمّ لا تؤمنّى مكرك و لا تنسنى ذكرك ، و لا تجعلنى من الغافلين\r\n","description":"","footnote":"","page_name":" 465 ","page_number":465},
  {"content":"\r\n\r\nاقوم ساعة كذا .\r\nبارالها مرا از مكر خود ايمن مگردان . و ياد خودت را فراموشم منما و مرا در زمرهء غافلان قرار مده ، بعد ساعتى را كه ميخواهد براى نماز به پا خيزد در نظر آورد ، خداوند ملكى را مأمور مىكند كه او را در همان ساعت از خواب بيدار كند .\r\nو بالجمله چون حالات اول شب در توفيق آخر شب مؤثر است لذا سزاوار است كه انسانى كه قصد تهجد دارد بر وظايف و آداب خوابيدن مواظبت داشته باشد تا توفيق قيام براى نماز شب نصيبش شود ، و از وظايف مهم هنگام خواب يكى محاسبهء نفس مىباشد كه مىبايست كه از ابتدا وقتى كه در شب قبل از خواب بيدار شده تا آن هنگام كه ميخواهد براى خواب به بستر برود تمام حركات و سكنات و اقوال و افعال خود را به همان كيفيتى كه در پيش بيان شد محاسبه كند بعد به اين مطلب توجه داشته باشد كه خواب برادر مرگ است ، و هنگام خواب خداوند روح او را مىگيرد هم چنان كه روح مرده گرفته مىشود و اين آيهء شريفه را قرائت كند :\r\nاللَّه يَتَوَفّى الانْفُسَ حينَ مَوْتِها وَالَّتى لَمْ تَمُتْ في مَنامِها . 39 : 42 خدا است آنكه جانها را هنگام مرگ مىگيرد و آنكه نمرده است در حال خواب .\r\nو خواب را مرگ صغير بداند ، و به اين حقيقت توجه داشته باشد كه اگر روحش را خداوند به بدنش باز نگرداند ، براى هميشه مرده است ، و لذا همان سخنى كه مردگان پس از مرگ بر زبان مىآورند بگويد و اين آيه را تلاوت كند :\r\n","description":"","footnote":"","page_name":" 466 ","page_number":466},
  {"content":"\r\nرَبِّ ارْجِعُونِ لَعَلىّ اعْمَلُ صالِحا . 23 : 99 - 100 بارالها مرا برگردان اميد كه اعمالم نيك و پسنديده باشد .\r\nو بخاطر داشته باشد كه همهء آن كسانى كه بخواب رفتند زبان حالشان همين بود و باميد برخواستن سر ببالين نهادند ولى بسيارى از آنها ديگر سر از بالين بر نداشتند ، و در جواب تقاضاى بازگشت آنها خطاب رسيد :\r\nكلا انّها كلمة هو قائلها و من ورائهم برزخ إلى يوم يبعثون 23 : 100 هرگز ، اين سخنى بود كه پيوسته مىگفتى و از پس اين مرگ عالم برزخ است تا آن روز كه برانگيخته شويد .\r\nو با طهارت و ياد خدا به بستر رود ، و از ادعيه و اذكارى كه در اين مورد رسيده غفلت نكند ، و روح و نفس ، و قلب ، و قالب و تمام امور خود را به خدا بسپارد و به زبان حال بگويد بسوى خدا ميروم .\r\nو اما وظايفى كه براى هنگام خواب در روايات آمده است بسيار است ، از آن جمله گفتن بسم اللَّه در ابتداى ورود به بستر و قرائت آيهء شريفه آمن الرسول . . . در دل ، و توجه به اشاراتى كه به تفضلات الهى در اين آيهء شريفه شده و شفاعت پيامبر گرامى اسلام داشته باشد و شكر گزار نعمتهاى خداوندى و شفاعت پيامبر باشد .\r\nسپس تسبيح حضرت زهرا عليها السّلام و پس از آن سه مرتبه قرائت سورهء حمد و توحيد ، يا يازده مرتبه ، و بعد اين دعا را سه مرتبه بخواند :\r\nيفعل اللَّه ما يشاء بقدرته و يحكم ما يريد بعزّته .\r\nسپس آية الكرسى و آيهء شهد اللَّه را تلاوت كند و استغفار نمايد و تسبيحات اربعه بر زبان آورد بر پيامبر اسلام صلَّى اللَّه عليه و آله و آل آن بزرگوار و\r\n","description":"","footnote":"","page_name":" 467 ","page_number":467},
  {"content":"\r\nبر انبياء گذشته صلوات اللَّه عليهم اجمعين درود فرستد .\r\nو براى هر يك از اينها فضايل بسيارى رسيده است ، و چون ببستر رود بر طرف راست و رو به قبله همانگونه كه ميت را در قبر مىنهند بخوابد ، و ذكر خدا بر لب داشته و به ياد او باشد تا در همين حال خواب بر او غلبه كند و اگر بدينگونه بخوابد خوابش هم عبادت خواهد بود بلكه روح او نزد خدا و در كنف و ظل عطوفت حق تعالى خواهد بود .\r\nبلكه چنين خوابى بمراتب از بيدارى غافلان بهتر و والاتر است و اگر بدين نحو بخواب رود اميد است كه خداوند بر او ببعضى از كرامات و بشارات خاص به رؤيا و غير آن منت نهد چنان كه در اين آيهء شريفه بدان اشاره نموده و مىفرمايد :\r\nوَ لَهُمُ الْبُشْرى في الْحَيوةِ الدُّنْيا وَفي الآخِرَةِ . 10 : 64 كه بشارت دنيا به رؤياى صالحة تفسير شده است . و خدا را گواه مىگيرم كه افرادى را مىشناسم كه در خواب به زيارت بعضى از ائمه عليهم السّلام نائل شده و از معارف جليله و اسرار خفيه اى از آنها سؤال نموده و جواب دريافت داشته است ، و بعضى ديگر را مىشناسم كه در خواب حقيقت نفسش بر او ظاهر گشته و ديده است كه عوالم جملگى متلاشى شده و بجاى آنها روح و نفس خود را مشاهده نموده ، و نفس خود را با حقيقت ملك الموت متحد ديده و در همين حال از خواب بيدار شده است و پس از بيدارى مشاهده نموده كه روحش بدنش را به سمت خود مىكشد ، و او از اين امر وحشت نموده و با صداى بلند همسرش را صدا نموده كه فلانى ، فلانى ، تا اينكه اين حال از او بر طرف شده است ، و اين حال ، همان معرفت نفس است كه چنان كه در اخبار آمده راه شناخت خدا\r\n","description":"","footnote":"","page_name":" 468 ","page_number":468},
  {"content":"\r\n\r\nاست ، و غير اينها .\r\nو خلاصه اينكه براى مجاهد امكان دارد كه در حال خواب به - امورى از عوالم روحانى دست يابد كه در بيدارى بدان نرسيده باشد ، و كسى كه با اين كيفيت بخواب ميرود ميبايست هر بار كه قبل از آن وقت مقرر كه براى نماز شب ميبايست بيدار شود ، از خواب بيدار شد ذكر خدا بگويد و به ياد او باشد و چون بخواهد از پهلوئى به پهلوى ديگر بغلطد تسبيحات اربعه ، و يا تسبيحات ثلاثه ، بدون ذكر سبحان اللَّه ، بر زبان آورد .\r\nاز امام باقر عليه السّلام روايت شده كه در تفسير اين آيهء شريفه كه مى - فرمايد : كانوا قليلا من الليل ما يهجعون . 51 : 17 و كمى از شب را خواب ميكردند فرمود آنان مىخوابيدند ولى هرگاه از پهلوئى به پهلوى ديگر مىگشتند مىگفتند :\r\nالحمد للَّه و لا إله الا اللَّه و اللَّه اكبر .\r\nو چون براى نماز شب به پا خواست مىبايست بفضل و عنايت خداوند نسبت به او كه حيات تازه اى به او بخشيده توجه داشته باشد و قبل از اينكه بنشيند به سجده رود و دعاهائى كه رسيده بخواند ، و كمترين آن اينست كه بگويد :\r\nالحمد للَّه الَّذى ردّ علىّ روحى لاعبده و اشكره .\r\nيا اينكه قبل از سجده و بمحض بيدار شدن اين دعا را بخواند ، سپس به سجده رود و بگويد :\r\nالحمد للَّه الَّذى بعثنى من مرقدى هذا ، و لو شاء لجعله ساكنا الى يوم القيامة الحمد للَّه الَّذى جعل اللَّيل و النّهار خلفة لمن\r\n","description":"","footnote":"","page_name":" 469 ","page_number":469},
  {"content":"\r\nاراد ان يذّكَّر اراد شكورا . الحمد للَّه الَّذى جعل اللَّيل لباسا و النّوم سباتا و جعل اللَّيل و النّهار نشورا . لا إله الا أنت سبحانك انّى كنت من الظالمين ، الحمد للَّه الَّذى لا يخبؤ منه النّجوم و لا تكنّ منه الستور و لا يخفى عليه ما في الصّدور .\r\nسپس بنشيند و بگويد :\r\nحسبى الرّب من العباد ، حسبى الَّذى هو حسبى منذ كنت حسبى ، حسبى اللَّه و نعم الوكيل .\r\nو چون بنده به اين نعمت كه همين زندگى جديد باشد توجه نمود و خدا را بر اين نعمت سپاس گفت ميبايست اين فرصت را كه بدست آورده غنيمت بشمارد و تمام سعى و كوشش خود را متوجه اين امر كند كه با اين حيات و زندگى چند روزه حيات باقى و پايدار كه مرگى در پى ندارد براى خود فراهم آورد و بداند كه اين زندگى دنيائى بمنزلهء سرمايه اى است كه خداوند به او عنايت نموده كه با آن به تجارت بپردازد و اگر مىبيند كه با اين سرمايه نفيسترين متاعها مىتواند تهيه كند در اين زمينه سهل انگارى ننموده و بداند كه در عالم وجود ، حتى در وهم ، موجودى سودمندتر و نفيستر ، و كاملتر ، و زيباتر ، و شريفتر و بخشنده تر از ذات ذو الجلال نيست بلكه هيچ نفع ، و نفاست و جمال و بهاء و شرف ، و جود ، و بلكه وجودى جز به او ، و در او ، و از او نيست ، لذا عاقل هيچ مطلوبى جز حضرت حق براى خود اختيار نكند ، و هر چه غير او است اگر هم از جهتى مطلوب انسان باشد باز مطلوبيتش از ناحيهء او است . و چون عاقل اين معنا را دانست و در طلب و جستجوى او بر آمد ، غير او را ترك خواهد گفت و هم و همتش را هيچگاه در پى چيزى\r\n","description":"","footnote":"","page_name":" 470 ","page_number":470},
  {"content":"\r\nغير از او صرف نخواهد كرد و در پى كسب رضاى او برخواهد آمد كه قل اللَّه ثم ذرهم بگو خدا سپس هر چه غير از او است واگذارد ، و ديگر عمر را در طلب چيزى غير از او بهدر نخواهد داد و در پى مشتهيات نفسانى ، و امور معاش نخواهد بود ، اما هواهاى نفسانى ، اشتغال به آنها بخاطر تيرگى و كدورتى كه در آنها هست و عدم بقاء آنها و تضادى كه با لذات روحانى واقعى دارد خسارتى جبران ناپذير است ، و اما دومى كه امور معاش باشد به علت اينكه غرق شدن در گرداب امور دنيائى ، و تمام هم و غم خود را در اين راه به كار گرفتن ، سبب هلاكت دل ، و تفرق حواس شده ، و اين امور با ياد خدا در تضاد هست ، و فكر در اين امور خارى در چشم عبوديت و بندگى ، و نقيض توكل است ، و فايده اى هم براى آن نيست زيرا آنچه كه مقدر شده به انسان ميرسد ، و هم و غم انسان در اين راه ، چيزى جز خسران ببار نمىآورد . و اگر انسان اين معنا را دريافت و بمعرفت شخصيهء حقيقيه بدان معرفت پيدا نمود بگونه اى كه جزء وجدانيات او شد همانگونه كه اهل دنيا نسبت به لذات دنيا هستند ، قلب و روح و سر خود را مستغرق در محبت خدا خواهد يافت ، و اين محبت به ساير اعضاء و جوارحش سرايت خواهد نمود ، و هر چه را كه غير خدا است از آنچه بر آن قدم مىنهد برايش حقيرتر و بىارزشتر خواهد بود ، بلكه گاه مىشود كه آن چنان در درياى محبت حق تعالى غرق مىشود كه دلش از هر چه غير او است غافل ، و به ما سواى او التفاتى ندارد ، و عقلش از تدبير امور او باز مىماند و حالت شيدائى و عشق بر او عارض مىشود چنان كه در بعضى حالات مولا امير المؤمنين عليه السّلام رسيده است و در حديث معراج بدان اشاره شده كه خداوند مىفرمايد :\r\n","description":"","footnote":"","page_name":" 471 ","page_number":471},
  {"content":"\r\n\r\nو أستفرقن عقله بمعرفتى ثم لاقومن مقام عقله .\r\nو عقل او را غرق در معرفت خود گردانم سپس خود بجاى عقلش باشم .\r\nو خلاصهء كلام كليد همهء خوبىها ، و سعادتها معرفت خدا و محبت او است ، و لذيذترين لذات ، و خوشىها در انس با خدا است .\r\nبا ذكر اين مختصر از بحث دور افتاديم لذا دوباره بر سر سخن ميرويم : و مىگوئيم ، در تفصيل كيفيت نماز شب ، و شب زنده دارى از ائمه عليهم السّلام آداب و وظايف مفصل و دعاها و مناجاتى كه مضامين عالى و بلندى دارد و با شئون محضر پروردگار و احوال سالكين إلى اللَّه از هر مرتبه و مقامى باشد مناسبت دارد رسيده است كه هر كس طالب آن باشد ميتواند به كتاب صلوة از مجلدات بحار الانوار مراجعه كند .\r\nو ما را در اين مقام سخنى است و آن اينكه بنده ميبايست مراقب حال خود باشد و از اين وظايف و آداب آنچه را كه مناسب حال خود مىبيند و مؤثر تشخيص مىدهد اختيار كند ، پيشينيان ما از اهل اللَّه سعى و كوششان در تحصيل رقت و نرم ساختن دل بود و براى دستيابى به آن و ساير حالات عاليه ببعضى از حالات مثل پوشيدن لباسهاى زبر و خشن ، و بستن دستها به گردن ، و در خاك غلطيدن ، و اعضاء بدن را نزديك آتش داشتن ، و پاشيدن خاك بر سر و روى خود و دخول در گورها ، و نداء مردگان ، و ملامت خويشتن ، و خطاب به خود به عقابهاى قرآنى ، و اختيار دعاها و مناجاتهائى كه دل را آتش مىزند متوسل مىشدند ، و همهء اينها براى جلب حالتى مطلوب كه از مهمترين مسائلى است كه بايد رعايت آن شود مؤثر است ، همچنين ميبايست از اينكه حالش\r\n","description":"","footnote":"","page_name":" 472 ","page_number":472},
  {"content":"\r\nبا آنچه كه بر زبان مىآورد مخالف باشد جدا بپرهيزد ، و در مقام مناجات و گفتگوى با خدا ، دروغ نگويد مثلا اگر اين مناجات مولا على ابن - الحسين عليه السّلام را قرائت مىكند كه : بارالها اين اشك جاريم را كه از ترس تو روان گشته ، و اين دلهره‌ام را كه از ترس تو است ، و اين لرزهء اعضاء و جوارحم را كه از هيبت تو است ميبينى ، تمام اينها بخاطر حياء و شرمساريم از اعمال ناپسندم هست ، و بدين خاطر است كه صدايم گرفته و از اينكه در محضرت بلند سخن بگويم عاجز هستم .\r\nاين سخنان را بگويد در حالى كه نه اشكى از چشم او جارى است ، و نه ترسى در دل دارد ، و نه از هيبت حق تعالى بيمناك است و نه لرزه اى بر اندام او افتاده و نه حياء و شرمسارى بر او عارض گشته ، و نه صدايش گرفته است .\r\nآيا اين جز دروغ محض چيز ديگرى است آن هم در محضر خداوند ، آيا چنين بنده اى نمىترسد كه خداوند در پاسخ او گويد اى دروغگو آيا از اين دروغ صريح و ادعاى باطل حيا نميكنى ؟ آيا مى - پندارى كه من ظاهر حال تو را نمىبينم و آنچه كه در دل دارى بر من پنهان است ؟ يا اينكه مخالفت با من و دروغ در محضر مرا جايز مىدانى ؟ چگونه است كه از مردمان از اينكه در حضور آنها دروغ بگوئى و مخالف رضايت آنها سخنى بر زبان آورى حيا ميكنى ، و از دروغ در محضر من آن هم در مقام مناجات و گفتگوى با من شرم ندارى ، آيا مرا بمسخره گرفته اى ، و از قهر و غضب من نمىترسى ؟ چگونه خواهى بود آنگاه كه قهر و غضب من كه آسمانها و زمين را تاب تحمل آن نيست متوجه تو شود .\r\n","description":"","footnote":"","page_name":" 473 ","page_number":473},
  {"content":"\r\n\r\nو همين طور ساير مناجاتها و دعاهائى كه در اين زمينه‌ها رسيده حتى لفظ استغفر اللَّه كه ميبايست قلب انسان با مضامين آن دعائى كه بر زبان مىآورد موافق باشد .\r\nروايت شده كه در محضر مولا امير المؤمنين عليه السّلام كسى گفت استغفر اللَّه . حضرت به او فرمود مادرت بعزايت بنشيند آيا مىدانى كه استغفار يعنى چه ، استغفار درجهء عليين است و آن اسمى است كه شش معنا را در بر دارد :\r\nاول پشيمانى و ندامت از گذشته ، دوم تصميم بر ترك ببازگشت به آن گناه براى هميشه ، سوم اگر حقى از كسى بر گردن تو است آن حق را ادا كنى تا در حالى كه حقى از كسى بر تو نيست خدا را ملاقات كنى .\r\nچهارم هر فريضه اى كه ضايع نموده اى قضايش را بجا آورى . پنجم گوشتى كه از راه معصيت بر تن تو روئيده با غم و اندوه بر آن گناه آب كنى بگونه اى كه پوست به استخوان بچسبد و گوشت نو برويد : ششم همانگونه كه لذت معصيت را بجسمت چشانيدى درد و رنج طاعت را هم به او بچشان ، و پس از همهء اينها بگو استغفر اللَّه .\r\nمىگويم حالا كه امر اين قدر دقيق است ، ميبايست كه انسان در حال مناجات ، دعاها را به قصد معنائى كه مناسب با حال او است بخواند ، مثلا اگر در نماز شب خواست استغفر اللَّه ربى و اتوب إليه بگويد ميبايد كه از استغفار طلب مغفرت ، و پوشيده داشتن گناهانش برحمت حق - تعالى را اراده كند . و از توبه ، رجوع به خدا و به ياد او و طلب مغفرت و آمرزش الهى قصد نمايد نه اينكه توبهء مطلق منظورش باشد ، و همين طور در جميع اذكار و دعاها ، چرا كه براى هر ذكرى حقيقتى واقعى است كه\r\n","description":"","footnote":"","page_name":" 474 ","page_number":474},
  {"content":"\r\n\r\nميبايد گويندهء آن بر صفت آن ذكر باشد ، مثلا براى لا إله الا اللَّه ، و الحمد للَّه ، و سبحان اللَّه ، و اللَّه اكبر و اذكار و اوراد ديگر حقايقى است كه گويندهء اينها بايد بدان حقايق متصف باشد ، مثلا گويندهء لا إله الا اللَّه بايد موحد ، و گويندهء الحمد للَّه ، حامد ، و گويندهء سبحان اللَّه بايد مسبح ، و گويندهء اللَّه اكبر بايد مكبر باشد .\r\nپس اگر كسى كه لا إله الا اللَّه ميگويد ، حقيقت قلبش با توحيد مطلق كامل مخالف باشد ، و همين طور بقيهء اذكار ميبايد معنائى كه مناسب با حالش هست در نظر بگيرد نه آن معناى مطلقى كه بدان متصف نيست ، مثلا از لا إله الا اللَّه توحيدى را قصد كند كه نقطهء مقابل قول مشركان و كافران ، و بت پرستان هست نه توحيدى كه اتكاء به غير ناقض آن هست ، همچنين به تكبير خود معنائى را قصد كند كه نقطهء مقابل عقيدهء كسانى است كه قائل بجسم ، و يا تعطيل هستند نه حقيقت تكبير عملى را كه در كتاب مصباح الشريعة بدان اشاره شده ، تا عدم لذت بردن از مناجات با پروردگار منافى با آن تكبير باشد ، زيرا حقيقت تكبير با عدم لذت بردن از مناجات منافات دارد زيرا طبيعت انسان بر اين سرشته شده كه ببزرگان و معاشرت و هم نشينى و انس با آنها مايل و راغب است ، و اگر پذيرفتيم كه ذات اقدس حق در قلب بندهء مؤمن از همه چيز بزرگتر است و يا اينكه او از اينكه به وصف در آيد بزرگتر و والاتر است ، خواه ناخواه انسان بايد از مناجات و گفتگوى با او لذت برد و بذكر و انس و خلوت با او راغب باشد ، و اگر در دل خود لذت و رغبتى نديد اين كاشف از اين حقيقت است كه تكبير او تكبير واقعى نيست .\r\nو خلاصهء مطلب اينكه اين سخن تو كه ميگوئى اشهد ان لا إله الا اللَّه .\r\n","description":"","footnote":"","page_name":" 475 ","page_number":475},
  {"content":"\r\nتوحيد نيست مگر اينكه قلبت هم بر اين معنا گواهى دهد ، و اگر قلب بتوحيد شهادت داد خواه ناخواه اعمال و رفتارت هم بر همان روال خواهد بود و توحيد ذات اقدس حق در اعمال و كردارت اثر خواهد گذاشت ، پس اگر ديدى كه قلبت مخالف با زبانت و يا عملت مخالف با قلبت هست بدان كه در اين شهادت به يگانگى خداوند صادق نيستى بلكه منافقى .\r\nو هر اندازه كه قلبت ببعضى از مراتب توحيد متصف شود و در عملت آثار آن يافت گردد به همان اندازه از نفاق مطلق خارج خواهى شد ، ولى با دستيابى ببعضى از مراتب توحيد موحد مطلق نخواهى شد ، و اگر با چنين قصدى اشهد ان لا إله الا اللَّه بگوئى ، اين دعوى بدون حقيقت از تو پذيرفته نخواهد شد و در بعضى از مراتب نفاق داخل خواهى گشت ، پس بهتر اين است كه هر گاه ميخواهى ذكرى بر زبان آورى يا دعائى بخوانى آنچه را كه مناسب با حال خود ميبينى قصد كنى بگونه اى كه قصدت مخالف با آنچه كه در دل دارى و عمل ميكنى نباشد ، گر چه به نحوى از تجوز ، و لذا ميبايست كه كسى كه براى تهجد به پا مىخيزد در اين معارف بفكر بپردازد و پيش از اينكه ذكرى بر زبان آورد دربارهء آن بينديشد تا حالش موافق و آمادهء با آن ذكر و دعا گردد ، و در اين صورت مخالفت زبان با قلب كمتر مىشود ، بخصوص اگر به راههاى نفوذ دروغ و نفاق در گفته‌ها و اعمال خود آگاه باشد .\r\nمطلب ديگر اينكه آنچه را كه ما براى جلب حالت دعا و مناجات بيان داشتيم از قبيل بستن دستها به گردن ، و غير آن ميبايست كه موافقت حال با آن صورت مراعات شود ، و اگر حال انسان با آن صورتى كه در\r\n","description":"","footnote":"","page_name":" 476 ","page_number":476},
  {"content":"\r\nظاهر براى خود فراهم نموده مخالف باشد اين عمل هم نيز نوعى نفاق است ، بلى واجب نيست كه در ابتدا امر كه انسان اقدام به اين گونه كارها مىكند و با اين اعمال ميخواهد حالى پيدا كند و بكمالى دست يابد ، عملش از هر جهت كامل باشد ، ولى لا اقل ميبايست كه بعضى از مراتب حقيقت را دارا باشد ، مثلا اگر با آن كيفيتى كه ما بيان داشتيم از خواب بيدار شد ، و در آنچه گفتيم بفكر پرداخت خواه ناخواه اين اعمال و اقوال در قلبش اثرى خواهد گذاشت و خشيت و ترس و ذلتى در دل او پديد خواهد آمد كه همين حالت ، او را براى اينكه بر خاك بنشيند و دستهاى خود را به گردن ببندد آماده مىسازد ، ولى كسى كه از خواب بيدار شده ، ولى از ياد خدا غافل و فكر و ذكرش غرق در امور دنيائى است ، براى او انجام اين گونه اعمال كه از حالات عاليه نشأت گرفته است جايز نيست ، و اگر هم بكند ، بهره اى از آن نخواهد گرفت و اى چه بسا كه ضرر هم داشته باشد و بهتر اينست كه اين گونه اعمال از احوالات قلب نشأت بگيرد و پس از اينكه قلب بمرحلهء كمال رسيد و حالى پيدا كرد همان حال انسان را باقدام اين گونه اعمال وا دارد .\r\nاز ابى قدامه شامى روايت شده كه جوانى در معركهء جهاد بشهادت رسيد و هنگامى كه بر خاك افتاد به ابى قدامه وصيت كرد كه خرجينش را بمادرش برساند و مرد ، چون بدن او را دفن كردند ديدند كه خاك بدن را بيرون افكند ناگهان پرندگان سفيدى پيدا شدند و بر جنازهء او گرد آمدند و گوشت بدن او را خوردند جز مشتى استخوان چيزى از او بر جاى نماند ، دوستانش آمدند و آن استخوانها را دفن نمودند ، چون أبو قدامه آن خرجين را نزد مادر آن جوان برد مادر از حال فرزند پرسيد او ماجرا\r\n","description":"","footnote":"","page_name":" 477 ","page_number":477},
  {"content":"\r\n\r\nرا گفت زن حمد خدا نمود و خرجين را گشود و از ميان آن زنجير ، و لباس پشمينى بيرون آورد و گفت پسرم شب كه مىشد اين لباس زبر را بر تن ميكرد و خود را با اين زنجير ببند مىكشيد و با خدايش بمناجات و گفتگو مىپرداخت و در ضمن مناجات ميگفت : بارالها مرا از چينه دانهاى پرندگان محشور فرما خدا هم دعاى او را مستجاب كرد .\r\nمىگويم اگر حال بنده اى مثل حال اين جوان بود اين عمل هم براى او رواست و چنين اثرى خواهد داشت خداوند بفضل و كرم خود و به حق اولياء شب زنده دارش و اهل خلوت و انس با او چنين حالاتى را نصيب ما گرداند .\r\nو بدان كه عمل عمل كنندگان ، چه اقوال ، و چه افعال آنها بر سه وجه است :\r\nاول اينكه قول و عمل انسان از حال و از صفتى كه در قلب است نشأت بگيرد ، زيرا دل آنگاه كه از مرگ فرزند مثلا بسوزد بدون هيچ تصنع و ريا ، خواه ناخواه اشكش جارى مىشود و ناله اش بلند مىگردد و اظهار حزن و اندوه مىكند ، و تمام اينها بىاختيار از دل فرزند از دست داده بر مىخيزد ، همچنين اگر كسى بفراق عزيزى گرفتار شود بىاختيار حديث غم مىگويد و از جدائى شكوه مىكند و اظهار شوق و عشق مىنمايد و زبان حالش چنين است :\r\n\r\nچون شب آمد همه را ديده بيار آمد و من * گوئى اندر بن مويم سر نشتر مىشد\r\n\r\nو همين طور اگر متوجه شود كه حبيب به او مىنگرد و شاهد احوال او است بىاختيار زبان بتضرع و زارى و نياز مىگشايد و به خاك مىافتد\r\n","description":"","footnote":"","page_name":" 478 ","page_number":478},
  {"content":"\r\nو چهره به خاك مىمالد و هر اندازه كه عظمت محبوب بيشتر ، و جنايت و گناه او بزرگتر باشد ، اين زارى و التماس بيشتر خواهد بود و بقول شاعر :\r\n\r\nبسيار زبونىها بر خويش روا دارد * درويش كه بازارش با محتشمى باشد\r\n\r\nپس هر سخن و يا عملى كه از دل برخيزد خواه توحيد باشد يا تسبيح يا تكبير يا ركوع و يا سجود و يا دعوى شوق و يا اظهار انس و يا غير اينها همان مطلوب اول ، و مقصد اعلى از تهجد و شب زنده دارى ، و قيام و نماز و ديگر عبادات است .\r\nوجه دوم اينكه قلب با عمل مخالفتى تام داشته باشد مثل نمازى كه منافقان مىگذارند كه با كسالت بانجام اين فريضه بر مىخيزند ، و يا مثل دعوى توكل كه عامه مردم دارند . و يا دعوى عشق و محبت از كسى كه بوئى از محبت نبرده و اظهار شوق و شكوهء از فراق از كسى كه محبوبى ندارد ، كه همهء اينها نه تنها مفيد فايده اى نيست بلكه مايهء ضرر هم خواهد بود .\r\nوجه سوم اينكه در قلب صفتى از اين مراتب باشد ، ولى نه به آن حد كه اختيار انسان را بانجام عملى ، و يا گفتارى وا دارد كه در اين صورت ميبايست چنين كسى قول و عملش را بقصدى كه موافق با آن مرتبه از حال ، و صفتى كه براى قلب اوست انجام دهد و با قول و عمل خود حالت دعا و مناجات را كامل گرداند و مبادا بيش از آنچه كه در دل دارد از قول و عملش قصد كند كه در اين صورت دروغگو و منافق خواهد بود و عملش سبب خذلان و خسران خواهد گشت . و ميبايست كه قيام بنده براى تهجد و شب زنده دارى از روى\r\n","description":"","footnote":"","page_name":" 479 ","page_number":479},
  {"content":"\r\n\r\nشوق باشد ، چون اگر چنين بود به عمل اندك راضى نخواهد شد ، و بهتر اين است كه تهجد به همان مقدارى كه در كتاب خدا براى پيامبر و مؤمنانى كه با او بودند معين شده ، باشد ، و اگر بخاطر عذر عام و يا خاصى به اين اندازه موفق نشد سعى كند كه در زمستان چهار إلى پنج ساعت و در تابستان دو تا سه ساعت مناجات و عباداتش طول بكشد ، و اگر برايش امكان داشت چون شب به نيمه رسيد برخيزد و چهار ركعت از نمازهاى شب را در اين وقت بجاى آورد زيرا كه اين ساعت ، مخصوص اهل خلوت است و خدا را بخواند و حوائج خود را از او طلب كند ، و بعد اگر خواب بر او غلبه كرد بخوابد ، و براى انجام بقيهء اعمال دوباره برخيزد ، زيرا اين ساعت ، مخصوص اجابت دعاء و خلوت با خدا است ، از امام صادق عليه السّلام روايت شده كه فرمود در شب ساعتى است كه نمىشود بندهء مسلمانى در آن ساعت به پا خيزد و نماز بگذارد و خدا را بخواند ، و خداوند دعايش را مستجاب ننمايد .\r\nراوى مىگويد گفتم اين چه ساعتى است فرمود ، يك ششم اول از نيمهء دوم شب .\r\nو از رسول خدا روايت شده كه در بعضى از شبها آن حضرت پس از انجام چهار ركعت نماز مىخوابيد ، و براى انجام بقيه عبادات دوباره به پا مىخواست .\r\nو از جمله مهمات اهل محبت اكرام فرستادهء حبيب است ، و به همين خاطر پيشواى اهل محبت سيد بزرگوار ما كه خداوند او را از امت جدش پاداش معلمين كرامت فرمايد براى جواب منادى پروردگار كه شبها بندگان را به خلوت و انس و مناجات با حضرت حق فرا ميخواند ،\r\n","description":"","footnote":"","page_name":" 480 ","page_number":480},
  {"content":"\r\n\r\nمطلبى تهيه نموده كه جامع مراسم اين مقام و مناسب با اداء حق آن منادى و نداء است . و آن از اين قرار است :\r\nبارالها من بربوبيت تو ، و برسالت حضرت محمد آخرين فرستادهء تو ، و به اين منادى كه از جوار تو ما را ندا مىدهد ايمان آوردم ، و به اين منادى كه گر چه صدايش را به گوش نشنيدم ولى عقلم بواسطهء اخبارى كه متضمن دعوت تو است نداء او را دريافته است مىگويم مرحبا به تو اى فرشته اى كه از جانب مالك حكيم و كريم و جواد و محسن ما بسوى ما آمده اى ما با گوش عقل سخن تو را شنيديم كه از جانب خداوند ندا دادى كه آيا سائلى هست كه از ما چيزى بخواهد تا به او عطا كنيم و من آن سائل هستم كه به هر چه كه اقبال او بر من آن را اقتضا كند نيازمند و دوام توفيق براى اقبال به او را خواستار و تمام احسان او را به من ، و كمال ادبم را در محضر او طلب مىكنم و از او مىخواهم كه مرا و آنچه را كه از راه احسان به من عطا نموده حفظ نمايد ، اى فرشته اين سخنت را كه از جانب مولاى ما كه بر بر آوردن همهء آمال و آرزوهاى ما توانا است ندا دادى كه آيا توبه كننده اى هست كه توبه اش را بپذيرم ، شنيديم ، و من آن كسى هستم كه هم از روى اختيار ، و هم از راه اضطرار قصد توبه و بازگشت دارم ، چرا كه من عاجز ، و در مقابل غضب و عقاب او ضعيف ، و مضطر به رضاء و ثواب او هستم ، اگر نفسم هم اين توبه را تصديق كند كه چه بهتر ، و الا كه زبان حال عقلم بهر راهى از راههاى توفيق ، هواى توبه و بازگشت بسوى تو را دارد . اى فرشته اين سخنت را شنيديم كه از قول سيد و سلطان ما و آنكه اهل رحمت و قبول ما است گفتى آيا كسى هست كه طلب آمرزش و مغفرت كند تا گناهانش را بر او ببخشايم ، منم آن بندهء\r\n","description":"","footnote":"","page_name":" 481 ","page_number":481},
  {"content":"\r\n\r\nمملوك كه از هر آنچه كه تو آن را نپسندى طلب مغفرت مىكنم ، و از گناهان خود به عفو و بخشش تو پناه مىآورم ، اگر قلب و زبانم هم اين استغفار را تصديق كرد كه چه بهتر ، و الا كه زبان حال عقلم ، و اضطرارى كه در آن هستم ، و بىچيزى و تنگدستى ، و شكستگىام از پيشگاه جلال و عفو و رحمت تو طلب آمرزش مىكنند و من ذليل و حقير در پيشگاه عزت و رأفت تو ايستاده‌ام ، اى فرشته آنچه را كه از سؤال ، و توبه و استغفار ، و نياز و ذلت و انكسار بر تو عرضه داشتم ، به صورت امانتى تسليم تو مىكنم ، و اميدوارم كه تو آنها را از باب حلم و رحمت و كرم و بخشش ، بر آنكه بر ما نعمت بخشيد و تو را بسوى ما فرستاد ، و ابواب توسل را به روى ما گشود عرضه بدارى .\r\nبعد مىگويد اگر آنچه را كه بيان نمودم از حفظ نكردى و برايت ممكن نشد كه هر شب آن را بخوانى ، آن را بنويس ، و با خود داشته باش و چون ثلث آخر شب فرا رسد آن را پيش روى خود بگذار و بگو اى فرشته اى كه از جانب مهربانترين مهربانان و بزرگوارترين و بخشنده - ترين بزرگواران و بخشندگان ندا مىدهى ، اين قصهء من است كه تسليم تو نمودم ، و مرا زبان و دلى كه حكايت حال خود گويم نيست .\r\nمىگويم اينكه به فرشته اى كه بندگان را فرا ميخواند جوابى داده شود بهرهء اين سيد جليل رحمة اللَّه عليه است . و چه نيكو جوابى گفته است ، ولى به گمان من بجا بود كه پس از تصديق رسالت پيامبر اسلام ، تصديق اوصياء دوازده گانهء آن حضرت هم كه حجتهاى خداوند ، و خلفاء او در زمين هستند اضافه مىنمود .\r\nمىگويم اگر خواستى كه بين هر دو امر جمع كرده باشى شب\r\n","description":"","footnote":"","page_name":" 482 ","page_number":482},
  {"content":"\r\nجمعه در اول شب ، و شبهاى ديگر در ابتدا ثلث آخر شب اين دعا را قرائت كن :\r\nاللَّهمّ صلّ على محمّد و آل محمّد بافضل صلواتك ، و صلّ على هذا الملك الكريم الوارد علينا يندبنا إلى رحمتك و دعائك و مغفرتك و قبولك ، و وفقنا لاجابته على وفق رضاك و مره ان يعرض استغفارنا و دعائنا و توبتنا إلى حضرت جمالك من باب حلمك و كرم عفوك و جودك و منك و عطفك و حنانك يا حنّان يا منّان يا ارحم الرّاحمين و صلّ على محمّد و آله و الحقنا بهم و اعطنا افضل ما وعدته لاوليائهم صلواتك و سلامك عليهم اجمعين\r\nو بر بندهء مراقب به حكم عقل واجب است كه در جهات عبوديت و بندگى و در تهجد و شب زنده دارى خصوصا ، و ديگر اوراد و اذكارى كه دارد به پيشوايان دينى اقتدا كند و وظايف خود را در اين موارد از اهلبيت نبوت اخذ نمايد ، و آنچه را كه از آنان رسيده اسوه و الگوى خود قرار دهد ، بلكه مىبايست حال خود را با احوالات آنها مقايسه كند و از اين مقايسه آنچه را كه از تمكن ، و تذلل ، و تضرع و زارى بر او واجب است بدست آورد و ببيند جائى كه آنها با اينكه مقربان درگاه الهى ، و مطيع فرامين او بوده‌اند ، و لحظه اى معصيت او نكرده و از ياد او غافل نشده‌اند اين گونه در مقابل او به تضرع و زارى و گريه و ناله مىپردازند ، وظيفهء ما با اين همه گناه و اتصاف به اين همه اخلاق زشت و ناپسند چه خواهد بود .\r\nمن براى نمونه قطعه اى از مناجاتهاى امام چهارم زين العابدين عليه السّلام كه بين هر دو ركعت نماز ، از نمازهاى شب بيان مىداشته در اينجا\r\n","description":"","footnote":"","page_name":" 483 ","page_number":483},
  {"content":"\r\nمىآورم تا براى امثال ما مايهء عبرتى باشد ، روايت شده كه آن حضرت بين هر دو ركعت نماز دو سجدهء شكر بجاى مىآورد و در سجده ميفرمود :\r\nبارالها به عزت و جلال و عظمتت سوگند كه اگر از آن روز كه فطرت مرا در اولين روز دهر پديد آوردى به عبادت تو مىپرداختم و تا خدائى تو بر جاست بپرستش تو ادامه مىدادم و حمد و سپاس تو مىگفتم باز خود را از اداء شكر پنهانى يك نعمت از نعمتهاى تو ناتوان مىديدم ، و اگر تمام معادن آهن اين دنيا را با دندانهايم مىخراشيدم ، و تمام اراضى را با پلك چشم شخم مىزدم ، و از ترس تو باندازهء درياهاى آسمانها و زمين خون مىگريستم ، همهء اينها اندكى بود از حق بزرگى كه تو بر من دارى ، بارالها اگر پس از همهء اينها تو مرا به عذاب همهء خلايق معذب كنى ، و جسم مرا آنقدر بزرگ گردانى كه تمام طبقات جهنم را پر كند بگونه اى كه در آتش معذبى غير من ، و آتش گيره اى سواى جسم من نباشد ، اين موافق با عدل تو ، و اندكى از عقوبتى است كه من سزاوار آن هستم .\r\nبرادر من اندكى در اين حال و در اين دعا تأمل نما و ببين كه پس از سوگند بعزت و جلال ذات اقدس حق ، شكر و سپاس خدا را چه اندازه مىبيند ، و چگونه خود را مستحق عقوبت او مىداند ، و كسى كه چنين سخنانى بر زبان آورد حال او در حضور مولايش چگونه خواهد بود ، و اگر آن حضرت با آن طهارت و پاكى ، و با آن عبادت و زهد و با آن معرفت و بخشش نسبت به مولاى خود و تقرب و نزديكى او به خداوند اين زبان حالش باشد ، پس حال ما با اين همه وزر و و بال و گناه و معصيت چه خواهد بود و واى بر حال ما و آه و افسوس بر آنچه كه ما نسبت به\r\n","description":"","footnote":"","page_name":" 484 ","page_number":484},
  {"content":"\r\nپروردگار خود انجام داديم ، و اگر نيك بنگرى خواهى ديد كه ما خود را به مسخره گرفته‌ايم . و همهء اينها بخاطر جهل و غرور ما است و اينكه من و امثال من از افراد جاهل اگر ساعتى از خوف خدا بگريد و يك دهم مثقال اشك از چشمش جارى شود حالتى در خود مىبيند كه گويا حق شكر خدا را بر خود ، ادا نموده ، و بلكه زيادترهم شده است و اگر احياء و شب زنده دارى يك شب هم به اين اضافه شود آنچنان با ناز و كرشمه حركت مىكند كه گويا چيزى هم از خدا طلبكار هست جز اثرات غرور و جهل چيز ديگرى نيست ، و مىبايست كه حال اين بزرگوار را با آن عبادتها و زهد ، و چهل سال گريه اش با حال خود مقايسه كنى ، و ببينى كه با همهء اينها باز آن حضرت مىفرمايد : كه اگر مرا به عذاب همهء خلايق معذب گردانى و طبقات جهنم را از من پر نمائى ، اين در مقابل عقوبتى كه مستحق آن هستم اندك خواهد بود .\r\nمنزه است خدائى كه آفرينندهء نور است و حمد و ثناء از آن پروردگار است ، آن هم حمد و ثنائى كه سزاوار كرم وجه او و عز جلال او در آفرينش اين انوار تابناك است ، او كه بآفرينش اينها و بمعرفت و ولايت آنها بر ما منت نهاد و درود خدا بر آنان باد درودى كه شايستهء كرم وجه او ، و نور جمال و فيض جود و كمال او است .\r\nو از او مىخواهيم كه برحمت خود و به شفاعت اينان از ما در گذرد ، و وزر و بال جهل و غرور را از ما دور گرداند و بواسطهء اينان ما را به اذن خود از تاريكىها بسوى نور خارج گرداند ، و به صراط مستقيم هدايتمان كند و حمد و ثنا از آن اللَّه پروردگار عالميان است .\r\nو سزاوار است كه انسان براى نماز شب كه به پا ميخيزد در تلطيف\r\n","description":"","footnote":"","page_name":" 485 ","page_number":485},
  {"content":"\r\n\r\nمراقبت سعى كند و بهر نحوى كه مىتواند از گريه و زارى و ناله و آه و دعا و خواندن پروردگار را به اسماء جماليه او ، و سكوت ، و نگاه به آسمان ، و سر به زير افكندن و در خود فرو رفتن اين معنا را تحقق ببخشد ، و با خداى خود به مناجات بپردازد و بگويد : بارالها ، اى آقاى من نميدانم كه بين ساكنان اين كرهء خاك نظرت نسبت به من چگونه است ، و در آن سراى وحشت با من چگونه رفتار خواهى كرد ، مولاى من كاش مىدانستم كه در پاسخ دعاى من چه مىگوئى ، و اين جملات را تكرار كند ، و خود را در محضر خداوند متعال ببيند چنان كه گويا در محضر او است و بعد خطاب به مولايش بگويد آيا باز هم مىگوئى نه ؟ و گفتن اين « نه » برايش از كوهها سنگينتر باشد .\r\nبعد بگويد ، اگر بگوئى نه پس واى بر من واى بر من ، و واى از اين بيچارگى بعد در خوارى و ذلتى كه از اين رانده شدن از محضر خداوند گريبانگيرش مىشود و آثار آن در عقل و روح و قلب و بدن خود به تفكر بپردازد ، سپس به نوحه كردن بر هر يك از اينها يكى پس از ديگرى مشغول شود و بگويد ، واى بر اين عقل اگر كه پروردگارم او را از خود براند و از مقام نور و شرف حضور ، و مرتبهء تمكين دور گردد و بندهء هوا و هوس ، و مطيع خوك شهوت ، و خادم سگ غضب گردد ، و از مجاورت با پاكيزگان محجوب ، و از نزديكى به پروردگار محروم شود ، در اين - صورت ، از حقيقت خود مسخ گشته و شيطانى فتنه گر ، و ابليسى حيله باز خواهد گشت ، بعد به روح خود بپردازد كه اگر از بارگاه ربوبى رانده شود چه بر سرش خواهد آمد ، و بگويد واى بر روح من اگر از جوار خداوندى منع ، و از تعلق بعز قدس محروم ، و از حضور مجلس انس طرد ،\r\n","description":"","footnote":"","page_name":" 486 ","page_number":486},
  {"content":"\r\nو از ورود به مرتبهء عليين محجوب گشته ، و در دركات سجين جاى گزيند و با شياطين قرين گردد .\r\nسپس به قلب خود بپردازد و بر او نوحه كند و بگويد اى واى بر قلبى مثل قلب من اگر از ياد خدا منع ، و از محبت خداوند مهربان محروم گشته ، و هواى شيطان كند ، و عاشق اين دنياى پست شده و شيداى محبت او گشته ، و در دام او بيفتد و به زمين بچسبد كه مثلش مثل سگ است كه اگر آهنگ او كنى بر تو پارس خواهد كرد ، در نتيجه از ظلمت معاصى سياه گشته و ياد خدا را از ياد خواهد برد ، و بجاى كسب علم و دانش گرفتار وسواس خواهد گشت ، و مهر بر او زده خواهد شد ، و راه خلاصى ديگر براى او باقى نخواهد ماند ، سپس بر جزء جزء بدنش بگريد ابتدا سرش را مخاطب قرار داده و بگويد ، اى سر چگونه خواهى بود اگر غضب خداوند رحمان تو را بگيرد و در اين دنيا بخواهد تو را عذاب كند و به سر خوك و يا ميمونى تو را مسخ گرداند يا اينكه چهره ات را سياه گردانيده و بين همهء عالميان تو را رسوا و مفتضح سازد ، يا اينكه بينائى يا شنوائى ، و يا گويائى تو را از تو بگيرد ، و يا چهره ات را زشت گرداند ، آيا نشنيده اى كه بسيارى از گناهكاران بودند كه خداوند بر آنها غضب نمود و آنان را بدينگونه در همين دنيا عذاب نمود ، يا اينكه آتشى فرستاد كه در همين دنيا آنها را سوزانيد ، و بعد به آتش دوزخ آنها را روانه نمود ، و حالت چگونه خواهد بود اگر پس از مرگ به عذاب الهى گرفتار شوى كه آن عذاب بمراتب دردناكتر خواهد بود ، اى آنكه الان صاحب عقل و بصيرت و رأى تدبيرى آيا احوال قبر و پوسيدگى بدن را در گور در نظر نمىآورى كه آنگاه كه بهره ات را از اين دنيا گرفتى زود است كه\r\n","description":"","footnote":"","page_name":" 487 ","page_number":487},
  {"content":"\r\nخاك گوشت تو را بخورد ، و كرمها در بينىات داخل شوند و حدقه‌هاى چشم بر گونه هايت جارى گردد و اين منظر نظيف ، و جمال لطيف ، به جيفهء گنديده اى مبدل شود و گوشت صورتت بر خاك ريزد ، و چرك و خون با هم در آميزد ، پس خود در آئينه عقلت جمال صورتت را بنگر ، و آن حالات را هم در نظر آور ، و از اين ميانه پند گير ، و بعد عنان فكرت را متوجه عذاب آخرت نما ؟ و بدوزخ و عذابهايش بينديش كه چگونه چون آب جوش بر سر آنها ريزند آنچه كه در شكمهاى آنها است به جوش آيد ، و به آن پتكهاى آهنين بينديش ، و بدان كه گناهكاران در آتشى افكنده مىشوند كه حرارتش شديد ، و گودى آن بسيار ، و زيور آلات آن زنجيره‌هاى آهنين ، و شرابش آب جوش ، و چرك و خون است .\r\nو خلاصه بر جزء جزء بدنش يكى پس از ديگرى نوحه كند و بگريد ، و به ياد آورد كه اگر از اهل عذاب باشد چه بر سرش خواهد آمد ، و اگر خواست هر شب بر يك عضو از اعضاى بدن خود بگريد . و اگر خواست در بعضى از شبها آنچه را كه زهرى از امام سجاد عليه السّلام از نوحه و گريهء بر خود به نثر و شعر روايت نموده بخواند و شبى را به نوحه و و گريه بر حياء و شرمسارى خود اختصاص مىدهد ، پس ابتدا نعمتهاى خداوند را نسبت به خود در نظر آورد و در حلم و بردبارى او در مقابل اين همه نافرمانى خود ، و لطف او را در دعوت بنده اش به خلوت و مجلس انس خود بينديشد بعد رفتار و كردار خود را نسبت به اين پروردگار جليل بخاطر آورد ، و در آنچه كه او مىبايست در قبال اين همه كرامات انجام مىداد بينديشد ، و سپس بر اين همه لطف و عنايت و بزرگوارى از طرف پروردگار ، و اين همه بىحيائى و ناسپاسى از طرف خود به نوحه\r\n","description":"","footnote":"","page_name":" 488 ","page_number":488},
  {"content":"\r\nو گريه بپردازد و بگويد واى از اين بىحيائى ، واى از اين فضاحت ، اين پروردگار و آقا و منعم من و پادشاه پادشاهان ، و جبار جبابره ، و بزرگوارترين بزرگواران مرا به ياد خود دعوت مىكند و به مجالست و انس با خود فرا مىخواند در حالى كه او ملك الملوك ، و بىنيازترين بىنيازان ، و خداوند زمين و آسمان است ، و من از قبول اين كرامت عظمى ، سر باز مىزنم در حالى كه من ذليلترين ذليلان ، و از هر جهت فقير و بىچيز ، بلكه فقر محض ، و مرهون نعمتهاى او ، و موجود بعنايت او ، و زنده به حيات او ، و روزى داده شده به نعمتهاى او ، و مقصر و جانى در خدمت او هستم .\r\nو اگر حلم و بردبارى او نبود چه بر سر من مىآمد ؟ و حال آنكه او مرا مهلت داده و عيوب مرا پوشيده داشت ، و بمعرفت خود مرا اكرام نمود و به راه طاعت خود مرا هدايت نمود ، و راه دستيابى به كرامت خود را برايم هموار ساخت ، و راه تقرب و نزديكى به خود را برايم آماده نمود ، و با نعمتهاى پى در پى كه بر من ارزانى داشت در پى دلجوئى من بر آمد ، و براى حضور مجلس كرامت او و انس با مناجات او ، گرامىترين خلق ، و محبوبترين بندگانش را مأمور دعوت من نمود ، و در اين راه به نعمتى غير نعمت ديگر و كرامتى فوق كرامات ديگر قناعت ننمود بلكه تا آنجا پيش رفت كه هر شب فرشته اى را براى دعوت من فرستاده اما من در قبال اين همه بزرگوارى و احسان ، اسائه درب نمودم ، و به بد - رفتارى پرداختم ، و بر انجام آنچه كه موجب خشم و غضب او مىشود حريص گشتم ، و با اينكه روزى او مىخوردم ، و بر خوان نعمت او نشسته بودم ، به معصيت او پرداختم و با همهء اينها باز خود را هم از او طلبكار\r\n","description":"","footnote":"","page_name":" 489 ","page_number":489},
  {"content":"\r\nدانسته و انجام مهماتم را از او مىطلبيدم ، بگونه اى كه گويا از عذاب او ايمن ، و از قصاص اين همه جرم و جنايت در امان هستم ، انا للَّه و انا إليه راجعون از اين معصيت ، كه وزر و وبالش سنگين ، و عقابش سخت و بزرگ است . اين چه بىحيائى ، و چه فضاحت و چه رسوائى است ، و واى از اين بىشرمى و بىوفائى كه هر گاه مرتكب گناهى شدم از كوچكترين افراد آن را پنهان داشتم ، ولى ملاحظهء حضور او را ننمودم در حالى كه مىدانستم او با من است .\r\nاو بلطف و بزرگوارى خود گناهان مرا پوشيده داشت و مرا رسوا نساخت ، ولى باز مراعات اين ستر و پوشيده داشتن او ننمودم ، اى واى از اين بىشرمى ، با چه روئى مىخواهم او را ملاقات كنم ، و با چه زبانى به مناجات و گفتگوى با او بنشينم ، در حالى كه بسيار عهدها و سوگندها شكستم ، و در حالى كه در گرداب گناه دست و پا مىزدم او را خواندم و او جوابم داد و باز در حالى كه او بىنياز از من بود مرا خواند ولى من او را اجابت ننمودم و رو سوى من آورد ولى من روى گردانيدم .\r\nپس واى از اين بىحيائى ، اين چه جرئتى بود كه كردم ، و اين چه سرزنشى بود كه براى خود فراهم آوردم ، پس بايد از اين رسوائى و فضاحت به خدا پناه برد . به عزت و جلالت سوگند اى مولا و آقاى من كه اگر مرا طاقت بر عذاب تو و قوتى در مقابل انتقام تو مىبود هرگز عفو و بخششت را خواستار نمىشدم بلكه عذاب و عقاب خود را مىطلبيدم كه چگونه پس از اين همه كرامات كه بر او ارزانى داشتى ، باز معصيت تو نمود ، و با اينكه تو رو سوى او نمودى ، او اعراض نموده و پس از اين همه لطف از تو روى برگردانيد ، منزه است اين پروردگار مهربان ، و سبحان اللَّه\r\n","description":"","footnote":"","page_name":" 490 ","page_number":490},
  {"content":"\r\n\r\nاز اين همه حلم و اين همه لطف ، كه با همهء اينها باز براى من و امثال من از گناهكاران فرومايه و طاغيان پست ، باب توبه را گشوده ، و ما را از بازگشت به جوار خود منع ننموده ، و براى توبه كنندگان وعدهء قبول ، و عفو گناهان ، و تبديل آن به چندين برابر آن از حسنات داده است .\r\nو خلاصه ميبايست كه در اظهار جنايات و گناهان خود ، و كرامات پروردگار نسبت به او بينديشد و بر زبان آورد تا حسرت و گريه اش افزون شود ، و در نزول رحمت پروردگار و شمول كرامت او مؤثر واقع شود .\r\nمطلب ديگرى كه بايد بدان توجه داشت اينست كه كه در آخر هر شب به نگهبانان آن شب ، و پاسداران امت از معصومين عليهم السّلام متوسل شود و بر آنها سلام دهد و از آنان بخواهد كه نزد پروردگار شفيع او گردند تا خداوند او را بپذيرد ، و گناهانش را به حسنات مبدل نمايد ، و او را در زمرهء شيعيان و حزب و دعات آنها قرار دهد ، و از خداوند بخواهند كه از او راضى شود و او را بپذيرد و به آنها ملحق سازد ، و از شيعيان مقرب و اولياء سابقين آنها او را قرار دهد .\r\nو از امور مهم ديگرى كه در باب نماز بايد بدان توجه شود جماعت است كه دربارهء نماز جماعت و ترغيب به آن و نهى از ترك آن اخبار و روايات زيادى از ائمه معصومين عليهم السّلام رسيده است كه هر كس خواهان تفصيل اين مطلب است بايد به كتب اخبار مراجعه كند ، و من پس از اشاره به سر تشريع آن به بعضى از آن روايات اشاره مىكنم .\r\nپس مىگويم كه حكمت اصلى در تشريع نماز جماعت ، اتحاد قلوب مؤمنين در امر خدا است ، و براى اين اتحاد فوائد بسيارى از\r\n","description":"","footnote":"","page_name":" 491 ","page_number":491},
  {"content":"\r\nقوت اسلام و مسلمين و غير آن مىباشد ، گذشته از اين نماز جماعت در تكميل نفوس ، و قوت آنها در سير إلى اللَّه ، و جلب فيوضات الهى بسيار مؤثر است ، زيرا اگر رحمت حق تعالى شامل حال يكى از آنها شود بخصوص اگر اجتماع و اتحاد آنها براى خدا و در راه خدا باشد ، همهء آنها را فرا خواهد گرفت ، گر چه ديگران مستحق آن رحمت نباشند ، و مثل اجتماع قلوب ، مثل اتصال آبهاى قليل به يكديگر است ، كه چون به يكديگر متصل شوند از صورت آب قليل خارج شده و كرمى شود كه ديگر به اندك نجاستى طهارتش را از دست نميدهد ، و براى اين معنا در علم معرفت سر شريف و وجه لطيفى است . همچنين نماز جماعت مثل نماز فرادا است اگر فرض كنيم كه بعضى از نماز - گزاران بعضى از شرايط فضيلت و كمال نماز را دارا باشند ، و افراد ديگرى بعضى شرايط ديگر را ، خداوند كريم آن قسمت از نماز هر يك را كه فاقد آن شرايط بوده بخاطر توجه ديگرى ، مىپذيرد ، و عمده همان دو جهتى بود كه در ابتدا بيان داشتيم . بنابر اين به حكم مراقبت بر بنده واجب است كه در تقويت امر اتحاد قلوب مؤمنين و صفاء آنها كوشا باشد ، چرا كه هر چه اتحاد بيشتر و صفا زيادتر گردد ، تأثر هر يك از نور ديگرى بيشتر خواهد گشت و روحانيت بيشتر خواهد شد ، و ببين كه شرع مقدس در اين باره چقدر مبالغه نموده ، و كسانى را كه با ديگران مواسات نموده و يا ديگران را بر خود مقدم بدارند گر چه خود نياز به آن داشته باشند ، چه اندازه در قرآن و روايات معصومين عليهم السّلام ستايش شده‌اند ، و چه اندازه مسلمانان را به تجديد رابطه با آنكه از آنها بريده سفارش نموده است تا جائى كه اگر انسان واقعا خود را بر حق\r\n","description":"","footnote":"","page_name":" 492 ","page_number":492},
  {"content":"\r\n\r\nميداند بخاطر حفظ برادرى مىبايست خود را غير محق ، و طرف را محق بداند و شرع مقدس براى اصلاح بين مؤمنان دروغ را مستحب دانسته ، و مؤمنين را به صفا و صميميت با يكديگر دعوت نموده و به آنان دستور داده كه نبايد امور خود را از برادر مؤمنى كه مورد اعتماد آنها است مخفى نگه دارند زيرا اين خود باعث اختلاف بين قلوب مىشود ، و با آن كمال و صفا و صميميت ، در تضاد است ، و باز به رواياتى كه در زمينهء محبت در راه خدا و فضيلت اين عمل رسيده بنگر و ببين چه پاداشهائى براى اين عمل مقرر شده كه عقل را حيران مىسازد و بجا است كه به بعضى از آنها اشاره اى كنيم .\r\nدر كافى از امام باقر عليه السّلام روايت شده كه مؤمنين چون به يكديگر برسند و مصافحه كنند خداوند دست خود را بين دستهاى آنان داخل مىكند و روى خود را بهر كدام از آن دو كه نسبت به ديگرى محبت و دوستيش بيشتر باشد مىنمايد .\r\nمىگويم در اين روايت تأمل نما نكتهء ظريفى در بر دارد و آن اينكه اگر دو نفر مؤمن كه يكى اهل فضائل بسيار و فردى بسيار متقى است و ديگرى اهل معصيت و گناه است به يكديگر برسند و با هم مصافحه كنند ، اگر فرض را بر اين بگذاريم كه آنكه اهل معصيت است آن فرد متقى را بيش از آن اندازه كه آن متقى اين عاصى را دوست دارد دوست بدارد ، خداوند روى خود را به طرف اين عاصى خواهد نمود ، و اين كاشف از اين حقيقت است كه محبت در راه خدا ، از همهء فضايل تأثيرش بيشتر است ، بلكه گوياى اين حقيقت است كه فضايل ديگر بالنسبة به اين فضيلت هم چون عدم است ، و بجان خودم سوگند كه اين امرى\r\n","description":"","footnote":"","page_name":" 493 ","page_number":493},
  {"content":"\r\nبس عظيم است كه كسى را توان درك قدر و ارزش آن نيست .\r\nو باز روايت شده از امام صادق و آن حضرت از رسول خدا كه فرمود براى خدا آفريدگانى است از سمت راست عرش و در پيش رو و سمت راست خدا كه صورتهاى آنها از برف سفيدتر ، و از خورشيد نورانىتر است ، سؤال شد اينان چه كسانى هستند ، فرمود كسانى هستند كه محبت و دوستى آنها در راه جلال خداوندى است .\r\nو از امام باقر عليه السّلام روايت شده كه فرمود رسول خدا فرمود كسانى كه محبت و دوستىشان در راه خدا باشد روز قيامت بر زمينى از زبرجد سبز و در سايهء عرش خداوندى و در سمت راست حضرت حق - تعالى هستند ، و هر دو دست او دست راست است ، صورتهاى آنها از خورشيد نورانىتر ، و در كمال سفيدى است ، و هر ملك مقرب و هر نبى مرسل به مقام آنها غبطه مىخورد مردم مىپرسند اينان چه كسانى هستند گفته مىشود اينان كسانى هستند كه محبت آنها در راه خدا و براى خدا بوده است .\r\nو از رسول خدا روايت شده كه فرمود هر كس بخاطر خدا به زيارت برادر مؤمنش برود خداوند به ملائكهء خود بوجود او افتخار مىنمايد چون او را ملاقات كند فرشته اى از آسمان ندا ميدهد ، كه پاكيزه اى و پاكيزه است اين مشى و رفتن تو ، و چون با او به سخن بپردازد خداوند خطاب به آن دو فرشته مىگويد براى او است عمل هفتاد پيامبر كه تمام آنها در راه طاعت من كوشا و در راه من خونشان بر زمين ريخته است ، چون با او به خنده و مزاح بپردازد خطاب ميرسد كه گواه مىگيرم شما را كه در آن روز كه صورتهائى سفيد ، و صورتهائى\r\n","description":"","footnote":"","page_name":" 494 ","page_number":494},
  {"content":"\r\n\r\nسياه است او را خندان گردانم ، و چون با او به غذا خوردن بپردازد خداوند به نگهبانان بهشت و سكان آن از ملائكه بزرگوار مىگويد گواه مىگيرم شما بندگان و نگهبانان و ملائكه‌ام را كه من او را در قيامت به نظر به نور و جلال و كبريائم كرامت بخشم و گواه مىگيرم شما را كه من هستم كه او را پاك و پاكيزه مىگردانم و پاداشش مىدهم ، و خشنودش مىسازم و شفاعت او مىكنم .\r\nدر اين روايت و در اين پاداشى كه بيان شده اندكى بينديش ، و هر گاه اين معنا برايت معلوم گشت پس مواظب باش كه در نماز جماعت قلبت با امام جماعت و ديگر مأمومين صاف باشد بخصوص نسبت به امام جماعت كه در روايات آمده كه او شفيع تو است ، و ببين چه كسى را شفيع خود مىگردانى ، و لذا شهيد رحمة اللَّه عليه در شرح نفليه در معناى عالمى كه در اين روايت بدان اشاره شده و معصوم مىفرمايد هر كس نماز را به امامت عالمى برگزار كند ، مىگويد :\r\nمراد از عالم در اينجا كسى است كه عالم به خدا و بكتاب او و سنت پيغمبر او و آنچه كه صحت نماز متوقف بر او است از مقدمات و ديگر امور ، و عالم به كيفيت تطهير قلب ، و تزكيهء نفس ، با به كار گيرى اين علوم و عمل به آن باشد ، و در آخر كلامش مىگويد : و علمى كه موجب قرب به خدا و بهشت مىگردد همين آخرى است ، و اين بدان خاطر است كه امامى كه قلبش را پاك و نفسش را مهذب و پاكيزه نمود .\r\nلا محاله هر كس كه چنين كسى را بشناسد او را دوست خواهد داشت و او هم نسبت بمؤمنين ، بخاطر همان محبت الهى كه رشتهء پيوند بين او و آنها است ، مهربان ، و به آنان بيش از آنكه آنان او را دوست ميدارند\r\n","description":"","footnote":"","page_name":" 495 ","page_number":495},
  {"content":"\r\nمحبت دارد در نتيجه هم قلب او نسبت به مؤمنينى كه با او به نماز ايستاده‌اند صاف ، و هم دلهاى مؤمنينى كه به او اقتدا نموده‌اند نسبت به او در كمال صفا خواهد بود ، و بلكه مىتوان گفت كه اصحاب چنين امامى غالبا از مردمان با صفا و صاحبدل هستند ، در نتيجه اجتماع آنها در نماز اجتماعى الهى ، و بر وفق مراد خداى تبارك و تعالى خواهد بود و اما اگر جماعتى بود كه تنها به صورت جملگى با يكديگر اجتماع نموده بودند ، و دلهاى آنها مخالف با يكديگر ، و بلكه عداوت و دشمنى در آنها بود ، و هر يك از آنها بدخواه ديگرى ، و نسبت به نعمتهائى كه خدا بر او ارزانى داشته حسد ورزد ، بخصوص اگر اين معنا بين امام و مأموم باشد ، گمان نمىكنم كه در چنين جماعتى نور و صفائى باشد ، و اين اجتماع نزد خدا فضيلت و ارزشى داشته باشد ، چرا كه عمده در عبادات اينست كه در دل اثر مثبتى بر جاى گذارد ، و قلب را نورانى گرداند و عبادتى كه اثرى در قلب از خود بجاى نگذاشت ، جز اندكى كه وجودش مساوى با عدم است نتيجه اى نخواهد داد .\r\nدر كتاب احتجاج در نامه اى كه امام ما ارواحنا فداه به شيخ مفيد رحمة اللَّه عليه نوشته آمده است كه اگر شيعيان ما كه خدا آنان را در راه طاعت خود موفق بدارد دلهايشان را با هم مجتمع مىساختند و به اين عهدى كه از آنان گرفته شده وفا مىنمودند از بركت ديدار ما محروم نمىشدند و اين ديدار بتأخير نمىافتاد .\r\nو حضرت عيسى فرموده است ، اى بندگان دنيا ، سرهاى خود را مىتراشيد و پيراهنهاى خود را كوتاه مىكنيد ، و سرهاى خود را پائين مىافكنيد ، ولى كينه و زنگار از دلهاى خود برنمىگيريد .\r\n","description":"","footnote":"","page_name":" 496 ","page_number":496},
  {"content":"\r\nو باز روايت شده كه خداوند خطاب به حضرت عيسى فرمود كه بگوى ناخنهاى خود را از كسب حرام كوتاه كنيد ، و گوشهاى خود را از شنيدن دشنام و بدگوئى يكديگر ، بگيريد ، و دلهاى خود را متوجه من نمائيد ، كه مرا با صورتهاى شما كارى نيست .\r\nو خلاصهء كلام اينكه آنچه مهم است اجتماع قلوب است ، پس اگر كسى توفيق يافت كه با جماعتى كه دلهاى آنها در راه خدا با يكديگر مجتمع است نماز جماعت بخواهند آنچه را كه در اخبار و روايات در فضيلت نماز جماعت وارد شده اميدوار باشد ، و اما كسى كه در نماز جماعتى شركت مىكند كه بين افراد آن دشمنى و كينه و حسد هست ، و بعد اميد داشته باشد كه خداوند آن ثوابهائى را كه در اخبار براى نماز جماعت بيان شده به او عنايت كند ، بداند كه اين آرزو غرورى بيش نيست و اين اميدوارى و رجاء نيست ، بلكه بايد آن را آرزو و فريب خود دانست .\r\nو اگر به رواياتى كه در فضيلت و برترى امام جماعت بر مأموم رسيده بنگرى ، اين حقيقتى را كه ما بيان داشتيم در خواهى يافت ، در كتاب مستدرك از كتاب تحف العقول روايت شده كه معصوم عليهم السّلام مىفرمايد : و اما حق امام جماعت بر تو اينست كه بدانى او سفارت بين تو و خدايت را به عهده گرفته ، و در پيشگاه خداوند تبارك و تعالى از جانب تو سخن مىگويد ، ولى تو از جانب او سخنى نمىگوئى او براى تو دعا مىكند ، ولى تو براى او دعا نمىكنى ، و براى تو از خدا حاجاتت را طلب مىكند ، ولى تو چيزى براى او طلب نمىكنى و از اينكه در برابر خداوند به ايستى و حاجاتت را بخواهى او تو را كفايت مىكند ،\r\n","description":"","footnote":"","page_name":" 497 ","page_number":497},
  {"content":"\r\nولى تو چنين نيستى ، پس اگر در هر يك از اين وظايف كه بعهدهء او نهاده شده تقصيرى از او سر بزند او مسئول خواهد بود نه تو ، و اگر گناهى مرتكب شود تو شريك آن گناه نخواهى بود ، و براى او فضيلتى نيست ، پس نفست را به نفس او ، و نمازت را به نماز او حفظ مىكند ، پس شكر گزار او باش ، و لا حول و لا قوة الا باللَّه .\r\nمىگويم بر عاقل پوشيده نيست كه كسى امام جماعتش را به اين چشم بنگرد و او را سفير بين خود و خدا و سخنگوى خود در بارگاه الهى بداند ، همهء دنيا و روح خود را هم نثار او خواهد كرد و اين را كم خواهد ديد تا چه رسد به صفاء و وفاء . اين بود ترجمهء كتاب شريف اسرار الصلاة كه در يوم اللَّه 22 بهمن يكهزار و سيصد و شصت و دو بپايان رسيد .\r\n\r\n","description":"","footnote":"","page_name":" 498 ","page_number":498}
  ]