[
  {"content":"\r\n\r\nپيام امام\r\nاميرالمؤمنين عليه السلام\r\nشرح تازه وجامعى بر نهج البلاغه\r\nجلد چهاردهم\r\n( گفتار حكيمانه )\r\n241 - 360\r\nآية الله العظمى مكارم شيرازى\r\nبا همكارى : جمعى از فضلا ودانشمندان\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nفهرست نويسى پيش از انتشار : توسط انتشارات امام على بن ابى طالب عليه السلام .\r\nمكارم شيرازى ، ناصر ، 1305 -\r\nپيام امام امير المؤمنين عليه السلام : شرح تازه وجامعى بر نهج البلاغه / مكارم شيرازى ؛ با همكارى جمعى از فضلا ودانشمندان . - قم : انتشارات امام على بن ابى طالب ( ع ) - 1390 .\r\nج . ( دوره ) isbn : 978 - 964 - 553 - 044 - 1\r\nisbn : 978 - 964 - 553 - 162 - 5\r\nفهرست نويسى براساس اطلاعات فيپا .\r\nكتابنامه .\r\nج . 14 ( چاپ اول : 1390 )\r\n1 . على بن ابى طالب عليه السلام ، امام اول 23 قبل از هجرت - 40 ق . - - نهج البلاغه - - نقد و تفسير ، 2 . على بن ابى طالب عليه السلام ، امام اول ، 23 قبل از هجرت - 40 ق - - خطبه ها . 3 . على بن ابى طالب عليه السلام ، امام اول ، 23 قبل از هجرت - 40 ق . - - كلمات قصار ، الف . على بن ابى طالب عليه السلام ، امام اول ، 23 قبل از هجرت - 40 ق . ب . عنوان . ج . عنوان : نهج البلاغه . شرح . د . عنوان : شرح تازه وجامعى بر نهج البلاغه .\r\n9 پ 7 م / 02 / 38 bp\r\n9515 / 297\r\nبا همكارى دانشمندان محترم حجج اسلام آقايان :\r\nمحمد جعفر امامى - محمد رضا آشتيانى - محمد جواد ارسطا - ابراهيم بهادرى\r\nسعيد داودى - احمد قدسى و سيد عبدالمهدى توكل\r\nپيام امام امير المؤمنين عليه السلام / ج 14\r\nتأليف : آيت الله العظمى مكارم شيرازى وهمكاران\r\nتيراژ : 5000 نسخه\r\nنوبت چاپ : اول\r\nصفحه و قطع : 864 صفحه / وزيرى\r\nتاريخ انتشار : 1390\r\nچاپخانه : سليمانزاده\r\nناشر : انتشارات امام على بن ابى طالب ( ع )\r\nشابك : 5 - 162 - 533 - 964 - 978\r\nقم - ابتداى خيابان شهدا - كوى آمار ( 22 ) - پلاك 15\r\nتلفكس : 7732478\r\nwww . amiralmomeninpub . com\r\n\r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\n[ جلد چهاردهم 
  ]\r\n\r\n[ ادامه كلمات قصار امام اميرمومنان ( ع ) 
  ]\r\n\r\n241 و قال عليه السلام يَوْمُ الْمَظْلُومِ عَلَى الظَّالِمِ أَشَدُّ مِنْ يَوْمِ الظَّالِمِ عَلَى الْمَظْلُومِ .\r\nامام عليه السلام فرمود :\r\nروز انتقام مظلوم از ظالم ، شديدتر از روز ستم كردن ظالم بر مظلوم است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب به اين كلام حكمت‌آميز كه مىرسد مىگويد : شبيه اين كلام در حكمت 341 آمده و منابعش را در آن‌جا ذكر مىكنيم . وى در آن‌جا آن را از وطواط در الغُرر والعُرر با تفاوتى آورده و همچنين از آمُدى در غررالحكم نقل كرده است . ( مصادر نهج‌البلاغه ، ج 4 ، ص 258 )\r\n","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n\r\nشرح و تفسير روز انتقام ظالمان\r\nامام عليه السلام در اين كلام حكيمانه به ظالمان هشدار مىدهد كه در انتظار انتقام باشند ، مىفرمايد : « روز انتقام مظلوم از ظالم ، شديدتر از روز ستم كردن ظالم بر مظلوم است » ؛\r\n( يَوْمُ الْمَظْلُومِ عَلَى الظَّالِمِ أَشَدُّ مِنْ يَوْمِ الظَّالِمِ عَلَى الْمَظْلُومِ )\r\n. همان‌گونه كه در ذكر سند اين حكمت آمد ، شبيه آن با تفاوتى در حكمت 341 آمده است آن‌جا كه مىفرمايد :\r\n« يَوْمُ الْعَدْلِ عَلَى الظَّالِمِ أَشَدُّ مِنْ يَوْمِ الْجَوْرِ عَلَى الْمَظْلُومِ ؛\r\nروز اجراى عدالت بر ستمگر ، سخت‌تر است از روز ظلم ستمگر بر مظلوم » . جمعى از شارحان نهج‌البلاغه اين سخن را اشاره به انتقام الهى در روز قيامت دانسته‌اند . در اين صورت شديدتر بودن روز انتقام مظلوم آشكار است ، زيرا مظلوم مثلًا يك بار به دست ظالم كشته يا مجروح مىشود ولى كيفر ظالم در روز قيامت مكرر خواهد بود و به آسانى پايان نمىيابد .\r\nدر حالى كه بعضى ديگر آن را اشاره به انتقام‌هاى الهى در دنيا و آخرت ، هر دو دانسته‌اند ، زيرا تجربه نشان مىدهد كه گروه زيادى از ظالمان ، پيش از گرفتار شدن به مجازات الهى در آخرت ، در همين دنيا كيفر شديدى مىبينند . اگر تاريخ را مطالعه كنيم مصداق‌هاى زيادى براى اين مطلب ديده مىشود . در طول عمر خود نيز بسيارى از ظالمان را ديده‌ايم كه به چه روز سياهى نشستند و گرفتار چه عقوبت‌هاى دردناكى شدند ؛ افزون بر رسوايىهاى فراوان و اهانت‌هاى شديد كه\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nدامان آن‌ها را گرفت .\r\nدر قرآن مجيد نيز بارها به اين حقيقت اشاره شده كه بسيارى از ظالمان در همين دنيا نيز گرفتار كيفرهاى شديدى مىشوند ؛ از جمله در آيهء 102 سورهء « هود » مىخوانيم : « وَكَذَلِكَ أَخْذُ رَبِّكَ إِذَا أَخَذَ الْقُرَى وَهِىَ ظَالِمَةٌ إِنَّ أَخْذَهُ أَلِيمٌ شَدِيدٌ » ؛ و اين چنين است مجازات پروردگار تو ، هنگامى كه شهرها و آبادىهاى ظالم را مجازات مىكند ! ( آرى ، ) مجازات او ، دردناك و شديد است ! » . در آيهء 45 سورهء « حج » نيز آمده است : « فَكَأَيِّنْ مِنْ قَرْيَةٍ أَهْلَكْنَاهَا وَهِىَ ظَالِمَةٌ فَهِىَ خَاوِيَةٌ عَلَى عُرُوشِهَا وَبِئْرٍ مُّعَطَّلَةٍ وَقَصْرٍ مَّشِيدٍ » ؛ چه بسيار شهرها و آبادىهايى كه آن‌ها را نابود و هلاك كرديم در حالى كه ( مردمش ) ستمگر بودند ، به‌گونه‌اى كه بر سقف‌هاى خود فروريخت ! ( نخست سقف‌ها ويران گشت ؛ و بعد ديوارها بر روى سقف‌ها ! ) و چه بسيار چاه پرآب كه بىصاحب ماند ؛ و چه بسيار قصرهاى محكم و مرتفع ! » .\r\nدر روايات اسلامى و نيز در نهج‌البلاغه كراراً به اين مطلب اشاره شده است .\r\nامام اميرمؤمنان على عليه السلام در عهدنامهء مشهور خود به مالك اشتر مىفرمايد :\r\n« وَلَيْسَ شَيْءٌ أَدْعَى إِلَى تَغْيِيرِ نِعْمَةِ اللَّهِ وَتَعْجِيلِ نِقْمَتِهِ مِنْ إِقَامَةٍ عَلَى ظُلْمٍ فَإِنَّ اللَّهَ سَمِيعٌ دَعْوَةَ الْمُضْطَهَدِينَ وَهُوَ لِلظَّالِمِينَ بِالْمِرْصَادِ ؛\r\n( بدان ) هيچ چيز در تغيير نعمت‌هاى خداوند و تعجيل انتقام و كيفر او از اصرار بر ظلم و ستم سريع‌تر نيست ، زيرا خداوند دعاى مظلومان را مىشنود و در كمين ستم‌كاران است » .\r\nدر حديث ديگرى كه در غررالحكم از آن حضرت نقل شده آمده است :\r\n« الظُّلْمُ فِى الدُّنيا بَوارٌ وَفِي الْآخِرَةِ دَمارٌ ؛\r\nظلم در دنيا مايهء نابودى و در آخرت موجب هلاكت است » . « 1 »\r\nدر حديث ديگرى در همان كتاب آمده است :\r\n« الظُّلْمُ يَزِلُّ الْقَدَمَ وَيَسْلُبُ النّعَمَ\r\n\r\n\r\n","description":"","footnote":"\r\n( 1 ) . غررالحكم ، ح 10437\r\n","page_name":" 20 ","page_number":20},
  {"content":"\r\n\r\nوَيُهْلِكُ الْأُمَمَ ؛\r\nظلم موجب لغزش و سلب نعمت و سبب هلاكت امت‌هاست » . « 1 »\r\nدر كتاب « كافى » از امام صادق عليه السلام آمده است كه دو نفر دربارهء دعوايى كه در ميان آن‌ها بود خدمت حضرت رسيدند . هنگامى كه امام عليه السلام سخن آن‌ها را شنيد فرمود :\r\n« أَمَا إِنَّهُ مَا ظَفِرَ أَحَدٌ بِخَيْرٍ مِنْ ظَفَرٍ بِالظُّلْمِ ؛\r\nبدانيد كسى كه با ظلم پيروز شود هرگز به خيرى دست نيافته است » . سپس افزود :\r\n« أَمَا إِنَّ الْمَظْلُومَ يَأْخُذُ مِنْ دِينِ الظَّالِمِ أَكْثَرَ مِمَّا يَأْخُذُ الظَّالِمُ مِنْ مَالِ الْمَظْلُومِ ؛\r\nبدانيد مظلوم از دين ظالم بيش از آنچه ظالم از مال مظلوم مىگيرد خواهد گرفت » . و در ذيل حديث آمده است كه آن دو بعد از شنيدن سخنان امام عليه السلام پيش از آن‌كه از جاى برخيزند با يكديگر صلح كردند » . « 2 »\r\nاين سخن را با حديثى از رسول خدا صلى الله عليه و آله پايان مىدهيم آن‌جا كه فرمود :\r\n« بَيْنَ الْعَبْدِ وَالْجَنَّةِ سَبْعُ عِقابٍ أهْوَنُهَا الْمَوْتُ . قالَ أنَس : قُلْتُ : يا رَسُولُ اللَّهِ ! ما أصْعَبُها ؟\r\nقالَ : الْوُقُوفُ بَيْنَ يَدَىِ اللَّهِ عَزَّوَجَلَّ إذا تَعَلَّقَ الْمَظْلُومُونَ بِالظّالِمِينَ ؛\r\nدر ميان بهشت و انسان هفت گردنهء مخوف است كه ساده‌ترين آن‌ها مرگ است . انس ( از اصحاب رسول اللَّه صلى الله عليه و آله ) مىگويد : عرض كردم اى رسول خدا ! سخت‌ترين آن‌ها كدام است ؟ فرمود : حضور در پيشگاه خداوند متعال در زمانى كه مظلومان دامن ظالمان را مىگيرند » . « 3 »\r\nمرحوم علامهء شوشترى در شرح نهج‌البلاغهء خود داستان عبرت‌انگيزى نقل مىكند و مىگويد : « معروف است شخصى به نام « بكبوش » ، وزير « جلال الدولهء آل بويه » بود و كارهاى او را به تدريج قبضه كرد . روزى « بكبوش » مردى از اشراف بصره را آزار بسيار داد و او را همچون مرده رها كرد . مدتى بعد با گروهى\r\n\r\n\r\n","description":"","footnote":"\r\n( 1 ) . غررالحكم ، ح 10411\r\n( 2 ) . كافى ، ج 2 ، ص 334 ، ح 22\r\n( 3 ) . كنزالعمّال ، ح 7625 ، مطابق نقل ميزان الحكمة ، ح 11384\r\n","page_name":" 21 ","page_number":21},
  {"content":"\r\n\r\nعظيم سواره عبور مىكرد . همان مرد مظلوم او را ديد ، گفت : خداوند داور ميان من و تو باشد . من تو را با تيرهاى شبانه هدف قرار مىدهم . « بكبوش » دستور داد او را آن‌قدر زدند كه همچون مرده به روى زمين افتاد و به او گفت : اين تيرهاى روز است كه به تو اصابت كرد . سه روز بيشتر نگذشت كه « جلال الدوله » دستور داد « بكبوش » را بگيرند و او را در اتاقى روى حصيرى نشاندند و كسى را مأمور كرد كه مرتباً به او اهانت كند . فراش‌ها براى نظافت وارد اتاق شدند و حصير را از زير پاى او كشيدند ، نامه‌اى زير آن يافتند و آن را به « ابن الهدهد » كه رئيس فراشان بود ، دادند . او گفت : چه كسى اين نامه را در آن‌جا انداخته است ؟ گفتند :\r\nنه احدى در آن حجره وارد و نه از آن خارج شده است . نامه را خواندند ديدند اين دو شعر در آن است :\r\n سِهامُ اللَّيْلِ لا تُخْطِىءُ وَلكِنْ * لَها أمَدٌ وَلِلْأَمَدِ انْقِضاءٌ\r\nأَتَهْزَأُ بِالدُّعاءِ وَتَزْدَريهِ * تَأَمَّلْ فيكَ ما صَنَعَ الدُّعاءُ \r\nتيرهاى شبانه هرگز خطا نمىكند ولى - زمانى دارد و آن زمان به هر حال مىگذرد .\r\nآيا دعاى شبانه را مسخره مىكنى و بر آن عيب مىنهى ؟ - حال ببين دعا با تو چه خواهد كرد .\r\nاين خبر به گوش « جلال الدوله » به‌طور مشروح رسيد . دستور داد فراشان آن‌قدر بر دهانش كوبيدند كه دندان‌هايش فرو ريخت و سپس انواع شكنجه‌ها را به او دادند تا هلاك شد . « 1 »\r\nيكى از بزرگان و اولياء اللَّه « سعيد بن جبير » ، ياور امام سجّاد عليه السلام و مؤمن خالص متوكّل بر خدا و كسى است كه به مرگ لبخند زده است . مأموران حجّاج بن يوسف ثقفى ، سعيد بن جبير را به نزد اين سنگدل و جنايت‌كار بىرقيب\r\n\r\n\r\n","description":"","footnote":"\r\n( 1 ) . بهج الصباغه ، ج 13 ، ص 356\r\n","page_name":" 22 ","page_number":22},
  {"content":"\r\n\r\nتاريخ مىآورند . حجّاج چون نمىتواند در سخن بر او چيره شود ، دستور مىدهد رو به قبله سرش را از بدن جدا كنند . حاضران مىبينند كه سعيد در نهايت خونسردى رو به قبله اين آيهء شريفه را تلاوت مىكند : « إِنِّى وَجَّهْتُ وَجْهِىَ لِلَّذِى فَطَرَ السَّماوَاتِ وَالْأَرْضَ حَنِيفاً وَمَا أَنَا مِنَ الْمُشْرِكِينَ » ؛ من روى خود را به سوى كسى كردم كه آسمان‌ها و زمين را آفريد . من در ايمان خود خالصم و از مشركان نيستم » . « 1 »\r\nحجّاج به قصد توهين به سعيد فرمان داده بود او را همچون حيوانى رو به قبله گردن زنند . وقتى مىبيند قرائت آن آيه براى سعيد عزّت و سعادتى ايجاد كرده است ، بار ديگر دستور مىدهد كه پشت به قبله او را بكشند . اين بار آواى ملكوتى اين آيهء شريفه از حلقوم سعيد بلند مىشود كه : « وَللَّهِ الْمَشْرِقُ وَالْمَغْرِبُ فَأَيْنَمَا تُوَلُّوا فَثَمَّ وَجْهُ اللَّهِ إِنَّ اللَّهَ وَاسِعٌ عَلِيمٌ » ؛ مشرق و مغرب از آن خداست ! به هر سو رو كنيد - حتّى پشت به قبله - خدا آن‌جاست ! خداوند بىنياز و داناست » . « 2 »\r\nحجّاج خشمگينانه و شكست‌خورده دستور مىدهد سرش را بر روى زمين از تنش جدا كنند و سعيد كه مرگ را به بازى گرفته بود ، با آرامش خاطرى بىنظير اين كلام خدا را زمزمه مىكند كه : « مِنْهَا خَلَقْنَاكُمْ وَفِيهَا نُعِيدُكُمْ وَمِنْهَا نُخْرِجُكُمْ تَارَةً أُخْرَى » ؛ ما شما را از زمين آفريديم و به آن بازمىگردانيم و بار ديگر ( در قيامت ) شما را از آن بيرون مىآوريم . « 3 »\r\nحجّاج بىاختيار فرياد مىزند : « گردنش را بزنيد و ما را از شرّ او راحت كنيد » .\r\nسعيد در آخرين لحظهء عمرش با خدايش سخن گفت و از او خواست :\r\n« اللّهُمَ لَا تُسَلّطُهُ عَلى أحَدٍ بَعْدى ؛\r\nپروردگارا ! پس از من ، حجّاج را بر هيچ‌كس مسلّط\r\n\r\n\r\n","description":"","footnote":"\r\n( 1 ) . انعام ، آيهء 79\r\n( 2 ) . بقره ، آيهء 115\r\n( 3 ) . طه ، آيهء 55\r\n","page_name":" 23 ","page_number":23},
  {"content":"\r\n\r\nمفرما » . و لحظه‌اى بعد به ديدار پروردگارش نايل آمد . نفرين سعيد مستجاب شد و گريبان حجّاج را گرفت تا جايى كه بدنش سرد مىشد و همواره مىلرزيد ، آن‌قدر احساس سرما مىكرد كه دست‌هايش را داخل آتش قرار مىداد ؛ ولى باز هم مىلرزيد ! يكى از بزرگان به ديدنش آمد ، حجّاج گفت : « برايم دعايى بكن » .\r\nآن شخص گفت : « مگر نگفتم اين‌قدر جنايت مكن ! اين نتيجهء جنايات توست » .\r\nحجّاج گفت : « نمىگويم دعا كن تندرست و سالم شوم ، بلكه دعا كن بميرم تا از اين وضع نجات يابم » . « 1 »\r\n* * *\r\n\r\n\r\n","description":"","footnote":"\r\n( 1 ) . به نقل از مثال‌هاى زيباى قرآن ، ج 1 ، ص 64\r\n","page_name":" 24 ","page_number":24},
  {"content":"\r\n\r\n\r\n242 و قال عليه السلام اتَّقِ اللَّهَ بَعْضَ التُّقَى وَإِنْ قَلَّ ، وَاجْعَلْ بَيْنَكَ وَبَيْنَ اللَّهِ سِتْراً وَإِنْ رَقَّ .\r\nامام عليه السلام فرمود :\r\nتقوا و پرهيزكارى پيشه كن هرچند كم باشد و ميان خود و خدا\r\nپرده‌اى قرار ده هرچند نازك باشد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر مصادر ، اين كلام شريف از غررالحكم با تفاوت‌هايى نقل شده است ؛ ولى زمخشرى در ربيع الابرار عين آنچه را كه مرحوم سيّد رضى آورده نقل كرده است . ( مصادر نهج‌البلاغه ، ج 4 ، ص 189 ) .\r\nاضافه مىكنيم ابن شعبهء حرانى كه قبل از مرحوم سيّد رضى مىزيسته اين عبارت را با تفاوت مختصرى در كتاب تحف العقول آورده است . ( تحف العقول ، ص 361 )\r\n","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\n\r\nشرح و تفسير تمام پرده‌ها را پاره مكن !\r\nامام عليه السلام در اين گفتار حكيمانه ، افراد ضعيف الايمان را از پرده‌درى كامل برحذر مىدارد و مىفرمايد : « تقوا و پرهيزكارى پيشه كن ، هرچند كم باشد و ميان خود و خدا پرده‌اى قرار ده ، هرچند نازك باشد » ؛\r\n( اتَّقِ اللَّهَ بَعْضَ التُّقَى وَإِنْ قَلَّ ، وَاجْعَلْ بَيْنَكَ وَبَيْنَ اللَّهِ سِتْراً وَإِنْ رَقَّ )\r\n. روشن است كه مخاطب در اين كلام حكمت‌آميز ، اولياء اللَّه و پاكان و نيكان و پرهيزكاران سطح بالا نيستند ، بلكه مخاطب ، توده‌هاى مردمند كه گاه لغزشى براى آن‌ها پيدا مىشود و به گناه نزديك شده و يا آلوده مىگردند .\r\nگاه در ميان آن‌ها كسانى يافت مىشوند كه همهء پرده‌ها را پاره كرده و به اصطلاح ، پل‌هاى پشت سر خويش را ويران مىسازند و رابطهء خود را به كلى با خدا قطع مىكنند . امام عليه السلام به آن‌ها خطاب كرده ، مىفرمايد : اگر لغزشى هم پيدا كرديد ، پرده‌درى كامل نكنيد ؛ لااقل بخشى از تقوا را حفظ كنيد كه اميد است شما را به سوى خدا بازگرداند و توفيق توبهء كامل پيدا كرده از هرگونه گناه پاك شويد .\r\nتقوا مانند بسيارى از فضايل اخلاقى ، داراى درجات متفاوتى است ؛ گاه به‌قدرى والاست كه به سرحدّ عصمت مىرسد و گاه به اندازهء تقواى بزرگانى مىرسد كه در درجات بعد از معصومين عليهم السلام قرار داشته‌اند ؛ مانند سلمان‌ها و ابوذرها و علماى راستين ، و گاه به‌قدرى ضعيف مىشود كه صاحبش را بر لب پرتگاه قرار مىدهد .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nدر قرآن مجيد به اين‌گونه افراد اشاره شده و در آيهء 102 سورهء « توبه » مىخوانيم : « وَآخَرُونَ اعْتَرَفُوا بِذُنُوبِهِمْ خَلَطُوا عَمَلًا صَالِحاً وَآخَرَ سَيِّئاً عَسَى اللَّهُ أَنْ يَتُوبَ عَلَيْهِمْ إِنَّ اللَّهَ غَفُورٌ رَّحِيمٌ » ؛ و گروهى ديگر ، به گناهان خود اعتراف كردند و كار خوب و بد را به هم آميختند . اميد مىرود كه خدا توبهء آن‌ها را بپذيرد .\r\nبه يقين ، خداوند آمرزنده و مهربان است ! » .\r\nواژهء « سَتر » ( پرده ) در واقع كنايه از حاجب و مانعى است كه انسان را از طغيان باز مىدارد و جملهء « وَإنْ رَقَّ » ( هرچند نازك باشد ) اشاره به ضعيف بودن اين حاجب و مانع است .\r\nمرحوم « مغنيه » در شرح نهج‌البلاغهء خود در جلد 4 ، صفحهء 361 مىگويد :\r\n« گفتار امام عليه السلام مخصوصاً براى زمان ما كه عوامل گناه و شهوت‌پرستى زياد شده است صادق است ؛ آن‌ها كه دست كم اندكى از تقوا و ايمان داشته باشند همان مقدار إن‌شاءاللَّه مايهء نجاتشان مىشود . وى سپس به اين حديث معروف نبوى اشاره كرده كه مىفرمايد :\r\n« يَأْتِي عَلَى النَّاسِ زَمَانٌ الصَّابِرُ عَلَى دِينِهِ مِثْلُ الْقَابِضِ عَلَى الْجَمْرَةِ بِكَفّه ؛\r\nزمانى بر مردم فرا مىرسد كه آن كس كه دين و ايمان خود را حفظ مىكند مانند كسى است كه شعلهء آتشى در كف دست خود نگاه داشته باشد » . « 1 » در حديث ديگرى آمده است :\r\n« لِلْعامِلِ مِنْكُمْ بِطاعَةِ اللَّهِ مِثْلُ أجْرِ خَمْسينَ\r\nفَقالَ رَجُلٌ مِنَ الصَّحابَةِ مِثْلُ أجْرِ خَمْسينَ مِنّا أوْ مِنْهُمْ ؟ قالَ : بَلْ مِنْكُمْ ؛\r\nكسانى كه در آن زمان اطاعت فرمان خدا مىكنند معادل پاداش پنجاه نفر به آن‌ها داده مىشود .\r\nيكى از صحابه عرضه داشت : پنجاه نفر از آن‌ها يا از ما ؟ حضرت فرمود : از شما » . « 2 »\r\n\r\n\r\n","description":"","footnote":"\r\n( 1 ) . بحارالانوار ، ج 74 ، ص 99\r\n( 2 ) . اين حديث در بحارالانوار به اين صورت نقل شده : « يَأْتِي عَلَى النَّاسِ زَمَانٌ الصَّابِرُ مِنْهُمْ عَلَى دِينِهِ لَهُ أَجْرُ خَمْسِينَ مِنْكُمْ قَالُوا يَا رَسُولَ اللَّهِ صلى الله عليه و آله أَجْرُ خَمْسِينَ مِنَّا قَالَ نَعَمْ أَجْرُ خَمْسِينَ مِنْكُمْ قَالَهَا ثَلاثاً » . ( بحارالانوار ، ج 28 ، ص 47 ، ح 10 )\r\n","page_name":" 28 ","page_number":28},
  {"content":"\r\n\r\nدر آيات قرآن مجيد اشاره‌هاى ديگرى نيز به امثال اين گروه شده است ؛ از جمله در آيهء 31 سورهء « نساء » مىخوانيم : « إِنْ تَجْتَنِبُوا كَبَائِرَ مَا تُنْهَوْنَ عَنْهُ نُكَفِّرْ عَنْكُمْ سَيِّئَاتِكُمْ وَنُدْخِلْكُمْ مُّدْخَلًا كَرِيماً » ؛ اگر از گناهان بزرگى كه از آن نهى مىشويد پرهيز كنيد ، گناهان كوچك شما را مىپوشانيم ؛ و شما را در جايگاه خوبى وارد مىسازيم » .\r\nهمچنين در آيهء 32 سورهء « نجم » مىخوانيم : « الَّذِينَ يَجْتَنِبُونَ كَبَائِرَ الْإِثْمِ وَالْفَوَاحِشَ إِلَّا اللَّمَمَ إِنَّ رَبَّكَ وَاسِعُ الْمَغْفِرَةِ » ؛ همانان كه از گناهان بزرگ و اعمال زشت دورى مىكنند ، جز گناهان صغيره ( كه گاه آلودهء آن مىشوند ) ؛ آمرزش پروردگار تو گسترده است » .\r\nكوتاه سخن اين‌كه اگر انسان راه خطا را مىرود لااقل بايد چنان باشد كه روى برگشت به درگاه خدا و تقاضاى عفو را داشته باشد و تمام پل‌ها را پشت سر خود ويران نسازد .\r\nبه گفتهء شاعر :\r\n گرت هواست كه معشوق نگسلد پيوند * نگاه دار سر رشته تا نگه دارد \r\n* * *\r\n\r\n","description":"","footnote":"","page_name":" 29 ","page_number":29},
  {"content":"\r\n . \r\n","description":"","footnote":"","page_name":" 30 ","page_number":30},
  {"content":"\r\n\r\n\r\n243 و قال عليه السلام إِذَا ازْدَحَمَ الْجَوَابُ خَفِيَ الصَّوَابُ .\r\nامام عليه السلام فرمود :\r\nهنگامى كه جواب‌ها زياد ( و دَرهم ) شود حق مخفى مىگردد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين گفتار حكيمانه در غررالحكم با تفاوت مختصرى آمده و زمخشرى نيز آن را در ربيع الابرار بدون تفاوت ذكر كرده و طرطوشى در سراج الملوك آن را با تفاوت زيادى آورده كه احتمال دارد كلام حكيمانهء ديگرى باشد . ( مصادر نهج‌البلاغه ، ج 4 ، ص 190 )\r\n","page_name":" 31 ","page_number":31},
  {"content":"\r\n . \r\n","description":"","footnote":"","page_name":" 32 ","page_number":32},
  {"content":"\r\n\r\n\r\nشرح و تفسير از دَرهم شدن جواب‌ها بپرهيزيد\r\nامام عليه السلام در اين كلام حكيمانه به نكتهء مهمى در مسائل مربوط به پرسش‌ها و جواب‌ها اشاره كرده ، مىفرمايد : « هنگامى كه جواب‌ها زياد ( و دَرهم ) شوند حق مخفى مىگردد » ؛\r\n( إِذَا ازْدَحَمَ الْجَوَابُ خَفِيَ الصَّوَابُ )\r\n. بسيار ديده‌ايم كه سؤالى در مجلسى مطرح مىشود و هركس هرچيزى كه به ذهنش آمد به عنوان جواب ذكر مىكند و حتى احتمالات ضعيف و پاسخ‌هاى بىپايه نيز عنوان مىشود ، در چنين مجلس و چنان شرايطى روشن است كه حق براى بسيارى مخفى مىماند ، زيرا جدا كردن پاسخ حقيقى از آن همه احتمالات گوناگون كار آسانى نيست .\r\nاين سخن درسى براى محققان هم هست كه اصرار نداشته باشند مثلًا در تفسير يك آيه يا يك حديث يا پاسخ يك شبهه ، احتمالات زياد و جواب‌هاى متعددى ذكر كنند . چه بهتر كه فشرده‌تر و سنجيده‌تر سخن گويند . به خصوص اين‌كه بسيار ديده‌ايم هنگامى كه جواب‌هاى يك مسئله متعدد مىشود و يكى از آن‌ها آسيب‌پذير است ، مخالفان ، همان يكى را مورد نقد قرار داده و بعد مىگويند : مشت ، نمونهء خروار است و پاسخ‌هاى متين را نيز از اين طريق زير سؤال مىبرند .\r\nابن ابىالحديد در شرح اين گفتار حكيمانه مىگويد : اين مانند آن است كه\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nانسانى در بعضى از مسائل نظرى اشكالى ذكر كند آن هم در حضور جماعتى از اهل نظر ، سپس آن‌ها در گفتن پاسخ بر يكديگر پيشى گيرند و هركدام بخواهند بر ديگرى غلبه كنند و هركس هرچه به نظرش آمد ذكر كند . شك نيست كه در اين صورت حق مخفى مىشود و اين سخن در واقع به بحث‌كنندگان دربارهء مسائل مختلف توصيه مىكند كه انصاف را در بحث خود با دوستان رعايت كنند و قصد مراء و قهر و غلبه بر ديگرى نداشته باشند . ( كه در چنين شرايطى حق مخفى مىگردد ) . « 1 »\r\nعلامهء مجلسى رحمه الله در شرح اين گفتار مىگويد : شايد در اين دستور حكيمانه توصيه‌اى به سؤال كنندگان نيز باشد كه يك مسئله را از افراد زيادى پرسش نكنند ، زيرا جواب‌هاى متعدد سبب مىشود آن‌ها در تشخيص حق ، گرفتار شك و ترديد شوند . « 2 » البته تمام اين تفسيرها قابل جمع است .\r\nدر واقع ازدحام در جواب ، شاخه‌اى از شاخه‌هاى افراطگرى است كه در همه چيز مذموم است .\r\n\r\nنكته آداب پاسخ‌گفتن\r\nامام عليه السلام در اين كلام حكيمانه به يكى از آداب مهم پاسخ‌گويى اشاره فرموده و در كلمات ديگرى به آداب ديگرى پرداخته است ؛ از جمله پاسخ‌گويى سريع را مذموم شمرده مىفرمايد :\r\n« مَنْ أسْرَعَ فِي الْجَوابِ لَمْ يُدْرِكِ الصَّوابَ ؛\r\nكسى كه در پاسخ‌گويى شتاب كند به پاسخ صحيح نخواهد رسيد » . « 3 »\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 19 ، 76\r\n( 2 ) . بحارالانوار ، ج 1 ، ص 223\r\n( 3 ) . غررالحكم ، ح 4216\r\n","page_name":" 34 ","page_number":34},
  {"content":"\r\n\r\nنيز از حدّت و شدّت برحذر داشته مىفرمايد :\r\n« دَعِ الْحِدَّةَ وَتَفَكَّرْ فِي الْحُجَّةِ وَتَحَفَّظْ مِنَ الْخَطَلِ تَأْمَنُ الزَّلَلَ ؛\r\nتندى را رها كن و در دليل بينديش و از ياوه گفتن برحذر باش تا از لغزش‌ها در امان باشى » . « 1 »\r\nنيز به بعضى از سؤالات بىجا اشاره كرده مىفرمايد :\r\n« رُبَّ كَلامٍ جَوابُهُ السُّكُوتُ ؛\r\nچه بسا سخنى كه جوابش سكوت است » . « 2 »\r\nهمچنين توصيه مىكند كه هنگام عاجز ماندن از جواب نبايد سكوت را فراموش كرد ، مىفرمايد :\r\n« إذا غُلبتَ عَلَى الْكَلامِ فَإيّاكَ أنْ تَغْلِبَ عَلَى السُّكُوتِ ؛\r\nهرگاه در سخن گفتن مغلوب شدى مبادا در سكوت كردن مغلوب گردى » . « 3 »\r\nامام صادق عليه السلام نيز توصيه مىكند كه انسان نبايد هر سؤالى را كه از او كردند پاسخ گويد كه اين كار عاقلان نيست ، مىفرمايد :\r\n« إِنَّ مَنْ أَجَابَ فِي كُلِّ مَا يُسْأَلُ عَنْهُ فَهُوَ الْمَجْنُونُ »\r\n. « 4 »\r\nآخرين نكته اين‌كه در حكمت 85 از نهج‌البلاغه اين گفتار حكيمانه نيز گذشت :\r\n« مَنْ تَرَكَ قَوْلَ لا أدْرى أُصيبَتْ مَقاتِلُهُ ؛\r\nكسى كه جملهء نمىدانم را ترك كند ( گاه ) خود را به كشتن داده است » .\r\n* * *\r\n\r\n\r\n","description":"","footnote":"\r\n( 1 ) . غررالحكم ، ح 591\r\n( 2 ) . همان ، ح 4228\r\n( 3 ) . همان ، ح 4226\r\n( 4 ) . بحارالانوار ، ج 2 ، ص 117 ، ح 15\r\n","page_name":" 35 ","page_number":35},
  {"content":"\r\n . \r\n","description":"","footnote":"","page_name":" 36 ","page_number":36},
  {"content":"\r\n\r\n\r\n244 و قال عليه السلام إِنَّ لِلَّهِ فِي كُلِّ نِعْمَةٍ حَقّاً ، فَمَنْ أَدَّاهُ زَادَهُ مِنَها ، وَمَنْ قَصَّرَ عَنْهُ خَاطَرَ بِزَوَالِ نِعْمَتِهِ .\r\nامام عليه السلام فرمود :\r\nخداوند در هر نعمتى حقى دارد . كسى كه حق آن را ادا كند ، آن نعمت را بر او افزون مىكند و كسى كه در آن كوتاهى نمايد آن نعمت را\r\nدر خطر زوال قرار مىدهد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله در مصادر تصريح مىكند كه اين گفتار حكيمانه از كلام مشروح‌ترى اقتباس شده است كه پيش از مرحوم سيّد رضى ، ابن شعبهء حرانى آن را در كتاب تحف العقول آورده است . بعد از سيّد رضى نيز نويسندهء غررالحكم آن را با تفاوت‌هايى در كتاب خود ذكر كرده كه نشان مىدهد منبع ديگرى داشته است . ( مصادر نهج‌البلاغه ، ج 4 ، ص 190 )\r\n","page_name":" 37 ","page_number":37},
  {"content":"\r\n . \r\n","description":"","footnote":"","page_name":" 38 ","page_number":38},
  {"content":"\r\n\r\n\r\nشرح و تفسير راه بقاى نعمت‌ها\r\nامام عليه السلام در اين كلام نورانى اشاره به اهميت مسئلهء شُكر با تعبير جديد مىكند ، مىفرمايد : « خداوند در هر نعمتى حقى دارد . كسى كه حق آن را ادا كند ، آن نعمت را بر او افزون مىكند و كسى كه در آن كوتاهى نمايد آن نعمت را در خطر زوال قرار مىدهد » ؛\r\n( إِنَّ لِلَّهِ فِي كُلِّ نِعْمَةٍ حَقّاً ، فَمَنْ أَدَّاهُ زَادَهُ مِنَها ، وَمَنْ قَصَّرَ عَنْهُ خَاطَرَ بِزَوَالِ نِعْمَتِهِ )\r\n. « خاطَرَ » ( از مادهء مخاطره ) به معناى به خطر افكندن است .\r\nمنظور امام عليه السلام از حق نعمت ، همان شكر است ؛ نه تنها شكر زبانى و قلبى بلكه اساس شكر ، شكر عملى است ؛ يعنى از آن نعمت خداداد به نفع مظلومان استفاده كردن ، صلهء رحم به‌جا آوردن ، آلام بيماران را تخفيف دادن ، تعظيم شعائر نمودن ، به فكر يتيمان بودن و امثال اين‌ها .\r\nشكر نعمت‌هايى مانند چشم و گوش و عقل و هوش ، اين است كه آن‌ها را در مسير اهدافى كه براى آن آفريده شده‌اند به كار بگيريم و مطابق تعبير معروف علماى اخلاق ،\r\n« الشُّكْرُ هُوَ صَرْفُ الْعَبْدِ جَميعَ ما أنْعَمَهُ اللَّهُ فيما خُلِقَ لِأجْلِهِ ؛\r\nشكر عبارت از اين است كه انسان ، تمام آنچه را خدا به او روزى داده براى آن اهدافى كه آفريده شده است صرف كند » .\r\nالبته شكر زبانى جايگاه خود را دارد ؛ در حديثى از امام صادق عليه السلام مىخوانيم :\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n« تَمَامُ الشُّكْرِ قَوْلُ الرَّجُلِ الْحَمْدُ لِلَّهِ رَبِّ الْعَالَمِينَ ؛\r\nتمام شكر آن است كه انسان ( از روى اخلاص و ايمان ) بگويد : الْحَمْدُ لِلَّهِ رَبِّ الْعَالَمِينَ » . « 1 »\r\nدر حديث ديگرى از امام باقر و امام صادق عليهما السلام آمده است كه نوح عليه السلام همه روز صبحگاهان و عصرگاهان اين كلمات را به درگاه خدا عرضه مىداشت :\r\n« أَللَّهُمَّ إِنِّى أُشْهِدُكَ أَنَّ ما أَصْبَحَ أَوْ أَمْسى بِى مِنْ نِعْمَةٍ فِى دِيْنٍ أَوْ دُنْيا فَمِنْكَ ، وَحْدَكَ لا شَرِيْكَ لَكَ ، لَكَ الْحَمْدُ وَلَكَ الشُّكْرُ بِها عَلَىَّ حَتّى تَرْضى ، وَبَعْدَ الرِّضا ؛\r\nخداوندا من تو را گواه مىگيرم : هر نعمتى صبح و شام به من مىرسد ، چه دينى و چه دنيوى ، چه معنوى و چه مادى ، همه از سوى توست ، يگانه‌اى و شريكى ندارى ، حمد مخصوص توست و شكر هم از آن تو ، آن‌قدر شكرت مىگويم تا از من خشنود شوى و حتى بعد از خشنودى » . « 2 »\r\nدر بعضى از روايات آمده است كه خداى متعال بدين سبب او را عبد شكور خوانده است . « 3 »\r\nهمچنين شكر قلبى نيز جايگاه خود را دارد كه انسان واقعاً از خداوند به سبب نعمت‌هايى كه به او ارزانى داشته راضى باشد ؛ ولى به هر حال شكر در صورتى كامل مىشود كه جنبه‌هاى عملى آن آشكار گردد .\r\nاز بعضى روايات استفاده مىشود كه علاوه بر اين‌ها انسان بايد از واسطهء نعمت هم تشكر كند تا شكر او كامل گردد .\r\nدر حديثى از امام زين العابدين على بن الحسين عليه السلام مىخوانيم :\r\n« إِنَّ اللَّهَ . . .\r\nيُحِبُّ كُلَّ عَبْدٍ شَكُورٍ يَقُولُ اللَّهُ تَبَارَكَ وَتَعَالَى لِعَبْدٍ مِنْ عَبِيدِهِ يَوْمَ الْقِيَامَةِ أَشَكَرْتَ فُلاناً فَيَقُولُ بَلْ شَكَرْتُكَ يَا رَبِّ فَيَقُولُ لَمْ تَشْكُرْنِي إِذْ لَمْ تَشْكُرْهُ ثُمَّ قَالَ أَشْكَرُكُمْ لِلَّهِ\r\n\r\n\r\n","description":"","footnote":"\r\n( 1 ) . كافى ، ج 2 ، ص 95 ، ح 10\r\n( 2 ) . بحارالانوار ، ج 11 ، ص 290\r\n( 3 ) . كافى ، ج 2 ، ص 99 ، ح 21\r\n","page_name":" 40 ","page_number":40},
  {"content":"\r\n\r\nأَشْكَرُكُمْ لِلنَّاسِ ؛\r\nخداوند . . . هر بندهء شكرگزارى را دوست دارد . خداوند متعال روز قيامت به بعضى از بندگانش مىگويد : آيا از فلان شخص تشكر كردى ؟\r\nعرض مىكند : خدايا ! من شكر تو را گزاردم . خداوند مىفرمايد : به سبب آن‌كه از او تشكر نكردى شكر مرا ادا ننموده‌اى . سپس امام عليه السلام فرمود : شاكرترين شما در برابر خدا شاكرترين شما در برابر بندگان خداست » . « 1 »\r\nدر احاديث متعددى آمده است كه شكر هر نعمتى پرهيز از گناهان است از جمله در حديثى از امام اميرمؤمنان عليه السلام مىخوانيم :\r\n« شُكْرُ كُلِّ نِعْمَةٍ الْوَرَعُ عَمَّا حَرَّمَ اللَّهُ »\r\n. « 2 »\r\nدليل آن هم روشن است ؛ پرهيز از گناه دليل فرمانبردارى بنده است و فرمانبردارى ، بهترين تشكر به پيشگاه بخشندهء نعمت‌هاست .\r\nدر حديث ديگرى از امام صادق عليه السلام مىخوانيم كه ابو بصير از حضرت سؤال كرد :\r\n« هَلْ لِلشُّكْرِ حَدٌّ إِذَا فَعَلَهُ الْعَبْدُ كَانَ شَاكِراً ؛\r\nآيا شكر حد نهايى دارد كه هرگاه بنده‌اى آن را انجام دهد شاكر محسوب شود ؟ » امام عليه السلام فرمود : آرى . ابوبصير سؤال كرد : آن كدام است ؟ امام عليه السلام فرمود :\r\n« يَحْمَدُ اللَّهَ عَلَى كُلِّ نِعْمَةٍ عَلَيْهِ فِي أَهْلٍ وَمَالٍ وَإِنْ كَانَ فِيمَا أَنْعَمَ عَلَيْهِ فِي مَالِهِ حَقٌّ أَدَّاهُ وَمِنْهُ قَوْلُهُ جَلَّ وَعَزَّ\r\n« سُبْحانَ الَّذِى سَخَّرَ لَنَا هَذَا وَمَا كُنَّا لَهُ مُقْرِنِينَ » ؛ انسان در برابر هر نعمتى كه خدا به او داده ؛ خواه در خانواده‌اش باشد يا در اموالش ، او را شكر مىگويد و اگر حقى در اموال او در نعمتى كه به وى داده شده ، باشد ، آن را ادا مىكند و از آن جمله است گفتار خداوند متعال كه مىفرمايد : « ( انسان به هنگام سوار شدن بر مركبى بگويد : ) منزه است خداوندى كه آن را مسخّر ما كرد و ( اگر لطف خدا نبود ) ما نمىتوانستيم در كنار آن قرار بگيريم » . « 3 »\r\n\r\n\r\n","description":"","footnote":"\r\n( 1 ) . كافى ، ج 2 ، ص 99 ، ح 30\r\n( 2 ) . بحارالانوار ، ج 67 ، ص 307 ، ح 31\r\n( 3 ) . كافى ، ج 2 ، ص 95 ، ح 12 ؛ زخرف ، آيهء 13\r\n","page_name":" 41 ","page_number":41},
  {"content":"\r\n\r\nاين بخش از كلام حكيمانه را با حديث ديگرى از امام صادق عليه السلام دربارهء آخرين مرحلهء شكرى كه از انسان امكان‌پذير است پايان مىدهيم . آن حضرت مىفرمايد :\r\n« أوْحَى اللَّهُ تَعالى إلى مُوسى عليه السلام : يا مُوسى ! أُشْكُرْني حَقَّ شُكْري . فَقالَ :\r\nيا رَبّ كَيْفَ أشْكُرُكَ حَقَّ شُكْرِكَ وَلَيْسَ مِنْ شُكْرٍ أشْكُرُكَ بِهِ إلّاوَأنْتَ أنْعَمْتَ بِهِ عَلَىَّ ؟ فَقالَ : يا مُوسى ! شَكَرْتَني حَقَّ شُكْري حينَ عَلِمْتَ أنّ ذَلِكَ مِنّي ؛\r\nخداوند به موسى وحى فرستاد كه اى موسى ! حق شكر من را ادا كن . موسى عرض كرد :\r\nچگونه حق شكر تو را ادا كنم در حالى كه همين نعمت توفيق شكرگزارى ، نعمت ديگرى از سوى تو بر من است ؟ ( بنابراين با شكرگزارى نعمت جديدى به من عطا مىشود كه بايد شكر آن را هم بگزارم ) خداوند فرمود : اى موسى ! حق شكر من را به‌جا آوردى چون مىدانى اين توفيق هم از سوى من است » . « 1 »\r\nاما كفران نعمت بىشك مايهء زوال نعمت‌هاست و در قرآن سرگذشت امت‌هايى كه كفران نعمت كردند و گرفتار شدند به‌كرار نقل شده كه نمونهء روشنى از آن داستان قوم سبأ است كه خداوند آن همه نعمت به آن‌ها داد و كفران كردند و تمام آن‌ها از آنان گرفته شد .\r\nدر حديثى از امام صادق عليه السلام مىخوانيم :\r\n« أَحْسِنُوا جِوَارَ نِعَمِ اللَّهِ وَاحْذَرُوا أَنْ تَنْتَقِلَ عَنْكُمْ إِلَى غَيْرِكُمْ أَمَا إِنَّهَا لَمْ تَنْتَقِلْ عَنْ أَحَدٍ قَطُّ فَكَادَتْ أَنْ تَرْجِعَ إِلَيْهِ قَالَ وَكَانَ عَلِيٌّ عليه السلام يَقُولُ قَلَّ مَا أَدْبَرَ شَيْءٌ فَأَقْبَلَ ؛\r\nبا نعمت‌هاى پروردگار به خوبى رفتار كنيد و بترسيد كه ( براثر كفران ) آن نعمت‌ها از شما گرفته شود و به ديگران داده شود بدانيد هيچ نعمتى از كسى منتقل نشد كه به اين آسانى به او بازگردد . على عليه السلام مىفرمود : كمتر مىشود كه نعمتى به انسان پشت كند و سپس بار ديگر بازگردد » . « 2 »\r\nهمين مضمون در حكمت 246 به‌زودى خواهد آمد .\r\n\r\n\r\n","description":"","footnote":"\r\n( 1 ) . ميزان الحكمة ، ح 9603\r\n( 2 ) . كافى ، ج 4 ، ص 38 ، ح 3\r\n","page_name":" 42 ","page_number":42},
  {"content":"\r\n\r\n\r\n245 و قال عليه السلام إِذَا كَثُرَتِ الْمَقْدِرَةُ قَلَّتِ الشَّهْوَةُ .\r\nامام عليه السلام فرمود :\r\nهنگامى كه قدرت بر چيزى فزونى يابد علاقهء به آن كم مىشود . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nتنها مدرك ديگرى كه خطيب رحمه الله در مصادر براى اين كلام نورانى ذكر كرده غررالحكم آمدى است كه با كمى تفاوت آن را آورده است . ( مصادر نهج‌البلاغه ، ج 4 ، ص 190 ) .\r\nنويسندهء كتاب عيون الحكم و المواعظ از علماى قرن ششم نيز اين كلام حكيمانه را با كمى تفاوت ذكر كرده است . ( عيون الحكم والمواعظ ، ص 115 )\r\n","page_name":" 43 ","page_number":43},
  {"content":"\r\n . \r\n","description":"","footnote":"","page_name":" 44 ","page_number":44},
  {"content":"\r\n\r\n\r\nشرح و تفسير با افزايش قدرت ، حرص كم مىشود\r\nامام عليه السلام در اين گفتار حكيمانه به يك نكتهء روانى اشاره مىكند كه در زندگى انسان ، سرنوشت‌ساز است ، مىفرمايد : « هنگامى كه قدرت بر چيزى فزونى يابد علاقهء به آن كم مىشود » ؛\r\n( وَقال عليه السلام : إِذَا كَثُرَتِ الْمَقْدِرَةُ قَلَّتِ الشَّهْوَةُ )\r\n. به گفتهء مرحوم « كمره‌اى » در منهاج‌البراعة اين گفتار حكيمانه از يك اصل روانى معروف سرچشمه مىگيرد كه مىگويد :\r\n« الإنْسانُ حَريصٌ عَلى ما مُنِعَ ؛\r\nانسان نسبت به چيزى كه براى او ممنوع شده حرص فراوان دارد » .\r\nدليل آن هم روشن است ؛ چيزى كه در دسترس انسان باشد و هر زمان بخواهد به آن برسد ، نه براى ذخيره كردن آن دست و پا مىزند ، نه به علّت از دست دادنش اضطراب دارد و اى بسا با بىاعتنايى به آن نگاه كند و حتى گاه از آن سير و ملول شود ؛ ولى به عكس ، چيزى كه در دسترس او نيست يا به زحمت پيدا مىشود به آن علاقه نشان مىدهد و گاه اصرار دارد بيش از مقدار حاجت خود از آن ذخيره كند .\r\nبه همين دليل هنگامى كه چيزى از مواد غذايى كم مىشود ، مردم به فروشگاه‌ها هجوم مىبرند و هركس چند برابر نيازش خريدارى مىكند و بر اثر آن ، نوعى قحطى مصنوعى حاصل مىگردد . در اين‌گونه موارد اگر مديران جامعه فروشگاه‌هايى را - هرچند به‌طور موقت - پر از مواد مذكور كنند هجوم براى\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nخريدن فرو مىنشيند و مردم تنها به مقدار حاجت روزانه از آن تهيه مىكنند و بازار ، كساد مىشود .\r\nنيز به همين دليل است كه بازرگانان سودجو در عرصهء داخلى و بين‌المللى براى اين‌كه متاع خود را به قيمت‌هاى گزاف بفروشند ، موقتاً جلوى توزيع آن را گرفته و گاه افرادى را به بازار مىفرستند كه هرچه در بازار هست خريدارى كنند و به اين ترتيب قحطى مصنوعى ايجاد كنند و سپس اجناس خود را به‌تدريج به بازار مىفرستند تا به قيمت گزاف بفروشند .\r\nيكى از دلايل تحريم احتكار در اسلام نيز همين است كه ايجاد گرانى مصنوعى مىكند و مردم را در وحشت فرو مىبرد و سبب تحريك حرص مردم مىشود كه بيش از نياز خود مطالبه مىكنند و قحطى كاذب جديدى به وجود مىآورند .\r\nمديران جامعه بايد از اين نكته بهره‌گيرى كنند و هميشه مقدار قابل توجهى از مواد غذايى و ساير مواد مورد نياز را در بازار حاضر سازند تا مردم بر تهيهء نيازهاى خود در كوتاه‌مدّت و درازمدّت احساس توانايى كنند و مصداق « كَثُرَتِ الْمَقْدِرَةُ » شود كه نتيجهء آن ، احساس بىنيازى و مصداق « قَلَّتِ الشَّهْوَةُ » است ؛ درست ، كارى كه سودجويان و توليدكنندگان بازار سياه از ضد آن بهره‌گيرى مىكنند و از اين طريق ، آلاف و الوفى به ناحق به‌دست مىآورند .\r\n* * *\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\n246 و قال عليه السلام احْذَرُوا نِفَارَ النِّعَمِ فَمَا كُلُّ شَارِدٍ بِمَرْدُودٍ .\r\nامام عليه السلام فرمود :\r\nاز فرار كردن ( و رميدن ) نعمت‌ها برحذر باشيد كه هر فرارى بازنمىگردد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nبه گفتهء صاحب كتاب مصادر ، جاحظ پيش از سيّد رضى رحمه الله اين گفتار حكيمانه را در كتاب المائة المختارة از اميرمؤمنان على عليه السلام نقل كرده است و زمخشرى در كتاب ربيع الابرار و ابن قاسم در رياض الاخبار نيز آن را آورده‌اند . ( مصادر نهج‌البلاغه ، ج 4 ، ص 190 )\r\n","page_name":" 47 ","page_number":47},
  {"content":"\r\n . \r\n","description":"","footnote":"","page_name":" 48 ","page_number":48},
  {"content":"\r\n\r\n\r\nشرح و تفسير نعمت‌ها را از خود رم ندهيد !\r\nامام عليه السلام در اين گفتار حكيمانه دربارهء از دست رفتن نعمت‌ها هشدار مىدهد و مىفرمايد : « از فرار كردن ( و رميدن ) نعمت‌ها برحذر باشيد كه هر فرارى بازنمىگردد » ؛\r\n( احْذَرُوا نِفَارَ النِّعَمِ فَمَا كُلُّ شَارِدٍ بِمَرْدُودٍ )\r\n. « نِفار » به معنى فرار كردن و « نِعَم » جمع نعمت است ، بعضى آن را به فتح نون و به معنى حيوان چهارپا مانند گاو و گوسفند و شتر دانسته‌اند و « شارد » به معناى حيوان فرارى است .\r\nدر اين گفتار حكيمانه ، امام عليه السلام نعمت‌ها را تشبيه به حيوانات اهلى سودمند كرده كه گاه فرار مىكنند ، فراركردنى كه هرگز به چنگ نمىآيند و توصيه مىفرمايد كه قدر نعمت‌ها را بدانيد ، شكر آن را به جا آوريد ، از فرصت‌ها استفاده كنيد و از نعمت‌هاى الهى بهره گيريد .\r\nبه يقين ، « جوانى » از آن نعمت‌هايى است كه وقتى فرار كرد هرگز بازنمىگردد ، بايد جوانان از آن بهره گيرند و علم و آداب و فضايل اخلاقى تحصيل كنند كه همهء اين‌ها در جوانى امكان‌پذير است .\r\nبه گفتهء شاعر عرب :\r\n فَتَراكَضُوا خَيْلَ الشَّبابِ وَبادِرُوا * انْ تَسْتَرِدَّ فَإنَّهُنَّ عَواري \r\nبر اسب‌هاى جوانى سوار شويد و با سرعت برانيد ( و خود را به مقصد\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nبرسانيد ) - مبادا گرفته شوند و براى هميشه از دست بروند ، زيرا اين مركب‌ها عاريتى هستند .\r\nسلامتى جسم ، يكى ديگر از آن نعمت‌هاست كه در بسيارى از موارد هنگامى كه گرفته شد بازنمىگردد و يا اگر بازگردد به شكل اوّل نخواهد بود .\r\nانسان سالم قادر بر هر كار مثبتى است ؛ ولى هنگامى كه سلامتى از دست رفت عجز و ناتوانى جاى آن را خواهد گرفت به خصوص بيمارىهايى كه در سنين بالا انسان را مبتلا مىكنند ، مصداق بارز همين مطلب است .\r\nامنيت نيز يكى ديگر از نعمت‌هاى بزرگ است ؛ انسان در محيط امن قادر به انجام دادن هر كار خوبى است ؛ امّا بسيار ديده شده با تزلزل امنيت ، سال‌ها ناامنى و آثارش باقى مىماند و به‌زودى بازنمىگردد .\r\nكوتاه سخن اين‌كه تمام نعمت‌ها اعم از نعمت‌هاى فردى يا اجتماعى ، مادى يا معنوى ، همواره در معرض زوالند ؛ زوالى كه گاه امكان بازگشت در آن هست و گاه زوالى است كه هرگز امكان بازگشت ندارد .\r\nالبته چيزى كه باعث رميدن نعمت‌هاست در درجهء اوّل ، ناسپاسى است ؛ همان چيزى كه در حكمت 244 ، امام عليه السلام به آن اشاره فرمود كه هر نعمتى حقى دارد ، كسى كه حق آن را ادا كند خداوند آن را افزون مىسازد و هركس در اداى حق نعمت كوتاهى نمايد آن را در معرض زوال قرار خواهد داد .\r\nبعضى از شارحان نهج‌البلاغه مسئلهء خارج شدن آدم و حوا را از بهشت ، يكى از مصاديق همين گفتار حكيمانهء مولا دانسته‌اند . جد و جدهء ما براثر ترك اولى و ناسپاسى براى هميشه از بهشت خارج شدند و به دنيايى كه پر از مشكلات و ناراحتىهاست گام نهادند ؛ نعمتى بود كه بعد از رميدن ، به آن‌ها و فرزندانشان بازنگشت ( البته حساب بهشت و آخرت حساب ديگرى است ) .\r\nدر روايتى از امام على بن موسىالرضا عليه السلام خطاب به يكى از اصحابش چنين\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nمىخوانيم :\r\n« إِنَّ النّعَمَ كَالْإِبِلِ الْمُعْتَقَلَةِ فِي عَطَنِهَا عَلَى الْقَوْمِ مَا أَحْسَنُوا جِوَارَهَا فَإِذَا أَسَاءُوا مُعَامَلَتَهَا وَإِنَالَتَهَا نَفَرَتْ عَنْهُمْ ؛\r\nنعمت‌ها همچون شترى است كه مهار و بسته شده است . مادامى كه صاحبانش با آن خوش‌رفتارى كنند در جايگاه خود مىماند ولى هنگامى كه بدرفتارى نمايند ( اى بسا مهار خود را پاره و ) از آن‌ها فرار كند » . « 1 »\r\nشيخ حرّ عاملى رحمه الله در وسائل‌الشيعه در كتاب امر به معروف و نهى از منكر بابى تحت عنوان « وُجُوبُ حُسْنِ جَوارِ النّعَمِ بِالشُّكْرِ وَأداءِ الْحُقُوقِ » نوشته و روايات متعددى در اين زمينه آورده است .\r\nدر آيهء شريفهء « إِنَّ اللَّهَ لَايُغَيِّرُ مَا بِقَوْمٍ حَتَّى يُغَيِّرُوا مَا بِأَنفُسِهِمْ » ؛ خداوند سرنوشت قومى را تغيير نمىدهد مگر آن‌كه آنان آنچه را در خودشان است تغيير دهند » . « 2 » نيز اشاره‌اى به اين مطلب ديده مىشود .\r\n* * *\r\n\r\n\r\n","description":"","footnote":"\r\n( 1 ) . كافى ، ج 4 ، ص 38 ، ح 1\r\n( 2 ) . رعد ، آيهء 11\r\n","page_name":" 51 ","page_number":51},
  {"content":"\r\n . \r\n","description":"","footnote":"","page_name":" 52 ","page_number":52},
  {"content":"\r\n\r\n\r\n247 و قال عليه السلام الْكَرَمُ أَعْطَفُ مِنَ الرَّحِمِ .\r\nامام عليه السلام فرمود :\r\nرابطهء سخاوت از خويشاوندى بيشتر است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله در اين‌جا در ذيل اين كلام حكيمانه منبع خاصى نقل نمىكند و تنها مىگويد : ما در پايان اين كتاب ( كتاب مصادر ) به آن اشاره خواهيم كرد كه ظاهراً توفيقى براى او در اين كار حاصل نشده است . ( مصادر نهج‌البلاغه ، ج 4 ، ص 191 ) .\r\nاضافه مىكنيم : آمُدى در غررالحكم و على بن محمّد الليثى در عيون الحكم والمواعظ ، ص 28 عين اين كلام نورانى را آورده‌اند\r\n","page_name":" 53 ","page_number":53},
  {"content":"\r\n . \r\n","description":"","footnote":"","page_name":" 54 ","page_number":54},
  {"content":"\r\n\r\n\r\nشرح و تفسير سخاوت ، بهترين وسيلهء ارتباط\r\nامام عليه السلام در اين كلام حكيمانه به يكى از آثار مهم كرم و سخاوت اشاره مىكند و مىفرمايد : « رابطهء سخاوت از خويشاوندى بيشتر است » ؛\r\n( الْكَرَمُ أَعْطَفُ مِنَ الرَّحِمِ )\r\n. « اعطف » به معناى مايل‌تر و با محبت‌تر است و از مادهء « عطف » ( بر وزن وقت ) گرفته شده است .\r\nدر بعضى از منابع لغت ، « كرم » را بخشش توأم با سهولت و بدون سخت‌گيرى گفته‌اند ، ازاين‌رو « كريم » كسى است كه به راحتى به افراد نيازمند بخشش مىكند .\r\nتوجه به اين نكته نيز لازم است كه در منابع لغت براى واژهء « كرم » دو معنا ذكر شده است : نخست جود و بخشش و دوم شخصيت و شرافت و ممكن است كه هر دو به يك معنا بازگشت كنند ، زيرا يكى از نشانه‌هاى شخصيت و شرافت انسان ، جود و بخشش است ؛ ولى در هر حال معناى اين كلمه در گفتار حكيمانهء بالا همان جود و بخشش است .\r\nدانشمندان و شارحان نهج‌البلاغه براى اين كلام دو تفسير كرده‌اند : نخست اين‌كه تأثيرى كه كرم دارد بيش از تأثير خويشاوندى است ، زيرا كرم جزء طبيعت شخص كريم است ، ازاين‌رو بدون هيچ‌گونه تكلفى آن را اعمال مىكند ؛ ولى خويشاوندى گاه در حدى نيست كه انسان را وادار به سخاوت و بخشش كند ،\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nبلكه ممكن است در بعضى از اوقات براثر ترس از سرزنش مردم يا ساير خويشاوندان باشد كه چرا فلان كس به برادر نيازمندش توجهى ندارد ، بنابراين در بعضى از موارد ، كرم خويشاوندان توأم با تكلف است در حالى كه كرم كريمان چنين نيست .\r\nتفسير ديگر اين‌كه كرم و سخاوت سبب عطف توجه مردم به شخص كريم مىشود و چه بسا او را حتى بيش از برادر يا پدر و مادر خود دوست مىدارند و به تعبير ديگر آن رابطهء عاطفى كه از كرم سرچشمه مىگيرد گاه قوىتر از روابط عاطفىاى است كه از خويشاوندى ناشى مىشود .\r\nممكن است هر دو معنا در كلام امام عليه السلام جمع باشد ، هرچند معناى اوّل مناسب‌تر به نظر مىرسد .\r\nدر هر صورت پيام اين كلام حكيمانه اين است كه كريمان را در كار خود تشويق مىكند ؛ از يك سو آن‌ها را برتر از خويشاوندان مىشمارد و از سويى ديگر رابطهء عاطفى آن‌ها را با مردم بيش از رابطه خويشاوندان با يكديگر توصيف مىنمايد و اين‌ها همه از آثار كرم است .\r\nدربارهء اهميت كرم و مقام كريمان روايات زيادى از معصومان عليهم السلام نقل شده است . دربارهء اهميت كرم همين بس كه يكى از صفات بارز خدا كريم بودن است و پيغمبر اكرم صلى الله عليه و آله كرم خويش را از همه برتر مىشمرد و مىفرمود :\r\n« أنَا أكْرَمُ الْأوَّلينَ وَالْآخِرينَ وَلا فَخْرَ ؛\r\nمن كريم‌ترين اولين و آخرين هستم و افتخار هم نمىكنم ( زيرا آن را وظيفهء خود مىدانم ) » . « 1 »\r\nدر حديثى از پيغمبر اكرم صلى الله عليه و آله مىخوانيم كه فرمود :\r\n« إِنَّ السَّخَاءَ شَجَرَةٌ مِنْ أَشْجَارِ الْجَنَّةِ لَهَا أَغْصَانٌ مُتَدَلِّيَةٌ فِي الدُّنْيَا فَمَنْ كَانَ سَخِيّاً تَعَلَّقَ بِغُصْنٍ مِنْ أَغْصَانِهَا فَسَاقَهُ ذَلِكَ الْغُصْنُ إِلَى الْجَنَّة ؛\r\nسخاوت ، درختى از درختان بهشت است كه\r\n\r\n\r\n","description":"","footnote":"\r\n( 1 ) . صحيح ترمذى ، ح 3610\r\n","page_name":" 56 ","page_number":56},
  {"content":"\r\n\r\nشاخه‌هاى آن در دنيا آويزان شده ، هركس سخاوتمند باشد به يكى از اين شاخه‌ها مىچسبد و او را به بهشت مىرساند » . « 1 »\r\nدر بعضى از احاديث ميان سخاوت و كرامت تفاوت ذكر شده و كريم بالاتر از سخى شمرده شده است همان‌گونه كه از پيغمبر اكرم صلى الله عليه و آله در حديثى مىخوانيم :\r\n« الرِّجَالُ أَرْبَعَةٌ سَخِيٌّ وَكَرِيمٌ وَبَخِيلٌ وَلَئِيمٌ فَالسَّخِيُّ الَّذِي يَأْكُلُ وَيُعْطِي وَالْكَرِيمُ الَّذِي لَايَأْكُلُ وَيُعْطِي وَالْبَخِيلُ الَّذِي يَأْكُلُ وَلَا يُعْطِي وَاللَّئِيمُ الَّذِي لَايَأْكُلُ وَلَا يُعْطِي ؛\r\nانسان‌ها چهار گونه‌اند : سخاوتمند و كريم و بخيل و لئيم . سخاوتمند كسى است كه هم خودش مىخورد و هم به ديگران مىبخشد و كريم كسى است كه خودش نمىخورد ( و ايثار مىكند ) و به ديگران عطا مىنمايد و بخيل كسى است كه خودش مىخورد اما چيزى به ديگرى نمىدهد و لئيم آن‌كس است كه نه خود مىخورد و نه به ديگرى مىبخشد » . « 2 »\r\nدر حديث ديگرى از اميرمؤمنان عليه السلام مىخوانيم كه فرمود :\r\n« الْكَريمُ مَنْ بَدَأَ بِإِحْسانِهِ ؛\r\nكريم كسى است كه بىآن‌كه از او طلب كنند احسان مىكند » . « 3 »\r\nدر تعبير ديگرى از همان حضرت عليه السلام آمده است :\r\n« الْكريمُ مَنْ سَبَقَ نَوالُهُ سُؤالَه ؛\r\nكريم كسى است كه بخشش او بر سؤال و تقاضا پيشى مىگيرد » . « 4 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 68 ، ص 352 ، ح 9\r\n( 2 ) . همان ، ص 356 ، ح 18\r\n( 3 ) . غررالحكم ، ح 8746\r\n( 4 ) . همان ، ح 8748\r\n","page_name":" 57 ","page_number":57},
  {"content":"\r\n . \r\n","description":"","footnote":"","page_name":" 58 ","page_number":58},
  {"content":"\r\n\r\n\r\n248 و قال عليه السلام مَنْ ظَنَّ بِكَ خَيْراً فَصَدِّقْ ظَنَّهُ .\r\nامام عليه السلام فرمود :\r\nكسى كه به تو گمان خوبى دارد گمانش را ( با عمل ) تصديق كن . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين جملهء حكيمانه در ضمن وصيت امام اميرالمؤمنين به امام حسن عليهما السلام آمده كه آن را به هنگام بازگشت از صفين در محلى كه نامش « حاضرِيْن » بود مرقوم داشت ( و شرح آن در اواخر نامهء 31 گذشت ) و زمخشرى آن را در ربيع الابرار درست با همين عبارت آورده است . ( مصادر نهج‌البلاغه ، ج 4 ، ص 191 )\r\n","page_name":" 59 ","page_number":59},
  {"content":"\r\n . \r\n","description":"","footnote":"","page_name":" 60 ","page_number":60},
  {"content":"\r\n\r\n\r\nشرح و تفسير حُسن ظن مردم را با عمل ، تصديق كن\r\nامام عليه السلام در اين گفتار حكيمانه اشاره به نكتهء لطيفى در مورد حسن ظن مردم نسبت به انسان مىكند ، مىفرمايد : « كسى كه به تو گمان خوبى دارد گمانش را ( با عمل ) تصديق كن » ؛\r\n( مَنْ ظَنَّ بِكَ خَيْراً فَصَدِّقْ ظَنَّهُ )\r\n. اشاره به اين‌كه ، بسيار مىشود افراد به سبب خاطرهء خوبى كه از كسى دارند و او را باسخاوت و خيّر و مثبت مىدانند گمان مىبرند حل مشكل آن‌ها - خواه مشكل مالى باشد يا جز آن - به دست اوست و به سراغ وى مىروند . امام عليه السلام مىفرمايد : در اين‌گونه موارد بايد به حل مشكل آن‌ها پرداخت و حسن ظن آن‌ها را عملًا تصديق كرد .\r\nاين كار از يك‌سو سبب حل مشكلات مردم مىگردد و از سويى ديگر بر شخصيت انسان مىافزايد و گمانى را كه مردم در حق او دارند تثبيت مىكند و اصولًا اين‌گونه حسن ظن‌ها نوعى توفيق اجبارى است كه براى نيكوكاران حاصل مىشود .\r\nبعضى از دانشمندان گفته‌اند : « هرگاه نقطهء مقابل آن براى انسان رخ دهد ؛ يعنى كسى به او سوءظن پيدا كند كه مثلا آدمى بخيل و تندخو و بداخلاق است در اين‌جا با اعمال نيك بايد سوءظن آن‌ها را تكذيب كرد ، همان‌گونه كه با اعمال نيك ، حسن ظن را عملًا تصديق مىكند » .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nاين كلام حكيمانه - همان‌گونه كه در بحث سند اشاره شد - پيش از اين در لابه‌لاى نصيحت امام عليه السلام به فرزند دلبندش امام حسن عليه السلام آمده است . در آن‌جا گفتيم : اشاره به اين است كه اگر كسى مثلًا تو را اهل خير و بذل و بخشش و سخاوت مىداند و از تو چيزى مىخواهد به او كمك كن تا گمان او را تصديق كرده باشى و بزرگوارى تو تثبيت شود .\r\nاين‌گونه رفتار دو مزيّت دارد ؛ هم خوش‌بينى و حسن ظن مردم را تثبيت مىكند و هم با اين خوش‌بينىها انسان به راه خير كشيده مىشود .\r\nبسيار اتفاق مىافتد كه افرادى نزد انسان مىآيند و مىگويند مشكلى داريم كه گمان مىكنيم تنها به دست تو حل مىشود . انسان بايد در حل مشكل چنين افرادى بكوشد و حسن ظن آن‌ها را به سوءظن تبديل نكند .\r\n\r\nنكته بلاى سوءظن و بدبينى\r\nمسئلهء تشويق به حسن ظن و برحذر داشتن سوءظن در آيات و روايات اسلامى بازتاب گسترده‌اى دارد و به تعبير ديگر ، اسلام نه‌تنها براى مسلمانان بلكه براى تمام انسان‌ها ، حفظ آبرو در عمل و زبان خواسته است ، بلكه در منطقهء فكر و روح نيز چنين امنيتى را براى آن‌ها مىخواهد و مىگويد : هيچ‌كس به ديگرى سوءظن پيدا نكند ، زيرا بعضى از گمان‌ها گناه است و مىفرمايد : « يا أَيُّهَا الَّذينَ آمَنُوا اجْتَنِبُوا كَثيراً مِنَ الظَّنِّ إِنَّ بَعْضَ الظَّنِّ إِثْمٌ » . « 1 »\r\nامام اميرمؤمنان عليه السلام يكى از آثار سوءظن را ارتكاب گناهان خطرناك مىشمارد و مطابق نقل غررالحكم مىفرمايد :\r\n« مَنْ ساءَتْ ظُنُونُهُ اعْتَقَدَ الْخِيانَةَ بِمَنْ لا يَخُونُهُ ؛\r\nكسى كه به مردم ، بدگمان است معتقد به خيانت كردن به كسى\r\n\r\n\r\n","description":"","footnote":"\r\n( 1 ) . حجرات ، آيهء 12\r\n","page_name":" 62 ","page_number":62},
  {"content":"\r\n\r\nمىشود كه به او خيانت نكرده است » . « 1 » در حديث ديگرى از آن حضرت عليه السلام كه در همان منبع آمده مىخوانيم :\r\n« مَنْ لَمْ يَحْسُنْ ظَنُّهُ اسْتَوْحَشَ مِنْ كُلّ أحَدٍ ؛\r\nشخص بدگمان از همه مىترسد » . « 2 » همان حضرت عليه السلام در مقابل ، به حسن ظن دعوت مىكند و طبق روايتى مىفرمايد :\r\n« وَ لاتَظُنَّنَّ بِكَلِمَةٍ خَرَجَتْ مِنْ أَخيكَ سُوءاً وَأَنْتَ تَجِدُ لَهَا فِي الْخَيْرِ مَحْمِلًا ؛\r\nهرگز نسبت به سخنى كه از برادر مسلمانت صادر شده گمان بد مبر در حالى كه محمل صحيح نيكويى براى آن دارى » . « 3 »\r\nدر حديث ديگرى از آن حضرت عليه السلام ، حسن ظن از بهترين خصلت‌ها و برترين نعمت‌ها شمرده شده است :\r\n« حُسْنُ الظَّنّ مِن أحْسَنِ الشّيَمِ وَأفْضَلِ القِسَم »\r\n. براى حفظ حسن ظن مردم ، در كلام حكيمانهء مورد نظر دستور مىدهد كه اگر كسى به تو حسن ظن داشت و انتظار كمك ، بخشش ، خدمت و مانند آن را از تو دارد مطابق آن عمل كن تا همچنان حسن ظن وى ، پايدار بماند . « 4 »\r\n* * *\r\n\r\n\r\n","description":"","footnote":"\r\n( 1 ) . غررالحكم ، ح 5681\r\n( 2 ) . همان ، ح 5333\r\n( 3 ) . كافى ، ج 2 ، ص 362 ، ح 3\r\n( 4 ) . براى مطالعهء بيشتر به كتاب اخلاق در قرآن ، ج 3 ، ص 321 به بعد مراجعه كنيد\r\n","page_name":" 63 ","page_number":63},
  {"content":"\r\n . \r\n","description":"","footnote":"","page_name":" 64 ","page_number":64},
  {"content":"\r\n\r\n\r\n249 و قال عليه السلام أَفْضَلُ الْأَعْمَالِ مَا أَكْرَهْتَ نَفْسَكَ عَلَيْهِ .\r\nامام عليه السلام فرمود :\r\nبرترين اعمال آن است كه خود را ( به زحمت ) بر آن وادار كنى . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر كتاب مصادر آمده است كه اين كلام حكيمانه از اميرمؤمنان عليه السلام در كتاب تذكرة الخواص ذكر شده است ، سپس مىافزايد : بارها گفته‌ايم كه نويسندهء اين كتاب تنها كلماتى را از اميرمؤمنين عليه السلام نقل مىكند كه سند متصل در آن داشته باشد و مفهوم آن اين است كه اين كلام نورانى را از نهج‌البلاغه كه اسناد آن ذكر نشده نقل نكرده و بعد مىگويد : اين سخن در غررالحكم با تفاوتى آمده است ( و آن هم نشان مىدهد كه از جاى ديگرى آن را اخذ كرده است ) . ( مصادر نهج‌البلاغه ، ج 4 ، ص 191 ) .\r\nاضافه مىكنيم كه اين كلام حكيمانه در كتاب جواهر المطالب ابن الدمشقى ( متوفاى قرن نهم ) از همان حضرت عليه السلام با افزوده‌اى به اين صورت آمده است : « وَقَلِيلٌ تَدُومُ عَلَيْهِ خَيْرٌ مِنْ كَثيرٍ مَمْلُولٌ مِنْهُ » . ( جواهر المطالب ، ج 2 ، ص 165 )\r\n","page_name":" 65 ","page_number":65},
  {"content":"\r\n . \r\n","description":"","footnote":"","page_name":" 66 ","page_number":66},
  {"content":"\r\n\r\n\r\nشرح و تفسير\r\nامام عليه السلام در اين كلام حكيمانه به برترين اعمال اشاره كرده مىفرمايد : « برترين اعمال آن است كه خود را ( به زحمت ) بر آن وادار كنى » ؛\r\n( أَفْضَلُ الْأَعْمَالِ مَا أَكْرَهْتَ نَفْسَكَ عَلَيْهِ )\r\n. اشاره به اين‌كه ، كارى است بر خلاف خواستهء نفس ؛ مثل اين‌كه مىخواهد مالى ببخشد و نفس او به سبب علاقهء به مال با آن موافق نيست ، يا از ارتباط نامشروعى بپرهيزد كه نفس تمايل به آن دارد و يا قدرت بر انتقام پيدا كرده و نفس تمايل به آن دارد و او از انتقام‌جويى بپرهيزد .\r\nدر تمام اين موارد كه نفس انسان تمايل به فعل معروف يا ترك منكر ندارد هنگامى كه افراد با ايمان در برابر خواستهء نفس مقاومت كنند و آن معروف را به جا آورند و آن منكر را ترك كنند ، عملى بسيار پرفضيلت انجام داده‌اند ، چراكه هم كار خير انجام شده و هم نفس سركش تحت رياضت قرار گرفته و از طغيان آن پيشگيرى شده است .\r\nاكثر شارحان نهج‌البلاغه در اين‌جا تصريح كرده‌اند كه اين گفتار حكيمانه شبيه حديث معروف پيغمبر اكرم صلى الله عليه و آله است كه در بسيارى از منابع آمده است ؛ آن حضرت صلى الله عليه و آله فرمود :\r\n« أفْضَلُ الْأَعْمالُ أحْمَزُها « 1 » ؛\r\nبهترين اعمال عملى است كه سخت‌تر و قوىتر و پرمشقت‌تر باشد » . « 2 » منتها امام عليه السلام شاخهء خاصى از آن\r\n\r\n\r\n","description":"","footnote":"\r\n( 1 ) . « أحمز » از ريشهء « حمز » بر وزن « رمز » به معناى شدت ، قوت ، زحمت و مشقت آمده است\r\n( 2 ) . بحارالانوار ، ج 67 ، ص 191\r\n","page_name":" 67 ","page_number":67},
  {"content":"\r\n\r\nحديث نبوى را بيان كرده ، زيرا مشقت‌بار بودن يك عمل گاه به واسطهء انجام دادن كارهاى بدنى سنگين است و گاه به سبب طول مدت و گاه به علّت فراهم نبودن مقدمات و نيز گاهى به‌واسطهء مخالفت نفس با آن است كه امام عليه السلام روى همين نكته تكيه فرموده است .\r\nدليل آن هم روشن است ؛ پاداش‌هاى مادى در عرفِ عقلا همواره متناسب با مقدار زحمتى است كه براى كارى كشيده مىشود و به همين دليل كار پرزحمت‌تر پاداش و مزد و اجرت بيشترى دارد . پاداش‌هاى الهى نيز همين‌گونه است ؛ هرقدر عمل سخت‌تر و پرمشقت‌تر باشد ، پاداشش نزد خداوند بيشتر است و اين‌گونه احاديث به هنگامى كه انسان در انجام وظايف خود يا ترك گناه گرفتار زحمت و مشقت شديدى مىشود اسباب آرامش روح است ، زيرا مىداند هرچه زحمتش بيشتر باشد لطف و كرامت و عنايت حق به او بيشتر است .\r\nبعضى از بزرگان مانند علامهء مجلسى رحمه الله در بحارالانوار در اين‌جا به اشكالى اشاره كرده‌اند و آن اين‌كه اين كلام حكيمانه در به دو نظر با رواياتى كه مىگويد :\r\n« نِيَّةُ الْمُؤمِنُ خَيْرٌ مِنْ عَمَلِهِ »\r\nمنافات دارد ، زيرا « نيت » به تنهايى كار آسانى است و عمل است كه غالباً داراى مشكلاتى است . سپس پاسخ سيد مرتضى رحمه الله را دربارهء حل اين اشكال پذيرفته كه مىفرمايد : « خير » ( در حديث نِيَّةُ الْمُؤْمِنِ خَيْرٌ مِنْ عَمَلِهِ ) به معناى افعل تفضيل نيست بلكه اشاره به اين است كه نيت مؤمن همواره خير خوب است .\r\nولى هرگاه به تفسيرى كه از امام باقر عليه السلام در بحارالانوار نقل شده مراجعه مىشود اشكال بدون تكلف حل مىگردد آن‌جا كه مىفرمايد :\r\n« نِيَّةُ الْمُؤْمِنِ أَفْضَلُ مِنْ عَمَلِهِ وَذَلِكَ لِأَنَّهُ يَنْوِي مِنَ الْخَيْرِ مَا لَايُدْرِكُهُ وَنِيَّةُ الْكَافِرِ شَرٌّ مِنْ عَمَلِهِ وَذَلِكَ لِأَنَّ الْكَافِرَ يَنْوِي الشَّرَّ وَيَأْمُلُ مِنَ الشَّرِّ مَا لايُدْرِكُهُ ؛\r\nنيت مؤمن از عمل او بهتر است ، زيرا همواره قصد كارهاى ( مهمى ) را دارد كه به آن نمىرسد و نيت كافر\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nاز عمل او بدتر است ، زيرا قصد كارهاى بدترى را دارد كه به آن دسترسى پيدا نمىكند » « 1 » ، بنابراين بهتر بودن نه از نظر فضيلت است ، بلكه از نظر همت و قصد والاست .\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 67 ، ص 206 ، ح 19\r\n","page_name":" 69 ","page_number":69},
  {"content":"\r\n . \r\n","description":"","footnote":"","page_name":" 70 ","page_number":70},
  {"content":"\r\n\r\n\r\n250 و قال عليه السلام عَرَفْتُ اللَّهَ سُبْحَانَهُ بِفَسْخِ العَزَائِمِ ، وَحَلِّ الْعُقُودِ ، وَنَقْضِ الْهِمَمِ .\r\nامام عليه السلام فرمود :\r\nخداوند را به‌وسيلهء بَرهم خوردن تصميم‌ها ، فسخ پيمان‌ها\r\nو نقض اراده‌ها شناختم . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر مىگويد : اين كلام حكيمانه را پيش از سيّد رضى رحمه الله مرحوم صدوق در كتاب خصال و در كتاب توحيد به‌طور مسند از امام باقر از پدرش از جدش اميرمؤمنان عليهم السلام نقل كرده است سپس اضافه مىكند : شيخ ابوطالب زاهدى گيلانى ( متوفاى قرن 12 ) كتابى در شرح اين گفتار حكيمانه دارد كه به‌وسيلهء فرزندش شيخ محمدعلى به فارسى ترجمه شده است . ( مصادر نهج‌البلاغه ، ج 4 ، ص 191 )\r\n","page_name":" 71 ","page_number":71},
  {"content":"\r\n . \r\n","description":"","footnote":"","page_name":" 72 ","page_number":72},
  {"content":"\r\n\r\n\r\nشرح و تفسير اراده‌اى برتر از ارادهء ما !\r\nامام عليه السلام در اين كلام نورانىاش به يكى از دلايل توحيد اشاره كرده مىفرمايد :\r\n« خداوند را به‌وسيلهء بَرهم خوردن تصميم‌ها ، فسخ پيمان‌ها و نقض اراده‌ها شناختم » ؛\r\n( عَرَفْتُ اللَّهَ سُبْحَانَهُ بِفَسْخِ العَزَائِمِ ، وَحَلِّ الْعُقُودِ ، وَنَقْضِ الْهِمَمِ )\r\n. اشاره به اين‌كه ، بسيار مىشود انسان تصميم محكمى به انجام كارى مىگيرد ، اما ناگهان ارادهء او تغيير پيدا مىكند بىآن‌كه عاملى براى آن تغيير بشناسد ! اين نشان مىدهد كه اراده‌اى از بيرون به آن تعلّق گرفته بود كه ارادهء اين شخص فسخ شود و گرنه دليلى ندارد كه انسان با داشتن تصميم قوى بر كارى ناگهان منصرف شود . اين تفسير مطابق همان روايت صدوق است كه در شرح سند اين حكمت آمده است .\r\nتفسير ديگرى نيز براى اين كلام نورانى شده است كه بسيار مىشود انسان تصميم محكمى بر كارى مىگيرد ؛ ولى تقديرات الهى مانع از آن مىگردد و انسان ناچار عقب‌نشينى مىكند و از آن چنين مىفهمد كه ما فوق ارادهء او ارادهء ديگرى است كه اگر تعلق به چيزى گيرد هرچه بر خلاف آن است دَرهم مىريزد و از بين مىرود .\r\nكوتاه سخن اين‌كه اگر انسان ، فعّالٌ ما يَشاء بود و هرچه مىخواست مىتوانست انجام دهد ممكن بود در وجود خدا شك كنيم ؛ اما اين‌كه مىبيند\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nما فوق ارادهء او ، اراده‌اى است كه در بسيارى از مواقع ارادهء او را بَرهم مىزند يا مانع تحقق مراد او مىشود مىفهمد عالَم ، مدبّر قادر و توانايى دارد كه آن را بر طبق ارادهء حكيمانه‌اش تدبير و اداره مىكند .\r\nدر اين‌كه آيا واژه‌هاى « عزائم » و « عقود » و « همم » مترادف است و همه به معناى ارادهء انسان است يا با هم تفاوت دارد ، در ميان شارحان نهج‌البلاغه اختلاف نظر است ؛ بعضى هر سه را به يك معنا مىدانند و بعضى معتقدند « عزائم » اراده‌هاى بسيار قوى است و « عقود » مرحله‌اى پايين‌تر و « همم » مرتبهء نازله است .\r\nدر بعضى از منابع لغت ، « عزم » را به معناى تصميم محكم گرفته‌اند در حالى كه « همم » جمع « همت » را به معناى تصميمى كه انسان گرفته و آن را عمل نكرده ذكر نموده‌اند و « عقود » معناى وسيعى دارد كه مىتواند تصميم و غير تصميم را شامل شود ، بنابراين بعيد نيست كه تفاوت اين سه واژه با يكديگر بر حسب درجات قوت و ضعف باشد و امام عليه السلام مىخواهد بفرمايد گاهى مىشود اراده‌هاى عادى و يا اراده‌هاى قوى بر انجام كارها ، بدون عامل شناخته شده‌اى فسخ مىشود و اين نشانهء وجود ارادهء قوىترى بالاتر از ارادهء ماست .\r\nبعضى چنين پنداشته‌اند كه اين كلام حكيمانه با آنچه در آيات قرآن دربارهء عزم و اراده آمده سازگار نيست ؛ قرآن خطاب به پيغمبر اكرم صلى الله عليه و آله مىگويد : « فَإِذَا عَزَمْتَ فَتَوَكَّلْ عَلَى اللَّهِ » « 1 » و در نكوهش ترك اولاى آدم مىفرمايد : « وَلَقَدْ عَهِدْنَا إِلَى آدَمَ مِنْ قَبْلُ فَنَسِىَ وَلَمْ نَجِدْ لَهُ عَزْماً » . « 2 »\r\nولى روشن است كه هيچ‌كس نمىتواند نقش تصميم و ارادهء انسان را در پيشرفت كارها انكار كند ، سخن در اين‌جاست كه گاه موارد استثنايى پيش مىآيد\r\n\r\n\r\n","description":"","footnote":"\r\n( 1 ) . آل عمران ، آيهء 159\r\n( 2 ) . طه ، آيهء 115\r\n","page_name":" 74 ","page_number":74},
  {"content":"\r\n\r\nكه انسان تصميمى مىگيرد و عزم خود را بر انجام كارى راسخ مىكند و ناگهان به علل ناشناخته‌اى بَرهم مىخورد ، در اين موارد استثنايى انسان احساس مىكند كه اراده‌اى ما فوق ارادهء او وجود دارد .\r\nالبته دلايل خداشناسى بسيار است . آنچه امام عليه السلام در اين گفتار حكيمانه بيان كرده اشاره به نكتهء تازه‌اى است كه بسيارى از آن غافلند .\r\nعلامهء شوشترى رحمه الله در شرح نهج‌البلاغهء خود مىگويد : كلام امام عليه السلام در اين‌جا شبيه حديث معروفى است كه از پيغمبر اكرم صلى الله عليه و آله ( در كتب بسيارى ) نقل شده است كه فرمود :\r\n« ما مِنْ آدَمِىّ إلّاوَقَلْبُهُ بَيْنَ إصْبَعَيْنِ مِنْ أصابِعِ اللَّهِ ؛\r\nهيچ انسانى نيست مگر اين‌كه قلب او در ميان دو انگشت از انگشت‌هاى قدرت پروردگار قرار دارد » « 1 » و سپس به اين آيهء شريفه استشهاد مىكند : « وَاعْلَمُوا أَنَّ اللَّهَ يَحُولُ بَيْنَ الْمَرْءِ وَقَلْبِهِ وَأَنَّهُ إِلَيْهِ تُحْشَرُونَ » ؛ بدانيد كه خداوند ميان انسان و قلب او حائل مىشود و بدانيد كه به‌سوى او باز مىگرديد و محشور مىشويد » . « 2 »\r\nاين سخن در جاى خود صحيح است ؛ ولى آنچه را علّامهء شوشترى رحمه الله آورده ازقبيل پى بردن به معلول از ناحيهء علت است در حالى كه آنچه امام عليه السلام فرموده ازقبيل پى بردن به علّت از ناحيهء معلول است .\r\nاين سخن را با كلماتى از امام باقر عليه السلام پايان مىدهيم كه مىفرمايد : « كسى از جدم اميرمؤمنان عليه السلام سؤال كرد با چه وسيله‌اى پروردگارت را شناخته‌اى ؟ امام عليه السلام فرمود :\r\nبِفَسْخِ الْعَزْمِ وَنَقْضِ الْهَمّ لَمّا هَمَمْتُ فَحيلَ بَيْني وَبَيْنَ هَمّي وَعَزَمْتُ فَخالَفَ الْقَضاءُ عَزْمي عَلِمتُ أنَّ الْمُدَبّرَ غَيْري ؛\r\nخدا را به‌وسيلهء فسخ اراده و نقض تصميم‌ها شناختم اى بسا تصميم بر كارى گرفتم و او ميان من و خواسته‌ام\r\n\r\n\r\n","description":"","footnote":"\r\n( 1 ) . اين روايت در بسيارى از منابع اهل سنت مانند سنن ابن ماجه ، مسند احمد ، مستدرك حاكم‌و كنزالعمّال آمده و در منابع ما نيز در بحارالانوار ، ج 75 ، ص 48 از امام باقر عليه السلام ضمن روايتى نقل شده است\r\n( 2 ) . شرح نهج‌البلاغهء علامه شوشترى رحمه الله ، ج 1 ، ص 384\r\n","page_name":" 75 ","page_number":75},
  {"content":"\r\n\r\nجدايى افكند و عزم انجام برنامه‌اى را داشتم و قضاى او عزم من را بَرهم زد ، از اين‌جا دانستم كه مدبّر ، غير من است » . « 1 »\r\n* * *\r\n\r\n\r\n","description":"","footnote":"\r\n( 1 ) . توحيد صدوق ، ص 288\r\n","page_name":" 76 ","page_number":76},
  {"content":"\r\n\r\n\r\n251 و قال عليه السلام مَرَارَةُ الدُّنْيَا حَلَاوَةُ الْآخِرَةِ ، وَحَلَاوَةُ الدُّنْيَا مَرَارَةُ الْآخِرَةِ .\r\nامام عليه السلام فرمود :\r\nتلخى دنيا شيرينى آخرت است و شيرينى دنيا تلخى آخرت . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله در مصادر مىگويد : اين كلام شريف در كتاب روضة الواعظين با تفاوت تقديم جملهء دوم بر جملهء اوّل آمده است و در غررالحكم نيز به اين صورت ذكر شده : « حلاوة الدنيا توجب مرارة الآخرة » . اين تفاوت‌ها نشان مىدهد كه آن‌ها آن را از منبع ديگرى جز نهج‌البلاغه گرفته‌اند . ( مصادر نهج‌البلاغه ، ج 4 ، ص 192 )\r\n","page_name":" 77 ","page_number":77},
  {"content":"\r\n . \r\n","description":"","footnote":"","page_name":" 78 ","page_number":78},
  {"content":"\r\n\r\n\r\nشرح و تفسير تلخى و شيرينى دنيا و آخرت\r\nامام عليه السلام در اين گفتار حكيمانه اشاره به تفاوت آشكار ميان امور شيرين و تلخ در دنيا و آخرت مىكند و مىفرمايد : « تلخى دنيا شيرينى آخرت است و شيرينى دنيا تلخى آخرت » ؛\r\n( مَرَارَةُ الدُّنْيَا حَلَاوَةُ الْآخِرَةِ ، وَحَلَاوَةُ الدُّنْيَا مَرَارَةُ الْآخِرَةِ )\r\n. اشاره به اين‌كه بسيارى از طاعات و عبادات و انجام دادن دستورات الهى تلخ‌كامىهايى دارد ؛ جهاد فى سبيل اللَّه ، جهاد با هواى نفس و گاه رفتن به زيارت خانهء خدا ، پرداختن خمس و زكات و چشم‌پوشى از اموال حرام و مقامات عالى نامشروع ، تلخىها و مشكلاتى براى انسان دارد ؛ ولى به يقين اين تلخىها سبب شيرينى در سراى آخرت و بهشت برين است . نعمت‌هايى كه نه چشمى آن را ديده و نه گوشى سخنى از آن شنيده و نه به خاطر انسانى خطور كرده است .\r\nبه عكس ، بسيارى از گناهان ممكن است لذت‌بخش باشد . پيروى از هوا و هوس و عيش و نوش‌هاى گناه‌آلود و اموال فراوانى كه از طرق نامشروع تحصيل مىشود براى صاحبان آن‌ها لذّتى دارد ؛ ولى اين لذّات ، تلخ‌كامىهايى را در آخرت به دنبال دارد عذاب‌هايى كه بسيار شديد و طولانى است و حتى يك روز آن را نمىتوان تحمل كرد تا چه رسد به ساليان دراز .\r\nمقصود امام عليه السلام از اين گفتار حكيمانه اين است كه اگر در مسير اطاعت ، مشكلات و شايد ناراحتىها و مرارت‌هايى وجود داشته باشد ، نگران نشويم ،\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nآن‌ها را به جان و دل بپذيريم به اميد وعده‌هاى الهى در آخرت و به عكس اگر در گناه ، لذّتى باشد از عواقب تلخ آن غافل نگرديم و كوتاه سخن اين‌كه هدف امام عليه السلام تشويق به طاعات و ترك گناهان است .\r\nشبيه اين سخن ، تعبيرى است كه در خطبهء 174 نهج‌البلاغه گذشت كه امام عليه السلام مىفرمايد :\r\n« إِنَّ الْجَنَّةَ حُفَّتْ بِالْمَكَارِهِ وَإِنَّ النَّارَ حُفَّتْ بِالشَّهَوَاتِ ؛\r\nبهشت در لابه‌لاى ناراحتىها پيچيده شده و دوزخ در لابه‌لاى شهوات » .\r\nنيز در حكمت 376 مىفرمايد :\r\n« إِنَّ الْحَقَّ ثَقِيلٌ مَرِيءٌ ، وَإِنَّ الْبَاطِلَ خَفِيفٌ وَبِيءٌ ؛\r\nحق ، سنگين اما گوارا و باطل ، سبك و آسان ؛ اما بلاخيز و مرگ‌آور است » .\r\nحق گرچه ثقيل و سنگين است ولى عاقبتش گواراست . به عكس ، باطل كه در آغاز آسان و راحت است ؛ ولى در پايان ناگوار و خطرناك است .\r\nالبته آنچه امام عليه السلام در اين‌جا فرموده بيان حكم غالبى است و گرنه موارد استثنايى نيز وجود دارد كه انسان از انجام دادن حق لذت ببرد و از انجام دادن باطل ناراحت شود . حديث معروفى كه مىگويد : « مؤمن اوقات شبانه‌روز خود را به سه بخش تقسيم مىكند : بخشى براى عبادت و بندگى پروردگار و بخشى براى سامان دادن به وضع زندگى و در بخش ديگرى به لذات حلال مىپردازد تا نيرو و آرامش براى انجام وظايف پيدا كند » ، دليل روشنى بر اين استثناست .\r\nدر حالات انبيا و اولياى الهى به خصوص در آزمايش‌هاى سخت آن‌ها ، شواهد زيادى بر اصل گفتار امام عليه السلام هست .\r\nاگر حضرت يوسف عليه السلام تسليم خواستهء نامشروع زليخا مىشد براى او لذت‌بخش بود ؛ اما مرارت آخرت را به دنبال داشت و اين‌كه تسليم نشد و به سبب آن ، سال‌ها در زندان ماند و مرارت زيادى را چشيد بر كسى پوشيده نيست ؛ اما حلاوت آخرت بلكه حلاوت دنيا را در پايان و بعد از مدتى به دنبال داشت .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nحضرت آدم عليه السلام ترك اولى كرد و از شجرهء ممنوعه موقتاً لذت برد ؛ اما پايان غم‌انگيزى براى او داشت .\r\nبسيار مىشود مرارت‌هاى دنيا نتيجهء شيرينى در همين دنيا نصيب انسان مىكند مانند جوانى كه سال‌ها در غربت و با مشقت درس خوانده تا توانسته به مراحل عالى علم و دانش برسد كه لذت آن را در پايان در همين دنيا مىبيند و به عكس جوانى كه تن به تنبلى و خوش‌گذرانى و عيش و نوش داده و بىسواد باقى مانده مرارت آن را در پايان كار در همين دنيا مىچشد .\r\n* * *\r\n\r\n","description":"","footnote":"","page_name":" 81 ","page_number":81},
  {"content":"\r\n . \r\n","description":"","footnote":"","page_name":" 82 ","page_number":82},
  {"content":"\r\n\r\n\r\n252 و قال عليه السلام فَرَضَ اللَّهُ الْإِيمانَ تَطْهِيراً مِنَ الشِّرْكِ ، وَالصَّلَاةَ تَنْزِيهاً عَنِ الْكِبْرِ ، وَالزَّكاةَتَسْبِيباً لِلرِّزْقِ ،\r\nوَالصِّيَامَ ابْتِلَاءً لِاخْلَاصِ الْخَلْقِ ، وَالْحَجَّ تَقْرِبَةً لِلدِّينِ ، وَالْجَهَادَ عِزّاً لِلْإِسْلَامِ ، وَالْأَمْرَ بِالْمَعْرُوفِ مَصْلَحَةً لِلْعَوَامِّ ، وَالنَّهْيَ عَنِ الْمُنْكَرِ رَدْعاً لِلسُّفَهَاءِ ، وَصِلَةَ الرَّحِمِ مَنَماةً لِلْعَدَدِ ، وَالقِصَاصَ حَقْناً لِلدِّمَاءِ ، وَإِقَامَةَ الْحُدُودِ إِعْظَاماً لِلْمَحَارِمِ ، وَتَرْكَ شُرْبِ الْخَمْرِ تَحْصِيناً لِلْعَقْلِ ، وَمُجَانَبَةَ السَّرِقَة إِيجاباً لِلْعِفَّةِ ، وَتَرْكَ الزِّنَى تَحْصِيناً لِلنَّسَبِ ، وَتَرْكَ اللِّوَاطِ تَكْثِيراً لِلنَّسْلِ ، وَالشَّهَادَاتِ اسْتِظْهَاراً عَلَى الُمجَاحَدَاتِ ، وَتَرْكَ الْكَذِبِ تَشْرِيفاً لِلصِّدْقِ ، وَالسَّلَامَ أَمَاناً مِنَ الَمخَاوِفِ ، وَالْأَمَانَةَ نِظَاماً لِلْأُمَّةِ ، وَالطَّاعَةَ تَعْظِيماً لِلْإِمَامَةِ .\r\nامام عليه السلام فرمود :\r\nخدا ايمان را براى تطهير دل از شرك ، واجب كرده است ، و نماز را براى پاك شدن از كبر و غرور ، و زكات را سبب روزى قرار داده است ، و روزه را به عنوان آزمايشى براى اخلاص بندگان ، و حج را براى تقويت دين ، و جهاد را براى عزت و سربلندى اسلام ( و مسلمانان ) ، و امر به معروف را براى اصلاح تودهء مردم ، و نهى از منكر را براى باز\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nداشتن بىخردان ، و صلهء رحم را براى افزايش نفوس ، و قصاص را براى حفظ خون‌ها ( جان‌ها ) ، و اقامهء حدود را براى بزرگ شمردن محرمات الهى ، و ترك شرب خمر را براى حفظ و سلامت عقل ، و دورى از سرقت را براى حفظ عفت ( و پرهيز از آلودگى به اموال مردم ) ، و ترك زنا را براى حفظ نسب‌ها ، و ترك لواط ( و همجنس‌گرايى ) را براى افزايش نسل ، و شهادت و گواهى را براى اظهار حق در برابر انكارها ، و ترك دروغ را براى احترام و بزرگداشت صدق و راستى ، و سلام را امان در برابر ترس‌ها ، و امامت را براى نظم و نظام امّت ، و اطاعت و فرمانبردارى ( از امام مسلمانان ) را براى ( تعظيم و تحكيم ) مقام امامت قرار داده است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمطابق گفتهء خطيب رحمه الله در مصادر ، از كسانى كه اين كلمات حكيمانه را در كتاب‌هاى خود نقل كرده‌اند نويسندهء نهاية الإرب است كه بخش‌هايى از آن را به مناسبت در كتاب خود آورده و همچنين شافعى در مطالب السؤول و آمُدى در غررالحكم . با توجه به اين‌كه همهء آن‌ها بخش‌هايى ازاين‌روايت را با تفاوت‌هايى نقل كرده‌اند روشن مىشود كه از مصادر ديگرى دريافت داشته‌اند . سپس اضافه مىكند كه اين بخشى از خطبهء غرّاى فدكيهء فاطمهء زهرا عليها السلام را كه موافق و مخالف ، آن را نقل كرده‌اند تشكيل مىدهد كه اميرمؤمنان على عليه السلام بخش‌هايى را به آن افزوده است . ( مصادر نهج‌البلاغه ، ج 4 ، ص 193 )\r\n","page_name":" 84 ","page_number":84},
  {"content":"\r\n\r\n\r\nشرح و تفسير فلسفه ، بخش مهمى از احكام اسلامى\r\nامام عليه السلام در اين گفتار حكيمانهء مبسوط اشاره به فلسفه‌هاى بخش مهمى از احكام اسلامى كرده است كه در بيست بخش خلاصه مىشود .\r\n1 . نخست مىفرمايد : « خدا ايمان را براى تطهير دل از شرك واجب كرده است » ؛\r\n( فَرَضَ اللَّهُ الْإِيمانَ تَطْهِيراً مِنَ الشِّرْكِ )\r\n. اشاره به اين‌كه ايمان به يگانگى خداوند ، انسان را از آلودگى به شرك و بت‌پرستى نجات مىدهد ، همان‌آلودگى بسيار بدى كه همهء انبيا براى تطهير آن به‌پا خاسته‌اند و نخستين دعوت آن‌ها دعوت به توحيد بود . اگر قلب انسان فقط جايگاه ايمان به خدا باشد همه چيز را براى او مىخواهد و همواره در طريق اطاعت فرمان او گام برمىدارد ، از هرگونه دوگانگى و چندگانگى رهايى مىيابد ، هدفى واحد ، معبودى واحد و برنامهء واحدى خواهد داشت . در حالى كه وقتى آلودهء شرك مىشود معبودهاى متعدد ، برنامه‌هاى مختلف و اهداف پراكنده پيدا مىكند .\r\n2 . « خدا نماز را براى پاك شدن از كبر و غرور واجب كرده است » ؛\r\n( وَالصَّلَاةَ تَنْزِيهاً عَنِ الْكِبْرِ )\r\n. نماز ، آثار و بركات فراوانى دارد كه يكى از آن‌ها پاك شدن از كبر و غرور است ، زيرا به هنگام نماز ، انسان همچون عبد ذليل در برابر خداوند جليل\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nمىايستد ، سپس تعظيم مىكند و به خاك مىافتد و پيشانى را بر درگاه او به خاك مىسايد و اين عمل را چند بار تكرار مىكند . به يقين اين برنامهء نورانى ، كبر و غرور او را درهم مىشكند ، همان چيزى كه انسان را به طغيان وا مىدارد و آلودهء انواع گناهان مىكند ، چراكه سرچشمهء انواع معاصى همين مسئلهء تكبر است .\r\nدر حالات ابليس نيز خوانده‌ايم كه كبر و غرور او مانع از سجده بر آدم در پيشگاه خدا شد ، سجده‌اى كه اگر انجام مىداد كبر و غرور او درهم مىشكست و هرگز گرفتار آن عاقبت بسيار شوم نمىشد .\r\nاصولًا آنچه دربارهء نماز در قرآن مجيد آمده است كه نماز انسان را از فحشا و منكرات باز مىدارد : « إِنَّ الصَّلاةَ تَنْهى عَنِ الْفَحْشاءِ وَالْمُنْكَر » « 1 » يكى از دلائلش همين است . هنگامى كه كبر و غرور كنار برود انسان تسليم فرمان خدا مىشود و از معاصى چشم مىپوشد .\r\n3 . « خداوند زكات را سبب روزى قرار داد » ؛\r\n( وَالزَّكاةَ تَسْبِيباً لِلرِّزْقِ )\r\n. اين عبارت دو تفسير دارد : نخست اين‌كه پرداختن زكات ، روزىِ فقرا را تضمين مىكند ، زيرا در حديث آمده كه اگر مردم زكات اموالشان را بدهند ، فقيرى در سراسر جهان اسلام پيدا نخواهد شد . همان‌گونه كه در حديثى از امام صادق عليه السلام مىخوانيم :\r\n« وَلَوْ أَنَّ النَّاسَ أَدَّوْا زَكَاةَ أَمْوَالِهِمْ مَا بَقِيَ مُسْلِمٌ فَقِيراً مُحْتَاجاً »\r\n. « 2 »\r\nتفسير ديگر اين‌كه پرداختن زكات سبب مىشود خداوند روزى را بر زكات دهنده فراوان كند و اموال او را از خطرات تجاوز گرسنگان حفظ نمايد و جمع ميان اين دو تفسير در جملهء بالا بعيد نيست ، همان‌گونه كه در حديثى از\r\n\r\n\r\n","description":"","footnote":"\r\n( 1 ) . عنكبوت ، آيهء 45\r\n( 2 ) . من لا يحضره الفقيه ، ج 2 ، ص 7 ، ح 1579\r\n","page_name":" 86 ","page_number":86},
  {"content":"\r\n\r\nامام على بن موسىالرضا عليه السلام نيز آمده است كه مىفرمايد :\r\n« أَنَّ عِلَّةَ الزَّكَاةِ مِنْ أَجْلِ قُوتِ الْفُقَرَاءِ وَتَحْصِينِ أَمْوَالِ الْأَغْنِيَاء ؛\r\nعلت تشريع زكات تأمين قوت فقرا و حفظ اموال اغنياست » . « 1 »\r\n4 . « و روزه را براى اين تشريع كرد كه آزمايشى براى اخلاص بندگان باشد » ؛\r\n( وَالصِّيَامَ ابْتِلَاءً لِاخْلَاصِ الْخَلْقِ )\r\n. تمام عبادات ، مشروط به اخلاص و به يك معنا از اسباب خلوص نيت است ؛ ولى از آن‌جا كه روزه عبادتى است كه در ظاهر آشكار نيست ، تأثير بسيار عميق‌ترى در آزمودن اخلاص مردم دارد و به تعبير ديگر ، تنها خدا از آن آگاه است و تا روزه‌دار چيزى نگويد كسى از روزهء او باخبر نمىشود و اين در واقع يك مرحلهء عالى از تقواست و به همين سبب در قرآن مجيد تشريع روزه براى نيل به تقوا ذكر شده است .\r\n5 . « و حج را براى تقويت دين قرار داد » ؛\r\n( وَالْحَجَّ تَقْرِبَةً لِلدِّينِ )\r\n. بدون شك در موسم حج ، مسلمانان پاكدلى از سراسر دنيا و جهان اسلام به سوى مركز توحيد مىآيند و يك‌صدا لبيك مىگويند و اطراف خانهء خدا طواف مىكنند و با هم نماز مىگزارند و با هم به منا و مشعر و عرفات مىروند و شيطان را سنگسار مىكنند . از اخبار و حالات يكديگر باخبر مىشوند و روابط دوستى در ميان آن‌ها عميق‌تر مىگردد و براى حل مشكلات يكديگر مىانديشند و مجموع اين‌ها سبب تقويت اسلام مىشود ، ازاين‌رو دشمنان همواره از اين عبادت بزرگ وحشت داشتند و مىكوشيدند بر آن ضربه‌اى وارد كنند تا هر سال از طريق اين عبادت بزرگ روح تازه‌اى در كالبد اسلام در آن كانون وحدت دميده نشود ، ازاين‌رو در حديثى از امام صادق عليه السلام مىخوانيم :\r\n« لَا يَزَالُ الدِّينُ قَائِماً مَا قَامَتِ الْكَعْبَةُ ؛\r\nمادامى كه كعبه برپاست اسلام هم برپاست » . « 2 »\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 2 ، ص 7 ، ح 1580\r\n( 2 ) . كافى ، ج 4 ، ص 271 ، ح 4\r\n","page_name":" 87 ","page_number":87},
  {"content":"\r\n\r\nدر اكثر نسخه‌هاى نهج‌البلاغه جملهء بالا با واژهء « تَقْوِيَةً » ذكر شده در حالى كه در نسخهء « صبحى صالح » « تَقْرِبَةً » است . گرچه آن هم نامناسب نيست ، زيرا حج باعث مىشود كه مردم از نظر دين با هم نزديك شوند ؛ ولى به يقين تعبير اوّل مناسب‌تر و مأنوس‌تر است ، زيرا واژهء « تَقْرِبَةً » در كمتر حديث يا عبارتى به چشم مىخورد .\r\n6 . « و جهاد را براى عزت و سربلندى اسلام ( و مسلمانان ) قرار داد » ؛\r\n( وَالْجَهَادَ عِزّاً لِلْإِسْلَامِ )\r\nدليل آن روشن است ؛ اگر مسلمانان در برابر حيله‌ها و حملات و تهاجمات دشمنان خاموش بنشينند و به جهاد برنخيزند چيزى نمىگذرد كه عظمت آن‌ها پايمال دشمنان مىشود و عزت و سربلندى تبديل به ذلت و سربه‌زيرى مىگردد .\r\nازاين‌رو در خطبهء معروف جهاد ، اميرمؤمنان عليه السلام مىفرمايد :\r\n« فَإِنَّ الْجِهَادَ بَابٌ مِنْ أَبْوَابِ الْجَنَّةِ فَتَحَهُ اللَّهُ لِخَاصَّةِ أَوْلِيَائِهِ وَهُوَ لِبَاسُ التَّقْوَى وَدِرْعُ اللَّهِ الْحَصِينَةُ وَجُنَّتُهُ الْوَثِيقَةُ فَمَنْ تَرَكَهُ رَغْبَةً عَنْهُ أَلْبَسَهُ اللَّهُ ثَوْبَ الذُّل ؛\r\n( آگاه باش ) جهاد درى از درهاى بهشت است كه خداوند آن را به روى ياران خاصش گشوده ، جهاد ، لباس تقوا و زره محكم و سپر مطمئن خداوند است و مردمى كه از جهاد روىگردان شوند خداوند لباس ذلت بر تن آن‌ها مىپوشاند و بلاها به آن‌ها هجوم مىآورند » . « 1 »\r\n7 و 8 . « و امر به معروف را براى اصلاح تودهء مردم و نهى از منكر را براى باز داشتن بىخردان قرار داد » ؛\r\n( وَالْأَمْرَ بِالْمَعْرُوفِ مَصْلَحَةً لِلْعَوَامِّ ، وَالنَّهْيَ عَنِ الْمُنْكَرِ رَدْعاً لِلسُّفَهَاءِ )\r\n. اين امتياز مهم را قانون اسلام بر بسيارى از قوانين جهان دارد كه همهء افراد جامعه را در برابر آنچه در جامعه مىگذرد مسئول مىداند ، هرگاه كسى از انجام\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 27\r\n","page_name":" 88 ","page_number":88},
  {"content":"\r\n\r\nوظيفهء خود عدول كند ، همه به عنوان واجب كفايى مأمورند او را نصيحت كرده و به انجام وظيفه فرا خوانند و هرگاه كسى آشكارا منكرى را انجام دهد و كارى بر خلاف موازين اسلامى مرتكب شود ، همه مسئولند او را اندرز دهند و از آن كار بازدارند .\r\nبنابراين ، امر به معروف ، مصلحتى است براى تودهء مردم و نهى از منكر سبب پيشگيرى از كار سفيهان است .\r\nقابل توجه است كه در امر به معروف بر عوام تكيه مىكند . اشاره به اين‌كه خواص ، وظايف خود را انجام مىدهند و كمتر نوبت به امر به معروف مىرسد و در مورد نهى از منكر بر سفها تكيه مىكند اشاره به اين‌كه آدم عاقل و خردمند به دنبال گناه نمىرود و آن‌ها كه با ارتكاب گناه ، هم به خود ظلم مىكنند و هم به جامعه ، سفيه و كم‌خردند . قرآن مجيد هم به اين موضوع اشاره‌اى دارد و مىفرمايد : « وَمَنْ يَرْغَبُ عَنْ مِلَّةِ إِبْرَاهِيمَ إِلَّا مَنْ سَفِهَ نَفْسَهُ » ؛ چه كسى از آيين ابراهيم ، روىگردان خواهد شد به جز افراد نادان و سفيه ؟ » . « 1 »\r\nدربارهء اهميت امر به معروف و نهى از منكر و شرايط آن در بحث‌هاى گذشته مطالب قابل ملاحظه‌اى آمده است . « 2 »\r\n9 . « و صلهء رحم را براى افزايش نفوس مقرر داشت » ؛\r\n( وَصِلَةَ الرَّحِمِ مَنَماةً لِلْعَدَدِ )\r\n. « مَنْمَاة » مصدر ميمى و به معناى نمو كردن است و چون به صورت مفعول لاجله ذكر شده به معناى سببيت نمو است .\r\nروشن است هنگامى كه افراد يك فاميل صلهء رحم به جاى آورند و مراقب يكديگر باشند و به همديگر كمك كنند ، تلفات در ميان آن‌ها كم خواهد بود\r\n\r\n\r\n","description":"","footnote":"\r\n( 1 ) . بقره ، آيهء 130\r\n( 2 ) . از جمله به جلد 2 از همين كتاب ، ص 255 ؛ تفسير نمونه ، ج 3 ، ذيل آيهء 104 سورهء آل عمران مراجعه شود\r\n","page_name":" 89 ","page_number":89},
  {"content":"\r\n\r\nو اين سبب كثرت فاميل و در نتيجه كثرت عدد مسلمانان خواهد شد و در برابر دشمنان قدرت و قوت بيشترى پيدا مىكنند .\r\nافزون بر اين ، از روايات استفاده مىشود كه صلهء رحم تأثير معنوى و الهى خاصى در فزونى عمر و عمران و آبادى شهرها دارد .\r\nدر حديثى از امام صادق از پدرانش از رسول خدا عليهم السلام آمده است :\r\n« صِلَةُ الرَّحِمِ تَعْمُرُ الدِّيَارَ وَتَزِيدُ فِي الْأَعْمَارِ وَإِنْ كَانَ أَهْلُهَا غَيْرَ أَخْيَارٍ ؛\r\nصلهء رحم خانه‌ها را آباد و عمرها را زياد مىكند ، هرچند اهل آن از نيكان نباشند » . « 1 »\r\nدر حديث ديگرى از همان حضرت عليه السلام مىخوانيم :\r\n« إِنَّ الْقَوْمَ لَيَكُونُونَ فَجَرَةً وَلَا يَكُونُونَ بَرَرَةً فَيَصِلُونَ أَرْحَامَهُمْ فَتَنْمِي أَمْوَالُهُمْ وَتَطُولُ أَعْمَارُهُمْ فَكَيْفَ إِذَا كَانُوا أَبْرَاراً بَرَرَةً ؛\r\nممكن است جمعيتى فاجر و گنهكار باشند و از نيكان نباشند ؛ ولى در عين حال صلهء رحم به جا آورند . در اين صورت اموالشان افزايش پيدا مىكند و عمرشان طولانى مىشود تا چه رسد به اين‌كه از نيكان و خوبان باشند » . « 2 »\r\nبعضى از شارحان نهج‌البلاغه تفسير ديگرى براى اين كلام حكيمانه ذكر كرده‌اند كه هرگاه انسان صلهء رحم به جاى آورد ، ارحام او اطراف وى را مىگيرند و قوت و قدرت آن شخص كه صلهء رحم به جاى آورده فزونى مىيابد ولى تفسير اول صحيح‌تر به نظر مىرسد . « 3 »\r\n10 . « و قصاص را براى حفظ خون‌ها ( و جان‌ها ) قرار داد » ؛\r\n( وَالقِصَاصَ حَقْناً لِلدِّمَاءِ )\r\n. اين سخن برگرفته از قرآن مجيد است كه مىفرمايد : « وَلَكُمْ فِي الْقِصَاصِ حَيَاةٌ\r\n\r\n\r\n","description":"","footnote":"\r\n( 1 ) . بحارالانوار ، ج 71 ، ص 93 ، ح 21\r\n( 2 ) . كافى ، ج 2 ، ص 155 ، ح 21\r\n( 3 ) . علامهء مجلسى رحمه الله اين تفسير را در بحارالانوار ، ج 6 ، ص 109 آورده و مرحوم مغنيه در فى ظلال از او تبعيت نموده است\r\n","page_name":" 90 ","page_number":90},
  {"content":"\r\n\r\nيَا أُوْلِي الْأَلْبَابِ » ؛ اى خردمندان ! در قصاص ، حيات و زندگى شما است » . « 1 »\r\nدرست است كه ظاهراً بر اثر قصاص ، فردى از جامعه حذف مىشود ؛ ولى اين حذف سبب پيشگيرى از قتل‌هاى آينده است ، زيرا افرادى كه به فكر قتل ديگران مىافتند ، هنگامى كه منظرهء قصاص در نظرشان مجسم مىشود و خود را در خطر قطعى مىبينند از اين عمل خوددارى مىكنند و به فرض كه بتوانند قتلى انجام دهند و متوارى شوند بايد يك عمر به صورت دربه‌در زندگى مخفيانه داشته باشند كه ناراحتى و زجر آن كمتر از قصاص نيست .\r\nمتأسفانه در دنياى امروز ، بعضى از گروه‌ها و به اصطلاح طرفداران حقوق بشر با هرگونه قصاص مخالفند و مىگويند : خون را با خون نبايد شست ؛ قاتل كار خطايى انجام داده و اگر ما قاتل را به قتل برسانيم خطاى ديگرى است .\r\nاين‌ها براى قاتل دلسوزى مىكنند ؛ اما گويا براى صدها يا هزاران نفرى كه جانشان به‌وسيلهء قاتلان در خطر است و آن قاتلان با نفى قصاص احساس امنيت مىكنند دلشان نسوخته است .\r\n11 . « و اقامهء حدود را براى بزرگ شمردن محرمات الهى قرار داد » ؛\r\n( وَإِقَامَةَ الْحُدُودِ إِعْظَاماً لِلْمَحَارِمِ )\r\n. « محارم » در اين‌جا اشاره به گناهان كبيره يا بخش مهمى از آن‌هاست كه در موردشان اقامهء حدود و اجراى تعزيرات مىشود ، زيرا حدود به معناى عام شامل تعزيرات هم مىگردد . بديهى است با اجراى حد ، گناه در نظرها پراهميت خواهد شد و كمتر كسى به سراغ آن مىرود زيرا مىداند علاوه بر مجازات الهى در سراى آخرت ، در اين دنيا هم مجازات سنگينى دامن او را مىگيرد و اين امر سبب امنيت جامعه و حفظ آن از آلودگىهاى گسترده خواهد شد .\r\nازاين‌رو در حديثى از پيغمبر اكرم صلى الله عليه و آله آمده است :\r\n« وَحَدٌّ يُقَامُ لِلَّهِ فِي الْأَرْضِ\r\n\r\n\r\n","description":"","footnote":"\r\n( 1 ) . بقره ، آيهء 179\r\n","page_name":" 91 ","page_number":91},
  {"content":"\r\n\r\nأَفْضَلُ مِنْ مَطَرِ أَرْبَعِينَ صَبَاحاً ؛\r\nحدى كه در زمين اجرا شود برتر از چهل روز باريدن باران است » . « 1 »\r\nدر حديث ديگرى از ابو ابراهيم ( امام كاظم عليه السلام ) در تفسير آيهء شريفهء « وَيُحْىِ الْأَرْضَ بَعْدَ مَوْتِهَا » « 2 » مىفرمايد : « اين فقط احياى به‌وسيلهء باران نيست ، بلكه خداوند مردانى را مبعوث مىكند كه عدل را زنده كنند و زمين با احياى عدل زنده مىشود . سپس افزود :\r\n« وَلَإِقَامَةُ الْحَدِّ لِلَّهِ أَنْفَعُ فِي الْأَرْضِ مِنَ الْقَطْرِ أَرْبَعِينَ صَبَاحاً ؛\r\nو اقامهء حد در آن سودمندتر است از نزول چهل روز باران در زمين » . « 3 »\r\nالبته اساس دعوت انبيا بر برنامه‌هاى فرهنگى است و اكثريت مردم از اين طريق به راه راست دعوت مىشوند ؛ ولى مواردى پيدا مىشود كه افرادى سرسختانه در مقابل اوامر و نواهى آن‌ها به مخالفت برمىخيزند . در اين‌گونه موارد جز توسل به اجراى حدود و مجازات‌ها راهى نيست ، همان‌گونه كه در برنامهء تمام عقلاى جهان و قوانين عالم نيز همين‌گونه است .\r\n12 . « و ترك شرب خمر را براى حفظ و سلامت عقل تشريع كرد » ؛\r\n( وَتَرْكَ شُرْبِ الْخَمْرِ تَحْصِيناً لِلْعَقْلِ )\r\n. جاى شك و ترديد نيست كه شراب و همهء مواد مخدر از دشمنان شمارهء يك عقل انسانى هستند ؛ نه‌تنها در حالت مستى شعلهء عقل به‌كلى خاموش مىشود و افراد مست دست به هر كارى مىزنند ، بلكه بعد از آن نيز تأثيرات زيادى در تخريب مغز و اعصاب از خود به جاى مىگذارد و گاه منجر به جنون مىشود .\r\nمرحوم « كلينى » در جلد ششم كتاب كافى بابى تحت عنوان « إنّ الْخَمْرَ رَأسُ كُلّ إثْمٍ وَشَرّ » ( شراب سرچشمهء هر گناه و بدى است ) آورده است و احاديث فراوانى در ذيل آن ذكر كرده است ؛ از جمله در حديثى از رسول خدا صلى الله عليه و آله آمده\r\n\r\n\r\n","description":"","footnote":"\r\n( 1 ) . كافى ، ج 7 ، ص 175 ، ح 8\r\n( 2 ) . روم ، آيهء 19\r\n( 3 ) . كافى ، ج 7 ، ص 174 ، ح 2\r\n","page_name":" 92 ","page_number":92},
  {"content":"\r\n\r\nاست :\r\n« إِنَّ الْخَمْرَ رَأْسُ كُلِّ إِثْمٍ ؛\r\nشراب سرچشمهء هر گناهى است » . « 1 »\r\nدر حديث ديگرى از امام صادق عليه السلام مىخوانيم :\r\n« إِنَّ اللَّهَ عَزَّوَجَلَّ جَعَلَ لِلشَّرِّ أَقْفَالًا وَجَعَلَ مَفَاتِيحَهَا أَوْ قَالَ مَفَاتِيحَ تِلْكَ الْأَقْفَالِ الشَّرَابَ ؛\r\nخداوند براى شرور و بدىها قفل‌هايى قرار داده ( كه همان قفل عقل‌هاست ) و كليد آن قفل‌ها را شراب قرار داده است » . « 2 »\r\nدر حديث ديگرى از امام باقر يا امام صادق عليهما السلام نقل شده است كه فرمود :\r\n« مَا عُصِيَ اللَّهُ عَزَّوَجَلَّ بِشَيْءٍ أَشَدَّ مِنْ شُرْبِ الْخَمْرِ إِنَّ أَحَدَهُمْ لَيَدَعُ الصَّلَاةَ الْفَرِيضَةَ وَيَثِبُ عَلَى أُمِّهِ وَأُخْتِهِ وَابْنَتِهِ وَهُوَ لا يَعْقِلُ ؛\r\nگناهى در پيشگاه خداوند شديدتر از شرب خمر نيست . بعضى از شراب‌خواران نماز واجب را به‌كلى ترك مىكنند و ممكن است به مادر و خواهر و دخترخود در حالى كه نمىفهمند تجاوز كنند » . « 3 »\r\nهمين مضمون را يكى از شعراى فارسى زبان در شعر خود مجسم ساخته است آن‌جا كه مىگويد :\r\n ابليس شبى رفت به بالين جوانى * آراسته با شكل مهيبى سر و بر را\r\nگفتا كه منم مرگ اگر خواهى زنهار * بايد بگزينى تو يكى زين سه خطر را\r\nيا آن پدر پير خودت را بكشى زار * يا بشكنى از خواهر خود سينه و سر را\r\nيا خود ز مىناب بنوشى دو سه ساغر * تا آن‌كه بپوشم ز هلاك تو نظر را \r\n\r\n\r\n","description":"","footnote":"\r\n( 1 ) . كافى ، ج 6 ، ص 403 ، ح 3\r\n( 2 ) . همان ، ح 5\r\n( 3 ) . همان ، ح 7\r\n","page_name":" 93 ","page_number":93},
  {"content":"\r\n\r\n لرزيد از اين بيم جوان بر خود و جا داشت * كز مرگ فتد لرزه به تن ضيغم نر را\r\nگفتا نكنم با پدر و خواهرم اين كار * ليكن به مى از خويش كنم رفع ضرر را\r\nجامى دو سه مِى خورد چو شد چيره ز مستى * هم خواهر خود را زد و هم كشت پدر را\r\nاى كاش شود خشك بن تاك خداوند * زين مايهء شر حفظ كند نوع بشر را \r\n13 . « و دورى از سرقت را براى حفظ عفت ( و پرهيز از آلودگى به اموال مردم ) مقرر داشت » ؛\r\n( وَمُجَانَبَةَ السَّرِقَة إِيجاباً لِلْعِفَّةِ )\r\n. سرقت و دزدى به هر شكل باشد از بزرگ‌ترين گناهان در اسلام و داراى حدّ شرعى است و در همهء عرف‌ها و تمام عقلا كارى بسيار زشت محسوب مىشود و در تمام قوانين دنيا براى آن مجازات مقرر شده است .\r\nتعبير به « عفت » در كلام امام عليه السلام اشاره به خويشتن‌دارى و مناعت طبع و ترك هرگونه حرص است . خداوند سرقت را ازاين‌رو تحريم فرموده كه افزون بر حفظ امنيت مالى جامعه ، روح عفت را در افراد زنده كند ، هيچ‌كس به اموال ديگرى چشم ندوزد و حتى در بدترين حالات معيشتى به فكر دستبرد به اموال ديگران نيفتد ، همان‌گونه كه در قرآن مجيد خداوند عده‌اى از نيازمندان را با اين عبارت ستوده است : « لِلفُقَرَاءِ الَّذِينَ أُحْصِرُوا فِي سَبِيلِ اللَّهِ لَايَسْتَطِيعُونَ ضَرْباً فِى الْأَرْضِ يَحْسَبُهُمُ الْجَاهِلُ أَغْنِيَاءَ مِنَ التَّعَفُّفِ تَعْرِفُهُمْ بِسِيمَاهُمْ » ؛ ( انفاق‌هاى شما براى ) كسانى باشد كه در راه خدا در تنگنا قرار گرفته‌اند ( و توجه به آيات خدا آن‌ها را از وطن‌هاى خويش آواره ساخته و شركت در ميدان جهاد به آن‌ها اجازه\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nنمىدهد تا براى تأمين هزينهء زندگى دست به كسب و تجارتى بزنند ) نمىتوانند مسافرتى كنند ( و سرمايه‌اى به دست آورند ) و از شدت عفت و خويشتن‌دارى افراد ناآگاه آن‌ها را بىنياز مىپندارند ؛ اما آن‌ها را از چهره‌هايشان مىشناسى » . « 1 »\r\nبه يقين همان اندازه كه حفظ امنيت جامعه اهميت دارد پرورش روح عفّت و ابراز بىنيازى از اموال مردم نيز مهم است و در واقع اين روحيه است كه جامعه را به امنيت مالى رهنمون مىشود .\r\n14 . « و ترك زنا را براى حفظ نسب‌ها قرار داد » ؛\r\n( وَتَرْكَ الزِّنَى تَحْصِيناً لِلنَّسَبِ )\r\n. به يقين زنا وآميزش‌هاى نامشروع آثار سوء فراوانى دارد كه امام عليه السلام به يكى از مهم‌ترين آن‌ها اشاره كرده است . هرگاه در جامعه آميزش‌هاى نامشروع رواج پيدا كند محصول آن فرزندان نامشروعى است كه وابسته به هيچ‌كس نيستند ، نه كسى حضانت آن‌ها را بر عهده مىگيرد و نه تكيه‌گاهى براى خودشان پيدا مىكنند ، نه حمايت مالى مىشوند ، نه ارث دارند و نه از عواطف پدرانه و مادرانه برخوردارند . چنين فرزندانى بزرگ‌ترين مخاطره را براى جامعه دربر دارند .\r\nآمارها نشان مىدهد كه بسيارى از جنايات هولناك به دست همين فرزندان نامشروع انجام مىگيرد . به فرض كه نهادى اجتماعى فرزندان نامشروع را جمع‌آورى و حفاظت كند باز محروميت از پيوند با پدر و مادر و آثار عاطفى و قانونى آن كار خود را خواهد كرد .\r\nبه همين دليل اسلام زنا را حرام كرده و مجازات سنگينى براى آن قائل شده است ؛ ولى متأسفانه در تمدّن مادّى غرب نه‌تنها زنا حرام نيست ، بلكه مراكز فحشا تحت حمايت دولت‌ها نيز هست و به دولت‌ها ماليات نيز مىپردازند .\r\nآن‌ها حتى براى روابط نامشروعِ زنان شوهردار نيز اهميتى قائل نيستند . تنها\r\n\r\n\r\n","description":"","footnote":"\r\n( 1 ) . بقره ، آيهء 273\r\n","page_name":" 95 ","page_number":95},
  {"content":"\r\n\r\nزناى به عنف را ممنوع و قابل تعقيب قانونى مىدانند و به همين دليل فرزندان نامشروع در جوامع غربى بسيار زياد است و مفاسد آن را نيز با چشم خود مىبينند ؛ اما غلبهء هوا و هوس و آزادىهاى به معناى بىبندوبارى به آن‌ها اجازهء محدودساختن را نمىدهد .\r\nدر بعضى از جوامع غربى كار به آن‌جا رسيده كه در شناسنامه‌ها تنها نام مادر نوشته مىشود و از نام پدر خبرى نيست ، زيرا ديده‌اند اگر نام پدر را بخواهند بنويسند مجهول بودن پدران براى بسيارى از نوزادان مشكل عظيمى ايجاد مىكند .\r\nشگفت‌آور است كه مجاز شمردن زنا حتى مانع از تجاوز به عنف نشده و به‌گونه‌اى است كه آمار بعضى از كشورهاى غربى نشان مىدهد در هر دقيقه يك تجاوز به عنف صورت مىگيرد .\r\nالبته زنا مفاسد بسيار ديگرى دارد كه امام على بن موسىالرضا عليه السلام در حديثى كه علامهء مجلسى رحمه الله در بحارالانوار از علل الشرايع نقل كرده به بخشى از آن اشاره مىكند ، آن حضرت عليه السلام مىفرمايد :\r\n« وَحَرَّمَ الزِّنَا لِمَا فِيهِ مِنَ الْفَسَادِ مِنْ قَتْلِ الْأَنْفُسِ وَذَهَابِ الْأَنْسَابِ وَتَرْكِ التَّرْبِيَةِ لِلْأَطْفَالِ وَفَسَادِ الْمَوَارِيثِ وَمَا أَشْبَهَ ذَلِكَ مِنْ وُجُوهِ الْفَسَاد ؛\r\nخداوند زنا را حرام كرده است به علّت مفاسدى كه در آن است ازقبيل :\r\nقتل نفس ، ( به سبب برافروخته شدن آتش خشم همسران يا بستگان ) و از دست رفتن نسب و ترك تربيت فرزندان و فاسد شدن نظم ميراث و امثال آن از مفاسد گوناگون » . « 1 »\r\n15 . « و ترك لواط ( و همجنس‌گرايى ) را براى افزايش نسل مقرر داشت » .\r\n( وَتَرْكَ اللِّوَاطِ تَكْثِيراً لِلنَّسْلِ )\r\n. مىدانيم آفرينش شهوت جنسى در زنان و مردان براى اين است كه از طريق صحيح ، نسل انسان افزايش پيدا كند و از ميان نرود و اگر اين علاقهء جنسى ميان\r\n\r\n\r\n","description":"","footnote":"\r\n( 1 ) . بحارالانوار ، ج 6 ، ص 98 ، ح 2\r\n","page_name":" 96 ","page_number":96},
  {"content":"\r\n\r\nزن و مرد نبود ممكن بود در مدت كوتاهى نسل انسان نابود شود . حال اگر اين علاقهء جنسى به صورت همجنس‌گرايى درآيد كه هيچ تأثيرى در بقاى نسل نداشته باشد و اين مطلب در جامعهء بشرى گسترش يابد آن هم سبب قطع نسل انسان يا كمبود افراد بشر خواهد شد .\r\nبه همين دليل ، استمنا يا آميزش با حيوانات نيز در اسلام تحريم شده است ، زيرا آن‌ها نيز مانند همجنس‌گرايى سبب ضايع شدن نطفه‌هاى انسانى مىگردد .\r\nدر حديثى از امام صادق عليه السلام مىخوانيم كه زنديقى از آن حضرت سؤالى دربارهء تحريم زنا كرد و حضرت پاسخ او را فرمود و سپس از تحريم لواط پرسيد . امام عليه السلام فرمود : علتش اين است كه\r\n« أَنَّهُ لَوْ كانَ إِتْيانُ الْغُلامِ حَلالًا لَاسْتَغْنَى الرِّجالُ عَنِ النِّساءِ وَكانَ فِيهِ قَطْعُ النَّسْلِ وَتَعْطِيلُ الْفُرُوجِ وَكانَ فِى إِجازَةِ ذلِكَ فَسادٌ كَثِيرٌ ؛\r\nهرگاه آميزش با پسر حلال بود مردان از زنان بىنياز مىشدند و سبب قطع نسل و تعطيل آميزش مشروع و طبيعى مىشد و مجاز بودن اين كار مفاسد بسيارى دربر داشت » . « 1 »\r\nشبيه همين معنا با توضيح بيشترى از امام على بن موسىالرضا عليه السلام نقل شده است . « 2 »\r\nالبته آنچه امام عليه السلام در اين‌جا بيان فرموده و در روايات ديگرى نيز به آن اشاره شده يكى از آثار بسيار شوم همجنس‌گرايى است ؛ آثار زيان‌بار ديگرى نيز دارد كه يكى از آن‌ها از نظر مسائل بهداشتى و عاطفى است ، زيرا اين كار ، تحريف روشنى در آفرينش علاقهء جنسى و اعضاى تناسلى است و امروز زيان آشكار آن به صورت بيمارى ايدز بروز كرده كه طبق بعضى از آمار ، اكثر موارد ايدز از مسئلهء همجنس‌گرايى ناشى مىشود ، همان بيمارىاى كه امروز تمام اطباى جهان در\r\n\r\n\r\n","description":"","footnote":"\r\n( 1 ) . وسائل الشيعه ، ج 14 ، ص 252 ، ح 12\r\n( 2 ) . بحارالانوار ، ج 76 ، ص 64 ، ح 6\r\n","page_name":" 97 ","page_number":97},
  {"content":"\r\n\r\nدرمان آن وامانده‌اند ، زيرا نيروى دفاعى بدن را از كار مىاندازد و انسان در مدت كوتاهى به انواع بيمارىها مبتلا مىشود و با تمام كوشش‌هايى كه از سوى پزشكان دنيا به عمل آمده هنوز داروى مطمئنى براى درمان آن پيدا نشده است .\r\nتشديد مجازات لواط در اسلام نسبت به زنا ممكن است ناشى از اين امور باشد .\r\nالبته امروز برخى از طبيبان فاقد مسئوليت ، به افرادى چراغ سبز نشان مىدهند و مىگويند كه علاقهء آن‌ها به جنس موافق عامل ژنتيكى دارد و قابل تغيير نيست و براى آن‌ها همجنس‌گرايى را مجاز مىشمرند و اين شبيه اظهار نظر جمعى ديگر از آن‌گونه اطباست كه استمنا را بىضرر و بىخطر معرفى مىكنند . بدون شك صحه گذاشتن بر اين انحرافات و بيمارىها كه به هر حال قابل علاج است ناشى از هماهنگ شدن با خواسته‌هاى انحرافى اين‌گونه بيماران است . « 1 »\r\n16 . « و شهادت و گواهى را براى اظهار حق در برابر انكارها قرار داد » ؛\r\n( وَالشَّهَادَاتِ اسْتِظْهَاراً عَلَى الُمجَاحَدَاتِ )\r\n. مىدانيم در اسلام كسى كه از حادثه‌اى باخبر باشد و آن را با چشم خود ببيند اگر به شهادت فراخوانده شود بر او واجب است بپذيرد و آنچه را ديده بيان كند ؛ خواه دربارهء دوست باشد يا دشمن ، خويشاوند باشد يا بيگانه . كتمان شهادت يكى از گناهان كبيره است ، همان‌گونه كه قرآن مجيد باصراحت فرمود : « وَلَا تَكْتُمُوا الشَّهَادَةَ وَمَنْ يَكْتُمْهَا فَإِنَّهُ آثِمٌ قَلْبُهُ » ؛ شهادت را كتمان نكنيد و هركس كتمان كند قلب او گناهكار است ( چراكه حقيقتى را مخفى داشته است ) » . « 2 »\r\n\r\n\r\n","description":"","footnote":"\r\n( 1 ) . وقاحت در تمدن مادى غرب به جايى رسيده كه به هنگام نوشتن اين سطور ، اين خبر در جرايد منتشر شد كه دو نفر از سياستمداران همجنس اروپايى رسماً با هم ازدواج كردند و صدر اعظم آنان نيز به آن‌ها تبريك گفت . ( اين خبر در بيست و هفتم شهريور سال 1389 در جرايد منتشر شد )\r\n( 2 ) . بقره ، آيهء 283\r\n","page_name":" 98 ","page_number":98},
  {"content":"\r\n\r\nدر آيهء قبل از آن مىفرمايد : « وَلَا يَأْبَ الشُّهَدَاءُ إِذَا مَا دُعُوا » ؛ و شاهدان هنگامى كه دعوت ( به دادگاه براى اداى شهادت ) بشوند ابا نكنند » . « 1 »\r\nروايات اسلامى نيز دربارهء كتمان شهادت ، حرمت آن را با صراحت بيان كرده است در حالى كه در قوانين ديگر دنيا ، شهادت شهود معمولًا الزامى نيست ؛ هركس مايل باشد و سود خود را در شهادت دادن ببيند شهادت مىدهد و گرنه مىتواند آن را مكتوم نمايد .\r\nواجب ساختن اين كار براى آن است كه افراد نتوانند حقوق مردم را پايمال كنند .\r\nدر حديثى از رسول خدا صلى الله عليه و آله مىخوانيم :\r\n« مَنْ شَهِدَ شَهَادَةَ حَقٍّ لِيُحْيِيَ بِهَا حَقَّ امْرِئٍ مُسْلِمٍ أَتَى يَوْمَ الْقِيَامَةِ وَلِوَجْهِهِ نُورٌ مَدَّ الْبَصَرِ تَعْرِفُهُ الْخَلَائِقُ بِاسْمِهِ وَنَسَبِه ؛\r\nكسى كه شهادت حقى بدهد تا حق مسلمانى را به‌وسيلهء آن احيا كند ، روز قيامت در حالى وارد عرصهء محشر مىشود كه از صورتش نورى برمىخيزد كه تا آن‌جا كه چشم كار مىكند پيش مىرود و تمام خلايق او را با نام و نسبش مىشناسند » . « 2 »\r\nدر حديثى از امام صادق عليه السلام مىخوانيم كه در تفسير آيهء « وَلَا يَأْبَ الشُّهَدَاءُ إِذَا مَا دُعُوا » مىفرمايد :\r\n« لَا يَنْبَغِي لِأَحَدٍ إِذَا دُعِيَ إِلَى الشَّهَادَةِ يَشْهَدُ عَلَيْهَا أَنْ يَقُولَ لا أَشْهَدُ لَكُمْ ؛\r\nبراى هيچ‌كس سزاوار نيست هنگامى كه دعوت به شهادت دادن بر چيزى شود بگويد : من براى شما شهادت نمىدهم » . « 3 »\r\nشگفت اين‌كه بعضى از شارحان نهج‌البلاغه شهادت را در اين‌جا به معناى شهادت در راه خدا در ميدان نبرد تفسير كرده‌اند و آن را سبب تقويت دين دانسته‌اند در حالى كه تعبيرات امام عليه السلام ، قبل و بعد از آن تناسبى با آن ندارد ، زيرا امام عليه السلام قبلًا جهاد را به عنوان عزت اسلام بيان فرمود و تعبير به « مجاحدات »\r\n\r\n\r\n","description":"","footnote":"\r\n( 1 ) . بقره ، آيهء 282\r\n( 2 ) . كافى ، ج 7 ، ص 380 ، ح 1\r\n( 3 ) . همان ، ص 379 ، ح 1\r\n","page_name":" 99 ","page_number":99},
  {"content":"\r\n\r\n( يعنى انكارها ) مناسب بحث دعاوى است به خصوص كه ترك كذب نيز بعد از آن ذكر شده است كه با ترك شهادت دادن مناسب است . به‌علاوه آغاز حديث با جملهء « فرض اللَّه » شروع مىشود و به يقين خداوند شهادت را مأمورٌبِه نكرده بلكه جهاد را واجب فرموده كه احياناً منتهى به شهادت مىشود .\r\n17 . « و ترك دروغ را براى احترام و بزرگداشت صدق و راستى قرار داد » ؛\r\n( وَتَرْكَ الْكَذِبِ تَشْرِيفاً لِلصِّدْقِ )\r\n. اساس زندگى اجتماعى بر اعتماد متقابل افراد نسبت به يكديگر است كه اگر اعتمادى نباشد رشتهء اجتماع از هم گسيخته خواهد شد . اعتماد در صورتى حاصل مىشود كه صدق و امانت بر جامعه حاكم باشد ، زيرا دروغ و خيانت مهم‌ترين اسباب بدبينى و بىاعتمادى است .\r\nامام عليه السلام در اين تعبير زيبا مىفرمايد : خداوند ترك دروغ را واجب كرده تا راستگويى به عنوان يك فضيلت شمرده شود و افراد جامعه به سوى آن حركت كنند .\r\nدر روايات اسلامى شديدترين تعبيرات دربارهء زشتى دروغ آمده است . قرآن مجيد مىگويد : « إِنَّمَا يَفْتَرِى الْكَذِبَ الَّذِينَ لَايُؤْمِنُونَ بِآيَاتِ اللَّهِ وَأُوْلَئِكَ هُمُ الْكَاذِبُونَ » ؛ تنها كسانى دروغ مىبندند كه به آيات خدا ايمان ندارند » . « 1 »\r\nدر حديثى از رسول خدا صلى الله عليه و آله مىخوانيم :\r\n« إنَّ الْكِذْبَ بابٌ مِنْ أبْوابِ النّفاقِ ؛\r\nدروغ درى از درهاى نفاق است » . « 2 »\r\nدر كتاب كافى از اميرمؤمنان عليه السلام چنين نقل شده كه فرمود :\r\n« لا يَجِدُ عَبْدٌ طَعْمَ الْإِيمَانِ حَتَّى يَتْرُكَ الْكَذِبَ هَزْلَهُ وَجِدَّهُ ؛\r\nانسان طعم ايمان را نمىچشد مگر زمانى كه دروغ را خواه شوخى باشد يا جدى ، رها كند » . « 3 »\r\n\r\n\r\n","description":"","footnote":"\r\n( 1 ) . نحل ، آيهء 105\r\n( 2 ) . كنزالعمّال ، ح 8212\r\n( 3 ) . كافى ، ج 2 ، ص 340 ، ح 11\r\n","page_name":" 100 ","page_number":100},
  {"content":"\r\n\r\nاحاديث در اين زمينه بسيار است . با حديث ديگرى از پيغمبر اكرم صلى الله عليه و آله اين سخن را پايان مىدهيم آن‌جا كه فرمود :\r\n« إيّاكُمْ وَالْكِذْبَ فَإِنَّهُ مِنَ الْفُجُورِ وَهُما فِى النّار ؛\r\nاز دروغ بپرهيزيد ، زيرا دروغ با فجور و گناهان ( ديگر ) همراه است و هر دو در آتشند » . « 1 »\r\n18 . « و سلام را امان در برابر ترس‌ها قرار داد » ؛\r\n( وَالسَّلَامَ أَمَاناً مِنَ الَمخَاوِفِ )\r\n. منظور از « سلام » در اين‌جا همان سلام كردن است كه هرگاه كسى به ديگرى سلام كند مفهومش اين است كه هيچ‌گونه قصد آزار و اذيت او را ندارد و هنگامى كه شنونده سلام را با سلام پاسخ مىگويد مفهوم آن نيز اين است كه از ناحيهء او خوف و ضررى براى سلام كننده موجود نيست .\r\nتوضيح اين‌كه در آغاز اسلام و مدتى پس از آن بسيارى از مردم هنگام برخورد با يكديگر اگر طرف از قبيلهء خودشان نبود ، احساس ناامنى مىكردند ؛ ولى اگر او ابتدا سلام مىكرد و طرف مقابل نيز پاسخ مىگفت ، به منزلهء تعهدى بود كه هيچ‌گونه ضرر و زيانى به يكديگر نمىرساندند ، همان‌گونه كه اگر شخصى بر آن‌ها وارد مىشد و غذايى مىآوردند و از غذاى صاحب منزل مىخورد طرفين نسبت به يكديگر احساس امنيت مىكردند ؛ صاحب خانه عملًا تحيتى گفته بود و ميهمان تازه وارد نيز عملًا به آن پاسخ داده بود .\r\nالبته گاه مىشد كه پس از سلام و جواب آن ، قرائن و شواهدى بر خلاف موارد مذكور به نظر مىرسيد كه براى بر طرف كردن آن خوف ، احتياج به گفت‌وگوى بيشترى بود ، ازاين‌رو در داستان ابراهيم عليه السلام مىخوانيم : هنگامى كه فرشتگان پروردگار به صورت افراد ناشناسى بر او وارد شدند و سلام كردند ابراهيم عليه السلام كه چهره‌هاى آن‌ها را بسيار ناشناس ديد گفت : « ما از شما مىترسيم » . به خصوص هنگامى كه غذا براى آن‌ها آورد و آن‌ها دست به سوى غذا دراز نكردند ؛ اما\r\n\r\n\r\n","description":"","footnote":"\r\n( 1 ) . مجموعهء ورام ، ج 1 ، ص 113\r\n","page_name":" 101 ","page_number":101},
  {"content":"\r\n\r\nچيزى نگذشت كه ترس ابراهيم عليه السلام زائل شد هنگامى كه گفتند : « ما فرستادگان پروردگار توايم » و او را به فرزند بشارت دادند . « وَلَقَدْ جَاءَتْ رُسُلُنَا إِبْرَاهِيمَ بِالْبُشْرَى قَالُوا سَلَاماً قَالَ سَلَامٌ فَمَا لَبِثَ أَنْ جَاءَ بِعِجْلٍ حَنِيذٍ * فَلَمَّا رَءَا أَيْدِيَهُمْ لَا تَصِلُ إِلَيْهِ نَكِرَهُمْ وَأَوْجَسَ مِنْهُمْ خِيفَةً قَالُوا لَاتَخَفْ إِنَّا أُرْسِلْنَا إِلَى قَوْمِ لُوطٍ » . « 1 »\r\nاكنون اين سؤال پيش مىآيد كه سلام كردن جزء مستحبات است و با جملهء « فرض اللَّه » كه در آغاز اين كلام حكمت‌آميز آمده سازگار نيست ، ازاين‌رو بعضى از شارحان ، سلام را در اين‌جا به معناى پاسخ سلام تفسير كرده‌اند تا با وجوب سازگار باشد . « 2 » در حالى كه اين تفسير افزون بر اين‌كه مخالف ظاهر عبارت امام عليه السلام است با مسئلهء امنيت از ترس سازگار نيست ، زيرا هم ابتدا به سلام و هم پاسخ آن هر دو سبب احساس امنيت مىشد .\r\nولى با توجه به اين‌كه « فرض » معناى وسيعى دارد كه هرگونه تشريع را اعم از واجب و مستحب شامل مىشود ، مشكلى به وجود نمىآيد كه ما ناچار باشيم سلام را به معناى پاسخ سلام بدانيم . در نتيجه به يقين فلسفه‌اى كه امام عليه السلام براى نماز بيان فرموده ، هم نماز واجب را فرا مىگيرد و هم مستحب را و همچنين در مورد زكات و روزه .\r\nبعضى از شارحان نهج‌البلاغه « سلام » را به معناى صلح تفسير كرده‌اند و گفته‌اند : « آن چيزى كه سبب زائل شدن خوف و ترس در جامعهء بشرى مىشود همان مسئلهء صلح است كه مانع از بروز جنگ‌هاى ويرانگر و مخرب است » . « 3 »\r\nاين تفسير ، تفسير بعيدى به نظر نمىرسد و ممكن است هر دو تفسير در مفهوم كلام امام عليه السلام جمع باشد .\r\n\r\n\r\n","description":"","footnote":"\r\n( 1 ) . هود ، آيهء 69 و 70\r\n( 2 ) . شرح نهج البلاغهء ابن ابىالحديد ، ج 19 ، ص 89\r\n( 3 ) . فى ظلال نهج‌البلاغه ، ج 4 ، ص 367\r\n","page_name":" 102 ","page_number":102},
  {"content":"\r\n\r\nشگفت اين‌كه بعضى به جاى « سلام » ، « اسلام » ذكر كرده‌اند « 1 » در حالى كه در هيچ‌يك از نسخ نهج‌البلاغه اين واژه نيامده ، هرچند در غررالحكم به جاى « سلام » ، « اسلام » آمده است « 2 » ، بنابراين تكيه بر يك احتمال نادر ، مناسب تفسير كلام امام عليه السلام نيست به خصوص اين‌كه اگر به جاى « سلام » ، « اسلام » بود مىبايست در آغاز اين سخن و به دنبال « فَرَضَ اللَّهُ الْإيمانَ تَطْهيراً مِنَ الشّرْكِ » ذكر شود .\r\n19 . « و امامت را براى نظم و نظام امت قرار داد » ؛\r\n( وَالْأَمَامَةَ نِظَاماً لِلْأُمَّةِ )\r\n. هرچند در نسخهء صبحى صالح در اين‌جا واژهء « الامانة » آمده ولى در بسيارى از نسخ نهج‌البلاغه به جاى آن « الامامة » است و در كتاب تمام نهج‌البلاغه نيز « الامامة » آمده است . در غررالحكم نيز به همين صورت است . حتى در شرح ابن ابى الحديد نيز « الامامة » ذكر شده است و همان را نيز تفسير كرده است . به يقين تعبير « نِظاماً لِلْأُمَّةِ » و به دنبال آن « وَالطّاعَةِ تَعْظيماً لِلْامامَةِ » تناسبى با امامت دارد نه امانت و در واقع دو جملهء اخير ( نوزدهم و بيستم ) به منزلهء ضمانت اجرايى براى هجده جملهء پيشين است . به هر حال شك نيست كه اگر حكومت عادلى بر كار نباشد و امامت به معناى صحيح پياده نشود ، نظم امت به هم مىريزد ، ظالمان بر مظلومان چيره مىشوند و فاسدان و مفسدان پست‌هاى حساس را در اختيار مىگيرند و بيت‌المال مسلمانان به غارت مىرود و ناامنى همه جا را فرا مىگيرد كه تاريخ معاصر و گذشته ، نمونه‌هاى فراوانى از آن را به ما ارائه داده است .\r\nدر خطبهء بانوى اسلام فاطمهء زهرا عليها السلام نيز تعبيرى شبيه به اين ديده مىشود ، مىفرمايد :\r\n« وَطَاعَتَنَا نِظَاماً لِلْمِلَّةِ وَإِمَامَتَنَا أَمَاناً مِنَ الْفُرْقَةِ ؛\r\nخداوند اطاعت از ما را سبب نظام امت قرار داده و پيشوايى ما را سبب جلوگيرى از\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ميثم بحرانى ، ج 5 ، ص 367\r\n( 2 ) . غررالحكم ، ص 177 ، ح 3376\r\n","page_name":" 103 ","page_number":103},
  {"content":"\r\n\r\nاختلاف و پراكندگى » . « 1 »\r\nدر خطبهء امام على بن موسىالرضا عليه السلام كه در مسجد جامع مرو در روز جمعه بيان فرمود نيز آمده است :\r\n« إِنَّ الْإِمَامَةَ زِمَامُ الدِّينِ وَنِظَامُ الْمُسْلِمِينَ وَصَلاحُ الدُّنْيَا وَعِزُّ الْمُؤْمِنِينَ إِنَّ الْإِمَامَةَ أُسُّ الْإِسْلامِ النَّامِي وَفَرْعُهُ السَّامِي ؛\r\nامامت ، زمام دين و سبب نظام مسلمين و صلاح دنيا و سبب عزت مؤمنان است . امامت اساس اسلام بارور و شاخهء بلند آن است » . « 2 »\r\nالبته سخن دربارهء اهميت امامت و تأثير حكومت اسلامى در نظم جامعهء مسلمانان و حفظ كيان آن‌ها بسيار است و مقصود در اين‌جا اشاره‌اى به عنوان تفسير كلام امام عليه السلام است .\r\n20 . « و اطاعت و فرمانبردارى ( از امام مسلمين ) را براى ( تعظيم و تحكيم ) مقام امامت قرار داد » ؛\r\n( وَالطَّاعَةَ تَعْظِيماً لِلْإِمَامَةِ )\r\n. به يقين آنچه سبب تقويت امامتِ امامان و حاكميتِ حاكمان مىشود همكارى و هماهنگى مردم است . اگر اطاعت و همكارى مردم نباشد نظام امامت نيز به هم مىريزد ، ازاين‌رو در مسائل مربوط به حكومت اسلامى نيز مىگوييم :\r\nحمايت مردم و آراى ملت از اساسىترين پايه‌هاى حكومت است ، زيرا امامى مىتواند نظام امت را برقرار كند كه مبسوط اليد باشد و مبسوط اليد بودن جز از طريق همكارى مردمى حاصل نمىشود .\r\nدر بخش چهارم خطبهء 34 مطالب بيشترى در اين زمينه آمده است ؛ آن‌جا كه امام عليه السلام مىفرمايد : « اى مردم ! من حقى بر شما دارم شما نيز بر من حقى داريد ؛ اما حق شما بر من اين است كه از خيرخواهى و خدمت به شما دريغ نورزم و بيت‌المال را به نفع شما به‌طور كامل به كار گيرم و شما را تعليم دهم تا از جهل\r\n\r\n\r\n","description":"","footnote":"\r\n( 1 ) . بحارالانوار ، ج 29 ، ص 223\r\n( 2 ) . كافى ، ج 1 ، ص 200 ، ح 1\r\n","page_name":" 104 ","page_number":104},
  {"content":"\r\n\r\nو نادانى رهايى يابيد و تربيت كنم تا فراگيريد و آگاه شويد و اما حق من بر شما اين است كه بر بيعت خويش وفادار باشيد و در آشكار و نهان خيرخواهى را در حق من به جا آوريد . هر زمان شما را براى انجام كارى بخوانم اجابت كنيد و هر وقت به شما فرمان دهم اطاعت نماييد » . « 1 »\r\n\r\nنكته آيا حق داريم از فلسفهء احكام سؤال كنيم ؟\r\nبعضى از فرق مسلمين عقيده دارند احكام اللَّه معلل بالاغراض نيست ؛ يعنى لزومى ندارد آنچه خدا امر كرده داراى فلسفه‌اى باشد و آنچه را نهى كرده داراى مفسده‌اى . آن‌ها در واقع حكيم بودن خدا را زير سؤال مىبرند و توجه ندارند كه اگر احكام تابع مصالح و مفاسد نباشد ترجيح بدون مرجح لازم مىآيد و اساساً اين سخن بر خلاف آيات زيادى از قرآن است كه براى نماز و روزه و حج و قصاص و امثال آن فلسفه‌هايى ذكر كرده است . به يقين آنچه را خدا امر فرموده داراى فوايد مادى يا معنوى يا هر دو بوده و آنچه را نهى كرده مفاسدى اينچنين داشته است . نه‌تنها احكام الهى ، احكام وقوانينى نيزكه درعرف عقلا وضع مىشود همه از اين قبيل است ؛ گاهى هفته‌ها و ماه‌ها دربارهء مصلحت و مفسدهء يك قانون مطالعه و بررسى مىكنند تا بتوانند حكمى را در عرف خودشان وضع كنند .\r\nآيات مربوط به حلال كردن طيبات و حرام كردم خبائث « 2 » همگى شاهد بر اين است كه قبلًا طيب و خبيثى وجود دارد كه به سبب آن حكم الهى مطابق آن صادر مىشود .\r\nتنها تفاوتى كه ميان احكام الهى و احكام عرفى است اين است كه احكام\r\n\r\n\r\n","description":"","footnote":"\r\n( 1 ) . شرح بيشتر در اين زمينه را مىتوانيد در كتاب پيام امام اميرالمؤمنين عليه السلام ، ج 2 ، ص 343 به بعد مطالعه كنيد\r\n( 2 ) . اعراف ، آيهء 157\r\n","page_name":" 105 ","page_number":105},
  {"content":"\r\n\r\nعرفى چه بسا بر اساس مصالح و مفاسدى وضع مىشود كه نتوانسته‌اند تمام جوانب آن را بررسى كنند و به همين دليل پس از مدتى ممكن است خلاف آن كشف شود ؛ ولى احكام الهى چنين نيست ، علم بىپايان خداوند سبب مىشود كه احكام بر اساس رعايت تمام جوانب مصالح و مفاسد وضع شود و هرگز خلافى در آن نخواهد بود .\r\nبعضى نيز معتقدند گرچه احكام داراى مصالح و مفاسدى است ؛ ولى ما نبايد به سراغ آن‌ها برويم ، بايد مطيع فرمان باشيم ؛ آن‌جا كه امر شده انجام دهيم و آن‌جا كه نهى شده خوددارى كنيم و مطلقاً به سراغ فلسفهء احكام نبايد رفت .\r\nولى اين نيز بر خلاف آياتى است كه ما را تشويق به فهم مصالح و مفاسد احكام مىكند و همچنين بر خلاف رواياتى است - مانند آنچه در بالا آمد - كه ائمهء هدى عليهم السلام مصالح احكام را مشروحاً بيان كرده‌اند و نيز بعضى از اصحاب خدمت امامان عليهم السلام مىرسيدند و فلسفهء پاره‌اى از احكام را مىپرسيدند . هرگز هيچ امامى آن‌ها را نهى از اين سؤالات نكرد و اين دليل بر آن است كه مردم حق دارند از فلسفهء احكام سؤال كنند و پاسخ بشنوند .\r\nمنتها در اين‌جا دو نكتهء مهم باقى مىماند و آن اين است كه اولًا بيان فلسفهء احكام چه فايده‌اى دارد ؟\r\nپاسخ اين سؤال روشن است ؛ انسان هنگامى كه به منافع نماز و روزه و امثال آن آگاه مىشود ، شوق بيشترى براى انجام دادن آن در خود مىيابد و هنگامى كه مثلًا مفاسد بىشمار شرب خمر را مىشنود ، نفرت بيشترى از آن پيدا مىكند .\r\nدرست مانند دستورات طبيب كه وقتى براى بيمارش فوايد دارو را ذكر كند بيمار با شوق بيشترى دارو را مصرف كرده و تلخى احتمالى آن را تحمل مىكند .\r\nاز اين‌جا مىتوان استفاده كرد كه آگاهى بر فلسفهء احكام مىتواند فقيه را در مسير استنباط حكم كمك كند .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nثانياً : معناى آگاهى بر فلسفهء احكام اين نيست كه ما همواره مقيد به آن باشيم و بگوييم چون مثلًا فلسفهء دو ركعت بودن نماز صبح و سه ركعت بودن نماز مغرب را نمىدانيم بنابراين آن را انجام نمىدهيم . ما بايد گوش بر امر و چشم بر فرمان داشته باشيم چه فلسفهء احكام را بدانيم يا ندانيم ؛ ولى تا آن‌جا كه بدانيم به اطاعت راسخ ما كمك مىكند .\r\nاين نكته نيز شايان توجه است كه فلسفه‌ها و مصالح و مفاسد احكام غالباً جنبهء حكمت دارد نه علّت ؛ يعنى در غالب موارد ، ممكن است حاكم باشد . مثلًا نوشيدن يك قطره شراب ممكن است هيچ‌كدام از آن مفاسد را نداشته باشد ولى به هر حال حرام است ، بنابراين افراط در اين مسئله كه ما فلسفه‌هاى احكام را وسيله‌اى قرار دهيم براى محدود كردن حكم يا توسعهء آن به جايى كه ادله شامل آن نمىشود ، كار نادرستى است .\r\nبه تعبير ديگر پذيرفتن فلسفهء احكام يا مقاصد الشريعة به معناى اين نيست كه ما به دنبال قياسات ظنى برويم و حلال و حرام‌هايى از اين طريق درست كنيم .\r\nتنها در صورتى مىتوان حكم را به‌وسيلهء فلسفهء احكام توسعه داد يا محدود كرد كه به صورت علت در متن كتاب و سنت ذكر شده باشد ؛ مثلًا بفرمايد : « لا تَشْرَبُوا الْخَمْرَ لِأَنَّهُ مُسْكِرٌ مُفْسِدٌ لِلْعَقْلِ » از اين تعبير مىتوانيم هرچيزى را كه مسكر و موجب فساد عقل است تحريم كنيم . « 1 »\r\nدر حديثى از امام كاظم عليه السلام مىخوانيم :\r\n« إِنَّ اللَّهَ عَزَّوَجَلَّ لَمْ يُحَرِّمِ الْخَمْرَ لِاسْمِهَا وَلَكِنَّهُ حَرَّمَهَا لِعَاقِبَتِهَا فَمَا كَانَ عَاقِبَتُهُ عَاقِبَةَ الْخَمْرِ فَهُوَ خَمْرٌ ؛\r\nخداوند شراب را به دليل نام آن تحريم نكرد ، بلكه تحريم آن به‌واسطهء آثار آن بود ، بنابراين هرچيزى كه عاقبت آن عاقبت شراب باشد آن هم به منزلهء شراب است » . « 2 »\r\n\r\n\r\n","description":"","footnote":"\r\n( 1 ) . براى مطالعهء بيشترى به دائرة المعارف فقه مقارن ، ج 1 ، ص 385 به بعد مراجعه شود\r\n( 2 ) . كافى ، ج 6 ، ص 412 ، ح 2\r\n","page_name":" 107 ","page_number":107},
  {"content":"\r\n . \r\n","description":"","footnote":"","page_name":" 108 ","page_number":108},
  {"content":"\r\n\r\n\r\n253 و كان عليه السلام يقول أَحْلِفُوا الظَّالِمَ - إِذَا أَرَدْتُمْ يَمِينَه - بِأَنَّهُ بَرِيءٌ مِنْ حَوْلِ اللَّهِ وَقُوَّتِهِ ؛ فَإِنَّهُ إِذَا حَلَفَ بِهَا كَاذِباً عُوجِلَ الْعُقُوبَةَ ، وَإِذَا حَلَفَ بِاللَّهِ الَّذِي لَاإِلهَ إِلَّا هُوَ لَمْ يُعَاجَلْ ، لِأَنَّهُ قَدْ وَحَّدَ اللَّهَ تَعَالَى .\r\nامام عليه السلام فرمود :\r\nهرگاه خواستيد ظالمى را سوگند دهيد اين‌گونه سوگند دهيد كه از حول و قوهء الهى برى است ( اگر فلان كار را انجام داده باشد ) زيرا اگر اين قسم دروغ باشد مجازات او به سرعت فرا مىرسد ( يا به درد سختى مبتلا مىگردد و يا مىميرد ) ولى هرگاه چنين سوگند ياد كند : به خدايى كه جز او خدايى نيست ( اين كار را نكرده‌ام ) در كيفرش تعجيل نمىشود ؛ زيرا خدا را به يگانگى ستوده است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله در مصادر مىگويد : اين گفتار حكيمانهء امام عليه السلام از آن حضرت به صورت گسترده نقل شده و اهل‌بيت عليهم السلام در برابر كسانى كه دربارهء آن‌ها نزد حاكمان ظلم سخن‌چينى مىكردند از اين نوع سوگند براى نابودى آن‌ها استفاده مىكردند . سپس مواردى از اين قبيل را نقل مىكند و در پايان مىگويد : اين كلام نورانى پيش از سيّد رضى رحمه الله در كتاب كافى جلد ششم ( البته در كافى اين كلام از امام صادق عليه السلام ضمن داستانى كه بعداً به آن اشاره خواهد شد آمده است . همچنين در تمامى كتب ديگر كه مرحوم خطيب آدرس\r\n","page_name":" 109 ","page_number":109},
  {"content":"\r\n\r\n\r\n\r\n","description":"","footnote":"\r\nداده است ) و مقاتل الطالبيين و مروج الذهب آمده است و بعد از سيّد رضى رحمه الله در كتاب تاريخ بغداد و ارشاد مفيد و الخرائح و الجرائح آمده است به‌گونه‌اى كه به وضوح نشان مىدهد از نهج‌البلاغه نقل نكرده‌اند . ( مصادر نهج‌البلاغه ، ج 4 ، ص 195 )\r\n","page_name":" 110 ","page_number":110},
  {"content":"\r\n\r\n\r\nشرح و تفسير سوگند سريع التأثير\r\nامام عليه السلام در اين گفتار نورانى دستورى دربارهء سوگندهاى مؤثر در برابر كارهايى كه ظالمى مرتكب شده مىدهد و مىفرمايد : « هرگاه خواستيد ظالمى را سوگند دهيد اين‌گونه سوگند دهيد كه از حول و قوهء الهى برى است ( اگر فلان كار را انجام داده باشد ) زيرا اگر اين قسم دروغ باشد مجازات او به سرعت فرا مىرسد ( يا به درد سختى مبتلا مىگردد و يا مىميرد ) اما اگر چنين سوگند ياد كند : به خدايى كه جز او خدايى نيست ( اين كار را نكرده‌ام ) در كيفرش تعجيل نمىشود ، زيرا خدا را به يگانگى ستوده است » ؛\r\n( أَحْلِفُوا الظَّالِمَ - إِذَا أَرَدْتُمْ يَمِينَه - بِأَنَّهُ بَرِيءٌ مِنْ حَوْلِ اللَّهِ وَقُوَّتِهِ ؛ فَإِنَّهُ إِذَا حَلَفَ بِهَا كَاذِباً عُوجِلَ الْعُقُوبَةَ ، وَإِذَا حَلَفَ بِاللَّهِ الَّذِي لَاإِلهَ إِلَّا هُوَ لَمْ يُعَاجَلْ ، لِأَنَّهُ قَدْ وَحَّدَ اللَّهَ تَعَالَى )\r\n. از اين سخن امام عليه السلام روشن مىشود كه تعبيرات سوگندها بسيار متفاوت است ؛ تعبيرهايى كه مدح و ثناى الهى در آن است سبب تعجيل عقوبت نمىشود اما تعبيرات خشنى كه بر ضد آن باشد ، عقوبت را تعجيل مىكند .\r\nدر حديث معروفى كه در كتب مختلف آمده مىخوانيم : شخصى نزد منصور ، خليفهء عباسى از امام صادق عليه السلام بدگويى كرد . منصور به دنبال حضرت فرستاد و هنگامى كه امام عليه السلام حضور پيدا كرد عرض كرد : فلان كس دربارهء شما چنين و چنان مىگويد . امام عليه السلام فرمود : چنين چيزى دروغ است ؛ اما بدگويىكننده\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nگفت : دروغ نيست و واقعيت دارد . امام عليه السلام او را به برائت از حول و قوهء الهى اگر دروغ‌گو باشد قسم داد . او همين سوگند را ياد كرد و هنوز گفتارش تمام نشده بود كه فلج شد و مانند قطعهء گوشتى بىجان به روى زمين افتاد ! پاى او را گرفتند و كشان‌كشان از مجلس بيرون بردند و امام صادق عليه السلام از اين توطئه رهايى يافت . « 1 »\r\nدر رخداد ديگرى مىخوانيم كه منصور دوانيقى به امام صادق عليه السلام عرض كرد :\r\nيكى از ياران شما به نام « معلى بن خنيس » مردم را به سوى شما فرا مىخواند و ( براى خروج كردن ) اموالى ذخيره مىكند . امام عليه السلام فرمود : به خدا سوگند چنين چيزى نبوده است . منصور گفت : من كسى را كه چنين خبرى داده نزد شما حاضر مىكنم . و سپس آن مرد را حاضر كرد . امام عليه السلام رو به آن فرد كرده فرمود : قسم مىخورى ؟ عرض كرد : آرى ؛ سپس گفت : « وَاللَّهِ الَّذى لا إلهَ إلّاهُوَ عالِمُ الْغَيْبِ وَالشَّهادَةِ الرَّحْمانِ الرَّحيمِ كه او اين كار را كرده است » . امام عليه السلام فرمود : تو خداوند را با اوصاف جلالش مىستايى و او به همين سبب تو را مجازات نمىكند .\r\nاين‌گونه كه من مىگويم قسم بخور . بگو :\r\n« بَرِئْتُ مِنْ حَوْلِ اللَّهِ وَقُوَّتِهِ وَأَلْجَأْتُ إِلَى حَوْلِي وَقُوَّتِي\r\n( كه تو اين سخن را گفته‌اى ) » آن مرد اين‌گونه قسم خورد . هنوز كلامش تمام نشده بود كه بر زمين افتاد و مرد . منصور گفت : بعد از اين ، كلام هيچ سخن‌چينى را دربارهء تو نخواهم پذيرفت . « 2 »\r\n\r\nنكته سوگند به برائت از خداوند و پيامبر صلى الله عليه و آله\r\nمرحوم صاحب جواهر در كتاب « الأيْمان » مسأله‌اى آورده كه حاصلش اين است : سوگند به برائت از خداوند سبحان و پيامبر اسلام صلى الله عليه و آله نه‌تنها منعقد\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ميثم بحرانى ، ج 5 ، ص 368 . مرحوم علامهء شوشترى نيز آن را در شرح نهج‌البلاغهء خود از كتاب الفصول المهمة نقل كرده است\r\n( 2 ) . كافى ، ج 6 ، ص 445 ، ح 3\r\n","page_name":" 112 ","page_number":112},
  {"content":"\r\n\r\nنمىشود و كفاره‌اى در مخالفت آن نيست ، بلكه نفس اين سوگند حرام است هرچند گوينده در گفتارش صادق باشد . سپس به احاديثى استناد مىكند ، از جمله حديث نبوى كه مىفرمايد :\r\n« مَنْ قالَ إنّى بَرِىءٌ مِنْ دينِ الْإسْلامِ فَإنْ كانَ كاذِباً فَهُوَ كَما قالَ وَإنْ كانَ صادِقاً لَمْ يَعِدْ إلَى الْإسْلامِ سالِماً ؛\r\nكسى كه بگويد : « من از آيين اسلام بيزارم اگر دروغ گفته باشم يا همان‌گونه است كه گفته‌ام » و اگر راست گفته و بيزارى جسته هرگز به اسلام بازنمىگردد » . « 1 »\r\nدر حديث ديگرى از يونس بن حيان ( صحيح يونس بن ظبيان است ) نقل مىكند كه امام صادق عليه السلام به من فرمود :\r\n« يَا يُونُسُ لا تَحْلِفْ بِالْبَرَاءَةِ مِنَّا فَإِنَّهُ مَنْ حَلَفَ بِالْبَرَاءَةِ مِنَّا صَادِقاً كَانَ أَوْ كَاذِباً فَقَدْ بَرِئَ مِنَّا ؛\r\nاى يونس ! قسم به برائت از ما مخور ، زيرا اگر كسى چنين قسمى ياد كند ، صادق باشد يا كاذب ، از ما بيزار خواهد شد » .\r\nسپس مىافزايد : ولى از كلام اميرمؤمنان عليه السلام در نهج‌البلاغه ( حكمت مورد بحث ) استفاده مىشود كه ظالم را مىتوان به اين كيفيت قسم داد و حتى از فعل امام صادق عليه السلام و قسم دادن شخص سعايت‌كننده به اين كيفيت در برابر منصور دوانيقى بر مىآيد كه اين‌گونه سوگند در چنين مواردى مانعى ندارد . وى در پايان مىگويد : ولى من كسى از اصحاب را نديدم كه به چنين حديثى فتوا بدهد ، هرچند عنوان باب در وسائل نشان مىدهد كه او معتقد است ظالم را مىتوان به برائت از حول و قوهء الهى سوگند داد . سپس در پايان اين سخن مىگويد : احتياط اين است كه اين كار جز در مورد مهدورالدم ، ترك شود . « 2 »\r\nالبته از بعضى كلمات بزرگانى كه قبل از مرحوم صاحب جواهر بوده‌اند استفاده مىشود كه به اين روايات فتوا داده‌اند ؛ مانند مرحوم فاضل هندى در\r\n\r\n\r\n","description":"","footnote":"\r\n( 1 ) . سنن بيهقى ، ج 10 ، ص 30\r\n( 2 ) . جواهر الكلام ، ج 35 ، ص 345\r\n","page_name":" 113 ","page_number":113},
  {"content":"\r\n\r\nكشف اللثام در بحث جواز « تغليظ قسم » ( در مسائل قضايى ) و نيز خود صاحب جواهر در بحث قضا « 1 » تعبيرى دارد كه از آن ، تمايل به اين فتوا استفاده مىشود .\r\nمهم آن است كه در اين‌جا چند مسئله از هم جدا نشده است :\r\nنخست اين‌كه آيا مىتوان بدون هيچ قيد و شرطى چنين قسمى خورد ؟ كه كسى بگويد : واللَّه من از دين محمد صلى الله عليه و آله « العياذ باللَّه » بيزارم . قطعا چنين سخنى كفر است و حرام بودن آن جاى ترديد نيست ؛ حتى اگر سوگند او دروغ هم باشد گناه بزرگى مرتكب شده است .\r\nديگر اين‌كه به صورت قضيهء شرطيه براى اثبات مدعاى خود بگويد : واللَّه از خدا و رسولش برىء باشم اگر چنين كارى را كرده باشم . اگر چنين شخصى راست مىگويد و اين كار را نكرده دليلى بر حرام بودن سوگند او نيست . آرى اگر او در گفتارش دروغگو باشد قطعاً قسم حرامى خورده و ممكن است كافر نيز شده باشد .\r\nصورت سوم اين است كه قسم ياد كند براى انجام كارى و بگويد : من به اين وعدهء خود وفا مىكنم . اگر نكنم از حول و قوهء الهى و دين محمد صلى الله عليه و آله بيزار باشم .\r\nاين قسم قطعاً منعقد نمىشود و اگر مخالفت كند نيز كفاره‌اى - طبق قواعد مقررهء باب قسم كه تنها بايد به نام خداوند سوگند ياد كرد - ندارد .\r\nدليل روشنى بر حرام بودن قسمت دوم و سوم نداريم ، زيرا گويندهء آن هرگز نمىگويد : من از دين اسلام يا از خداوند متعال بيزارم بلكه براى تأكيد بر گفتهء خود به اين‌كه تخلفى وجود ندارد چنين سخنى را مىگويد ، مثل اين‌كه بعضى از عوام مردم براى تأكيد بر سخنانشان مىگويند : بىايمان از دنيا بروم ، دشمن خدا و پيغمبر صلى الله عليه و آله باشم اگر چنين سخنى را گفته باشم . مگر اين‌كه گفته شود : اين تعبير نيز خالى از نوعى اهانت نيست و شايد به همين دليل بر حرمت آن ، ادعاى\r\n\r\n\r\n","description":"","footnote":"\r\n( 1 ) . ج 40 ، ص 231\r\n","page_name":" 114 ","page_number":114},
  {"content":"\r\n\r\nاجماع شده است ( در صورتى كه حرمت شامل تمام اين اقسام شود ) .\r\nدر اين‌جا نكتهء ديگرى است و آن اين‌كه اگر بدانيم بعضى از اين‌گونه قسم‌ها سبب تعجيل عقوبت مىشود و ممكن است به زندگى فرد پايان دهد آيا جايز است او را به چنين سوگندى قسم دهيم ، هرچند باعث مرگ او شود ؟\r\nظاهر كلام امام اميرالمؤمنين عليه السلام كه در بالا آمد اين است كه هر ظالمى را مىتوان چنين سوگندى داد . ( و هرچه باشد از ناحيهء خود اوست ) ولى تعبير بعضى از فقها اين است كه تنها مهدور الدم را مىتوان چنين سوگند داد « 1 » و از آن‌جا كه تعجيل عقوبت مرگ ، هميشه حاصل نيست بلكه ممكن است عقوبت‌هاى ديگرى در كار باشد حكم به تحريم چنين سوگندى دربارهء غير مهدورالدم ، خالى از اشكال نيست و اگر يقين به هلاكت باشد اجراى آن در غير مهدورالدم اشكال دارد و كلام حضرت عليه السلام را در اين صورت مىتوان بر ظالمان مهدورالدم حمل كرد .\r\nتوضيح بيشتر در اين زمينه را بايد در كتب فقهى بررسى كرد .\r\n* * *\r\n\r\n\r\n","description":"","footnote":"\r\n( 1 ) . جواهر الكلام ، ج 35 ، ص 345\r\n","page_name":" 115 ","page_number":115},
  {"content":"\r\n . \r\n","description":"","footnote":"","page_name":" 116 ","page_number":116},
  {"content":"\r\n\r\n\r\n254 و قال عليه السلام يَابْنَ آدَمَ ، كُنْ وَصِيَّ نَفْسِكَ فِي مَالِكَ ، وَاعْمَلْ فِيهِ مَا تُؤْثِرُ انْ يُعْمَلَ فِيهِ مِنْ بَعْدِكَ .\r\nامام عليه السلام فرمود :\r\nاى فرزند آدم ! تو خود وصى خويشتن در اموال خود باش و ( امروز ) به‌گونه‌اى در آن عمل كن كه مىخواهى پس از تو ( مطابق وصيتت ) عمل كنند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر تنها سند ديگرى كه براى اين كلام نورانى نقل مىكند غررالحكم است كه چون تعبيرات آن با آنچه در نهج‌البلاغه آمده متفاوت است قاعدتاً از جاى ديگرى آن را اخذ كرده است . در ضمن ، مضمون آن را از امام صادق عليه السلام نيز با تفاوت‌هايى آورده كه در متن به آن اشاره خواهيم كرد . ( مصادر نهج‌البلاغه ، ج 4 ، ص 198 )\r\n","page_name":" 117 ","page_number":117},
  {"content":"\r\n . \r\n","description":"","footnote":"","page_name":" 118 ","page_number":118},
  {"content":"\r\n\r\n\r\nشرح و تفسير وصى خويشتن باش\r\nامام عليه السلام در اين كلام نورانى به نكتهء مهمى اشاره كرده مىفرمايد : « اى فرزند آدم ! تو خود وصى خويشتن در اموال خود باش و ( امروز ) به‌گونه‌اى در آن عمل كن كه مىخواهى پس از تو ( مطابق وصيتت ) عمل كنند » ؛\r\n( يَابْنَ آدَمَ ، كُنْ وَصِيَّ نَفْسِكَ فِي مَالِكَ ، وَاعْمَلْ فِيهِ مَا تُؤْثِرُ انْ يُعْمَلَ فِيهِ مِنْ بَعْدِكَ )\r\n. بسيارى از مردم با ايمان علاقه‌مند هستند كه بخشى از اموالشان پس از آن‌ها در راه خيرات مصرف شود و اسلام نيز به وصيت براى كارهاى خير تشويق كرده و آن را به يك‌سوم مال محدود نموده تا ورثه نيز بهره‌مند شوند . قرآن مجيد مىگويد : « كُتِبَ عَلَيْكُمْ إِذَا حَضَرَ أَحَدَكُمُ الْمَوْتُ إِنْ تَرَكَ خَيْراً الْوَصِيَّةُ لِلْوَالِدَيْنِ وَالْأَقْرَبِينَ بِالْمَعْرُوفِ حَقّاً عَلَى الْمُتَّقِينَ » ؛ بر شما نوشته شده : هنگامى كه يكى از شما را مرگ فرا رسد ، اگر چيز خوبى ( مالى ) از خود به جاى گذاشته ، براى پدر و مادر و نزديكان ، به‌طور شايسته وصيت كند ! اين حقّى است بر پرهيزكاران ! » . « 1 » مؤمنان براى اين كار سعى مىكنند وصى يا اوصياى مطمئنى انتخاب كنند تا حتماً كارهاى خير انجام گيرد .\r\nولى بسيار ديده شده است كه يا وصى عمل به وصيت نمىكند يا ورثه مانع مىشوند و سعى دارند ثلث را به نفع خود مصادره كنند . حتى در بعضى از افراد\r\n\r\n\r\n","description":"","footnote":"\r\n( 1 ) . بقره ، آيهء 180\r\n","page_name":" 119 ","page_number":119},
  {"content":"\r\n\r\nمتدين ديده مىشود كه مىخواهند براى مصرف ثلث به نفع خودشان وجهى شرعى بيابند .\r\nاگر انسان خودش وصى خويشتن باشد و آنچه را پس از خود مايل است در راه خير صرف شود شخصاً اقدام كند بهتر است ، همان‌گونه كه بعضى از افراد باايمان را در عصر خود مىبينيم كه ثلث مال خويش را در زمان حيات خود جدا كرده و در كارهاى خير به خصوص كارهايى كه باقى و برقرار مىماند ؛ مانند احداث بيمارستان ، مسجد ، مدرسه ، بانك‌هاى قرض الحسنه ، نشر آثار دينى و امثال آن صرف مىكنند . اين‌ها از همه موفق‌ترند ، زيرا هيچ‌كس به‌اندازهء خود انسان براى خويش دلسوزى نمىكند .\r\nافزون بر اين ، آنچه را انسان با دست خود در راه خدا مىدهد بسيار باارزش‌تر است از آنچه ديگران پس از او مىدهند ، چون در حال حيات علاقه‌مند به اموال خويش است و دل كندن و صرف آن در كارهاى خير نياز به ايمانى قوى دارد .\r\nحديث معروفى است كه مىگويد : شخصى وصيت كرده بود كه انبار خرمايى را پس از او در راه خدا انفاق كنند . پيغمبر اكرم صلى الله عليه و آله اين كار را انجام داد . در آخر ، يك عدد خرما ته انبار افتاده بود . آن را به دست گرفت و فرمود : اگر خود با دست خويش اين دانهء خرما را در راه خدا داده بود از تمام آنچه من بعد از او انفاق كردم بهتر بود .\r\nچنان‌كه اشاره كرديم امام صادق عليه السلام همين معنا را با اضافات ديگرى به كسى كه از او تقاضاى وصيت و اندرزى كرد بيان نمود و فرمود :\r\n« أَعِدَّ جَهَازَكَ وَقَدِّمْ زَادَكَ وَكُنْ وَصِيَّ نَفْسِكَ وَلا تَقُلْ لِغَيْرِكَ يَبْعَثُ إِلَيْكَ بِمَا يُصْلِحُكَ ؛\r\nوسيلهء سفر ( آخرت ) خود را آماده ساز و زاد و توشهء اين سفر طولانى را فراهم كن و وصى خويشتن باش و به ديگرى نده كه آنچه را مفيد براى توست به سوى تو بفرستد\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n( چه بسا اين كار را نخواهد كرد و تو محروم خواهى شد ) » . « 1 »\r\nشاعر عرب نيز مىگويد :\r\n تَمَتَّعْ إنَّما الدُّنْيا مَتاعٌ * وَإِنَّ دَوامَها لا يُسْتَطاعُ\r\nوَقَدّمْ ما مَلَكْتَ وَأنْتَ حَىٌّ * أميرٌ فيهِ مُتَّبَعٌ مُطاعٌ\r\nوَلا يَغْرُرْكَ مَنْ تُوصي إِلَيْهِ * مَصيرُ وَصيَّةِ الْمَرْءِ ضِياعٌ \r\nاز دنيا بهره گير كه دنيا متاعى بيش نيست و دوامش امكان‌پذير نمىباشد .\r\nآنچه را در اختيار دارى از پيش بفرست در حالى كه زنده‌اى و در آن امير و مطاعى .\r\nبه كسى كه وصيت مىكنى دل‌بسته مباش ، زيرا سرنوشت بسيارى از وصيت‌ها نابودى است . « 2 »\r\nشاعر فارسى نيز مىگويد :\r\n برگ عيشى به گور خويش فرست * كس نيارد ز پس تو پيش فرست \r\n* * *\r\n\r\n\r\n","description":"","footnote":"\r\n( 1 ) . كافى ، ج 7 ، ص 65 ، ح 29\r\n( 2 ) . تنبيه الخواطر بنا به نقل مصادر نهج‌البلاغه ، ج 4 ، ص 198\r\n","page_name":" 121 ","page_number":121},
  {"content":"\r\n . \r\n","description":"","footnote":"","page_name":" 122 ","page_number":122},
  {"content":"\r\n\r\n\r\n255 و قال عليه السلام الحِدَّةُ ضَرْبٌ مِنَ الْجُنُونِ ، لِأَنَّ صَاحِبَهَا يَنْدَمُ ، فَإِنْ لَمْ يَنْدَمْ فَجُنُونُهُ مُسْتَحْكَمٌ .\r\nامام عليه السلام فرمود :\r\nطغيان غضب ، نوعى جنون و ديوانگى است ، چراكه صاحبش بعداً پشيمان مىشود و اگر پشيمان نشود دليل بر آن است كه جنونش مستحكم است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر كتاب مصادر ، تنها موردى كه دربارهء اين كلام نورانى غير از نهج‌البلاغه نقل كرده ، غررالحكم است كه در آن بدون تفاوت آمده است . سپس از كتاب الحكم المنثورة ابن ابىالحديد حديثى نقل مىكند كه با آنچه در نهج‌البلاغه آمده كاملًا متفاوت است . ( مصادر نهج‌البلاغه ، ج 4 ، ص 198 )\r\n","page_name":" 123 ","page_number":123},
  {"content":"\r\n . \r\n","description":"","footnote":"","page_name":" 124 ","page_number":124},
  {"content":"\r\n\r\n\r\nشرح و تفسير غضب و جنون !\r\nامام عليه السلام در اين گفتار حكيمانه در نكوهش شدّت غضب مىفرمايد : « طغيان غضب نوعى جنون و ديوانگى است ، چراكه صاحبش بعداً پشيمان مىشود و اگر پشيمان نشود دليل بر آن است كه جنونش مستحكم است » ؛\r\n( الحِدَّةُ ضَرْبٌ مِنَ الْجُنُونِ ، لِأَنَّ صَاحِبَهَا يَنْدَمُ ، فَإِنْ لَمْ يَنْدَمْ فَجُنُونُهُ مُسْتَحْكَمٌ )\r\n. همه مىدانيم كه انسان در حالى كه به شدت غضبناك مىشود نيروى عقل او تحت الشعاع آن قرار گرفته ، از كار باز مىايستد و در آن حالت كه صورت برافروخته ، رگ‌هاى گردن پر از خون شده و تمام اعصاب و عضلات تحريك گشته است ، دست به كارهايى مىزند كه خارج از عرف عقلا و بيرون از دايرهء شرع و كاملًا زيان‌آور است .\r\nبه همين دليل معمولًا پس از اين حركت نادم و پشيمان مىگردد ، ندامتى كه گاهى روزها و ماه‌ها و سال‌ها ادامه مىيابد ، حتى گاهى دست به كارهايى مىزند كه بعداً جبران‌ناپذير است و تمام عمر را در اندوه و ندامت آن به سر مىبرد .\r\nولى افراد كمى هستند كه از كارهاى جنون‌آميز خود در حال شدت و طغيان و غضب پشيمان نمىشوند و همچنان بر آن اصرار دارند كه كار خوبى انجام داده‌اند ! اين‌ها همان كسانى هستند كه امام عليه السلام جنون آن‌ها را مستحكم و پايدار شمرده است .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nدر آيات قرآن مجيد و روايات اسلامى دربارهء كظم غيظ ( فروخوردن خشم ) و نكوهش غضب تعبيرات بسيار پرمعنا آمده است . در سورهء « شورى » يكى از نشانه‌هاى افراد باايمان را اين مىشمرد كه چون از دست كسى عصبانى مىشوند او را مىبخشند و خشم خود را فرو مىخورند . « وَإِذَا مَا غَضِبُوا هُمْ يَغْفِرُونَ » . « 1 »\r\nدر آيهء 134 سورهء « آل عمران » در نشانه‌هاى مؤمنان و نيكوكاران مىفرمايد :\r\n« آن‌ها كسانى هستند كه در زمان شادكامى و ناراحتى در راه خدا انفاق مىكنند و خشم خود را فرو مىبرند و از خطاى مردم درمىگذرند » ؛ « الَّذِينَ يُنْفِقُونَ فِي السَّرَّاءِ وَالضَّرَّاءِ وَالْكَاظِمِينَ الْغَيْظَ وَالْعَافِينَ عَنِ النَّاسِ وَاللَّهُ يُحِبُّ الْمُحْسِنِينَ » .\r\nخطرات غضب به‌قدرى است كه در حديثى از حضرت رسول خدا صلى الله عليه و آله مىخوانيم : مردى خدمت آن حضرت آمد ، عرض كرد :\r\n« يَا رَسُولَ اللَّهِ عَلِّمْنِي عِظَةً أَتَّعِظُ بِهَا ؛\r\nاندرزى به من بده تا از آن پند گيرم » ، فرمود :\r\n« انْطَلِقْ وَلا تَغْضَبْ ؛\r\nبرو و هرگز غضب مكن » . آن مرد بار ديگر همان تقاضا را از پيامبر صلى الله عليه و آله كرد و حضرت همان جمله را تكرار فرمود و همچنين در مرتبهء سوم . « 2 »\r\nدر حديث ديگرى از همان حضرت عليه السلام آمده است كه شخصى خدمتش رسيد و چنين تقاضايى كرد ، پيامبر صلى الله عليه و آله به او فرمود : « برو و هرگز غضب مكن » . آن مرد عرض كرد : همين يك دستور مرا كافى است . سپس به سراغ خانواده‌اش آمد و مشاهده كرد كه در ميان قبيلهء او جنگى درگرفته ، در برابر هم صف كشيده‌اند و اسلحه برداشته‌اند ، هنگامى كه اين منظره را ديد او هم اسلحه برداشت و در كنار آن‌ها ايستاد ناگهان به ياد كلام پيامبر صلى الله عليه و آله افتاد ، سلاح را بر زمين افكند و به سوى جمعيت دشمنانش آمد و گفت : اى جمعيت اگر بر شما جراحت يا قتل يا ضربى وارد شده كه اثرى از آن باقى نمانده من از مال خودم ادا مىكنم .\r\n\r\n\r\n","description":"","footnote":"\r\n( 1 ) . شورى ، آيهء 37\r\n( 2 ) . كافى ، ج 2 ، ص 303 ، ح 5\r\n","page_name":" 126 ","page_number":126},
  {"content":"\r\n\r\nآن‌ها در پاسخ گفتند : اگر چيزى بوده به شما بخشيديم ، ما به اين كار سزاوارتريم .\r\nو همين امر سبب شد كه هر دو گروه با هم سازش كردند و آتش غضب فرو نشست . « 1 »\r\nدر حديث ديگرى از امام صادق عليه السلام مىخوانيم :\r\n« الْغَضَبُ مِفْتَاحُ كُلِّ شَرٍّ ؛\r\nغضب ، كليد تمام بدىهاست » . « 2 »\r\nدر حديث ديگرى امام صادق عليه السلام جمله‌اى از پدرش امام باقر عليه السلام نقل مىكند كه گويى شرح حديث فوق است مىفرمايد :\r\n« أَيُّ شَيْءٍ أَشَدُّ مِنَ الْغَضَبِ إِنَّ الرَّجُلَ لَيَغْضَبُ فَيَقْتُلُ النَّفْسَ الَّتِي حَرَّمَ اللَّهُ وَيَقْذِفُ الْمُحْصَنَةَ ؛\r\nچه چيزى بدتر از غضب است هنگامى كه انسان غضبناك مىشود دست به كشتن بىگناهان مىزند و نسبت ناروا به زنان پاكدامن مىدهد » . « 3 »\r\nبسيارى از نزاع‌هاى خونين به سبب همين طغيان غضب است ، بسيارى از طلاق‌ها و جدايى همسران از يكديگر و تشكيل پرونده‌هاى جنايى مختلف به سبب همين حالت خطرناك است و به همين دليل امام عليه السلام نام جنون بر آن گذاشته است .\r\nآثار سوء غضب بيش از اين‌هاست ، زيرا هنگامى كه كنترل عقل از اعضا و جوارح انسان برداشته شود هرچه بر زبانش آمد مىگويد و هر كار زشتى به نظرش رسيد انجام مىدهد ، هر حقى را باطل و هر باطلى را حق مىكند .\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 304 ، ح 11\r\n( 2 ) . همان ، ص 303 ، ح 3\r\n( 3 ) . همان ، ح 4\r\n","page_name":" 127 ","page_number":127},
  {"content":"\r\n . \r\n","description":"","footnote":"","page_name":" 128 ","page_number":128},
  {"content":"\r\n\r\n\r\n256 و قال عليه السلام صِحَّةُ الْجَسَدِ ، مِنْ قِلَّةِ الْحَسَدِ .\r\nامام عليه السلام فرمود :\r\nتندرستى ، از كمى حسادت است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در اين‌جا اعتراف مىكند كه اين كلام حكيمانه را با عين اين عبارت در هيچ‌يك از منابعى كه در دسترس بوده جز نهج‌البلاغه نيافته و مىافزايد : جمله‌هايى كه مضمونش شبيه آن است به‌طور فراوان از آن حضرت عليه السلام نقل شده است از جمله : « الحَسَدُ يُضْنِى الجَسَدَ ؛ حسد بدن را نحيف مىكند » . ( غررالحكم ، ح 6833 ) و حديث ديگرى كه مىفرمايد : « الْحَسَدُ دَاءٌ عَيَاءٌ لا يَزُولُ إِلَّا بِهَلْكِ الْحَاسِدِ أَوْ مَوْتِ الْمَحْسُودِ ؛ حسد درد بىدرمانى است كه از بين نمىرود مگر با مرگ حاسد يا موت محسود » . ( غررالحكم ، ح 6819 ) و امثال آن . سپس مىافزايد : با توجه به آنچه گفته شد اگر عين جملهء مورد بحث را در منبع ديگرى نيابيم مشكلى حاصل نمىشود . اضافه بر اين مرحوم سيّد رضى خودش از نظر وثاقت كمتر از ديگران نيست ( و به روايت او بايد اعتماد كرد ) . ( مصادر نهج‌البلاغه ، ج 4 ، ص 199 )\r\n","page_name":" 129 ","page_number":129},
  {"content":"\r\n . \r\n","description":"","footnote":"","page_name":" 130 ","page_number":130},
  {"content":"\r\n\r\n\r\nشرح و تفسير ترك حسد ، و تندرستى\r\nامام عليه السلام در اين كلام كوتاه و پرمعنا به نكته‌اى دقيق از نظر روانشناسى اشاره مىكند و مىفرمايد : « تندرستى ، از كمى حسادت است » ؛\r\n( صِحَّةُ الْجَسَدِ ، مِنْ قِلَّةِ الْحَسَدِ )\r\n. مىدانيم رابطهء روح و جسم به قدرى زياد است كه هرگونه ناراحتى كه در روح ايجاد شود آثارى در جسم به جاى مىگذارد به‌گونه‌اى كه بسيارى از بيمارىهاى جسمانى هيچ عاملى جز ناراحتى روح ندارند ؛ زخم معده به گفتهء پزشكان در بسيارى از موارد ، ناشى از استرس‌ها و نگرانىهاست ، بيمارىهاى مغز و اعصاب ، سكته‌هاى قلبى و مغزى و دردهاى عضلانى در بسيارى از موارد از ناراحتىهاى روحى سرچشمه مىگيرند .\r\nحسد در ميان بيمارىهاى روحى يكى از بدترين آن‌هاست ؛ حسد گاه چنان شخص حاسد را ناراحت مىكند كه نه روز استراحت دارد و نه شب و در آتشى كه خود در درون خود برافروخته مىسوزد و آثارش در بدن او روز به روز نمايان‌تر مىشود .\r\nخطيب رحمه الله در مصادر كلامى از يكى از روانشناسان معروف به نام پيتر اشتاينكرون نقل مىكند كه خلاصه‌اش چنين است : ممكن نيست انسان زندگى سعادتمندانه‌اى داشته باشد در حالى كه حسد در درون جانش رخنه كرده است .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nحسد تمام مجارى حيات را مسموم مىكند . بسيارى از بيمارىهاى خونى به خصوص زخم معده ناشى از حسد است ؛ هر كجا زخم معده‌اى يافتيد تحقيق كنيد ببينيد ، در ريشه‌هاى آن حسد وجود دارد . حسد شبيه افسونگرى است كه داراى سه سر باشد كه هرگاه يكى از آن‌ها در جايى نمايان بشود دو تا ديگر نيز نمايان مىشوند و حسد در ميان آن‌ها قرار دارد ؛ هرجا حسد پيدا شد كينه و تعصب در كنار آن خواهند بود . « 1 »\r\nدر قرآن مجيد و روايات اسلامى نيز مطالب فراوانى دربارهء نكوهش حسد ديده مىشود ؛ از جمله خداوند به پيامبرش دستور مىدهد كه از شرّ حاسدان به او پناه برد « قُلْ أَعُوذُ بِرَبِّ الْفَلَقِ . . . وَمِنْ شَرِّ النَّفَّاثاتِ فِي الْعُقَدِ * وَمِنْ شَرِّ حاسِدٍ إِذا حَسَد » . « 2 »\r\nقرآن انگيزهء بسيارى از كارهاى زشت دشمنان را حسد مىشمارد :\r\n« وَدَّ كَثيرٌ مِنْ أَهْلِ الْكِتابِ لَوْ يَرُدُّونَكُمْ مِنْ بَعْدِ إيمانِكُمْ كُفَّاراً حَسَداً مِنْ عِنْدِ أَنْفُسِهِمْ مِنْ بَعْدِ ما تَبَيَّنَ لَهُمُ الْحَقُّ ؛\r\nبسيارى از اهل كتاب ، از روى حسد - كه در وجود آن‌ها ريشه دوانده - آرزو مىكردند شما را پس از اسلام و ايمان ، به حال كفر بازگردانند ؛ با اين‌كه حق براى آن‌ها كاملًا روشن شده است » . « 3 »\r\nدر حديثى از امام صادق عليه السلام مىخوانيم كه مىفرمايد :\r\n« آفَةُ الدِّينِ الْحَسَدُ وَالْعُجْبُ وَالْفَخْرُ ؛\r\nآفت دين انسان ، حسد ، خودبينى و فخر فروشى است » . « 4 »\r\nدر جاى ديگر مىفرمايد :\r\n« إِنَّ الْحَسَدَ يَأْكُلُ الإِيمَانَ كَمَا تَأْكُلُ النَّارُ الْحَطَبَ ؛\r\nحسد ، ايمان انسان را مىخورد همان‌گونه كه آتش ، هيزم را مىخورد و نابود مىكند » . « 5 »\r\n\r\n\r\n","description":"","footnote":"\r\n( 1 ) . صاحب مصادر اين سخن را از كتابى به نام لا تَقْتُلْ نَفْسَك ( خود را به قتل مرسان ) نقل كرده است\r\n( 2 ) . فلق ، آيهء 1 - / 5\r\n( 3 ) . بقره ، آيهء 109\r\n( 4 ) . كافى ، ج 2 ، ص 307 ، ح 5\r\n( 5 ) . همان ، ص 306 ، ح 2\r\n","page_name":" 132 ","page_number":132},
  {"content":"\r\n\r\nمىدانيم حسد عبارت از اين است كه انسان نمىتواند نعمت‌هايى را كه خدا به ديگران داده ببيند و تحمل كند و پيوسته زوال آن نعمت‌ها را آرزو مىكند ، بنابراين او در واقع به حكمت خدا اعتراض دارد همان‌گونه كه در حديثى از رسول خدا صلى الله عليه و آله مىخوانيم كه خداى متعال به موسى بن عمران عليه السلام فرمود :\r\n« يَا ابْنَ عِمْرَانَ لا تَحْسُدَنَّ النَّاسَ عَلَى مَا آتَيْتُهُمْ مِنْ فَضْلِي وَلا تَمُدَّنَّ عَيْنَيْكَ إِلَى ذَلِكَ وَلا تُتْبِعْهُ نَفْسَكَ فَإِنَّ الْحَاسِدَ سَاخِطٌ لِنِعَمِي صَادٌّ لِقَسْمِيَ الَّذِي قَسَمْتُ بَيْنَ عِبَادِي وَمَنْ يَكُ كَذَلِكَ فَلَسْتُ مِنْهُ وَلَيْسَ مِنِّي ؛\r\nاى فرزند عمران ! به مردم دربارهء آنچه از فضلم به آن‌ها داده‌ام حسادت مكن و چشم به آن‌ها مدوز و نفس تو به دنبال آن نرود ، زيرا حسود در واقع دشمن نعمت‌هاى من است و مانع از قسمتى است كه بين بندگانم كرده‌ام و هركس چنين باشد من از او نيستم و او هم از من نخواهد بود » . « 1 »\r\nدر ذيل حكمت 225 نيز توضيحات بيشترى در اين زمينه آمده است .\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 307 ، ح 6\r\n","page_name":" 133 ","page_number":133},
  {"content":"\r\n . \r\n","description":"","footnote":"","page_name":" 134 ","page_number":134},
  {"content":"\r\n\r\n\r\n257 و قال عليه السلام لِكُمَيْلِ بْنِ زِيادِ النَّخَعي : يَا كُمَيْلُ ، مُرْ أَهْلَكَ أَنْ يَرُوحُوا فِي كَسْبِ الْمَكَارِمِ ، وَيُدْلِجُوا فِي حَاجَةِ مَنْ هُوَ نَائِمٌ . فَوَ الَّذِي وَسِعَ سَمْعُهُ الْأَصْوَاتَ ، مَا مِنْ أَحَدٍ أَوْدَعَ قَلْباً سُرُوراً إِلَّا وَخَلَقَ اللَّهُ لَهُ مِنْ ذلِكَ السُّرُورِ لُطْفاً . فَإِذَا نَزَلَتْ بِهِ نَائِبَةٌ جَرَى إِلَيْهَا كَالْمَاءِ فِي انْحِدَارِهِ حَتَّى يَطْرُدَهَا عَنْهُ كَمَا تُطْرَدُ غَرِيبَةُ الْإِبِلِ .\r\nامام عليه السلام به كميل بن زياد نخعى فرمود :\r\nاى كميل ! خانواده‌ات را دستور ده كه روزها در كسب فضايل و مكارم بكوشند و شامگاهان در انجام حوائج مردمى كه در خوابند تلاش كنند . سوگند به كسى كه تمام صداها را مىشنود ، هركس سرور و خوشحالى در قلبى ايجاد كند خدا از آن سرور برايش لطفى مىآفريند كه هرگاه مصيبتى بر او وارد شود اين لطف همچون آب ( در يك سطح شيب‌دار ، به سرعت ) به سوى او سرازير شود تا آن مصيبت را از وى ( بشويد و ) دور سازد ، همان‌گونه كه شتر بيگانه از گله ( يا از چراگاه خصوصى ) رانده مىشود . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\n","page_name":" 135 ","page_number":135},
  {"content":"\r\n\r\n\r\n\r\n","description":"","footnote":"\r\nخطيب رحمه الله در مصادر بخش‌هاى مختلفى از اين كلام نورانى را از غررالحكم و مستطرف ( نوشتهء ابوالفتح ابشيهى ) و ربيع الابرار زمخشرى نقل مىكند . ( مصادر نهج‌البلاغه ، ج 4 ، ص 200 ) .\r\nاضافه مىكنيم كه مرحوم ديلمى ( از علماى قرن نهم ) اين حديث شريف را با تفاوت‌هايى در كتاب ارشاد القلوب آورده است . ( ارشاد القلوب ، ج 1 ، ص 138 )\r\n","page_name":" 136 ","page_number":136},
  {"content":"\r\n\r\n\r\nشرح و تفسير شاد كردن ديگران\r\nامام عليه السلام خطاب به كميل بن زياد نخعى كه يكى از ياران عالم و دانشمند و باتقواى او بود دو نكتهء مهم را گوشزد كرده ، مىفرمايد : « اى كميل ! خانواده را دستور ده كه روزها در كسب فضايل و مكارم بكوشند و شامگاهان در انجام حوائج مردمى كه در خوابند تلاش كنند » ؛\r\n( يَا كُمَيْلُ ، مُرْ أَهْلَكَ أَنْ يَرُوحُوا فِي كَسْبِ الْمَكَارِمِ ، وَيُدْلِجُوا فِي حَاجَةِ مَنْ هُوَ نَائِمٌ )\r\n. سپس مىافزايد : « سوگند به كسى كه تمام صداها را مىشنود ، هركس سرور و خوشحالى در قلبى ايجاد كند خدا از آن سرور برايش لطفى مىآفريند كه هرگاه مصيبتى بر او وارد شود اين لطف همچون آب ( در يك سطح شيب‌دار به سرعت ) به سوى او سرازير شود تا آن مصيبت را از وى ( بشويد و ) دور سازد ، همان‌گونه كه شتر بيگانه از گله ( يا از چراگاه خصوصى ) رانده مىشود » ؛\r\n( فَوَ الَّذِي وَسِعَ سَمْعُهُ الْأَصْوَاتَ ، مَا مِنْ أَحَدٍ أَوْدَعَ قَلْباً سُرُوراً إِلَّا وَخَلَقَ اللَّهُ لَهُ مِنْ ذلِكَ السُّرُورِ لُطْفاً . فَإِذَا نَزَلَتْ بِهِ نَائِبَةٌ جَرَى إِلَيْهَا كَالْمَاءِ فِي انْحِدَارِهِ حَتَّى يَطْرُدَهَا عَنْهُ كَمَا تُطْرَدُ غَرِيبَةُ الْإِبِلِ )\r\n. امام عليه السلام در نكتهء اوّل ، برنامهء زندگى را چنين تنظيم مىفرمايد كه در بخشى از آن انسان باايمان بايد به خودسازى و كسب فضايل مشغول باشد ، بر علم خود بيفزايد ، از تجارب ديگران استفاده كند ، صفات برجستهء انسانى را در خود\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nپرورش دهد ، رذايل اخلاقى را دور نمايد و به سوى كمال انسانى سير كند ، و در بخش ديگر به دنبال حل مشكلات مردم باشد .\r\nبنابراين كسانى كه تنها به اصلاح خويش مىپردازند و كارى براى حل مشكلات ديگران انجام نمىدهند از حقيقت اسلام دورند . همچنين كسانى كه براى انجام حوائج مردم تلاش مىكنند و از خود غافلند آن‌ها نيز بيگانه‌اند ؛ مسلمان واقعى كسى است كه هم به اصلاح خويش بپردازد و هم به حل مشكلات مردم توجّه كند .\r\nتعبير به « يروح » كه از مادهء « رواح » به معناى سير در روز يا سير در بعد از ظهر است ( و در اين‌جا مناسب معناى اوّل است ، زيرا آن را در مقابل سير در شب قرار داده ) نشان مىدهد كه بخش اول تلاش و فعاليت انسان بايد در كسب فضايل و مكارم باشد ، چراكه انسان تا خود را نسازد نمىتواند به ديگران بپردازد .\r\nالبته مكارم اخلاق ، تمام فضايل اخلاقى را كه در آيات و روايات و كتب علماى اخلاق وارد شده است شامل مىشود ؛ ولى در بعضى از روايات ، انگشت روى موارد خاصى گذاشته شده كه در واقع بخش‌هاى مهم مكارم اخلاق است ؛ از جمله در حديثى از امام صادق عليه السلام مىخوانيم : « مكارم اخلاق ده چيز است . اگر مىتوانى تمام آن‌ها در تو باشد انجام ده . . . راوى سؤال مىكند : آن‌ها چيست ؟\r\nامام عليه السلام مىفرمايد :\r\n« صِدْقُ الْيَأْسِ ( البأس ) وَصِدْقُ اللِّسَانِ وَأَدَاءُ الأَمَانَةِ وَصِلَةُ الرَّحِمِ وَإِقْرَاءُ الضَّيْفِ وَإِطْعَامُ السَّائِلِ وَالْمُكَافَأَةُ عَلَى الصَّنَائِعِ وَالتَّذَمُّمُ لِلْجَارِ وَالتَّذَمُّمُ لِلصَّاحِبِ وَرَأْسُهُنَّ الْحَيَاءُ ؛\r\nراستگو بودن در اظهار يأس از آنچه در دست مردم است و نظر به لطف خدا داشتن ( يا راستگو بودن در مقام ابراز شجاعت در برابر دشمنان ) و راستگويى و اداى امانت و صلهء رحم و پذيرايى از ميهمان و سير كردن گرسنگان و جبران كردن نيكىهاى مردم و تعهد داشتن در برابر\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nهمسايگان و تعهّد داشتن در برابر دوستان و رأس همهء آن‌ها حياست » . « 1 »\r\nتعبير به « يُدْلِجُوا » از مادهء « ادْلاج » كه به معناى سير در ابتداى شب يا تمام شب است اشاره به اين است كه انسان بايد خدماتش به مردم بى سر و صدا و غالباً مخفيانه باشد مخصوصاً با تعبير « مَنْ هُوَ نائِمٌ » ( كسى كه در خواب است ) تا آبروهاى آن‌ها محفوظ بماند و در برابر ديگران شرمنده نشوند .\r\nاين يك برنامهء جامع و كامل است كه زندگى فردى و اجتماعى را كاملًا اصلاح مىكند .\r\nدنياى مادى امروز ، كمك‌رسانى به نيازمندان را تحت برنامه‌هاى محدود ، در اختيار دولت‌ها قرار مىدهد و افراد ، كمتر مسئوليتى براى خود قائلند ، در حالى كه در اسلام چنين نيست ؛ همهء كسانى كه توانايى دارند ، در برابر مشكلات و نيازهاى حاجتمندان مسئوليت دارند تا آن‌جا كه پيغمبر اكرم صلى الله عليه و آله در حديث معروفى مىفرمايد :\r\n« وَالَّذِي نَفْسُ مُحَمَّدٍ بِيَدِهِ لا يُؤْمِنُ بِي عَبْدٌ يَبِيتُ شَبْعَانَ وَأَخُوهُ أَوْ قَالَ جَارُهُ الْمُسْلِمُ جَائِعٌ ؛\r\nسوگند به كسى كه جان محمد در دست قدرت اوست كسى كه شب سير بخوابد و برادر مسلمانش ( يا فرمود : همسايهء مسلمانش ) گرسنه باشد به من ( كه پيغمبر اسلام ) ايمان نياورده است » . « 2 »\r\nدر نامهء معروف امام عليه السلام به « عثمان بن حنيف انصارى » ( نامهء 45 ) نيز همين معنا با تعبير جامع ديگرى آمده است ، آن‌جا كه مىفرمايد :\r\n« هَيْهَاتَ أَنْ يَغْلِبَنِي هَوَايَ وَيَقُودَنِي جَشَعِي إِلَى تَخَيُّرِ الأَطْعِمَةِ وَلَعَلَّ بِالْحِجَازِ أَوِ الْيَمَامَةِ مَنْ لا طَمَعَ لَهُ فِي الْقُرْصِ وَلا عَهْدَ لَهُ بِالشِّبَعِ أَوْ أَبِيتَ مِبْطَاناً وَحَوْلِي بُطُونٌ غَرْثَى وَأَكْبَادٌ حَرَّى ؛\r\nهيهات كه هواى نفس بر من چيره شود و حرص و طمع مرا وادار به انتخاب طعام‌هاى لذيذ نمايد در حالى كه شايد در سرزمين حجاز يا يمامه ( يكى از\r\n\r\n\r\n","description":"","footnote":"\r\n( 1 ) . كافى ، ج 2 ، ص 55 ، ح 1\r\n( 2 ) . بحارالانوار ، ج 71 ، ص 368 ، ح 58\r\n","page_name":" 139 ","page_number":139},
  {"content":"\r\n\r\nمناطق شرقى عربستان ) كسى باشد كه حتى اميد براى به دست آوردن يك قرص نان نداشته و هرگز شكمى سير به خود نديده باشد . آيا من با شكمى سير بخوابم در حالى كه در اطراف من شكم‌هاى گرسنه و جگرهاى تشنه باشد » .\r\nآن‌گاه امام عليه السلام در ادامهء اين سخن به نكتهء ديگرى پرداخته كه نكتهء اوّل را كامل‌تر مىكند و آن ، دستور به شاد كردن دل‌هاى افسرده است . در اين‌جا امام عليه السلام پاداش بزرگى را براى چنين اشخاصى ذكر مىكند و آن اين‌كه اين ادخال سرور در قلب انسان نه‌تنها در سراى ديگر به يارى انسان مىشتابد ، بلكه در همين دنيا نيز مأموريت دارد كه در مشكلات ، او را يارى كند و مصائب و حوادث تلخ را به شدت از او دور سازد .\r\nامام عليه السلام براى بيان تأثير سرعت آن به دو مثال پرداخته است : نخست جريان آب در يك سراشيبى و دوم دور ساختن شترهاى بيگانه از مرتع اختصاصى .\r\nدر احاديث اسلامى نيز در مورد ادخال سرور در قلب مؤمنان به‌طور خاص ، يا انسان‌ها به‌طور عام ، روايات زيادى وارد شده است ؛ از جمله كلينى رحمه الله در جلد دوم كافى بابى تحت عنوان « ادْخالُ السُّرُورِ عَلَى الْمُؤمِنينَ » ذكر كرده و شانزده روايت در آن آورده است ؛ از جمله در حديثى از پيامبر اكرم صلى الله عليه و آله نقل مىكند .\r\n« مَنْ سَرَّ مُؤْمِناً فَقَدْ سَرَّنِي وَمَنْ سَرَّنِي فَقَدْ سَرَّ اللَّهَ ؛\r\nكسى كه مؤمنى را مسرور كند مرا مسرور ساخته و كسى كه مرا مسرور كند خدا را مسرور كرده است » . « 1 »\r\nدر حديث ديگرى از رسول خدا صلى الله عليه و آله مىخوانيم :\r\n« إِنَّ أَحَبَّ الأَعْمَالِ إِلَى اللَّهِ عَزَّوَجَلَّ إِدْخَالُ السُّرُورِ عَلَى الْمُؤْمِنِينَ ؛\r\nمحبوب‌ترين اعمال نزد خداوند ، وارد كردن سرور بر مؤمنان است » . « 2 »\r\nاز امام صادق عليه السلام روايت گويايى در اين زمينه نقل شده است كه خلاصه‌اش\r\n\r\n\r\n","description":"","footnote":"\r\n( 1 ) . كافى ، ج 2 ، ص 188 ، ح 1\r\n( 2 ) . همان ، ص 189 ، ح 4\r\n","page_name":" 140 ","page_number":140},
  {"content":"\r\n\r\nاين است : « هنگامى كه در قيامت انسانِ باايمان از قبرش خارج مىشود شخصى ( نورانى ) از قبر با او برمىخيزد و او را بشارت به خير مىدهد و در تمام مراحل قيامت با اوست و از ترس و وحشت او مىكاهد تا زمانى كه او را وارد بهشت مىسازد . شخص مؤمن از او مىپرسد : تو كيستى كه همراه من آمدى و در تمام اين مسير مونس من بودى ؟ مىگويد :\r\n« أَنَا السُّرُورُ الَّذِي كُنْتَ تُدْخِلُهُ عَلَى إِخْوَانِكَ فِي الدُّنْيَا خُلِقْتُ مِنْهُ لِأُبَشِّرَكَ وَأُونِسَ وَحْشَتَكَ ؛\r\nمن همان سرورى هستم كه بر برادرانت در دنيا وارد ساختى . من از آن آفريده شدم كه تو را بشارت دهم و مونس تنهايى و وحشت تو باشم » . « 1 »\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 191 ، ح 10\r\n","page_name":" 141 ","page_number":141},
  {"content":"\r\n . \r\n","description":"","footnote":"","page_name":" 142 ","page_number":142},
  {"content":"\r\n\r\n\r\n258 و قال عليه السلام إذَا أَمْلَقْتُمْ فَتَاجِرُوا اللَّهَ بِالصَّدَقَةِ .\r\nامام عليه السلام فرمود :\r\nهر زمان فقير شديد ، با خداوند از طريق صدقه دادن ( در راه او )\r\nتجارت ( پرسود ) كنيد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين كلام شريف را جمعيتى پيش از مرحوم سيّد رضى در كتاب‌هاى خود آورده‌اند ؛ از جمله جاحظ در المائة المختارة . ( مصادر نهج‌البلاغه ، ج 4 ، ص 201 ) .\r\nاضافه مىكنيم كه خوارزمى نيز در كتاب مناقب خود آن را با احاديث ديگرى از جاحظ نقل كرده است . ( مناقب خوارزمى ، ص 376 )\r\n","page_name":" 143 ","page_number":143},
  {"content":"\r\n . \r\n","description":"","footnote":"","page_name":" 144 ","page_number":144},
  {"content":"\r\n\r\n\r\nشرح و تفسير\r\nامام عليه السلام در اين گفتار نورانى خود ، يكى از طرق معنوى مبارزه با فقر را نشان مىدهد و مىفرمايد : « هر زمان فقير شديد با خداوند از طريق صدقه دادن ( در راه او ) تجارت ( پرسود ) كنيد » ؛\r\n( إذَا أَمْلَقْتُمْ فَتَاجِرُوا اللَّهَ بِالصَّدَقَةِ )\r\n. « أمْلَقْتُم » از مادهء « مَلَق » ( بر وزن علق ) به معناى فقر است و هنگامى كه به باب افعال مىرود نيز فعل لازم است .\r\nاشاره به اين‌كه صدقه در هنگام نيازمندى ، اثر معنوى مهمى در زدودن فقر دارد ، همان‌گونه كه انسان ، فقيرى را كمك مىكند ، عنايت الهى نيز به يارى او بر مىخيزد .\r\nقرآن مجيد مىفرمايد : « مَنْ ذَا الَّذِى يُقْرِضُ اللَّهَ قَرْضاً حَسَناً فَيُضَاعِفَهُ لَهُ وَلَهُ أَجْرٌ كَرِيمٌ » ؛ كيست كه به خدا وام نيكو دهد ( و از اموالى كه به او ارزانى داشته انفاق كند ) تا خداوند آن را براى او چندين برابر كند ؟ و براى او پاداش پرارزشى است ! » . « 1 »\r\nلطف و عنايت پروردگار عجيب است بخشندهء همهء نعمت‌ها اوست با اين وجود گاه به بندگان مىگويد : از شما وام مىگيرم و گاه مىگويد : با من تجارت پرسودى داشته باشيد .\r\nميان انفاق در راه خدا به هنگام نيازمند بودن و برخوردارى از نعمت\r\n\r\n\r\n","description":"","footnote":"\r\n( 1 ) . حديد ، آيهء 11\r\n","page_name":" 145 ","page_number":145},
  {"content":"\r\n\r\nپروردگار ، رابطهء آشكارى بر حسب ظاهر نمىبينيم ؛ ولى به يقين اين از الطاف خفيهء الهيه است .\r\nقابل انكار نيست كه شخص ايثارگر كه آنچه را خود به آن نياز دارد به ديگرى مىبخشد روح پاكى پيدا مىكند كه سرچشمهء استجابت دعاست و دعاهاى او براى گشايش روزى به هدف اجابت نزديك مىشود .\r\nدر احاديث اسلامى ، رابطهء صدقه با درمان بيمارىها ، رفع بلاها و خطرات و به عنوان افزايش روزى با صراحت بيان شده است ؛ از جمله در حكمت 137 گذشت كه امام عليه السلام مىفرمايد :\r\n« اسْتَنْزِلُوا الرِّزْقَ بِالصَّدَقَةِ ؛\r\nروزى را به‌وسيلهء صدقه بر خود فرود آوريد » .\r\nدر حديثى از امام صادق عليه السلام مىخوانيم\r\n« إِنَّ الصَّدَقَةَ تَقْضِي الدَّيْنَ وَ تَخْلُفُ بِالْبَرَكَةِ ؛\r\nصدقه سبب اداى دين و برجاى نهادن بركت مىشود » . « 1 »\r\nاين سخن را با سخنى از رسول خدا صلى الله عليه و آله پايان مىدهيم كه فرمود :\r\n« أَكْثِرُوا مِنَ الصَّدَقَةِ تُرْزَقُوا ؛\r\nبه نيازمندان زياد صدقه دهيد تا روزى شما وسيع شود » . « 2 »\r\nدر اين روايات ، تنها به رابطهء صدقات با فزونى نعمت و دفع فقر اشاره شده ، در حالى كه صدقه بركات و آثار فراوان ديگرى نيز دارد ؛ صدقه رفع بلا مىكند ، موجب پرورش فضايل اخلاقى است ، دشمنىهاى قشرهاى مختلف جامعه را فرو مىنشاند و وسيلهء نجات در يوم المعاد است .\r\nقرآن مجيد مىگويد : « مَا عِنْدَكُمْ يَنفَدُ وَمَا عِنْدَ اللَّهِ بَاقٍ » ؛ آنچه نزد شماست فانى مىشود ؛ امّا آنچه نزد خداست باقى است » . « 3 »\r\nدر آيهء ديگر مىخوانيم : « وَأَنفِقُوا فِى سَبِيلِ اللَّهِ وَلَا تُلْقُوا بِأَيْدِيكُمْ إِلَى التَّهْلُكَةِ\r\n\r\n\r\n","description":"","footnote":"\r\n( 1 ) . كافى ، ج 4 ، ص 9 ، ح 1\r\n( 2 ) . بحارالانوار ، ج 74 ، ص 178\r\n( 3 ) . نحل ، آيهء 96\r\n","page_name":" 146 ","page_number":146},
  {"content":"\r\n\r\nوَأَحْسِنُوا إِنَّ اللَّهَ يُحِبُّ الْمُحْسِنِينَ » ؛ و در راهِ خدا انفاق كنيد ! و ( با ترك انفاق ، ) خود را به دست خود ، به هلاكت نيفكنيد ! و نيكى كنيد ! كه خداوند ، نيكوكاران را دوست مىدارد » . « 1 »\r\nنيز مىفرمايد : « يَا أَيُّهَا الَّذِينَ آمَنُوا أَنفِقُوا مِمَّا رَزَقْنَاكُمْ مِنْ قَبْلِ أَنْ يَأْتِىَ يَوْمٌ لَّا بَيْعٌ فِيهِ وَلَا خُلَّةٌ وَلَا شَفَاعَةٌ وَالْكَافِرُونَ هُمُ الظَّالِمُونَ » ؛ اى كسانى كه ايمان آورده‌ايد ! از آنچه به شما روزى داده‌ايم ، انفاق كنيد ! پيش از آن‌كه روزى فرا رسد كه در آن ، نه خريد و فروش است ( تا بتوانيد سعادت و نجات از كيفر را براى خود خريدارى كنيد ) ، و نه دوستى ( و رفاقت‌هاى مادى سودى دارد ) ، و نه شفاعت ؛ ( زيرا شما شايستهء شفاعت نخواهيد بود ) . و كافران ، خود ستمگرند ؛ ( هم به خودشان ستم مىكنند ، هم به ديگران ) » . « 2 »\r\nانفاق منحصر به انفاق مالى نيست ، هرچند بيشتر آيات و روايات ، ناظر به انفاق‌هاى مالى است . انفاق علم و دانش ، انفاق قدرت و مقام و انفاق نصح و خيرخواهى و خلاصه هرچيزى كه خداوند به انسان روزى داده بايد از آن براى نجات ديگران استفاده كرد و تعبير به « مِمَّا رَزَقْنَاكُمْ » ( از آنچه به شما روزى داده‌ايم ) يا شبيه آن در آيات متعددى از قرآن مجيد ، ممكن است اشاره به همين باشد .\r\n* * *\r\n\r\n\r\n","description":"","footnote":"\r\n( 1 ) . بقره ، آيهء 195\r\n( 2 ) . بقره ، آيهء 254\r\n","page_name":" 147 ","page_number":147},
  {"content":"\r\n . \r\n","description":"","footnote":"","page_name":" 148 ","page_number":148},
  {"content":"\r\n\r\n\r\n259 و قال عليه السلام أَلْوَفَا لِأَهْلِ الْغَدْرِ غَدْرٌ عِنْدَ اللَّهِ ، وَالْغَدْرُ بِأَهْلِ الْغَدْرِ وَفَاءٌ عِنْدَاللَّهِ .\r\nامام عليه السلام فرمود :\r\nوفادارى در برابر پيمان‌شكنان ، پيمان‌شكنى در پيشگاه خداست و پيمان‌شكنى با آنان ، وفادارى نزد خداوند است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nبه گفتهء صاحب مصادر نهج‌البلاغه اين گفتار حكيمانه را ابن ابىالحديد در شرح نهج‌البلاغه و وطواط در غرر الخصائص الواضحة و آمُدى در غررالحكم و محمّد بن قاسم ( متوفاى 940 ) در روض الاخيار نقل كرده‌اند و نقل همگى با آنچه در نهج‌البلاغه آمده است تفاوت‌هايى دارد كه نشان مىدهد آن‌ها از مصادر ديگرى بر اين گفتار حكيمانه دست يافته‌اند . ( مصادر نهج‌البلاغه ، ج 4 ، ص 201 )\r\n","page_name":" 149 ","page_number":149},
  {"content":"\r\n . \r\n","description":"","footnote":"","page_name":" 150 ","page_number":150},
  {"content":"\r\n\r\n\r\nشرح و تفسير جزاى پيمان‌شكنان\r\nامام عليه السلام در اين گفتار حكمت‌آميز دستورى دربارهء پيمان‌شكنان داده ، مىفرمايد : « وفادارى در برابر پيمان‌شكنان ، پيمان‌شكنى در پيشگاه خداست و پيمان‌شكنى با آنان ، وفادارى نزد خداوند است » ؛\r\n( أَلْوَفَا لِأَهْلِ الْغَدْرِ غَدْرٌ عِنْدَ اللَّهِ ، وَالْغَدْرُ بِأَهْلِ الْغَدْرِ وَفَاءٌ عِنْدَاللَّهِ )\r\n. « غَدْر » در اصل به معناى ترك گفتن چيزى است ، ازاين‌رو به كار كسى كه پيمان و عهد خود را بشكند و آن را ترك گويد « غدر » گفته مىشود و گودال‌هاى آب را ازآن‌رو « غدير » مىگويند كه در آن‌ها مقدارى آب باران رها و ترك شده است .\r\nامام عليه السلام در اين گفتار آموزنده مىفرمايد : انسان نبايد در برابر پيمان‌شكنان و كسانى كه پايبند به عهد خود نيستند دچار وسوسه شود و پيمان شكستن در برابر آن‌ها را گناه بداند ، بلكه به عكس اگر آن‌ها عهد خود را بشكنند و ما در برابر آن‌ها به عهد خود وفا كنيم ، نشانهء ضعف و ذلت ما در برابر آن‌هاست و آن را حمل بر ترس ما مىكنند و سبب جسارت آن‌ها در وقايع مشابه مىشود ، ازاين‌رو دستور داده شده كه در برابر آن‌ها مقابله به مثل كنيد . اين مقابله به مثل نوعى وفا در پيشگاه خدا محسوب مىشود .\r\nقرآن مجيد نيز دراين باره دستور قاطعى داده است . « وَإِمَّا تَخَافَنَّ مِنْ قَوْمٍ\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nخِيَانَةً فَانْبِذْ إِلَيْهِمْ عَلَى سَوَاءٍ إِنَّ اللَّهَ لَايُحِبُّ الْخَائِنِينَ » ؛ و هرگاه ( با ظهور نشانه‌هايى ، ) از خيانت گروهى بيم داشته باشى ( كه عهد خود را شكسته ، حملهء غافلگيرانه كنند ) ، به‌طور عادلانه به آن‌ها اعلام كن كه پيمانشان لغو شده است ، زيرا خداوند ، خائنان را دوست نمىدارد ! » . « 1 »\r\nدر شأن نزول آيه آمده است كه اشاره به قوم يهود مدينه است كه آن‌ها بارها با پيامبر اكرم صلى الله عليه و آله پيمان بستند و پيمان خويش را ناجوانمردانه شكستند ، ازاين‌رو مىفرمايد : اگر از خيانت و پيمان‌شكنى آن‌ها بترسى ، پيمانت را با آن‌ها قطع كن .\r\nالبته اين سخن به آن معنا نيست كه يك‌جانبه و بدون هيچ نشانه‌اى پيمان با آن‌ها را بشكنند بلكه هميشه به دنبال نشانه‌هايى از ارادهء پيمان‌شكنى خوف حاصل مىشود . هرگاه اين نشانه‌ها ظاهر شد دستور داده شده پيمان با آن‌ها شكسته شود مبادا از آن براى غافلگير ساختن مسلمانان سوء استفاده كنند .\r\nاين در حالى است كه قرآن تأكيد مىكند نسبت به آن‌هايى كه به عهد خود وفادارند وفادار بمانيد . در چهارمين آيه از سورهء « توبه » بعد از اعلان جنگ با مشركان پيمان‌شكن مىفرمايد : « إِلَّا الَّذِينَ عَاهَدتُّمْ مِّنَ الْمُشْرِكِينَ ثُمَّ لَمْ يَنقُصُوكُمْ شَيْئاً وَلَمْ يُظَاهِرُوا عَلَيْكُمْ أَحَداً فَأَتِمُّوا إِلَيْهِمْ عَهْدَهُمْ إِلَى مُدَّتِهِمْ إِنَّ اللَّهَ يُحِبُّ الْمُتَّقِينَ » ؛ مگر كسانى از مشركان كه با آن‌ها عهد بستيد و چيزى از آن را در حقّ شما فروگذار نكردند ، و احدى را بر ضدّ شما تقويت ننمودند ؛ پيمان آن‌ها را تا پايان مدّتشان محترم بشمريد ، زيرا خداوند پرهيزكاران را دوست دارد ! » .\r\nولى دربارهء پيمان‌شكنان در آيهء 12 تأكيد به مقابله به مثل كرده مىفرمايد :\r\n« وَإِنْ نَّكَثُوا أَيْمَانَهُمْ مِّنْ بَعْدِ عَهْدِهِمْ وَطَعَنُوا فِى دِينِكُمْ فَقَاتِلُوا أَئِمَّةَ الْكُفْرِ إِنَّهُمْ لَا أَيْمَانَ لَهُمْ لَعَلَّهُمْ يَنتَهُونَ » ؛ و اگر پيمان‌هاى خود را پس از عهد خويش بشكنند ، و آيين شما را مورد طعن قرار دهند ، با پيشوايان كفر پيكار كنيد ، چراكه آن‌ها\r\n\r\n\r\n","description":"","footnote":"\r\n( 1 ) . انفال ، آيهء 58\r\n","page_name":" 152 ","page_number":152},
  {"content":"\r\n\r\nپيمانى ندارند ؛ شايد ( با شدّت عمل ) دست بردارند ! » .\r\nاين‌ها همه با توجه به اين است كه در اسلام به كمتر چيزى به‌اندازهء وفاى به عهد و اداى امانت اهميت داده شده است تا آن‌جا كه پيامبر اكرم صلى الله عليه و آله مىفرمايد :\r\n« مَنْ كَانَ يُؤْمِنُ بِاللَّهِ وَالْيَوْمِ الآْخِرِ فَلْيَفِ إِذَا وَعَدَ ؛\r\nكسى كه ايمان به خدا و روز قيامت دارد بايد هرگاه وعده‌اى مىدهد ( و عهدى مىبندد ) به آن وفا كند » . « 1 »\r\nدر حديث ديگرى از امام زين العابدين عليه السلام مىخوانيم كه در برابر اين سؤال كه جميع تعليمات اسلام در چه چيزى خلاصه مىشود ؟ فرمود :\r\n« قَوْلُ الْحَقِّ وَالْحُكْمُ بِالْعَدْلِ وَالْوَفَاءُ بِالْعَهْدِ ؛\r\nسخن حق گفتن و عادلانه قضاوت كردن و وفاى به عهد نمودن است » . « 2 »\r\nاين حديث را نيز سابقاً در ذيل حكمت 155 آورديم كه امام صادق عليه السلام مىفرمايد : سه چيز است كه هيچ‌كس عذرى در مخالفت با آن ندارد . و دومين آن را وفاى به عهد مىشمارد خواه در برابر نيكوكار باشد يا بدكار . « 3 »\r\nاشتباه نشود ، منظور از وفاى به عهد در برابر بدكاران اين نيست كه در مقابل پيمان‌شكنان وفاى به عهد كنيد ، بلكه منظور اين است كه اگر با كسى كه گناهان مختلفى انجام مىدهد و پايبند به احكام دين نيست عهد و پيمانى بستيد و او به عهد و پيمانش وفادار بود شما هم وفادار باشيد . به بيان ديگر ، فسق و فجور او خارج از حوزهء پيمانى است كه با ما بسته است .\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 364 ، ح 2\r\n( 2 ) . بحارالانوار ، ج 72 ، ص 26 ، ح 10\r\n( 3 ) . همان ، ج 74 ، ص 92\r\n","page_name":" 153 ","page_number":153},
  {"content":"\r\n . \r\n","description":"","footnote":"","page_name":" 154 ","page_number":154},
  {"content":"\r\n\r\n\r\n260 و قال عليه السلام كَمْ مِنْ مُسْتَدْرَجٍ بِالْإِحْسَانِ إِلَيْهِ ، وَمَغْرُورٍ بِالسَّتْرِ عَلَيْهِ ، وَمَفْتُونٍ بِحُسْنِ الْقَوْلِ فِيهِ . وَمَا ابْتَلَى اللَّهُ سُبْحَانَهُ أَحَداً بِمِثْلِ الْإِمْلَاءِ لَهُ .\r\nامام عليه السلام فرمود :\r\nچه بسيارند كسانى كه به‌وسيلهء احسان الهى به آن‌ها غافلگير مىشوند و به سبب پرده‌پوشى خدا بر آن‌ها مغرور مىگردند و براثر تعريف و تمجيد از آنان فريب مىخورند و خداوند هيچ‌كس را به چيزى مانند مهلت دادن ( و ادامهء نعمت‌ها و ترك عقوبت ) نيازموده است . « 1 »\r\nسيّد رضى مىگويد : « اين سخن سابقاً ( در حكمت 116 ) گذشت جز اين‌كه در اين‌جا اضافهء خوب و مفيدى دارد » ؛\r\n( قالَ الرَّضِيُ : وَقَدْ مَضى هذَا الْكَلامُ فِيما تَقَدَّمَ ، إِلَّا أنَّ فِيهِ هاهُنا زِيادَةٌ جَيّدَةٌ مُفيدَةٌ )\r\n.\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nآنچه در اين كلام حكيمانه آمده عين چيزى است كه در حكمت 116 آمد و منابع آن را در آن‌جا آورديم و گفتيم كه طبق نقل مصادر نهج‌البلاغه اين كلام نورانى را جمعى از بزرگانى كه پيش از سيّد رضى مىزيستند در كتاب خود آوردند ؛ از جمله ابن شعبهء حرانى در تحف العقول و كلينى در روضهء كافى و يعقوبى در كتاب تاريخ خود و ابن جوزى در كتاب تذكرة الخواص . ( مصادر نهج‌البلاغه ، ج 4 ، ص 107 )\r\n","page_name":" 155 ","page_number":155},
  {"content":"\r\n . \r\n","description":"","footnote":"","page_name":" 156 ","page_number":156},
  {"content":"\r\n\r\n\r\nشرح و تفسير از اين امور غافل نشويد\r\nهمان‌گونه كه اشاره شد مرحوم سيّد رضى در ذيل اين گفتار حكيمانه مىگويد : « اين سخن سابقاً ( در حكمت 116 ) گذشت جز اين‌كه در اين‌جا اضافهء خوب و مفيدى دارد » ؛\r\n( قالَ الرَّضِيُ : وَقَدْ مَضى هذَا الْكَلامُ فِيما تَقَدَّمَ ، إِلَّا أنَّ فِيهِ هاهُنا زِيادَةٌ جَيّدَةٌ مُفيدَةٌ )\r\n. اين در حالى است كه هنگام مقايسه اين حكمت با آنچه گذشت ، كمترين تفاوتى در ميان آن دو ديده نمىشود ( جز كلمهء « سبحانه » كه بعد از نام مقدس « اللَّه » در اين‌جا آمده است و به يقين منظور مرحوم سيّد رضى اين جمله نبوده است ، ازاين‌رو خطيب رحمه الله در مصادر ذيل اين حكمت مىگويد : شايد اين جمله اضافاتى داشته كه كاتب آن را فراموش كرده و از قلم انداخته است ) .\r\nبه هر حال امام عليه السلام در اين گفتار حكيمانه و بسيار پرمعنا به چهار نكته اشاره كرده ، مىفرمايد : « چه بسيارند كسانى كه به‌وسيلهء نعمت به آن‌ها غافلگير مىشوند و به سبب پرده‌پوشى خدا بر آن‌ها مغرور مىگردند و براثر تعريف و تمجيد از آنان فريب مىخورند و خداوند هيچ‌كس را به چيزى مانند مهلت دادن ( و ادامهء نعمت‌ها و ترك عقوبت ) آزمايش نكرده است » ؛\r\n( كَمْ مِنْ مُسْتَدْرَجٍ بِالْإِحْسَانِ إِلَيْهِ ، وَمَغْرُورٍ بِالسَّتْرِ عَلَيْهِ ، وَمَفْتُونٍ بِحُسْنِ الْقَوْلِ فِيهِ . وَمَا ابْتَلَى اللَّهُ سُبْحَانَهُ أَحَداً بِمِثْلِ الْإِمْلَاءِ لَهُ )\r\n.\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nما هر يك از اين چهار جمله را در ذيل حكمت 116 مشروحاً بيان كرديم .\r\nآنچه لازم است در اين‌جا اضافه شود اين است كه اين چهار نعمتى كه امام عليه السلام در اين گفتار حكيمانه به آن اشاره كرده ( احسان پروردگار ، پوشاندن خطاها ، ذكر خير بر زبان انسان‌ها و مهلت دادن ) قدر مشتركى دارد و آن اين است كه همهء اين‌ها در لباس نعمت است ؛ اما در بسيارى از افراد سبب غفلت مىشود .\r\nجملهء اوّل اشاره به افراد طغيانگر و فاسد و مفسدى است كه خداوند به آن‌ها نيكى فراوان مىكند و ناگهان همه را از آن‌ها مىگيرد تا مجازاتشان دردناك‌تر باشد .\r\nجملهء دوم اشاره به كسانى است كه خدا بر اعمال زشت آن‌ها پرده مىافكند اما آن‌ها به جاى استفاده از اين ستر الهى ، مغرور مىشوند و به كارهاى خلاف خود همچنان ادامه مىدهند و ناگهان خداوند پرده را بر مىافكند و آن‌ها را رسوا مىسازد .\r\nجملهء سوم اشاره به كسانى است كه ذكر خير آن‌ها بر زبان همهء مردم جارى مىشود و اين‌ها براثر آن غافل مىگردند و اين غفلت سبب انحراف آنان مىشود ، ناگهان خداوند وضع آن‌ها را آشكار مىسازد و ذكر خير تبديل به ذكر شر مىشود .\r\nجملهء چهارم اشاره به كسانى است كه كارهاى خلاف انجام مىدهند ؛ ولى خداوند همچنان به آن‌ها مهلت مىدهد ؛ اما اين مهلت الهى نه‌تنها سبب بيدارىشان نمىگردد بلكه بر غفلت آن‌ها مىافزايد و ناگهان خداوند مهلت را از آنان مىگيرد و چنان مبتلايشان مىسازد كه رسواى خاص و عام شوند .\r\n* * *\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\n[ فَصْلٌ نَذْكُرُ فيهِ شَيْئاً مِنْ غَريبِ كَلامِهِ الْمُحْتاجُ إلَى التَّفْسيرِ 
  ]\r\nسيّد رضى رحمه الله در اين فصل كوتاه ، نُه جمله از كلمات قصار امام عليه السلام را كه نيازمند تفسير و بيان بوده ذكر مىكند و بعد از آن به ادامهء كلمات قصار مىپردازد و در واقع اين بخش به منزلهء پرانتزى است كه در لابه‌لاى كلمات قصار براى تبيين بعضى از پيچيدگىها ذكر شده است .\r\n\r\n","description":"","footnote":"","page_name":" 159 ","page_number":159},
  {"content":"\r\n . \r\n","description":"","footnote":"","page_name":" 160 ","page_number":160},
  {"content":"\r\n\r\n\r\n1 و فى حديثه عليه السلام فَإِذَا كَانَ ذلِكَ ضَرَبَ يَعْسُوبُ الدِّينَ بِذَنَبِهِ ، فَيَجْتَمِعُونَ إِلَيْهِ كَمَا يَجْتَمِعُ قَزَعُ الْخَرِيفِ .\r\nامام عليه السلام فرمود :\r\nدر آن هنگام پيشواى دين در جايگاه خود مستقر مىشود و خداوند گروهى را از اطراف بلاد برمىانگيزد و مانند پاره‌هاى ابر پاييز به سرعت به سوى او مىآيند . « 1 »\r\nمرحوم سيّد رضى ( در تفسير اين كلام شريف ) مىگويد : « يَعْسُوب » به معناى آقا و پيشواى بزرگى است كه در آن روز ، سرپرستى امور مردم را به دست مىگيرد و « قَزَع » به معناى قطعه‌هاى ابرى است كه آب در آن‌ها وجود ندارد\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاز جمله كسانى كه - به گفتهء مرحوم خطيب در مصادر - ( قبل از سيّد رضى ) اين كلام حكيمانه را آورده‌اند قاسم بن سلام ( متوفاى 224 ) در كتاب غريب الحديث است و همچنين ازهرى در كتاب تهذيب اللغة در مادهء « قَزَع » و هِروى در كتاب الجمع بين الغريبين طبق نقل ابن اثير در نهاية در مادهء « ذَنَب » . ( مصادر نهج‌البلاغه ، ج 4 ، ص 204 ) .\r\nاضافه مىكنيم ابن ابىشيبهء كوفى ( متوفاى 235 ) اين كلام پر معنا را در كتاب مصنّف خود آورده است . ( المصنف ، ج 8 ، ص 559 ) و متقى هندى در كنزالعمّال ( متوفاى 975 ) آن را با اضافاتى شبيه آنچه در روايت مجلسى آمده ذكر مىكند كه نشان مىدهد از منابع ديگرى اخذ كرده است . ( كنزالعمّال ، ج 14 ، ص 557 )\r\n","page_name":" 161 ","page_number":161},
  {"content":"\r\n\r\n( و ازاين‌رو با سرعت بر صفحهء آسمان مىدوند و جمع مىشوند ) ؛\r\n( قالَ الرَّضِيُ :\r\nالْيَعْسُوبُ : السَّيّدِ الْعَظيمُ الْمالِكُ لِأُمُورِ النّاسِ يَوْمَئِذٍ ، وَالْقَزَعُ : قِطَعُ الْغِيَمِ الَّتي لا ماءَ فيها )\r\n.\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\nشرح و تفسير آيندهء درخشان\r\nسيّد رضى رحمه الله ، صدر اين كلام را ذكر نكرده در حالى كه بدون آن ، مفهوم كلام امام عليه السلام كاملا روشن نمىشود ، ولى علامهء مجلسى از كتاب غيبت شيخ طوسى اين حديث را به‌طور كامل با ذكر سند از امام صادق عليه السلام نقل مىكند و مىگويد :\r\n« اميرمؤمنان عليه السلام چنين فرمود :\r\n« لا يَزَالُ النَّاسُ يَنْقُصُونَ حَتَّى لا يُقَالَ اللَّهُ فَإِذَا كَانَ ذَلِكَ ضَرَبَ يَعْسُوبُ الدِّينِ بِذَنَبِهِ فَيَبْعَثُ اللَّهُ قَوْماً مِنْ أَطْرَافِهَا وَيَجِيئُونَ قَزَعاً كَقَزَعِ الْخَرِيفِ وَاللَّهِ إِنِّي لَأَعْرِفُهُمْ وَأَعْرِفُ أَسْمَاءَهُمْ وَقَبَائِلَهُمْ وَاسْمَ أَمِيرِهِمْ . . . ؛\r\nمردم پيوسته ( از نظر عقايد مذهبى ) رو به نقصان مىروند تا زمانى كه حتى نام « اللَّه » به فراموشى سپرده مىشود . در اين هنگام پيشواى دين در جايگاه خود مستقر مىشود و خداوند گروهى را از اطراف بلاد برمىانگيزد و مانند پاره‌هاى ابر پاييز به سرعت به سراغ او مىآيند . به خدا سوگند من آن‌ها را مىشناسم و حتى نام آن‌ها و قبيله‌هاى آن‌ها و نام اميرشان را نيز مىدانم . . . » . « 1 »\r\nسيّد رضى رحمه الله در تفسير اين حديث شريف مىگويد : « يعسوب به معناى آقا و پيشواى بزرگى است كه در آن روز سرپرستى امور مردم را به دست مىگيرد و « قزع » به معناى قطعه‌هاى ابرى است كه آب در آن‌ها وجود ندارد ( و ازاين‌رو با سرعت بر صفحهء آسمان مىدوند و جمع مىشوند ) » ؛\r\n( قالَ الرَّضِيُ : الْيَعْسُوبُ :\r\n\r\n\r\n","description":"","footnote":"\r\n( 1 ) . بحارالانوار ، ج 52 ، ص 334 ، ح 65\r\n","page_name":" 163 ","page_number":163},
  {"content":"\r\n\r\nالسَّيّدِ الْعَظيمُ الْمالِكُ لِأُمُورِ النّاسِ يَوْمَئِذٍ ، وَالْقَزَعُ : قِطَعُ الْغِيَمِ الَّتي لا ماءَ فيها )\r\n. جمعى از شارحان نهج‌البلاغه در تفسيرى كه سيّد رضى رحمه الله براى « قَزَع » ( جمع قُزَعة ) كرده است ايراد گرفته و گفته‌اند : در هيچ‌يك از منابع لغت چنين تفسيرى براى « قَزَع » نشده ، بلكه همگى آن را به معناى قطعات ابر گرفته‌اند بىآن‌كه تصريح كنند : ابرى كه آب نداشته باشد ؛ ولى شايد مرحوم سيّد رضى اين معنا را به دلالت التزامى استفاده كرده است ، زيرا ارباب لغت گفته‌اند : قَزَع به قطعه‌هاى رقيق و پراكندهء ابرها گفته مىشود ( كه با سرعت حركت مىكنند ) و طبيعى است كه اين‌گونه ابرها آبى با خود حمل نمىكنند و به همين دليل هم به سرعت پيش مىروند . منظور امام عليه السلام نيز اين است كه پيروان او به سرعت گرد او جمع مىشوند .\r\nدر تفسير « ذَنَب » نيز شارحان اختلاف كرده و گفته‌اند « يَعْسُوب » در اصل همان ملكهء زنبوران عسل است و هنگامى كه استقرار مىيابد دم خويش را بر زمين مىزند ، بنابراين اين جمله كنايه از استقرار و استحكام است .\r\nاين احتمال نيز از سوى بعضى ديگر داده شده كه « ذَنَب » به معناى پيروان است و معناى جمله اين است كه پيشواى دين به همراه پيروان خود به راه مىافتاد ( در اين صورت « ضَرَبَ » به معناى ضَرْب فِى الأرض و حركت بر روى زمين است ) .\r\nاين احتمال نيز داده شده كه زنبور عسل هنگامى كه خشم مىگيرد نيش خود را بيرون مىآورد ، بنابراين جمله كنايه از اين است كه پيشواى دين در برابر ناهنجارىها خشمگين مىشود و به پا مىخيزد ؛ ولى معناى اول مناسب‌تر به نظر مىرسد ، هرچند جمع ميان اين تعابير و تفسيرها نيز بعيد نيست .\r\nدر اين‌كه اين سخن دربارهء چه كسى است ، معروف در ميان شارحان اين است كه امام عليه السلام به ظهور حضرت مهدى عليه السلام اشاره مىكند و شاهد زندهء اين\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nسخن همان چيزى است كه مرحوم علامهء مجلسى در ذيل اين حديث شريف به نقل از غيبت شيخ طوسى از امام صادق عليه السلام از جدش اميرمؤمنان عليه السلام نقل كرده است كه مىگويد : پيروان و حاميان آن مرد الهى سيصد و سيزده نفر مطابق عدهء رزمندگان اسلام در غزوهء بدرند ، همگى گرد او جمع مىشوند و آيهء شريفهء « أَيْنَ مَا تَكُونُوا يَأْتِ بِكُمْ اللَّهُ جَمِيعاً إِنَّ اللَّهَ عَلَى كُلِّ شَيْءٍ قَدِيرٌ » ؛ هرجا باشيد ، خدا همهء شما را حاضر مىكند ؛ زيرا او ، بر هر كارى تواناست » نيز اشاره به همين معناست . « 1 »\r\nبه هر حال مىدانيم ياران سيصد و سيزده نفر مربوط به ظهور حضرت مهدى عليه السلام است و اين قرينهء روشنى است كه منظور امام عليه السلام نيز همين معنا بوده است .\r\nتفسير اين حديث شريف به ظهور حضرت مهدى عليه السلام منحصر به شارحان شيعه نيست ، ابن ابىالحديد معتزلى نيز مىگويد : امام عليه السلام در اين جمله از ظهور مهدى عليه السلام خبر مىدهد كه به عقيدهء ما در آخرالزّمان متولد مىشود . « 2 » ولى ما پيروان مكتب اهل بيت عليهم السلام معتقديم آن حضرت تولد يافته و هم اكنون زنده و در پشت پردهء غيبت است .\r\n* * *\r\n\r\n\r\n","description":"","footnote":"\r\n( 1 ) . بقره ، آيهء 148 ؛ بحارالانوار ، ج 52 ، ص 334 ، ح 65\r\n( 2 ) . شرح نهج‌البلاغهء ابن ابىالحديد ، ج 19 ، ص 104\r\n","page_name":" 165 ","page_number":165},
  {"content":"\r\n . \r\n","description":"","footnote":"","page_name":" 166 ","page_number":166},
  {"content":"\r\n\r\n\r\n2 و فى حديثه عليه السلام هذَا الْخَطِيبُ الشَّحْشَحُ .\r\nامام عليه السلام ( اشاره به صعصعة بن صوحان يا خطيب قوم قيس بن شباب ) فرمود :\r\nاين خطيبِ ماهر و زبردستى است . « 1 »\r\nمرحوم سيّد رضى ( در تفسير اين كلام شريف ) مىگويد : منظور امام عليه السلام اين است كه او در سخنرانى ، سخت ماهر و چيره است و هركس در سخن ، يا در سير و حركت ، چابك و زبردست باشد به او « شَحْشَح » اطلاق مىشود و « شحشح » در\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر از تاريخ طبرى در حوادث سال 36 نقل مىكند كه بعد از واقعهء ( جمل ) جمعى از قوم « قيس بن شباب » خدمت آن حضرت رسيدند و خطيب آن‌ها در برابر آن حضرت خطبه‌اى خواند . امام عليه السلام فرمود : رؤساى شما كجا هستند ؟ خطيب گفت : « أُصيبُوا تَحْتَ نِظارِ جَمَلٍ ؛ آن‌ها در جنگ جمل كشته شدند » سپس خطيب به خطبهء خود ادامه داد . امام عليه السلام دربارهء او فرمود : اين خطيبِ ماهر و زبردستى است . سپس از قول ابن ابىالحديد نقل مىكند كه امام عليه السلام اين سخن را دربارهء « صعصعة بن صوحان » ( كه از ياران خاص على عليه السلام بود ) بيان فرمود و اين فخر براى « صعصعة » بس است كه شخصى همانند على عليه السلام او را به عنوان مهارت در خطابه و فصاحت مىستايد و واقعاً « صعصعة » از فصيح‌ترين مردم بود . سپس ابن ابىالحديد مىگويد : اين داستان را « جاحظ » در كتاب خود آورده است . ( مصادر نهج‌البلاغه ، ج 4 ، ص 204 ) .\r\nاضافه مىكنيم كه اين گفتار حكيمانه در كتب فراوان ديگرى از جمله مسند احمد ، ج 1 ، ص 147 و مجمع الزوائد ، ج 9 ، ص 54 و ابن عساكر در تاريخ مدينهء دمشق ، ج 29 ، ص 8 ، ذكر شده است\r\n","page_name":" 167 ","page_number":167},
  {"content":"\r\n\r\nغير اين مقام به معناى شخص بخيل و ممسك است .\r\n( يُريدُ الْماهِرَ بِالْخُطْبَةِ الْماضي فيهَا ، وَكُلُّ ماضٍ في كَلامٍ أوْ سَيْرٍ فَهُوَ شَحْشَحٌ ، وَالشَّحْشَحُ في غَيْرِ هذَا الْمَوْضِعُ : الْبَخيلِ الْمُمْسِكُ )\r\n.\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n\r\nشرح و تفسير امام عليه السلام اين خطيب را ستود\r\nامام اميرمؤمنان عليه السلام در اين گفتار فصيح خود اشاره به خطيبى كرده و مىفرمايد : « اين خطيبِ ماهر و زبردستى است » ؛\r\n( هذَا الْخَطِيبُ الشَّحْشَحُ )\r\n. مرحوم سيّد رضى نظرش از ذكر اين جمله تعبيرى است كه امام عليه السلام دربارهء آن خطيب به عنوان « شحشح » آورده است كه تعبير فصيح و پرمعنايى است ، ازاين‌رو به دنبال ذكر اين جمله مىگويد : « منظور امام عليه السلام اين است كه او در سخنرانى ، سخت ماهر و چيره است و هركس در سخن ، يا در سير و حركت چابك و زبردست باشد به او « شحشح » اطلاق مىشود » . سپس مىافزايد :\r\n« شَحْشَح » در غير اين مقام به معناى شخص بخيل و ممسك است » ؛\r\n( يُريدُ الْماهِرَ بِالْخُطْبَةِ الْماضي فيهَا ، وَكُلُّ ماضٍ في كَلامٍ أوْ سَيْرٍ فَهُوَ شَحْشَحٌ ، وَالشَّحْشَحُ في غَيْرِ هذَا الْمَوْضِعُ : الْبَخيلِ الْمُمْسِكُ )\r\n. همان‌گونه كه به هنگام ذكر مصادر اين كلام فصيح اشاره شد ، امام عليه السلام اين سخن را دربارهء « صعصعة بن صوحان » كه از سخنوران بليغ اصحاب على عليه السلام بود ، يا دربارهء يكى از سخنوران قوم ديگرى و يا دربارهء هر دو بيان فرموده است و واژهء « شَحْشَح » در كتاب لغت به معانى زيادى آمده است ؛ از جمله صاحب قاموس مىگويد : « شَحْشَح » به معناى بيابان وسيع و شخصى كه مراقب چيزى است و انسان بدخلق و خطيب توانا و شخص شجاع و غيور آمده است ، بنابراين\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nواژهء مزبور به حسب مقامات مختلف ، معناى متفاوتى دارد ؛ هنگامى كه دربارهء سخنورى ذكر شود به معناى فصاحت و بلاغت و توانگرى و مهارت در سخنورى است و هرگاه دربارهء بيابانى گفته شود به معناى وسعت و گسترش آن است و گاه به معناى افراد كج‌خلق نيز آمده است . از كلام مرحوم سيّد رضى استفاده مىشود كه قدر مشترك ميان بسيارى از معانى اين كلمه ، همان توانايى است ؛ خواه توانايى در سخن باشد يا در سير و حركت .\r\nدر لسان العرب نيز همين معانى براى واژهء « شحشح » ذكر شده است .\r\n\r\nنكته اين خطيب چه كسى بود ؟\r\nهمان‌گونه كه اشاره شد ، ابن ابىالحديد در شرح اين كلام نقل كرده كه امام اميرالمؤمنين عليه السلام اين تعبير را دربارهء « صعصعة بن صوحان » كه از خواص يارانش و بسيار فصيح اللسان بود بيان فرموده است .\r\nدر اين‌جا مناسب دانستيم كه به گوشه‌اى از سخنان فصيح آن مرد سخنور اشاره كنيم ؛ از جمله خطبه‌هاى بسيار فصيح و پرمعناى او خطبه‌اى است كه به هنگام دفن اميرمؤمنان على عليه السلام در كنار قبر آن حضرت و در برابر فرزندان آن امام عليه السلام بيان كرد . وى در حالى كه يك دست خود را بر قلبش گذاشته بود و با دست ديگر خاك بر سر خود مىپاشيد و بر سر مىزد گفت :\r\n« بِأَبِي أَنْتَ وَأُمّي يا أميرَالْمُؤْمِنينَ\r\n- ثُمَّ قالَ -\r\nهَنِيئاً لَكَ يا أَبَالْحَسَنِ فَلَقَدْ طابَ مَوْلِدُكَ وَقَوِيَ صَبْرُكَ وَعَظُمَ جِهادُكَ وَظَفَرْتَ بِرَأْيِكَ وَرَبِحْتَ تِجَارَتَكَ وَقَدِمْتَ عَلى خالِقِكَ فَتَلَقّاكَ اللَّهُ بِبِشارَتِهِ وَحَفَّتْكَ مَلائِكَتُهُ وَاسْتَقْرَرْتَ فِي جِوارِ الْمُصْطَفى فَأكْرَمَكَ اللَّهُ بِجِوارِهِ وَلَحِقْتَ بِدَرَجَةِ أخيكَ الْمُصْطَفى وَشَرِبْتَ بِكَأْسِهِ الأوْفى فَأسْأَلِ اللَّهَ أنْ يَمُنَّ عَلَيْنا بِاقْتِفائِنا أثَرَكَ وَالْعَمَلِ بِسيرَتِكَ وَالْمُوالاةِ لِأوْلِيائِكَ وَالْمُعاداةِ لِأعْدائِكَ وَأنْ\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nيَحْشُرَنا في زُمْرَةِ أوْلِيائِكَ فَقَدْ نِلْتَ ما لَمْ يَنَلْهُ أَحَدٌ وَأَدْرَكْتَ ما لَمْ يُدْرِكْهُ أَحَدٌ وَجاهَدْتَ فِي سَبِيلِ رَبّكَ بَيْنَ يَدَيْ أَخيكَ الْمُصْطَفى حَقَّ جِهادِهِ وَقُمْتَ بِدِينِ اللَّهِ حَقَّ الْقِيامِ حَتّى أَقَمْتَ السُّنَنَ وَأَبَرْتَ الْفِتَنَ وَاسْتَقامَ الْإسْلامُ وَانْتَظَمَ الْإيمانُ فَعَلَيْكَ مِنّي أفْضَلَ الصَّلاةِ وَالسَّلامِ بِكَ اشْتَدَّ ظَهْرَ الْمُؤْمِنينَ وَاتَّضَحَتْ أَعْلامُ السُّبُلِ وَأُقيمَتِ السُّنَنَ وَما جُمَعَ لِأحَدٍ مَناقِبُكَ وَخِصالُكَ\r\n. . . ؛ پدر و مادرم فدايت اى اميرمؤمنان .\r\nگوارا باد بر تو اى ابوالحسن ( شهادت در راه خدا ) ولادتت پاك بود ، استقامتت بسيار قوى و جهادت بزرگ و رأى و تصميمت پيروزمند و تجارتت پرسود .\r\nبه سوى آفريدگارت رفتى و او با بشارتش از تو استقبال كرد و فرشتگانش گرداگردت را گرفتند و در جوار پيامبر مصطفى صلى الله عليه و آله آرام گرفتى و خدا تو را به جوار او گرامى داشت و در درجهء برادرت پيامبر اكرم صلى الله عليه و آله قرار گرفتى و از جام پر از رحمتش نوشيدى . از خدا مىخواهم كه بر ما منت گذارد تا بتوانيم گام در جاى گام‌هاى تو بگذاريم و عمل به سيرهء تو كنيم ، دوستانت را دوست داريم و دشمنانت را دشمن شماريم و ما را در زمرهء دوستان تو محشور سازد . ( اى اميرمؤمنان ! ) به مقامى رسيدى كه احدى به آن مقام نرسيد و درك كردى چيزى را كه احدى درك نكرد . در راه پروردگارت در پيش روى برادرت پيامبر مصطفى صلى الله عليه و آله جهاد كردى و حق جهاد را ادا نمودى و براى اقامهء دين حق قيام كردى و حق قيام را به جاى آوردى تا آن زمان كه سنت‌ها را برپا نمودى و فتنه‌ها را اصلاح كردى . اسلام برپا شد و ايمان نظام گرفت . برترين درود و سلام از من بر تو باد . پشت مؤمنان به‌وسيلهء تو نيرومند شد و نشانه‌هاى راه‌هاى هدايت به‌وسيلهء تو آشكار گشت و سنّت‌هاى پيامبر صلى الله عليه و آله با تو زنده شد و احدى آن همه مناقب و خصال پسنديده را همچون تو در خود جمع نكرد . . . » . « 1 »\r\nاين گفتار با تعبيرات بسيار پرمعنا همچنان ادامه مىيابد كه براى رعايت اختصار به همين مقدار بسنده كرديم .\r\n\r\n\r\n","description":"","footnote":"\r\n( 1 ) . بحارالانوار ، ج 42 ، ص 295\r\n","page_name":" 171 ","page_number":171},
  {"content":"\r\n . \r\n","description":"","footnote":"","page_name":" 172 ","page_number":172},
  {"content":"\r\n\r\n\r\n3 و فى حديثه عليه السلام إِنَّ لِلْخُصُومَة قُحَماً .\r\nامام عليه السلام فرمود :\r\nخصومت و دشمنى مهلكه‌هايى دربر دارد . « 1 »\r\nمرحوم سيّد رضى ( در تفسير اين كلام شريف ) مىگويد :\r\n« منظور امام از قُحَم ، مهلكه‌هاست ، زيرا خصومت و دشمنى ، در اغلب موارد\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر ، اين جمله را از شرح نهج‌البلاغهء ابن ابى الحديد نقل مىكند كه مىگويد : امام عليه السلام اين سخن را هنگامى بيان كرد كه « عبداللَّه بن جعفر » را وكالت داده بود در حضور او از وى دفاع كند . سپس ابن ابىالحديد مىافزايد : ابوحنيفه وكالت را به اين صورت ( كه در حضور موكل در حال سلامت باشد ) مجاز نمىشمرد و مىگويد : وكالت يا بايد از سوى فرد غايبى باشد يا بيمار ؛ ولى ابويوسف و محمّد ( شاگردان ابوحنيفه ) آن را اجازه مىدانند و استناد به فعل اميرمؤمنان على عليه السلام مىكنند . صاحب مصادر بعد از نقل اين جريان مىافزايد : من اين سخن را از ابن ابىالحديد به اين جهت نقل كردم كه روشن شود اين كلام در ميان مردم مشهور بوده است تا آن‌جا كه بعضى از فقها كه سال‌ها قبل از سيّد رضى مىزيسته‌اند براى فتواى خود به آن استناد جسته‌اند و قانون‌گذاران امروز نيز همين معنا را دنبال كرده و اجازه مىدهند كه وكيل در حضور موكلش از او دفاع كند . آن‌گاه مىافزايد : « هروى » نيز در كتاب الجمع بين الغريبين كه قبل از نهج‌البلاغه نگاشته شده اين سخن را از امام عليه السلام نقل كرده است . ( مصادر نهج‌البلاغه ، ج 4 ، ص 205 ) .\r\nاضافه مىكنيم كه اين كلام حكيمانه در اين كتاب‌ها هم نقل شده است : مبسوط شيخ طوسى ، ج 2 ، ص 360 و كتاب الام شافعى ، ج 3 ، ص 237 و كنزالعمّال متقى هندى ، ج 6 ، ص 197\r\n","page_name":" 173 ","page_number":173},
  {"content":"\r\n\r\nافرادى را كه در آن درگيرند به هلاكت و تلف سوق مىدهد و از اين باب است كه در بعضى از تعبيرات آمده كه مىگويند : « قُحْمَة الاعراب » و منظور از آن اين است كه سال قحطى دامان آن‌ها را مىگيرد و اموال آن‌ها را از ميان مىبرد و اين تَقَحُّم و نفوذ آثار خشكسالى در ميان آن‌هاست و در اين مورد ( قُحْمَة الاعراب ) تفسير ديگرى نيز ذكر شده و آن اين است كه خشكسالى ، روستاييان را از سرزمين خود بيرون فرستاده و هنگامى كه بيابان خشك شود آن‌ها را نيازمند مىكند كه به مناطق سبز و آباد بروند » ؛\r\n( يُريدُ بِالْقُحْمِ الْمَهالِكَ ، لِأَنَّها تُقْحِمُ أَصْحابَها فِي الْمَهالِكِ وَالْمَتالِفِ فِي الْأكْثَرِ . وَمِنْ ذلِكَ قُحْمَةُ الْأعْرابِ ، وَهُوَ أنْ تُصيبَهُمُ السَّنَةُ فَتَتَعَرَّقَ أَمْوالَهُمْ فَذلِكَ تَقَحُّمُها فِيهِمْ . وَقيلَ فِيهِ وَجْهٌ آخَرٌ : وَهُوَ أنَّها تُقْحِمُهُمْ بِلادَ الرّيفِ ، أَيْ تُحْوِجُهُمْ إلى دُخُولِ الْحَضَرِ عِنْدَ مُحُولِ الْبَدْوِ )\r\n.\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\nشرح و تفسير آثار سوء خصومت‌ها\r\nامام عليه السلام در اين گفتار پرمعنا به آثار سوء خصومت‌ها اشاره كرده مىفرمايد :\r\n« خصومت و دشمنى مهلكه‌هايى دربر دارد » ؛\r\n( إِنَّ لِلْخُصُومَة قُحَماً )\r\n. در اين‌كه امام عليه السلام چه زمانى اين سخن را بيان فرموده اختلاف نظر است ؛ بعضى مانند « نووى » در كتاب خود به نام مجموع مىگويد : اين سخن را على عليه السلام در زمان خليفهء اول بيان فرمود هنگامى كه برادرش عقيل را مأمور كرده بود از وى در مخاصمه‌اى دفاع كند و همچنين عبداللَّه بن جعفر را در زمان عثمان نيز وكالت داد كه در حضورش از وى دفاع كند . ( در برابر كسى كه ادعايى از حضرت داشت و حضرت گفت‌وگوى با او را در شأن خود نمىدانست ) « 1 » ولى ابن ابىالحديد تنها وكالت عبداللَّه بن جعفر را ذكر كرده است . « 2 »\r\nدر اين‌جا نخست به سراغ كلام مرحوم سيّد رضى در تفسير واژهء « قُحَم » مىرويم . او مىگويد : « منظور امام عليه السلام از قُحَم ، مهلكه‌هاست ، زيرا خصومت و دشمنى ، در اغلب موارد افرادى را كه در آن درگيرند به هلاكت و تلف سوق مىدهد و از اين باب است كه در بعضى از تعبيرات آمده كه مىگويند : « قُحْمَة الاعراب » و منظور از آن اين است كه سال قحطى دامان آن‌ها را مىگيرد و اموال آن‌ها را از بين مىبرد و اين تَقَحُّم و نفوذ آثار خشكسالى در ميان آن‌هاست و در\r\n\r\n\r\n","description":"","footnote":"\r\n( 1 ) . المجموع نووى ، ج 14 ، ص 99\r\n( 2 ) . شرح نهج‌البلاغهء ابن ابىالحديد ، ج 19 ، ص 107\r\n","page_name":" 175 ","page_number":175},
  {"content":"\r\n\r\nاين مورد ( قُحْمَة الاعراب ) تفسير ديگرى نيز ذكر شده و آن اين است كه خشكسالى ، روستاييان را از سرزمين خود بيرون فرستاده و هنگامى كه بيابان خشك شود آن‌ها را نيازمند مىكند كه به مناطق سبز و آباد بروند » ؛\r\n( يُريدُ بِالْقُحْمِ الْمَهالِكَ ، لِأَنَّها تُقْحِمُ أَصْحابَها فِي الْمَهالِكِ وَالْمَتالِفِ فِي الْأكْثَرِ . وَمِنْ ذلِكَ قُحْمَةُ الْأعْرابِ ، وَهُوَ أنْ تُصيبَهُمُ السَّنَةُ فَتَتَعَرَّقَ أَمْوالَهُمْ فَذلِكَ تَقَحُّمُها فِيهِمْ . وَقيلَ فِيهِ وَجْهٌ آخَرٌ : وَهُوَ أنَّها تُقْحِمُهُمْ بِلادَ الرّيفِ ، أَيْ تُحْوِجُهُمْ إلى دُخُولِ الْحَضَرِ عِنْدَ مُحُولِ الْبَدْوِ )\r\n. البته سيّد رضى رحمه الله چون در جست‌وجوى جنبه‌هاى فصاحت و بلاغت كلام امام عليه السلام است روى واژه‌هاى پرمعناى خاص تكيه مىكند و به تفسير آن‌ها مىپردازد بىآن‌كه صدر و ذيل كلام امام عليه السلام را ذكر كند .\r\nولى قطع نظر از آنچه دربارهء تفسير واژهء « قُحَم » در كلام امام عليه السلام آمد با توجه به شأن ورود اين سخن در كلام امام عليه السلام ، نكتهء مهمى روشن مىشود و آن اين‌كه امام عليه السلام هشدار مىدهد كه به خصومت‌ها دامن نزنند ، زيرا گاه خصومتى جزئى تبديل به جنگى تمام عيار مىشود ونفوس و اموال زيادى را از ميان مىبرد و چه بهتر كه خصومت را در هرجا پيدا شد ، هرچه زودتر پايان دهند و به فراموشى بسپارند تا از مهالك و به تعبير امام عليه السلام از « قُحَم » آن نجات و رهايى يابند .\r\nواژهء « قُحَم » از مادهء « قَحْم » ( بر وزن فهم ) در اصل به معناى ورود در كارهاى سخت و خطرناك است . ازاين‌رو هنگامى كه اسب ، سوار خود را به محلّ خطرناكى مىبرد تعبير به « قَحَّمَ الفَرَسُ فارِسَهُ » مىكنند و كلام امام عليه السلام نيز اشاره به همين معناست و گاه اقتحام به معناى ورود به كارها بدون فكر و مطالعهء قبلى به‌كار مىرود . آيهء شريفهء « فَلَا اقْتَحَمَ الْعَقَبَةَ » ؛ اين انسان ناسپاس از گردنهء بزرگ بالا نرفت » « 1 » نيز اشاره به اين است كه « اقتحام » به معناى ورود به كارهاى دشوار است .\r\n\r\n\r\n","description":"","footnote":"\r\n( 1 ) . بلد ، آيهء 11\r\n","page_name":" 176 ","page_number":176},
  {"content":"\r\n\r\nهمان‌گونه كه در شرح اسناد اين كلام پرمعنا اشاره كرديم ، امام عليه السلام اين سخن را هنگامى فرمود كه برادرش عقيل را در زمان ابوبكر براى دفاع از او در برابر ادعايى كه كسى نسبت به آن حضرت داشت وكالت داده بود يا در زمان عثمان هنگامى كه عبداللَّه بن جعفر را از سوى خود وكيل كرده بود . و اين‌كه امام عليه السلام شخصا در برابر خصم خود در دادگاه اسلامى قرار نگرفت به احتمال قوى از اين نظر بوده است كه طرف در حدى نبود كه چنين لياقتى را داشته باشد و اين‌كه خودش حضور در محكمه داشت . از اين جهت بود كه مىخواست هرچه زودتر دعوا پايان يابد و شايد جملهء\r\n« إنَّ لِلْخُصُومَةِ قُحَماً »\r\nرا به عنوان علتى براى حضورش در آن‌جا بيان فرموده است .\r\nاگر در مسير پرونده‌هايى كه در دادگاه‌ها جريان دارد يا حوادث گوناگونى كه در طول تاريخ رخ داده دقت كنيم ، به عمق كلام امام عليه السلام بيشتر مىرسيم و پرتگاه‌ها و تنگناها و هلاكت‌هايى كه براثر خصومت‌ها - گاه به علّت يك موضوع كوچك - رخ مىدهد با چشم خود مىبينيم و هشدار امام عليه السلام براى ما روشن مىشود . در حكمت 298 خواهد آمد كه امام عليه السلام مىفرمايد :\r\n« مَنْ بَالَغَ فِي الْخُصُومَةِ أَثِمَ ؛\r\nكسى كه در دشمنى با مخالفان خود افراط كند گنهكار است » .\r\n« كلينى رحمه الله » در جلد دوم كافى بابى تحت عنوان « المِراءُ وَالْخُصومَةُ وَمُعاداةُ الرّجال » آورده و در آن ، احاديث پرمعنايى از پيامبر اكرم و ائمهء هدى عليهم السلام ذكر كرده است .\r\nاز جمله در حديثى از اميرمؤمنان عليه السلام مىخوانيم :\r\n« إِيَّاكُمْ وَالْمِرَاءَ وَالْخُصُومَةَ فَإِنَّهُمَا يُمْرِضَانِ الْقُلُوبَ عَلَى الْإِخْوَانِ وَيَنْبُتُ عَلَيْهِمَا النِّفَاقُ ؛\r\nاز جدال در گفت‌وگو و خصومت بپرهيزيد كه دل‌هاى دوستان را در برابر يكديگر بيمار مىسازد و نهال شوم نفاق را مىروياند » . « 1 »\r\n\r\n\r\n","description":"","footnote":"\r\n( 1 ) . كافى ، ج 2 ، ص 300 ، ح 1\r\n","page_name":" 177 ","page_number":177},
  {"content":"\r\n\r\nدر حديث ديگرى از امام صادق عليه السلام آمده است :\r\n« وَإِيَّاكُمْ وَالْخُصُومَةَ فَإِنَّهَا تَشْغَلُ الْقَلْبَ وَتُورِثُ النِّفَاقَ وَتَكْسِبُ الضَّغَائِنَ ؛\r\nاز خصومت بپرهيزيد كه فكر انسان را به خود مشغول مىكند و سبب نفاق و جدايى مىگردد و موجب دشمنى ( در ميان دوستان و ) تودهء مردم خواهد شد » . « 1 »\r\nقابل توجه اين‌كه « ابن قدامه » ، فقيه معروف اهل سنت در كتاب فقهى خود به نام مغنى در باب وكالت و در اين‌كه در چه مواردى مىتوان وكيل انتخاب كرد ، اين كلام شريف را از اميرمؤمنان على عليه السلام نقل مىكند و مىگويد : آن حضرت عبداللَّه بن جعفر را به عنوان وكيل نزد عثمان فرستاد و فرمود :\r\n« إنَّ لِلْخُصُومَةِ قُحْماً وَإنَّ الشَّيْطانَ لَيَحْضُرُها وَإنّى لَأكْرَهُ أنْ أُحْضِرَها ؛\r\nخصومت مهلكه‌هايى دارد و شيطان در آن‌جا حضور پيدا مىكند و من كراهت دارم كه ( تا ضرورتى نباشد ) در آن صحنه حضور بيابم » . « 2 »\r\nممكن است اين واقعه غير از وقايعى باشد كه قبلًا ذكر شد و اميرمؤمنان عليه السلام شخصاً در آن‌جا حضور داشت .\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 301 ، ح 8\r\n( 2 ) . مغنى ابن قدامة ، ج 5 ، ص 205\r\n","page_name":" 178 ","page_number":178},
  {"content":"\r\n\r\n\r\n4 و فى حديثه عليه السلام إِذَا بَلَغَ النِّسَاءُ نَصَّ الْحِقَاقِ فَالْعَصَبَةُ أَوْلَى .\r\nامام عليه السلام فرمود :\r\nزنان هنگامى كه به حدّ كمال رسيدند خويشاوندان پدرى\r\n( براى تصميم‌گيرى دربارهء آنان ) مقدمند . « 1 »\r\nمرحوم سيّد رضى ( در تفسير اين كلام شريف ) مىگويد :\r\nمنظور از « نص » آخرين مرحلهء هرچيز است ؛ مانند « نص » در سير و حركت كه به معناى آخرين مرحلهء توانايى مركب است ، ازاين‌رو هنگامى كه مىگوييم « نَصَصْتُ الرَّجُلَ عَنِ الْأمْرِ » منظور اين است كه آن‌قدر سؤال از كسى كردم كه\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر مىگويد : از جمله كسانى كه پيش از سيّد رضى اين حديث شريف را نقل كرده‌اند ازهرى در كتاب تهذيب اللغة است . سپس مىافزايد : ابن‌اثير در نهايه نيز آن را از كتاب الجمع بين الغريبين نوشتهء « هروى » نقل كرده است و نيز از ابوعبيد ( متوفاى 224 ) نقل مىكند كه او در كتاب غريب الحديث اين حديث شريف را از اميرمؤمنان عليه السلام با دو تعبير نقل كرده است نص الحقاق و نص الحقائق و از كلام سيّد رضى چنين بر مىآيد كه او نيز اين حديث را از كتاب ابو عبيد گرفته است . ( مصادر نهج‌البلاغه ، ج 4 ، ص 207 )\r\n","page_name":" 179 ","page_number":179},
  {"content":"\r\n\r\nآنچه را مىداند در اين زمينه بيان كند ، بنابراين ، « نص الحقائق » به معناى رسيدن به مرحلهء بلوغ است كه همان پايان دورهء كودكى است ( سپس مىافزايد : ) اين جمله از فصيح‌ترين كنايات و شگفت‌انگيزترين آن‌ها در اين مورد است .\r\nمنظور امام عليه السلام اين است كه زنان هنگامى كه به اين مرحله برسند « عَصَبَة » ( مردان خويشاوند پدرى او ) كه محرم آنان هستند مانند برادران و عموها ، به حمايت از آن‌ها سزاوارتر از مادرند و همچنين در انتخاب همسر براى آن‌ها .\r\n( سپس مىافزايد : ) « حِقاق » به معناى مخالفت و جدال مادر با « عصبة » در مورد اين دختران است به‌گونه‌اى كه هركدام به ديگرى مىگويد : من از تو سزاورترم .\r\nعرب مىگويد : « حاقَقْتُهُ حِقاقاً » يعنى با او به جدال برخاستم .\r\nبعضى گفته‌اند : منظور از « نَصَّ الْحِقاق » رشد عقلى و بلوغ است ، زيرا منظور امام عليه السلام اين است كه به مرحله‌اى برسد كه حقوق و احكام دربارهء او انجام مىشود .\r\nكسانى كه « نَصَّ الْحَقائِق » روايت كرده‌اند منظورشان از « حقائق » جمع حقيقت است .\r\n( سپس مىافزايد : ) اين همان تفسيرى است كه « ابو عبيد قاسم بن سلام » براى اين جمله بيان كرد ؛ به نظر من ( منظور ، سيّد رضى است ) مقصود از « نَصَّ الْحِقاق » اين است كه زن به مرحله‌اى برسد كه تزويج او مجاز باشد و اختياردار حقوق خود شود و اين در واقع تشبيه به « حقاق » در مورد شتران است ( طبق عادت عرب كه بسيارى از چيزها را به شتر تشبيه مىكرد ) چراكه « حقاق » جمع « حِقِّه » و « حِقّ » به معناى شترى است كه سه سالش تمام است و داخل در سال چهارم شده و به حدّى رسيده كه مىتوان بر آن سوار شد و او را تا حد توان وادار به سير و حركت كرد .\r\n( سپس مىافزايد : ) « حقائق » ( هرگاه اين نسخه را در نظر بگيريم ) نيز جمع\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n« حِقِّة » است ، بنابراين هر دو روايت به معناى واحدى بازگشت مىكند و اين معنا به روش عرب از معنايى كه در ابتدا ذكر شد بهتر است ( يعنى اين معنا صحيح‌تر به نظر مىرسد ) ؛\r\n( وَالنَّصُ : مُنْتَهَى الْأَشْياءِ وَمَبْلَغُ أقْصاها كَالنَّصِ فِي السّيْرِ ، لِأَنَّهُ أَقْصى ما تَقْدِرُ عَلَيْهَ الدّابَةُ وَتَقُولُ : نَصَصْتُ الرَّجُلَ عَنِ الْأَمْرِ ، إذَا اسْتَقْصَيْتَ مَسْأَلَتَهُ عَنْهُ لِتَسْتَخْرِجَ ما عِنْدَهُ فِيهِ . فَنَصُّ الْحَقائِقِ يُريدُ بِهِ الْإداركَ ، لِأَنَّهُ مُنْتَهَى الصِغَرِ ، وَالْوَقْتُ الَّذي يَخْرُجُ مِنْهُ الصَّغيرُ إلى حَدّ الْكَبيرِ ، وَهُوَ مِنْ أَفْصَحِ الْكِناياتِ عَنْ هذَا الْأَمْرِ وَأَغْرَبِها . يَقُولُ : فَإذا بَلَغَ النّساءُ ذلِكَ فَالْعَصَبَةُ أوْلى بِالْمَرْأَةِ مِنْ أُمّها ، إذا كانُوا مَحْرَماً ، مِثْلَ الْإِخْوَةِ وَالْأَعْمامِ ؛ وَبِتَزْويجِها إنْ أرادُوا ذلِكَ . وَالْحِقاقُ : مُحاقَّةُ الْأُمّ لِلْعَصَبَةِ فِي الْمَرْأَةِ وَهُوَ الْجِدالُ وَالْخُصُومَةُ ، وَقَوْلُ كُلُّ واحِدٍ مِنْهُما لِلْآخَرِ : « أَنَا أَحَقُّ مِنْكَ بِهذا » يُقالُ مِنْهُ : حاقَقْتُهُ حِقاقاً ، مِثْلُ جادَلْتُهُ جِدالًا . وَقَدْ قيلَ : إنَّ « نَصَّ الْحِقاقِ » بُلُوغُ الْعَقْلِ ، وَهُوَ الْإِدْراكُ ؛ لِأَنَّهُ عليه السلام إنَّما أرادَ مُنْتَهى الْأمْرِ الَّذي تَجِبُ فِيهِ الْحُقُوقُ وَالْأحْكامُ ، وَمَنْ رَواهُ « نَصَّ الْحَقائِقِ » فَإنَّما أَرادَ جَمْعَ حَقيقَةٍ . هذا مَعْنى ما ذَكَرَهُ أبوعُبَيْدٍ الْقاسِمُ بْنُ سَلامٍ وَالَّذي عِنْدي أَنَّ الْمُرادَ بِنَصّ الْحِقاقِ هاهُنا بُلُوغُ الْمَرأةِ إلَى الْحَدّ الَّذي يَجُوزُ فيهِ تَزْويجُها وَتَصَرَّفُها في حُقُوقِها ، تَشْبيهاً بِالْحِقاقِ مِنَ الْإبِلِ ، وَهِيَ جَمْعُ حِقَّةٍ وَحَقّ وَهُوَ الَّذِي اسْتَكْمَلَ ثَلاثَ سِنينَ وَدَخَلَ فِي الرّابِعَةِ ، وَعِنْدَ ذلِكَ يَبْلُغُ إلَى الْحَدّ الَّذي يَتَمَكَّنُ فِيهِ مِنْ رُكُوبِ ظَهْرِهِ ، وَنَصّهِ فِي السَّيْرِ ، وَالْحَقائِقُ أَيْضاً :\r\nجَمْعُ حَقَّةٍ . فَالرّوايَتانِ جَميعاً تَرْجِعانِ إلى مَعْنى واحِدٍ ، وَهذا أَشْبَهُ بِطَريقَةِ الْعَرَبِ مِنَ الْمَعنَى الْمَذْكُورِ أوَّلًا )\r\n.\r\n\r\n","description":"","footnote":"","page_name":" 181 ","page_number":181},
  {"content":"\r\n . \r\n","description":"","footnote":"","page_name":" 182 ","page_number":182},
  {"content":"\r\n\r\n\r\nشرح و تفسير ازدواج دختران با اذن اولياء\r\nامام عليه السلام در اين گفتار فصيح و بليغ خود به وضع دخترانى كه به حدّ بلوغ مىرسند اشاره كرده و حكم آن‌ها را در مسئلهء ازدواج و غير آن با استعارهء لطيفى بيان مىكند و مىفرمايد : « زنان هنگامى كه به حدّ كمال رسيدند خويشاوندان پدرى ( براى تصميم‌گيرى دربارهء آنان ) مقدمند » ؛\r\n( إِذَا بَلَغَ النِّسَاءُ نَصَّ الْحِقَاقِ فَالْعَصَبَةُ أَوْلَى )\r\n. مرحوم شريف رضى در تفسير اين جمله ( و با تكيه بر واژهء « نصّ » و واژهء « حِقاق » ) چنين مىگويد : منظور از « نصّ » « 1 » آخرين مرحلهء هرچيز است . مانند « نصّ » در سير و حركت كه به معناى آخرين مرحلهء توانايى مركب است ، ازاين‌رو هنگامى كه مىگوييم « نَصَصْتُ الرَّجُلَ عَنِ الْأمْرِ » منظور اين است كه آن‌قدر سؤال از كسى كردم كه آنچه را مىداند در اين زمينه بيان كند ، بنابراين « نَصَّ الْحَقائق » « 2 » به معناى رسيدن به مرحلهء بلوغ است كه همان پايان دورهء كودكى است ( سپس مىافزايد : ) اين جمله از فصيح‌ترين كنايات و شگفت‌انگيزترين آن‌ها در اين مورد است .\r\n\r\n\r\n","description":"","footnote":"\r\n( 1 ) . در تعدادى از نسخ آمده كه مرحوم سيّد رضى پيش از اين تفسير ، اين جمله را افزوده : « وَيُرْوى نَص‌ُّالْحَقايِقُ » يعنى به جاى « نَصّ الحِقاق » در روايتى « نَصّ الْحَقايِق » وارد شده و متناسب با تفسير سيّد رضى اين است كه اين جمله ( نص الحقايق . . . ) در آغاز اين تفسير باشد\r\n( 2 ) . از نسخ ديگر استفاده مىشود كه « نصّ الحِقاق » در اين‌جا صحيح است نه « نَصَّ الْحَقائِق »\r\n","page_name":" 183 ","page_number":183},
  {"content":"\r\n\r\nمنظور امام عليه السلام اين است كه زنان هنگامى كه به اين مرحله برسند « عَصَبة » ( مردان خويشاوند پدرى او ) كه محرم آنان هستند مانند برادران و عموها ، به حمايت از آن‌ها سزاوارتر از مادرند و همچنين در انتخاب همسر براى آن‌ها .\r\n( سپس مىافزايد : ) « حِقاق » به معناى مخالفت و جدال مادر با « عصبة » در مورد اين دختران است به‌گونه‌اى كه هركدام به ديگرى مىگويد : من از تو سزاورترم .\r\nعرب مىگويد : « حاقَقْتُهُ حِقاقاً » يعنى با او به جدال برخاستم .\r\nبعضى گفته‌اند : منظور از « نَصُّ الحِقاق » رشد عقلى و بلوغ است ، زيرا منظور امام عليه السلام اين است كه به مرحله‌اى برسد كه حقوق و احكام دربارهء او انجام مىشود .\r\nكسانى كه « نَصُّ الْحَقائق » روايت كرده‌اند منظورشان از « حقائق » جمع حقيقت است .\r\n( سپس مىافزايد : ) اين همان تفسيرى است كه « ابو عبيد قاسم بن سلام » براى اين جمله بيان كرد ؛ به نظر من ( منظور ، سيّد رضى است ) مقصود از « نص الحقاق » اين است كه زن به مرحله‌اى برسد كه تزويج او مجاز باشد و اختياردار حقوق خود شود و اين در واقع تشبيه به « حِقاق » در مورد شتران است ( طبق عادت عرب كه بسيارى از چيزها را به شتر تشبيه مىكرد ) چراكه « حقاق » جمع « حِقِّة » و « حِقّ » به معناى شترى است كه سه سالش تمام است و داخل در سال چهارم شده و به حدّى رسيده كه مىتوان بر آن سوار شد و او را تا حد توان وادار به سير و حركت كرد .\r\n( سپس مىافزايد : ) « حقائق » ( هرگاه اين نسخه را در نظر بگيريم ) نيز جمع « حِقِّة » است ، بنابراين هر دو روايت به معناى واحدى بازگشت مىكند و اين معنا به روش عرب از معنايى كه در ابتدا ذكر شد بهتر است ( يعنى اين معنا صحيح‌تر به نظر مىرسد ) » ؛\r\n( وَالنَّصُ : مُنْتَهَى الْأَشْياءِ وَمَبْلَغُ أقْصاها كَالنَّصِ فِي السّيْرِ ، لِأَنَّهُ أَقْصى ما تَقْدِرُ عَلَيْهَ الدّابَةُ وَتَقُولُ : نَصَصْتُ الرَّجُلَ عَنِ الْأَمْرِ ، إذَا اسْتَقْصَيْتَ مَسْأَلَتَهُ\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nعَنْهُ لِتَسْتَخْرِجَ ما عِنْدَهُ فِيهِ . فَنَصُّ الْحَقائِقِ يُريدُ بِهِ الْإداركَ ، لِأَنَّهُ مُنْتَهَى الصِغَرِ ، وَالْوَقْتُ الَّذي يَخْرُجُ مِنْهُ الصَّغيرُ إلى حَدّ الْكَبيرِ ، وَهُوَ مِنْ أَفْصَحِ الْكِناياتِ عَنْ هذَا الْأَمْرِ وَأَغْرَبِها . يَقُولُ : فَإذا بَلَغَ النّساءُ ذلِكَ فَالْعَصَبَةُ أوْلى بِالْمَرْأَةِ مِنْ أُمّها ، إذا كانُوا مَحْرَماً ، مِثْلَ الْإِخْوَةِ وَالْأَعْمامِ ؛ وَبِتَزْويجِها إنْ أرادُوا ذلِكَ . وَالْحِقاقُ : مُحاقَّةُ الْأُمّ لِلْعَصَبَةِ فِي الْمَرْأَةِ وَهُوَ الْجِدالُ وَالْخُصُومَةُ ، وَقَوْلُ كُلُّ واحِدٍ مِنْهُما لِلْآخَرِ : « أَنَا أَحَقُّ مِنْكَ بِهذا » يُقالُ مِنْهُ : حاقَقْتُهُ حِقاقاً ، مِثْلُ جادَلْتُهُ جِدالًا . وَقَدْ قيلَ : إنَّ « نَصَّ الْحِقاقِ » بُلُوغُ الْعَقْلِ ، وَهُوَ الْإِدْراكُ ؛ لِأَنَّهُ عليه السلام إنَّما أرادَ مُنْتَهى الْأمْرِ الَّذي تَجِبُ فِيهِ الْحُقُوقُ وَالْأحْكامُ ، وَمَنْ رَواهُ « نَصَّ الْحَقائِقِ » فَإنَّما أَرادَ جَمْعَ حَقيقَةٍ . هذا مَعْنى ما ذَكَرَهُ أبوعُبَيْدٍ الْقاسِمُ بْنُ سَلامٍ وَالَّذي عِنْدي أَنَّ الْمُرادَ بِنَصّ الْحِقاقِ هاهُنا بُلُوغُ الْمَرأةِ إلَى الْحَدّ الَّذي يَجُوزُ فيهِ تَزْويجُها وَتَصَرَّفُها في حُقُوقِها ، تَشْبيهاً بِالْحِقاقِ مِنَ الْإبِلِ ، وَهِيَ جَمْعُ حِقَّةٍ وَحَقّ وَهُوَ الَّذِي اسْتَكْمَلَ ثَلاثَ سِنينَ وَدَخَلَ فِي الرّابِعَةِ ، وَعِنْدَ ذلِكَ يَبْلُغُ إلَى الْحَدّ الَّذي يَتَمَكَّنُ فِيهِ مِنْ رُكُوبِ ظَهْرِهِ ، وَنَصّهِ فِي السَّيْرِ ، وَالْحَقائِقُ أَيْضاً :\r\nجَمْعُ حَقَّةٍ . فَالرّوايَتانِ جَميعاً تَرْجِعانِ إلى مَعْنى واحِدٍ ، وَهذا أَشْبَهُ بِطَريقَةِ الْعَرَبِ مِنَ الْمَعنَى الْمَذْكُورِ أوَّلًا )\r\n. خلاصهء معناى مرحوم سيّد رضى اين است كه در تفسير اين كلام امام عليه السلام سه بيان وجود دارد : نخست اين‌كه منظور از آن ، بلوغ دختران است ( با توجه به واژهء « نصّ » كه اشاره به حركت كردن تا رسيدن به مقصد است و با توجه به اين‌كه « حِقاق » به معناى جدال و گفت‌وگو در ميان مادر و نزديكان پدرى دختر بر سر تزويج اوست ) .\r\nتفسير دوم اين است كه منظور از آن ، رسيدن به كمال عقل و بلوغ است به‌گونه‌اى كه دختر بتواند حقوق و احكام خود را رعايت كند .\r\nمعناى سوم اين‌كه منظور از « نَص‌ّالحِقاق » رسيدن به‌حدّ بلوغ است به‌گونه‌اى كه بتوان آن دختر را شوهر داد به‌عنوان تشبيه به شترى كه آمادهء بهره‌گيرى شده است .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nالبته همهء اين سه معنا به يك جا منتهى مىشود و تفاوت تنها در تفسير « حِقاق » است كه آيا به معناى مجادله است يا رسيدن به حقوق و احكام و يا قابل بهره‌گيرى بودن دختر .\r\nنكتهء ديگرى كه در اين‌جا بايد به آن توجه داشت مفهوم « عَصَبَه » است .\r\n« عصبه » به معناى افراد مذكر از نزديكان پدر است و پدر و جد را نيز شامل مىشود ، بنابراين مفهوم جملهء بالا اين است كه وقتى دختران به حدّ ازدواج برسند بايد با اجازهء پدر يا جد ( و در صورت فقدان آن‌ها با اجازهء عموها و برادرها ) ازدواج كنند . البته از نظر فقه ما اجازهء پدر يا جد به اعتقاد جمع زيادى از فقها شرط است ؛ ولى اجازهء عموها يا برادرها ( در صورت فقدان پدر يا جد ) به عنوان امرى استحبابى و نه وجوبى ، تلقى شده است .\r\nشرح اين مطلب در كتب فقهيه در كتاب النكاح آمده است . البته بعضى « عَصَبه » را نيز چنان تفسير كرده‌اند كه پدر و جد را شامل نمىشود در اين صورت از نظر فقه ما اولويتى در امر نكاح دختر ندارند جز همانچه در بالا به صورت استحباب و احترام آن‌ها اشاره شد .\r\n* * *\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\n5 و فى حديثه عليه السلام إِنَّ الْإِيمَانَ يَبْدُو لُمْظَةً في الْقَلْبِ ، كُلَّمَا ازْدَادَ الْإِيْمَانُ ازْدَادَتِ اللُّمْظَةُ .\r\nامام عليه السلام فرمود :\r\nايمان ، نخست به صورت نقطهء سفيد و درخشانى در دل آشكار مىشود و هرقدر ايمان افزايش مىيابد آن نقطهء سفيد و نورانى گسترده‌تر مىشود . « 1 »\r\nسيّد رضى رحمه الله ( در تفسير اين كلام شريف ) مىگويد :\r\n« لُمْظَة » چيزى مانند يك نقطهء سفيد است ( و اين تعبيرى است بسيار زيبا و فصيح ) و به همين جهت به اسبى كه بر لبش نقطهء سفيدى باشد « المظ » مىگويند .\r\n( وَاللُّمْظَةُ مِثْلُ النُّكْتَةِ أَوْ نَحْوِها مِنَ الْبَياضِ . وَمِنْهُ قيلَ : فَرَسٌ ألْمَظُ ، إذا كانَ بِجَحْفَلَتِهِ شَيْءٌ مِنَ الْبَياضِ )\r\n.\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاز جمله كسانى كه اين كلام شريف را در آثار خود آورده‌اند ، هروى در الجمع بين الغريبين است آن‌گونه كه ابن اثير در نهايه از او در مادهء « لَمَظَ » نقل كرده و ابونصر سراج ( متوفاى 378 ) در اللمع و همچنين ابو طالب مكى ( متوفاى 386 ) در قوت القلوب است كه آن را به صورت گسترده‌ترى آورده است و ما آن را در شرح و تفسير اين كلام خواهيم آورد . ( مصادر نهج‌البلاغه ، ج 4 ، ص 208 )\r\n","page_name":" 187 ","page_number":187},
  {"content":"\r\n . \r\n","description":"","footnote":"","page_name":" 188 ","page_number":188},
  {"content":"\r\n\r\n\r\nشرح و تفسير پيشرفت تدريجى نور ايمان در قلب\r\nامام عليه السلام در اين گفتار نورانى به تأثير تدريجى ايمان ( و اعمال صالحه ) در قلب و روح انسان پرداخته و مىفرمايد : « ايمان ، نخست به صورت نقطهء سفيد و درخشانى در دل آشكار مىشود و هرقدر ايمان افزايش مىيابد آن نقطهء سفيد و نورانى گسترده‌تر مىشود » ؛\r\n( إِنَّ الْإِيمَانَ يَبْدُو لُمْظَةً في الْقَلْبِ ، كُلَّمَا ازْدَادَ الْإِيْمَانُ ازْدَادَتِ اللُّمْظَةُ )\r\n. مرحوم سيّد رضى بعد از ذكر اين كلام به تفسير واژهء « لُمْظَة » پرداخته و مىگويد : « لُمْظَة » چيزى مانند يك نقطهء سفيد است ( و اين تعبيرى است بسيار زيبا و فصيح ) و به همين جهت به اسبى كه بر لبش نقطهء سفيدى باشد « الْمَظ » مىگويند » ؛\r\n( وَاللُّمْظَةُ مِثْلُ النُّكْتَةِ أَوْ نَحْوِها مِنَ الْبَياضِ . وَمِنْهُ قيلَ : فَرَسٌ ألْمَظُ ، إذا كانَ بِجَحْفَلَتِهِ شَيْءٌ مِنَ الْبَياضِ )\r\n. « جحفله » به معناى لب اسب يا لب زيرين آن است .\r\nگويا مرحوم سيّد رضى اين تفسير را از « اصمعى » گرفته كه « ابن سلام » ( متوفاى 224 ) در غريب الحديث از وى به اين صورت نقل كرده است :\r\n« وَاللُّمْظَةُ مِثْلُ النُّكْتَةِ أَوْ نَحْوِها مِنَ الْبَياضِ . وَمِنْهُ قيلَ : فَرَسٌ ألْمَظُ ، إذا كانَ بِجَحْفَلَتِهِ شَيْءٌ مِنَ الْبَياضِ »\r\n. البته ارباب لغت در تفسير واژهء « لُمْظَة » معانى ديگرى نيز نقل كرده‌اند ؛ از\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nجمله مقدار مختصرى روغن كه با نوك انگشت برمىگيرند و « لُماظَه » به بقاياى غذا در اطراف دهان و دندان‌ها گفته مىشود و مناسب در اين‌جا همان معنايى است كه مرحوم سيّد رضى ذكر كرده است .\r\nدر حكمت 456 نيز خواهد آمد كه امام عليه السلام مىفرمايد :\r\n« أَلا حُرٌّ يَدَعُ هَذِهِ اللُّمَاظَةَ لِأَهْلِهَا ؛\r\nآيا زادمردى پيدا مىشود كه اين ته ماندهء دنيا را به اهلش واگذارد ؟ » .\r\nبه هرحال مقصود امام عليه السلام تأثير تدريجى اعمال صالح و ناصالح در قلب انسان است و به بيان ديگر ، هر عملى تأثيرى در روح مىگذارد كه اگر همان عمل يا شبيه آن تكرار شود ، آن آثار گسترده‌تر مىشود تا آن‌جا كه تمام قلب را فرا مىگيرد .\r\nاگر اعمال صالحه باشد قلب كاملًا نورانى مىشود و اگر كارهاى خلاف باشد قلب به‌طور كامل ظلمانى مىشود و اين‌كه در آيات قرآن و اخبار معصومان عليهم السلام آمده است كه بعد از گناه فوراً توبه كنيد براى آن است كه اثرى كه گناه در قلب گذاشته به صورت رنگ ثابتى درنيايد ، زيرا در آغاز قابل شست‌وشو است ؛ اما هنگامى كه به صورت عادت يا ملكه درآمد تغيير آن بسيار مشكل است .\r\nهمان‌گونه كه در ذكر مصادر اشاره شد « ابوطالب مكى » از علماى اهل سنّت در قوت القلوب اين روايت را به شكل مشروح‌ترى از اميرمؤمنان على عليه السلام ذكر كرده است كه فرمود :\r\n« إنَّ الْإيمانَ لَيَبْدُو لُمْعَةً بَيْضاءً فَإذا عَمِلَ الْعَبْدُ الصَّالِحاتَ نَما وَزادَ حَتّى يَبيضُ قَلْبُهُ كُلُّهُ ، وَإنَّ النّفاقَ لَيَبْدُو نُكْتَةً سَوْداءً فَإذَا انْتَهَكَتِ الْحُرُماتُ نَمَتْ وَزادَتْ حَتّى يَسُودُ الْقَلْبُ فَيَطْبَعُ بِذلِكَ الْخَتْمُ ؛\r\nايمان در آغاز به صورت نقطهء سفيدى آشكار مىشود . هنگامى كه بندگان خداوند اعمال صالحه انجام دهند نمو و افزايش پيدا مىكند تا آن‌جا كه تمام قلب سفيد و روشن مىشود و ( در مقابل ) نفاق به صورت نقطهء سياهى ( در قلب ) آشكار مىشود ، هنگامى كه انسان در برابر فرمان‌هاى الهى پرده‌درى كند نمو و افزايش مىيابد تا زمانى كه تمام قلب سياه مىشود و در اين حالت مُهر بر دل انسان گذاشته مىشود ( و راه\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nبازگشت بر او بسته خواهد شد ) » .\r\nسپس امام عليه السلام اين آيه را تلاوت فرمود : « كَلَّا بَلْ رَانَ عَلَى قُلُوبِهِمْ مَّا كَانُوا يَكْسِبُونَ » ؛ اين‌گونه نيست كه آن‌ها مىگويند . اعمال آن‌ها زنگار بر قلبشان نهاده است » . « 1 »\r\nاز نظر عقلى نيز اين مسئله كاملًا پذيرفتنى است ، زيرا هر كار خوب و بدى اثر مثبت يا منفى در روح انسان مىگذارد و وقتى اين آثار متراكم گردد ، روح به‌طور كامل شفاف يا ظلمانى و تاريك مىشود . در صورت اول ، احتمال گمراهى بسيار بعيد و در صورت دوم ، احتمال نجات نيز بعيد به نظر مىرسد .\r\nاز مباحث بالا ( هم از نظر احاديث و هم از نظر منطق عقل ) روشن است آنچه بعضى از علماى اهل سنّت پنداشته‌اند كه ايمان قابل افزايش و كاستى نيست اشتباه است ؛ ايمان درجات دارد همان‌گونه كه كفر نيز داراى درجاتى است و انسان به‌طور محسوس در افرادى كه در اطراف اوست يا نام آن‌ها در تواريخ آمده است مىبيند كه مؤمنان ، كافران ، منكران و فاسقان از نظر درجات ايمان و كفر متفاوت بودند .\r\nقرآن مجيد نيز تصريح مىكند هنگامى كه آيه‌اى از قرآن نازل مىشود بر ايمان مؤمنان افزوده مىگردد ، همان‌گونه كه بر رجس و پليدى منافقان و مخالفان به سبب لجاجتى كه دارند : « وَإِذَا مَا أُنزِلَتْ سُورَةٌ فَمِنْهُمْ مَّنْ يَقُولُ أَيُّكُمْ زَادَتْهُ هَذِهِ إِيمَاناً فَأَمَّا الَّذِينَ آمَنُوا فَزَادَتْهُمْ إِيمَاناً وَهُمْ يَسْتَبْشِرُونَ * وَأَمَّا الَّذِينَ فِى قُلُوبِهِمْ مَّرَضٌ فَزَادَتْهُمْ رِجْساً إِلَى رِجْسِهِمْ وَمَاتُوا وَهُمْ كَافِرُونَ » ؛ اما كسانى كه ايمان آورده‌اند ، بر ايمانشان افزوده است ؛ و آن‌ها ( به فضل و رحمت الهى ) خوشحالند . * و امّا آن‌ها كه در دل‌هايشان بيمارى است ، پليدى بر پليدىشان افزوده است ؛ و از دنيا رفتند در حالى كه كافر بودند » . « 2 »\r\n\r\n\r\n","description":"","footnote":"\r\n( 1 ) . مطففين ، آيهء 14 ؛ مصادر نهج‌البلاغه ، ج 4 ، ص 208\r\n( 2 ) . توبه ، آيهء 124 و 125\r\n","page_name":" 191 ","page_number":191},
  {"content":"\r\n\r\nاين سخن را با ذكر بخش كوتاهى از حديث بسيار مشروحى از امام صادق عليه السلام پايان مىدهيم : يكى از ياران امام عليه السلام از آن حضرت دربارهء ايمان سؤال مىكند آن حضرت مىفرمايد :\r\n« الْإِيمَانُ حَالاتٌ وَدَرَجَاتٌ وَطَبَقَاتٌ وَمَنَازِلُ فَمِنْهُ التَّامُّ الْمُنْتَهَى تَمَامُهُ وَمِنْهُ النَّاقِصُ الْبَيِّنُ نُقْصَانُهُ وَمِنْهُ الرَّاجِحُ الزَّائِدُ رُجْحَانُهُ قُلْتُ إِنَّ الْإِيمَانَ لَيَتِمُّ وَيَنْقُصُ وَيَزِيدُ قالَ نَعَمْ ؛\r\nايمان حالات و درجات و طبقات و منازلى دارد كه بعضى از آن كامل است و به منتهاى كمال رسيده است و بعضى ناقص است و نقصانش كاملًا آشكار است . بعضى رجحان دارد و در حال افزايش است . راوى مىگويد : از آن حضرت پرسيدم : آيا ايمان كم و زياد مىشود ؟\r\nفرمود : آرى . ( و به يقين كم و زياد شدن آن براثر اعمال صحيح و غلط و اعمال نيك و بد است ) » . « 1 »\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 34 ، ح 1\r\n","page_name":" 192 ","page_number":192},
  {"content":"\r\n\r\n\r\n6 و فى حديثه عليه السلام إِنَّ الرَّجُلَ إِذَا كَانَ لَهُ الدَّينُ الظَّنُونُ ، يَجِبُ عَلَيْهِ أَنْ يُزَكِّيَهُ ، لِمَا مَضَى ، إِذا قَبَضَهُ .\r\nامام عليه السلام فرمود :\r\nهرگاه انسان طلبى از كسى دارد كه نمىداند مىپردازد يا نه ( لازم نيست زكات آن را فوراً بپردازد ولى ) لازم است پس از وصول آن ، زكاتش را نسبت به تمام سال‌هاى گذشته ادا كند . « 1 »\r\nمرحوم سيّد رضى ( در تفسير اين كلام شريف ) مىگويد :\r\n« ظَنون ، دِينى است كه صاحبش نمىداند آيا مىتواند آن را از بدهكار بگيرد يا نه . گويى گمانى دربارهء آن دارد ؛ از يك‌سو اميدوار است و از يك‌سو نااميد و اين از فصيح‌ترين تعبيرات است . همچنين هر كارى كه انسان به دنبال آن مىرود\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر تنها كسى را كه ذكر مىكند اين حديث شريف را از امام عليه السلام پيش از سيّد رضى نقل كرده است ابوعبيد قاسم بن سلام ( در كتاب غريب الحديث ) است . ( مصادر نهج‌البلاغه ، ج 4 ، ص 208 ) .\r\nاضافه مىكنيم كه اين حديث در سنن بيهقى ، ج 4 ، ص 150 و كنزالعمّال ج 6 ، ص 553 با تفاوت چشمگيرى آمده است\r\n","page_name":" 193 ","page_number":193},
  {"content":"\r\n\r\nو نمىداند پايانش به كجا مىرسد مصداق ظَنون است و بر همين اساس گفتار ( شاعر معروف ) اعشى است آن‌جا كه مىگويد :\r\nچاهى كه معلوم نيست آب دارد يا نه - و از محلى كه باران‌گير است دور است .\r\nنمىتوان آن را همچون فرات كه پر از آب است - و كشتى و شناگر ماهر را از پاى درمىآورد قرار داد .\r\nجُد ( كه در آغاز اين شعر آمده ) همان چاه قديمى بيابانى است و « ظَنون » به معناى چاهى است كه معلوم نيست آب دارد يا نه .\r\nفَالظُّنُونُ : الَّذي لا يَعْلَمُ صاحِبُهُ أَيَقْبِضُهُ مِنَ الَّذي هُوَ عَلَيْهِ أَمْ لا ، فَكَأَنَّهُ الَّذي يُظَنُّ بِهِ ، فَمَرَّةً يَرْجُوهُ وَمَرَّةً لا يَرْجُوهُ . وَهذا مِنْ أفْصَحِ الْكَلامِ ، وَكَذلِكَ كُلُّ أَمْرٍ تَطْلُبُهُ وَلا تَدْري عَلى أيّ شَيْءٍ أنْتَ مِنْهُ فَهُوَ ظَنُونٌ ، وَعَلى ذلِكَ قَوْلُ لِلْأَعْشى :\r\n مَا يَجْعَلُ الجُدَّ الظَّنُونَ الَّذِى * جُنِّبَ صَوْبَ اللَّجِبِ المَاطِرِ\r\nمِثْلَ الفُرَاتِّي إِذَا مَا طَمَا * يَقْذِفُ بالبُوصِيِّ وَالمَاهِرِ \r\nوَالجُد : الْبِئْرُ الْعادِيَةِ فِي الصَّحْراءِ ، وَالظَّنُونُ : الَّتي لا يُعْلَمُ هَلْ فِيها ماءٌ أمْ لا .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n\r\nشرح و تفسير حكم زكات دين\r\nامام عليه السلام در اين كلام فصيح و بليغ خود اشاره به يكى از احكام شرعى مربوط به زكات كرده ، مىفرمايد : « هرگاه انسان طلبى از كسى دارد كه نمىداند مىپردازد يا نه ( لازم نيست زكات آن را فوراً بپردازد ولى ) لازم است پس از وصول آن زكاتش را نسبت به تمام سال‌هاى گذشته ادا كند » ؛\r\n( إِنَّ الرَّجُلَ إِذَا كَانَ لَهُ الدَّينُ الظَّنُونُ ، يَجِبُ عَلَيْهِ أَنْ يُزَكِّيَهُ ، لِمَا مَضَى ، إِذا قَبَضَهُ )\r\n. تعبير به « وجوب » در كلام امام عليه السلام اشاره به استحباب مؤكد است ، همان‌گونه كه در موارد ديگرى نيز چنين تعبيرى دربارهء مستحبات مؤكد آمده است .\r\nمرحوم سيّد رضى در ذيل اين حديث پرمعنا مىگويد : « ظَنون ، دِينى است كه صاحبش نمىداند آيا مىتواند آن را از بدهكار بگيرد يا نه . گويى گمانى دربارهء آن دارد ؛ از يك‌سو اميدوار است و از يك‌سو نااميد و اين از فصيح‌ترين تعبيرات است . همچنين هر كارى كه انسان به دنبال آن مىرود و نمىداند پايانش به كجا مىرسد مصداق ظَنون است »\r\n( فَالظُّنُونُ : الَّذي لا يَعْلَمُ صاحِبُهُ أَيَقْبِضُهُ مِنَ الَّذي هُوَ عَلَيْهِ أَمْ لا ، فَكَأَنَّهُ الَّذي يُظَنُّ بِهِ ، فَمَرَّةً يَرْجُوهُ وَمَرَّةً لا يَرْجُوهُ . وَهذا مِنْ أفْصَحِ الْكَلامِ ، وَكَذلِكَ كُلُّ أَمْرٍ تَطْلُبُهُ وَلا تَدْري عَلى أيّ شَيْءٍ أنْتَ مِنْهُ فَهُوَ ظَنُونٌ ، وَعَلى ذلِكَ قَوْلُ لِلْأَعْشى : )\r\n. سپس مىافزايد : « و بر همين اساس گفتار ( شاعر معروف ) اعشى است آن‌جا\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nكه مىگويد :\r\n مَا يَجْعَلُ الجُدَّ الظَّنُونَ الَّذِى * جُنِّبَ صَوْبَ اللَّجِبِ المَاطِرِ\r\nمِثْلَ الفُرَاتِّي إِذَا مَا طَمَا * يَقْذِفُ بالبُوصِيِّ وَالمَاهِرِ \r\nچاهى كه معلوم نيست آب دارد يا نه - و از محلى كه باران‌گير است دور است .\r\nنمىتوان آن را همچون فرات كه پر از آب است - و كشتى و شناگر ماهر را از پاى درمىآورد قرار داد .\r\nدر پايان مىافزايد : « جُد ( كه در آغاز اين شعر آمده ) همان چاه قديمى بيابانى است و « ظَنون » به معناى چاهى است كه معلوم نيست آب دارد يا نه » ؛\r\n( وَالجُد :\r\nالْبِئْرُ الْعادِيَةِ فِي الصَّحْراءِ ، وَالظَّنُونُ : الَّتي لا يُعْلَمُ هَلْ فِيها ماءٌ أمْ لا )\r\n. آنچه مورد توجه مرحوم سيّد رضى بوده جنبهء فصاحت كلام اميرمؤمنان على عليه السلام است و اما از نظر فقه ، اين كلام شريف را مورد بررسى قرار نداده و لازم است اشارهء اجمالى در اين‌جا به نظر فقها داشته باشيم :\r\nمشهور در ميان فقهاى اماميه ، بلكه آنچه ادعاى اجماع از سوى فقهاى بزرگى مانند صاحب جواهر و ديگران بر آن شده اين است كه اگر دِين قابل وصول نباشد زكات آن بر طلبكار نيست ، زيرا يكى از شرايط وجوب زكات ، امكان تصرف در مال است در حالى كه در مفروض مسئله امكان وصول دين نيست .\r\nولى اگر طلب قابل وصول باشد ( منظور جايى است كه درهم و دينار مورد طلب باشد ) در ميان فقها اختلاف نظر است : جمعى از قدماى اصحاب گفته‌اند در اين صورت زكات آن بر مالكش واجب است ؛ ولى مشهور در ميان فقهاى اماميه اين است كه زكات آن بر مالك واجب نيست حتّى صاحب جواهر مىگويد : اجماع متأخران بر عدم وجوب است . سپس به روايات فراوانى براى اثبات اين عقيده تمسك مىجويد ولى عجيب اين است كه هيچ‌كدام اشاره‌اى به\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nكلام اميرمؤمنان على عليه السلام در نهج‌البلاغه نكرده‌اند . « 1 »\r\nعلماى اهل سنّت نظرات ديگرى دارند ؛ بنا به نقل موسوعهء فقهيهء كويتيه درباره « دِين حالّى » كه اميد اداى آن است اقوالى است : بنا به مذهب حنفيه و حنابله ، زكات آن بر صاحب اصلى در هر سال واجب است ؛ ولى تا زمانى كه آن را قبض نكرده اخراج زكات لازم نيست و بعد از دريافت مال از شخص مديون زكات آن را نسبت به تمام سال‌هاى گذشته ادا مىكند . شافعى و جمع ديگرى از فقها معتقدند كه او هر سال بايد زكات آن را بپردازد ، زيرا مفروض اين است كه مىتواند آن را اخذ كند و اما دينى كه اميد اداى آن نمىرود يا چون مديون چيزى ندارد و يا دين را انكار مىكند و يا دارد و تأخير مىاندازد ، در آن‌جا مذاهب مختلفى است : حنفيه مانند همان قِسم اول در آن فتوا داده‌اند و در روايتى از احمد همين نقل شده ولى شافعى مىگويد زكاتى ندارد ، زيرا شرط زكات قدرت بر انتفاع از مال است و در فرض مسئله قدرت بر انتفاع حاصل نيست . از شافعى قول ديگرى نيز نقل شده كه چون آن را قبض كرد تمام زكات‌هاى سال‌هاى گذشته را مىپردازد . سپس استدلال به كلام امام اميرمؤمنان عليه السلام كرده كه فرمود :\r\n« در دين مظنون اگر راست مىگويد هنگامى كه آن را دريافت داشت بايد زكات‌هاى گذشته را بپردازد » . « 2 »\r\nبه هر حال بر پايهء آنچه از مذهب ما ثابت است كه مال متعلقِ زكات بايد تحت قدرت انسان باشد و آن‌جا كه تحت قدرت نيست زكات تعلق نمىگيرد ، كلام امام عليه السلام كه در بالا آمد ناظر به يك حكم استحبابى است ، همان‌گونه كه علّامهء حلّى رحمه الله در تذكرة الفقهاء گفته است . « 3 »\r\nبعضى از شارحان مانند مرحوم مغنيه در فى ظلال و مرحوم كمره‌اى در\r\n\r\n\r\n","description":"","footnote":"\r\n( 1 ) . جواهر الكلام ، ج 15 ، ص 58\r\n( 2 ) . موسوعهء كويتيه ، ج 23 ، ص 238\r\n( 3 ) . تذكرة الفقهاء ، ج 5 ، ص 23\r\n","page_name":" 197 ","page_number":197},
  {"content":"\r\n\r\nمنهاج‌البراعة بعيد ندانسته‌اند كه وجوب در كلام امام عليه السلام حمل بر معناى حقيقى آن بشود در حالى كه اين سخن بر خلاف اجماع فقهاى ماست همان‌گونه كه قبلًا از صاحب جواهر نقل كرديم ، بنابراين حمل بر استحباب مؤكد ، بهترين راه است .\r\n* * *\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\n7 و فى حديثه عليه السلام أَنَّهُ شَيَّعَ جَيْشاً بِغَزْيَةٍ فَقالَ : اعْذِبُوا عَنِ النِّسَاءِ مَا اسْتَطَعْتُمْ .\r\nامام عليه السلام هنگامى كه سپاهى را براى ميدان نبرد بدرقه مىكرد فرمود :\r\nتا آن‌جا كه مىتوانيد از زنان دورى جوييد . « 1 »\r\nمرحوم سيّد رضى ( در تفسير اين كلام شريف ) مىگويد :\r\nمعناى اين سخن آن است كه از ياد زنان و دل‌مشغولى به آن‌ها به هنگام جنگ صرف نظر كنيد و از نزديكى با آنان امتناع ورزيد ، چراكه اين كار ، بازوان حميّت را سست و در تصميم خلل ايجاد مىكند و از حركت سريع و كوشش در جنگ بازمىدارد و ( به‌طور كلى ) هركس از چيزى امتناع ورزد دربارهء او گفته مىشود « أعْذَبَ عَنْهُ » ، و « الْعاذِبْ » و « الْعَذُوب » به كسى گفته مىشود كه از خوردن\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاز كسانى كه پيش از مرحوم سيّد رضى اين كلام نورانى را نقل كرده‌اند ، ابو عبيد در كتاب غريب الحديث و هروى در الجمع بين الغريبين بنا به نقل ابن اثير در مادهء « عذب » آن را ذكر كرده است . ( مصادر نهج‌البلاغه ، ج 4 ، ص 224 )\r\n","page_name":" 199 ","page_number":199},
  {"content":"\r\n\r\nو آشاميدن امتناع ورزد .\r\n( وَمَعْناهُ : اصْدِفُوا عَنْ ذِكْرِ النّساءِ وَشُغْلِ الْقَلْبِ بِهِنَّ ، وَامْتَنَعُوا عَنِ الْمُقارَبَةِ لَهُنَّ ، لِأَنَّ ذلِكَ يَفُتُّ في عَضُدِ الْحَمِيَّةِ ، وَيَقْدَحُ في مَعاقِدِ الْعَزيمَةِ وَيَكْسِرُ عَنِ الْعَدُوّ وَيَلْفِتُ عَنِ الْإبْعادِ فِي الْغَزْوِ ، وَكُلُّ مَنِ امْتَنَعَ مِنْ شَيْءٍ فَقَدْ أعْذَبَ عَنْهُ وَالْعاذِبُ وَالْعَذُوبُ : الْمُمْتَنِعُ مِنَ الْأَكْلِ وَالشُّرْبِ )\r\n.\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nشرح و تفسير به هنگام مقابله با دشمن از زنان دورى كنيد\r\nامام عليه السلام هنگامى كه سپاهى را براى فرستادن به ميدان نبرد بدرقه مىكرد فرمود : « تا آن‌جا كه مىتوانيد از زنان دورى جوييد » ؛\r\n( أَنَّهُ شَيَّعَ جِيْشاً بِغَزْيَةٍ « 1 » فَقالَ :\r\nاعْذِبوا عَنِ النِّسَاءِ مَا اسْتَطَعْتُمْ )\r\n. مرحوم سيّد رضى در شرح اين عبارت بر جملهء « اعْذِبوا » به عنوان تعبيرى فصيح و جالب تكيه كرده مىگويد : معناى اين سخن آن است كه از ياد زنان و دل‌مشغولى به آن‌ها به هنگام جنگ صرف نظر كنيد و از نزديكى با آنان امتناع ورزيد ، چراكه اين كار ، بازوان حميّت را سست و در تصميم خلل ايجاد مىكند و از حركت سريع وكوشش در جنگ بازمىدارد و ( به‌طور كلى ) هركس از چيزى امتناع ورزد دربارهء او گفته مىشود « اعْذَبَ عَنْهُ » ، و « العاذِب » و « الْعَذوب » به كسى گفته مىشود كه از خوردن و آشاميدن امتناع ورزد » ؛\r\n( وَمَعْناهُ : اصْدِفُوا عَنْ ذِكْرِ النّساءِوَشُغْل‌ِالْقَلْبِ بِهِنَّ ، وَامْتَنَعُوا عَن‌ِالْمُقارَبَةِ لَهُنَّ ، لِأَنَّ ذلِكَ يَفُتُّ في عَضُدِالْحَمِيَّةِ ، وَيَقْدَحُ في مَعاقِدِ الْعَزيمَةِ وَيَكْسِرُ عَنِ الْعَدُوّ وَيَلْفِتُ عَنِ الْإبْعادِ فِي الْغَزْوِ ، وَكُلُّ مَنِ امْتَنَعَ مِنْ شَيْءٍ فَقَدْ أعْذَبَ عَنْهُ وَالْعاذِبُ وَالْعَذُوبُ : الْمُمْتَنِعُ مِنَ الْأَكْلِ وَالشُّرْبِ )\r\n.\r\n\r\n\r\n","description":"","footnote":"\r\n( 1 ) . در بسيارى از نسخ به جاى « بغزية » بِسَرِيَّةٍ آمده است كه لفظ مناسبى است ، زيرا ظاهر عبارت اين است كه‌امام عليه السلام در آن جنگ حضور نداشته است و به چنين جنگى كه پيغمبر و امام عليهم السلام در آن حضور ندارند « سَريّة » گفته مىشود و در تعدادى از نسخ آمده است : « يُغزيه » ( از باب افعال ) به معناى فرستادن به ميدان جنگ ؛ اما واژهء « بغزية » ظاهراً غلط است ، زيرا غزية تنها اسم محلى است و تناسبى با كلام امام عليه السلام ندارد\r\n","page_name":" 201 ","page_number":201},
  {"content":"\r\n\r\nدر بعضى از نسخ به جاى « اعْذِبُوا » « اعْزِبُوا » آمده كه به معناى دورى كردن است و هر دو واژه ، قريب المعنى هستند .\r\nشك نيست كه انسان در صورتى در كار خود - مخصوصاً در ميدان نبرد - پيشرفت مىكند كه تمام فكرش متوجه آن كار باشد ؛ اما اگر فكر خود را به دو يا چند كار تقسيم كند ، به همان نسبت توفيقش كمتر مىشود به خصوص اگر فكر خود را به زنان مشغول دارد كه او را در حال و هواى ديگرى قرار مىدهد و از تصميم و اراده و قدرت و قوت او مىكاهد . به‌ويژه اگر زنان ، همراه لشكر به ميدان نبرد بيايند ؛ نبردى كه مدتى به طول مىانجامد و لشكر با آن‌ها مقاربت كنند . به يقين از توان آن‌ها مىكاهد ، زيرا بديهى است كه مقاربت منتهى به خروج مادهء نطفه ، بدن را سست مىسازد و كثرت آن از طول عمر مىكاهد .\r\nبه همين دليل امام عليه السلام از پرداختن به فكر زن‌ها يا مقاربت با آنان ، لشكريانش را بر حذر مىدارد .\r\nالبته تعبير به « مَا اسْتَطَعْتُمْ » دليل بر اين است كه در موارد ضرورت و نياز شديد ، اين نهى ارشادى استثنا شده است .\r\nقابل توجه اين‌كه در تاريخ اسلام مىخوانيم مشركان به عكس اين دستور ، در بعضى از ميدان‌هاى جنگ زنانشان را با خود مىآوردند و ترانه براى آن‌ها مىخواندند و به آن‌ها قول مىدادند اگر پيروز شوند با آن‌ها همبستر گردند و يكى از عوامل سستى آن‌ها در جنگ همين بود . « 1 »\r\nدر جنگ‌هاى معاصر نيز در ماجراى جنگ ويتنام آمده است كه آمريكايىها پيوسته گروهى از زنان هرجايى را از آمريكا با هواپيما براى سرگرمى لشكريان خود به ويتنام مىفرستادند و سرانجام شكست مفتضحانه‌اى دامان آن‌ها را گرفت .\r\n\r\n\r\n","description":"","footnote":"\r\n( 1 ) . بحارالانوار ، ج 20 ، ص 25\r\n","page_name":" 202 ","page_number":202},
  {"content":"\r\n\r\nبعضى از شارحان نهج‌البلاغه اين احتمال را داده‌اند كه منظور امام عليه السلام اين است كه مزاحمتى براى زن‌ها تا مىتوانيد ايجاد نكنيد ، زيرا رساندن آزار به غير جنگجويان در اسلام ممنوع است . « 1 »\r\nالبته اين احتمال بر خلاف ظاهر كلام امام عليه السلام است و ظاهر كلام همان است كه مرحوم سيّد رضى از آن استنباط كرده و غالب شارحان نيز همان را دنبال كرده‌اند .\r\nاز جمله امورى كه ضعف اين احتمال را تأييد مىكند چيزى است كه در كتاب نهايهء ابن اثير دربارهء معناى « اعْذِبُوا » آمده و كلام امام عليه السلام را چنين معنى مىكند :\r\n« إِمْنَعُوا عَنْ ذِكْرِ النِّسَاءِ أَنْفُسَكُمْ وَشُغْلِ الْقَلْبِ بِهِنَّ ، فَإِنَّ ذَلِكَ يَكْسِرُكُمْ عَنِ الْغَزْو »\r\n. « 2 »\r\n* * *\r\n\r\n\r\n","description":"","footnote":"\r\n( 1 ) . توضيح نهج‌البلاغه ، ج 4 ، ص 388\r\n( 2 ) . النهاية فى غريب الحديث ، ج 3 ، ص 195\r\n","page_name":" 203 ","page_number":203},
  {"content":"\r\n . \r\n","description":"","footnote":"","page_name":" 204 ","page_number":204},
  {"content":"\r\n\r\n\r\n8 و فى حديثه عليه السلام كَالْيَاسِرِ الْفَالِجِ يَنْتَظِرُ أَوَّلَ فَوْزَةٍ مِنْ قِدَاحِهِ .\r\nامام عليه السلام فرمود :\r\n( هرگاه مسلمان دست به عمل زشتى نزند كه از آشكار شدنش شرمنده مىشود و ممكن است افرادِ پست آن را وسيلهء هتك حرمتش قرار دهند ) به مسابقه دهندهء ماهرى مىماند كه منتظر است در همان دورِ نخست پيروز شود . ( و سود وافرى ببرد بىآن‌كه زيانى ببيند ) . « 1 »\r\nمرحوم سيّد رضى ( در تفسير اين كلام شريف ) مىگويد :\r\n« ياسرون » كسانى هستند كه به‌وسيلهء پيكان‌هاى تير بر شتر نحر شده بخت‌آزمايى مىكنند و « فالج » كسى است كه پيروز شده است . گفته مىشود « فَلَجَ عَلَيْهِمْ وَفَلَجَهُمْ » يعنى بر آن‌ها پيروز شد ، ازاين‌رو در بعضى از رجزها مىخوانيم : هنگامى كه ديدم شخصى پيروز شد . . . .\r\n( الْياسِرُونَ هُمُ الَّذينَ\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين جمله بخشى از خطبهء 23 است كه در آن‌جا مصادرش ذكر شد اضافه بر آن ، ابو عبيد آن را در كتاب غريب الحديث و هروى آن را در الجمع بين الغريبين آورده‌اند . ( مصادر نهج‌البلاغه ، ج 4 ، ص 209 )\r\n","page_name":" 205 ","page_number":205},
  {"content":"\r\n\r\nيَتَضارَبُونَ بِالْقِداحِ عَلَى الْجَزُورِ . وَالْفالِجُ : الْقاهِرُ وَالْغالِبُ ؛ يُقالُ : فَلَجَ عَلَيْهِمْ وَفَلَجَهُمْ ، وَقالَ الرّاجِزُ : لَمّا رَأيْتُ فالِجاً قَدْ فَلَجا )\r\n.\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n\r\nشرح و تفسير راه پيروزى سريع !\r\nهمان‌گونه كه در بخش سند اين كلام حكمت‌آميز آمد ، اين جمله قسمتى است از خطبهء بيست و سوم كه مرحوم سيّد رضى به منظور فصاحت و بلاغتى كه دارد آن را جدا ساخته و تفسير كرده است .\r\nامام عليه السلام مىفرمايد : « ( هرگاه مسلمان دست به عمل زشتى نزند كه از آشكار شدنش شرمنده مىشود و افرادِ پست آن را وسيلهء هتك حرمتش قرار مىدهند ) به مسابقه دهندهء ماهرى مىماند كه منتظر است در همان دورِ نخست پيروز شود .\r\n( و از سود وافرى بهره گيرد بىآن‌كه زيانى ببيند ) » ؛\r\n( كَالْيَاسِرِ الْفَالِجِ « 1 » يَنْتَظِرُ أَوَّلَ\r\nفَوْزَةٍ مِنْ قِدَاحِهِ )\r\n. مرحوم سيّد رضى در شرح اين جمله مىگويد : « ياسرون كسانى هستند كه به‌وسيلهء پيكان‌هاى تير بر شتر نحر شده بخت‌آزمايى مىكنند و « فالج » كسى است كه پيروز شده است . گفته مىشود « فَلَجَ عَلَيْهِمْ وَفَلَجَهُمْ » يعنى بر آن‌ها پيروز شد ، ازاين‌رو در بعضى از رجزها مىخوانيم : هنگامى كه ديدم شخصى پيروز شد . . . » ؛\r\n( الْياسِرُونَ هُمُ الَّذينَ يَتَضارَبُونَ بِالْقِداحِ عَلَى الْجَزُورِ . وَالْفالِجُ : الْقاهِرُ وَالْغالِبُ ؛ يُقالُ : فَلَجَ عَلَيْهِمْ وَفَلَجَهُمْ ، وَقالَ الرّاجِزُ : لَمّا رَأيْتُ فالِجاً قَدْ فَلَجا )\r\n. مرحوم سيّد رضى به دليل اين‌كه در صدد شكافتن معناى حقيقى يا كنايى\r\n\r\n\r\n","description":"","footnote":"\r\n( 1 ) . در تعدادى از نسخ ، « كَالْفالِجِ الْياسِر » آمده ؛ ولى صحيح همان است كه در متن آمده است\r\n","page_name":" 207 ","page_number":207},
  {"content":"\r\n\r\n« ياسر » و « فالج » بوده ، صدر اين كلام را ذكر نكرده است ؛ ولى هرگاه به صدر آن در خطبهء 23 باز گرديم معناى كامل و جامعى از اين گفتار حكيمانه به دست مىآيد ، زيرا امام عليه السلام مىفرمايد : « هرگاه انسان مسلمان به دنبال كار زشتى كه از آشكار شدنش شرمنده شود نباشد و به كارى كه افراد پست آن را وسيلهء هتك حرمت او قرار دهند دست نزند مانند مسابقه دهندهء ماهرى است كه منتظر است در همان دورِ نخست پيروز گردد و سود وافرى ببرد بىآن‌كه زيانى دامان او را بگيرد » ؛\r\n( فَإِنْ رَأَى أَحَدُكُمْ لِأَخِيهِ غَفِيرَةً فِي أَهْلٍ أَوْ مَالٍ أَوْ نَفْسٍ فَلا تَكُونَنَّ لَهُ فِتْنَةً فَإِنَّ الْمَرْءَ الْمُسْلِمَ مَا لَمْ يَغْشَ دَنَاءَةً تَظْهَرُ فَيَخْشَعُ لَهَا إِذَا ذُكِرَتْ وَيُغْرَى بِهَا لِئَامُ النَّاسِ كَانَ كَالْفَالِجِ الْيَاسِرِ الَّذِي يَنْتَظِرُ أَوَّلَ فَوْزَةٍ مِنْ قِدَاحِهِ تُوجِبُ لَهُ الْمَغْنَمَ وَيُرْفَعُ بِهَا عَنْهُ الْمَغْرَم )\r\n. اين پيروزى سريع مىتواند پيروزى در دنيا باشد يا در سراى آخرت يا در هر دو ، زيرا چنين مؤمن پاكدامنى نه بهانه به دست بدخواهان مىدهد كه از او عيب‌جويى كنند و نه كارى بر خلاف رضاى الهى انجام مىدهد كه در سراى آخرت دامنش را بگيرند ، بنابراين او در هر دو سرا پيروز است .\r\nنكتهء مهمى كه در اين‌جا بايد به آن توجه داشت معناى « ياسر » است كه بسيارى از شارحان ، آن را به قمارباز تفسير كرده و گفته‌اند : مؤمن پاكدامن مانند قماربازى است كه در دور اول قمار برنده مىشود و مىدانيم چنين تشبيهى هرگز مناسب كلام امام عليه السلام نيست . گويا آن‌ها به تعبير « قِداح » ( چوبه‌هاى تير ) و « جَزُور » ( شتر قربانى ) توجه نكرده‌اند .\r\nتوضيح اين‌كه طبق آنچه از « زمخشرى » در كشاف نقل شده ، عرب هنگام بخت‌آزمايى ده چوبهء تير انتخاب مىكرد و روى هركدام اسمى مىنوشت ؛ بعضى به عنوان برنده و بعضى به عنوان بازنده . سپس شترى را خريدارى مىكردند و آن را نحر كرده به ده قسمت تقسيم مىنمودند . تيرهاى ده‌گانه را در\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nكيسه‌اى ريخته ، مخلوط مىكردند و كسى كه مورد اعتماد آن‌ها بود دست مىكرد تيرها را يكى بعد از ديگرى بيرون مىآورد : هفت چوبهء تير كه هركدام نام خاصى بر آن نوشته شده بود و هركدام سهمى مىبردند . سهم برترين ، « مُعَلّى » نام داشت اما سه چوبهء ديگر هيچ‌كدام سهمى نداشتند بلكه هركس آن چوبه‌ها به نام او مىافتاد مىبايست يك‌سوم از قيمت شتر را بپردازد و در پايان ، برندگان ، سهام خود را به فقرا مىدادند و چيزى از آن را نمىخوردند و به اين كار افتخار مىكردند . « 1 »\r\n« قِداح » ، اشاره به آن چوب‌هاى تير است و « جَزور » اشاره به شترى است كه براى اين كار انتخاب مىكردند .\r\nبا توجه به آنچه گفته شد روشن مىشود اين كار گرچه نوعى بخت‌آزمايى بوده - نه قمار - ولى سرانجامش خدمتى به فقرا محسوب مىشده است ، بنابراين گرچه اصل اين كار از نظر شرعى باطل است ، ولى آن زشتى و قبحى كه در مسئلهء قمار است ، مخصوصاً با توجه به پايان آن ، ديده نمىشود و تشبيه امام عليه السلام تشبيه فصيح و بليغى است .\r\nاز آن‌جا كه مؤمن پاكدامنى كه بهانه به دست بدخواهان نمىدهد به سرعت در كارهايش پيروز مىشود از آن تعبير به « فالج » شده كه از مادّهء « فَلج » ( بر وزن گنج ) به معناى پيروزى است و تعبير به « أوَّلُ فَوْزَةٍ » شده كه معناى نخستين پيروزى را دارد .\r\n* * *\r\n\r\n\r\n","description":"","footnote":"\r\n( 1 ) . شرح نهج‌البلاغهء محقق خوئى ، ج 3 ، ص 319 ، با تلخيص\r\n","page_name":" 209 ","page_number":209},
  {"content":"\r\n . \r\n","description":"","footnote":"","page_name":" 210 ","page_number":210},
  {"content":"\r\n\r\n\r\n9 و فى حديثه عليه السلام كُنَّا إِذَا احْمَرَّ الْبَأْسُ اتَّقَيْنَا بِرَسُولِ اللَّه صلى الله عليه و آله ، فَلَمْ يَكُنْ أَحَدٌ مِنَّا أَقْرَبَ إِلَى الْعَدُوِّ مِنْهُ .\r\nدر حديثى امام عليه السلام فرمود :\r\nهرگاه آتش جنگ ، سخت شعله‌ور مىشد ما به رسول خدا صلى الله عليه و آله پناه مىبرديم و در آن هنگام هيچ‌يك از ما به دشمن از او نزديك‌تر نبود ! « 1 »\r\nمرحوم سيّد رضى ( در تفسير اين كلام شريف ) مىگويد :\r\nمعناى اين سخن اين است كه وقتى ترس از دشمن شديد مىشد و جنگ\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر كتاب مصادر آمده است كه اين كلام نورانى را ابو عبيد ( عالم معروف قرن سوم ) در كتاب خود به نام غريب الحديث آورده و همچنين طبرى نيز آن را در تاريخ خود نقل كرده است . سپس مرحوم خطيب در ذيل كلام خود مىنويسد : ظاهر اين است كه تمام آنچه را مرحوم سيّد رضى در اين فصل ( احاديث نه‌گانه ) آورده است از همان كتاب ابو عبيد است ( كه در وصف او نوشته‌اند : مردى عالم در فنون مختلف ادبيات و جز آن بود و به گفتهء بعضى ، پيشواى دانشمندان عصر خود به شمار مىآمد ) . ( مصادر نهج‌البلاغه ، ج 4 ، ص 211 ) .\r\nاضافه مىكنيم كه اين حديث شريف در كتاب مسند احمد ( متوفاى 241 ) نيز آمده است . ( مسند احمد ، ج 1 ، ص 156 ) همچنين در كتاب مكارم الاخلاق ، ص 19 و مستدرك حاكم نيشابورى ، ج 2 ، ص 143 با اندكى تفاوت\r\n","page_name":" 211 ","page_number":211},
  {"content":"\r\n\r\nبه‌گونه‌اى بود كه گويا مىخواهد جنگجويان را در كام خود فرو ببرد مسلمانان به پيامبر صلى الله عليه و آله پناهنده مىشدند تا رسول خدا صلى الله عليه و آله شخصاً به نبرد پردازد و خداوند به بركت وجود او نصرت و پيروزى را بر آنان نازل كند و در سايهء آن حضرت ايمن گردند . جملهء « إِذَا احْمَرَّ الْبَأْسُ » كنايه از شدت كارزار است و دراين‌باره سخنان فراوانى گفته شده كه بهترين آن‌ها اين است كه امام عليه السلام گرماى جنگ را به شعله‌هاى سوزان آتش تشبيه كرده است كه حرارت و سرخى ، هر دو را دربر دارد و از امورى كه اين نظر را تقويت مىكند سخن رسول اللَّه صلى الله عليه و آله در جنگ « حنين » ( هوازن ) است ؛ وى هنگامى كه نبرد سخت و شمشير زدن مردم را در آن جنگ مشاهده كرد فرمود : « الآنَ حَمِيَ الْوَطيسُ ( الان آتش جنگ شعله‌ور شد ) ، زيرا « وَطيس » به معناى تنور آتش است و رسول خدا صلى الله عليه و آله گرماى جنگ را كه از درگيرى جنگجويان به وجود آمده بود به گرمى جنگ و افروختگى آن تشبيه فرموده است .\r\nاين فصل ( كه ناظر به تفسير بعضى از واژه‌ها و جمله‌هاى فصيح و بليغ آن حضرت عليه السلام بود ) پايان يافت و به شيوهء سابق در نقل كلمات قصار بازمىگرديم .\r\n( وَمَعْنى ذلِكَ أنَّهُ إذا عَظُمَ الْخَوْفُ مِنَ الْعَدُوّ ، وَاشْتَدَّ عِضاضُ الْحَرْبِ فَزِعَ الْمُسْلِمُونَ إلى قِتالِ رَسُولِ اللَّهِ صلى الله عليه و آله بِنَفْسِهِ ، فَيُنْزِلُ اللَّهُ عَلَيْهِمُ النَّصْرُ بِهِ ، وَيَأمَنُونَ مِمّا كانُوا يَخافُونَهُ بِمَكانِهِ . وَقَوْلُهُ : « إذَا احْمَرَّ الْبَأْسُ » كِنايَةٌ عَنِ اشْتِدادِ الْأَمْرِ ، وَقَدْ قيلَ فِي ذلِكَ أَقْوالٌ أَحْسَنُها : أنَّهُ شَبَّهَ حَمْيَ الْحَرْبِ بِالنّارِ الَّتِي تَجْمَعُ الْحَرارَةَ وَالْحُمْرَةَ بِفِعْلِها وَلَوْنِها وَمِمّا يُقَوّي ذلِكَ قَوْلُ رَسُولِ اللَّهِ صلى الله عليه و آله ، وَقَدْ رَأى مُجْتَلَدَ النّاسِ يَوْمَ حُنَيْنٍ وَهِيَ حَرْبُ هَوازِنَ : « الآنَ حَمِي الْوَطيسُ » فَالْوَطيسُ : مُسْتَوْقَدُ النّارِ ، فَشَبَّهَ رَسُولُ اللَّهِ صلى الله عليه و آله مَا اسْتَحَرَّ مِنْ جِلادِ الْقَوْمِ بِاحْتِدامِ النّارِ وَشِدَّةِ الْتِهابِها .\r\nإنْقَضى هذَا الْفَصْلُ وَرَجَعْنا إلى سُنَنِ الْفَرَضِ الْأوّلِ فِي هذَا الْبابِ ) .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\n\r\nشرح و تفسير روز جنگ از همه نزديك‌تر به دشمن ، رسول خدا صلى الله عليه و آله بود\r\nدر اين كلام شريف كه در منابع بسيار زيادى ، پيش و پس از سيّد رضى ، با تفاوت‌هايى نقل شده ، امام عليه السلام به موقعيت پيغمبر اكرم صلى الله عليه و آله در ميدان جنگ اشارهء مهمى مىكند و مىفرمايد : « هرگاه آتش جنگ ، سخت شعله‌ور مىشد ما به رسول خدا صلى الله عليه و آله پناه مىبرديم و در آن هنگام هيچ‌يك از ما به دشمن از او نزديك‌تر نبود » ؛\r\n( كُنَّا إِذَا احْمَرَّ الْبَأْسُ اتَّقَيْنَا بِرَسُولِ اللَّه صلى الله عليه و آله ، فَلَمْ يَكُنْ أَحَدٌ مِنَّا أَقْرَبَ إِلَى الْعَدُوِّ مِنْهُ )\r\n. سيّد رضى رحمه الله كه هدفش شرح نكته‌هاى فصيح و بليغ اين جمله بوده است مىگويد : « معناى اين سخن اين است كه وقتى ترس از دشمن شديد مىشد و جنگ به‌گونه‌اى بود كه گويا مىخواهد جنگجويان را در كام خود فرو ببرد مسلمانان به پيامبر صلى الله عليه و آله پناهنده مىشدند تا رسول خدا صلى الله عليه و آله شخصاً به نبرد پردازد و خداوند به بركت وجود او نصرت و پيروزى را بر آنان نازل كند و در سايهء آن حضرت ايمن گردند » ؛\r\n( وَمَعْنى ذلِكَ أنَّهُ إذا عَظُمَ الْخَوْفُ مِنَ الْعَدُوّ ، وَاشْتَدَّ عِضاضُ الْحَرْبِ فَزِعَ الْمُسْلِمُونَ إلى قِتالِ رَسُولِ اللَّهِ صلى الله عليه و آله بِنَفْسِهِ ، فَيُنْزِلُ اللَّهُ عَلَيْهِمُ النَّصْرُ بِهِ ، وَيَأمَنُونَ مِمّا كانُوا يَخافُونَهُ بِمَكانِهِ )\r\n. سپس مىافزايد : « جملهء « إذَا احْمَرَّ الْبَأسُ » كنايه از شدت كارزار است و دراين‌باره سخنان فراوانى گفته شده كه بهترين آن‌ها اين است كه امام عليه السلام\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nگرماى جنگ را به شعله‌هاى سوزان آتش تشبيه كرده است كه حرارت و سرخى ، هر دو را دربر دارد و از امورى كه اين نظر را تقويت مىكند سخن رسول اللَّه صلى الله عليه و آله در جنگ « حنين » ( هوازن ) است ؛ وى هنگامى كه نبرد سخت و شمشير زدن مردم را در آن جنگ مشاهده كرد فرمود : « الآنَ حَمِيَ الْوَطيسُ ( الان آتش جنگ شعله‌ور شد ) ، زيرا « وَطيس » به معناى تنور آتش است و رسول خدا صلى الله عليه و آله گرماى جنگ را كه از درگيرى جنگجويان به وجود آمده بود به گرمى جنگ و افروختگى آن تشبيه فرموده است » ؛\r\n( وَقَوْلُهُ : « إذَا احْمَرَّ الْبَأْسُ » كِنايَةٌ عَنِ اشْتِدادِ الْأَمْرِ ، وَقَدْ قيلَ فِي ذلِكَ أَقْوالٌ أَحْسَنُها : أنَّهُ شَبَّهَ حَمْيَ الْحَرْبِ بِالنّارِ الَّتِي تَجْمَعُ الْحَرارَةَ وَالْحُمْرَةَ بِفِعْلِها وَلَوْنِها وَمِمّا يُقَوّي ذلِكَ قَوْلُ رَسُولِ اللَّهِ صلى الله عليه و آله ، وَقَدْ رَأى مُجْتَلَدَ النّاسِ يَوْمَ حُنَيْنٍ وَهِيَ حَرْبُ هَوازِنَ : « الآنَ حَمِي الْوَطيسُ » فَالْوَطيسُ : مُسْتَوْقَدُ النّارِ ، فَشَبَّهَ رَسُولُ اللَّهِ صلى الله عليه و آله مَا اسْتَحَرَّ مِنْ جِلادِ الْقَوْمِ بِاحْتِدامِ النّارِ وَشِدَّةِ الْتِهابِها )\r\n. * * * آنچه تا اين‌جا آمد مربوط به تفسير كلمات و جمله‌هاى اين حديث شريف و ارزيابى فصاحت و بلاغت آن بود ؛ اما آنچه به محتواى اين كلام شريف مربوط است فراتر از اين‌هاست :\r\nاميرمؤمنان على بن ابىطالب عليه السلام كه مىفرمود :\r\n« وَاللَّهِ لَوْ تَظَاهَرَتِ الْعَرَبُ عَلَى قِتَالِي لَمَا وَلَّيْتُ عَنْهَا ؛\r\nبه خدا سوگند اگر تمام عرب ، دست به دست هم دهند و به جنگ با من برخيزند من هرگز به ميدان جنگ پشت نخواهم كرد » . « 1 »\r\nهمچنين در جاى ديگر مىفرمايد :\r\n« وَاللَّهِ لَابْنُ أَبِيطَالِبٍ آنَسُ بِالْمَوْتِ مِنَ الطِّفْلِ بِثَدْيِ أُمِّه ؛\r\nبه خدا سوگند انس و علاقهء فرزند ابوطالب به مرگ و شهادت از علاقهء طفل شيرخوار به پستان مادرش بيشتر است » . « 2 »\r\n\r\n\r\n","description":"","footnote":"\r\n( 1 ) . نهج‌البلاغه ، نامهء 45\r\n( 2 ) . همان ، خطبهء 5\r\n","page_name":" 214 ","page_number":214},
  {"content":"\r\n\r\nدر يك كلمه ، همان على بن ابىطالبى كه در جنگ احزاب و خيبر و بدر و . . .\r\nرشادت‌هاى بىمانندى در برابر دشمن نشان داد و شجاعان عرب را بر خاك افكند مىگويد : « هنگامى كه آتش جنگ شعله‌ور مىشد ما به رسول خدا صلى الله عليه و آله پناه مىبرديم و او از همه به تيررس دشمن نزديك‌تر بود » .\r\nاين مسئله واقعاً عجيب است ، فرمانده دشمن معمولًا در تيررس دشمن قرار نمىگيرد آن هم به‌گونه‌اى كه از همه به تيررس دشمن نزديك‌تر باشد تا بتواند مديريت لشكر را انجام دهد . اين نشانهء مهمى از شجاعت پيغمبر اكرم صلى الله عليه و آله و توكل او بر ذات پاك پروردگار و آرامش بخشيدن به نفرات لشكر است تا آن‌ها بدانند يارى خداوند در انتظارشان است و به يقين پيروز مىشوند و هرگز احتمال شكست را در وجود خود راه ندهند كه اين خود عامل مهم پيروزى در ميدان نبرد است .\r\nبر خلاف آنچه بعضى مىپندارند كه پيامبر صلى الله عليه و آله شخصاً در ميدان جنگ به مبارزه برنمىخاست ، مورخان اسلامى نوشته‌اند كه در جنگ‌هاى فراوانى شخصاً وارد ميدان نبرد شد ؛ از جمله « ابن اسحاق » در كتاب تاريخ خود مىنويسد كه پيامبر اكرم صلى الله عليه و آله در نُه غزوه از غزوات اسلامى شخصاً به نبرد پرداخت ، در جنگ بدر ، احد ، خندق ، بنىقريظه ، بنىالمصطلق ، خيبر ، فتح ، حنين و طائف . و بعضى بيش از اين تعداد را شمرده‌اند . « 1 »\r\nدر تفسير قمى آمده است : هنگامى كه پيامبر صلى الله عليه و آله در جنگ احد گروهى از ياران خود را ديد كه به سوى كوه‌هاى اطراف احد فرار مىكنند كلاه‌خود را از سر خود برداشت و فرياد زد : من رسول خدايم ، كجا فرار مىكنيد ؟ از خدا و پيغمبرش ؟\r\n( و اميرمؤمنان على عليه السلام همچنان در كنار او بود و با آن حضرت دفاع مىكرد ) . « 2 »\r\nدر جنگ « هوازن » ( روز حنين ) لشكر اسلام بسيار زياد بود ، زيرا اين جنگ\r\n\r\n\r\n","description":"","footnote":"\r\n( 1 ) . شرح نهج‌البلاغهء علّامه شوشترى ، ج 2 ، ص 378\r\n( 2 ) . همان ، ص 377\r\n","page_name":" 215 ","page_number":215},
  {"content":"\r\n\r\nبعد از فتح مكه واقع شد . در عين حال چون مشركان در نقاط مختلف مخفى شده بودند و كمين كرده بودند و ناگهان بر لشكر اسلام تاختند ، بسيارى از مسلمانان فرار كردند هنگامى كه رسول اكرم صلى الله عليه و آله اين صحنه را ديد ، به عباس كه صداى رسايى داشت فرمود : مردم را صدا بزن و عهد و پيمان و بيعتى را كه من بر آن‌ها دارم به يادشان بياور . عباس با صداى بلند همه را صدا زد . شب بود و همه جا ظلمانى و دشمنان از دره‌ها و كمين‌گاه‌ها با شمشير و سلاح‌هاى ديگر به مسلمانان حمله مىكردند . ناگهان صورت رسول اكرم صلى الله عليه و آله مانند قرص ماه درخشيدن گرفت و شخصاً مسلمانان را صدا زد كه عهد و پيمانى را كه با خدا بستيد چه شد ؟ همگى پيام پيامبر صلى الله عليه و آله را شنيدند و به سوى او حركت كردند و با دشمن پيكار نمودند و پيروز شدند . « 1 »\r\nعلامهء مجلسى رحمه الله در جلد شانزدهم بحارالانوار در بحث شجاعت پيامبر اكرم صلى الله عليه و آله اين حديث را از على عليه السلام نقل مىكند :\r\n« لَقَدْ رَأَيْتُنِي يَوْمَ بَدْرٍ وَنَحْنُ نَلُوذُ بِالنَّبِيِّ صلى الله عليه و آله وَهُوَ أَقْرَبُنَا إِلَى الْعَدُوِّ وَكَانَ مِنْ أَشَدِّ النَّاسِ يَوْمَئِذٍ بَأْساً ؛\r\nمن در روز جنگ بدر شاهد و ناظر بودم كه ما به پيامبر صلى الله عليه و آله پناه مىبرديم و او از همهء ما به دشمن نزديك‌تر و از برجسته‌ترين جنگجويان در آن روز بود » . « 2 »\r\nابن ابىالحديد در شرح نهج‌البلاغهء خود از « واقدى » نقل مىكند كه در روز احد هنگامى كه آن صدمات را بر وجود پيامبر صلى الله عليه و آله وارد كردند على عليه السلام فرمود :\r\nقسم به خدايى كه او را به حق مبعوث كرد\r\n« ما زالَ شِبْراً واحد إنّه لَفي وَجْهِ الْعَدُوّ تَثُوبُ إلَيْهِ طائِفَةٌ مِنْ أصْحابِهِ مَرّةً وَتَتَفَرَّقُ عَنْهُ مَرَّةً ؛\r\nآن حضرت صلى الله عليه و آله حتى يك وجب از برابر دشمنان عقب‌نشينى نكرد و در اين حال ، گاه گروهى از يارانش به سوى او مىآمدند و گاه پراكنده مىشدند ( اما او همچون كوه ايستاده بود ) » . « 3 »\r\n\r\n\r\n","description":"","footnote":"\r\n( 1 ) . ارشاد مفيد ، ج 1 ، ص 142 ، با تلخيص\r\n( 2 ) . بحارالانوار ، ج 16 ، ص 232\r\n( 3 ) . شرح نهج البلاغهء ابن ابىالحديد ، ج 15 ، ص 19\r\n","page_name":" 216 ","page_number":216},
  {"content":"\r\n\r\nمرحوم سيّد رضى به اين‌جا كه مىرسد مىگويد : « اين فصل ( كه ناظر به تفسير بعضى از واژه‌ها و جمله‌هاى فصيح و بليغ آن حضرت عليه السلام بود ) پايان يافت و به شيوهء سابق در نقل كلمات قصار بازمىگرديم » ؛\r\n( إنْقَضى هذَا الْفَصْلُ وَرَجَعْنا إلى سُنَنِ الْفَرَضِ الْأوّلِ فِي هذَا الْبابِ )\r\n. * * *\r\n\r\n","description":"","footnote":"","page_name":" 217 ","page_number":217},
  {"content":"\r\n . \r\n","description":"","footnote":"","page_name":" 218 ","page_number":218},
  {"content":"\r\n\r\nوَقَالَ عليه السلام لَمّا بَلَغَهُ إغارَةُ أصْحابِ مُعاوِيَةَ عَلَى الْأنْبارِ ، فَخَرَجَ بِنَفْسِهِ ماشِياً حَتّى أَتَىالنُّخَيْلَةَ فَأدْرَكَهُ النّاسُ ، وَقالُوا : يا أَميرَالْمُؤمِنينَ نَحْنُ نَكْفيكَهُمْ ،\r\n\r\n261 فقال عليه السلام مَا تَكْفُونَني أَنْفُسَكُمْ ، فَكَيْفَ تَكْفُونَني غَيْرَكُمْ ؟ إِنْ كَانَتِ الرَّعَايَا قَبْلي لَتَشْكُو حَيْفَ رُعَاتِهَا ، وَإِنَّني الْيَوْمَ لَأَشْكُو حَيْفَ رَعِيَّتي كَأَنَّني الْمَقُودُ وَهُمُ القَادَةُ ، أَو الْمَوْزُوعُ وَهُمُ الْوَزَعَةُ !\r\nاين سخن را هنگامى امام عليه السلام بيان فرمود كه خبر حملهء اصحاب معاويه به انبار ( يكى از شهرهاى شمالى عراق ) و غارت كردن آن‌جا را شنيد . امام عليه السلام شخصاً پياده به طرف نخيله ( منزلگاهى نزديك كوفه كه محل اجتماع لشكر بود ) حركت كرد . مردم خود را به امام عليه السلام رساندند و عرض كردند : اى اميرمؤمنان ما از عهدهء آنان برمىآييم ( و آن‌ها را سر جاى خود مىنشانيم ) .\r\nامام عليه السلام فرمود :\r\nشما از عهدهء مشكلات خود برنمىآييد چگونه مىتوانيد مشكل ديگران را از من\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nدفع كنيد . رعاياى پيش از من از ستم فرمانروايانشان شكايت داشتند ؛ اما من امروز از ستم رعيتم شكايت دارم . گويى من پيروم و آن‌ها پيشوا و من محكومم و آن‌ها حاكم . « 1 »\r\nمرحوم سيّد رضى در اين‌جا مىافزايد : « هنگامى كه امام عليه السلام اين سخن را در ضمن يك گفتار طولانى - كه قسمت برگزيده‌اى از آن ضمن خطبه‌ها گذشت - بيان كرد ، دو نفر از يارانش جلو آمدند . يكى از آن‌ها عرض كرد : من جز اختيار خودم و برادرم را ندارم . امر فرما تا اطاعت كنيم . امام عليه السلام فرمود : شما دو نفر در برابر آنچه من مىخواهم ( كه بسيج يك سپاه است ) ، چه‌كارى مىتوانيد انجام دهيد ؟\r\n( فَلَمّا قالَ عليه السلام هذَا الْقَوْلَ ، في كَلامٍ طَويلٍ قَدْ ذَكَرْنا مُختارَهُ فِي جُمْلَةِ الْخُطَبِ ، تَقَدَّمَ إِلَيْهِ رَجُلانِ مِنْ أصْحابِهِ فَقالَ أَحَدَهُما : إنّي لا أمْلِكُ إلّانَفْسي وَأخي فَمُرْ بِأَمْرِكَ يا أمِيرَالْمُؤمِنينَ نُنْقَدْ لَهُ ، فَقالَ عليه السلام : وَأَيْنَ تَقَعَانِ مِمَّا أُرِيدُ ؟ )\r\n.\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله در مصادر مىگويد : بخشى از اين كلام شريف را ابراهيم بن هلال ثقفى در كتاب الغارات ( بنا به گفتهء ابن ابىالحديد ) و بخش ديگرى از آن را جاحظ در البيان و التبيين و مبرّد در كامل با اضافاتى آورده‌اند و اين كلام در واقع بخشى از خطبهء بيست و هفتم است كه بحث آن گذشت . ( مصادر نهج‌البلاغه ، ج 4 ، ص 211 )\r\n","page_name":" 220 ","page_number":220},
  {"content":"\r\n\r\n\r\nشرح و تفسير گلايهء شديد امام عليه السلام از سُستى بعضى از يارانش\r\nهمان‌گونه كه در بيان اسناد اين كلام شريف اشاره شد ، اين سخن مربوط به خطبهء 27 نهج‌البلاغه است . توضيح اين‌كه يكى از شيطنت‌هاى معاويه اين بود كه براى تضعيف روحيهء مردم عراق و به خصوص سربازان اميرمؤمنان على عليه السلام گهگاهى عده‌اى را مىفرستاد تا حمله‌هاى غافلگيرانه و ناجوانمردانه‌اى به شهرهايى كه نزديك مرز شام بود انجام دهند ؛ عده‌اى را به قتل برسانند ، جمعى را مجروح كنند واموالى را به غارت ببرند . اين همان روشى است كه در طول تاريخ جباران خودكامه از آن بهره‌گيرى مىكردند .\r\nدر يكى از اين حملات كه در شهر مرزى انبار ( اين شهر اكنون نزديك مرزهاى سوريه و اردن است ) به‌وسيلهء « سفيان بن اوس » انجام گرفت ، هنگامى كه خبر به امام عليه السلام رسيد بسيار ناراحت شد . در كوفه خطبه‌اى خواند ( خطبهء 27 نهج‌البلاغه معروف به خطبهء جهاد ) و سخت لشكريان ، اصحاب خود و مردم كوفه را ملامت و نكوهش كرد ، زيرا اين جسارت اصحاب معاويه ناشى از بىتفاوتى مردم كوفه بود . آن‌گاه امام عليه السلام سكوت كرد تا عكس‌العمل مردم را در مقابل آن خطبهء آتشين ببيند . همه خاموش شدند و سخنى نگفتند .\r\nمرحوم سيّد رضى خلاصهء اين ماجرا را به اين صورت نقل كرده است :\r\n« هنگامى كه امام عليه السلام خبر حملهء ياران معاويه به انبار و غارت آن‌جا را شنيد\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nشخصاً پياده به سوى « نخيله » كه لشكرگاه معروف كوفه بود به راه افتاد . مردم نيز به دنبال آن حضرت به راه افتادند ؛ ( جمعى از سرشناسان اصحاب ) عرض كردند :\r\nاى اميرمؤمنان ! شما بازگرديد ما اين مشكل را حل مىكنيم » ؛\r\n( لَمَّا بَلَغَهُ إِغَارَةُ أَصْحَابِ مُعَاوِيَةَ عَلَى الْأَنْبَارِ فَخَرَجَ بِنَفْسِهِ مَاشِياً حَتَّى أَتَى النُّخَيْلَةَ وَ أَدْرَكَهُ النَّاسُ وَقَالُوا يَا أَمِيرَ الْمُؤْمِنِينَ نَحْنُ نَكْفِيكَهُمْ )\r\n. در اين‌جا بود كه امام عليه السلام فرمود : « شما از عهدهء حل مشكلات خودتان با من برنمىآييد چگونه مىخواهيد مشكل ديگران را از من دفع كنيد ؟ » ؛\r\n( فَقَالَ مَا تَكْفُونَنِي أَنْفُسَكُمْ فَكَيْفَ تَكْفُونَنِي غَيْرَكُمْ )\r\n. اشاره به اين‌كه شما قادر به دفاع از خويشتن نيستيد چگونه مىتوانيد از من دفاع كنيد . دشمن به سرزمين شما حمله مىكند ، نفرات شما را به قتل مىرساند ، اموالتان را غارت مىكند و شما نشسته‌ايد و تماشا مىكنيد !\r\nسپس مىافزايد : « ( مشكل ديگر اين است كه ) رعاياى پيشين از ستم فرمانروايان خود شكايت مىكردند ؛ ولى من امروز از ستم رعيتم شكايت دارم » ؛\r\n( إِنْ كَانَتِ الرَّعَايَا قَبْلِي لَتَشْكُو حَيْفَ رُعَاتِهَا وَإِنَّنِي الْيَوْمَ لَأَشْكُو حَيْفَ رَعِيَّتِي )\r\n. اشاره به اين‌كه شما گوش به سخنان من نمىدهيد ، فرمان من را اطاعت نمىكنيد . گويا دشمن ، اين را احساس كرده و بىمهابا به سرزمين شما حمله مىكند . مىداند كه شما مرد جنگ و دفاع از آبرو و حيثيت و سرزمينتان نيستيد و همين امر سبب جسارت او شده است .\r\nاين سخن شبيه مطلبى است كه در خطبهء 121 وارد شده كه امام عليه السلام مىفرمايد :\r\n« أُرِيدُ أَنْ أُدَاوِيَ بِكُمْ وَأَنْتُمْ دَائِي كَنَاقِشِ الشَّوْكَةِ بِالشَّوْكَة ؛\r\nمن مىخواهم به‌وسيلهء شما دردم را درمان كنم در حالى كه خودتان درد من هستيد » .\r\nدر پايان مىافزايد : « گويى من پيرو هستم و آن‌ها پيشوا يا من فرمان‌بر و محكومم و آن‌ها فرمانده و حاكم » ؛\r\n( كَأَنَّنِي الْمَقُودُ وَهُمُ الْقَادَةُ أَوِ الْمَوْزُوعُ وَهُمُ الْوَزَعَةُ )\r\n.\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n« وَزَعَة » جمع « وازِع » از مادهء « وَزْع » ( بر وزن نزع ) در اصل به معناى علاقهء شديد به چيزى است كه انسان را از امور ديگر بازمىدارد . سپس به معناى بازداشتن استعمال شده است . اين تعبير هرگاه در مورد لشكر يا صفوف ديگر به‌كار رود مفهومش اين است كه آن‌ها را نگاه دارند تا آخرين نفرات به آن‌ها ملحق شوند و از پراكندگى آن‌ها جلوگيرى نمايند . از آن‌جا كه اين كار به‌وسيلهء شخص حاكم و فرمانده انجام مىگيرد ، واژهء « وازع » به معناى حاكم و فرمانده استعمال شده است كه در جملهء بالا همين معنا منظور است .\r\nسيّد رضى رحمه الله پس از ذكر اين جمله مىافزايد : « هنگامى كه امام عليه السلام اين سخن را در ضمن گفتارى طولانى - كه قسمت برگزيده‌اى از آن ضمن خطبه‌ها گذشت - بيان كرد ، دو نفر از يارانش جلو آمدند . يكى از آن‌ها عرض كرد : من جز اختيار خودم و برادرم را ندارم ، امر فرما تا اطاعت كنيم . امام عليه السلام فرمود : شما دو نفر در برابر آنچه من مىخواهم ( كه بسيج يك سپاه است ) ، چه كارى مىتوانيد انجام دهيد ؟\r\n( فَلَمّا قالَ عليه السلام هذَا الْقَوْلَ ، في كَلامٍ طَويلٍ قَدْ ذَكَرْنا مُختارَهُ فِي جُمْلَةِ الْخُطَبِ ، تَقَدَّمَ إِلَيْهِ رَجُلانِ مِنْ أصْحابِهِ فَقالَ أَحَدَهُما : إنّي لا أمْلِكُ إلّانَفْسي وَأخي فَمُرْ بِأَمْرِكَ يا أمِيرَالْمُؤمِنينَ نُنْقَدْ لَهُ ، فَقالَ عليه السلام : وَأَيْنَ تَقَعَانِ مِمَّا أُرِيدُ ؟ )\r\n. سرانجام ، اين سخنان در آنان اثر كرد و گروه زيادى بيدار شدند و « سعيد بن قيس همدانى » با هشت هزار نفر به تعقيب سپاه غارتگر معاويه پرداختند ؛ اما آن‌ها فرار را بر قرار ترجيح داده و از مرزهاى عراق گريخته بودند .\r\n\r\nنكته ياران بىوفا !\r\nاز خطبه‌ها و كلمات مختلف اميرمؤمنان على عليه السلام استفاده مىشود كه آن حضرت از سستى جمعى از اصحاب و ياران خود بسيار افسرده و ناراحت بود\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nو معتقد بود اگر آن‌ها مردان شجاع و اهل كارزار بودند هرگز معاويه و شاميان نمىتوانستند كشور اسلام را به دو پاره تقسيم كنند و حكومتى خودكامه و به سبك سلاطين جور در منطقهء خود به وجود آورند ؛ حكومتى كه بعدها نيز سرچشمهء انواع مفاسد و مظالم در كشور اسلام شد و چهرهء تاريخ اسلام را مشوه ساخت و آثار پيامبر اسلام صلى الله عليه و آله را در مناطق مختلفى كم‌رنگ يا بىرنگ نمود و چقدر دردناك است براى فرماندهى كه از هر نظر آمادهء دفع دشمن باشد ، هم برنامه داشته باشد و هم تدبير و هم قوت و قدرت ؛ ولى نفرات او با وى هماهنگ نگردند تا آن‌جا كه افراد ناآگاه گمان برند اشكال در فرمانده و حاكمان است .\r\nسوز دل اميرمؤمنان على عليه السلام را از اين وضعيت ، در خطبه‌ها و نامه‌ها و كلمات قصار آن حضرت به خوبى مشاهده مىكنيم .\r\n* * *\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\n262 فقال عليه السلام وَقِيلَ إنَّ الْحارِثَ بْنَ حُوطٍ أتاهُ فَقالَ : أَتَراني أَظُنُّ أصْحابَ الْجَمَلِ كانُوا عَلى ضَلالَةٍ ؟ يَا حَارِثُ ، إِنَّكَ نَظَرْتَ تَحْتَكَ وَلَمْ تَنْظُرْ فَوْقَكَ فَحِرْتَ ! إِنَّكَ لَمْ تَعْرِفِ الْحَقَّ فَتَعْرِفَ مَنْ أَتَاهُ ، وَلَمْ تَعْرَفِ الْبَاطِلَ فَتَعْرِفَ مَنْ أَتَاهُ .\r\nفَقالَ الْحارِثُ : فَإِنّي أعْتَزِلُ مَعَ سَعيدِ بْنِ مالِكٍ وَعَبْدِاللَّهِ بْنِ عُمَرَ ، فَقَالَ عليه السلام إِنَّ سَعِيداً وَعَبْدَاللَّهِ بْن عُمَرَ لَمْ يَنْصُرَا الْحَقَّ وَلَمْ يَخْذُلَا البَاطِلَ .\r\nبعضى گفته‌اند : ( شخصى به نام ) « حارث بن حوط » ( كه از ياران آن حضرت عليه السلام محسوب مىشد ؛ ولى راه خطا را مىپيمود ) خدمت حضرت آمد و عرض كرد :\r\nشما فكر مىكنيد من هم لشكر جمل را گمراه مىدانم ؟ ( چنين نيست )\r\nامام عليه السلام فرمود :\r\n« اى حارث ! تو به پايين نگاه كردى نه به بالاى سرت به همين دليل حيران و سرگردان شدى ( اگر به من و جمعيت مهاجران و انصار پيامبر صلى الله عليه و آله نگاه مىكردى\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nدر شناخت حق گرفتار سرگردانى نمىشدى ) تو حق را نشناختى تا كسانى را كه به سراغ حق آمده‌اند بشناسى . باطل را نيز نشناخته‌اى تا كسانى را كه به سراغ باطل رفته‌اند شناسايى كنى » .\r\nحارث ( براى تبرئهء خود ) گفت : « من همراه سعيد بن مالك ( سعد بن مالك ، مشهور به سعد ابى وقاص ) و عبداللَّه بن عمر كناره‌گيرى مىكنم ( و بىطرف مىمانم ) » .\r\nامام عليه السلام فرمود : « سعيد ( سعد ) و عبداللَّه بن عمر حق را يارى نكردند و باطل را نيز خوار نساختند ( آن‌ها راه خطا پيمودند ، چگونه به آن‌ها اقتدا مىكنى ؟ ) » . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر مصادر نهج‌البلاغه آمده است كه شيخ طوسى آن را در امالى با تفاوتى آورده و ابتداى اين كلام را جاحظ در البيان و التبيين و يعقوبى در تاريخ خود و بلاذرى در انساب الاشراف ذكر كرده‌اند . ( مصادر نهج‌البلاغه ، ج 4 ، ص 212 )\r\n","page_name":" 226 ","page_number":226},
  {"content":"\r\n\r\n\r\nشرح و تفسير نخست حق را بشناس سپس پيروانش را\r\nبعضى گفته‌اند : ( شخصى به نام ) « حارث بن حوط » ( كه از ياران آن حضرت عليه السلام محسوب مىشد ولى راه خطا را مىپيمود ) خدمت حضرت آمد و عرض كرد : شما فكر مىكنيد من هم لشكر جمل را گمراه مىدانم ؟ ( چنين نيست ) » ؛\r\n( وَقِيلَ إنَّ الْحارِثَ بْنَ حُوطٍ أتاهُ فَقالَ : أَتَراني أَظُنُّ أصْحابَ الْجَمَلِ كانُوا عَلى ضَلالَةٍ ؟ )\r\n. امام عليه السلام فرمود : « اى حارث ! تو به زير دست خود نگاه كردى نه به بالاى سرت به همين دليل حيران و سرگردان شدى ( اگر به من و جمعيت مهاجران و انصار پيامبر صلى الله عليه و آله نگاه مىكردى در شناخت حق گرفتار سرگردانى نمىشدى ) تو حق را نشناختى تا كسانى را كه به سراغ حق آمده‌اند بشناسى . باطل را نيز نشناخته‌اى تا كسانى را كه به سراغ باطل رفته‌اند شناسايى كنى » ؛\r\n( يَا حَارِثُ ، إِنَّكَ نَظَرْتَ تَحْتَكَ وَلَمْ تَنْظُرْ فَوْقَكَ فَحِرْتَ ! إِنَّكَ لَمْ تَعْرِفِ الْحَقَّ فَتَعْرِفَ مَنْ أَتَاهُ ، وَلَمْ تَعْرَفِ الْبَاطِلَ فَتَعْرِفَ مَنْ أَتَاهُ )\r\n. حارث ( براى تبرئهء خود ) گفت : « من همراه سعيد بن مالك ( سعد بن مالك ، مشهور به سعد ابى وقاص ) و عبد اللَّه بن عمر كناره‌گيرى مىكنم ( و بىطرف مىمانم ) » ؛\r\n( فَإِنّي أعْتَزِلُ مَعَ سَعيدِ بْنِ مالِكٍ وَعَبْدِاللَّهِ بْنِ عُمَرَ )\r\n. امام عليه السلام فرمود : « سعيد ( سعد ) و عبداللَّه بن عمر حق را يارى نكردند و باطل را\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nنيز خوار نساختند ( آن‌ها راه خطا پيمودند ، چگونه به آن‌ها اقتدا مىكنى ؟ ) » ؛\r\n( فَقال عليه السلام : إِنَّ سَعِيداً وَعَبْدَ اللَّهِ بْن عُمَرَ لَمْ يَنْصُرَا الْحَقَّ وَلَمْ يَخْذُلَا البَاطِلَ )\r\n. مىدانيم كه در ماجراى جنگ جمل ، مردم به سه گروه تقسيم شدند : گروه اوّل ، مؤمنان آگاه بودند كه دست به دامان اميرمؤمنان على عليه السلام زدند و بر بيعتى كه با او كرده بودند ثابت‌قدم ماندند و به فرمان آن حضرت براى خاموش كردن آتش فتنهء « طلحه » و « زبير » به بصره آمدند . گروه دوم ، فريب‌خوردگانى بودند كه به تحريك « طلحه » ، « زبير » ، « عايشه » و « معاويه » بيعت خود را شكستند و يا هرگز بيعت نكردند و در مقابل آن حضرت ايستادند . گروه كوچكى نيز بودند كه بىطرفى را برگزيدند و به گمان باطل ، به احتياط عمل كردند ؛ نه به صفوف ياران على عليه السلام پيوستند و نه دنبال « طلحه » و « زبير » به راه افتادند كه از جملهء آن‌ها « سعد بن ابى وقاص » و « عبداللَّه بن عمر » بودند .\r\nدر كلام مورد بحث به نام « حارث بن حوط » كه شخص سرشناسى نبود برخورد مىكنيم كه خدمت امام عليه السلام رسيد و اظهار داشت كه من باور نمىكنم لشكر جمل گمراه بوده‌اند . امام عليه السلام با گفتار حكيمانهء خود درسى به او و افراد هم‌فكرش داد و فرمود : سرچشمهء اشتباه تو اين است كه به زيردست خود نگاه كرده‌اى ؛ يعنى به افراد فرومايه و نادان و بىسروپا ، به پيمان‌شكنان و فتنه‌انگيزان ؛ و به بالاى سرت - كه اشاره به خود آن حضرت و مهاجران و انصارى است كه در ركاب آن حضرت بودند - نگاه نكردى . اگر اين‌گونه مىنگريستى هرگز در بىطرفى توأم با سرگردانى نمىماندى و راه صحيح را برمىگزيدى .\r\nسپس امام عليه السلام به اصلى كلى و مهم اشاره كرده فرمود : راه صحيح اين است كه اول حق را بشناسى و آن را معيار قرار دهى . هركس به سراغ آن آمد آن را خوب بدانى ، خواه از افراد برجسته باشد يا از افراد ناشناخته . همچنين باطل را خوب بشناسى و بر اساس آن طرفداران باطل را شناسايى كنى ، خواه از افراد برجسته\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nباشند يا از مردم عادى .\r\nاشاره به اين‌كه تو نگاه به « طلحه » و « زبير » كردى كه از ياران پيامبر صلى الله عليه و آله بودند و روزى در ركاب آن حضرت جهاد و فداكارى داشتند و همچنين به همسر پيغمبر صلى الله عليه و آله عايشه نگريستى و حق و باطل را بر معيار آن‌ها قرار دادى و اين اشتباه بزرگ توست .\r\nهنگامى كه « حارث » براى توجيه كار خود به كار « سعد بن ابى وقّاص » و « عبداللَّه بن عمر » اشاره كرد ، حضرت در پاسخ او فرمود : اشتباه بزرگ آن‌ها اين بود كه بىطرف ماندند ؛ نه حق را انتخاب كردند و نه باطل را . بالاخره در ميان اين دو گروه حتماً يكى بر حق بود ؛ خوب بود گروه حق را شناسايى و از آن دفاع مىكردند ، بنابراين آن‌ها قطعاً خطاكار بودند .\r\nدر اين‌كه منظور از جملهء « لَمْ يَخْذُلَا الْباطِلَ » چيست ؟ گفته شده منظور اين است كه آن‌ها با سكوتشان در برابر اصحاب جمل و اهل شام ، باطل را يارى كردند ، زيرا خذلان به معناى ترك يارى است ، بنابراين « لَمْ يَخْذُلا » به معناى يارى كردن است .\r\nهمين جمله در حكمت 18 به صورت ديگرى آمده كه هماهنگ‌تر با مقصود امام عليه السلام است ؛ در آن‌جا امام عليه السلام دربارهء كسانى كه از جنگ كردن با شورشيان به همراه او خوددارى كرده بودند مىفرمايد :\r\n« خَذَلُوا الْحَقَّ وَ لَمْ يَنْصُرُوا الْبَاطِلَ ؛\r\nآن‌ها دست از يارى حق برداشتند ( و حق را تنها گذاشتند ) و باطل را نيز يارى نكردند » .\r\nبه هر حال تمام اين‌ها ، نكوهش افرادى است كه به گمان خود راه تقوا را مىپويند و در حوادث مهم مذهبى و اجتماعى و سياسى بىطرف مىمانند ؛ همان بىطرفى كه نشان عدم مسئوليت در برابر حق و باطل است . در طول تاريخ اسلام به اين‌گونه افراد برخورد مىكنيم و امروز هم در جامعهء خود كسانى را مىبينيم كه\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nهمين مسير غلط را مىپيمايند و گمان مىكنند در طريق تقوا و پرهيزكارى گام گذاشته‌اند .\r\n\r\nنكته معرفى چند چهره\r\nدر مقدمهء اين كلام حكيمانه ، نام « حارث بن حوط » كه در بعضى از نسخ به جاى « حوط » ، « خوط » آمده به چشم مىخورد . او فرد ناشناسى است و در كتب رجال كمتر دربارهء او سخن گفته‌اند . همين مقدار معلوم است كه در داستان جنگ جمل بىطرفى را برگزيد و به كار « سعد بن ابى وقاص » و « عبداللَّه بن عمر » استناد جست كه اميرمؤمنان عليه السلام آن پاسخ دندان‌شكن را به او داد .\r\nمرحوم علامهء « نمازى » در مستدرك رجال الحديث مىنويسد : او از اصحاب اميرمؤمنان عليه السلام ؛ ولى آدم نادرست و نكوهيده‌اى بود .\r\nاما « سعد بن مالك » ( كه در متن بالا به اشتباه « سعيد بن مالك » ذكر شده ، همان « سعد بن ابى وقاصِ » معروف است كه نام پدرش مالك بود و به دليل رشادت‌هايى كه در فتح قادسيه از خود نشان داد در تاريخ اسلام مشهور شد و به همين جهت ، عمر او را به عنوان يك نفر از شوراى شش نفرى خود براى انتخاب خليفهء بعدى برگزيد ؛ ولى هنگامى كه مردم با اميرمؤمنان على عليه السلام بيعت كردند ، از بيعت با آن حضرت خوددارى كرد و گوشه‌نشينى را انتخاب نمود . البته بعد از اميرمؤمنان عليه السلام با معاويه نيز رابطهء خوبى نداشت و بعضى از فضايل على عليه السلام را آشكارا بيان مىكرد . از جمله هنگامى كه معاويه نامه‌اى به او و « عبداللَّه بن عمر » و « محمد بن مسلمه » در زمان حيات اميرمؤمنان على عليه السلام نوشت و آن‌ها را به يارى خود براى خون‌خواهى عثمان طلبيد ، هركدام به او پاسخى دادند و « سعد بن ابى وقاص » اشعارى در پاسخ او نوشت كه بعضى از آن چنين است :\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n مُعاوي دائُكَ داءُ الْعَياءِ * وَلَيْسَ ما تَجىءَ بِهِ دَواءٌ\r\nأَيَدْعُوني أبُوالْحَسَنُ عَلىٌ * فَلَمْ أرْدُدْ عَلَيْهِ ما يَشاءُ\r\nأَتَطْمَعُ فِي الَّذي أعْيا عَلِيّاً * عَلى ما قَدْ طَمَعْتَ بِهِ الْعَفاءُ \r\nاى معاويه ! تو گرفتار درد بىدرمان شده‌اى - كه هيچ دوايى براى آن پيدا نمىشود .\r\nآيا ابوالحسن على عليه السلام مرا مىخواند - و من دعوت او را پاسخ نگويم ؟\r\nاما تو طمع دارى در كسى كه به على عليه السلام ( با آن عظمت و مقام ) پاسخ مثبت نداده به تو پاسخ مثبت دهد و آنچه را طمع كرده‌اى ارزانى دارد . « 1 »\r\nسعد سرانجام عزلت برگزيد و گوسفندانى تهيه كرده به پرورش آن‌ها پرداخت . در بعضى از روايات آمده است معاويه كه از عدم همراهى او و ذكر فضايل على عليه السلام توسط او بيم داشت و مىترسيد با خلافت يزيد همراهى نكند وى را مسموم ساخت . « 2 »\r\nاما « عبداللَّه بن عمر » ( فرزند خليفهء دوم ) از كسانى بود كه از اميرمؤمنان عليه السلام كناره‌گيرى كرد و با دستگاه معاويه نيز هماهنگى نداشت و هنگامى كه يزيد ، امام حسين عليه السلام را به شهادت رساند ، سخت به او انتقاد كرد و در ملاقاتى كه با يزيد داشت بر او فرياد زد كه چرا حسين عليه السلام را كشتى ؟ ولى در بعضى از روايات آمده هنگامى كه « حَجاج » مكه را گرفت و « عبداللَّه بن زبير » را به دار آويخت « عبداللَّه بن عمر » ترسيد كه او را هم به سرنوشت « عبداللَّه بن زبير » گرفتار سازد . نزد « حجاج » رفت و گفت : دستت را بده تا با تو براى « عبدالملك » ( خليفهء اموى ) بيعت كنم ، زيرا رسول خدا صلى الله عليه و آله فرمود :\r\n« مَنْ ماتَ وَلَمْ يَعْرِفْ إمامَ زَمانِهِ ماتَ مِيتَةً جاهِلِيَّةً »\r\n. حجاج پايش را دراز كرد و گفت : با پايم بيعت كن . با دستم مشغول\r\n\r\n\r\n","description":"","footnote":"\r\n( 1 ) . اسد الغابة ، حالات سعد بن مالك\r\n( 2 ) . شرح نهج‌البلاغهء ابن ميثم بحرانى ، ج 5 ، ص 377\r\n","page_name":" 231 ","page_number":231},
  {"content":"\r\n\r\nكارى هستم . « عبداللَّه بن عمر » گفت : مرا مسخره مىكنى ؟ « حجاج » گفت : اى احمق قبيلهء بنى عدى ! تو با على بيعت نكردى ولى امروز مىگويى كسى كه بميرد و امام زمانش را نشناسد مرگ او مرگ جاهليت است ؟ آيا على امام زمان تو نبود ؟\r\nچرا با او بيعت نكردى ؟ به خدا سوگند مىدانم تو به موجب فرمان رسول خدا صلى الله عليه و آله نزد من نيامده‌اى ، بلكه به دليل ترس از به دار آويخته شدن بر همان درختى كه « ابن زبير » را به دار آويختم آمده‌اى . « 1 »\r\nگفته شده كه سرانجام « حجاج » او را با زهر به قتل رسانيد . « 2 »\r\n* * *\r\n\r\n\r\n","description":"","footnote":"\r\n( 1 ) . سفينة البحار ، مادهء « عين » ، « عبداللَّه »\r\n( 2 ) . ابوالفرج اصفهانى در مقاتل الطالبيين مىنويسد : معاويه مىخواست براى فرزندش يزيد از مردم بيعت بگيرد ولى وجود مبارك امام حسن عليه السلام و سعد بن ابىوقاص كار را بر او مشكل كرده بودند ، ازاين‌رو هر دو را مسموم ساخت . ( مقاتل الطالبيين ، ص 48 )\r\n","page_name":" 232 ","page_number":232},
  {"content":"\r\n\r\n\r\n263 و قال عليه السلام صَاحِبُ السُّلْطَانِ كَرَاكِبِ الْأَسَدِ : يُغْبَطُ بِمَوْقِعِهِ ، وَهُوَ أَعْلَمُ بِمَوْضِعِهِ .\r\nامام عليه السلام فرمود :\r\nهمنشين سلطان مانند كسى است كه بر شير سوار است ، ديگران به مقام او غبطه مىخورند ولى او خود بهتر مىداند در چه وضع خطرناكى قرار گرفته است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر كتاب مصادر ، اين كلام شريف از دو منبع ديگر نقل شده است : نخست از آمُدى در غرر با مختصر تغيير ( به جاى « اعْلَمُ » ، « اعْرَفُ » آمده است ) . و ديگر در سراج الملوك طرطوشى با تفاوت قابل ملاحظه ذكر شده است به اين صورت : « صاحِبُ السُّلْطانِ كَراكِبِ الْأسَدِ يَهابُهُ النّاسُ وَهُوَ لِمَرْكُوبِهِ أهْيَبُ » . ( مصادر نهج‌البلاغه ، ج 4 ، ص 213 )\r\n","page_name":" 233 ","page_number":233},
  {"content":"\r\n . \r\n","description":"","footnote":"","page_name":" 234 ","page_number":234},
  {"content":"\r\n\r\n\r\nشرح و تفسير قرب سلطان است از آن قرب ، الحذر !\r\nامام عليه السلام در اين كلام حكيمانه اشاره به موقعيت خطرناك اطرافيان سلاطين و پادشاهان و زمامداران مىكند و مىفرمايد : « همنشين سلطان مانند كسى است كه بر شير سوار است ، ديگران به مقام او غبطه مىخورند ولى او خود بهتر مىداند در چه وضع خطرناكى قرار گرفته است » .\r\n( صَاحِبُ السُّلْطَانِ كَرَاكِبِ الْأَسَدِ : يُغْبَطُ بِمَوْقِعِهِ ، وَهُوَ أَعْلَمُ بِمَوْضِعِهِ )\r\n. تاريخ نشان مىدهد كه مقربان سلاطين هميشه گرفتار خطرى بوده‌اند كه امام عليه السلام در اين كلام حكيمانه به آن اشاره كرده است .\r\nمردم ، مقام و جاه آن‌ها را مىبينند و غبطه مىخورند كه اى كاش به جاى آن‌ها بودند و با استفاده از قدرت سلطان مىتوانستند هر كارى را بخواهند انجام دهند .\r\nاين در حالى است كه آن‌ها همواره بر لب پرتگاه خطرند و بسيار شده است كه ناگهان سلطان به آن‌ها بدبين شده ، نه‌تنها دستور عزل آن‌ها را داده ، بلكه آن‌ها را به شدت مجازات نموده و در بسيارى از موارد نابود كرده است .\r\nاين به آن سبب است كه از يك‌سو سلاطين انتظار دارند اطرافيانشان كارهاى آن‌ها را بزرگ جلوه دهند و نقاط ضعف را نبينند و تملق و چاپلوسى را به درجهء اعلا برسانند و از سوى ديگر افراد حسود ، همواره به سخن‌چينى دربارهء آن‌ها مىپردازند و اگر كمترين لغزشى براى آن‌ها پيدا شود آن را بزرگ كرده به سلطان\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nگزارش مىدهند و سعى مىكنند تخم بدبينى را در ذهن او بكارند و از سوى سوم ، گاه سلطان از نفوذ آن‌ها به وحشت مىافتد و چنين مىپندارد كه ممكن است اطرافيانش رقيب او شوند و حتى قدرت را از دست او گرفته او را از اوج عزت به زير آورند . اين عوامل دست به دست هم مىدهند و سبب مىشوند كه آن‌ها هميشه در خطر باشند .\r\nچه تشبيه جالبى امام عليه السلام فرموده است : شخصى كه سوار شير است مردم او را صاحب قدرت تصور مىكنند كه چگونه توانسته شير را كه قوىترين حيوانات است تحت سلطهء خود قرار دهد ولى از سويى ديگر ، شير هرگز خوى درندگى خود را فراموش نمىكند ؛ ناگهان از يك فرصت استفاده كرده ، سوار خود را بر زمين مىزند و او را مىدرد .\r\nبسيار ديده شده است كه پرورش دهندگان شير در باغ وحش يا در سيرك‌ها براى تماشاى مردم سال‌ها از اين حيوان درنده مراقبت كرده و به او محبت نموده‌اند ؛ ولى ناگهان خوى درندگى شير ظاهر شده و مراقب و پرورش دهندهء خود را دريده است .\r\nهمان‌گونه كه در بحث مصادر اين كلام حكيمانه آمد ، در سراج الملوك ( طرطوشى ) تعبير زيباى ديگرى از اين حديث آمده است ؛ او از امام عليه السلام چنين نقل مىكند :\r\n« صاحِبُ السُّلْطانِ كَراكِبِ الْأسَدِ يَهابُهُ النّاسُ وَهُوَ لِمَرْكُوبِهِ أهْيَبُ ؛\r\nيار سلطان همچون كسى است كه بر شير سوار شده ، مردم از او مىترسند و او از مركبش بيشتر مىترسد » .\r\nبا توجه به اين‌كه اين مشكل براى اطرافيان سلاطين و زمامداران به خصوص زمامداران خودكامه در هر عصر و زمان و در هر مكانى وجود داشته ، ضرب‌المثل‌هاى زيادى در اين زمينه ، ميان مردم رواج يافته كه « ابن ابىالحديد » موارد زيادى از آن‌ها را در سخنان خود آورده است ، از جمله از « عتابى »\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n( از شعراى عباسى و دوستان برامكه ، وزراى بنىعباس ) « 1 » نقل مىكند كه به او گفتند : چرا به سراغ امير نمىروى ؟ گفت : زيرا مىبينم يكى را بدون اين‌كه كار خوبى انجام داده باشد پاداش مىدهد و تشويق مىكند و ديگرى را بدون گناه به قتل مىرساند و من نمىدانم جزء دستهء اولم يا دوم و آنچه از او اميد دارم به‌اندازهء خطرى نيست كه مرا تهديد مىكند .\r\nاز شخص ديگرى به نام « سعيد حميد » نقل مىكند كه مىگويد : خدمت سلطان مانند حمام است ؛ آن‌ها كه بيرون هستند مايلند هرچه زودتر وارد و آن‌ها كه داخلند مايلند خارج شوند .\r\nاز « ابن مقفع » نقل مىكنند كه توجه سلطان بر اطرافيانش باعث دردسر است و بىاعتنايى او باعث ذلت .\r\nديگرى مىگويد : سزاوار است كسى كه همنشين سلطان است هميشه خود را آمادهء عذرخواهى از گناهى كند كه هرگز انجام نداده و در حالى كه نزديك‌ترين افراد به اوست از همه ترسان‌تر باشد .\r\nنيز از بعضى نقل مىكند هنگامى كه با سلطان همنشين شدى بايد با او چنان مدارا كنى كه زن زشت‌صورت با شوهرى كه از او متنفر است رفتار مىكند ؛ يعنى پيوسته خود را در نظر او زيبا جلوه دهى . « 2 »\r\nبديهى است آنچه در اين كلام حكيمانهء امام عليه السلام آمده است اشاره به اطرافيان و حواشى سلاطين جور و زمامداران خودكامه است و گرنه همراهى و معاونت و كمك به زمامدار عادل مسلمين و كسانى كه به حكم خداوند و پذيرش حق حكومت دارند ، خدمت بزرگ و افتخار عظيمى است .\r\n* * *\r\n\r\n\r\n","description":"","footnote":"\r\n( 1 ) . الكنى والالقاب ، ج 2 ، ص 463\r\n( 2 ) . شرح نهج‌البلاغهء ابن ابىالحديد ، ج 19 ، ص 149\r\n","page_name":" 237 ","page_number":237},
  {"content":"\r\n . \r\n","description":"","footnote":"","page_name":" 238 ","page_number":238},
  {"content":"\r\n\r\n\r\n264 و قال عليه السلام أَحْسِنُوا في عَقِبِ غَيْرِكُمْ تُحْفَظُوا فِي عَقِبِكُم .\r\nامام عليه السلام فرمود :\r\nبا بازماندگان ديگران خوش‌رفتارى كنيد تا با بازماندگان شما\r\nهمين‌گونه رفتار كنند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر ، اين كلام حكيمانه را از كتاب دعوات راوندى ( متوفاى 573 ) با تفاوتى نقل كرده ( و به جاى « تُحْفَظُ » ، « تُحْسَنُ » آمده است ) . نيز آن را از ابن عساكر ( متوفاى 571 ) در كتاب تاريخ دمشق در شرح حال اميرمؤمنان على عليه السلام از شخصى به نام « ابن دُلهَم » نقل كرده و از روايت ابن عساكر استفاده مىشود كه اين كلام بخشى از خطبهء 64 است ( ولى آنچه از تاريخ دمشق استفاده مىشود اين است كه اين جمله بخشى از خطبهء 28 نهج‌البلاغه است ) . ( مصادر نهج‌البلاغه ، ج 4 ، ص 213 )\r\n","page_name":" 239 ","page_number":239},
  {"content":"\r\n . \r\n","description":"","footnote":"","page_name":" 240 ","page_number":240},
  {"content":"\r\n\r\n\r\nشرح و تفسير خوش‌رفتارى با بازماندگان مسلمين\r\nامام عليه السلام در اين گفتار حكيمانه به آثار مثبت نيكوكارى دربارهء بازماندگان مسلمين اشاره مىكند و مىفرمايد : « با بازماندگان ديگران خوش‌رفتارى كنيد تا با بازماندگان شما همين‌گونه رفتار كنند » ؛\r\n( أَحْسِنُوا في عَقِبِ غَيْرِكُمْ تُحْفَظُوا فِي عَقِبِكُم )\r\n. اين گفتار درخشان امام عليه السلام در واقع برگرفته از دو آيهء نورانى قرآن مجيد است كه در سورهء « نساء » آيهء 9 مىگويد : « وَلْيَخْشَ الَّذِينَ لَوْ تَرَكُوا مِنْ خَلْفِهِمْ ذُرِّيَّةً ضِعَافاً خَافُوا عَلَيْهِمْ فَلْيَتَّقُوا اللَّهَ وَلْيَقُولُوا قَوْلًا سَدِيداً » ؛ كسانى كه اگر فرزندان ناتوانى از خود به يادگار بگذارند از آيندهء آنان مىترسند ، بايد ( از ستم دربارهء يتيمان مردم ) بترسند ! از ( مخالفت ) خدا بپرهيزند ، و سخنى استوار بگويند » .\r\nهمچنين در آيهء 82 سورهء « كهف » مىخوانيم : « وَأَمَّا الْجِدَارُ فَكَانَ لِغُلَامَيْنِ يَتِيمَيْنِ فِى الْمَدِينَةِ وَكَانَ تَحْتَهُ كَنزٌ لَّهُمَا وَكَانَ أَبُوهُمَا صَالِحاً فَأَرَادَ رَبُّكَ أَنْ يَبْلُغَا أَشُدَّهُمَا وَيَسْتَخْرِجَا كَنزَهُمَا رَحْمَةً مِّنْ رَّبِّكَ » ؛ و اما آن ديوار ، از آنِ دو نوجوان يتيم در آن شهر بود ؛ و زير آن ، گنجى متعلق به آن دو وجود داشت ؛ و پدرشان مرد صالحى بود ، پس پروردگار تو مىخواست آن‌ها به حدّ بلوغ برسند و گنجشان را استخراج كنند ؛ اين رحمتى از پروردگارت بود » .\r\nدر آيهء نخست ، به كسانى كه با يتيمان و فرزندان ناتوان و ضعيف مسلمان\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nبدرفتارى مىكنند هشدار داده كه ممكن است با فرزندان خود آن‌ها اين عمل انجام شود و در آيهء دوم ، صالح بودن پدران را رمز خدمت دو پيامبر به فرزندان آن‌ها شمرده است .\r\nاين حقيقت در روايات اسلامى نيز منعكس است ؛ از جمله در روايتى از امام صادق عليه السلام مىخوانيم :\r\n« فِي كِتَابِ عَلِيٍّ عليه السلام إِنَّ آكِلَ مَالِ الْيَتِيمِ سَيُدْرِكُهُ وَبَالُ ذَلِكَ فِي عَقِبِهِ وَيَلْحَقُهُ وَبَالُ ذَلِكَ فِي الْآخِرَةِ ؛\r\nدر كتاب على عليه السلام آمده است : كسى كه مال يتيم را به ناحق بخورد و بال آن ، دامن فرزندان او را در دنيا و دامن خودش را در آخرت خواهد گرفت » . « 1 »\r\nدر طول تاريخ نيز نمونه‌هاى زيادى از اين مطلب آمده است كه افرادى با بازماندگان ديگران بدرفتارى كردند و فرزندان آن‌ها گرفتار بدرفتارى ديگران شدند .\r\nبا توجه به اين‌كه مفهوم مطالب فوق اين است كه پاداش كيفر اعمال نيك و بد پدران به فرزندان منتقل مىشود اين‌جا اين سؤال پيش مىآيد كه چگونه خداوند مجازات شخصى را كه در حق اولاد ديگران ظلم كرده است به فرزندان آن شخص منتقل مىكند ؟ در حالى كه قرآن با صراحت مىگويد : « وَلَا تَزِرُ وَازِرَةٌ وِزْرَ أُخْرَى » ؛ هيچ‌كس به جرم گناه ديگرى مجازات نمىشود » . « 2 »\r\nپاسخ اين سؤال با توجه به يك نكته روشن مىگردد و آن اين‌كه اين پاداش و مجازات ، پاداش و مجازات تشريعى نيست ، بلكه نوعى تكوين است ، زيرا هنگامى كه كسى پايهء كار خوب يا بدى را در جامعه مىگذارد كم‌كم به صورت سنّتى درمىآيد و ديگران هم در همان مسير گام برمىدارند و در نتيجه آن نيك و بد به سراغ فرزندان او نيز خواهد آمد . به خصوص وجدان انسانى مردم ايجاب\r\n\r\n\r\n","description":"","footnote":"\r\n( 1 ) . بحارالانوار ، ج 72 ، ص 13\r\n( 2 ) . انعام ، آيهء 164\r\n","page_name":" 242 ","page_number":242},
  {"content":"\r\n\r\nمىكند به فرزندان نيكوكار ، نيكوكارى كنند و همان‌گونه كه حس انتقام‌جويى آن‌ها ايجاب مىكند از فرزندان ستمكار انتقام بگيرند .\r\nالبته در مورد كلام امام عليه السلام كه سخن از نتيجهء نيكوكارى به فرزندان نيكوكار است هيچ مشكلى وجود ندارد كه خداوند تفضّلًا فرزندان نيكوكاران را مشمول عنايت خاصى قرار دهد و پاداش پدران را در اختيار آنان بگذارد .\r\nدر غررالحكم از امام عليه السلام نقل شده است كه\r\n« مَنْ رَعَى الْأَيْتَامَ رُعِيَ فِي بَنِيهِ ؛\r\nكسى كه يتيمان ديگران را سرپرستى كند مردم فرزندان او را مراقبت و سرپرستى خواهند كرد » . « 1 »\r\n* * *\r\n\r\n\r\n","description":"","footnote":"\r\n( 1 ) . غررالحكم ، ص 409 ، ح 9400\r\n","page_name":" 243 ","page_number":243},
  {"content":"\r\n . \r\n","description":"","footnote":"","page_name":" 244 ","page_number":244},
  {"content":"\r\n\r\n\r\n265 و قال عليه السلام إِنَّ كَلَامَ الْحُكَمَاءِ إِذَا كَانَ صَوَاباً كَانَ دَوَاءً ، وَإِذَا كَانَ خَطَأً كَانَ دَاءً .\r\nامام عليه السلام فرمود :\r\nگفتار دانشمندان اگر صحيح و درست باشد دوا ( داروى شفابخش ) و اگر نادرست و خطا باشد درد و بيمارى است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nتنها موردى را كه صاحب مصادر نهج‌البلاغه از روايات ديگران دربارهء اين كلام حكيمانه نقل كرده روايت آمُدى است كه آن را با تفاوتى ( به جاى « الحكماء » ، « الحكيم » ) آورده است . ( مصادر نهج‌البلاغه ، ج 4 ، ص 214 )\r\n","page_name":" 245 ","page_number":245},
  {"content":"\r\n . \r\n","description":"","footnote":"","page_name":" 246 ","page_number":246},
  {"content":"\r\n\r\n\r\nشرح و تفسير گفتار دانشمندان ، درد يا دارو ؟\r\nامام عليه السلام در اين گفتار حكيمانه به آثار مثبت و منفى گفتار دانشمندان اشاره كرده ، مىفرمايد : « گفتار دانشمندان اگر صحيح و درست باشد دوا ( داروى شفابخش ) و اگر نادرست و خطا باشد درد و بيمارى است » ؛\r\n( إِنَّ كَلَامَ الْحُكَمَاءِ إِذَا كَانَ صَوَاباً كَانَ دَوَاءً ، وَإِذَا كَانَ خَطَأً كَانَ دَاءً )\r\n. اين سخن از آن‌جا سرچشمه مىگيرد كه مردم چشم به سخنان دانشمندان مىدوزند و گوش جان به گفتار آن‌ها مىسپارند به خصوص حكيم و دانشمندى كه آزمايش خود را در ميان مردم پس داده و سابقهء تقوا و وارستگى او در ميان آنان مشهور باشد . چنين كسى هرچه بگويد بسيارى از مردم آن را به‌كار مىبرند به همين دليل اگر گفتار درستى باشد داروى دردهاى فردى و اجتماعى مادّى و معنوى مردم خواهد بود و اگر به راه خطا برود باز ناآگاهانه مردم از آن پيروى مىكنند و موجب دردهاى مادى و معنوى جامعه مىشود .\r\nاين سخن هشدارى است به دانشمندان و علما و حكماى جامعه كه دربارهء سخنان خود درست بينديشند و دقت كنند و بدانند يك گفتار نابجا از سوى آن‌ها ممكن است جامعه‌اى را بيمار كند و عواقب سوء آن دامن خود آن‌ها را نيز بگيرد ، ازاين‌رو گفته‌اند : لغزش عالِم به منزلهء لغزش عالَم است .\r\nدر حديث ديگرى از اميرمؤمنان عليه السلام مىخوانيم :\r\n« زَلَّةُ الْعَالِمِ كَانْكِسَارِ السَّفِينَةِ\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nتَغْرِقُ وَيُغْرِقُ مَعَها خَلْقٌ ؛\r\nلغزش عالِم مانند شكستن كشتى است كه هم آن كشتى غرق مىشود و هم تمام سرنشينانش » . « 1 »\r\nچه تعبير شگفتى ! امام عليه السلام جامعهء انسانى را به سرنشينان كشتى تشبيه كرده كه سرنوشت آن‌ها با هم گره خورده و لغزش عالم را به منزلهء سوراخ كردن يا درهم شكستن كشتى دانسته است كه سبب غرق شدن گروه بسيارى مىشود .\r\nدر حديث ديگرى از همان بزرگوار آمده است :\r\n« زَلَّةُ الْعالِمِ تُفْسِدُ عَوالِمَ ؛\r\nلغزش عالم ، جهانى را فاسد مىكند » . « 2 »\r\nاين گفتار حكيمانه در عصر و زمان ما كه وسايل ارتباط جمعى به‌قدرى گسترده شده كه گفته‌اى ممكن است به فاصلهء بسيار كوتاهى در تمام دنيا پخش شود ، ظهور و بروز بيشترى دارد .\r\nقرآن مجيد مىگويد : « حتى در قيامت هنگامى كه گروهى از مردم به جرم گناهانشان در دادگاه عدل الهى حاضر مىشوند مىگويند : « رَبَّنَا إِنَّا أَطَعْنَا سَادَتَنَا وَكُبَرَاءَنَا فَأَضَلُّونَا السَّبِيلَاْ » ؛ خداوندا ما از رؤسا و بزرگانمان پيروى كرديم و آن‌ها ما را از راه راست منحرف ساخته و گمراه كردند » . « 3 »\r\nگرچه واژه‌هاى « سادَتَنا » و « كُبَراءَنا » مفهوم وسيعى دارند ؛ ولى دانشمندانِ مقبول جامعه يكى از مصاديق آن محسوب مىشوند .\r\n* * *\r\n\r\n\r\n","description":"","footnote":"\r\n( 1 ) . غررالحكم ، ص 47 ، ح 233\r\n( 2 ) . همان ، ح 232\r\n( 3 ) . احزاب ، آيهء 67\r\n","page_name":" 248 ","page_number":248},
  {"content":"\r\n\r\nوَسَأَلَهُ رَجُلٌ أَنْ يُعَرّفَهُ الإِيمانَ\r\n\r\n266 فقال عليه السلام إِذَا كَانَ الْغَدُ فَأْتِني حَتَّى أُخْبِرَكَ عَلَى أَسْمَاعِ النَّاسِ ، فَإِنْ نَسِيْتَ مَقَالَتي حَفِظَهَا عَلَيْكَ غَيْرُكَ فَإِنَّ الْكَلَامَ كَالشَّارِدَةِ يَنْقُفُهَا هذَا وَيُخْطِئُهَا هذَا .\r\nكسى از آن حضرت تقاضا كرد كه ايمان را برايش توصيف كند ؛\r\nامام عليه السلام فرمود :\r\nفردا نزد من بيا تا در حضور جمع ، تو را از آن آگاه سازم كه اگر گفته‌ام را فراموش كنى ديگرى آن را براى تو حفظ كند ، زيرا سخن همچون شترِ فرارى است كه بعضى ممكن است آن را پيدا كنند و بعضى آن را نيابند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در كتاب مصادر مىگويد : اين سخن را از اميرمؤمنان عليه السلام به‌طور متواتر نقل كرده‌اند ؛ برخى با سند و بعضى به شكل مرسل ؛ از كسانى كه پيش از سيّد رضى تمام يا بعضى از آن را نقل كرده‌اند ، ابن شعبهء حرانى در تحف العقول ، مرحوم كلينى در اصول كافى و ابو على قالى در ذيل الامالى و ابوطالب مكى در قوت القلوب و ابونعيم اصفهانى در حلية الاولياء و صدوق در كتاب خصال است . پس از سيّد رضى نيز گروهى آن را به صورتى نقل كرده‌اند كه به وضوح معلوم مىشود از نهج‌البلاغه نگرفته‌اند ؛ مانند خوارزمى در مناقب و قاضى قضاعى در دستور معالم الحكم . ( مصادر نهج‌البلاغه ، ج 4 ، ص 214 )\r\n","page_name":" 249 ","page_number":249},
  {"content":"\r\n\r\nمرحوم سيّد رضى به دنبال اين گفتار حكيمانه مىافزايد : آنچه را امام عليه السلام ( فرداى آن روز ) در پاسخ اين سؤال كننده بيان فرمود ، همان است كه ما در همين باب كلمات قصار به عنوان « الْإيمانُ عَلى أرْبَعِ شُعَبٍ » ( حكمت 31 ) آورديم .\r\n( پيش از اين به عنوان « عَلى أرْبَعِ دَعائِم » آورده شده است ) .\r\n( وَقَدْ ذَكَرنا ما أجابَهُ بِهِ فيما تَقَدَّمَ مِنْ هذَا الْبابِ وَهُوَ قَوْلُهُ : « الإِيمانُ عَلى أرْبَعِ شُعَبٍ » )\r\n.\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\nشرح و تفسير براى آموزش صحيح شتاب مكن !\r\nدر آغاز اين كلام امام عليه السلام آمده است : « مردى از محضرش خواست ايمان را براى او شرح دهد » ؛\r\n( وَسَأَلَهُ رَجُلٌ أَنْ يُعَرِّفَهُ الْإِيمَانَ )\r\n. گفته‌اند : اين مرد ، عمار ياسر بود كه هم در صحنهء جهاد مىدرخشيد و هم در معارف اسلامى . هنگامى كه خود را در كنار آن چشمهء جوشان معرفت ديد ، درخواست كرد كه مهم‌ترين مسئله را كه همان ايمان است با تمام ويژگىهايش براى او شرح دهد .\r\nامام عليه السلام به او فرمود : « ( شتاب مكن ) فردا نزد من بيا تا در حضور جمع ، تو را از آن آگاه سازم كه اگر گفته‌ام را فراموش كنى ديگرى آن را براى تو حفظ كند ، زيرا سخن همچون شترِ فرارى است كه بعضى ممكن است آن را پيدا كنند و بعضى آن را نيابند » ؛\r\n( إِذَا كَانَ الْغَدُ فَأْتِني حَتَّى أُخْبِرَكَ عَلَى أَسْمَاعِ النَّاسِ ، فَإِنْ نَسِيْتَ مَقَالَتي حَفِظَهَا عَلَيْكَ غَيْرُكَ فَإِنَّ الْكَلَامَ كَالشَّارِدَةِ يَنْقُفُهَا هذَا وَيُخْطِئُهَا هذَا )\r\n. همان‌گونه كه در ذيل ترجمهء آن ، پيش از اين ذكر كرديم ، شرح جامعى كه امام عليه السلام دربارهء ايمان داد همان است كه در حكمت 31 آمده و توضيح آن گذشت .\r\nبه هر حال مقصود امام عليه السلام در گفتار حكيمانهء بالا اين است كه مطالب اساسى و مهم مانند شرح ويژگىهاى ايمان بايد در حضور جمع بيان شود تا هيچ‌يك از نكته‌هاى آن ضايع نگردد و به‌طور كامل براى غير حاضران و حتى براى نسل‌هاى آينده باقى بماند .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nاضافه بر اين ، هنگامى كه سخنى در حضور جمع گفته شود به يقين در ميان آن‌ها افراد فاضل و برجسته كم نيستند ؛ آن‌ها مىتوانند در فهم مفاهيم آن به ديگران كمك كنند .\r\n« شارِدَة » از مادهء « شُرُود » ( بر وزن سرود ) به معناى حيوان يا انسان فرارى است و چون در اين‌جا به صورت مؤنث آمده و غالباً ضرب المثل‌هاى عرب به شتر است ، مىتواند اشاره به ناقهء گريزپا باشد . بعضى « شرود » را به معناى فرار توأم با اضطراب تفسير كرده‌اند و به هر حال اين واژه به صورت كنايه در مورد سخن‌ها و مسائل ديگر به‌كار مىرود .\r\n« يَنْقُفُها » از مادهء « نَقْف » ( بر وزن وقف ) در اصل به معناى شكافتن و سوراخ كردن و در گفتار بالا به اين معناست كه بعضى مىتوانند كلام را بشكافند و معانى اصلى آن را استخراج كنند و بعضى قادر بر آن نيستند .\r\nولى در بسيارى از نسخه‌هاى نهج‌البلاغه يا كتب ديگر كه اين گفتار حكيمانه در آن‌ها نقل شده « يَثقَفُها » به جاى « يَنْقُفُها » آمده است كه از مادهء « ثِقافَة » به معناى يافتن و فهميدن است و در اين‌جا همان معناى فهم و درك را دربر دارد و نتيجه‌اش همان مىشود كه در بالا آمد ؛ يعنى اگر كلام در برابر جمع ايراد شود و بعضى نتوانند به حقيقت معناى آن برسند ، گروه ديگرى كه داراى فهم و شعور بيشترى هستند آن را درك كرده و براى ديگران تبيين مىكنند . اين نسخه صحيح‌تر به نظر مىرسد .\r\nدر هر صورت ، كلام هنگامى كه در جمع ايراد شود هم الفاظ آن به‌طور كامل حفظ مىشود و هم مفاهيم آن روشن مىگردد .\r\nاين سخن امام عليه السلام مىتواند اشاره و تأكيدى بر حفظ احاديث و نقل كامل و كتابت آن‌ها براى كسانى كه در مجلس امام عليه السلام حضور نداشتند و يا نسل‌هاى آينده باشد . درست بر خلاف رفتارى كه با احاديث پيامبر صلى الله عليه و آله در قرن اول\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nبه‌واسطهء كج‌انديشىِ بعضى از حاكمان انجام شد كه نقل احاديث آن حضرت را ممنوع ساختند و بسيارى از گوهرهاى گران‌بهاى احاديث ، برپايهء اين ندانم‌كارى و يا اعمال اغراض سوء از ميان رفت و هنوز نيز مسلمانان از اين نظر احساس خسارت بزرگى مىكنند . هرچند گروهى در گوشه و كنار ، به ، رغم آن تحريم غلط يا مغرضانه ، بخش قابل توجهى از سخنان پيغمبر صلى الله عليه و آله را حفظ كرده ، به‌دست شاگردان خود سپردند كه در قرن‌هاى بعد ظهور و بروز كرد .\r\nهمان‌گونه كه در ترجمهء اين سخن آمد ، سيّد رضى رحمه الله پس از ذكر اين كلام حكيمانه مىگويد : آنچه را امام عليه السلام ( فرداى آن روز ) در پاسخ اين سؤال كننده بيان فرمود ، همان است كه ما در همين باب كلمات قصار به عنوان « الإيمانُ عَلى أرْبَعِ شُعَبٍ » ( حكمت 31 ) آورديم . ( پيش از اين به عنوان « عَلى أرْبَعِ دَعائِمٍ » آورده شده است ) ؛\r\n( وَقَدْ ذَكَرنا ما أجابَهُ بِهِ فيما تَقَدَّمَ مِنْ هذَا الْبابِ وَهُوَ قَوْلُهُ : « الإِيمانُ عَلى أرْبَعِ شُعَبٍ » )\r\n. \r\nنكته كتابت حديث\r\nمىدانيم احاديث اسلامى اعم از احاديثى كه از پيامبر اكرم صلى الله عليه و آله نقل شده يا از امامان معصوم عليهم السلام ، نقش بسيار مهمى در فهم معارف اسلام دارد . به همين دليل معصومان عليهم السلام تأكيد داشتند احاديث آنان به صورت كامل حفظ و براى نسل‌هاى آينده به يادگار گذاشته شود .\r\nاز جمله در حديثى از مفضل بن عمر مىخوانيم كه مىگويد : امام صادق عليه السلام به من فرمود :\r\n« اكْتُبْ وَبُثَّ عِلْمَكَ فِي إِخْوَانِكَ فَإِنْ مِتَّ فَأَوْرِثْ كُتُبَكَ بَنِيكَ فَإِنَّهُ يَأْتِي عَلَى النَّاسِ زَمَانُ هَرْجٍ لايَأْنَسُونَ فِيهِ إِلَّا بِكُتُبِهِمْ ؛\r\n( اين احاديث را ) بنويس و معلومات خود را در ميان برادرانت منتشر كن و اگر از دنيا رفتى كتاب‌هايت را\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nبه يادگار به فرزندانت بسپار ، زيرا زمان سختى بر مردم مىآيد كه تنها به كتاب‌هايشان انس مىگيرند » . « 1 »\r\nنيز از احاديث استفاده مىشود كه معصومان عليهم السلام اصرار داشتند كلمات آن‌ها بدون كم و زياد حفظ شود و به ديگران برسد ؛ در حديثى از « ابوبصير » مىخوانيم كه مىگويد : از امام صادق عليه السلام تفسير اين آيهء شريفه را پرسيدم : « الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ » « 2 » فرمود :\r\n« هُوَ الرَّجُلُ يَسْمَعُ الْحَدِيثَ فَيُحَدِّثُ بِهِ كَمَا سَمِعَهُ\r\nلايَزِيدُ فِيهِ وَلا يَنْقُصُ مِنْهُ ؛\r\nمنظور از اين آيه كسانى هستند كه احاديث را مىشنوند و عيناً بدون كم و زياد آن را براى ديگران بازگو مىكنند » . « 3 »\r\nبه همين دليل اصرار داشتند كه حتىالامكان احاديث آن‌ها در جمعى مطرح شود كه اگر بعضى نتوانند حديث را به خوبى حفظ كنند ، برخى ديگر از عهدهء آن برآيند .\r\nاصحاب نيز اصرار داشتند حتى الامكان احاديث معصومان عليهم السلام را در همان جلسهء بيان حديث مكتوب كنند تا از كم و زياد محفوظ بماند .\r\nدر حديثى مىخوانيم كه « زراره » ، محدث و فقيه مشهور از امام صادق عليه السلام سؤالى دربارهء وقت ظهر و عصر كرد و به دنبال آن آمده است :\r\n« وَفَتَحَ أَلْوَاحَهُ لِيَكْتُبَ »\r\n( بلافاصله كاغذ و قلم آماده كرد تا سخن امام عليه السلام را بنويسد ) ولى امام عليه السلام پاسخى به او نداد . او الواح خود را جمع كرد و گفت : بر ماست كه سؤال كنيم و شما آگاه‌تريد كه چه وظيفه‌اى داريد . و در پايان حديث آمده است كه امام عليه السلام پس از مدّتى پاسخ را براى او فرستاد ( و از وى دلجويى كرد ) . « 4 »\r\nدر حالات ياران اهل‌بيت عليهم السلام مىخوانيم كه بعضى از آن‌ها كه ده‌ها كتاب از احاديث آن بزرگواران را پر كرده بودند آن‌ها را به راويان بعد مىسپردند .\r\n\r\n\r\n","description":"","footnote":"\r\n( 1 ) . كافى ، ج 1 ، ص 52 ، ح 11\r\n( 2 ) . زمر ، آيهء 18\r\n( 3 ) . كافى ، ج 1 ، ص 51 ، ح 1\r\n( 4 ) . وسائل‌الشيعه ، ج 3 ، ص 110 ، ح 33\r\n","page_name":" 254 ","page_number":254},
  {"content":"\r\n\r\n\r\n267 و قال عليه السلام يَابْنَ آدَمَ ، لَاتَحْمِلْ هَمَّ يَوْمِكَ الَّذِي لَمْ يَأْتِكَ عَلَى يَوْمِكَ الَّذِي قَدْ أَتَاكَ ، فَإِنَّهُ إِنْ يَكُ مِنْ عُمُرِك يَأْتِ اللَّهُ فِيهِ بِرِزْقِكَ .\r\nامام عليه السلام فرمود :\r\nاى فرزند آدم ! غم و اندوهِ روزى كه نيامده را بر آن روز كه در آن هستى تحميل مكن ، چراكه اگر آن روز ، از عمرت باشد خداوند روزىِ تو را در آن روز مىرساند .\r\n( و اگر نباشد ، اندوه چرا ؟ ) » . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر اين كلام حكيمانه را از ابن قتيبه در كتاب عيون الاخبار نقل مىكند با اضافهء اين جمله : « فَاعْلَمْ أَنَّكَ لا تَكْسِبُ مِنَ الْمالِ شَيْئاً فَوْقَ قُوتِكَ إلّاكُنْتَ فِيهِ خازِناً لِغَيْرِكَ » . نيز « مبرد » در كتاب كامل و « تنوخى » در كتاب الفرج بعد الشدة با همان اضافه‌اى كه ابن‌قتيبه نقل كرده آورده‌اند . ( مصادر نهج‌البلاغه ، ج 4 ، ص 216 )\r\n","page_name":" 255 ","page_number":255},
  {"content":"\r\n . \r\n","description":"","footnote":"","page_name":" 256 ","page_number":256},
  {"content":"\r\n\r\n\r\nشرح و تفسير حرص چرا ؟\r\nامام عليه السلام در اين گفتار حكيمانه براى پيشگيرى از حرص حريصان مىفرمايد :\r\n« اى فرزند آدم ! غم و اندوهِ روزى كه نيامده را بر آن روز كه در آن هستى تحميل مكن ، چراكه اگر آن روز ، از عمرت باشد خداوند روزىِ تو را در آن روز مىرساند . ( و اگر نباشد ، اندوه چرا ؟ ) » ؛\r\n( يَابْنَ آدَمَ ، لَاتَحْمِلْ هَمَّ يَوْمِكَ الَّذِي لَمْ يَأْتِكَ عَلَى يَوْمِكَ الَّذِي قَدْ أَتَاكَ ، فَإِنَّهُ إِنْ يَكُ مِنْ عُمُرِك يَأْتِ اللَّهُ فِيهِ بِرِزْقِكَ )\r\n. شك نيست كه منظور امام عليه السلام از اين كلام ، نفى آينده‌نگرى و تدبير در امور زندگى به خصوص در سطح جامعهء اسلامى نيست ، زيرا هر كسى بايد به آيندهء همسر و فرزندانش و زمامداران اسلامى به آيندهء مسلمانان حساس باشند .\r\nدر حالات سلمان فارسى كه آگاهى كامل از تعليمات اسلام داشت ، آمده است : هنگامى كه سهم خود را از بيت‌المال مىگرفت ، قوت سال خود را از آن مىخريد و نگهدارى مىكرد .\r\nدر حديث ديگرى آمده است كه وى فلسفهء اين كار را چنين بيان مىكرد :\r\n« إِنَّ النَّفْسَ قَدْ تَلْتَاثُ عَلَى صَاحِبِهَا إِذَا لَمْ يَكُنْ لَهَا مِنَ الْعَيْشِ مَا تَعْتَمِدُ عَلَيْهِ فَإِذَا هِيَ أَحْرَزَتْ مَعِيشَتَهَا اطْمَأَنَّتْ ؛\r\nنفس آدمى هنگامى كه آيندهء خود را تأمين نبيند دل‌چركين مىشود ولى زمانى كه معيشت خود را تأمين كرد اطمينان پيدا مىكند » . « 1 »\r\n\r\n\r\n","description":"","footnote":"\r\n( 1 ) . كافى ، ج 5 ، ص 89 ، ح 3\r\n","page_name":" 257 ","page_number":257},
  {"content":"\r\n\r\nبنابراين هرگز منظور امام عليه السلام ترك تلاش و كوشش براى زندگى و تأمين آيندهء معقول و برنامه‌ريزى براى وابسته نبودن به ديگران نيست ، بلكه هدف جلوگيرى از حرص و آز شديدى است كه بسيارى از مردم را فرا مىگيرد و به بهانهء تأمين آينده دائماً براى ثروت‌اندوزى تلاش مىكنند و اموالى را گرد مىآورند كه هرگز تا آخر عمر از آن استفاده نكرده ، براى ديگران به يادگار مىگذارند .\r\nشاهد اين سخن همان جمله‌اى است كه در ذيل اين حديث شريف در بعضى از منابع آمده بود كه امام عليه السلام مىفرمايد :\r\n« وَاعْلَمْ أنَّكَ لاتَكْسِبُ مِنَ الْمالِ شَيْئاً فَوْقَ قُوتِكَ إلّاكُنْتَ فِيهِ خازِناً لِغَيْرِكَ ؛\r\nبدان كه تو چيزى از مال را بيش از نياز خود به دست نمىآورى مگر اين‌كه در آن ، خزانه‌دار براى ديگرى هستى » .\r\nمرحوم « مغنيه » در شرح اين كلام ، تفسير ديگرى دارد كه مىگويد : اين سخن امام عليه السلام نهى از كار و كوشش نسبت به آينده نيست . چگونه ممكن است نهى از اين كار باشد در حالى كه خود آن حضرت مىفرمايد :\r\n« اعْمَلْ لِدُنْياكَ كَأَنَّكَ تَعِيشُ أَبَداً ( وَاعْمَلْ لِآخِرَتِكَ كَأَنَّكَ تَمُوتُ غَداً ) ؛\r\nبراى دنيايت آن‌گونه عمل كن كه گويى تا ابد زنده‌اى ( و براى آخرتت آن‌گونه عمل كن كه گويا مىخواهى فردا از دنيا به روى ) » « 1 » و اگر كار و تلاش پيگير نباشد ، زندگى در دنيا غير ممكن است . منظور امام عليه السلام از كلام بالا اين است كه اگر چيزى هنوز زمانش فرا نرسيده و به دست تو نيامده غمگين مباش و حسرت و اندوه به خود راه نده . شايد چنين چيزى اصلًا\r\n\r\n\r\n","description":"","footnote":"\r\n( 1 ) . اين حديث شريف را از اميرمؤمنان عليه السلام نيافتيم ولى از رسول خدا صلى الله عليه و آله در مجموعهء ورام ، ج 2 ، ص 234 و از امام حسن مجتبى عليه السلام در ج 13 ، ص 58 ، ح 3 يافت شد ، هر چند مضمونى شبيه آن در بعضى از كتب همانند كتاب جامع الاخبار ، ص 181 از آن حضرت نقل شده است . در آن كتاب چنين آمده است : مرد عالمى چهل حديث انتخاب كرد و نوشت و از آن چهل حديث ، چهار جمله را برگزيد كه از اميرمؤمنان عليه السلام نقل شده بود و بقيه را به دريا افكند . ( اشاره به اين‌كه همان چهار جمله براى نجات دنيا و آخرت كافى است و آن چهار جمله اين بود : ) « أطِعِ اللَّهَ بِقَدْرِ حاجَتِكَ إلَيْهِ وَأعْصِ اللَّهِ بِقَدْرِ طاقَتِكَ عَلى عُقُوبَتِهِ وَاعْمَلْ لِدُنْياكَ بِقَدْرِ مَقامِكَ فيها وَاعْمَلْ لِآخِرَتِكَ بِقَدْرِ بَقائِكَ فيها ؛ خدا را به‌اندازهء نيازى كه به او دارى اطاعت كن و به اندازه‌اى كه طاقت بر عقوبتش دارى معصيت كن ، براى دنيايت به اندازه‌اى كه در آن اقامت دارى تلاش كن و براى آخرتت به اندازه‌اى كه در آن خواهى ماند كوشش كن »\r\n","page_name":" 258 ","page_number":258},
  {"content":"\r\n\r\nوجود پيدا نكند و نبايد شتاب‌زده ، غم و اندوه را براى آن به خود راه دهى . چنين غم و اندوهى چه سودى دارد و اى بسا زندگى را بر ما تباه كند و غم و اندوه را بر دل ما مضاعف سازد و ما را از تفكر و تلاش براى واجبات و انجام مسئوليت‌ها بازدارد . « 1 »\r\nولى آنچه در تفسير اول گفتيم مناسب‌تر به نظر مىرسد ، هر چند جمع بين دو تفسير نيز امكان‌پذير است .\r\nكلام حكيمانهء بالا پيام ديگرى هم دارد و آن اين‌كه نبايد برنامه‌هاى آينده سبب فراموشى برنامهء روزانه شود ؛ مثلًا ملتى امروز با گرسنگى دست به گريبانند ، مسئولان براى چند سال بعد طراحى كنند و از وضع امروز غافل شوند .\r\nامام عليه السلام مىفرمايد : غم فردا را بر فكر امروز نيفزا ؛ مسئوليت خود را امروز انجام ده ، به لطف خدا مشكلات آينده را حل خواهى كرد .\r\nهمان‌گونه كه عكس اين كار نيز درست نيست كه انسان وظيفهء امروز را براى فردا بگذارد ، چراكه فردا وظيفهء خاص خود را دارد و به گفتهء شاعر :\r\n كار امروز به فردا نگذارى زنهار * كه چو فردا برسد نوبت كار دگر است \r\nدر غررالحكم ذيل گفتار حكيمانهء بالا اين جمله آمده است :\r\n« وَإنْ لَمْ يَكُنْ مِن‌ْعُمْرِكَ فَما هَمُّكَ بِما لَيْسَ مِنْ أجْلِكَ »\r\nاشاره به اين‌كه اگر خداوند عمرى فردا به تو بدهد ، وسايل آن را فراهم مىكند و اگر در فردا عمرى نداشته باشى چرا بيهوده خود را مشغول فكر فردا كنى ؟\r\n* * *\r\n\r\n\r\n","description":"","footnote":"\r\n( 1 ) . فى ظلال نهج‌البلاغه ، ج 4 ، ص 378\r\n","page_name":" 259 ","page_number":259},
  {"content":"\r\n . \r\n","description":"","footnote":"","page_name":" 260 ","page_number":260},
  {"content":"\r\n\r\n\r\n268 و قال عليه السلام أَحْبِبْ حَبِيبَكَ هَوْناً مَا ، عَسَى أَنْ يَكُونَ بَغِيضَكَ يَوْماً مَا ، وَأَبْغِضْ بَغِيضَكَ هَوْناً مَا ، عَسَى أَنْ يَكُونَ حَبِيبَكَ يَوْماً ما .\r\nامام عليه السلام فرمود :\r\nدوست خود را در حد اعتدال دوست بدار ، چراكه ممكن است روزى دشمنت شود و با دشمنت نيز در حد اعتدال دشمنى كن ، زيرا ممكن است روزى دوست تو شود . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله در ذكر مصادر ديگر اين كلام حكيمانه شرح مفصلى دارد ؛ از جمله مىگويد : ابو على قالى در كتابش به نام ذيل الامالى آن را نقل كرده و اين حديث شريف از رسول خدا صلى الله عليه و آله نيز نقل شده است . ابن‌شعبهء حرانى در تحف العقول و ابو حيان توحيدى در الصديق والصداقه و ابو طالب مكى در قوُت القلوب و هِروى در الجمع بين الغريبين و ابو هلال عسكرى در جمهرة الامثال نيز آن را از اميرمؤمنان عليه السلام روايت نموده‌اند . ( مصادر نهج‌البلاغه ، ج 4 ، ص 217 )\r\n","page_name":" 261 ","page_number":261},
  {"content":"\r\n . \r\n","description":"","footnote":"","page_name":" 262 ","page_number":262},
  {"content":"\r\n\r\n\r\nشرح و تفسير در دوستى و دشمنى از حدّ تجاوز مكن\r\nامام عليه السلام در اين گفتار حكيمانه توصيه مىكند كه هرگز در دوستى و دشمنى افراط نكنيد كه پايان نافرجامى دارد . مىفرمايد : « دوست خود را در حد اعتدال دوست بدار ، چراكه ممكن است روزى دشمنت شود و با دشمنت نيز در حد اعتدال دشمنى كن ، زيرا ممكن است روزى دوست تو شود » ؛\r\n( أَحْبِبْ حَبِيبَكَ هَوْناً مَا ، عَسَى أَنْ يَكُونَ بَغِيضَكَ يَوْماً مَا ، وَأَبْغِضْ بَغِيضَكَ هَوْناً مَا ، عَسَى أَنْ يَكُونَ حَبِيبَكَ يَوْماً ما )\r\n. « هَون » در اصل به معناى آرامش و راحتى و « هونا » معمولًا به معناى شتاب نكردن و به آرامى كارى را انجام دادن و « ما » براى تقليل است و در مجموع يعنى كمى آرام‌تر .\r\nاشاره به اين‌كه هميشه دوستىها و دشمنىها استمرار نمىيابد و چه بسا دوستى ، روزى به دشمنى و دشمنى ، روزى به دوستى تبديل گردد . هرگاه انسان در زمان دوستى ، راه افراط در پيش گيرد و تمام اسرار خويش را به دوستش بگويد و او را از تمام زواياى زندگىاش باخبر سازد ، بسا روزى برسد كه براثر اصطكاك ، اين دوستى به دشمنى تبديل گردد و آن دوست ، تمام اسرار انسان را فاش كند و شايد ضربات شديدى از اين راه بر او وارد سازد . اگر انسان حد اعتدال را رعايت كند گرفتار چنين سرانجام شومى نمىشود .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nنيز ممكن است گاهى دشمنىها براثر وحدت منافع به دوستى تبديل شود .\r\nاگر انسان در زمان دشمنى تمام پل‌هاى پشت سر خود را ويران كرده باشد چگونه مىتواند در صورت دوست امروز خود نگاه كند ؟ آيا خاطرهء شوم گذشته ، امروز را تحت تأثير خود قرار نمىدهد و مشكل‌آفرين نمىشود ؟\r\nشبيه همين معنا از امام صادق عليه السلام با عبارت ديگرى نقل شده است آن‌جا كه براى بعضى از اصحابش فرمود :\r\n« لا تُطْلِعْ صَدِيقَكَ مِنْ سِرِّكَ إِلَّا عَلَى مَا لَوِ اطَّلَعَ عَلَيْهِ عَدُوُّكَ لَمْ يَضُرَّكَ فَإِنَّ الصَّدِيقَ قَدْ يَكُونُ عَدُوَّكَ يَوْماً مَا ؛\r\nدوستت را از همهء اسرارت آگاه مكن مگر اسرارى كه اگر دشمنت از آن آگاه شود زيانى به تو نرسد ، زيرا دوست ممكن است روزى به دشمن تبديل گردد » . « 1 »\r\nدر ديوان اشعار منسوب به اميرمؤمنان على عليه السلام نيز همين مطلب به بيان ديگرى در ضمن دو بيت آمده است مىفرمايد :\r\n وَأَحْبِبْ إذا أَحْبَبْتَ حُبّاً مُقارِباً * فَإنَّكَ لاتَدْري مَتى أَنْتَ نازِعٌ\r\nوَأَبْغِضْ إذا أَبْغَضْتَ بُغْضاً مُقارِباً * فَإِنَّكَ لاتَدْري مَتى أَنْتَ راجِعٌ \r\nهنگامى كه طرح دوستى با كسى مىريزى اعتدال را رعايت كن - زيرا نمىدانى كى از او جدا مىشوى .\r\nو اگر با كسى دشمنى كردى به‌طور كامل از او جدا مشو ، - زيرا نمىدانى كى به سوى او باز مىگردى . « 2 »\r\n\r\nنكته رعايت معيارهاى الهى در دوستى و دشمنى\r\nشك نيست كه در اسلام مسئلهء حب و بغض بايد بر اساس معيارهاى الهى باشد كه به صورت اصل « تولّى و تبرّى » معروف شده است و به تعبير ديگر\r\n\r\n\r\n","description":"","footnote":"\r\n( 1 ) . بحارالانوار ، ج 71 ، ص 177 ، ح 15\r\n( 2 ) . ديوان امام قدس سره ، ص 253\r\n","page_name":" 264 ","page_number":264},
  {"content":"\r\n\r\nتولّاى اولياء اللَّه ( دوست‌داشتن دوستان خدا ) و تبرى از اعداء اللَّه ( بيزارى از دشمنان خدا ) دو اصل اساسى را تشكيل مىدهد كه هر مسلمانى بايد به آن‌ها پايبند باشد . حتى به مقتضاى آيهء شريفهء 22 سورهء « مجادله » اگر نزديك‌ترين بستگان انسان نيز از مسير حق منحرف شوند و در راه كفر و خطا و ظلم و عصيان گام نهند بايد رابطهء دوستى را از آنان قطع كرد و اگر دورترين افراد در مسير خداشناسى ، تقوا ، پاكى و عدالت باشند بايد با آن‌ها رابطهء نزديك دوستى برقرار كرد . « لَّا تَجِدُ قَوْماً يُؤْمِنُونَ بِاللَّهِ وَالْيَوْمِ الْآخِرِ يُوَادُّونَ مَنْ حَادَّ اللَّهَ وَرَسُولَهُ وَلَوْ كَانُوا آبَاءَهُمْ أَوْ أَبْنَاءَهُمْ أَوْ إِخْوَانَهُمْ أَوْ عَشِيرَتَهُمْ أُوْلَئِكَ كَتَبَ فِى قُلُوبِهِمُ الْإِيمَانَ وَأَيَّدَهُمْ بِرُوحٍ مِّنْهُ وَيُدْخِلُهُمْ جَنَّاتٍ تَجْرِى مِنْ تَحْتِهَا الْأَنْهَارُ خَالِدِينَ فِيهَا رَضِىَ اللَّهُ عَنْهُمْ وَرَضُوا عَنْهُ أُوْلَئِكَ حِزْبُ اللَّهِ أَلَا إِنَّ حِزْبَ اللَّهِ هُمُ الْمُفْلِحُونَ » ؛ هيچ قومى را كه ايمان به خدا و روز رستاخيز دارند نمىيابى كه با دشمنان خدا و رسولش دوستى كنند ، هر چند پدران يا فرزندان يا برادران يا خويشاوندانشان باشند ؛ آنان كسانى هستند كه خدا ايمان را بر صفحهء دل‌هايشان نوشته و با روحى از ناحيهء خودش آن‌ها را تقويت فرموده ، و آن‌ها را در باغ‌هايى از بهشت وارد مىكند كه نهرها از زير ( درختانش ) جارى است ، جاودانه در آن مىمانند ؛ خدا از آن‌ها خشنود است ، و آنان نيز از خدا خشنودند ؛ آن‌ها « حزب اللَّه » هستند ؛ بدانيد « حزب اللَّه » پيروزان و رستگارانند » .\r\nازاين‌رو اين دوستى هرگز نبايد به دشمنى تبديل شود و نه عكس آن ، بنابراين آنچه امام عليه السلام در كلام حكيمانهء بالا فرموده است اشاره به دوستى و دشمنىهاى مربوط به امور شخصى است كه انسان اگر بر اساس وحدت منافع با كسى دوست مىشود حد دوستى را نگه دارد و اگر بر اساس اختلاف منافع با كسى عداوت مىورزد حد آن را نيز حفظ كند ، زيرا اين دوستىها و دشمنىها براثر تغيير مسير منافع ، تغيير مىيابند ؛ آن‌گاه وضع جديد براى انسان غير قابل تحمل خواهد بود به دليلى كه در بالا گفته شد .\r\n\r\n","description":"","footnote":"","page_name":" 265 ","page_number":265},
  {"content":"\r\n . \r\n","description":"","footnote":"","page_name":" 266 ","page_number":266},
  {"content":"\r\n\r\n\r\n269 و قال عليه السلام النَّاسُ فِي الدُّنْيَا عَامِلَانِ : عَامِلٌ عَمِلَ فِي الدُّنْيَا لِلدُّنْيَا ، قَدْ شَغَلَتْهُ دُنْيَاهُ عَنْ آخِرَتِهِ ، يَخْشَى عَلَى مَنْ يَخْلُفُهُ الْفَقْرَ وَيَأْمَنُهُ عَلَى نَفْسِهِ فَيُفْني عُمُرَهُ فِي مَنْفَعَةِ غَيْرِهِ ، وَعَامِلٌ عَمِلَ فِي الدُّنْيَا لِمَا بَعْدَهَا ، فَجَاءَهُ الَّذِي لَهُ مِنَ الدُّنْيَا بِغَيْرِ عَمَل ، فَأَحْرَزَ الْحَظَّيْنِ مَعاً ، وَمَلَكَ الدَّارَيْنِ جَمِيعاً ، فَأَصْبَحَ وَجِيهاً عِنْدَ اللَّهِ ، لَايَسْأَلُ اللَّهَ حَاجَةً فَيَمْنَعُهُ .\r\nامام عليه السلام فرمود :\r\nمردم در دنيا دو گروهند : گروهى تنها براى دنيا تلاش مىكنند و دنيايشان آنان را از آخرتشان بازداشته است . نسبت به بازماندگان خود از فقر وحشت دارند ولى از فقر خويش ( براى جهان ديگر ) خود را در امان مىدانند ، ازاين‌رو عمر خود را در منافع ديگران فانى مىسازند ( و دست خالى به آخرت مىروند ) . گروه ديگر براى آنچه بعد از دنياست تلاش مىكنند ؛ سهم آنان بدون نياز به كار و كوشش فراوان از دنيا به آن‌ها مىرسد . چنين كسانى هر دو سود را برده‌اند و هر دو سرا را با هم مالك شده‌اند .\r\nآن‌ها در درگاه خدا آبرومندند و هرچه بخواهند خداوند از آن‌ها دريغ نمىدارد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين كلام نورانى با تفاوتى در تعبير در كتاب اعلام الدين ديلمى ( متوفاى قرن هشتم ) ، آمده است و تفاوتش نشان مىدهد كه منبعى غير از نهج‌البلاغه داشته است . ( اعلام الدين ، ص 296 )\r\n","page_name":" 267 ","page_number":267},
  {"content":"\r\n . \r\n","description":"","footnote":"","page_name":" 268 ","page_number":268},
  {"content":"\r\n\r\n\r\nشرح و تفسير دنياپرستان و آخرتْ دوستان\r\nامام عليه السلام در اين گفتار حكيمانه تقسيم دوگانهء آموزنده‌اى دربارهء مردم دنيا دارد ، مىفرمايد : « مردم در دنيا دو گروهند : گروهى تنها براى دنيا تلاش مىكنند و دنيايشان آنان را از آخرتشان باز داشته است » ؛\r\n( النَّاسُ فِي الدُّنْيَا عَامِلَانِ : عَامِلٌ عَمِلَ فِي الدُّنْيَا لِلدُّنْيَا ، قَدْ شَغَلَتْهُ دُنْيَاهُ عَنْ آخِرَتِهِ )\r\n. سپس در ادامهء اين توصيف مىفرمايد : « نسبت به بازماندگان خود از فقر وحشت دارند ؛ ولى از فقر خويش ( براى جهان ديگر ) خود را در امان مىدانند ، ازاين‌رو عمر خويش را در منافع ديگران فانى مىسازند ( و دست خالى به آخرت مىروند ) » ؛\r\n( يَخْشَى عَلَى مَنْ يَخْلُفُهُ الْفَقْرَ وَيَأْمَنُهُ عَلَى نَفْسِهِ فَيُفْني عُمُرَهُ فِي مَنْفَعَةِ غَيْرِهِ )\r\n. به يقين چنين كسى انسان بسيار نادان و بىخبرى است كه پيوسته در دنيا دست و پا مىزند ثروتى براى فرزندانش بيندوزد و آيندهء آن‌ها را تأمين كند تا فقر ، گريبانشان را نگيرد ؛ ولى خودش از دو جهت گرفتار فقر است : هم فقر دنيوى ، به دليل اندوختن ثروت و مصرف نكردن آن و هم فقر اخروى ، به علّت اين‌كه چيزى از آن را در راه خدا صرف نكرده تا به مقتضاى « مَا عِنْدَكُمْ يَنفَدُ وَمَا عِنْدَ اللَّهِ بَاقٍ » « 1 » براى آخرتش ذخيره‌اى باشد .\r\n\r\n\r\n","description":"","footnote":"\r\n( 1 ) . نحل ، آيهء 96\r\n","page_name":" 269 ","page_number":269},
  {"content":"\r\n\r\nعمر خويش را در اين راه فانى كرده و با محروميت دنيوى و دست خالى به سوى سراى ديگر رهسپار مىشود . زهى نادانى و بىعقلى !\r\nآن‌گاه امام عليه السلام به معرفى گروه دوم پرداخته مىفرمايد : « گروه ديگرى براى آنچه بعد از دنياست تلاش و كوشش مىكنند . سهم آن‌ها بدون نياز به كار و كوشش فراوان از دنيا به آن‌ها مىرسد » ؛\r\n( وَعَامِلٌ عَمِلَ فِي الدُّنْيَا لِمَا بَعْدَهَا ، فَجَاءَهُ الَّذِي لَهُ مِنَ الدُّنْيَا بِغَيْرِ عَمَل )\r\n. در تفسير « بِغَيْرِ عَمَلٍ » ، شارحان نهج‌البلاغه دو احتمال داده‌اند ؛ بعضى گفته‌اند : منظور بدون تلاش و كوشش بسيار است ، زيرا زندگى ساده را مىتوان بدون آن به دست آورد و عمل كردن براى تأمين اين مقدار زندگى ، عمل براى دنيا به شمار نمىآيد « 1 » و برخى برآنند كه منظور اين است : بدون عمل مخصوص به دنيا يعنى آن‌ها در تلاش‌هايى كه براى دنيا دارند ، آخرت را نيز در نظر گرفته و در واقع براى هر دو مىكوشند . « 2 »\r\nآن‌گاه امام عليه السلام نتيجه‌گيرى كرده ، مىافزايد : « چنين كسانى هر دو سود را برده‌اند و هر دو سرا را با هم مالك شده‌اند » ؛\r\n( فَأَحْرَزَ الْحَظَّيْنِ مَعاً ، وَمَلَكَ الدَّارَيْنِ جَمِيعاً )\r\n. امام عليه السلام در پايان ، پاداشى را كه نصيب اين‌ها مىشود و نتيجهء مهمى را كه از كار خود مىگيرند اين‌گونه بيان مىكند : « آن‌ها در درگاه خدا آبرومندند و هرچه بخواهند خداوند از آن‌ها دريغ نمىدارد » ؛\r\n( فَأَصْبَحَ وَجِيهاً عِنْدَ اللَّهِ ، لَايَسْأَلُ اللَّهَ حَاجَةً فَيَمْنَعُهُ )\r\n. كلينى رحمه الله در حديثى از امام صادق عليه السلام از پدرش امام باقر عليه السلام نقل مىكند كه\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ميثم بحرانى ، ج 5 ، ص 645\r\n( 2 ) . فى ظلال نهج‌البلاغه ، ج 4 ، ص 379\r\n","page_name":" 270 ","page_number":270},
  {"content":"\r\n\r\nفرمود :\r\n« مَثَلُ الْحَرِيصِ عَلَى الدُّنْيَا كَمَثَلِ دُودَةِ الْقَزِّ كُلَّمَا ازْدَادَتْ عَلَى نَفْسِهَا لَفّاً كَانَ أَبْعَدَ لَهَا مِنَ الْخُرُوجِ حَتَّى تَمُوتَ غَمّاً قَالَ وَقَالَ أَبُو عَبْدِاللَّهِ عليه السلام كَانَ فِيمَا وَعَظَ بِهِ لُقْمَانُ ابْنَهُ يَا بُنَيَّ إِنَّ النَّاسَ قَدْ جَمَعُوا قَبْلَكَ لِأَوْلادِهِمْ فَلَمْ يَبْقَ مَا جَمَعُوا وَلَمْ يَبْقَ مَنْ جَمَعُوا لَهُ وَإِنَّمَا أَنْتَ عَبْدٌ مُسْتَأْجَرٌ قَدْ أُمِرْتَ بِعَمَلٍ وَوُعِدْتَ عَلَيْهِ أَجْراً فَأَوْفِ عَمَلَكَ وَاسْتَوْفِ أَجْرَكَ وَلا تَكُنْ فِي هَذِهِ الدُّنْيَا بِمَنْزِلَةِ شَاةٍ وَقَعَتْ فِي زَرْعٍ أَخْضَرَ فَأَكَلَتْ حَتَّى سَمِنَتْ فَكَانَ حَتْفُهَا عِنْدَ سِمَنِهَا وَلَكِنِ اجْعَلِ الدُّنْيَا بِمَنْزِلَةِ قَنْطَرَةٍ عَلَى نَهَرٍ جُزْتَ عَلَيْهَا وَتَرَكْتَهَا وَلَمْ تَرْجِعْ إِلَيْهَا آخِرَ الدَّهْرِ . . . ؛\r\nحريص در دنيا مانند كرم ابريشم است كه هرقدر بر پيلهء اطراف خود مىتند ، او را از خارج دور تر مىسازد تا زمانى كه با غم و اندوه ، جان مىدهد . سپس امام صادق عليه السلام بر اين گفتار پدرش چنين افزود : از جمله اندرزهاى لقمان به فرزندش اين بود : فرزندم ! مردمى كه پيش از تو بودند براى فرزندانشان جمع كرده و اندوختند ؛ ولى نه آنچه جمع كرده بودند باقى ماند و نه كسانى كه براى آن‌ها اندوخته بودند . تو تنها بنده‌اى هستى كه ( از سوى خدا ) اجير شده‌اى . دستور داده شده است كه اعمال انجام دهى و اجر و پاداشى براى آن وعده داده شده است ، بنابراين عملت را انجام ده و پاداش و اجرت را به‌طور كامل دريافت دار و در اين دنيا همچون گوسفندى نباش كه در كشتزار سبزى واقع مىشود و آن‌قدر مىخورد و چاق مىشود كه مرگش به هنگام چاقى اوست . ( زيرا در اين موقع صاحبش آن را ذبح مىكند ) ولى دنيا را به منزلهء پلى قرار ده كه بر نهرى كشيده شده ؛ از آن پل بگذر و آن را رها كن و هرگز به سوى آن باز نگرد . . . » . « 1 »\r\n\r\nنكته نه حرص در دنيا و نه تنبلى\r\nبه يقين منظور امام عليه السلام از آنچه در اين كلام نورانى آمده اين نيست كه تلاش\r\n\r\n\r\n","description":"","footnote":"\r\n( 1 ) . كافى ، ج 2 ، ص 134 ، ح 20\r\n","page_name":" 271 ","page_number":271},
  {"content":"\r\n\r\nو سعى براى سامان بخشيدن به حدّ لازم براى زندگى دنيا كار نادرستى است ، زيرا از آن در روايات اسلامى به عبادت و گاه به فريضه ياد شده است و يكى از مثال‌هايى كه براى كسب واجب مىزنند تلاش براى تأمين نيازمندىهاى همسر و فرزندان است .\r\nشاهد گفتار بالا آن است كه در حديث معروف و معتبرى از امام صادق عليه السلام مىخوانيم :\r\n« الْكَادُّ عَلَى عِيَالِهِ كَالْمُجَاهِدِ فِي سَبِيلِ اللَّهِ ؛\r\nكسى كه براى تأمين زندگى عيال خود زحمت كشد مانند مجاهد در راه خداست » . « 1 »\r\nدر حديث معتبر ديگرى از امام على بن موسىالرضا عليهما السلام نكتهء بالاتر از اين آمده است :\r\n« الَّذِي يَطْلُبُ مِنْ فَضْلِ اللَّهِ عَزَّوَجَلَّ مَا يَكُفُّ بِهِ عِيَالَهُ أَعْظَمُ أَجْراً مِنَ الْمُجَاهِدِ فِي سَبِيلِ اللَّهِ عَزَّوَجَلَّ ؛\r\nآن‌كس كه تلاش مىكند از فضل پروردگار مالى به دست آورد كه احتياج همسر و فرزندان را بر طرف سازد پاداش او از مجاهد در راه خدا بالاتر است » . « 2 »\r\nآنچه مورد نكوهش امام عليه السلام در اين گفتار حكيمانه است دو چيز است : يكى حرص زدن و بيش از نياز جمع‌آورى كردن به‌گونه‌اى كه انسان را به‌كلى در دنيا غرق كند و از آخرت غافل سازد ، و ديگرى ، نخوردن و اندوختن ، به نام تأمين آيندهء فرزندان كه در واقع ، آن هم نوعى سوءظن به لطف خداست ، زيرا خداوند آيندهء آن‌ها را نيز اگر اهل سعى و تلاش باشند تأمين مىكند . ضرورتى ندارد كه فرزندان ، براى هميشه وابسته به پدران و مادران باشند و به صورت انگلى زندگى كنند . تجربه نشان داده در بسيارى از موارد فرزندان ثروتمندان كه ارث كلانى به دست آن‌ها مىرسد نه‌تنها قدر ثروت بىرنج را نمىدانند ، بلكه افرادى عاطل و باطل خواهند بود . به عكس ، بسيارى از فرزندان افراد فقير را سراغ داريم كه با\r\n\r\n\r\n","description":"","footnote":"\r\n( 1 ) . كافى ، ج 5 ، ص 88 ، ح 1\r\n( 2 ) . همان ، ح 2\r\n","page_name":" 272 ","page_number":272},
  {"content":"\r\n\r\nجدّ و جهد و كوشش از صفر شروع كردند و به زندگى آبرومند و مستقل رسيدند .\r\nامثال اين حديث نيز فراوان است با اين‌كه مجاهدان در راه خدا از نظر قرآن و اسلام آن همه مقام و فضيلت دارند ، اما چنين افرادى را كه مىخواهند آبرومند زندگى كنند و سربار اين و آن نباشند اين همه مدح و تمجيد كرده‌اند .\r\nنيز دربارهء كسانى كه حرص بر دنيا آن‌ها را از آخرت غافل مىسازد در روايات معصومان عليهم السلام اشارات مهمى آمده است ؛ از جمله در حديثى از اميرمؤمنان عليه السلام مىخوانيم كه وارد بازار بصره شد در حالى كه همه حريصانه مشغول خريد و فروش بودند و از ياد خدا غافل . امام عليه السلام آن‌ها را صدا زد و فرمود :\r\n« يَا عَبِيدَ الدُّنْيَا وَعُمَّالَ أَهْلِهَا إِذَا كُنْتُمْ بِالنَّهَارِ تَحْلِفُونَ وَبِاللَّيْلِ فِي فُرُشِكُمْ تَنَامُونَ وَفِي خِلالِ ذَلِكَ عَنِ الْآخِرَةِ تَغْفُلُونَ فَمَتَى تُجَهِّزُونَ الزَّادَ وَتُفَكِّرُونَ فِي الْمَعَادِ ؛\r\nهنگامى كه شما در روز ( براى به چنگ آوردن ثروت بيشتر ) پيوسته سوگند ياد مىكنيد و شب در بستر خود مىخوابيد و در ميان اين دو از آخرت غافليد پس كى مىخواهيد زاد و توشهء قيامت را فراهم سازيد و دربارهء معاد بينديشيد ؟ » .\r\nدر اين ميان مردى عرض كرد : اى اميرمؤمنان ! ما چاره‌اى جز طلب معاش نداريم . اگر نكنيم چه كنيم ؟\r\nاميرمؤمنان عليه السلام فرمود :\r\n« إِنَّ طَلَبَ الْمَعَاشِ مِنْ حِلِّهِ لا يَشْغَلُ عَنْ عَمَلِ الْآخِرَةِ ؛\r\nطلب معاش از طريق حلال هرگز انسان را از آخرت غافل نمىسازد » .\r\nسپس امام عليه السلام بعد از بيان نكات ديگر در پايان حديث به اين آيات استشهاد فرمود : « فَأَمَّا مَنْ طَغَى * وَآثَرَ الْحَيَاةَ الدُّنْيَا * فَإِنَّ الْجَحِيمَ هِيَ الْمَأْوَى » ؛ اما كسى كه طغيان كند و زندگى دنيا را مقدم بشمرد مأواى او دوزخ است » . « 1 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 100 ، ص 32 ، ح 60\r\n","page_name":" 273 ","page_number":273},
  {"content":"\r\n . \r\n","description":"","footnote":"","page_name":" 274 ","page_number":274},
  {"content":"\r\n\r\nوَرُوِيَ أَنَّهُ ذُكِرَ عِنْدَ عُمَرَ بْنِ الْخَطَّابِ فِي أَيَّامِهِ حَلْيُ الْكَعْبَةِ وَكَثْرَتُهُ فَقَالَ قَوْمٌ لَوْ أَخَذْتَهُ فَجَهَّزْتَ بِهِ جُيُوشَ الْمُسْلِمِينَ كَانَ أَعْظَمَ لِلْأَجْرِ وَمَا تَصْنَعُ الْكَعْبَةُ بِالْحَلْيِ فَهَمَّ عُمَرُ بِذَلِكَ وَسَأَلَ عَنْهُ أَمِيرَالْمُؤْمِنِينَ عليه السلام\r\n\r\n270 فقال عليه السلام إنَّ الْقُرْآنَ أُنْزِلَ عَلَى النَّبِيِّ صلى الله عليه و آله ، وَالْأَمْوَالُ أَرْبَعَةٌ : أَمْوَالُ الْمُسْلِمِينَ فَقَسَّمَهَا\r\nبَيْنَ الْوَرَثَةِ فِي الْفَرَائِضِ ؛ وَالْفَيْءُ فَقَسَّمَهُ عَلَى مُسْتَحِقِّيهِ ؛ وَالْخُمْسُ فَوَضَعَهُ اللَّهُ حَيْثُ وَضَعَهُ ؛ والصَّدَقَاتُ فَجَعَلَهَا اللَّهُ حَيْثُ جَعَلَهَا . وَكَانَ حَلْيُ الْكَعْبَةِ فِيهَا يَوْمَئِذٍ ، فَتَرَكَهُ اللَّهُ عَلَى حَالِهِ ، وَلَمْ يَتْرُكْهُ نِسْيَاناً ، وَلَمْ يَخْفَ عَلَيْه مَكاناً ، فَأَقِرَّهُ حَيْثُ أَقَرَّهُ اللَّهُ وَرَسُولُهُ .\r\nفَقَالَ لَهُ عُمَرُ لَوْلاكَ لَافْتَضَحْنَا وَتَرَكَ الْحَلْيَ بِحَالِهِ .\r\nروايت شده است كه در ايام خلافت عمر بن الخطاب ، در حضور او از زيورهاى كعبه و كثرت آن سخن به ميان آمد . گروهى ( به عمر ) گفتند : اگر آن‌ها را مىگرفتى ( و مىفروختى ) و با آن ، لشكرهاى مسلمين را مجهز مىساختى ، اجر آن بيشتر\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nبود . كعبه چه احتياجى به اين زيورها دارد ؟ به دنبال آن ، عمر تصميم به اين كار گرفت و از اميرمؤمنان عليه السلام دراين‌باره سؤال كرد .\r\nامام عليه السلام در پاسخ او فرمود :\r\nاين قرآن بر پيامبر صلى الله عليه و آله نازل شد در حالى كه چهار نوع مال وجود داشت : اموال مسلمانان ، كه آن‌ها را ( طبق دستور قرآن ) به‌عنوان ارث مطابق سهام خاص در ميان ورثه تقسيم فرمود ، و « فىء » ( غنائمى كه از طريق جنگ يا غير جنگ به دست آمده بود ) كه آن را بر مستحقانش تقسيم كرد ، و خمس ، كه آن را در موارد خود قرار داد ، و صدقات ( زكوات ) ، كه آن‌را در آن‌جا كه لازم بود مقرر داشت ( و در ميان مستحقانش تقسيم فرمود ) . و در آن زمان زيورهاى كعبه وجود داشت و خدا آن را بر همان حال باقى گذاشت ( و حكم خاصى براى تقسيم آن بيان نكرد ) و اين امر نه از روى فراموشى بود و نه به دليل مخفى بودن مكان آن ، بنابراين تو نيز آن را بر همان حال كه خدا و پيامبرش آن را قرار داده‌اند باقى بگذار ( و از تصرف در آن صرف نظر كن ) .\r\nعمر ( هنگامى كه گفتار امام عليه السلام را شنيد ) عرض كرد : اگر تو نبودى رسوا مىشديم . و زيورهاى كعبه را به حال خود واگذاشت . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در شرح منابع اين حديث شريف به چندين كتاب معروف اشاره مىكند ؛ از جمله صحيح بخارى و در كتاب حج ، باب « كسوة الكعبة » و در اخبار المكية ( ازرقى ) و سنن ابى داود و سنن ابن ماجه و سنن بيهقى و فتوح البلدان بلاذرى و كتب متعدد ديگر كه غالباً پيش از مرحوم سيّد رضى مىزيسته‌اند . ( مصادر نهج‌البلاغه ، ج 4 ، ص 219 )\r\n","page_name":" 276 ","page_number":276},
  {"content":"\r\n\r\n\r\nشرح و تفسير سرنوشت زيورآلات كعبه\r\nسيّد رضى رحمه الله شأن ورودى براى اين كلام حكيمانهء امام عليه السلام نقل مىكند و مىگويد : « روايت شده است كه در ايام خلافت عمر بن الخطاب ، نزد او از زيورهاى كعبه و كثرت آن سخن به ميان آمد . گروهى ( به عمر ) گفتند : اگر آن‌ها را مىگرفتى ( و مىفروختى ) و با آن ، لشكرهاى مسلمين را مجهز مىساختى ، اجر آن بيشتر بود . كعبه چه احتياجى به اين زيورها دارد ؟ به دنبال آن ، عمر تصميم به اين كار گرفت و از اميرمؤمنان عليه السلام دراين‌باره سؤال كرد » ؛\r\n( وَرُوِيَ أَنَّهُ ذُكِرَ عِنْدَ عُمَرَ بْنِ الْخَطَّابِ فِي أَيَّامِهِ حَلْيُ الْكَعْبَةِ وَكَثْرَتُهُ فَقَالَ قَوْمٌ لَوْ أَخَذْتَهُ فَجَهَّزْتَ بِهِ جُيُوشَ الْمُسْلِمِينَ كَانَ أَعْظَمَ لِلْأَجْرِ وَمَا تَصْنَعُ الْكَعْبَةُ بِالْحَلْيِ فَهَمَّ عُمَرُ بِذَلِكَ وَسَأَلَ عَنْهُ أَمِيرَالْمُؤْمِنِينَ عليه السلام )\r\n. « امام عليه السلام در پاسخ او فرمود : اين قرآن بر پيامبر صلى الله عليه و آله نازل شد در حالى كه چهار نوع مال وجود داشت : اموال مسلمانان ، كه آن‌ها را ( طبق دستور قرآن ) به عنوان ارث مطابق سهام خاص در ميان ورثه تقسيم فرمود ، و فىء ( غنائمى كه از طريق جنگ يا غير جنگ به دست آمده بود ) ، كه آن را بر مستحقانش تقسيم كرد ، و خمس ، كه آن را در موارد خود قرار داد ، و صدقات ( زكوات ) ، كه آن را در آن‌جا كه لازم بود قرار داد ( و در ميان مستحقانش تقسيم فرمود ) و در آن زمان زيورهاى كعبه وجود داشت و خدا آن را بر همان حال باقى گذاشت ( و حكم\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nخاصى براى تقسيم آن بيان نكرد ) و اين امر نه از روى فراموشى بود و نه به دليل مخفى بودن مكان آن ، بنابراين تو نيز آن را بر همان حال كه خدا و پيامبرش آن را قرار داده‌اند باقى بگذار ( و از تصرف در آن صرف نظر كن ) » ؛\r\n( فَقال عليه السلام : إنَّ الْقُرْآنَ أُنْزِلَ عَلَى النَّبِيِّ صلى الله عليه و آله ، وَالْأَمْوَالُ أَرْبَعَةٌ : أَمْوَالُ الْمُسْلِمِينَ فَقَسَّمَهَا بَيْنَ الْوَرَثَةِ فِي الْفَرَائِضِ ؛ وَالْفَيْءُ فَقَسَّمَهُ عَلَى مُسْتَحِقِّيهِ ؛ وَالْخُمْسُ فَوَضَعَهُ اللَّهُ حَيْثُ وَضَعَهُ ؛ والصَّدَقَاتُ فَجَعَلَهَا اللَّهُ حَيْثُ جَعَلَهَا . وَكَانَ حَلْيُ الْكَعْبَةِ فِيهَا يَوْمَئِذٍ ، فَتَرَكَهُ اللَّهُ عَلَى حَالِهِ ، وَلَمْ يَتْرُكْهُ نِسْيَاناً ، وَلَمْ يَخْفَ عَلَيْه مَكاناً ، فَأَقِرَّهُ حَيْثُ أَقَرَّهُ اللَّهُ وَرَسُولُهُ )\r\n. هنگامى كه عمر گفتار امام عليه السلام را شنيد عرض كرد : « اگر تو نبودى رسوا مىشديم . و زيورهاى كعبه را به حال خود واگذاشت » ؛\r\n( فَقَالَ لَهُ عُمَرُ لَوْلاكَ لَافْتَضَحْنَا وَتَرَكَ الْحَلْيَ بِحَالِهِ )\r\n. امام عليه السلام در واقع براى پاسخ‌گويى به مشكل زيورآلات كعبه از دليل روشنى استفاده كرد و فرمود كه « هرگاه به قرآن مجيد مراجعه شود تكليف تمام اموال ، چه اموال خصوصى و شخصى و چه اموال بيت‌المال روشن شده است » . دربارهء اموال شخصى ، حكم ارث به شكل مبسوط در سورهء « نساء » آمده و دربارهء اموال عمومى مانند خمس ، در آيهء 41 سورهء « انفال » « 1 » و در مورد حكم زكات ، در آيهء 60 سورهء « توبه » « 2 » و دربارهء غنائم كه به صورت فىء وارد بيت‌المال مىشود در آيهء 7 سورهء « حشر » « 3 » حكم آمده است .\r\n\r\n\r\n","description":"","footnote":"\r\n( 1 ) . « وَاعْلَمُوا أَنَّمَا غَنِمْتُمْ مِّنْ شَىْءٍ فَأَنَّ للَّهِ خُمُسَهُ وَلِلرَّسُولِ وَلِذِى الْقُرْبَى وَالْيَتَامَى وَالْمَسَاكِينِ وَابْن‌ِالسَّبِيلِ إِنْ كُنتُمْ آمَنْتُمْ بِاللَّهِ وَمَا أَنزَلْنَا عَلَى عَبْدِنَا يَوْمَ الْفُرْقَانِ يَوْمَ الْتَقَى الْجَمْعَانِ وَاللَّهُ عَلَى كُلِّ شَىْءٍ قَدِيرٌ »\r\n( 2 ) . « إِنَّمَا الصَّدَقَاتُ لِلْفُقَرَاءِ وَالْمَسَاكِينِ وَالْعَامِلِينَ عَلَيْهَا وَالْمُؤَلَّفَةِ قُلُوبُهُمْ وَفِى الرِّقَابِ وَالْغَارِمِينَ وَفِىسَبِيلِ اللَّهِ وَابْنِ السَّبِيلِ فَرِيضَةً مِّنَ اللَّهِ وَاللَّهُ عَلِيمٌ حَكِيمٌ »\r\n( 3 ) . « مَّا أَفَاءَ اللَّهُ عَلَى رَسُولِهِ مِنْ أَهْلِ الْقُرَى فَلِلَّهِ وَلِلرَّسُولِ وَلِذِى الْقُرْبَى وَالْيَتَامَى وَالْمَسَاكِينِ وَابْنِ السَّبِيلِ كَىْ لَايَكُونَ دُولَةً بَيْنَ الْأَغْنِيَاءِ مِنْكُمْ وَمَا آتَاكُمُ الرَّسُولُ فَخُذُوهُ وَمَا نَهَاكُمْ عَنْهُ فَانْتَهُوا وَاتَّقُوا اللَّهَ إِنَّ اللَّهَ شَدِيدُ الْعِقَابِ »\r\n","page_name":" 278 ","page_number":278},
  {"content":"\r\n\r\nولى با اين‌كه زيورآلات و اموالِ متعلق به كعبه ، كم نبوده است با اين حال قرآن سكوت اختيار كرده و اين سكوت هرگز به معناى فراموشى و از قلم افتادن نيست ، بلكه مفهومش اين است كه بايد در اختيار كعبه باشد .\r\nاين همان چيزى است كه گاه در اصول فقه ، از آن به اطلاق مقامى تعبير مىشود و سكوت در مقام بيان ، نشانهء عدم ثبوت حكم و يا نشانهء ثبوت حكم خاصى مىگردد .\r\nاين‌كه بعضى تصور كرده‌اند زيورآلات كعبه چيز قابل توجهى نبوده ، اشتباه بزرگى است « 1 » ، زيرا در صدر اين كلام آمد كه مردم به خليفهء دوم پيشنهاد كردند از آن براى تجهيز لشكرهاى مسلمين استفاده كند و اين دليل بر فراوانى آن‌هاست .\r\nاشتباه ديگر اين‌كه بعضى تصور كرده‌اند حرام بودن تصرف در حلى كعبه به دليل آن است كه طبق يك قاعدهء اصولى ، اصل در اشياء « حَظْر » است يعنى تا اباحهء چيزى ثابت نشود بايد از انجام‌دادن آن خوددارى كرد « 2 » ، با اين‌كه در اصول ، ثابت كرده‌ايم اصل در اشياء ، اباحه است و به هنگام شك در تكاليف وجوبى و تحريمى ، اصل برائت جارى مىشود و به فرض كه اصل در اشياء ، حظر باشد ، ادلهء برائت و اباحه بر آن حاكم شده است . بنابراين دليل حرمت تصرف در اشياء مزبور ، همان سكوت معنادار قرآن و سنت پيامبر صلى الله عليه و آله است .\r\n\r\nنكته‌ها\r\n\r\n1 . داستان حُلىِّ كعبه\r\nاز تواريخ استفاده مىشود كه هديه دادن زيورآلات به كعبه ، قبل از اسلام شروع شده است ، از جمله « ابن خلدون » در تاريخ خود مىنويسد : هنگامى كه\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 19 ، ص 158\r\n( 2 ) . همان\r\n","page_name":" 279 ","page_number":279},
  {"content":"\r\n\r\n« عبدالمطلب » چاه زمزم را حفر كرد دو مجسمهء ( كوچك ) آهو از طلا و شمشيرهايى در آن‌جا يافت كه « ساسان » ، پادشاه ايران آن را براى كعبه هديه فرستاده بود و آن را در كنار زمزم دفن كرده بودند . هنگامى كه « عبدالمطلب » آن‌ها را بيرون آورد ، آن دو آهوى طلايى را به عنوان زينت كعبه قرار داد و شمشيرها را نيز به كعبه اختصاص داد . « 1 »\r\n« يعقوبى » نيز در تاريخ خود مطلبى نزديك به آن آورده است و او هم تصريح مىكند اولين كسى كه كعبه را تزئين كرد ، « عبدالمطلب » بود . « 2 »\r\nاز بعضى نقل‌ها نيز استفاده مىشود كه نه‌تنها كعبه در زمان جاهليت زيور داشت ، بلكه گاه افرادى به آن زيورها دستبرد مىزدند . « 3 »\r\nاز رواياتى كه در منابع اهل‌بيت عليهم السلام آمده استفاده مىشود كه از هداياى كعبه مىتوان براى حجاج نيازمند استفاده كرد ؛ از جمله در حديثى از امام باقر عليه السلام آمده است كه شخصى خدمت آن حضرت عرض كرد : به كعبه كنيزى هديه كرده‌اند كه پانصد دينار ارزش دارد چه دستورى مىفرماييد ؟ حضرت فرمود : آن را به فروش و مبلغ آن را به كسانى كه در راه مانده‌اند و حجاجى كه نيازمندند بده . « 4 »\r\nنيز شخصى از ابوالحسن ( موسى بن جعفر ) عليه السلام دربارهء خريدن قطعه‌اى از پردهء كعبه سؤال كرد ( هنگامى كه پردهء كعبه را عوض مىكردند ، پردهء كهنه را قطعه قطعه كرده ، هديه مىدادند و يا مىفروختند ) كه قسمتى از آن را براى خود نگاه داشته و بقيه را مىخواست بفروشد . حضرت فرمود كه مانعى ندارد و براى او بركت دارد . سؤال كرد : آيا مىشود چيزى از آن را كفن ميت قرار داد ؟ حضرت فرمود : نه . « 5 »\r\n\r\n\r\n","description":"","footnote":"\r\n( 1 ) . تاريخ ابن خلدون ، ج 2 ، ص 338\r\n( 2 ) . تاريخ يعقوبى ، ج 1 ، ص 247\r\n( 3 ) . المحبر ، ( محمد بن حبيب بغدادى ، متوفاى 245 ) ، ص 338\r\n( 4 ) . كافى ، ج 4 ، ص 242 ، ح 3\r\n( 5 ) . كافى ، ج 3 ، ص 148 ، ح 5\r\n","page_name":" 280 ","page_number":280},
  {"content":"\r\n\r\nقرائن نشان مىدهد كه زيورآلات كعبه قبل از اسلام نيز وجود داشته است .\r\nاز حديثى كه علامهء مجلسى رحمه الله در بحارالانوار از « ابن اسحاق » نقل مىكند استفاده مىشود كه كعبه گنجى داشت درون چاهى در داخل كعبه و جمعى از قريش پنج سال پيش از بعثت پيغمبر اكرم صلى الله عليه و آله آن را سرقت كردند . « 1 »\r\nپس از اسلام نيز تا مدت‌ها كسى در آن تصرف نمىكرد و حتى امام على بن ابىطالب عليه السلام در حديث شريف مورد بحث نيز از تصرف در آن نهى فرموده است ؛ ولى سال‌هاست كه هيچ‌گونه زيورآلاتى در كعبه مشاهده نمىشود . تنها ، پردهء كعبه را هر سال عوض مىكنند و پردهء پيشين را قطعه قطعه كرده براى شخصيت‌هاى كشورهاى اسلامى مىفرستند يا به زوار مىدهند ؛ اما اين‌كه از چه زمانى آن زيورآلات برداشته شد و يا در صندوق يا محل خاصى حفظ گرديد براى ما روشن نيست . و به‌تازگى حاكمان وهابى براثر باورهاى نادرست خود در نفى « تبرك » ، پردهء كعبه را بايگانى مىكنند .\r\nاكنون اين سؤال پيش مىآيد كه چرا امام عليه السلام به عمر فرمود حلى كعبه را به حال خود واگذارد ؟ در حالى كه به‌طور مداوم زيورآلات تازه‌اى به كعبه هديه مىكردند و انباشتن و نگهداشتن همهء آن‌ها وجهى نداشت .\r\nپاسخ سؤال اين است كه دستور آن حضرت به ظاهر دستورى موقت بوده است و هدف اين بوده كه حتىالامكان آن زيورآلات حفظ شود تا اگر نيازى براى مرمت كعبه يا مسجدالحرام پيدا شود از آن‌ها استفاده كنند ؛ به خصوص اين‌كه كعبه و مسجد الحرام ، پيوسته در معرض سيل‌هاى سنگين بود ، بنابراين دستور امام عليه السلام دستورى هميشگى به شمار نمىآيد .\r\n\r\n\r\n","description":"","footnote":"\r\n( 1 ) . بحارالانوار ، ج 15 ، ص 411\r\n","page_name":" 281 ","page_number":281},
  {"content":"\r\n\r\n\r\n2 . لَوْلا عَلِىٌّ لَهَلَكَ عُمَر\r\nآنچه در ذيل اين حديث شريف آمده كه عمر پس از شنيدن اين كلام حكيمانه خطاب به على بن ابىطالب عليه السلام عرض كرد :\r\n« لَوْلاكَ فَافْتَضَحْنا ؛\r\nاگر تو نبودى رسوا مىشديم » . منحصر به اين مورد نيست ، بلكه در طول خلافت خود بارها به مشكلات علمى و فقهى برخورد كه كسى جز اميرمؤمنان على عليه السلام آن را براى وى نگشود و اين اعتراف را به تعبيرات مختلف تكرار كرد كه مرحوم علامهء امينى در جلد ششم الغدير در بحث « نوادر الاثر » آن‌ها را با ذكر مدارك دقيق از كتب اهل سنت آورده است . تعبيراتى همانند آنچه در ذيل مىآيد :\r\n1 .\r\n« لَوْلا عَلِىٌّ لَضَلَّ عُمَرُ ؛\r\nاگر على نبود عمر گمراه مىشد » .\r\n2 .\r\n« اللّهُمَّ لا تَبْقِنى لِمُعْضِلَةٍ لَيْسَ لَهَا ابْنُ أبيطالِبٍ ؛\r\nخدايا ! هرگاه مشكلى پيش آيد كه على براى حل آن حضور نداشته باشد مرا باقى مگذار » .\r\n3 .\r\n« لا أبْقانِىَ اللَّهُ بِأرْضٍ لَسْتَ فِيها يا أبَاالْحَسَنِ ؛\r\nخدا مرا در سرزمينى زنده ندارد كه تو در آن نباشى » .\r\n4 .\r\n« أعُوذُ بِاللَّهِ مِنْ مُعْضِلَةٍ لا عَلِىٌّ بِها ؛\r\nبه خدا پناه مىبرم از اين‌كه مشكلى پيش آيد و على براى حل آن حضور نداشته باشد » .\r\n5 .\r\n« عَجَزَتِ النّساءُ أنْ تَلِدْنَ مِثْلَ عَلِىّ بْنِ أبيطالِبٍ لَوْلا عَلِىٌّ لَهَلَكَ عُمَرُ ؛\r\nمادران عاجزند از اين‌كه مثل على بن ابىطالب را بزايند اگر على نبود عمر هلاك مىشد » .\r\n6 .\r\n« يَابْنَ أبيطالبٍ ما زِلْتَ كاشِفُ كُلّ شُبْهَةٍ وَمُوضِحُ كُلّ حُكْمٍ ؛\r\nاى فرزند ابوطالب ! تو همواره حل كنندهء شبهات و واضح كنندهء احكام بوده‌اى » .\r\n7 .\r\n« رُدُّوا قَوْلَ عُمَرِ إلى عَلِىّ . لَوْلا عَلِىٌّ لَهَلَكَ عُمَرُ ؛\r\nسخن عمر را به على بازگردانيد ( و به‌وسيلهء او اصلاح كنيد ) اگر على نبود عمر هلاك مىشد » .\r\nتعبيرات ديگرى نيز از اين قبيل هست كه همه با اسناد دقيق از كتب اهل سنت ذكر شده است » . « 1 »\r\n\r\n\r\n","description":"","footnote":"\r\n( 1 ) . الغدير ، ج 6 ، ص 462\r\n","page_name":" 282 ","page_number":282},
  {"content":"\r\n\r\n\r\n271 فقال عليه السلام رُوِيَ أَنَّهُ عليه السلام رُفِعَ إِلَيْهِ رَجُلانِ سَرَقَا مِنْ مَالِ اللَّهِ أَحَدُهُمَا عَبْدٌ مِنْ مَالِ اللَّهِ وَالْآخَرُ مِن‌ْعُرُوضِ النَّاسِ أمَّا هذَا فَهُوَ مِنْ مَالِ اللَّهِ وَلَا حَدَّ عَلَيْهِ ، مَالُ اللَّهِ أَكَلَ بَعْضُهُ بَعْضاً ؛ وَأَمَّا الْآخَرُ فَعَلَيْهِ الْحَدُّ الشَّدِيدُ فَقَطَعَ يَدَهُ .\r\nروايت شده است كه دو نفر را خدمت امام عليه السلام آوردند كه هر دو از بيت‌المال سرقت كرده بودند . يكى از آن دو ، برده‌اى متعلق به بيت‌المال بود و ديگرى متعلق به بعضى از مردم .\r\nامام عليه السلام فرمود :\r\n« اما اين يكى ( بردهء بيت‌المال ) خودش مال خداست و حدى بر او نيست ( چراكه ) بخشى از مال خداوند ، بخش ديگر را خورده ! و اما آن ديگرى بايد حد شديد بر او جارى شود ( منظور از حد شديد همان حدّ سرقت است . و به دنبال آن دستور داد ) دست او را قطع كردند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\n","page_name":" 283 ","page_number":283},
  {"content":"\r\n\r\n\r\n\r\n","description":"","footnote":"\r\nكلينى رحمه الله در كتاب الحدود از فروع كافى به سند معتبر از امام باقر عليه السلام نقل مىكند كه اميرمؤمنان على عليه السلام دربارهء دو نفر كه از بيت‌المال سرقت كرده بودند اين سخن را با اضافاتى فرمود . نيز قاضى نعمان مغربى ( متوفاى 363 ) در كتاب دعائم الاسلام آن را آورده ( و هر دو پيش از مرحوم سيّد رضى مىزيستند ) . ( مصادر نهج‌البلاغه ، ج 4 ، ص 219 )\r\n","page_name":" 284 ","page_number":284},
  {"content":"\r\n\r\n\r\nشرح و تفسير حكم حكيمانه\r\nهمان‌گونه كه در ترجمهء اين كلام شريف آمد به گفتهء سيّد رضى رحمه الله ، اين سخن را امام عليه السلام هنگامى فرمود كه « دو نفر را كه از بيت‌المال سرقت كرده بودند نزد آن حضرت آوردند ؛ يكى غلامى بود مربوط به بيت‌المال و ديگرى غلامى متعلق به مردم » ؛\r\n( رُوِيَ أَنَّهُ عليه السلام رُفِعَ إِلَيْهِ رَجُلانِ سَرَقَا مِنْ مَالِ اللَّهِ أَحَدُهُمَا عَبْدٌ مِنْ مَالِ اللَّهِ وَالآْخَرُ مِنْ عُرُوضِ النَّاسِ )\r\n. « عروض » - به گفتهء لسان‌العرب - جمع عَرض به معناى متاع است ، بنابراين « عُرُوضُ النّاس » يعنى غلامى كه از امتعه و دارايى مردم محسوب مىشده نه بيت‌المال ؛ ولى در بيشتر نسخ به جاى « عروض » ، « عُرض » به معناى تودهء مردم يا ساير مردم آمده است .\r\nامام عليه السلام در اين‌جا حكم حكيمانه‌اى صادر كرد و فرمود : « اما اين يكى ( كه بردهء بيت‌المال است ) خود از مال‌اللَّه به شمار مىآيد و حدى بر او جارى نخواهد شد » ؛\r\n( فقال عليه السلام : أمَّا هذَا فَهُوَ مِنْ مَالِ اللَّهِ وَلَا حَدَّ عَلَيْهِ )\r\n. سپس به عنوان دليل افزود : « بخشى از مال‌اللَّه بخش ديگرى را خورده » ؛\r\n( مَالُ اللَّهِ أَكَلَ بَعْضُهُ بَعْضاً )\r\n. اشاره به اين‌كه او فىالجمله حق داشته است كه از بيت‌المال چيزى بردارد ، چراكه نفقهء او بر بيت‌المال است ، بنابراين اجراى حد در مورد او دليلى ندارد .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nاما نفر دوم بايد مشمول حد شديد باشد ( كه در اين‌جا منظور حدّ سرقت است و به دنبال آن امام عليه السلام دستور داد ) دست او را قطع كردند » ؛\r\n( وَأَمَّا الْآخَرُ فَعَلَيْهِ الْحَدُّ الشَّدِيدُ فَقَطَعَ يَدَهُ )\r\n. اين حكم در كتاب حدود در ميان فقهاى شيعه مسلم است كه اگر برده‌اى جزء غنائم جنگى باشد و چيزى از غنيمت را سرقت كند مشمول حكم قطع دست نمىشود .\r\nمرحوم صاحب جواهر بعد از ذكر اين حكم كه در متن شرايع آمده مىگويد :\r\n« بِلا خِلافٍ أجِدُهُ فيهِ » ؛\r\n( هيچ اختلافى در اين حكم در ميان فقهاى اصحاب نيافتم ) و بعد به حديث بالا استدلال مىكند ، سپس دليل ديگرى را كه در متن شرايع آمده ذكر مىكند كه اگر چنين برده‌اى قطع دست شود نه‌تنها به نفع بيت المال نيست ، بلكه ضرر بيشترى به بيت‌المال مىخورد و مىدانيم يكى از فلسفه‌هاى اجراى اين حد ، دفع ضرر است و ضرر را نبايد با ضرر دفع كرد . « 1 »\r\nالبته اين نكتهء جالبى است ، خواه به عنوان علت پذيرفته شود و يا به عنوان حكمت و يا مؤيد .\r\nدر پايان مىافزايد : حاكم شرع او را تأديب مىكند به‌گونه‌اى كه بار ديگر بر اين كار جرأت نكند . « 2 »\r\nاين نكته نيز حائز اهميت است كه نفر دوم كه دستور قطع دست او داده شد در يك مورد از اجراى حد معاف مىشود و آن اين است كه از كسانى باشد كه سهمى در بيت المال داشته باشند در اين صورت اگر بيش از سهم خود به مقدار نصاب دزدى نكند قطع دست نمىشود .\r\nولى فقهاى اهل سنت راه ديگرى را در اين مسئله پيموده و گفته‌اند كسى كه\r\n\r\n\r\n","description":"","footnote":"\r\n( 1 ) . جواهر الكلام ، ج 41 ، ص 491\r\n( 2 ) . همان\r\n","page_name":" 286 ","page_number":286},
  {"content":"\r\n\r\nچيزى از مال غنيمت را پيش از قسمتش بدزدد ، خواه بيش از حق او باشد يا نه ، قطع دست نمىشود ، چون مخلوط شدن حقش با بيت‌المال مصداق شبهه و مانع از قطع دست است . اين در صورتى است كه حقى در غنيمت داشته باشد به اين طريق كه با اذن صاحب خود در ميدان جنگ شركت كرده باشد . و اگر حقى نداشته باشد و صاحب آن غلام حقى در غنيمت داشته باشد باز قطع دست نمىشود ، زيرا سهم مشاع صاحبش مصداق شبهه است كه مانع قطع دست مىشود . « 1 »\r\nهمان‌گونه كه ملاحظه مىكنيد اين فتوا با اين‌كه مخالف كلام اميرمؤمنان على عليه السلام است استدلال بسيار ضعيفى دارد ، زيرا آميخته شدن حق انسان با بيت‌المال در صورتى كه بيش از حدِّ خود را به مقدار نصاب سرقت كند شبهه‌اى ندارد . همچنين آميخته شدن حق صاحب غلام با بيت‌المال ، آن هم موجب شبههء مانع از اجراى حد نمىشود . فرض كنيد كسى پيدا شد كه صد برابر حق خود را از بيت المال سرقت كرد ، باز هم بگوييم شبهه است و مانع اجراى حد ؟ هيچ فقيه آگاهى مىتواند چنين سخنى را بپذيرد ؟\r\nبه همين دليل در فقه ما بيشتر فقها پذيرفته‌اند كه در چنين صورتى حد جارى مىشود ، بلكه بعضى معتقدند اگر شريك به‌اندازهء سهم خود نيز سرقت كند در حالى كه مىداند مال مشترك است و تقسيم نشده است و پيش از تقسيم ، تصرف در آن جايز نيست ، در اين صورت نيز حد بر او جارى مىشود ؛ ولى بسيارى آن را مصداق شبهه گرفته‌اند كه در اين فرض ، حد اجرا نمىشود و كلام امام عليه السلام را بر غير اين صورت بايد حمل كرد .\r\nشايان توجه است كه اين حديث شريف با سند صحيح از امام باقر عليه السلام در ضمن قضاوت‌هاى اميرمؤمنان على عليه السلام نقل شده و در ذيل آن آمده است :\r\n« ثُمَّ أَمَرَ\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 19 ، ص 161\r\n","page_name":" 287 ","page_number":287},
  {"content":"\r\n\r\nأَنْ يُطْعَمَ السَّمْنَ وَ اللَّحْمَ حَتَّى بَرَأَتْ مِنْهُ ؛\r\nامام عليه السلام بعد از قطع دست او دستور داد غذاهاى مقوى از گوشت و روغن به او بخورانند تا زمانى كه دست‌هايش التيام پيدا كند و بتواند به خانهء خود بازگردد » . « 1 »\r\n* * *\r\n\r\n\r\n","description":"","footnote":"\r\n( 1 ) . كافى ، ج 7 ، ص 264 ، ح 24\r\n","page_name":" 288 ","page_number":288},
  {"content":"\r\n\r\n\r\n272 و قال عليه السلام لَوْ قَدِ اسْتَوَتْ قَدَمَاىَ مِنْ هذِهِ الْمَدَاحِضِ لَغَيَّرْتُ أَشْيَاءَ .\r\nامام عليه السلام فرمود :\r\nاگر در برابر اين لغزشگاه‌ها ، گام‌هايم استوار شود امورى را تغيير خواهم داد .\r\n( و بدعت‌هايى را كه گذاشته‌اند از ميان خواهم برد ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nتنها موردى كه در مصادر نهج‌البلاغه به عنوان منبعى براى اين كلام حكمت‌آميز نقل شده ، نقل آمُدى در غررالحكم است كه حديث شريف را با كمى تغيير ذكر كرده است . ( مصادر نهج‌البلاغه ، ج 4 ، ص 220 )\r\n","page_name":" 289 ","page_number":289},
  {"content":"\r\n . \r\n","description":"","footnote":"","page_name":" 290 ","page_number":290},
  {"content":"\r\n\r\n\r\nشرح و تفسير مبارزه با بدعت‌ها\r\nامام عليه السلام در اين گفتار پرمعناى خود به انحرافات و بدعت‌هايى كه بعد از رسول خدا صلى الله عليه و آله پيدا شده بود اشاره كرده مىفرمايد : « اگر گام‌هايم در اين لغزشگاه‌ها استوار بماند امورى را تغيير خواهم داد » ؛\r\n( لَوْ قَدِ اسْتَوَتْ قَدَمَاىَ مِنْ هذِهِ الْمَدَاحِضِ لَغَيَّرْتُ أَشْيَاءَ )\r\n. « مَداحِضْ » جمع « مِدْحَض » به معناى لغزشگاه است و ريشهء اصلى آن « دَحْض » و « دُحوض » به معناى لغزش است .\r\nمىدانيم پس از پيامبر اكرم صلى الله عليه و آله در زمان خلفا انحرافى چه در مسائل عقيدتى و چه در احكام روى داد كه غالباً منشأ سياسى يا عدم آگاهى به تعليمات اسلام داشت و امام عليه السلام مترصد بود مسلمانان را از آن انحرافات بازگرداند و به اسلام خالص و راستين زمان پيامبر اكرم صلى الله عليه و آله سوق دهد ؛ ولى متأسفانه جنگ‌هاى داخلى كه يكى پس از ديگرى واقع شد و بىوفايى كوفيان و فعاليت شديد منافقان به آن حضرت مجال نمىداد . ازاين‌رو فرمود كه اگر اين لغزشگاه‌ها بر طرف گردد و آرامش پيدا شود - كه متأسفانه تا آخر عمر مبارك آن حضرت حاصل نشد - امورى را تغيير خواهم داد .\r\nشاهد اين سخن ما خطبه‌اى است كه حضرت ضمن آن مىفرمايد :\r\n« قَدْ عَمِلَتِ الْوُلاةُ قَبْلِي أَعْمَالًا خَالَفُوا فِيهَا رَسُولَ اللَّهِ صلى الله عليه و آله مُتَعَمِّدِينَ لِخِلافِهِ نَاقِضِينَ لِعَهْدِهِ\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nمُغَيِّرِينِ لِسُنَّتِهِ وَلَوْ حَمَلْتُ النَّاسَ عَلَى تَرْكِهَا وَحَوَّلْتُهَا إِلَى مَوَاضِعِهَا وَإِلَى مَا كَانَتْ فِي عَهْدِ رَسُولِ اللَّهِ صلى الله عليه و آله لَتَفَرَّقَ عَنِّي جُنْدِي حَتَّى أَبْقَى وَحْدِي أَوْ قَلِيلٌ مِنْ شِيعَتِي ؛\r\nزمامداران پيش از من كارهايى انجام دادند كه بر خلاف سنت رسول خدا صلى الله عليه و آله بود .\r\nعامدانه راه خلاف رفتند و نقض عهد آن حضرت كردند و سنتش را تغيير دادند و اگر من مردم را وادار به ترك آن‌ها كنم و آن‌ها را به حال اول و به همان چيزى كه در عهد رسول خدا صلى الله عليه و آله بود بازگردانم ، لشكرم از اطراف من پراكنده مىشود تا آن‌جا كه تنهاى تنها مىمانم و يا كمى از شيعيان من با من مىمانند » . « 1 »\r\nاين بدعت‌ها زياد بودند كه به بخشى از آن‌ها اشاره مىشود :\r\nتبعيض ميان عرب و عجم كه در زمان عمر واقع شد و بيت‌المال را ميان مسلمانان يكسان تقسيم نكرد .\r\nمخالفت با حج تمتع و ازدواج موقت كه در عبارت معروف از او نقل شده است :\r\n« مُتْعَتانِ كانَتا في عَهْدِ رَسُولِ اللَّهِ صلى الله عليه و آله وَأنا أنْهي وَأُعاقِبُ عَلَيْهِما »\r\nكه با تعبيرات متفاوتى در كتب زيادى نقل شده است .\r\nخواندن نماز تراويح ( نمازهاى مستحب شب ماه رمضان كه بايد فرادى خوانده شود و او دستور داد به صورت جماعت بخوانند ) .\r\nگفتن « الصَّلاةُ خَيْرٌ مِنَ النَّوْمِ » در اذان صبح كه به گفتهء ابن ابى شيبه در كتاب مصنف خود ، عمر شنيد كه مؤذن او به هنگام اذان صبح مىگويد : « الصَّلاةُ خَيْرٌ مِنَ النَّوْمِ » ، عمر از اين جمله خوشنود شد و به مؤذن خود گفت : « أقِرّها في أذانِكَ ؛ آن را در اذان ( صبحِ ) خود همواره بگو » . « 2 »\r\nهمچنين حذف « حَىّ عَلى خَيْرِ الْعَمَلِ » از اذان به بهانهء اين‌كه اگر مردم نماز را بهترين كار بشمرند ممكن است به جهاد اهميت ندهند . در روايت معروفى آمده\r\n\r\n\r\n","description":"","footnote":"\r\n( 1 ) . كافى ، ج 8 ، ص 59\r\n( 2 ) . المصنف ، ج 1 ، ص 236\r\n","page_name":" 292 ","page_number":292},
  {"content":"\r\n\r\nاست كه عكرمه از ابن عباس سؤال كرد : چرا عمر « حَىّ عَلى خَيْرِ الْعَمَلِ » را از اذان حذف كرد ؟ ابن عباس گفت :\r\n« أرادَ عُمَرُ أنْ لا يَتَّكِلَ النّاسُ عَلَى الصَّلاةِ وَيَدَعُوا الْجِهادَ فَلِذلِكَ حَذَفَها مِنَ الْأذانِ »\r\n. « 1 »\r\nشوكانى در نيل الاوطار از كتاب الاحكام نقل مىكند :\r\n« قَدْ صَحَّ لَنا أنَّ حَىّ عَلى خَيْرِ الْعَمَلِ كانَتْ عَلى عَهْدِ رَسُولِ اللَّهِ صلى الله عليه و آله يُؤَذَّنُ بِها وَلَمْ تُطْرَحْ إلّافي زَمَنِ عُمَرِ ؛\r\nدر روايت صحيح ثابت شده است كه « حَىّ عَلى خَيْرِ الْعَمَلِ » در زمان پيامبر اكرم صلى الله عليه و آله بود و آن را در اذان مىگفتند ؛ ولى در زمان عمر آن را حذف كردند » . « 2 »\r\nسپس در زمان عثمان ، بدعت‌هاى عجيب‌تر ديگرى گذاشته شد كه از آن جمله تقسيم بيت‌المال و مقام‌هاى حساس حكومت اسلامى در ميان خويشاوندان او و وابستگان به او بود كه همين مطلب سبب شد داد و فرياد مردم به اعتراض بلند شود ؛ اعتراضى كه سرانجام منجر به قتل او شد .\r\nامثال اين بدعت‌ها كه در كتب مشروحهء كلاميه آمده ، فراوان است . اميرمؤمنان على عليه السلام مىخواست پس از استقرار حكومت ، تمام اين بدعت‌ها را حذف كند و سنت‌هاى عصر رسول‌اللَّه صلى الله عليه و آله را زنده نمايد ؛ ولى متأسفانه مشكلات داخلى كشور اسلام و جنگ‌ها اجازه نداد و اين افتخار بزرگ از مسلمانان سلب شد .\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 81 ، ص 140 ، ح 34 . رجوع شود به الغدير ، ج 6 ، ص 301\r\n( 2 ) . نيل الاوطار ، ج 2 ، ص 19\r\n","page_name":" 293 ","page_number":293},
  {"content":"\r\n . \r\n","description":"","footnote":"","page_name":" 294 ","page_number":294},
  {"content":"\r\n\r\n\r\n273 و قال عليه السلام اعْلَموا عِلْماً يَقِيناً انَّ اللَّهَ لَمْ يَجْعَلْ لِلْعَبْدِ - وَإِنْ عَظُمَتْ حِيلَتُهُ ، وَاشْتَدَّتْ طِلْبَتُهُ ، وَقَوِيَتْ مَكِيدَتُهُ - أَكْثَرَ مِمَّا سُمِّىَ لَهُ فِي الذِّكْرِ الْحَكِيمِ ، وَلَمْ يَحُلْ بَيْنَ الْعَبْدِ فِي ضُعْفِهِ وَقِلَّةِ حِيلَتِهِ ، وَبَيْنَ أَنْ يَبْلُغَ مَا سُمِّيَ لَهُ فِي الذِّكْرِ الْحَكِيمِ .\r\nوَالْعَارِفُ لِهذَا الْعَامِلُ بِهِ ، أَعْظَمُ النَّاسِ رَاحَةً فِي مَنْفَعَةٍ ، وَالتَّارِكُ لَهُ الشَّاكُّ فِيهِ أَعْظَمُ النَّاسِ شُغُلًا فِي مَضَرَّةٍ ، وَرُبَّ مُنْعَمٍ عَلَيْهِ مُسْتَدْرَجٌ بِالنُّعْمَى ، وَرُبَّ مُبْتَلىً مَصْنُوعٌ لَهُ بِالْبَلْوَى ، فَزِدْ أَيُّهَا الْمُسْتَنفِعُ فِي شُكْرِكَ ، وَقَصِّرْ مِنْ\r\nعَجَلَتِكَ ، وَقِفْ عِنْدَ مُنْتَهَى رِزْقِكَ .\r\nامام عليه السلام فرمود :\r\nيقين بدانيد خدا براى بنده‌اش - اگرچه بسيار چاره‌جو و سخت‌كوش و در طرح نقشه‌ها قوى باشد - بيش از آنچه در كتاب الهى براى او ( از روزى ) مقدر شده قرار نداده است و ( به عكس ) - هرچند بنده‌اش ناتوان و كم‌تدبير باشد - ميان او و آنچه برايش در كتاب الهى مقرر گشته مانع نگرديده است و كسى كه از اين حقيقت آگاه باشد و به آن عمل نمايد از همهء مردم ، آسوده‌خاطرتر و پرمنفعت‌تر است و آن‌كس كه آن را ترك كند و در آن شك و ترديد داشته باشد ، از همهء مردم ، گرفتارتر\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nو زيان‌كارتر است و چه بسيارند افرادى كه مشمول نعمت ( الهى ) هستند ؛ اما اين نعمت مقدمهء بلاى هلاكت ايشان محسوب مىشود و چه بسيارند افرادى كه در بلا و سختى قرار دارند اما اين بلا وسيله‌اى براى آزمايش و تكامل آن‌هاست . بنابراين اى كسى كه مىخواهى از اين گفتار بهره‌گيرى ! بر شكرت بيفزا و از شتاب ( براى به دست آوردن دنيا ) بكاه وهنگامى كه به آخرين حد روزى خود مىرسى قانع باش . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در كتاب مصادر مىگويد : سيّد رضى رحمه الله اين گفتار نورانى را از كلام مشروحى كه در يكى از خطب اميرمؤمنان عليه السلام آمده است و ابن شعبهء حرانى آن را در تحف العقول نقل كرده اخذ نموده است . از كلام او چنين استفاده مىشود كه آنچه را مرحوم سيّد رضى در اين‌جا و در خطبهء 153 آورده همه در يك خطبه بوده و سيّد رضى رحمه الله از آن گزينش نموده است . ( مصادر نهج‌البلاغه ، ج 4 ، ص 221 ) .\r\nاضافه بر اين كلينى رحمه الله نيز در كتاب كافى اين حديث شريف را با تفاوت‌ها و اضافاتى آورده است ( كافى ، ج 5 ، ص 81 ، ح 9 )\r\n","page_name":" 296 ","page_number":296},
  {"content":"\r\n\r\n\r\nشرح و تفسير از حرص خود بكاه و به سهم خود قانع باش\r\nامام عليه السلام در اين گفتار حكيمانه در حقيقت مىخواهد حريصان در دنيا را از حرص بازدارد و به كفاف و عفاف قانع سازد و از مسابقهء گناه‌آلودى كه براى به چنگ آوردن اموال بيشتر در ميان گروهى از دنياپرستان رايج است جلوگيرى كند ، مىفرمايد : « به يقين بدانيد خدا براى بنده‌اش - اگرچه بسيار چاره‌جو و سخت‌كوش و در طرح نقشه‌ها قوى باشد - بيش از آنچه در كتاب الهى براى او ( از روزى ) مقدر شده قرار نداده است » ؛\r\n( اعْلَموا عِلْماً يَقِيناً انَّ اللَّهَ لَمْ يَجْعَلْ لِلْعَبْدِ - وَإِنْ عَظُمَتْ حِيلَتُهُ ، وَاشْتَدَّتْ طِلْبَتُهُ ، وَقَوِيَتْ مَكِيدَتُهُ - أَكْثَرَ مِمَّا سُمِّىَ لَهُ فِي الذِّكْرِ الْحَكِيمِ )\r\n. سپس به نقطهء مقابل آن اشاره كرده مىفرمايد : « و ( به عكس ) - هرچند بنده‌اش ناتوان و كم‌تدبير باشد - ميان او و آنچه برايش در كتاب الهى مقرر گشته مانع نگرديده است » ؛\r\n( وَلَمْ يَحُلْ بَيْنَ الْعَبْدِ فِي ضُعْفِهِ وَقِلَّةِ حِيلَتِهِ ، وَبَيْنَ أَنْ يَبْلُغَ مَا سُمِّيَ لَهُ فِي الذِّكْرِ الْحَكِيمِ )\r\n. جملهء « ذِكْرِ الْحَكيمِ » گرچه در قرآن مجيد به معناى آيات الهى آمده است و بعضى از شارحان نهج‌البلاغه آن را در اين‌جا همين‌گونه تفسير كرده‌اند ؛ ولى با توجه به اين‌كه اندازهء روزى افراد به‌طور مشخص در قرآن مجيد نيامده و هدف امام عليه السلام در اين بيان حكيمانه اين است كه حد و حدود روزى اشخاص در ذكر\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nحكيم بيان شده ، اين كلام با لوح محفوظ و كتاب علم الهى تناسب دارد كه در آن‌جا همهء مقدرات ثبت است .\r\nعلامهء مجلسى رحمه الله در بحارالانوار در باب « القلم و اللوح المحفوظ » نيز رواياتى را نقل مىكند كه « ذكر حكيم » در آن‌ها به‌طور واضح به لوح محفوظ تفسير شده است . « 1 »\r\nبنابراين نبايد ترديد كرد كه منظور از « ذكر حكيم » در اين‌جا قرآن مجيد نيست بلكه همان لوح محفوظ است كه گاهى به عنوان علم الهى تفسير مىشود .\r\nسپس امام عليه السلام به نتيجهء اين اقتصاد اشاره كرده ، مىفرمايد : « كسى كه از اين حقيقت آگاه باشد و به آن عمل كند آسايش و راحتى و منفعتش از همه كس بيشتر است و آن كس كه آن را ترك گويد و در آن شك و ترديد كند از همهء مردم گرفتارتر و زيان‌كارتر است » ؛\r\n( وَالْعَارِفُ لِهذَا الْعَامِلُ بِهِ ، أَعْظَمُ النَّاسِ رَاحَةً فِي مَنْفَعَةٍ ، وَالتَّارِكُ لَهُ الشَّاكُّ فِيهِ أَعْظَمُ النَّاسِ شُغُلًا فِي مَضَرَّةٍ )\r\n. نتيجه‌گيرى امام عليه السلام كاملًا روشن و منطقى است ؛ افراد حريص كه دائماً براى رسيدن به آنچه برايشان مقدّر نشده دست و پا مىزنند ، پيوسته در زحمتند و روحشان در عذاب و جسمشان خسته و ناتوان است ، و به عكس ، آن‌هايى كه به مقدرات الهى قانع هستند ، نه حرص و آز بر آن‌ها غلبه مىكند و نه پيوسته در تلاش و عذاب و زياده‌خواهى هستند .\r\nبارها گفته‌ايم اين‌گونه تعبيرات كه در آيات قرآنى و روايات در مورد تقدير روزى وارد شده ، مفهومش اين نيست كه از تلاش و كوشش براى پيشرفت اقتصادى و تأمين زندگى آبرومندانه دست بكشيم ، زيرا آن يك وظيفهء واجب است كه در روايات اسلامى نيز بر آن تأكيد و حتى هم‌رديف جهاد فى سبيل‌اللَّه شمرده شده است ، همان‌گونه كه در حديث معروف معتبرى از امام صادق عليه السلام\r\n\r\n\r\n","description":"","footnote":"\r\n( 1 ) . بحارالانوار ، ج 54 ، ص 372 ، ح 17 و 19\r\n","page_name":" 298 ","page_number":298},
  {"content":"\r\n\r\nمىخوانيم :\r\n« الْكَادُّ عَلَى عِيَالِهِ كَالْمُجَاهِدِ فِي سَبِيلِ اللَّهِ ؛\r\nكسى كه براى تأمين زندگى عيال خود زحمت بكشد مانند مجاهد در راه خداست » . « 1 » بنابراين روزى مقدّر با تلاش و كوشش رابطه دارد .\r\nيا به تعبير ديگر ، تقديرات الهى مشروط به تلاش و سعى و كوشش است و افراد تنبل و بيكار و بىتدبير از سهم مقدرشان نيز محروم خواهند شد .\r\nآن‌گاه امام عليه السلام در ادامهء اين سخن به دو مورد كه در واقع جنبهء استثنا از آن قاعدهء بالا دارد اشاره كرده ، مىفرمايد : « بسيارند افرادى كه مشمول نعمت خداوند هستند ؛ اما اين نعمت مقدمهء بلا و هلاكت ايشان است و چه بسيارند كسانى كه در بلا و سختى قرار دارند ؛ اما اين بلا وسيله‌اى براى آزمايش و تكامل آن‌هاست » ؛\r\n( وَرُبَّ مُنْعَمٍ عَلَيْهِ مُسْتَدْرَجٌ بِالنُّعْمَى ، وَرُبَّ مُبْتَلىً مَصْنُوعٌ لَهُ بِالْبَلْوَى )\r\n. در پايان ، امام عليه السلام مستمعان خود را مخاطب قرار داده مىفرمايد : « اى بهره‌گيرنده ( اى شنونده ) بر شكر نعمت‌ها بيفزا و از سرعت و شتاب ( براى به دست آوردن زخارف دنيا ) بكاه و هنگامى كه به روزى خود به‌طور كامل رسيده‌اى توقف كن » ؛\r\n( فَزِدْ أَيُّهَا الْمُسْتَنفِعُ فِي شُكْرِكَ ، وَقَصِّرْ مِنْ عَجَلَتِكَ ، وَقِفْ عِنْدَ مُنْتَهَى رِزْقِكَ )\r\n. شايان توجه است كه در بسيارى از نسخه‌هاى نهج‌البلاغه\r\n« أيُّهَا الْمُسْتَمِعْ ؛\r\nاى شنونده » آمده در حالى كه در نسخهء صبحى صالح كه آن را به عنوان متن انتخاب كرده‌ايم « مُسْتَنْفِعُ » ؛ ( اى بهره‌گيرنده ) آمده است و بدون شك تعبير اول كه در بسيارى از نسخ آمده مناسب‌تر است .\r\nاز مجموع اين حديث شريف و احاديث فراوان ديگرى كه در باب رزق و روزى به ما رسيده استفاده مىشود كه روزى از سوى خداى متعال براى\r\n\r\n\r\n","description":"","footnote":"\r\n( 1 ) . كافى ، ج 5 ، ص 88 ، ح 1 . در وسائل‌الشيعه نيز بابى تحت عنوان « وُجُوبُ الْكَدّ عَلَى الْعَيالِ » ذكر شده است . ( وسائل الشيعه ، ج 12 ، ص 42 )\r\n","page_name":" 299 ","page_number":299},
  {"content":"\r\n\r\nهركس مقدر شده و تلاش‌هاى زياد براى فراتر از آن رفتن سودى ندارد و به عكس افراد ضعيف نيز روزى مقدرشان از سوى خداوند مىرسد .\r\nالبته ممكن است ظلم ظالمان سبب شود افرادى حق ديگران را غصب كنند و افرادى از گرسنگى بميرند . اين خود امتحان الهى است كه در دنيا مقرر شده است .\r\nاضافه بر اين ، گاه مىشود - مطابق آنچه در ذيل گفتار حكيمانهء بالا آمد - خداوند نعمت‌هاى زيادى به افرادى كه طغيان و سركشى را از حد گذرانده‌اند مىدهد تا مست نعمت و غرق عيش و نوش شوند ، ناگهان آن‌ها را از ايشان مىگيرد تا عذابشان دردناك‌تر باشد ؛ همان‌گونه كه در آيهء شريفهء 44 از سورهء « انعام » آمده است : « فَلَمَّا نَسُوا مَا ذُكِّرُوا بِهِ فَتَحْنَا عَلَيْهِمْ أَبْوَابَ كُلِّ شَىْءٍ حَتَّى إِذَا فَرِحُوا بِمَا أُوتُوا أَخَذْنَاهُمْ بَغْتَةً فَإِذَا هُمْ مُّبْلِسُونَ » ؛ ( آرى ، ) هنگامى كه ( اندرزها سودى نبخشيد ، و ) آنچه را به آن‌ها يادآورى شده بود فراموش كردند ، درهاى همه چيز ( از نعمت‌ها ) را به روى آن‌ها گشوديم ؛ تا ( كاملًا ) خوشحال شدند ( و دل به آن بستند ) ؛ ناگهان آن‌ها را گرفتيم ( و سخت مجازات كرديم ) ؛ در اين هنگام ، همگى مأيوس شدند ؛ ( و درهاى اميد به روى آن‌ها بسته شد ) » . درست همانند كسى كه از درختى غاصبانه بالا مىرود كه هرچه بالاتر برود سقوطش از فراز درخت دردناك‌تر و شكننده‌تر است .\r\nاين همان چيزى است كه به عنوان عذاب استدراجى در قرآن و روايات منعكس شده است .\r\nبه عكس افرادى هستند كه خداوند روزى آن‌ها را محدود مىكند تا صحنهء آزمايش الهى كه موجب ترفيع مقام آن‌هاست فراهم گردد .\r\nجمله‌اى كه امام عليه السلام در پايان اين سخن فرموده\r\n( وَقَصّرْ مِنْ عَجَلِكَ وَقِفْ عِنْدَ مُنْتَهى رِزْقِكَ )\r\nنيز گواه بر اين است كه هدف ، كنترل حرص حريصان و آزِ\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nآزمندان و شتاب دنياپرستان است .\r\nمرحوم « مغنيه » براى حل بعضى از شبهات ناچار شده است تفسير ديگرى براى گفتار حكيمانهء بالا انتخاب كند كه با ظاهر اين حديث شريف هماهنگ نيست . او مىگويد : منظور از « ذكر حكيم » همان قرآن است و منظور از تعيين سهم هركس از روزى همان است كه در آيات شريفهء سورهء « زلزال » مىخوانيم :\r\n« فَمَنْ يَعْمَلْ مِثْقَالَ ذَرَّةٍ خَيْراً يَرَه * وَمَنْ يَعْمَلْ مِثْقَالَ ذَرَّةٍ شَرّاً يَرَهُ » ؛ هركس به‌اندازهء سنگينى ذره‌اى كار نيك كند ( در آخرت ) آن را مىبيند و ( همچنين ) هركس به‌قدر ذره‌اى كار بد كند او نيز ( در سراى ديگر ) آن را خواهد ديد » . « 1 »\r\nنتيجه اين‌كه انسان در برابر اعمالش جزا داده مىشود و آنچه را از نيك و بد انجام داده در آخرت به آن خواهد رسيد ؛ خواه در دنيا قوى و نيرومند باشد يا ضعيف و ناتوان . نه قدرت و ثروت دنيا او را به خدا نزديك مىكند و نه وى را از عذاب دوزخ - اگر از گمراهان باشد - بازمىدارد و نه ضعف و فقر ميان انسان و نعمت‌هاى بهشتى - هرگاه از هدايت‌شدگان باشد - مانع مىشود . « 2 »\r\nولى نبايد ترديد كرد كه منظور از « ذكر حكيم » همان لوح محفوظ است كه در بالا شرح داده شد و منظور از تعيين سهميه ، سهميهء مادى دنيوى است و ذيل حديث ، شاهد گويايى بر اين مطلب است و همچنين احاديث ديگرى كه در باب تقسيم رزق و روزى رسيده است .\r\n* * *\r\n\r\n\r\n","description":"","footnote":"\r\n( 1 ) . زلزال ، آيهء 7 و 8\r\n( 2 ) . فى ظلال نهج‌البلاغه ، ج 4 ، ص 383\r\n","page_name":" 301 ","page_number":301},
  {"content":"\r\n . \r\n","description":"","footnote":"","page_name":" 302 ","page_number":302},
  {"content":"\r\n\r\n\r\n274 و قال عليه السلام لَا تَجْعَلُوا عِلْمَكُمْ جَهْلًا ، وَيَقِينَكُمْ شَكّاً ، إِذَا عَلِمْتُمْ فَاعْمَلُوا ، وَإِذَا تَيَقَّنْتُمْ فَأَقْدِمُوا .\r\nامام عليه السلام فرمود :\r\nعلم خويشتن را جهل ، و يقينتان را شك قرار ندهيد ، آن‌گاه كه عالم و آگاه شديد عمل كنيد و زمانى كه يقين كرديد اقدام نماييد ( تا علم و يقين شما پايدار بماند ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر مىگويد : اين كلام حكيمانه آغازى داشته به اين صورت : « لا تَبيعُوا الْآخِرَةِ بِالدُّنْيا وَلا تَسْتَبْدِلُوا الْبَقاءَ بِالْفَناءِ . . . » سپس مىافزايد : اين تعبير را آمُدى در غرر نقل كرده و ابن عساكر نيز با سند خود از « عكرمه » از ابن عباس از امام اميرمؤمنان عليه السلام آورده است و به جاى « لا تَبِيعُوا » ، « لا تَبِعْ » و ساير خطاب‌ها را نيز به صورت مفرد ذكر كرده است . ( مصادر نهج‌البلاغه ، ج 4 ، ص 221 )\r\n","page_name":" 303 ","page_number":303},
  {"content":"\r\n . \r\n","description":"","footnote":"","page_name":" 304 ","page_number":304},
  {"content":"\r\n\r\n\r\nشرح و تفسير راه پايدارى علم و يقين\r\nامام عليه السلام در اين گفتار حكيمانه‌اش ، به عالمان بىعمل اشاره كرده نخست مىفرمايد : « علم خويشتن را جهل قرار ندهيد » ؛\r\n( لَا تَجْعَلُوا عِلْمَكُمْ جَهْلًا )\r\n. اشاره به اين‌كه هرچيزى آثارى دارد كه از آثار آن مىتوان آن را شناخت ، هنگامى كه اثر و خاصيت خود را از دست بدهد به منزلهء معدوم است ؛ هرچند ظاهراً وجود داشته باشد .\r\nقرآن مجيد دربارهء انسان‌هايى كه چشم و گوش دارند ؛ اما آثارى كه از چشم و گوش انتظار مىرود يعنى شنيدن و عمل كردن و ديدن و عبرت گرفتن ، در كار آن‌ها نيست ، تعبير به ناشنوا و نابينا كرده و حتى آن‌ها را مردگان بىجانى شمرده است ، مىفرمايد : « إِنَّكَ لَاتُسْمِعُ الْمَوْتَى وَلَا تُسْمِعُ الصُّمَّ الدُّعَاءَ إِذَا وَلَّوْا مُدْبِرِينَ * وَمَا أَنْتَ بِهَادِى الْعُمْىِ عَنْ ضَلَالَتِهِمْ إِنْ تُسْمِعُ إِلَّا مَنْ يُؤْمِنُ بِآيَاتِنَا فَهُمْ مُّسْلِمُونَ » ؛ تو نمىتوانى سخن خود را به گوش مردگان برسانى و نمىتوانى صداى خود را به گوش كران برسانى در آن هنگام كه پشت مىكنند و از سخنان تو مىگريزند * و نيز نمىتوانى كوران را از گمراهىشان برهانى ؛ تو فقط مىتوانى سخن خود را به گوش كسانى برسانى كه آمادهء پذيرش ايمان به آيات ما هستند و در برابر حق تسليمند ! » . « 1 »\r\n\r\n\r\n","description":"","footnote":"\r\n( 1 ) . نمل ، آيهء 80 و 81\r\n","page_name":" 305 ","page_number":305},
  {"content":"\r\n\r\nاميرمؤمنان على عليه السلام نيز ثروت‌اندوزان بخيل و خودخواه را مردگان برخوردار از حيات ظاهرى مىشمرد و مىفرمايد :\r\n« هَلَكَ خُزَّانُ الْأَمْوَالِ وَهُمْ أَحْيَاءٌ »\r\n. « 1 »\r\nبه عكس ، دانشمندانى را كه از دنيا رفته‌اند و آثارشان در افكار و دل‌ها باقى است زندگان جاويد مىداند و مىفرمايد :\r\n« الْعُلَمَاءُ بَاقُونَ مَا بَقِيَ الدَّهْرُ أَعْيَانُهُمْ مَفْقُودَةٌ وَأَمْثَالُهُمْ فِي الْقُلُوبِ مَوْجُودَةٌ »\r\n. « 2 »\r\nهمان‌گونه كه قرآن مجيد نيز شهيدان را زندگان جاويد دانسته است .\r\nبنابراين اين يك فرهنگ قرآنى و اسلامى است كه هر موضوع بىخاصيتى در حكم معدوم است و به همين دليل عالمانى كه به علم خود عمل نمىكنند در كلام امام عليه السلام به منزلهء جاهلان شمرده شده‌اند .\r\nبه دنبال آن مىافزايد : « يقين خود را ( نيز ) شك قرار ندهيد » ؛\r\n( وَيَقِينَكُمْ شَكّاً )\r\n. روشن است كسى كه يقين دارد به اين‌كه فلان غذا مسموم است و از آن مىخورد به منزلهء كسى است كه شك دارد و از يقين بىبهره است . همچنين آن‌هايى كه به قيامت يقين دارند و آمادهء آن نمىشوند ، آثار منفى گناه را مىدانند و مرتكب مىشوند ، به آثار مثبت اطاعت پى برده‌اند و ترك مىكنند ، همه به منزلهء انسان‌هاى شكاكند . به همين دليل امام عليه السلام در حكمت 126 از چندين گروه تعجب مىكند ، قدر مشترك همهء آن‌ها اين است كه چيزى را مىدانند و يقين دارند ولى بر طبق آن گام برنمىدارند . آغاز آن حكمت چنين است « عَجِبْتُ لِلْبَخيلٍ » .\r\nسپس امام عليه السلام در پايان اين سخن مىفرمايد : « آن‌گاه كه عالم شديد عمل كنيد و زمانى كه يقين كرديد اقدام نماييد ( تا علم و عمل شما هماهنگ گردد و تناقض ميان باطن و ظاهر شما برچيده شود » ؛\r\n( إِذَا عَلِمْتُمْ فَاعْمَلُوا ، وَإِذَا تَيَقَّنْتُمْ فَأَقْدِمُوا )\r\n.\r\n\r\n\r\n","description":"","footnote":"\r\n( 1 ) . نهج‌البلاغه ، حكمت 147\r\n( 2 ) . همان\r\n","page_name":" 306 ","page_number":306},
  {"content":"\r\n\r\nاين نتيجهء قطعى بيانى است كه امام عليه السلام در آغاز فرمود ؛ هرگاه بخواهيم علم ما جهل نشود بايد عمل كنيم و هرگاه اراده كنيم كه يقين ما تبديل به شك نشود بايد بر طبق آن رفتار نماييم .\r\nاين سخن را با حديث ديگرى در همين زمينه پايان مىدهيم . « ابن عساكر » در تاريخ دمشق در شرح حال اميرمؤمنان على عليه السلام مىگويد : عمر به امام عليه السلام عرض كرد :\r\n« عِظْنى يا أبَا الْحَسَنِ ؛\r\nاى ابوالحسن مرا موعظه كن » . امام عليه السلام به او فرمود :\r\n« لا تَجْعَلْ يَقينَكَ شَكّاً وَلا عِلْمَكَ جَهْلًا وَلا ظَنَّكَ حَقّاً وَاعْلَمْ أنَّهُ لَيْسَ لَكَ مِنَ الدُّنْيا إلّا ما أعْطَيْتَ فَأمْضَيْتَ وَقَسَمْتَ فَسَوَّيْتَ وَلَبِسْتَ فَأبْلَيْتَ ، قالَ صَدَقْتَ يا أبَاالْحَسَنِ ؛\r\nيقين خود را شك قرار مده و علمت را جهل مكن و ظن خود را حق مپندار و بدان بهرهء تو از دنيا همان است كه به تو عطا شده و استفاده كرده‌اى و قسمت تو شده و آن را تسويه كرده‌اى و پوشيده‌اى و كهنه و فرسوده ساخته‌اى » . عمر گفت : راست گفتى اى ابوالحسن . « 1 »\r\n* * *\r\n\r\n\r\n","description":"","footnote":"\r\n( 1 ) . تاريخ دمشق ، ج 42 ، ص 494\r\n","page_name":" 307 ","page_number":307},
  {"content":"\r\n . \r\n","description":"","footnote":"","page_name":" 308 ","page_number":308},
  {"content":"\r\n\r\n\r\n275 و قال عليه السلام إِنَّ الطَّمَعَ مُورِدٌ غَيْرُ مُصْدِرٍ ، وَضَامِنٌ غَيْرُ وَفِيٍّ ، وَرُبَّمَا شَرِقَ شَارِبُ الْمَاءِ قَبْلَ رِيِّهِ ؛ وَكُلَّمَا عَظُمَ قَدْرُ الشَّيْءِ الْمُتَنَافَسِ فِيهِ عَظُمَتِ الرَّزِيَّةُ لِفَقْدِهِ وَالْأَمَانِيُّ تُعْمِي أَعْيُنَ الْبَصَائِرِ ، وَالْحَظُّ يَأْتِي مَنْ لَايَأْتِيهِ .\r\nامام عليه السلام فرمود :\r\nطمع ، ( انسان را ) به سرچشمهء آب وارد مىكند و او را تشنه بازمىگرداند و ضامنى است كه هرگز وفا نمىكند و بسيار مىشود كه نوشندهء آب پيش از آن‌كه سيراب شود گلوگيرش شده ( و هلاك مىگردد ) و هر اندازه ارزش چيزى بيشتر باشد كه مورد رغبتِ اين و آن گردد ، به همان اندازه مصيبت از دست رفتنش بيشتر است .\r\nآرزوها ( ى دور و دراز ) چشم بصيرت را كور مىكند و ( چه بسا ) سود به سراغ كسى مىرود كه او به دنبالش نيست ! « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nصاحب كتاب مصادر بخش‌هايى از اين حديث شريف را با تفاوت‌هايى از غررالحكم آمُدى و مطالب السؤول و مجمع الامثال و نهاية الإرب نقل كرده است . ( مصادر نهج‌البلاغه ، ج 4 ، ص 221 )\r\n","page_name":" 309 ","page_number":309},
  {"content":"\r\n . \r\n","description":"","footnote":"","page_name":" 310 ","page_number":310},
  {"content":"\r\n\r\n\r\nشرح و تفسير شش نكتهء آموزنده\r\nامام عليه السلام در اين گفتار حكيمانه‌اش به شش نكته اشاره مىكند كه هركدام اندرز گران‌بهايى است و در ابتدا چنين به نظر مىرسد كه اين نكات ، مستقل از يكديگرند ؛ ولى با دقت مىتوان رابطه‌اى در ميان آن‌ها يافت . نخست مىفرمايد :\r\n« طمع ( انسان را ) به سرچشمهء آب وارد مىكند و او را تشنه بازمىگرداند » ؛\r\n( وقال عليه السلام : إِنَّ الطَّمَعَ مُورِدٌ غَيْرُ مُصْدِرٍ )\r\n. زيرا شخص طمع‌كار غالباً دنبال چيزى مىرود كه در دسترس او قرار نخواهد گرفت ؛ ولى طمع ، او را به هوس مىاندازد كه به آن برسد و به اشتباه ، آن را دست‌يافتنى مىپندارد ؛ اما همچون كسى كه به سراغ آب مىرود ولى با سراب روبرو مىشود ، ناكام بازمىگردد .\r\nدر دومين نكته مىفرمايد : « طمع ، ضامنى است كه وفا نمىكند » ؛\r\n( وَضَامِنٌ غَيْرُ وَفِيٍّ )\r\n. زيرا طمع ، شخص طمعكار را به دنبال خواسته‌هايش مىفرستد ، همان خواسته‌هايى كه دست‌نيافتنى است و آن را براى طمعكار تضمين مىكند ؛ ولى همانند ضامنى كه به قول خود وفا نمىكند ، طمعكار را محروم و ناكام رها مىسازد .\r\nدر سومين نكته مىفرمايد : « بسيار شده است كه نوشندهء آب پيش از آن‌كه\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nسيراب شود گلوگيرش شده ( و به هلاكت مىرسد ) » ؛\r\n( وَرُبَّمَا شَرِقَ شَارِبُ الْمَاءِ قَبْلَ رِيِّهِ )\r\n. اين است سرنوشت طمعكارى كه با حرص و ولع به دنبال چيزى مىرود و خود را به آب و آتش مىزند و پيش از آن‌كه به آن برسد هلاك مىگردد ؛ مانند كسى كه عطش شديدى به او روى آورده ، هنگامى كه به آب مىرسد با حرص و ولع چنان مىنوشد كه گلوگيرش مىشود و سيراب نشده جان مىدهد .\r\nآن‌گاه در چهارمين نكته به حريصان و طماعان اشاره كرده ، مىفرمايد :\r\n« هرقدر ارزش چيزى بيشتر باشد به‌گونه‌اى كه افراد براى به دست آوردن آن ، با يكديگر به رقابت برخيزند ، همان‌قدر ، مصيبت از دست دادنش زيادتر خواهد بود » ؛\r\n( وَكُلَّمَا عَظُمَ قَدْرُ الشَّيْءِ الْمُتَنَافَسِ فِيهِ عَظُمَتِ الرَّزِيَّةُ لِفَقْدِهِ )\r\n. بنابراين شخص طمعكار كه با شتاب براى به دست آوردن اشياى مهم مورد نظرش با ديگران به رقابت برمىخيزد ، هنگامى كه به آن نرسد يا برسد و آن را از دست بدهد گرفتار مصيبت عظيمى خواهد شد و اين ، يكى ديگر از مصائب بزرگ طمعكاران دنياپرست است .\r\nدر پنجمين نكته امام عليه السلام به آرزوهاى دور و زياد اشاره كرده است كه چشم انسان را كور و گوشش را كر مىكند ، مىفرمايد : « آرزوها چشم بصيرت را نابينا مىسازد » ؛\r\n( وَالْأَمَانِيُّ تُعْمِي أَعْيُنَ الْبَصَائِرِ )\r\n. دليل آن هم روشن است ؛ عشق و علاقهء شديد به چيزى كه از دسترس بيرون است به انسان اجازه نمىدهد موانعى را كه بر سر راه است ببيند و يا آثار زيان‌بار آن چيز را مشاهده كند ، همچنان در بيابان آرزوها براى يافتن آب به دنبال سراب مىدود و اى بسا گرفتار حيوانات درنده و گرگان خونخوار مىشود و يا در پرتگاه‌ها سقوط مىكند .\r\nدر ششمين و آخرين نكته به اين حقيقت اشاره مىكند كه هميشه با تلاش\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nو كوشش و دست و پا زدن ، انسان به خواسته‌هايش نمىرسد ، مىفرمايد : « ( گاه سود و بهره به سراغ كسى مىآيد كه دنبالش نمىرود » ؛\r\n( وَالْحَظُّ يَأْتِي مَنْ لَا يَأْتِيهِ )\r\n. هم در زندگى خود ديده‌ايم و هم در تاريخ خوانده‌ايم كه افراد زيادى بودند بىآن‌كه بسيار دست و پا بزنند به مقصود رسيدند و به عكس افرادى هم بودند كه با تلاش و كوشش فراوان به جايى نرسيدند .\r\nاشتباه نشود ، هرگز امام عليه السلام در اين گفتار نورانى خود نمىخواهد نقش تلاش و كوشش و سعى را در رسيدن به اهداف بزرگ ناديده بگيرد ، زيرا آن ، يك اصل اساسى از نظر قرآن و روايات بوده و عقل نيز حاكم به آن است . مقصود امام عليه السلام اين است كه از طمعِ طمع‌ورزان بكاهد و آن‌ها را از آلوده شدن به انواع گناهان براى رسيدن به مقاصدشان بازدارد .\r\nاز آنچه گفته شد به خوبى روشن مىشود كه شش نكته‌اى كه در اين گفتار حكيمانه آمده گرچه به ظاهر مستقل و جدا از هم به نظر مىرسند ؛ ولى با دقت ثابت مىشود كه با هم ارتباط نزديكى دارند .\r\nاين سخن را با داستان افسانه‌اى پرمعنايى دربارهء سرنوشت طمعكاران كه ابن ابىالحديد در شرح نهج‌البلاغهء خود آورده پايان مىدهيم . وى مىگويد : مردى ، قُبَّرَه ( چكاوكى را ) زنده صيد كرد . چكاوك به سخن آمد گفت : با من چه مىخواهى بكنى ؟ صياد گفت : سرت را مىبرم و گوشتت را مىخورم . چكاوك گفت : گوشت من به اندازه‌اى ناچيز است كه هيچ‌كس را سير نمىكند ؛ ولى من حاضرم سه چيز را به تو بياموزم كه از خوردن من براى تو بسيار بهتر است : يكى از آن سه را هنگامى به تو مىآموزم كه در دست توام ، دومى را هنگامى كه من را رها كردى و بر درخت نشستم ، سومى را هنگامى كه از درخت پرواز كردم و روى كوه قرار گرفتم . مرد صياد ( خوشحال شد و ) گفت : اولى را بگو . چكاوك\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nگفت : هرگز براى چيزى كه از دست رفته غصه مخور ( با غصه و اندوه بازنمىگردد ) . مرد صياد او را رها كرد . هنگامى كه روى درخت نشست گفت :\r\nدومى را بگو . چكاوك گفت : اگر كسى چيزى را كه امكان وجود ندارد ممكن دانست ، هرگز سخنش را مپذير . سپس چكاوك پرواز كرد و روى كوه نشست و به صياد گفت : اى بدبخت اگر مرا ذبح كرده بودى از درون چينه‌دان من دو گوهر گران‌بها استخراج مىكردى كه وزن هركدام از آن‌ها سى مثقال است . صياد به شدت متأسف شد و دست خود را به دندان گزيد و گفت : پس سومين نصيحت چه شد ؟ چكاوك گفت : تو آن دو تا را فراموش كردى سومى را مىخواهى ؟ مگر در نصيحت اول به تو نگفتم بر چيزى كه از دستت رفت تأسف نخور ؛ ولى تو تأسف خوردى و مگر در نصيحت دوم نگفتم اگر تو را به چيزى خبر دهند كه غير ممكن است نپذير ؟ من تمام گوشت و خون و پرم بيست مثقال نيست ، چگونه پذيرفتى كه در چينه‌دان من دو گوهر گران‌بهاست كه هركدام سى مثقال است ؟ چكاوك اين را گفت و پرواز كرد و رفت . « 1 »\r\nاين داستان در واقع تصديق كلام امام عليه السلام در جملهء چهارم و پنجم است .\r\n* * *\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 19 ، ص 165\r\n","page_name":" 314 ","page_number":314},
  {"content":"\r\n\r\n\r\n276 و قال عليه السلام اللَّهُمَّ إِنِّي أَعُوذُ بِكَ مِنْ أَنْ تُحَسِّنَ فِي لَامِعَةِ الْعُيُونِ عَلَانِيَتي ، وَتُقَبِّحَ فِيَما أُبْطِنُ لَكَ سَرِيرَتِي ، مُحَافِظاً عَلى رِثَاءِ النَّاسِ مِنْ نَفْسِي بِجَمِيعِ مَا أَنْتَ مُطَّلِعٌ عَلَيْهِ مِنِّي ، فَأُبْدِي لِلنَّاسِ حُسْنَ ظَاهِرِي ، وَأُفْضِي إِلَيْكَ بِسُوءِ عَمَلِي ، تَقَرُّباً إِلَى عِبَادِكَ وَتَبَاعُداً مِنْ مَرْضَاتِكَ .\r\nامام عليه السلام عرضه مىدارد :\r\nبار پروردگارا ! به تو پناه مىبرم از اين‌كه ظاهرم را در چشم‌ها نيكو جلوه دهى و باطنم را در پيشگاهت زشت سازى ؛ ( به تو پناه مىبرم از اين كه ) بخواهم به‌وسيلهء اعمالى كه تو از آن خوب آگاهى ، خوش‌بينى و احترام مردم را براى خويش حفظ كنم ، ظاهر خوبم را براى مردم آشكار سازم و اعمال بدم را فقط تو بدانى ، تا به بندگانت نزديك گردم و از رضا و خشنودى تو دور شوم . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر مدرك خاص ديگرى براى اين دعاى پرمعناى حكيمانه نقل نمىكند جز اين‌كه مىگويد : ابن عبد ربّه در كتاب عقد الفريد صدر اين دعا را از امام زين العابدين عليه السلام نقل كرده و مىدانيد حضرت زين العابدين عليه السلام در بسيارى از موارد از دعاهاى جدش استفاده مىكرده كه با مراجعه به جلد دوم شرح نهج‌البلاغهء ابن ابىالحديد اين حقيقت روشن مىشود . ( مصادر نهج‌البلاغه ، ج 4 ، ص 222 )\r\n","page_name":" 315 ","page_number":315},
  {"content":"\r\n . \r\n","description":"","footnote":"","page_name":" 316 ","page_number":316},
  {"content":"\r\n\r\n\r\nشرح و تفسير از رياكارى به خدا پناه بريم\r\nامام عليه السلام در اين دعاى نورانىاش در پيشگاه خدا از رياكارى به او پناه مىبرد و با چند تعبير دقيق آن را بيان مىكند .\r\nنخست عرضه مىدارد : « بارپروردگارا ! به تو پناه مىبرم از اين‌كه ظاهرم را در چشم‌ها نيكو جلوه دهى و باطنم را در پيشگاهت زشت سازى » ؛\r\n( اللَّهُمَّ إِنِّي أَعُوذُ بِكَ مِنْ أَنْ تُحَسِّنَ فِي لَامِعَةِ الْعُيُونِ عَلَانِيَتي ، وَتُقَبِّحَ فِيَما أُبْطِنُ لَكَ سَرِيرَتِي )\r\n. « لامِعَةُ الْعُيُونِ » به اصطلاح ازقبيل اضافهء صفت به موصوف و به معنى « عيون لامعه » يعنى چشم‌هاى پرنور است ؛ يعنى كار من به جايى نرسد كه حتى افراد تيزبين مرا خوب پندارند در حالى كه در باطن خوب نباشم .\r\nدر دومين جمله همين معنا را در قالب ديگرى آورده ، عرضه مىدارد :\r\n« ( خداوندا چنان نباشم كه ) خوش‌بينى مردم را نسبت به خودم در آنچه تو از آن آگاهى جلب كنم ( در حالى كه در باطن چنين نباشم و از طريق ريا خود را در صف نيكان معرفى كنم ) » ؛\r\n( مُحَافِظاً عَلى رِثَاءِ « 1 » النَّاسِ مِنْ نَفْسِي بِجَمِيعِ مَا أَنْتَ\r\nمُطَّلِعٌ عَلَيْهِ مِنِّي )\r\n. حضرت در سومين تعبير ، همين معنا را با اشاره به ثمرهء نامطلوب آن بازگو\r\n\r\n\r\n","description":"","footnote":"\r\n( 1 ) . در بسيارى از نسخ به جاى « رِثاء » ، « رِياء » آمده و مناسب هم همين است ، زيرا مجموع دعاى امام عليه السلام دربارهءپرهيز از رياكارى است در حالى كه « رثاء » يعنى سوگوارى يا مدح و تمجيد اموات كردن كه تناسبى با اين بحث ندارد\r\n","page_name":" 317 ","page_number":317},
  {"content":"\r\n\r\nكرده ، عرضه مىدارد : « ( چنان نباشم ) كه حُسن ظاهرم را براى مردم آشكار سازم و اعمال بدم را فقط به سوى تو آورم تا به اين وسيله به بندگانت نزديك گردم و از رضا و خشنودى تو دور شوم » ؛\r\n( فَأُبْدِي لِلنَّاسِ حُسْنَ ظَاهِرِي ، وَأُفْضِي « 1 » إِلَيْكَ\r\nبِسُوءِ عَمَلِي ، تَقَرُّباً إِلَى عِبَادِكَ وَتَبَاعُداً مِنْ مَرْضَاتِكَ )\r\n. روشن است كه هدف رياكاران جلب توجه مردم و از اين طريق ، رسيدن به منافع مادى و دنيوى است اين يك هدف است ، ولى دورى از خداوند هدف نيست بلكه غايت و نتيجهء اين كار است هر چند مَجازاً در عبارت بالا به شكل هدف بيان شده است .\r\nبديهى است كه اين دعا درسى است براى همهء مردم نه اين‌كه امام عليه السلام چنين باشد بلكه مىخواهد به‌طور غير مستقيم كه در دل‌ها تأثير بيشترى دارد نتيجهء رياكارى را براى همگان روشن سازد و آن را خطايى بزرگ معرفى كند كه نتيجهء آن ، دورى از خدا و سرگردانى در وادى شرك و بت‌پرستى است .\r\n\r\nنكته نكوهش شديد ريا در كتاب و سنّت\r\nدر آيات قرآن و روايات اسلامى ، عمل ريايى به شدت نكوهش شده است .\r\nقرآن مجيد در آيهء 264 سورهء « بقره » مىگويد : « يَا أَيُّهَا الَّذِينَ آمَنُوا لَاتُبْطِلُوا صَدَقَاتِكُمْ بِالْمَنِّ وَالْأَذَى كَالَّذِي يُنفِقُ مَالَهُ رِئَاءَ النَّاسِ وَلَا يُؤْمِنُ بِاللَّهِ وَالْيَوْمِ الْآخِرِ فَمَثَلُهُ كَمَثَلِ صَفْوَانٍ عَلَيْهِ تُرَابٌ فَأَصَابَهُ وَابِلٌ فَتَرَكَهُ صَلْداً لَّا يَقْدِرُونَ عَلَى شَىْءٍ مِّمَّا كَسَبُوا وَاللَّهُ لَايَهْدِى الْقَوْمَ الْكَافِرِينَ » ؛ اى كسانى كه ايمان آورده‌ايد ! بخشش‌هاى خود را با منّت و آزار ، باطل نسازيد ! همانند كسى كه مال خود را براى نشان دادن\r\n\r\n\r\n","description":"","footnote":"\r\n( 1 ) . « أُفْضي » از ريشهء « افضاء » به معناى منتقل ساختن چيزى به ديگرى است و در مورد بيان اسرار خويش به‌ديگران نيز به كار مىرود كه در عبارت بالا همين معنا مناسب است\r\n","page_name":" 318 ","page_number":318},
  {"content":"\r\n\r\nبه مردم ، انفاق مىكند ؛ و به خدا و روز رستاخيز ، ايمان نمىآورد ؛ ( كار او ) همچون قطعه سنگى است كه بر آن ، ( قشر نازكى از ) خاك باشد ؛ ( و بذرهايى در آن افشانده شود ؛ ) و رگبار باران به آن برسد ، ( و همهء خاك‌ها و بذرها را بشويد ، ) و آن را صاف ( و خالى از خاك و بذر ) رها كند . آن‌ها از كارى كه انجام داده‌اند ، چيزى به دست نمىآورند ؛ و خداوند ، جمعيت كافران را هدايت نمىكند » .\r\nدر اين آيهء شريفه نكات بسيارى نهفته است : از يك‌سو ريا و شرك را هم‌رديف قرار داده و از سويى ديگر عمل ريايى را بىنتيجه و بىاثر خوانده و مسلمانان را به شدت از چنين كارى نهى كرده همان‌گونه كه انفاق‌هاى توأم با منت و آزار را منفور شمرده است .\r\nرسول خدا صلى الله عليه و آله در حديثى از آينده چنين خبر مىدهد .\r\n« سَيَأْتِي عَلَى النَّاسِ زَمَانٌ تَخْبُثُ فِيهِ سَرَائِرُهُمْ وَتَحْسُنُ فِيهِ عَلانِيَتُهُمْ طَمَعاً فِي الدُّنْيَا لا يُرِيدُونَ بِهِ مَا عِنْدَ رَبِّهِمْ يَكُونُ دِينُهُمْ رِيَاءً لا يُخَالِطُهُمْ خَوْفٌ يَعُمُّهُمُ اللَّهُ بِعِقَابٍ فَيَدْعُونَهُ دُعَاءَ الْغَرِيقِ فَلا يَسْتَجِيبُ لَهُمْ ؛\r\nزمانى بر مردم فرا مىرسد كه باطن آن‌ها زشت و ظاهرشان براى طمع در دنيا زيبا مىشود . هرگز پاداش‌هايى را كه نزد خداست طلب نمىكنند ، دينشان رياسْت و خوف خدا در وجودشان نيست . در آن زمان خدا آن‌ها را به مجازاتى مبتلا مىسازد كه حتى اگر مانند دعاى غريق ( كسى كه با تمام وجودش خدا را مىخواند ) خدا را بخوانند دعايشان مستجاب نمىشود » . « 1 »\r\nدر منابع معروف حديث از جمله كتاب شريف كافى و كتاب وسائل‌الشيعه روايات بسيارى دربارهء نكوهش رياكارى وارد شده است ؛ از جمله كلينى رحمه الله در جلد دوم كافى در حديثى از امام صادق عليه السلام نقل مىكند كه فرمود :\r\n« كُلُّ رِيَاءٍ شِرْكٌ إِنَّهُ مَنْ عَمِلَ لِلنَّاسِ كَانَ ثَوَابُهُ عَلَى النَّاسِ وَمَنْ عَمِلَ لِلَّهِ كَانَ ثَوَابُهُ عَلَى اللَّهِ »\r\n. « 2 »\r\n\r\n\r\n","description":"","footnote":"\r\n( 1 ) . كافى ، ج 2 ، ص 296 ، ح 14\r\n( 2 ) . همان ، ص 293 ، ح 3\r\n","page_name":" 319 ","page_number":319},
  {"content":"\r\n\r\nدر حديث ديگرى در تفسير آيهء « فَمَنْ كَانَ يَرْجُوا لِقَاءَ رَبِّهِ فَلْيَعْمَلْ عَمَلًا صَالِحاً وَلَا يُشْرِكْ بِعِبَادَةِ رَبِّهِ أَحَداً » « 1 » ( و مفهوم شرك در آيه ) مىفرمايد :\r\n« الرَّجُلُ يَعْمَلُ\r\nشَيْئاً مِنَ الثَّوَابِ لا يَطْلُبُ بِهِ وَجْهَ اللَّهِ إِنَّمَا يَطْلُبُ تَزْكِيَةَ النَّاسِ يَشْتَهِي أَنْ يُسْمِعَ بِهِ النَّاسَ فَهَذَا الَّذِي أَشْرَكَ بِعِبَادَةِ رَبِّهِ ثُمَّ قَالَ مَا مِنْ عَبْدٍ أَسَرَّ خَيْراً فَذَهَبَتِ الْأَيَّامُ أَبَداً حَتَّى يُظْهِرَ اللَّهُ لَهُ خَيْراً وَمَا مِنْ عَبْدٍ يُسِرُّ شَرّاً فَذَهَبَتِ الْأَيَّامُ أَبَداً حَتَّى يُظْهِرَ اللَّهُ لَهُ شَرّاً ؛\r\nمنظور از آن كسى است كه عملى داراى ثواب را انجام مىدهد ؛ ولى مقصودش خدا نيست بلكه مقصودش اين است كه مردم او را پاك بشمرند و پيوسته دوست دارد كه مردم عمل او را بشنوند ( و او را ستايش كنند ) اين كسى است كه براى عبادت پروردگارش شريك قرار داده است . سپس امام عليه السلام فرمود :\r\nهركس كار نيكى را مخفيانه انجام دهد مدت زيادى نمىگذرد كه خدا آن را ظاهر مىسازد و هيچ بنده‌اى نيست كه امر شرى را پنهانى به جا آورد مگر اين‌كه پس از مدتى خداوند شر آن را آشكار مىسازد » . « 2 »\r\n* * *\r\n\r\n\r\n","description":"","footnote":"\r\n( 1 ) . كهف ، آيهء 110\r\n( 2 ) . كافى ، ج 2 ، ص 293 ، ح 4\r\n","page_name":" 320 ","page_number":320},
  {"content":"\r\n\r\n\r\n277 و قال عليه السلام لَا وَالَّذِي أَمْسَيْنَا مِنْهُ فِي غُبْرِ لَيْلَةٍ دَهْمَاءَ ، تَكْشِرُ عَنْ يَوْمٍ أَغَرَّ ، مَا كَانَ كَذَا وَكَذَا .\r\nامام عليه السلام فرمود :\r\nنه ، سوگند به كسى كه ما را در بقاياى شب تاريك نگه داشت ؛ شبى كه لبخند سپيده‌دمش از روزى روشن پرده برداشت ، كه چنين و چنان نبوده است . ( هدف از ذكر اين عبارت تنها بيان سوگند زيبا و جالب امام عليه السلام است ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب براى اين كلام امام عليه السلام منبعى جز نهج‌البلاغه نيافته است ( مصادر نهج‌البلاغه ، ج 4 ، ص 222 ) و ما نيز در منابع ديگرى كه جست‌وجو كرديم چيزى نيافتيم\r\n","page_name":" 321 ","page_number":321},
  {"content":"\r\n . \r\n","description":"","footnote":"","page_name":" 322 ","page_number":322},
  {"content":"\r\n\r\n\r\nشرح و تفسير سوگندى بسيار زيبا\r\nهدف جناب سيّد رضى رحمه الله از ذكر اين سوگند ، نشان دادن فصاحت و زيبايى كلام امام عليه السلام حتى در سوگندهاست . اما اين‌كه اين سوگند براى چه جارى شده است ؟ يا مرحوم سيّد رضى به آن دست نيافته است و يا اگر دست يافته ذكر آن را لازم نمىدانسته است .\r\nبه هر حال امام عليه السلام مىفرمايد : نه ، سوگند به آن كس كه ما را در بقاياى شب تاريك نگه داشت ؛ شبى كه لبخند سپيده‌دمش از روز روشن پرده برداشت ، كه چنين و چنان نبوده است » ؛\r\n( لَا وَالَّذِي أَمْسَيْنَا مِنْهُ فِي غُبْرِ لَيْلَةٍ دَهْمَاءَ ، تَكْشِرُ عَنْ يَوْمٍ أَغَرَّ ، مَا كَانَ كَذَا وَكَذَا )\r\n. امام عليه السلام در اين تشبيه جالب ، نخست اشاره به تاريكى شب‌هاى ظلمانى مىكند ( « غُبْر » به معناى باقيمانده و « دَهْماء » به معناى سياه و تاريك است ) كه به دنبال آن ، روز روشنى است . گويى همانند انسانى است كه به هنگام لبخند ، لب‌هاى او كنار مىرود و دندان‌هاى زيبايش آشكار مىشود . ( « تَكْشِرُ » از ريشهء « كَشْر » ( بر وزن نشر ) به معناى كنار رفتن لب‌ها براى خنديدن و « أغَرّ » به معناى روشن و سفيد است ) .\r\nاين‌كه امام عليه السلام اين قسم زيبا و فصيح را براى چه موضوعى ياد كرده ، روشن نيست . شايد براى مرحوم سيّد رضى روشن بوده ؛ ولى چون هدفش بيان زيبايى\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nقسم بوده از ذكر آن صرف نظر كرده است . اين احتمال نيز هست كه بر سيّد رضى رحمه الله نيز روشن نبوده و آنچه را او به آن دست يافته اصل سوگند بوده است ؛ ولى مىتوان به قرينهء قسمى كه امام عليه السلام ياد كرده حدس زد كه قسم ، اشاره به ظهور اسلام و محو آثار شرك و كفر و بت‌پرستى و انتقال مردم از دوران تاريك جاهليت به دوران نورانى اسلام بوده و جملهء « ما كانَ كَذا وكَذا » در واقع اشاره به نفى بعضى از بدعت‌هايى بود كه در اسلام گذاشته شد و در زمان پيامبر اكرم صلى الله عليه و آله وجود نداشت .\r\nمرحوم « مغنيه » در شرح نهج‌البلاغهء خود مىگويد : جملهء ( ما كان كَذا وَكَذا ) ممكن است اشاره به مطلب باطلى بوده كه امام عليه السلام آن را از كسى شنيده بوده و در مقام انكار آن برآمده است ؛ ولى آنچه ما ذكر كرديم مناسب‌تر به نظر مىرسد .\r\nدر اين‌كه « لا » در آغاز اين قسم و مشابه آن در كلام عرب زائده است يا نافيه ، در ميان مفسران و دانشمندان ، گفت‌وگو است ؛ جمعى آن را زائده نمىدانند ؛ مانند آنچه در قرآن مجيد در آيهء 65 سورهء « نساء » آمده است كه مىفرمايد : « فَلَا وَرَبِّكَ لَايُؤْمِنُونَ . . . » . و معتقدند مطلبى قبلًا ذكر شده ، آن را نفى مىكند سپس به مطلب ديگر مىپردازد ؛ ولى جمعى ديگر عقيده دارند كه « لا » زائده است و براى تأكيد نفيى است كه بعداً مىآيد ( و مىدانيم كه بسيارى از كلمات زائده براى تأكيد است ) .\r\nدر تفسير فخر رازى نيز در آيهء شريفهء بالا دو قول نقل شده است : يكى « لا » ى زائده و براى تأكيد و ديگرى « لا » ى مفيده و براى نفى مطلبى بوده كه پيش از اين آمده است ؛ ولى در تفسير جوامع الجامع ، « لا » زائده گرفته شده است . « 1 »\r\n* * *\r\n\r\n\r\n","description":"","footnote":"\r\n( 1 ) . تفسير كبير ، ج 10 ، ص 127 ؛ جوامع الجامع ، ج 1 ، ص 267\r\n","page_name":" 324 ","page_number":324},
  {"content":"\r\n\r\n\r\n278 و قال عليه السلام قَلِيلٌ تَدُومُ عَلَيْهِ أرْجى مِنْ كَثِيرٍ مَمْلُولٍ مِنْهُ .\r\nامام عليه السلام فرمود :\r\nكار كمى كه ( با نشاط ) آن را ادامه دهى اميدبخش‌تر از كار زياد\r\nو خسته‌كننده است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر مىگويد : اين كلام در غررالحكم به سه صورت آمده است : « قَلِيلٌ تَدُومُ عَلَيْهِ خَيْرٌ مِنْ كَثيرٍ مَمْلُولٍ » ؛ « قَلِيلٌ يَدُومُ خَيْرٌ مِنْ كَثيرٍ يَنْقَطِعُ » و « قَليلٌ يَدُومُ خَيْرٌ مِنْ كَثيرٍ مُنْقَطِعٍ » ( اين تفاوت‌ها نشان مىدهد كه آمُدى منابع ديگرى در دست داشته كه هركدام اين كلام حكيمانه را به نحوى نقل كرده‌اند ) سپس از ابن قاسم در كتاب روض الاخيار نقل مىكند كه او تعبيرى همچون تعبير سيّد رضى آورده ، با اين تفاوت كه به جاى « أرْجى » ، « خَيْرٌ » ذكر كرده است . ( مصادر نهج‌البلاغه ، ج 4 ، ص 222 )\r\n","page_name":" 325 ","page_number":325},
  {"content":"\r\n . \r\n","description":"","footnote":"","page_name":" 326 ","page_number":326},
  {"content":"\r\n\r\n\r\nشرح و تفسير ارزش اعمال كم توأم با نشاط\r\nامام عليه السلام در اين گفتار حكيمانه به نكته‌اى اشاره مىفرمايد كه بسيارى از آن غافلند ، مىفرمايد : « كار كمى كه ( با نشاط ) آن را ادامه دهى اميدبخش‌تر از كار زياد و خسته كننده است » ؛\r\n( قَلِيلٌ تَدُومُ عَلَيْهِ أرْجى مِنْ كَثِيرٍ مَمْلُولٍ مِنْهُ )\r\n. « أرْجى » به معناى اميدبخش‌تر از مادهء « رجاء » گرفته شده و به يقين ، كارى كه دوام داشته باشد هر چند كم باشد اميدبخش‌تر از كارهاى زيادى است كه مايهء ملالت است و به زودى قطع مىشود .\r\nبسيارى افراد هنگامى كه اهميت و فوايد كارى را مىشنوند - خواه فوايد مادى داشته باشد يا معنوى - به آن هجوم مىآورند ، به مقدار زيادى انجام مىدهند و خسته و وامانده شده و در نتيجه ، از آن كار سرخورده مىشوند و اى بسا كمتر رغبت تكرار آن را پيدا مىكنند در حالى كه اگر كار كمتر باشد و انسان آن را با ميل و رغبت ادامه دهد بسيار مفيدتر است .\r\nكارِ گروه اول مانند رگبارى است كه از آسمان نازل شود و سيلابى راه بيفتد و همه جا را آب فرا بگيرد و بسيارى از زراعت‌ها و خانه‌ها را ويران سازد ؛ ولى كار گروه دوم مانند باران‌هاى نرم نرم طولانى و مفيد است كه همه جا را آباد مىكند بىآن‌كه ويرانى به بار آورد .\r\nنيز كارِ گروه اول مانند كسى است كه داروى شفابخشى را به مقدار زياد\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nو بدون رعايت كميت لازم مصرف مىكند و به جاى درمان ، به مسموميت گرفتار مىشود و چه بسا براى هميشه از آن دارو بيزار مىگردد . كار گروه دوم مانند كسى است كه آن دارو را به مقدار كم و طبق دستور طبيب به‌تدريج در مدت نسبتاً طولانى مصرف مىكند و بهبودى مىيابد و زيانى دامن او را نمىگيرد .\r\nشبيه همين كلام حكيمانه در حكمت 444 نيز آمده است كه مىفرمايد :\r\n« قَلِيلٌ مَدُومٌ عَلَيْهِ خَيْرٌ مِنْ كَثِيرٍ مَمْلُولٍ مِنْهُ ؛\r\nكار كمى كه دوام يابد بهتر از كار زيادى است كه خسته كننده باشد » .\r\nهمين معنا در حديث مفصلى كه مرحوم كلينى در كافى ذكر كرده ، آمده است .\r\nآغاز حديث چنين است : همهء مردم در ايمان و عمل يكسان نيستند ؛ بعضى داراى يك سهم ، بعضى دو سهم و بعضى بيشترند و نبايد كسى كه توان بيشترى دارد وضع خود را بر كسى كه توان كمترى دارد تحميل كند . سپس امام عليه السلام فرمود :\r\nبراى تو مثالى ذكر مىكنم : مردى از مسلمانان همسايه‌اى داشت كه نصرانى بود ، او را به اسلام دعوت كرد و مزاياى اسلام را براى وى برشمرد ، او هم پذيرفت و مسلمان شد . هنگام سحر ، مرد مسلمان درِ خانهء همسايهء تازه مسلمان را كوفت .\r\nگفت : كيستى ؟ گفت : من فلان شخص ، همسايهء توام . گفت : چه‌كار دارى ؟ گفت :\r\nوضو بگير و لباس‌هايت را بپوش و همراه من بيا براى نماز صبح برويم . او وضو گرفت و لباس پوشيد و همراه او آمد و مقدار زيادى پيش از طلوع فجر نماز خواندند . سپس صبر كردند تا صبح شد و مرد تازه مسلمان برخاست تا به خانه‌اش برگردد . رفيق مسلمانش گفت : كجا مىروى ؟ روز كوتاه است و تا ظهر وقت زيادى نيست . آن مرد تازه مسلمان همراه همسايهء مسلمانش نشست تا نماز ظهر را خواندند . سپس به او گفت : بين ظهر و عصر نيز فاصلهء زيادى نيست باش تا نماز عصر را بخوانيم . مرد تازه مسلمان مىخواست به منزل خود بازگردد ، به او گفت : روز به پايان رسيده بمان تا نماز مغرب را بخوانيم . بعد از\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nنماز مغرب مىخواست به خانه‌اش برگردد گفت : يك نماز بيشتر باقى نمانده بمان تا آن را هم بخوانيم بعد به منزل مىروى . مرد تازه مسلمان نماز عشا را هم خواند ؛ سپس از هم جدا شدند و هركدام به منزل خود رفتند . هنگامى كه سحر روز بعد شد بار ديگر مرد مسلمان آمد و درِ خانهء او را زد . گفت : كيستى ؟ گفت :\r\nمن فلان شخص هستم . گفت : چه كار دارى ؟ گفت : وضو بگير و لباس‌هايت را بپوش برويم نماز بخوانيم : مرد تازه مسلمان گفت : أُطْلُبْ لِهذَا الدّينِ مَنْ هُوَ أفْرَغْ مِنّى وَأنَا إنْسانٌ مِسْكينٌ وَعَلى عَيالٌ ؛ براى اين دين ، آدم بيكارتر از من را پيدا كن .\r\nمن آدم محتاجى هستم و عيال‌وارم و بايد دنبال كار و زندگى باشم .\r\nامام عليه السلام در پايان فرمود :\r\n« أدْخَلَهُ فِي شَيْءٍ أخْرَجَهُ مِنْهُ ؛\r\nاو را داخل اسلام كرد ( اما براثر نادانى و تحميل زياد ) او را از اسلام خارج ساخت » . « 1 »\r\nاين در واقع درسى است به همهء مسلمانان و به خصوص براى مبلغان و پدران و مادران كه مراقب باشند وظايف سنگين و به خصوص مستحباتى كه جز افاضل و اوتاد تحمل آن را ندارند ، بر تودهء مردم و فرزندان تحميل نكنند و اسلام را آن‌گونه كه هست دين سهل و آسان معرفى نمايند تا بتوانند بر آن تداوم يابند .\r\nدر واقع آنچه امام عليه السلام در اين كلام حكيمانه فرموده برگرفته از كلام رسول خدا صلى الله عليه و آله است آن‌جا كه مىفرمايد :\r\n« إنَّ النَّفْسَ مَلُولَةٌ وَإنَّ أَحَدَكُمْ لا يَدْري ما قَدْرُ الْمُدَّةِ فَلْيَنْظُرْ مِنَ الْعِبادَةِ ما يُطِيقُ ثُمَّ لِيُداوِمْ عَلَيْهِ فَإنّ أحَبَّ الْأعْمالِ إلَى اللَّهِ ما يُديمُ عَلَيْهِ وَإنْ قَلَّ ؛\r\nروح انسان كسل مىشود و شما نمىدانيد چه اندازه توان و تحمل داريد . بايد به سراغ عبادتى برويد كه توان آن را داريد و بر آن تداوم يابيد ، زيرا محبوب‌ترين كارها عملى است كه ادامه داشته باشد ، هرچند كم باشد » . « 2 »\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 42 ، ح 2\r\n( 2 ) . كنزالعمّال ، ح 5312\r\n","page_name":" 329 ","page_number":329},
  {"content":"\r\n . \r\n","description":"","footnote":"","page_name":" 330 ","page_number":330},
  {"content":"\r\n\r\n\r\n279 و قال عليه السلام إِذَا أَضَرَّتِ النَّوَافِلُ بِالْفَرَائِضِ فَارْفُضُوهَا .\r\nامام عليه السلام فرمود :\r\nهنگامى كه نافله‌ها ( مستحبات ) به فرائض ( واجبات ) زيان رساند ،\r\nآن‌ها را ترك گوييد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدربارهء مدرك اين گفتار حكيمانه ، توضيح لازم را ذيل حكمت 39 داديم . اضافه مىكنيم كه در كتاب تحف العقول كه مؤلف آن قبل از مرحوم سيّد رضى مىزيسته كلام حكيمانهء فوق به اين صورت نقل شده است : « إذا أضَرَّتِ النَّوافِلُ بِالْفَريضَةِ فَارْفُضُوها » . ( تحف العقول ، ص 236 )\r\n","page_name":" 331 ","page_number":331},
  {"content":"\r\n . \r\n","description":"","footnote":"","page_name":" 332 ","page_number":332},
  {"content":"\r\n\r\n\r\nشرح و تفسير مستحبات مزاحم واجبات را ترك گوييد\r\nامام عليه السلام در اين كلام حكيمانهء خود اشاره به نكته‌اى مىكند كه بسيارى از آن غافلند ، مىفرمايد : « هنگامى كه مستحبات به واجبات زيان رساند آن‌ها را ترك گوييد » ؛\r\n( إِذَا أَضَرَّتِ النَّوَافِلُ بِالْفَرَائِضِ فَارْفُضُوهَا )\r\n. بسيارند كسانى كه به پاره‌اى از مستحبات آن‌چنان اهميت مىدهند كه واجبات را فداى آن مىكنند و اين بر خلاف دستور شرع اسلام است .\r\nنكتهء اصلى اين است كه توان و استعداد و وقت انسان هرچه باشد محدود است ؛ اگر بخواهد آن‌ها را براى انجام مستحبات به شكل گسترده به‌كار گيرد چه بسا از واجبات بازمىماند . در اين‌گونه موارد بايد هشيار بود و كارى نكرد كه لطمه به واجبات بخورد . گاه در سفرهاى زيارتى يا عزادارىها ، بعضى چنان افراط مىكنند كه نمازهاى واجب آن‌ها لطمه مىخورد .\r\nبعضى افراد را مىبينيم كه سخاوتمندند و در راه كمك به ايتام و مؤسسات خيريه پيشگام مىشوند ؛ ولى در پرداختن وجوهات واجب شرعى خود تعلل مىورزند و چه بسا آن بذل و بخشش مستحب ، آن‌ها را از انجام اين فريضهء الهى بازدارد . انسان آگاه و بيدار كسى است كه اجازه ندهد واجباتش قربانى مستحباتش شود .\r\nاين در واقع همان چيزى است كه در علم اصول و فقه به عنوان تعارض اهم\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nو مهم عنوان مىشود كه اگر دو عمل ، يكى مستحب و ديگرى واجب و يا دو عمل واجب كه يكى از ديگرى مهم‌تر است با هم تعارض كنند ، حكم عقل و شرع هر دو بر اين است كه اهم را مقدم دارند و مهم را رها كنند .\r\nاين نكته قابل توجه است كه دليل رها كردن واجبات و پرداختن به مستحبات مىتواند علاقهء خاص انسان به آن مستحب باشد ؛ خواه به سبب آن‌كه عامهء مردم آن را بيشتر مىپسندند ؛ مانند شركت در ساختن مؤسسات خيريه نسبت به پرداختن وجوهات شرعيه ، يا به سبب اين‌كه انجام آن مستحب نشاطآور است ولى انجام آن واجب چندان نشاطى ندارد ؛ مانند سفرهاى زيارتى مخصوصاً با كاروان‌هاى مرفه كه انسان را به نشاط مىآورد ؛ ولى هرگاه بخواهد نمازهاى قضاى واجب را به جا بياورد ملالت پيدا مىكند و شايد بعضى از عوام نيز چنين پندارند كه واجبات ثوابى ندارد ، چون وظيفهء انسان است ؛ ولى مستحبات ثواب فراوانى دارد غافل از اين‌كه ثواب واجبات بسيار بيشتر است ؛ و امثال اين موارد .\r\nدر كتب فقه راجع به اين‌كه آيا مىشود در وقت فريضه ، نماز مستحب به جا آورد يا نه ( منظور مستحبات ابتدايى است نه نوافل يوميه ) فقها بحث مشروحى دارند و در بعضى از احاديث نيز اشاره به اين مطلب شده است . امام صادق عليه السلام در حديثى مىفرمايد :\r\n« إِذَا حَضَرَتِ الْمَكْتُوبَةُ فَابْدَأْ بِهَا فَلا يَضُرُّكَ أَنْ تَتْرُكُ مَا قَبْلَهَا مِنَ النَّافِلَةِ ؛\r\nهنگامى كه وقت نماز واجب فرا رسد به آن بپرداز و اگر نافله‌هاى پيش از آن را ترك كنى به تو زيانى نمىرساند » « 1 » شرح بيشتر اين مطلب را مىتوانيد در كتاب جواهر الكلام ، ج 7 ، ص 250 مطالعه كنيد .\r\n* * *\r\n\r\n\r\n","description":"","footnote":"\r\n( 1 ) . تهذيب الاحكام ، ج 2 ، ص 247 ، ح 21\r\n","page_name":" 334 ","page_number":334},
  {"content":"\r\n\r\n\r\n280 و قال عليه السلام مَنْ تَذَكَّرَ بُعْدَ السَّفَرِ اسْتَعَدَّ .\r\nامام عليه السلام فرمود :\r\nكسى كه دورى سفر ( آخرت ) را به خاطر داشته باشد خود را مهيا مىسازد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله در مصادر ، اين كلام حكيمانه را از غررالحكم بدون هيچ‌گونه تفاوتى نقل كرده است . ( مصادر نهج‌البلاغه ، ج 4 ، ص 223 ) . اضافه بر اين ما آن را در تحف العقول كه مؤلف آن پيش از مرحوم سيّد رضى مىزيسته با تفاوت مختصر و به ضميمهء چند جملهء ديگر از فرزند آن حضرت امام حسن مجتبى عليهما السلام يافتيم : « مَنْ تَذَكَّرَ بُعْدَ السَّفَرِ اعْتَدَّ » . ( تحف العقول ، ص 236 ) . در كتاب تمام نهج‌البلاغه اين كلام جزء خطبة الوسيلة ذكر شده است . ( تمام نهج‌البلاغه ، ص 147 ) ولى آن را در خطبة الوسيلة كه مرحوم كلينى در كافى ، ج 8 ، ص 18 - / 30 آورده است ، نيافتيم . البته اين كلام حكمت‌آميز در كتاب‌هاى فراوانى كه مؤلفان آن‌ها پس از سيّد رضى مىزيستند نقل شده است\r\n","page_name":" 335 ","page_number":335},
  {"content":"\r\n . \r\n","description":"","footnote":"","page_name":" 336 ","page_number":336},
  {"content":"\r\n\r\n\r\nشرح و تفسير آمادگى براى سفر آخرت\r\nامام عليه السلام در اين كلام حكيمانه و فشرده و كوتاه ، مردم را براى آماده شدن سفر آخرت اندرز مىدهد و مىفرمايد : « كسى كه دورى سفر آخرت را به ياد داشته باشد خود را مهيا مىسازد » ؛\r\n( مَنْ تَذَكَّرَ بُعْدَ السَّفَرِ اسْتَعَدَّ )\r\n. در اين حديث شريف و احاديث فراوان ديگر ، مردمِ دنيا به مسافرانى تشبيه شده‌اند كه به سوى منزلگاه دوردست اما بسيار مرفه و پربركت در حركتند و بايد براى رسيدن به سرمنزل مقصود مركبى راهوار و زاد و توشه‌اى فراوان آماده سازند و گرنه در وسط راه مىمانند و به مقصد نخواهند رسيد . همين معنا به صورت ديگرى در حكمت 77 آمده بود آن‌جا كه فرمود :\r\n« آهِ مِنْ قِلَّةِ الزَّادِ وَطُولِ الطَّرِيقِ وَبُعْدِ السَّفَرِ ؛\r\nآه از كمى زاد و توشه و طولانى بودن راه و دورى سفر » .\r\nابن ابىالحديد در شرح نهج‌البلاغهء خود و متقى هندى در كنزالعمّال حديث جالبى ذكر مىكنند كه بىارتباط به مقصود ما نيست و مضمون آن چنين است :\r\nپيامبر اكرم صلى الله عليه و آله رو به يارانش كرد و فرمود : مَثَل من و شما و دنيا همچون جمعيتى است كه از يك بيابان خشك و خالى عبور مىكردند و به جايى رسيدند كه نمىدانستند آنچه را پيمودند بيشتر است يا آنچه تا مقصد باقى مانده است ؟ در حالى كه زاد و توشهء آن‌ها تمام شد و مركب آن‌ها از راه ماند و در ميان اين بيابان\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nخشك و خالى ، سرگردان ماندند ؛ نه زادى داشتند و نه مركبى ، ازاين‌رو به هلاكت يقين پيدا كردند . در اين هنگام مردى نمايان شد كه لباس خوبى بر تن داشت و قطرات آب از سر و رويش مىچكيد . گفتند : به يقين اين شخص از سرزمين آباد و پرآبى مىآيد و احوال او نشان مىدهد كه راه به آن‌جا نزديك است .\r\nهنگامى كه آن مرد به آن‌ها رسيد و حال ايشان را مشاهده كرد به آن‌ها گفت : اگر شما را به محلى پرآب و باغ‌هاى سرسبز راهنمايى كنم چه مىكنيد ؟ گفتند : هرگز با تو مخالفت نخواهيم كرد . گفت : با خدا عهد و پيمان ببنديد كه چنين خواهد بود . آن‌ها عهد و پيمان بستند و آن مرد آن‌ها را به محلى پرآب و باغ‌هايى سرسبز هدايت كرد . هنگامى كه به آن‌جا رسيدند مقدار كمى در آن‌جا ماندند سپس آن مرد به آن‌ها گفت : برخيزيد و آماده شويد به سوى باغ‌هايى كه از اين باغ‌ها پربارتر و آبى كه از اين آب گواراتر است برويم . بسيارى از آن‌ها گفتند : ما باور نمىكنيم به چنان سرزمينى برسيم ؛ ولى گروه اندكى از آن‌ها گفتند : مگر شما با اين مرد عهد و پيمان نبستيد كه مخالفت نكنيد ؟ آنچه در آغاز گفته بود به حقيقت پيوست و بقيهء گفتار او مانند آن است كه در آغاز گفته . اين گروه اندك ، همراه آن مرد حركت كردند و او آن‌ها را به باغ‌هايى سرسبزتر و آب‌هايى گواراتر رساند ؛ ولى آن گروه اول كه مخالفت كرده بودند در همان شب دشمنانى به آن‌ها حمله كرده و صبحگاهان عده‌اى كشته و عده‌اى اسير شده بودند . « 1 »\r\nقرآن مجيد نيز مىگويد : « وَتَزَوَّدُوا فَإِنَّ خَيْرَ الزَّادِ التَّقْوَى » ؛ زاد و توشه ( براى سفر آخرت ) برگيريد كه برترين زاد و توشه همان تقوا و پرهيزكارى است » . « 2 »\r\nجالب اين‌كه در حديثى مىخوانيم كه زُهرى ، يكى از سرشناسان اهل سنت از تابعين ، امام على بن حسين عليه السلام را در شبى سرد و بارانى ديدار كرد در حالى كه بر\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابىالحديد ، ج 19 ، ص 171 ؛ كنزالعمّال ، ج 1 ، ح 1015\r\n( 2 ) . بقره ، آيهء 197\r\n","page_name":" 338 ","page_number":338},
  {"content":"\r\n\r\nپشت آن حضرت مقدارى آرد بود و حضرت به سويى حركت مىكرد . زهرى عرض كرد : اى پسر رسول خدا ! اين چيست ؟ حضرت فرمود : قصد سفرى دارم و مشغول تهيهء زاد و توشهء آن و گذاشتن در محل مطمئنى هستم . زهرى گفت :\r\nغلام من اين‌جاست به شما كمك مىكند . حضرت قبول نكرد . زهرى عرض كرد : خودم آن را برمىدارم و براى شما مىآورم . امام سجاد عليه السلام فرمود : من ميل ندارم چيزى كه موجب نجات من و سبب حسن ورودم به مقصد است خودم حمل نكنم ، تو را به خدا سوگند مىدهم كه سراغ كار خود به روى و من را رها سازى . زهرى از آن حضرت جدا شد و رفت . بعد از چند روز امام عليه السلام را ديد عرض كرد : اى پسر رسول خدا ! اثرى از آن سفرى كه فرمودى نمىبينم . امام عليه السلام فرمود : آرى اى زهرى . آن گمانى كه كردى ( كه منظورم سفر دنياست ) درست نبوده است منظورم سفر آخرت و آماده شدن براى آن است . آرى . آماده شدن براى مرگ و سفر آخرت به‌وسيلهء پرهيز از حرام و بذل و بخشش در راه خير حاصل مىشود . « 1 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 46 ، ص 65 ، ح 27\r\n","page_name":" 339 ","page_number":339},
  {"content":"\r\n . \r\n","description":"","footnote":"","page_name":" 340 ","page_number":340},
  {"content":"\r\n\r\n\r\n281 و قال عليه السلام لَيْسَتِ الرَّوِيَّةُ كَالْمُعَايَنَةِ مَعَ الْإِبْصَارِ ؛ فَقَدْ تَكْذِبُ الْعُيُونُ أَهْلَهَا ، وَلَا يَغُشُّ الْعَقْلُ مَنِ اسْتَنْصَحَهُ .\r\nامام عليه السلام فرمود :\r\nتفكر و انديشه همچون ديدن با چشم نيست ، چراكه گاه چشم ، به صاحبش دروغ مىگويد ؛ ولى عقل ( سليم ) به كسى كه از او راهنمايى بخواهد غشّ و خيانت نمىكند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر اين‌جا نيز مرحوم خطيب تنها به روايت آمُدى در غررالحكم در اين زمينه اشاره مىكند كه تنها يك جمله از اين كلام حكيمانه را آورده است آن هم به اين صورت : « لَيْسَ الْعَيانُ كَالْخَبَرِ » . ( مصادر نهج‌البلاغه ، ج 4 ، ص 223 ) . البته خواهيم ديد كه اين جمله معناى متفاوتى با آنچه در نهج‌البلاغه آمده است دارد .\r\nاضافه بر اين علامهء مجلسى رحمه الله همين كلام حكيمانه را با تفاوت قابل توجهى به نقل از نهج‌البلاغه در كتاب شريف بحارالانوار ، ج 1 ، ص 95 آورده است به اين صورت : « لَيْسَ الرُّؤْيَةُ مَعَ الْإِبْصَارِ وَقَدْ تَكْذِبُ الْعُيُونُ أَهْلَهَا وَلا يَغُشُّ الْعَقْلُ مَنِ انْتَصَحَهُ » و ابن ابىالحديد در شرح نهج‌البلاغهء خود نيز عبارتى همانند عبارت مرحوم علامهء مجلسى آورده است . ( شرح نهج‌البلاغهء ابن ابىالحديد ، ج 19 ، ص 173 ) . به گفتهء علامهء شوشترى رحمه الله نسخهء ابن ميثم نيز كه برگرفته از خط مؤلف نهج‌البلاغه است همين‌گونه است\r\n","page_name":" 341 ","page_number":341},
  {"content":"\r\n . \r\n","description":"","footnote":"","page_name":" 342 ","page_number":342},
  {"content":"\r\n\r\n\r\nشرح و تفسير خطاى حس را با عقل اصلاح كنيد\r\nامام عليه السلام در اين گفتار حكيمانه به خطاى حسّ اشاره مىكند كه گاه منشأ مشكلات عظيمى مىگردد آن حضرت مىفرمايد : « تفكّر و انديشه همچون ديدن با چشم نيست » ؛\r\n( لَيْسَتِ الرَّوِيَّةُ كَالْمُعَايَنَةِ مَعَ الْإِبْصَارِ )\r\n. سپس به دليل آن اشاره كرده ، مىفرمايد : « چه بسا چشم به صاحبش دروغ مىگويد ؛ ولى عقل ( سليم ) به كسى كه از او راهنمايى بخواهد خيانت نمىكند » ؛\r\n( فَقَدْ تَكْذِبُ الْعُيُونُ أَهْلَهَا ، وَلَا يَغُشُّ الْعَقْلُ مَنِ اسْتَنْصَحَهُ )\r\n. بر خلاف آنچه علماى حسّى و تجربى مىپندارند هميشه حسّ و تجربه صحيح‌ترين اطلاعات را در اختيار انسان نمىگذارد ؛ خطاهاى حسّ را بسيارى از دانشمندان جمع‌آورى كرده‌اند كه ليست بزرگى را تشكيل مىدهد .\r\nمثال‌هاى سادهء آن را در زندگى روزانهء خود مىبينيم هنگامى كه آتش‌گردان را به دور خود مىگردانند از دور دايرهء كامل آتش مىبينيم در حالى كه آتش همواره در يك نقطه از اين دايره بيش نيست ؛ ولى چون به سرعت گردش مىكند چشم ما فاصله‌ها را نمىبيند .\r\nزمانى كه باران با سرعت مىبارد ما دانه‌هاى باران را به صورت خط مستقيم مثلًا به طول نيم متر ، كمتر يا بيشتر ، مشاهده مىكنيم در حالى كه دانهء باران يك نقطه بيشتر نيست .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nآن‌گاه كه در انتهاى خيابانى كه دو طرف آن را درخت پوشانده است مىايستيم و نگاه به طول خيابان مىكنيم احساس مىكنيم درخت‌ها هرچه از ما دور تر مىشوند به هم نزديك‌تر مىگردند و فاصلهء آن‌ها پيوسته كم مىشود در حالى كه مىدانيم اين فقط خطاى باصره است . و خطاهاى فراوان ديگر .\r\nهنگامى كه چشم كه مهم‌ترين حسّ ماست داراى خطاهاى فراوان است چگونه مىتوانيم به ساير حواس خود صددرصد اطمينان كنيم ؟ اگر بخواهيم خطاى حواس را در گوش و حس لامسه و چشيدن و بوييدن نقل كنيم يك كتاب مىشود ، به همين دليل ما بايد پيوسته خطاهاى حس را از طريق عقل اصلاح كنيم . مبادا خطاهاى حسى ، ما را به كارهايى كه خلاف وظيفه و مسئوليت ما و خلاف رضاى خداست بكشاند .\r\nدرست است كه عقل نيز گاه خطا مىكند و انسان ، معصوم نيست ؛ ولى به هر حال وسيلهء خوبى براى اصلاح خطاهاى حس محسوب مىشود .\r\nامام عليه السلام به اين نكته در كلام نورانى خود اشاره كرده تا همگان به هوش باشند .\r\nفراموش نكنيم اين سخن را هنگامى امام عليه السلام بيان كرد كه هنوز مباحث مربوط به خطاى حواس چندان مطرح نبود .\r\nاز سوى ديگر آن‌ها كه تمام اعتمادشان بر حس است نبايد فراموش كنند كه حس هميشه امور پراكنده‌اى را در اختيار انسان مىگذارد ، اين عقل است كه از آن‌ها يك قاعدهء كلى و علمى مىسازد كه در موارد مشابه قابل استدلال است ، بنابراين هرگز نبايد به دليل اين‌كه عقل هم خطاپذير است آن را بىاعتبار دانست و تمام توجه خود را به حس معطوف داشت كه تا عقل ، پشتيبان حس نباشد هيچ مشكلى حل نمىشود و هيچ قانون علمى به وجود نمىآيد .\r\nتمام داروهايى كه براى بيمارىهاى مختلف تجويز مىشود و به صورت يك اصل كلى ارائه مىگردد نتيجهء آزمايش‌هايى است كه نخست روى حيوانات\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nو سپس تعدادى از انسان‌ها انجام داده‌اند ، آن‌گاه از مجموع اين آزمايش‌هاى پراكنده ، قانونى كلى استنتاج مىگردد .\r\nاز اين كلام حكيمانه مىتوان نتيجه گرفت كه هرگز نبايد به كار شعبده‌بازان و ساحران دل‌خوش كرد و فريب كارهاى آن‌ها را خورد ، هر چند با حسّ خود ، كار خارق‌العاده‌اى از آن‌ها ببينيم . هنگامى كه اعمال آن‌ها را با نيّت‌هاى سوء و ادعاهاى باطلشان در كنار هم قرار مىدهيم اين‌جاست كه عقل ما حسّ ما را تكميل مىكند .\r\nيا هنگامى كه مىبينيم دشمن قرآن‌ها را بر سر نيزه كرده و دم از داورى قرآن مىزند در حالى كه آثار سوء نيت و ستمگرى از سابقهء آن‌ها كاملًا هويداست بايد به حكم عقل تن دَر دهيم و آن را يك نيرنگ بناميم .\r\nدر هر حال اين گفتار حكيمانه مىتواند سرچشمهء نتيجه‌گيرىهاى مختلف در مسائل اخلاقى و سياسى و اجتماعى و علمى گردد .\r\n* * *\r\n\r\n","description":"","footnote":"","page_name":" 345 ","page_number":345},
  {"content":"\r\n . \r\n","description":"","footnote":"","page_name":" 346 ","page_number":346},
  {"content":"\r\n\r\n\r\n282 و قال عليه السلام بَيْنَكُمْ وَبَيْنَ الْمَوْعِظَةِ حِجَابٌ مِنَ الْغِرَّةِ .\r\nامام عليه السلام فرمود :\r\nميان شما و موعظه ، پرده‌اى از غفلت ( و غرور ) وجود دارد\r\n( كه مانع تأثير آن است ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب تنها اضافه‌اى كه در سند نهج‌البلاغه در اين‌جا دارد اين است كه مىگويد : كتاب تحف العقول ( تأليف ابن شعبهء حرانى كه پيش از سيّد رضى مىزيسته ) آن را در مواعظ امام حسن عليه السلام آورده و معلوم است كه امام مجتبى عليه السلام آن را از پدرش فرا گرفته است . ( مصادر نهج‌البلاغه ، ج 4 ، ص 223 ) .\r\nافزون بر اين در غررالحكم ، آمُدى اين كلام حكيمانه را با تفاوتى چنين نقل مىكند : « بَيْنَكُمْ وَالْمَوْعِظَةِ حِجابٌ مِنَ الْغَفْلَةِ وَالْغِرَّةِ » وقاعدتاً آن را از منبع ديگرى گرفته است . ( غررالحكم ، ح 5761 )\r\n","page_name":" 347 ","page_number":347},
  {"content":"\r\n . \r\n","description":"","footnote":"","page_name":" 348 ","page_number":348},
  {"content":"\r\n\r\n\r\nشرح و تفسير حجاب معرفت\r\nامام عليه السلام در اين گفتار كوتاه و حكيمانه ، به يكى از حجاب‌هاى معرفت و علم و حكمت و تربيت اشاره كرده مىفرمايد : « ميان شما و موعظه ، پرده‌اى از غفلت ( و غرور ) وجود دارد » ؛\r\n( بَيْنَكُمْ وَبَيْنَ الْمَوْعِظَةِ حِجَابٌ مِنَ الْغِرَّةِ )\r\n. « غِرَّة » به معناى غفلت و بىخبرى و كم‌تجربگى است .\r\nمىدانيم ، در جهانى كه زندگى مىكنيم هم واعظان بسيارند و هم موعظه‌ها ؛ تاريخ پيشينيان ، واعظ بسيار گويايى است ، حوادثى كه در طول تاريخ رخ مىدهد و دگرگونى قدرت‌ها ، سرنگونى دولت‌ها و از كار افتادن قهرمانان و فقر گروهى از ثروتمندان ، هركدام واعظى هستند ، حتى مردگان كه همه روزه مىبينيم بر دوش بستگان و عزيزانشان به سوى ديار خاموشان برده مىشوند - به فرمودهء اميرمؤمنان على عليه السلام - بهترين واعظانند .\r\nكاخ‌هاى ويران شدهء شاهان مقتدر و قصرهاى آباد آن‌ها همه در حال وعظند ؛\r\n دندانهء هر قصرى پندى دهدت نونو * پند سر دندانه بشنو ز بن دندان \r\nدر كلام امام موسى بن جعفر عليه السلام خطاب به هارون - كه درخواست موعظه كرده بود - آمده است : « هرچيزى را كه در گرد خود مىبينى همه داراى موعظه است » ؛\r\n( مَا مِنْ شَيْءٍ تَرَاهُ عَيْنُكَ إِلَّا وَفِيهِ مَوْعِظَةٌ )\r\n. « 1 »\r\n\r\n\r\n","description":"","footnote":"\r\n( 1 ) . بحارالانوار ، ج 68 ، ص 324 ، ح 14\r\n","page_name":" 349 ","page_number":349},
  {"content":"\r\n\r\nاضافه بر همهء اين‌ها ، خيل انبيا و اوليا و معصومان عليهم السلام همگى واعظان بزرگى بودند كه در طول تاريخ به وعظ و اندرز انسان‌ها پرداختند و امروز بسيارى از مواعظ آن‌ها در اختيار ماست .\r\nبا اين حال چرا اين موعظه‌هاى بسيار قوى در دل‌هاى گروهى تأثير نمىگذارد ؟ قطعاً دليلى دارد ؛ امام عليه السلام در اين بيان كوتاه به يكى از مهم‌ترين آن‌ها اشاره مىكند و مىفرمايد : « حجاب غفلت ، جلوى تأثير اندرزها را مىگيرد » .\r\nاين غفلت ممكن است هنگام شنيدن مواعظ باشد كه انسان گوش دل به واعظ نمىسپارد و در فكر مال و منال و شهوت خويش است و يا اين‌كه همچون هارون موقتاً با شنيدن موعظهء مردى الهى بيدار مىشود ؛ اما به‌زودى حجاب غفلت بر دل او مىافتد و موعظه را به فراموشى مىسپارد .\r\nبسيارند كسانى كه در يك مجلس فاتحه كه براى دوست و يا يكى از بستگان نزديكشان برپا شده در فكر فرو مىروند و لحظاتى بيدار مىشوند ، مخصوصاً اگر واعظ آگاهى در آن‌جا سخنرانى كند ، اما هنگامى كه از آن مجلس پا بيرون گذاشتند همه چيز فراموش مىشود و به حال اول بازمىگردند .\r\nسرچشمهء اين غفلت ممكن است هوا و هوس‌هاى نفسانى و شهوت و زرق و برق دنيا و يا وسوسه‌هاى شيطانى جن و انس باشد .\r\nقرآن مجيد مىفرمايد : « فَلَا تَغُرَّنَّكُمُ الْحَيَاةُ الدُّنْيَا وَلَا يَغُرَّنَّكُمْ بِاللَّهِ الْغَرُورُ » ؛ پس مبادا زندگانى دنيا شما را بفريبد ، و مبادا ( شيطان ) فريبكار شما را به ( كرم ) خدا مغرور سازد ! » . « 1 »\r\nدر حديث عبرت‌انگيزى از امام هادى عليه السلام آمده است كه متوكل عباسى شبى آن حضرت را به كاخ خود فرا خواند . دليل آن اين بود كه به وى خبر داده بودند آن حضرت مشغول جمع‌آورى اموال و سلاح در خانهء خود است تا قيام كند\r\n\r\n\r\n","description":"","footnote":"\r\n( 1 ) . لقمان ، آيهء 33\r\n","page_name":" 350 ","page_number":350},
  {"content":"\r\n\r\nو مردم را بر ضد او بشوراند . او دستور داد به خانهء امام برويد ، آن‌جا را با دقت تفتيش كنيد و او را در هر حال كه بود نزد من بياوريد . مأموران به خانهء امام عليه السلام ريختند و چيزى نيافتند و امام عليه السلام را در دل شب مشغول عبادت ديدند . با اين حال ، حضرت را با خود به قصر متوكل آوردند . متوكل كه سرمست شرابِ قدرت و مشغول به نوشيدن خمر بود ، همين كه چشمش به آن حضرت افتاد از جا برخاست و احترام كرد و او را نزد خود نشاند و با نهايت جسارت جام شرابى را كه در دست داشت به آن حضرت تعارف كرد !\r\nامام عليه السلام رو به سوى او كرده فرمود : به خدا سوگند اين مايع ننگين هرگز با گوشت و خون من آشنايى نداشته و ندارد . متوكلِ مست شرمنده شد و دست خود را عقب كشيد .\r\nآن‌گاه به امام عليه السلام گفت : شعرى براى من بخوان ( لابد شعرى كه بزمش را گرم‌تر كند ) .\r\nامام عليه السلام فرمود : من كمتر شعر به خاطر دارم . متوكل گفت : حتماً بايد بخوانى .\r\nهنگامى كه حضرت اصرار متوكل را ديد ، اشعار تكان‌دهنده‌اى خواند كه متوكل به گريه افتاد و حاضران نيز گريستند . اشعار اين بود :\r\n بَاتُوا عَلَى قُلَلِ الْأَجْبَالِ تَحْرُسُهُمْ * غُلْبُ الرِّجَالِ فَلَمْ تَنْفَعْهُمُ الْقُلَلُ\r\nوَاسْتَنْزَلُوا بَعْدَ عِزٍّ مِنْ مَعَاقِلِهِمْ * وَاسْكِنُوا حُفَراً يَا بِئْسَمَا نَزَلُوا\r\nنَادَاهُمْ صَارِخٌ مِنْ بَعْدِ دَفْنِهِمْ * أَيْنَ الْأَسَاوِرُ وَالتِّيجَانُ وَالْحُلَلُ\r\nأَيْنَ الْوُجُوهُ الَّتِي كَانَتْ مُنْعِمَةً * مِنْ دُونِهَا تُضْرَبُ الْأَسْتَارُ وَالْكِلَلُ\r\nقَدْ طَالَ مَا أَكَلُوا دَهْراً وَقَدْ شَرِبُوا * وَأَصْبَحُوا الْيَوْمَ بَعْدَ الْأَكْلِ قَدْ أُكِلُوا \r\nيعنى : « گروهى بودند كه بر قله‌هاى كوه‌ها ، دژهاى محكمى ساخته بودند و مردانى نيرومند از آن‌ها پاسدارى مىكردند ؛ اما هرگز اين قله‌ها به حال آن‌ها سودى نداشت .\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nچيزى نگذشت كه از پناهگاه خود ، از آن مقام عزت ، به ذلت كشانده شدند ، و در حفره‌هاى گور ساكن گشتند و چه بد فرود آمدند .\r\nفريادگرى بعد از دفن آن‌ها صدا زد : كجا رفت آن دستبندهاى طلا و آن تاج‌ها و زينت‌ها ؟ !\r\nكجا رفتند آن صورت‌هايى كه آثار ناز و نعمت در آن‌ها نمايان بود و در پشت پرده‌ها قرار داشتند ؟ !\r\nآرى مدت طولانى خوردند و نوشيدند ؛ ولى امروز همهء آن‌ها در كام زمين فرو رفته‌اند » . « 1 »\r\nدر حديث ديگرى در بحارالانوار آمده است كه متوكل بعد از شنيدن اين اشعار ، جام شراب را بر زمين زد و مجلس عيشش به هم خورد . « 2 »\r\nمتوكل شرمنده شد و آن حضرت را با احترام به منزل بازگرداند .\r\nآرى ، گاهى حجاب غفلت كنار مىرود و موعظه‌ها اثربخش مىشود ؛ اما افسوس كه اين كنار رفتن حجاب براى بسيارى موقتى است .\r\nجريان عبرت‌انگيز ديگرى دربارهء يكى ديگر از خلفاى عباسى ؛ يعنى هارون‌الرشيد نقل شده كه طعام زيادى ترتيب داد و مجلس خود را آراست و شاعر معروف عرب ، « ابوالعتاهيه » را دعوت كرد و از وى خواست تا حال او را توصيف كند .\r\nولى ابوالعتاهيه بر خلاف انتظار هارون و حاضران به جاى اين‌كه اشعار سرگرم كننده‌اى دربارهء زيبايى مجلس وى و اقتدار هارون بخواند ، اشعار زير را خواند :\r\n عِشْ ما بَدا لَكَ سالِماً * فِي ظِلّ شاهِقَةِ الْقُصِورِ ! \r\n\r\n\r\n","description":"","footnote":"\r\n( 1 ) . بحارالانوار ، ج 50 ، ص 211\r\n( 2 ) . همان ، ص 212\r\n","page_name":" 352 ","page_number":352},
  {"content":"\r\n\r\n يُهْدى إلَيْكَ بِمَا اشْتَهَيْ * تَ لَدَى الرَّواحِ وَفِي الْبُكُورِ !\r\nفَإذَا النُّفُوسُ تَقَعْقَعَتْ * في ظِلّ حَشْرِجة الصُّدُورِ\r\nفَهُناكَ تَعْلَمُ مُوقِناً * ما كُنْتَ إلّافِي غُرُورٍ ! \r\nتا مىخواهى در سايهء قصرهاى سر به آسمان كشيده ، سالم زندگى كن ! در حالى كه آنچه مورد علاقهء توست هر صبح و شام براى تو هديه مىكنند .\r\nولى هنگامى كه جان در فضاى سينه به ناله مىافتد - به يقين خواهى دانست كه عمرى در غرور و غفلت بودى !\r\nاطرافيان هارون از خواندن اين اشعار كه به گمان آن‌ها متناسب با چنان مجلسى نبود و موجب كدورت خاطر هارون مىشد ناراحت شدند ؛ ولى عجب اين‌كه هارون ناراحت نشد و اشعارش را ستود و اظهار داشت : مايهء بيدارى من گشت . « 1 »\r\nدر تاريخ كامل ابن اثير آمده است كه هارون بعد از شنيدن اين اشعار گريه كرد .\r\nوزيرش ، فضل بن يحيى ، رو به ابوالعتاهيه نمود و گفت : خليفه تو را دعوت كرده بود كه مسرورش كنى ، چرا غمگينش ساختى ؟ هارون به فضل بن يحيى گفت :\r\nرهايش كن ، او ما را در غرور و غفلت ديد ، نخواست بر آن بيفزايد . « 2 »\r\n* * *\r\n\r\n\r\n","description":"","footnote":"\r\n( 1 ) . انوار نعمانيه ، ج 3 ، ص 114\r\n( 2 ) . كامل ابن اثير ، ج 6 ، ص 220\r\n","page_name":" 353 ","page_number":353},
  {"content":"\r\n . \r\n","description":"","footnote":"","page_name":" 354 ","page_number":354},
  {"content":"\r\n\r\n\r\n283 و قال عليه السلام جَاهِلُكُمْ مُزْدَادٌ ، وَعَالِمُكُمْ مُسَوِّفٌ .\r\nامام عليه السلام فرمود :\r\nنادان‌هاى شما ( پيوسته ) بر اعمال خلاف خود مىافزايند\r\nو دانشمندانتان امروز و فردا مىكنند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب سند ديگرى در ذيل اين كلام حكمت‌آميز نمىآورد ؛ ولى در كتاب تمام نهج‌البلاغه ، اين حديث شريف به شكل ديگرى نقل شده و آن چنين است : « وَعَالِمُهُمْ مُنَافِقٌ ، وَقَارِئُهُمْ مُمَاذِقٌ ، وَجَاهِلُهُمْ مُسَوِّفٌ مُزْدَادٌ » . و مىگويد : اين عبارت در بعضى از نسخه‌هاى نهج‌البلاغه به اين صورت آمده است . ( تمام نهج‌البلاغه ، ص 313 )\r\n","page_name":" 355 ","page_number":355},
  {"content":"\r\n . \r\n","description":"","footnote":"","page_name":" 356 ","page_number":356},
  {"content":"\r\n\r\n\r\nشرح و تفسير عالم و جاهلِ شما ، هر دو خطاكارند\r\nامام عليه السلام در اين گفتار حكيمانهء خود كه جنبهء گله و اظهار ناراحتى از مردم آن زمان و اطرافيانش دارد و در عين حال بر بسيارى از مردم هر عصر و زمان صادق است مىفرمايد : « ( شما چگونه جمعيتى هستيد كه ) افراد نادانتان پيوسته بر اعمال خلاف خود مىافزايند و دانشمندانتان امروز و فردا مىكنند » ؛\r\n( جَاهِلُكُمْ مُزْدَادٌ ، وَعَالِمُكُمْ مُسَوِّفٌ )\r\n. آن‌ها كه نادانند براثر نداشتن بصيرت به راه خلاف افتاده‌اند و آن‌هايى كه عالم هستند گرفتار ترديد و ضعف تصميم‌گيرى و اراده هستند و به همين دليل جامعهء شما از درون تهى شده است .\r\nاين در حالى است كه عالمان بايد قدوه و اسوه باشند و راه تهذيب نفس و اصلاح جامعه را به مردم نشان دهند و جاهلان نيز بايد از نور علم عالمان بهره گيرند و در مسير اصلاح خويش و جامعهء خود باشند .\r\nهمان‌گونه كه اشاره شد ، در كتاب تمام نهج‌البلاغه اين جمله به شكل ديگرى نقل شده كه حضرت مىفرمايد :\r\n« وَعَالِمُهُمْ مُنَافِقٌ ، وَقَارِئُهُمْ مُمَاذِقٌ ، وَجَاهِلُهُمْ مُسَوِّفٌ مُزْدَادٌ ؛\r\nدانشمندانشان ( در آن زمان ) منافقند و قاريان قرآنشان رياكار و جاهلانشان امروز و فردا مىكنند و پيوسته بر اعمال خود مىافزايند » .\r\nدر خطبهء 233 نيز كلامى شبيه به اين بود . در بسيارى از خطب نهج‌البلاغه يا\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nنامه‌ها و كلمات قصار ، شكايت امام عليه السلام را از مردم زمان خود مشاهده مىكنيم تا آن‌جا كه در خطبهء قاصعه ( خطبهء 192 ) مىفرمايد :\r\n« أَلا وَإِنَّكُمْ قَدْ نَفَضْتُمْ أَيْدِيَكُمْ مِنْ حَبْلِ الطَّاعَةِ وَثَلَمْتُمْ حِصْنَ اللَّهِ الْمَضْرُوبَ عَلَيْكُمْ بِأَحْكَامِ الْجَاهِلِيَّةِ ؛\r\nبه هوش باشيد كه شما دست از ريسمان اطاعت الهى برگرفته‌ايد و با تجديد رسوم جاهليت دژ محكم الهى را دَرهم شكسته‌ايد » .\r\nسپس ادامه مىدهد :\r\n« وَاعْلَمُوا أَنَّكُمْ صِرْتُمْ بَعْدَ الْهِجْرَةِ أَعْرَاباً وَبَعْدَ الْمُوَالاةِ أَحْزَاباً مَا تَتَعَلَّقُونَ مِنَ الْإِسْلامِ إِلَّا بِاسْمِهِ وَلا تَعْرِفُونَ مِنَ الْإِيمَانِ إِلَّا رَسْمَهُ ؛\r\nبدانيد شما پس از هجرت ( از كفر به ايمان ) همچون اعراب جاهليت شده‌ايد و بعد از اخوت و اتحاد و الفت ، به گروه‌هاى پراكنده تقسيم گشته‌ايد ، از اسلام ، به نام آن اكتفا كرده و از ايمان جز تصور و ترسيمى نمىشناسيد » .\r\nسرچشمهء همهء اين مصائب و بدبختىها انحرافاتى بود كه در مسئلهء خلافت واقع شد ، به‌ويژه در عصر خليفهء سوم كه بيت‌المال به شكل كاملًا نادرستى تقسيم مىشد و مقامات مهم جمهورى اسلامى آن زمان ، به افراد نالايق و ناصالح سپرده شد . فتوحات ، غنائم زيادى را نصيب مسلمانان كرد و گروهى مست مال و ثروت شدند و كارشان به جايى رسيد كه جاهلان ، غرق گناه گشتند و عالمان ، بىاراده و فاقد تحرك ، و همان شد كه امام عليه السلام در كلام حكيمانهء بالا در جملهء كوتاهى آن را آورده است .\r\nبه يقين ، اين وضع مخصوص مردم آن زمان نبود ، بلكه در هر زمان ديگر در شرايط مشابه روى مىدهد ؛ جاهلان ، غرق گناه مىشوند و عالمان ، فاقد احساس مسئوليت . و در عصر و زمان ما نيز اين مسئله كم و بيش نمايان است .\r\n\r\nنكته بلاى « تسويف »\r\nيكى از خطرناك‌ترين وسوسه‌هاى نفس و شيطان مسئلهء تسويف است ؛\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nيعنى انسان به اشتباهات و خطاهاى خود واقف مىشود ؛ ولى پيوسته امروز و فردا مىكند تا فرصت‌ها مىگذرند . يا اسباب اطاعت فراهم است ؛ ولى در استفادهء از آن تأخير مىاندازد تا فرصت‌ها از دست مىروند .\r\nامام باقر عليه السلام مىفرمايد :\r\n« إِيَّاكَ وَالتَّسْوِيفَ فَإِنَّهُ بَحْرٌ يَغْرَقُ فِيهِ الْهَلْكَى ؛\r\nاز تسويف بپرهيز كه دريايى است كه گروه ( زيادى ) در آن غرق مىشوند » . « 1 »\r\nاميرمؤمنان على عليه السلام - طبق روايتى كه علامهء مجلسى رحمه الله در بحارالانوار آورده است - دربارهء گروهى از غافلان مىفرمايد :\r\n« الشَّيْطَانُ مُوَكَّلٌ بِهِ يُزَيِّنُ لَهُ الْمَعْصِيَةَ لِيَرْكَبَهَا وَيُمَنِّيهِ التَّوْبَةَ لِيُسَوِّفَهَا ؛\r\nشيطان بر او مسلّط شده ، معصيت را در نظرش جلوه مىدهد تا مرتكب شود و توبه را با آرزوها به تأخير مىاندازد » . « 2 »\r\nقرآن مجيد در سورهء « نساء » در مورد وسوسه‌هاى شيطان نسبت به گنهكاران مىگويد : « يَعِدُهُمْ وَيُمَنِّيهِمْ وَمَا يَعِدُهُمُ الشَّيْطَانُ إِلَّا غُرُوراً » ؛ شيطان به آن‌ها وعده‌ها ( ى دروغين ) مىدهد و به آرزوها سرگرم مىسازد در حالى كه جز فريب و نيرنگ ، به آن‌ها وعده نمىدهد . ( و همين امر سبب مىشود آن‌ها توبه و بازگشت به سوى خدا را تاخير بيندازند ) » . « 3 »\r\nدر جاى ديگر از همين سوره مىفرمايد : « وَلَيْسَتِ التَّوْبَةُ لِلَّذِينَ يَعْمَلُونَ السَّيِّئَاتِ حَتَّى إِذَا حَضَرَ أَحَدَهُمْ الْمَوْتُ قَالَ إِنِّى تُبْتُ الْآنَ » ؛ توبه براى كسانى نيست كه كارهاى بد را انجام مىدهند ، و هنگامى كه مرگ يكى از آن‌ها فرا مىرسد مىگويد : الان توبه كردم ! » . « 4 »\r\nاين همان تسويفى است كه از هواى نفس و وسوسه‌هاى شيطان سرچشمه مىگيرد و پيوسته انسان را وادار به تاخير توبه مىكند تا مرگ او فرا رسد\r\n\r\n\r\n","description":"","footnote":"\r\n( 1 ) . بحارالانوار ، ج 75 ، ص 164 ، ح 1\r\n( 2 ) . همان ، ج 88 ، ص 337 ، ح 20\r\n( 3 ) . نساء ، آيهء 120\r\n( 4 ) . نساء ، آيهء 18\r\n","page_name":" 359 ","page_number":359},
  {"content":"\r\n\r\nو درهاى توبه بسته شود .\r\nدر حكمت 285 نيز به اين معنا اشاره خواهد شد و در آغاز حكمت 150 نيز اشاره شد ، آن‌جا كه امام عليه السلام فرمود :\r\n« وَيُرَجّى التَّوْبَةَ بِطُولِ الْأَمَلِ ؛\r\n( از كسانى مباش كه ) توبه را با آرزوهاى دور و دراز به تأخير مىاندازند » .\r\n* * *\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n\r\n284 و قال عليه السلام قَطَعَ الْعِلْمُ عُذْرَ الْمُتَعَلِّلِينَ .\r\nامام عليه السلام فرمود :\r\nعلم و آگاهى ، راه را بر ( بهانه‌جويان و ) آن‌ها كه تعلّل مىورزند بسته است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب سند ديگرى براى اين كلام شريف نقل نمىكند و تنها مىگويد : آمُدى در غررالحكم اين كلام را به همين صورت از امام عليه السلام نقل كرده است . ( مصادر نهج‌البلاغه ، ج 4 ، ص 224 ) .\r\nاضافه مىكنيم مرحوم ابن شعبهء حرّانى كه پيش از سيّد رضى رحمه الله مىزيسته در كتاب تحف العقول اين جملهء حكمت‌آميز و جملهء 285 را با تفاوت كمى در ضمن كلمات امام مجتبى عليه السلام آورده است كه علىالقاعده از پدر گرامىاش اميرالمومنين عليه السلام شنيده است . ( تحف العقول ، ص 236 )\r\n","page_name":" 361 ","page_number":361},
  {"content":"\r\n . \r\n","description":"","footnote":"","page_name":" 362 ","page_number":362},
  {"content":"\r\n\r\n\r\nشرح و تفسير راه عذر بر شما بسته است\r\nاز آن‌جا كه افرادى آگاهانه از انجام وظايف الهى و وجدانى خود سر باز مىزنند ، امام عليه السلام به آن‌ها هشدار مىدهد كه علم و آگاهى ، راه عذر را بر اين افراد بسته است ؛\r\n( قَطَعَ الْعِلْمُ عُذْرَ الْمُتَعَلِّلِينَ )\r\n. واقعيت آن است كه گروهى از مردم ناآگاهانه گرفتار كارهاى خلاف مىشوند ؛ اما گروه ديگرى مىدانند و بهانه‌جويى مىكنند و پيوسته شانه از زير بار مسئوليت خالى مىنمايند . گاه به گمان اين‌كه خداوند غفور و رحيم است و گناه آن‌ها را مىبخشد و گاه به اين بهانه كه علم آن‌ها قطعى و يقينى نيست و گاه سعى مىكنند علم خود را به فراموشى بسپارند و خود را به نادانى بزنند .\r\nهمهء اين‌ها در پيشگاه خدا مسئولند و بهانه‌جويىها هرگز عذرى براى آن‌ها نزد خدا درست نخواهد كرد و اگر تاريخ اسلام را از اوّل تا كنون با دقت مطالعه كنيم بسيارى را مىبينيم كه مشمول اين كلام امامند و گمان مىكنند عذر دارند ، در حالى كه در پيشگاه خدا مسئولند .\r\nاين حكم شامل همهء كسانى مىشود كه آگاهانه به بهانه‌هاى واهى با اصول يا فروع دين به مخالفت برخاسته‌اند .\r\nاميرمؤمنان على عليه السلام به خصوص در دوران خلافت خود گرفتار اين‌گونه افراد\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nبود . در خطبهء طالوتيه « 1 » كه كلينى رحمه الله در جلد هشتم كافى نقل كرده است ، مىخوانيم كه امام عليه السلام گروهى از متخلفان از حق را مخاطب قرار داده مىفرمايد :\r\n« وَالَّذِي فَلَقَ الْحَبَّةَ وَبَرَأَ النَّسَمَةَ لَقَدْ عَلِمْتُمْ أَنِّي صَاحِبُكُمْ وَالَّذِي بِهِ أُمِرْتُمْ وَأَنِّي عَالِمُكُمْ وَالَّذِي بِعِلْمِهِ نَجَاتُكُمْ وَوَصِيُّ نَبِيِّكُمْ وَخِيَرَةُ رَبِّكُمْ وَلِسَانُ نُورِكُمْ وَالْعَالِمُ بِمَا يُصْلِحُكُمْ فَعَنْ قَلِيلٍ رُوَيْداً يَنْزِلُ بِكُمْ مَا وُعِدْتُمْ وَمَا نَزَلَ بِالْأُمَمِ قَبْلَكُمْ وَسَيَسْأَلُكُمُ اللَّهُ عَزَّوَجَلَّ عَنْ أَئِمَّتِكُمْ مَعَهُمْ تُحْشَرُونَ وَإِلَى اللَّهِ عَزَّوَجَلَّ غَداً تَصِيرُونَ أَمَا وَاللَّهِ لَوْ كَانَ لِي عِدَّةُ أَصْحَابِ طَالُوتَ أَوْ عِدَّةُ أَهْلِ بَدْرٍ وَهُمْ أَعْدَاؤُكُمْ لَضَرَبْتُكُمْ بِالسَّيْفِ حَتَّى تَئُولُوا إِلَى الْحَقِّ وَتُنِيبُوا لِلصِّدْقِ فَكَانَ أَرْتَقَ لِلْفَتْقِ وَآخَذَ بِالرِّفْقِ اللَّهُمَّ فَاحْكُمْ بَيْنَنَا بِالْحَقِّ وَأَنْتَ خَيْرُ الْحَاكِمِينَ ؛\r\nسوگند به خدايى كه دانه را در زير زمين شكافته و انسان‌ها را آفريده ، شما به خوبى مىدانيد كه من صاحب اختيار شمايم و همان كسى هستم كه به پيروى او امر شده‌ايد و عالمى كه در علمش نجات شماست و وصى پيامبرتان و انتخاب شدهء پروردگارتان و لسان نورتان و عالم به مسائلتان هستم . به‌زودى وعده‌هاى مجازات الهى بر شما نازل مىشود و گرفتار همان امورى مىشويد كه امت‌هاى پيشين گرفتار آن شدند و به‌زودى خداوند عزّوجلّ شما را از پيشوايانتان سؤال مىكند و با آن‌ها محشور مىشويد و فردا به سوى پروردگارتان خواهيد رفت . به خدا سوگند اگر من به‌اندازهء ياران طالوت « 2 » يا به‌اندازهء سربازان اسلام در جنگ بدر - كه آن‌ها به يقين دشمن شما هستند - شما را با شمشير مىزدم تا به سوى حق بازگرديد و راه صداقت را پيش گيريد ، اين‌كار به پراكندگىها پايان مىداد و مايهء آرامش بود .\r\nخداوندا ! ميان من و ميان آن‌ها به حق حكم فرما و تو بهترين حاكمانى » . « 3 »\r\n\r\n\r\n","description":"","footnote":"\r\n( 1 ) . نام‌گذارى اين خطبه به « طالوتيه » براى آن است كه اميرمؤمنان على عليه السلام در آن به ياران طالوت ، فرماندهءالهى بنىاسرائيل اشاره‌اى مىكند\r\n( 2 ) . مجلسى رحمه الله مطابق روايتى از امام صادق عليه السلام عدهء اصحاب طالوت را سيصد و سيزده نفر مىشمارد . ( بحارالانوار ، ج 28 ، ص 245 )\r\n( 3 ) . كافى ، ج 8 ، ص 32\r\n","page_name":" 364 ","page_number":364},
  {"content":"\r\n\r\nعلّامهء كمره‌اى رحمه الله در منهاج البراعة در شرح اين كلام حكمت‌آميز مىگويد :\r\nاين سخن منطبق بر موضع‌گيرىهاى فراوانى است كه در زندگى مملو از مخالفت‌هاى دشمنان آن حضرت به چشم مىخورد ؛ دشمنانى كه او را از حقش بازداشتند در حالى كه عالم به آن بودند .\r\nسپس به مواردى از آن‌ها اشاره مىكند ؛ از جمله دلايلى كه آن حضرت در برابر اهل سقيفه آورد ، زيرا بيشتر آن‌ها بر اساس نصوص صادره از پيغمبر اكرم صلى الله عليه و آله كه آن حضرت را به امامت و وصايت نصب كرده بود ، از حق او آگاه بودند ؛ ولى با اين علم و آگاهى به مخالفت برخاستند . مورد ديگر موقف آن حضرت در برابر اهل شوراى شش نفرى بعد از وفات عمر بود كه حق خود را به اهل شورا يادآور شد ؛ ولى آنان آگاهانه مخالفت كردند و همچنين دلايلى كه پس از قتل عثمان و پس از قضيهء حكمين در صفين آورد ، همه در برابر كسانى بود كه بسيارى از آن‌ها مىدانستند و براثر هواى نفس مخالفت مىكردند . اين سخن مولا دربارهء آن‌ها كاملًا صدق مىكند كه علم و آگاهى ، عذر بهانه‌جويان را قطع مىكنند و آنان پاسخى در پيشگاه خداوند در روز قيامت نخواهند داشت . « 1 »\r\n* * *\r\n\r\n\r\n","description":"","footnote":"\r\n( 1 ) . منهاج البراعة ، ج 21 ، ص 373 ( با تلخيص )\r\n","page_name":" 365 ","page_number":365},
  {"content":"\r\n . \r\n","description":"","footnote":"","page_name":" 366 ","page_number":366},
  {"content":"\r\n\r\n\r\n285 و قال عليه السلام كُلٌّ مُعَاجَلٌ يَسْأَلُ الْإِنْظَارَ ، وَكُلٌّ مُؤَجَّلٌ يَتَعَلَّلُ بِالتَّسْوِيفِ .\r\nامام عليه السلام فرمود :\r\nآن كس كه زمانش پايان گرفته ، خواهان مهلت است و آن كس كه مهلت دارد\r\n( در انجام كارهاى نيك و نهى از گناه ) كوتاهى مىكند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nبه گفتهء خطيب رحمه الله در كتاب مصادر ، مرحوم آمُدى در غررالحكم اين كلام حكيمانه را با تفاوت‌هايى نقل كرده است . ( مصادر نهج‌البلاغه ، ج 4 ، ص 224 ) . ولى در نسخهء غررالحكم كه نزد ماست تفاوتى ميان آنچه در نهج‌البلاغه آمده و آنچه در غررالحكم است نيست . ( غررالحكم ، ص 266 ، ح 5770 و ص 481 ، ح 11088 ) و همان‌گونه كه در بيان مصادر حكمت پيشين گفتيم در كتاب شريف تحف العقول هر دو جمله توأم با يكديگر در كلمات امام حسن مجتبى عليه السلام آمده است كه قاعدتاً از پدر گرامىاش اميرمؤمنان عليه السلام آموخته است . ( تحف العقول ، ص 236 )\r\n","page_name":" 367 ","page_number":367},
  {"content":"\r\n . \r\n","description":"","footnote":"","page_name":" 368 ","page_number":368},
  {"content":"\r\n\r\n\r\nشرح و تفسير از دست دادن فرصت‌ها\r\nامام عليه السلام در اين گفتار حكيمانه ، از يك واقعيت كه دامان غالب مردم را مىگيرد - هرچند گروهى از نيكان و پاكان از آن مستثنا هستند - خبر مىدهد و مردم را به دو گروه تقسيم مىكند : گروهى كه مهلت آن‌ها سرآمده ؛ يا پير و ناتوانند ، يا بيمار و در آستانهء مرگ و يا مستحق مجازاتند . اين‌ها از خداوند متعال و يا از خلق خدا تقاضاى مهلت مىكنند تا خطاهاى خود را جبران نمايند در حالى كه زمانى طولانى فرصت در اختيار داشته و كارى نكرده‌اند .\r\nامام عليه السلام دربارهء اين‌ها مىفرمايد : « آن كس كه زمانش پايان گرفته ، خواهان مهلت است » ؛\r\n( كُلٌّ مُعَاجَلٌ يَسْأَلُ الْإِنْظَارَ ، وَكُلٌّ مُؤَجَّلٌ يَتَعَلَّلُ بِالتَّسْوِيفِ )\r\n. اين‌ها همان‌ها هستند كه قرآن مجيد دربارهء آن‌ها مىگويد : « حَتَّى إِذَا جَاءَ أَحَدَهُمْ الْمَوْتُ قَالَ رَبِّ ارْجِعُونِ * لَعَلِّى أَعْمَلُ صَالِحاً فِيمَا تَرَكْتُ » ؛ ( آن‌ها همچنان به راه غلط خود ادامه مىدهند ) تا زمانى كه مرگ يكى از آن‌ها فرا رسد مىگويد :\r\nپروردگارا ! مرا بازگردان شايد در آنچه ترك ( و كوتاهى ) كرده‌ام عمل صالحى انجام دهم » . « 1 »\r\nگروه دوم كسانى هستند كه براى هرگونه اعمال نيك يا جبران گناهان گذشته فرصت دارند ؛ جوانند ، سالمند ، در محيطى آرام و امن و امان زندگى مىكنند ؛\r\n\r\n\r\n","description":"","footnote":"\r\n( 1 ) . مؤمنون ، آيهء 99 و 100\r\n","page_name":" 369 ","page_number":369},
  {"content":"\r\n\r\nولى با اين حال از فرصت خود استفاده نمىكنند و پيوسته امروز و فردا مىنمايند . امام عليه السلام دربارهء چنين كسانى مىگويد : « آن كس كه مهلت دارد تعلل مىورزد و كوتاهى مىكند » ؛\r\n( وَكُلُّ مُؤَجَّلٍ يَتَعَلَّلُ بِالتَّسْوِيفِ )\r\n. اين‌ها همان كسانى هستند كه امام سجاد عليه السلام در دعاى ابوحمزه ، گويا از زبان آنان سخن مىراند و عرضه مىدارد : « ( خداوندا ! )\r\nفَقَدْ أَفْنَيْتُ بِالتَّسْوِيفِ وَ الآْمَالِ عُمُرِي ؛\r\nمن به‌واسطهء تعلل وتسويف و آرزوهاى دور و دراز ، عمرم را بر باد دادم » .\r\nاين يك واقعيت است كه آمال و آرزوهاى دور و دراز و جاذبه‌هاى شهوات به انسان اجازه نمىدهد از فرصتى كه در دست دارد بهره گيرد و خطاها و گناهان گذشته را جبران نمايد و با اعمال صالح آثار شوم آن‌ها را بزدايد .\r\nجوانان نبايد بپندارند هميشه مرگ به سراغ پيران مىرود و آنان در امانند .\r\nهمچنين افراد سالم نبايد تصور كنند كه مردن مخصوص بيماران است و آن‌ها كه ايمن هستند نبايد چنين پندارند كه هميشه در امن و امان خواهند بود .\r\nامام صادق عليه السلام مىفرمايد :\r\n« تَأْخِيرُ التَّوْبَةِ اغْتِرَارٌ وَطُولُ التَّسْوِيفِ حَيْرَةٌ ؛\r\nتأخير انداختن توبه نوعى غرور و فريفتگى و امروز و فردا كردن مايهء حيرت و سرگردانى است » . « 1 »\r\nاين سخن را با حديث ديگرى از رسول خدا صلى الله عليه و آله پايان مىدهيم . آن‌جا كه به ابوذر فرمود :\r\n« يَا أَبَا ذَرٍّ إِيَّاكَ وَالتَّسْوِيفَ بِأَمَلِكَ فَإِنَّكَ بِيَوْمِكَ وَلَسْتَ بِمَا بَعْدَهُ فَإِنْ يَكُنْ غَدٌ لَكَ فَكُنْ فِي الْغَدِ كَمَا كُنْتَ فِي الْيَوْمِ وَإِنْ لَمْ يَكُنْ غَدٌ لَكَ لَمْ تَنْدَمْ عَلَى مَا فَرَّطْتَ فِي الْيَوْمِ ؛\r\nاى ابوذر از امروز و فردا كردن به سبب آرزوها بپرهيز . تو مسئول كار امروزت هستى نه كار فردا . اگر فردايى در كار بود فردا نيز چنان باش كه امروز بودى و اگر فردايى در كار نباشد پشيمان بر كوتاهىهاى امروزت نخواهى شد ( زيرا كوتاهى نكرده‌اى ) » . « 2 »\r\n\r\n\r\n","description":"","footnote":"\r\n( 1 ) . بحارالانوار ، ج 6 ، ص 30 ، ح 36\r\n( 2 ) . همان ، ج 74 ، ص 75 ، ح 3\r\n","page_name":" 370 ","page_number":370},
  {"content":"\r\n\r\n\r\n286 و قال عليه السلام مَا قَالَ النَّاسُ لِشَيْءٍ « طُوبَى لَهُ » إِلَّا وَقَدْ خَبَأَ لَهُ الدَّهْرُ يَوْمَ سُوءٍ .\r\nامام عليه السلام فرمود :\r\nهرگز مردم به چيزى نگفتند : « خوشا به حال آن » ؛ جز اين‌كه روزگار روز بدى را براى او پنهان ( و فراهم ) كرد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين كلام حكمت‌آميز را گروه زيادى از عالمان شيعه و اهل سنت ، چه آن‌ها كه پيش از سيّد رضى مىزيستند يا پس از او در كتاب‌هاى خود گاهى با تفاوت‌هايى آورده‌اند ؛ از جمله شعبى ( از تابعين متوفاى 104 ) و آمُدى در غررالحكم و زمخشرى در ربيع الابرار و وطواط در الغُرر والعُرر و ابشيهى در المستطرف . ( مصادر نهج‌البلاغه ، ج 4 ، ص 224 ) .\r\nاضافه بر اين خطيب بغدادى در كتاب تاريخ بغداد آن را با كمى تفاوت از ابن عباس نقل كرده و قاعدتاً ابن‌عباس اين سخن را از استادش اميرمؤمنان على عليه السلام فرا گرفته است . ( تاريخ بغداد ، ج 4 ، ص 358 )\r\n","page_name":" 371 ","page_number":371},
  {"content":"\r\n . \r\n","description":"","footnote":"","page_name":" 372 ","page_number":372},
  {"content":"\r\n\r\n\r\nشرح و تفسير همه چيز دنيا در حال دگرگونى است\r\nامام عليه السلام در اين گفتار حكيمانه به نكتهء مهمى اشاره مىكند و مىفرمايد :\r\n« هيچ‌گاه مردم به چيزى نگفتند : خوشا به حال او ؛ مگر اين‌كه روزگار روز بدى را براى آن پنهان و فراهم ساخت » ؛\r\n( مَا قَالَ النَّاسُ لِشَيْءٍ « طُوبَى لَهُ » إِلَّا وَقَدْ خَبَأَ لَهُ الدَّهْرُ يَوْمَ سُوءٍ )\r\n. معادل « طُوبى لَه » در فارسى « خوشا به حال او » ست ، « طُوبى » مؤنث « أطْيَب » به معناى بهتر و پاكيزه‌تر است .\r\nبراى اين جملهء كوتاه و پرمعنا دو تفسير وجود دارد :\r\nنخست اين‌كه چون مردم چيزى را بستايند ، حسودان ، حسادتشان تحريك مىشود و در زوال آن كوشش مىكنند . به همين دليل جمعى معتقدند بايد نعمت‌هاى چشمگير را از نظر حسودان مخفى داشت كه در مقام دشمنى با آن برنيايند . درست است كه بايد انسان به مقتضاى « وَأَمَّا بِنِعْمَةِ رَبِّكَ فَحَدِّثْ » « 1 » نعمت‌هاى الهى را آشكار سازد ؛ ولى در برابر حسودان ، استثنايى وجود دارد . به همين دليل حضرت يعقوب عليه السلام به فرزندش يوسف عليه السلام سفارش كرد كه خواب خود را كه نشانهء اوج عظمت او در آينده است از برادران حسود پنهان كند .\r\nتفسير ديگر اين‌كه همه چيز دنيا در حال دگرگونى و زوال است ؛ امروز ممكن\r\n\r\n\r\n","description":"","footnote":"\r\n( 1 ) . ضحى ، آيهء 11\r\n","page_name":" 373 ","page_number":373},
  {"content":"\r\n\r\nاست همه دربارهء شخص معينى تعريف و تمجيد كنند و نعمت‌هاى الهى را براى او كامل بدانند و بگويند : خوشا به حال او كه مشمول چنين نعمت‌هايى است ؛ اما چيزى نمىگذرد كه دگرگونىهاى طبيعت دنيا ، دامان او را مىگيرد ، ثروت از ميان مىرود ، قدرت رو به افول مىگذارد و جوانى و سلامت به پيرى و بيمارى منتهى مىشود و اين‌جاست كه ستايش كنندگان سابق انگشت حيرت به دندان مىگزند .\r\nنمونهء اين مطلب همان است كه در داستان قارون ، اواخر سورهء « قصص » در قرآن مجيد آمده است . قرآن مىگويد : « فَخَرَجَ عَلَى قَوْمِهِ فِى زِينَتِهِ قَالَ الَّذِينَ يُرِيدُونَ الْحَيَاةَ الدُّنيَا يَا لَيْتَ لَنَا مِثْلَ مَا أُوتِىَ قَارُونُ إِنَّهُ لَذُو حَظٍّ عَظِيمٍ » ؛ ( روزى قارون ) با تمام زينت خود در برابر قومش ظاهر شد ، آن‌ها كه خواهان زندگى دنيا بودند گفتند : « اى كاش همانند آنچه به قارون داده شده است ما نيز داشتيم ! به راستى كه او بهره عظيمى دارد ! » . « 1 »\r\nاما هنگامى كه عذاب الهى آن مغرورِ خودخواهِ خودبرتربين را فرا گرفت و قصرهايش در درون خاك مدفون شدند ، آن‌ها كه ديروز آرزوى زندگى او را مىكردند به‌كلى دگرگون شدند و به فرمودهء قرآن « وَأَصْبَحَ الَّذِينَ تَمَنَّوْا مَكَانَهُ بِالْأَمْسِ يَقُولُونَ وَيْكَأَنَّ اللَّهَ يَبْسُطُ الرِّزْقَ لِمَنْ يَشَاءُ مِنْ عِبَادِهِ وَيَقْدِرُ لَوْلَا أَنْ مَّنَّ اللَّهُ عَلَيْنَا لَخَسَفَ بِنَا وَيْكَأَنَّهُ لَايُفْلِحُ الْكَافِرُونَ » ؛ و آن‌ها كه ديروز آرزو مىكردند به جاى او باشند ( هنگامى كه اين صحنه را ديدند ) گفتند : « واى بر ما ! گويا خدا روزى را بر هركس از بندگانش بخواهد گسترش مىدهد يا تنگ مىگيرد ! اگر خدا بر ما منت ننهاده بود ، ما را نيز به قعر زمين فرو مىبرد ! اى واى گويى كافران هرگز رستگار نمىشوند ! » . « 2 »\r\n\r\n\r\n","description":"","footnote":"\r\n( 1 ) . قصص ، آيهء 79\r\n( 2 ) . قصص ، آيهء 82\r\n","page_name":" 374 ","page_number":374},
  {"content":"\r\n\r\nاحتمال سومى در تفسير اين جمله نيز داده شده است كه ما آن را چندان مناسب نمىدانيم و آن اين‌كه هرگاه مردم شخص يا چيزى را بستايند ، افراد شورچشم در ميان آن‌ها ممكن است چشم بزنند و سبب زوال آن شوند ، ازاين‌رو علامهء مجلسى رحمه الله در جلد 60 بحارالانوار در تفسير اين جملهء امام عليه السلام مىگويد :\r\n« گاه به ذهن انسان چنين خطور مىكند كه در چشم و تأثير آن ممكن است اشاره‌اى به اين معنا باشد ، هرچند از بعضى از آيات و اخبار دور است » . « 1 »\r\nدر اشعار منسوب به على عليه السلام نيز اين معنا آمده است آن‌جا كه مىفرمايد :\r\n أَحْسَنْتَ ظَنَّكَ بِالْأَيّامِ إذْ حَسُنَتْ * وَلَمْ تَخْفَ سُوءَ ما يَأْتي بِهِ الْقَدَرُ\r\nوَسالَمَتْكَ اللَّيالي فَاغْتَرَرْتَ بِها * وَعِنْدَ صَفْوِ اللَّيالي يَحْدُثُ الْكَدِرُ \r\nهنگامى كه دنيا به تو رو كرد به روزگار خوش‌بين شدى - و از عواقب سوء مقدرات نترسيدى .\r\nشب‌ها را با سلامت گذراندى و مغرور شدى - در حالى كه در شب‌هاى صاف و آرام ناگهان كدورت‌ها و ناراحتىها حادث مىشود . « 2 »\r\nمرحوم محدث قمى داستان عبرت‌انگيزى در كتاب الكنى و الالقاب از شعبى در اين زمينه نقل مىكند و مىگويد : من نزد « عبدالملك بن مروان » در قصر كوفه بودم در زمانى كه سر « مصعب بن زبير » را براى او آوردند و پيش روى او گذاشتند . بدن من شروع كرد به لرزيدن . « عبدالملك » گفت : چرا چنين شدى ؟\r\nگفتم : به خدا پناه مىبرم ، من در همين قصر و در همين جا با « عبيداللَّه بن زياد » بودم كه ديدم سر حسين بن على عليه السلام را در برابر او گذاشته بودند . پس از مدتى در همين جا نزد « مختار » بودم كه ديدم سر « عبيداللَّه بن زياد » را پيش روى او گذاشتند . سپس در همين‌جا با « مصعب بن زبير » بودم كه ديدم سر « مختار » را\r\n\r\n\r\n","description":"","footnote":"\r\n( 1 ) . بحارالانوار ، ج 60 ، ص 27\r\n( 2 ) . ديوان منسوب به امام عليه السلام ، ص 199\r\n","page_name":" 375 ","page_number":375},
  {"content":"\r\n\r\nپيش روى او گذاشتند و اكنون سر « مصعب بن زبير » در برابر توست . ( اشاره به اين‌كه فكر كن سرنوشت تو چه خواهد شد ) . « عبدالملك » از جا برخاست و دستور داد آن كاخ را كه در آن بوديم ويران كنند . ( به گمان اين‌كه شوم است و همهء اين شومىها از آن كاخ برمىخيزد ) .\r\nسپس مرحوم محدث قمى مىگويد : يكى از شعراى فارسى زبان اين داستان را در ضمن شعر زيبايى آورده است :\r\n نادر مردى ز عرب هوشمند * گفت به عبدالملك از روى پند\r\nروى همين مسند و اين تكيه‌گاه * زير همين قبّه و اين بارگاه \r\n بودم و ديدم برِ ابن زياد * آه چه ديدم كه دو چشمم مباد\r\nتازه سرى چون سپر آسمان * طلعت خورشيد ز رويش نهان\r\nبعد ز چندى سر آن خيره سر * بُد برِ مختار به روى سپر\r\nبعد كه مصعب سر و سردار شد * دست خوش او سرِ مختار شد\r\nاين سرِ مصعب به تقاضاى كار * تا چه كند با تو دگر روزگار ! « 1 » \r\n* * *\r\n\r\n\r\n","description":"","footnote":"\r\n( 1 ) . الكنى و الالقاب ، ج 2 ، ص 363\r\n","page_name":" 376 ","page_number":376},
  {"content":"\r\n\r\n\r\n287 فقال عليه السلام وَسُئِلَ عَنِ الْقَدَرِ ، طَرِيقٌ مُظْلِمٌ فَلَا تَسْلُكُوهُ ، وَبَحْرٌ عَمِيقٌ فَلَا تَلِجُوهُ ، وَسِرُّ اللَّهِ فَلا تَتَكَلَّفُوهُ .\r\nاز امام عليه السلام دربارهء ( قضا و ) قدر سؤال كردند ،\r\nامام عليه السلام فرمود :\r\nراه تاريكى است در آن گام ننهيد ، درياى ژرفى است در آن وارد نشويد و راه پنهان الهى است ، براى دستيابى به آن خود را به زحمت نيفكنيد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در بيان اسناد اين كلام حكمت‌آميز مىگويد : پيش از سيّد رضى جماعتى از بزرگان از جمله مرحوم صدوق در كتاب توحيد آورده و در كتاب فقه الرضا عليه السلام نقل شده است . سپس مىگويد : مرحوم مجلسى آن را از پدرش و او هم از قاضى ابى حسين نقل مىكند كه نسخه‌اى از كتاب فقه الرضا عليه السلام را ديده كه اطراف آن اجازات جماعتى از فضلا بوده و از مجموع آن قرائن استفاده كرده است كه اين كتاب واقعاً تأليف امام رضا عليه السلام و خط او بر آن است . بعد از سيّد رضى نيز بعضى مانند سبط بن جوزى در تذكرة الخواص آن را از ابن عباس نقل كرده‌اند . مرحوم خطيب در آغاز اين سخن مىگويد : اين كلام تابع كلام 108 است ( كه امام عليه السلام مطالبى در آن بيان فرموده سپس مردى برخاسته و از قدر سؤال كرده و امام عليه السلام چنين پاسخى گفته است ) . ( مصادر نهج‌البلاغه ، ج 4 ، ص 225 )\r\n","page_name":" 377 ","page_number":377},
  {"content":"\r\n . \r\n","description":"","footnote":"","page_name":" 378 ","page_number":378},
  {"content":"\r\n\r\n\r\nشرح و تفسير راه پر پيچ و خم و ظلمانى\r\nامام عليه السلام در اين كلام حكيمانه به يكى از مسائل مهم عقيدتى يعنى مسئلهء قضا و قدر در پاسخ كسى كه از اين مسئله پرسيد اشاره كرده ، مىفرمايد : « اين راه تاريكى است در آن گام ننهيد و درياى ژرفى است در آن وارد نشويد و راز پنهان الهى است ، براى گشودن آن خود را به زحمت نيفكنيد » ؛\r\n( وَسُئِلَ عَنِ الْقَدَرِ فقال عليه السلام : طَرِيقٌ مُظْلِمٌ فَلَا تَسْلُكُوهُ ، وَبَحْرٌ عَمِيقٌ فَلَا تَلِجُوهُ ، وَسِرُّ اللَّهِ فَلا تَتَكَلَّفُوهُ )\r\n. مسئلهء قضا و قدر و جبر و تفويض از بزرگ‌ترين و پيچيده‌ترين مسائلى است كه از هزاران سال پيش مورد توجه انسان‌ها بوده و دانشمندان و فلاسفه و متكلمان در اين زمينه سخن بسيار گفته‌اند . گروهى به دلايل مختلف گرايش به سوى جبر و قضا و قدر جبرى پيدا كرده‌اند . به گمان اين‌كه اعتقاد به اختيار انسان با توحيد افعالى خداوند سازگار نيست و يا به تصور اين‌كه قانون عليت ، اختيار را نفى مىكند و يا به انگيزه‌هاى سياسى و روانى ، انسان را در كارهايش مجبور و مسلوب الاختيار دانسته‌اند .\r\nاين در حالى است كه انكار اختيار ، نه‌تنها انسان را تبديل به ابزارى فاقد اراده و ارزش مىكند بلكه تمام مسائل تربيتى را زير سؤال مىبرد و دعوت انبيا و نزول كتاب‌هاى آسمانى و تكليف و آزمايش الهى و ثواب و عقاب و جنت و نار ، همه بيهوده خواهد بود .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nالبته فلاسفه و عالمان بايد از طرق استدلالى ، مشكلات جبر را حل كنند و از نظر ما كاملًا حل شده است كه شرح آن ذيل حكمت 78 آمد و از آن مشروح‌تر در تفسير نمونه و كتاب انوارالاصول آمده است ؛ ولى تودهء مردم براى اين‌كه به گمراهى نيفتند بايد در اين مسئله به همان استدلالات ساده قناعت كنند و به گفتهء شاعر :\r\n اين كه گويى اين كنم يا آن كنم * خود دليل اختيار است اى صنم \r\nدليل اختيار را تصميم‌گيرىهاى مختلف ، و آزادى اراده را كه با وجدان درك مىكنند بدانند و به همين مقدار قانع باشند .\r\nبه همين دليل امام عليه السلام در كلام حكيمانهء بالا مخاطب و امثال او را كه از افراد عادى بودند از پيمودن اين راه منع كرده و آن را دريايى ژرف و خطرناك شمرده و از اسرار الهى معرفى فرموده كه نبايد خود را براى فهم آن به زحمت افكند .\r\nقرآن مجيد در آيات مختلف ، براى فهم عموم ، پرده از روى بخشى از آن برداشته مىفرمايد : « إِنَّا هَدَيْنَاهُ السَّبِيلَ إِمَّا شَاكِراً وَإِمَّا كَفُوراً » ؛ ما راه را به انسان نشان داديم مىخواهد شكرگزار باشد يا كفران كننده » . « 1 »\r\nدر جاى ديگر مىفرمايد : « فَمَنْ شَاءَ فَلْيُؤْمِنْ وَمَنْ شَاءَ فَلْيَكْفُرْ » ؛ ما اسباب هدايت را در اختيار انسان گذاشتيم . آن كس كه مىخواهد ايمان بياورد و آن كس كه نمىخواهد ايمان نياورد » . « 2 »\r\nاز آن‌جا كه توجه به مسئلهء اختيار و آزادى اراده گاه انسان را به تفويض مىكشاند و آدمى سيطرهء الهى را بر خود انكار مىكند و خويش را « فَعّال ما يَشاء » مىپندارد ، در جاى ديگرى قرآن مىگويد : « وَمَا تَشَاءُونَ إِلَّا أَنْ يَشَاءَ اللَّهُ » ؛ شما اراده نمىكنيد مگر اين‌كه خدا اراده كند » . « 3 » اشاره به اين‌كه شما آزاديد اما در عين\r\n\r\n\r\n","description":"","footnote":"\r\n( 1 ) . انسان ، آيهء 3\r\n( 2 ) . كهف ، آيهء 29\r\n( 3 ) . انسان ، آيهء 30\r\n","page_name":" 380 ","page_number":380},
  {"content":"\r\n\r\nحال خداوند هر زمان مىتواند اين آزادى را از شما بگيرد .\r\nچه زيباست كلمات اهل بيت عليهم السلام كه ما را از هرگونه افراط و تفريط در اين مسئلهء مهم و پيچيده باز داشتند و طبق فرمودهء امام صادق عليه السلام :\r\n« لا جَبْرَ وَلا تَفْوِيضَ وَلَكِنْ أَمْرٌ بَيْنَ أَمْرَيْنِ ؛\r\nنه جبر است و نه تفويض بلكه چيزى ميان اين دو است » . « 1 »\r\nامام على بن موسىالرضا عليه السلام در پاسخ يكى از ياران خود كه پرسيد : آيا خداوند كارها را به بندگانش تفويض كرده است ؟ فرمود :\r\n« اللَّهُ أَعَزُّ مِنْ ذَلِكَ ؛\r\nخداوند تواناتر از آن است » . عرض مىكند : آيا آن‌ها را بر معاصى مجبور كرده ؟\r\nامام عليه السلام مىفرمايد :\r\n« اللَّهُ أَعْدَلُ وَأَحْكَمُ مِنْ ذَلِكَ ؛\r\nخداوند عادل‌تر و حكيم‌تر از اين است ( كه بندگانش را مجبور به معصيت كند و بعد آن‌ها را مجازات نمايد ) » . « 2 »\r\nپيش از اين مثال ساده‌اى براى مسئلهء « امر بين امرين » ذكر كرديم كه براى همهء گروه‌ها قابل فهم است . گفتيم هنگامى قطار برقى را به دست رانندهء آن مىسپارند كه مسيرى را طى كند و شخصى كه متصدى نيروگاه برق است برق در درون سيم‌ها مىفرستد . راننده با استفاده از نيروى برق ، قطار خود را با اختيار خود به حركت درمىآورد و به آن سمت كه مايل است پيش مىبرد ولى چنان نيست كه اين كار مطلقاً به او تفويض شده باشد ، زيرا آن‌كس كه تشكيلات مولّد برق را در اختيار دارد ، هر لحظه كه بخواهد مىتواند آن را قطع و قطار را در جاى خود متوقف كند ، پس نه جبر است و نه واگذارى مطلق و چيزى ميان اين دو است كه هم با توحيد افعالى مىسازد و هم با مسئلهء عدالت و حكمت خداوند .\r\nاين كلام حكيمانه به صورت ديگرى در كتاب مصادر نهج‌البلاغه نقل شده است :\r\n« قال عليه السلام وَقَدْ سُئِلَ عَنِ الْقَدَرِ طَرِيقٌ مُظْلِمٌ فَلا تَسْلُكُوهُ ثُمَّ سُئِلَ ثَانِياً فَقَالَ بَحْرٌ عَمِيقٌ فَلا تَلِجُوهُ ثُمَّ سُئِلَ ثَالِثاً فَقَالَ سِرُّ اللَّهِ فَلا تَتَكَلَّفُوهُ ؛\r\nاز امام عليه السلام دربارهء قضا\r\n\r\n\r\n","description":"","footnote":"\r\n( 1 ) . كافى ، ج 1 ، ص 160 ، ح 13\r\n( 2 ) . همان ، ص 157 ، ح 3\r\n","page_name":" 381 ","page_number":381},
  {"content":"\r\n\r\nو قدر سؤال كردند فرمود : راه تاريكى است در آن گام ننهيد ، دوباره پرسيدند ، فرمود : درياى عميقى است وارد آن نشويد . مرتبهء سوم سؤال كردند ، فرمود : اين راه نهان الهى است براى گشودن آن به خود زحمت ندهيد » . « 1 »\r\nجالب اين‌كه در كتاب فقه الرضا عليه السلام اضافه‌اى نيز دارد و آن اين‌كه براى چهارمين بار از امام عليه السلام پرسيدند كه ما را از اين مسئله آگاه ساز . امام عليه السلام اين آيه را تلاوت فرمود : « مَّا يَفْتَحْ اللَّهُ لِلنَّاسِ مِنْ رَّحْمَةٍ فَلَا مُمْسِكَ لَهَا وَمَا يُمْسِكْ فَلَا مُرْسِلَ لَهُ » ؛ آنچه را خداوند از رحمت براى مردم مىگشايد كسى نمىتواند جلوى آن را بگيرد و آنچه را خداوند امساك مىكند كسى نمىتواند آن را بفرستد » . « 2 » شخص سؤال كننده در اين‌جا عرض كرد : اى اميرمؤمنان ! ما از تو دربارهء اختيار و آزادى اراده كه به‌وسيلهء آن برمىخيزيم و مىنشينيم پرسش كرديم . امام فرمود : آيا آزادى و اختيار را با خدا داريد يا بدون خدا ؟ آن‌ها خاموش شدند و نتوانستند پاسخى بگويند . امام عليه السلام فرمود : اگر بگوييد با خدا داريد ( يعنى شريك خدا در اين امر هستيد ) من شما را به قتل مىرسانم ( زيرا مشرك شده‌ايد ) و اگر بگوييد بدون خداوند ما داراى آزادى اراده هستيم باز شما را به قتل مىرسانم ( زيرا نفى قدرت خدا و حاكميت او كرده‌ايد ) .\r\nعرض كردند : پس چه بگوييم اى اميرمؤمنان ! ( كه در وادى كفر قدم نگذاريم ) فرمود :\r\n« تَمْلِكُونَهَا بِالَّذِي يَمْلِكُهَا دُونَكُمْ فَإِنْ أَمَدَّكُمْ بِهَا كَانَ ذَلِكَ مِنْ عَطَائِهِ وَإِنْ سَلَبَهَا كَانَ ذَلِكَ مِنْ بَلائِهِ إِنَّمَا هُوَ الْمَالِكُ لِمَا مَلَّكَكُمْ وَالْقَادِرُ لِمَا عَلَيْهِ أَقْدَرَكُمْ ؛\r\nشما صاحب اختيار و اراده مىشويد به سبب اين‌كه خداوند اين آزادى اراده را به شما بخشيده . اگر آن را براى شما نگه دارد از عطاى اوست و اگر سلب كند از بلاى اوست . مالك حقيقىِ آنچه او به شما بخشيده تنها خداست و قادر حقيقى بر\r\n\r\n\r\n","description":"","footnote":"\r\n( 1 ) . مصادر نهج‌البلاغه ، ج 4 ، ص 225\r\n( 2 ) . فاطر ، آيهء 2\r\n","page_name":" 382 ","page_number":382},
  {"content":"\r\n\r\nچيزى است كه شما را بر آن قدرت داده است » .\r\nسپس امام عليه السلام به جملهء شريفهء\r\n« لا حَوْلَ وَلا قُوَّةَ إِلَّا بِاللَّهِ »\r\nاستدلال فرمود .\r\nحاضران تفسير اين جمله را از امام عليه السلام خواستند . امام فرمود :\r\n« لا حَوْلَ عَنْ مَعْصِيَتِهِ إِلَّا بِعِصْمَتِهِ وَلا قُوَّةَ عَلَى طَاعَتِهِ إِلَّا بِعَوْنِهِ ؛\r\nهيچ مانعى در راه معصيت او نيست مگر تقوايى كه خدا در اختيار انسان گذارد و هيچ قوتى بر طاعت او نيست مگر به كمك قدرتى كه او به انسان بخشيده است » . « 1 »\r\nمثالى را كه ما آورديم دقيقاً منطبق است بر آنچه امام عليه السلام در اين حديث نورانى فرموده است .\r\nآخرين نكته‌اى را كه لازم مىدانيم به آن اشاره كنيم اين است كه واژهء « قَدَر » به معناى اندازه‌گيرى است ؛ ولى در اين‌گونه موارد به معناى تقديرات الهى و مقدّرات اوست كه بعضى از ناآگاهان آن را به معناى جبر تفسير كرده‌اند .\r\nشرح بيشتر دربارهء تفسير كلمهء قضا و قدر در ذيل كلمهء حكمت‌آميز 78 گذشت .\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 5 ، ص 123 ، ح 70\r\n","page_name":" 383 ","page_number":383},
  {"content":"\r\n . \r\n","description":"","footnote":"","page_name":" 384 ","page_number":384},
  {"content":"\r\n\r\n\r\n288 و قال عليه السلام إِذَا أَرْذَلَ اللَّهُ عَبْداً حَظَرَ عَلَيْهِ الْعِلْمَ .\r\nامام عليه السلام فرمود :\r\nهرگاه خداوند بنده‌اى را ( به سبب گناهانش ) پست بشمرد\r\nعلم را از او دريغ مىدارد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در ذيل اين كلام شريف ، تنها مىگويد : آمُدى در غررالحكم آن را به عين عبارت مرحوم سيّد رضى آورده است . ( مصادر نهج‌البلاغه ، ج 4 ، ص 226 )\r\n","page_name":" 385 ","page_number":385},
  {"content":"\r\n . \r\n","description":"","footnote":"","page_name":" 386 ","page_number":386},
  {"content":"\r\n\r\n\r\nشرح و تفسير گوهر علم را به نااهلان نمىدهند\r\nامام عليه السلام در اين گفتار حكيمانه اشاره به عظمت مقام علم و عالم كرده مىفرمايد : « هرگاه خداوند بنده‌اى را پست بشمرد علم را از او دريغ مىدارد » ؛\r\n( إِذَا أَرْذَلَ اللَّهُ عَبْداً حَظَرَ عَلَيْهِ الْعِلْمَ )\r\n. « أرْذَلَ » از مادّهء « رَذْل » به معنى پست و « حَظَرَ » از ريشهء « حَظْر » به معناى منع است .\r\nبديهى است خداوند ، هم حكيم است و هم عادل ، و هرگز كارى بر خلاف حكمت و عدالت نخواهد كرد ، پست شمردن افراد به يقين براثر گناهان و معاصى آن‌هاست و مفهوم اين سخن آن است كه افرادى كه براثر گناه از درگاه خداوند بيرون شوند خداوند بزرگ‌ترين موهبت را كه موهبت علم است از آن‌ها منع مىكند .\r\nامام عليه السلام در اين كلام شريف مىخواهد درس مهم اخلاقى به همگان بدهد كه اگر علاقه‌اى به علم و دانش و محضر علما و دانشمندان نداشتيد بدانيد اين براثر تاريكى قلب شما و گناهانى است كه مرتكب شده‌ايد . علم ، نور است و هيچ انسانى كه داراى چشم سالم است از نور نمىگريزد ، اين خفاش صفتانند كه از نور وحشت دارند و در تاريكىها به حركت در مىآيند .\r\nدر اهميت علم ، همين بس كه طبق صريح آيات قرآن مجيد ، چيزى كه سبب\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nفضيلت آدم بر فرشتگان شد و مسجود آن‌ها گرديد علم و دانشى بود كه خداوند به آدم براثر استعدادش داد .\r\nنيز در اهميت علم همين بس كه خداوند در قرآن مجيد نام دانشمندان را پس از نام خود و فرشتگان آورده مىفرمايد :\r\n( شَهِدَ اللَّهُ أَنَّهُ لَاإِلَهَ إِلَّا هُوَ وَالْمَلَائِكَةُ وَأُوْلُوا الْعِلْمِ )\r\n. نيز همين فخر براى دانشمندان كافى است كه قرآن دربارهء وزير سليمان كه توانست در يك چشم برهم زدن تخت ملكهء سبا را از يمن به شام بياورد مىگويد :\r\n« قَالَ الَّذِى عِنْدَهُ عِلْمٌ مِّنَ الْكِتَابِ\r\n. . . » ؛ كسى كه علم و دانشى از كتاب آسمانى داشت . . . » . « 1 »\r\nهمچنين با صراحت مىگويد : عالمان هستند كه به آنچه بر تو ( اى پيامبر ) نازل شده ايمان مىآورند و آن را حق مىدانند ؛ « وَيَرَى الَّذِينَ أُوتُوا الْعِلْمَ الَّذِى أُنزِلَ إِلَيْكَ مِنْ رَبِّكَ هُوَ الْحَقَّ » . « 2 »\r\nسرانجام مقامات و الا را ويژهء مؤمنان و عالمان معرفى مىكند و مىفرمايد :\r\n« يَرْفَعِ اللَّهُ الَّذِينَ آمَنُوا مِنْكُمْ وَالَّذِينَ أُوتُوا الْعِلْمَ دَرَجَاتٍ » ؛ خداوند كسانى را از شما كه ايمان آورده‌اند و كسانى را كه صاحب علمند درجات رفيعى مىبخشد » . « 3 »\r\nآيات و روايات دربارهء اهميت و مقام عالم و دانشمند بيش از آن است كه در اين بحث كوتاه بگنجد ، شرح آن نياز به كتاب‌هاى فراوان دارد .\r\nبديهى است خداوند اين موهبت عظما را از افراد رذل و پست كه براثر اعمال زشتشان به پستى گراييده‌اند دريغ خواهد داشت .\r\nاين سخن را با حديثى از امام حسن عسكرى عليه السلام پايان مىدهيم : علّامهء\r\n\r\n\r\n","description":"","footnote":"\r\n( 1 ) . نمل ، آيهء 40\r\n( 2 ) . سبا ، آيهء 6\r\n( 3 ) . مجادله ، آيهء 11\r\n","page_name":" 388 ","page_number":388},
  {"content":"\r\n\r\nمجلسى رحمه الله از آن حضرت نقل مىكند كه مردى از فقهاى شيعه خدمت امام عليه السلام رسيد . اين مرد پيش از اين با بعضى از ناصبين ( دشمنان اهل‌بيت عليهم السلام ) سخن گفته و آن‌ها را محكوم كرده بود ؛ محكوميتى كه به رسوايىشان انجاميد . اين مرد بر امام هادى عليه السلام وارد شد . در صدر مجلس مكان ويژه‌اى بود كه امام عليه السلام خارج از آن نشسته بود و در حضورش گروهى از علويين و بنىهاشم بودند . امام عليه السلام آن مرد عالم را بالا برد تا آن‌جا كه در مكان ويژه نشاند و در برابر او نشست .\r\nاين كار بر اشراف علويين و بنىهاشم كه در مجلس بودند گران آمد . علويين ، امام را بالاتر از آن مىدانستند كه به او عتاب كنند ؛ ولى پيرمردى كه در ميان هاشميين ( منظور از هاشمى عباسى است ) بود ، عرض كرد : اى پسر رسول خدا ! آيا اين درست است كه يك مرد عامى را بر سادات بنىهاشم اعم از فرزندان ابوطالب و عباس مقدم مىدارى ؟ امام عليه السلام فرمود : بپرهيزيد از اين‌كه مشمول اين آيه باشيد : « أَلَمْ تَرَ إِلَى الَّذِينَ أُوتُوا نَصِيباً مِّنَ الْكِتَابِ يُدْعَوْنَ إِلَى كِتَابِ اللَّهِ لِيَحْكُمَ بَيْنَهُمْ ثُمَّ يَتَوَلَّى فَرِيقٌ مِّنْهُمْ وَهُمْ مُّعْرِضُونَ » ؛ آيا نديدى كسانى را كه بهره‌اى از كتاب ( آسمانى ) داشتند ، به سوى كتاب الهى دعوت شدند تا در ميان آن‌ها داورى كند ، سپس گروهى از آنان ، ( با علم و آگاهى ، ) روىگردان مىشوند ، در حالى كه ( از قبول حق ) اعراض دارند ؟ » . « 1 »\r\nسپس فرمود : آيا راضى هستيد كه قرآن مجيد در ميان ما حَكَم باشد ؟ عرض كردند : آرى . فرمود : آيا خدا نمىفرمايد : « يَا أَيُّهَا الَّذِينَ آمَنُوا إِذَا قِيلَ لَكُمْ تَفَسَّحُوا فِى الْمَجَالِسِ فَافْسَحُوا يَفْسَحِ اللَّهُ لَكُمْ وَإِذَا قِيلَ انشُزُوا فَانشُزُوا يَرْفَعِ اللَّهُ الَّذِينَ آمَنُوا مِنْكُمْ وَالَّذِينَ أُوتُوا الْعِلْمَ دَرَجَاتٍ » ؛ اى كسانى كه ايمان آورده‌ايد ! هنگامى كه به شما گفته شود : « مجلس را وسعت بخشيد ( و به تازه‌واردها جا دهيد ) » ، وسعت بخشيد ، خداوند ( بهشت را ) براى شما وسعت مىبخشد ؛ و هنگامى كه گفته\r\n\r\n\r\n","description":"","footnote":"\r\n( 1 ) . آل عمران ، آيهء 23\r\n","page_name":" 389 ","page_number":389},
  {"content":"\r\n\r\nشود : « برخيزيد » ، برخيزيد ؛ اگر چنين كنيد ، خدا كسانى را كه ايمان آورده‌اند و كسانى را كه علم به آنان داده شده درجات عظيمى مىبخشد » . « 1 »\r\nبنابراين خدا براى عالم مؤمن راضى نشده مگر اين‌كه بر مؤمن غير عالم برترى پيدا كند . همان‌گونه كه مؤمن را بر غير مؤمن برترى داده است .\r\nسپس آيات زيادى از قرآن مجيد را دربارهء برترى عالمان بر غير عالمان تلاوت فرمود و آن مرد عباسى محكوم شد . « 2 »\r\n* * *\r\n\r\n\r\n","description":"","footnote":"\r\n( 1 ) . مجادله ، آيهء 11\r\n( 2 ) . بحارالانوار ، ج 2 ، ص 13\r\n","page_name":" 390 ","page_number":390},
  {"content":"\r\n\r\n\r\n289 و قال عليه السلام كَانَ لِي فِيمَا مَضَى أَخٌ فِي اللَّهِ وَكَانَ يُعْظِمُهُ فِي عَيْنِي صِغَرُ الدُّنْيَا فِي عَيْنِهِ\r\nوَكَانَ خَارِجاً مِنْ سُلْطَانِ بَطْنِهِ فَلا يَشْتَهِي مَا لا يَجِدُ وَلا يُكْثِرُ إِذَا وَجَدَ وَكَانَ أَكْثَرَ دَهْرِهِ صَامِتاً فَإِنْ قَالَ بَذَّ الْقَائِلِينَ وَنَقَعَ غَلِيلَ السَّائِلِينَ وَكَانَ ضَعِيفاً مُسْتَضْعَفاً فَإِنْ جَاءَ الْجِدُّ فَهُوَ لَيْثُ غَابٍ وَصِلُّ وَادٍ لا يُدْلِي بِحُجَّةٍ حَتَّى يَأْتِيَ قَاضِياً وَكَانَ لا يَلُومُ أَحَداً عَلَى مَا يَجِدُ الْعُذْرَ فِي مِثْلِهِ حَتَّى يَسْمَعَ اعْتِذَارَهُ وَكَانَ لا يَشْكُو وَجَعاً إِلَّا عِنْدَ بُرْئِهِ وَكَانَ يَقُولُ مَا يَفْعَلُ وَلا يَقُولُ مَا لا يَفْعَلُ وَكَانَ إِذَا غُلِبَ عَلَى الْكَلامِ لَمْ يُغْلَبْ عَلَى السُّكُوتِ وَكَانَ عَلَى مَا يَسْمَعُ أَحْرَصَ مِنْهُ عَلَى أَنْ يَتَكَلَّمَ وَكَانَ إِذَا بَدَهَهُ أَمْرَانِ يَنْظُرُ أَيُّهُمَا أَقْرَبُ إِلَى الْهَوَى فَيُخَالِفُهُ فَعَلَيْكُمْ بِهَذِهِ الْخَلائِقِ فَالْزَمُوهَا وَتَنَافَسُوا فِيهَا فَإِنْ لَمْ تَسْتَطِيعُوهَا فَاعْلَمُوا أَنَّ أَخْذَ الْقَلِيلِ خَيْرٌ مِنْ تَرْكِ الْكَثِيرِ .\r\nامام عليه السلام فرمود :\r\nدر گذشته برادرى الهى و دينى داشتم ( كه وصفش چنين بود ) : آنچه او را در نظرم بزرگ جلوه مىداد كوچكى دنيا در نظر او بود . او از تحت حكومت شكم خارج بود ، ازاين‌رو آنچه نمىيافت اشتهايش را نداشت ( و به دنبال آن نمىرفت ) و آنچه را\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nمىيافت زياد مصرف نمىكرد . بيشتر اوقات زندگانىاش ساكت بود و ( در عين حال ) اگر سخنى مىگفت بر گويندگان چيره مىشد و عطش سؤال كنندگان را فرو مىنشاند . ( به دليل نهايت تواضع بر حسب ظاهر ) انسان ضعيفى بود و مردم نيز او را ضعيف مىشمردند ؛ ولى هرگاه كار مهم و جدى به ميان مىآمد همچون شير بيشه مىخروشيد و مانند مار بيابانى به حركت درمىآمد . پيش از حضور در مجلس داورى ، دليلى اقامه نمىكرد . هيچ‌كس را نسبت به كارى كه انجام داده ، در آن‌جا كه امكان داشت عذرى داشته باشد ملامت نمىكرد تا عذر او را بشنود . او هرگز از درد خود جز هنگام بهبودى شكايت نمىكرد . همواره سخنى مىگفت كه خود انجام مىداد و چيزى را كه انجام نمىداد نمىگفت . اگر در سخن گفتن مغلوب مىشد هرگز در سكوت ، كسى بر او غلبه نمىيافت . او بر شنيدن حريص‌تر بود تا گفتن . او چنان بود كه هرگاه دو كار برايش پيش مىآمد انديشه مىكرد كه كدام به هوا و هوس نزديك‌تر است ، با آن مخالفت مىورزيد . ( و آن را كه خلاف هواى نفس بود مقدم مىشمرد ، اگر مىخواهيد راه سعادت و نجات را پيدا كنيد ) بر شما باد كه اين صفات را تحصيل كنيد ، پيوسته با آن باشيد و از يكديگر در داشتن آن‌ها سبقت بگيريد و اگر نمىتوانيد همهء آن‌ها را انجام دهيد ( به مقدار توان انجام دهيد ) و بدانيد انجام دادن مقدار كم بهتر از ترك بسيار است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين گفتار حكيمانه در كتاب‌هاى فراوانى قبل و بعد از سيّد رضى رحمه الله آمده است ؛ ولى جمعى آن را از اميرمؤمنان على عليه السلام نقل كرده‌اند و جمع ديگرى از حسن بن على عليه السلام . مرحوم كلينى در اصول كافى آن را امام حسن عليه السلام نقل مىكند ( به صورتى مبسوطتر ) همچنين ابن شعبهء حرانى در تحف العقول و نيز ابن قتيبه در عيون الاخبار و همهء اين‌ها پيش از مرحوم سيّد رضى مىزيستند . نيز خطيب بغدادى پيش از آن‌ها در كتاب تاريخ بغداد از امام حسن عليه السلام نقل كرده است . و زمخشرى در ربيع الابرار آن را از اميرمؤمنان عليه السلام آورده است و از كلام ابن ابىالحديد در شرح نهج‌البلاغه چنين برمىآيد كه نسبت اين سخن به اميرمؤمنان عليه السلام مشهور و معروف بوده است . ( در غررالحكم نيز از امام اميرمؤمنان عليه السلام نقل شده است ) . ( مصادر نهج‌البلاغه ، ج 4 ، ص 227 ) .\r\n","page_name":" 392 ","page_number":392},
  {"content":"\r\n\r\n\r\n\r\n","description":"","footnote":"\r\nاين كلام خواه از اميرمؤمنان على عليه السلام نقل شده باشد يا از امام مجتبى عليه السلام از يك سرچشمهء زلال نشأت گرفته و قاعدتاً امام مجتبى آن را از پدرش اميرمؤمنان عليهما السلام شنيده است . شاهد اين سخن كلامى است كه مرحوم طبرسى نويسندهء كتاب مشكاة الانوار آورده است او مىگويد : اين سخنى است از اميرمؤمنان كه امام حسن عليهم السلام در يكى از خطبه‌هايش آن را بيان فرمود . ( مشكاة الانوار ، ص 421 ) .\r\nاز آنچه در بالا آمد روشن مىشود كه سخن مرحوم شوشترى در شرح نهج‌البلاغهء خود ( ج 12 ، ص 467 ) كه مىگويد : تمام علماى شيعه و اهل سنت متفقند كه اين كلام از امام حسن مجتبى عليه السلام است ، سخن صحيحى به نظر نمىرسد و اين گفتار از مرد محققى مانند ايشان كه احاطهء وسيعى به كلمات داشته است غير منتظره است\r\n","page_name":" 393 ","page_number":393},
  {"content":"\r\n . \r\n","description":"","footnote":"","page_name":" 394 ","page_number":394},
  {"content":"\r\n\r\n\r\nشرح و تفسير برادرى با تمام صفات انسانى\r\nدر اين گفتار نورانى امام عليه السلام ، سخن از برادرى است كه داراى يازده صفت برجسته از فضايل مهم انسانى است ؛ فضائلى كه در قرآن مجيد و روايات اسلامى با اهميت فراوان ذكر شده است . در اين‌كه آيا اين برادر دينى يك شخص معين خارجى بوده و يا ازقبيل تمثيل است مختلف سخن گفته‌اند .\r\nگروهى از شارحان نهج‌البلاغه معتقدند كلام امام عليه السلام اشاره به شخص خاصى است ؛ اما در اين‌كه اين شخص چه كسى بوده اختلاف نظر دارند . بعضى او را ابوذر غفارى و برخى عثمان بن مظعون ، عدّه‌اى مقداد و گروهى حتى رسول خدا پيغمبر گرامى اسلام صلى الله عليه و آله ذكر كرده‌اند .\r\nجمعى ديگر معتقدند اين بيان ازقبيل تمثيل است . امام عليه السلام براى اين‌كه الگو و اسوه‌اى جهت شناخت انسان‌هاى بافضيلت و و الا مقام ارائه دهد ، شخصى را فرض كرده كه واجد اين صفات عالى است . و قرائنى در كار است كه نظر دوم را تأييد مىكند كه بعداً به آن اشاره مىكنيم .\r\nولى هركدام از اين دو نظر واقعيت داشته باشد ، در اهميت گفتار حكيمانهء مزبور تفاوتى ندارد و انسانى بافضيلت و واقعى در اين كلام ترسيم شده است تا طالبان فضيلت و پويندگان راه قربِ پروردگار از او سرمشق بگيرند .\r\nنخست مىفرمايد : « در گذشته برادرى الهى و دينى داشتم ( كه وصفش چنين\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nبود ) » ؛\r\n( كَانَ لِي فِيمَا مَضَى أَخٌ فِي اللَّهِ )\r\n. آن‌گاه امام عليه السلام يازده صفت بسيار ممتاز دربارهء اين برادر دينى الهى بيان مىكند :\r\nنخست مىفرمايد : « آنچه او را در نظرم بزرگ جلوه مىداد كوچكى دنيا در نظر او بود » ؛\r\n( وَكَانَ يُعْظِمُهُ فِي عَيْنِي صِغَرُ الدُّنْيَا فِي عَيْنِهِ )\r\n. اين مسأله‌اى مهم است كه دنيا در نظر انسان كوچك باشد و خداوند ، بزرگ .\r\nاين كوچكى سبب مىشود كه براى رسيدن به مال و مقام و ثروت و شهوت به سراغ گناه نرود و براى رسيدن به آن زياد دست و پا نزند . حرص و طمع و حسادت و صفاتى از اين قبيل را كه زاييدهء حب دنياست از خود دور سازد .\r\nامام عليه السلام در خطبهء « همام » دربارهء صفات پرهيزكاران نيز به همين معنا با عبارت زيباى ديگرى اشاره كرده مىفرمايد :\r\n« عَظُمَ الْخَالِقُ فِي أَنْفُسِهِمْ فَصَغُرَ مَا دُونَهُ فِي أَعْيُنِهِمْ ؛\r\nخداوند ، با عظمت در نظر آن‌ها جلوه كرده ازاين‌رو ما سِوَى اللَّه در نظر آن‌ها كوچك است » .\r\nدر حكمت 129 باز همين معنا به تعبير ديگرى آمده است ، مىفرمايد :\r\n« عِظَمُ الْخَالِقِ عِنْدَكَ يُصَغِّرُ الْمَخْلُوقَ فِي عَيْنِكَ ؛\r\nبزرگى خالق نزد تو ، مخلوق را در چشمت كوچك مىكند » . تا انسان به اين مقام نرسد پيوسته دين و ايمان او در خطر است .\r\nدر تعبير ديگرى از امام سجاد عليه السلام مىخوانيم كه از آن حضرت پرسيدند :\r\nوالامقام‌ترين انسان‌ها كيست ؟\r\n( مَنْ أَعْظَمُ النَّاسِ خَطَراً )\r\nامام عليه السلام در پاسخ فرمود :\r\n« كسى كه دنيا را براى خود بزرگ نشمرد » ؛\r\n( مَنْ لَمْ يَرَ لِلدُّنْيَا خَطَراً لِنَفْسِهِ )\r\n. « 1 »\r\nدر دومين وصف مىفرمايد : « او از تحت حكومت شكم خارج بود ازاين‌رو آنچه نمىيافت اشتهايش را نداشت ( و به دنبال او نمىرفت ) و آنچه را مىيافت\r\n\r\n\r\n","description":"","footnote":"\r\n( 1 ) . بحارالانوار ، ج 75 ، ص 158 ، ح 19\r\n","page_name":" 396 ","page_number":396},
  {"content":"\r\n\r\nزياد مصرف نمىكرد » ؛\r\n( وَكَانَ خَارِجاً مِنْ سُلْطَانِ بَطْنِهِ فَلا يَشْتَهِي مَا لا يَجِدُ وَلا يُكْثِرُ إِذَا وَجَدَ )\r\n. در حديثى كه در كتاب شريف كافى از رسول خدا صلى الله عليه و آله نقل شده مىخوانيم :\r\n« أَكْثَرُ مَا تَلِجُ بِهِ أُمَّتِي النَّارَ الْأَجْوَفَانِ الْبَطْنُ وَالْفَرْجُ ؛\r\nبيشترين چيزى كه امت من به‌وسيلهء آن وارد آتش دوزخ مىشوند دو چيز ميان‌تهى است : شكم و فرج » . « 1 »\r\nحديث ديگرى از همان حضرت و در همان كتاب آمده است :\r\n« ثَلاثٌ أَخَافُهُنَّ عَلَى أُمَّتِي مِنْ بَعْدِي الضَّلالَةُ بَعْدَ الْمَعْرِفَةِ وَمَضَلَّاتُ الْفِتَنِ وَشَهْوَةُ الْبَطْنِ وَالْفَرْجِ ؛\r\nسه چيز است كه بعد از خودم بر امتم از آن بيمناكم : گمراهى بعد از معرفت و آزمايش‌هاى گمراه‌كننده و شهوت شكم وشهوت جنسى » . « 2 »\r\nدر حديث ديگرى نيز در همان باب از امام باقر عليه السلام آمده است كه فرمود : « هيچ عبادتى برتر از خويشتن‌دارى در مورد شكم و شهوت جنسى نيست » ؛\r\n( مَا مِنْ عِبَادَةٍ أَفْضَلَ مِنْ عِفَّةِ بَطْنٍ وَفَرْجٍ )\r\n. « 3 »\r\nدر سومين وصف مىفرمايد : « بيشتر اوقات زندگانىاش ساكت بود و ( در عين حال ) اگر سخنى مىگفت بر گويندگان چيره مىشد و عطش سؤال كنندگان را فرو مىنشاند » ؛\r\n( وَكَانَ أَكْثَرَ دَهْرِهِ صَامِتاً فَإِنْ قَالَ بَذَّ الْقَائِلِينَ وَنَقَعَ غَلِيلَ السَّائِلِينَ )\r\n. « بَذَّ » به معناى غلبه و پيشى گرفتن است و « نَقَعَ » به معناى سيراب كردن و « غليل » به معناى تشنگى .\r\nاشاره به اين‌كه هرگاه سخن مىگفت گزيده و حساب‌شده مىگفت به‌گونه‌اى كه از همه پيشى مىگرفت و مستمعين را بهره‌مند مىساخت و عطش آن‌ها را فرو مىنشاند .\r\nآن‌گاه در چهارمين وصف مىفرمايد : « ( به دليل نهايت تواضع بر حسب\r\n\r\n\r\n","description":"","footnote":"\r\n( 1 ) . كافى ، ج 2 ، ص 79 ، ح 5\r\n( 2 ) . همان ، ح 6\r\n( 3 ) . همان ، ص 80 ، ح 7\r\n","page_name":" 397 ","page_number":397},
  {"content":"\r\n\r\nظاهر ) انسان ضعيفى بود و مردم نيز او را ضعيف مىشمردند ولى هرگاه كار مهم و جدى به ميان مىآمد همچون شير بيشه مىخروشيد و مانند مار بيابانى به حركت درمىآمد » ؛\r\n( وَكَانَ ضَعِيفاً مُسْتَضْعَفاً فَإِنْ جَاءَ الْجِدُّ فَهُوَ لَيْثُ غَابٍ وَصِلُّ وَادٍ )\r\n. آرى آن‌ها اظهار قدرت و توانايى نمىكنند و متكبر و خودبزرگ‌بين نيستند ولى مرد عملند ؛ به هنگام بروز مشكلات يا در ميدان جهاد در مقابل دشمن ، توانايى خويش را آشكار مىسازند و دشمن را دَرهم مىكوبند .\r\nسپس در پنجمين وصف مىفرمايد : « پيش از حضور در مجلس داورى ، دليلى اقامه نمىكرد » ؛\r\n( لا يُدْلِي بِحُجَّةٍ حَتَّى يَأْتِيَ قَاضِياً )\r\n. « يُدْلِى » از مادهء « ادلاء » در اصل به معناى فرستادن دلو در چاه براى كشيدن آب است و گاه به معناى رشوه دادن نيز استعمال شده و به اقامهء دليل در نزد قاضى يا جز او نيز « ادلاء » گفته مىشود .\r\nاشاره به اين‌كه اگر حقى را مىخواست از ديگرى بگيرد ، جار و جنجال به راه نمىانداخت و زمين و آسمان را از فرياد خود پر نمىساخت فقط بعد از حضور در محضر قاضى دليل خود را ارائه مىكرد .\r\nبه تعبير ديگر او پيوسته تابع قانون شرع بود و چيزى ماوراى قانون خدا از كسى نمىطلبيد .\r\nاضافه بر اين ، اين كار باعث آبرومندى اوست زيرا چه بسا قبل از رفتن به محكمهء قاضى جار و جنجال زيادى راه بيندازد كه حق من پايمال شده ؛ ولى هنگامى كه قاضى به قضاوت مىنشيند حكم به بىحقى او مىكند و اين باعث سرافكندگى اوست .\r\nآن‌گاه امام عليه السلام در ششمين وصف اين برادر الهى مىفرمايد : « هيچ‌كس را نسبت به كارى كه انجام داده ، در آن‌جا كه امكان داشت عذرى داشته باشد ملامت نمىكرد تا عذر او را بشنود » ؛\r\n( وَكَانَ لا يَلُومُ أَحَداً عَلَى مَا يَجِدُ الْعُذْرَ فِي\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nمِثْلِهِ حَتَّى يَسْمَعَ اعْتِذَارَهُ )\r\n. به يقين شتاب كردن در ملامت افراد كار عاقلانه‌اى نيست . چه بسا براى كار خلافى كه انجام داده‌اند عذرى داشته‌اند كه اگر انسان آن عذر را بشنود آن‌ها را معذور مىدارد و از ملامتى كه قبلًا كرده پشيمان مىشود و ناچار از عذرخواهى مىگردد ، بنابراين چرا عجله كند و پيش از شنيدن عذر طرف ، زبان به ملامت و سرزنش او بگشايد .\r\nبه خصوص اگر اين‌گونه مسائل در مورد افراد عالم و عاقل و فهميده باشد كه احتياط كردن بسيار سزاوارتر است .\r\nقرآن مجيد در داستان حضرت خضر و موسى عليهم السلام در سورهء « كهف » ، صحنه‌هايى از اين مطلب را نشان داده كه موسى عليه السلام در قضاوت عجله مىكرد و خضر را بر كارش سرزنش مىنمود اما هنگامى كه عذر او را شنيد دانست كه آنچه انجام داده ، حق و به فرمان خدا بوده است .\r\nآن‌گاه در هفتمين وصف مىفرمايد : « او هرگز از درد خود جز هنگام بهبودى شكايت نمىكرد » ؛\r\n( وَكَانَ لا يَشْكُو وَجَعاً إِلَّا عِنْدَ بُرْئِهِ )\r\n. روشن است ، اگر انسان هنگام ابتلا به درد شكايت كند ، چنانچه براى دوستان باشد سبب آزردگى خاطر آن‌ها مىشود و اگر براى دشمنان باشد سبب شادى و شماتت آن‌ها مىگردد ؛ اما اگر به هنگام بهبودى باشد توأم با نوعى شكرگزارى است و به بيان ديگر حكايت است نه شكايت .\r\nكلينى رحمه الله در كتاب شريف كافى از امام صادق عليه السلام چنين نقل مىكند :\r\n« مَنِ اشْتَكَى لَيْلَةً فَقَبِلَهَا بِقَبُولِهَا وَأَدَّى إِلَى اللَّهِ شُكْرَهَا كَانَتْ كَعِبَادَةِ سِتِّينَ سَنَةً قَالَ أَبِي فَقُلْتُ لَهُ مَا قَبُولُهَا ؛\r\nهر كسى شبى بيمار شود و آن‌گونه كه شايسته است بيمارى را قبول و تحمّل كند و شكر آن را به پيشگاه خداوند به جا آورد ، مانند عبادت شصت سال است . راوى مىگويد : پرسيدم : قبول آن به‌طور شايسته يعنى چه ؟\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nامام عليه السلام فرمود :\r\n« يَصْبِرُ عَلَيْهَا وَ لا يُخْبِرُ بِمَا كَانَ فِيهَا فَإِذَا أَصْبَحَ حَمِدَ اللَّهَ عَلَى مَا كَانَ ؛\r\nبر آن صبر مىكند و به كسى از آن خبر نمىدهد ؛ ولى هنگامى كه صبح شد ( و عافيت يافت ) خدا را بر آنچه واقع شده است شكر مىگويد » . « 1 »\r\nدر همين باب روايات فراوان ديگرى در اين زمينه وارد شده است . البته روشن است كه حكايت از بيمارى براى طبيب و امثال آن ارتباطى به شكايت ندارد .\r\nشاهد اين سخن حديثى است كه كلينى رحمه الله در باب بعد ، تحت عنوان « حد الشكاية » از امام صادق عليه السلام نقل مىكند كه از آن حضرت دربارهء شكايت مريض سؤال كردند ، فرمود : اگر كسى بگويد ديشب بيمار بودم و براثر بيمارى خوابم نبرد اين ( حكايت است و ) شكايت نيست . شكايت اين است كه بگويد به چيزى مبتلا شدم كه احدى به آن مبتلا نشده بود . « 2 »\r\nسپس در هشتمين وصف مىفرمايد : « همواره سخنى مىگفت كه خود انجام مىداد و چيزى را كه انجام نمىداد نمىگفت » ؛\r\n( وَكَانَ يَقُولُ مَا يَفْعَلُ وَلا يَقُولُ مَا لا يَفْعَلُ )\r\n. اين جمله شبيه چيزى است كه از امام عليه السلام در جاى ديگر نقل شده و فرموده است :\r\n« أَيُّهَا النَّاسُ إِنِّي وَاللَّهِ مَا أَحُثُّكُمْ عَلَى طَاعَةٍ إِلَّا وَأَسْبِقُكُمْ إِلَيْهَا وَلا أَنْهَاكُمْ عَنْ مَعْصِيَةٍ إِلَّا وَأَتَنَاهَى قَبْلَكُمْ عَنْهَا ؛\r\nاى مردم به خدا سوگند من شما را دعوت به اطاعتى ( نسبت به اوامر الهى ) نمىكنم جز اين‌كه خودم پيش از شما آن را انجام مىدهم و شما را از معصيتى نهى نمىكنم جز اين‌كه خودم قبلًا آن را ترك مىگويم » . « 3 »\r\nقرآن مجيد نيز شاهد اين مدعاست آن‌جا كه به زبان سرزنش و توبيخ\r\n\r\n\r\n","description":"","footnote":"\r\n( 1 ) . كافى ، ج 3 ، ص 116 ، ح 5\r\n( 2 ) . همان ، ص 117 ، ح 1\r\n( 3 ) . نهج‌البلاغه ، خطبهء 175\r\n","page_name":" 400 ","page_number":400},
  {"content":"\r\n\r\nمىگويد : « يَا أَيُّهَا الَّذِينَ آمَنُوا لِمَ تَقُولُونَ مَا لَاتَفْعَلُونَ * كَبُرَ مَقْتاً عِنْدَ اللَّهِ أَنْ تَقُولُوا مَا لَاتَفْعَلُونَ » ؛ اى كسانى كه ايمان آورده‌ايد ! چرا سخنى مىگوييد كه عمل نمىكنيد ؟ ! اين كار مايهء خشم عظيم خداوند است كه سخنى بگوييد و عمل ننماييد » . « 1 »\r\nبعضى از شارحان نهج‌البلاغه تفسير ديگرى براى اين جملهء امام عليه السلام دارند و مىگويند : منظور اين است كه همواره قولى مىدهد كه به آن قول عمل مىكند نه اين‌كه به مردم قول دهد و بعداً عمل نكند ؛ ولى تفسير اوّل مناسب‌تر به نظر مىرسد .\r\nدر نهمين وصف مىفرمايد : « اگر در سخن گفتن مغلوب مىشد هرگز در سكوت كسى بر او غلبه نمىيافت » ؛\r\n( وَكَانَ إِذَا غُلِبَ عَلَى الْكَلامِ لَمْ يُغْلَبْ عَلَى السُّكُوتِ )\r\n. اشاره به اين‌كه او كمتر سخن مىگفت و بيشتر سكوت مىكرد به‌گونه‌اى كه ديگران در سخن گفتن بر او پيشى مىگرفتند ؛ ولى هيچ‌كس در سكوت بر او پيشى نمىگرفت و اين در واقع نكوهش و مذمتى است از پرگويى و مدح و ستايشى است دربارهء سكوت ، زيرا مىدانيم سخن گفتن خطرات زيادى دارد ؛ بسيارى از گناهان كبيره با سخن انجام مىشود و پرهيز از آنان به‌وسيلهء سكوت حاصل مىگردد .\r\nسالكان طريق الى اللَّه يكى از مهم‌ترين مواد برنامهء خود را صمت و سكوت مىدانند و هرگز حضور قلب و نيروهاى خود را با سخن گفتن بسيار به هدر نمىدهند و در حال سكوت مىتوانند بيشتر دربارهء عظمت خدا بينديشند و به اصلاح خويش بپردازند . به همين دليل افرادى كه سكوت فراوان دارند ، افرادى فكور و آگاهند .\r\n\r\n\r\n","description":"","footnote":"\r\n( 1 ) . صف ، آيهء 2 و 3\r\n","page_name":" 401 ","page_number":401},
  {"content":"\r\n\r\nدر حديثى از امام على بن موسىالرضا عليه السلام مىخوانيم :\r\n« مِنْ عَلامَاتِ الْفِقْهِ الْحِلْمُ وَالْعِلْمُ وَالصَّمْتُ إِنَّ الصَّمْتَ بَابٌ مِنْ أَبْوَابِ الْحِكْمَةِ إِنَّ الصَّمْتَ يَكْسِبُ الْمَحَبَّةَ إِنَّهُ دَلِيلٌ عَلَى كُلِّ خَيْرٍ ؛\r\nاز نشانه‌هاى فهم و شعور ، بردبارى و علم و سكوت است . به يقين سكوت ، درى از درهاى دانش است . سكوت ، محبت مردم را به انسان جلب مىكند و راهنما به سوى هر خير است . « 1 »\r\nاز رواياتى كه كلينى رحمه الله در باب پيش‌گفته ( الصُّمْتُ وَحِفْظُ اللّسانِ ) نقل كرده معلوم مىشود كه در عصر ائمه عليهم السلام بعضى از اصحاب ، زبان خود را در مدح آن حضرت و اسرار اهل بيت عليهم السلام باز مىگذاشتند و سبب مشكلاتى براى شيعيان مىشدند . در آن زمان ، ائمهء هدى عليهم السلام پيروان خود را به سكوت مضاعف دعوت مىكردند ، ازاين‌رو در حديثى مىخوانيم كه امام صادق عليه السلام به يكى از ياران خود به نام « سالم » فرمود :\r\n« يَا سَالِمُ احْفَظْ لِسَانَكَ تَسْلَمْ وَلا تَحْمِلِ النَّاسَ عَلَى رِقَابِنَا ؛\r\nاى سالم ! زبانت را حفظ كن تا سالم بمانى و مردم را بر گردن ما سوار نكن » . « 2 »\r\nدربارهء سكوت به‌كرار به تناسب سخنان مولا عليه السلام سخن گفتيم و پس از اين نيز خواهد آمد .\r\nالبته روشن است سخنان سنجيده و حساب شده در باب تعليم و تعلم ، امر به معروف و نهى از منكر و امثال آن مستثناست . در ذيل كلام حكمت‌آميز 182 بحث فراوانى در اين زمينه داشتيم .\r\nسپس در دهمين وصف او كه در واقع تأييدى بر وصف گذشته است ، مىفرمايد : « او بر شنيدن حريص‌تر بود تا گفتن » ؛\r\n( وَكَانَ عَلَى مَا يَسْمَعُ أَحْرَصَ مِنْهُ عَلَى أَنْ يَتَكَلَّمَ )\r\n. روشن است كه بسيارى از علوم و دانش‌هايى كه عايد انسان مىشود از طريق\r\n\r\n\r\n","description":"","footnote":"\r\n( 1 ) . كافى ، ج 2 ، ص 113 ، ح 1\r\n( 2 ) . همان ، ح 3\r\n","page_name":" 402 ","page_number":402},
  {"content":"\r\n\r\nشنوايى است . تمام دروس را انسان از استادش با شنيدن فرا مىگيرد و حل مشكلات را از اين طريق انجام مىدهد . درست است كه سخن گفتن اگر به صورت تعليم به ديگران باشد آن هم داراى فضيلت بسيار است ؛ ولى فراموش نكنيم كه اين سخن گفتن در صورتى مفيد است كه طرف ، سكوت كند و سخنان را بشنود .\r\nبه خصوص اگر انسان در محضر عالمى حضور پيدا كند ، هرچه سكوت و استماعش بيشتر باشد بهرهء او بيشتر خواهد بود و به عكس اگر در محضر او پرحرفى كند از فوايد مهمى محروم خواهد شد .\r\nبعضى از شعرا در اين‌جا نكته‌اى دارند و مىگويند : اگر خداوند دو گوش به انسان داده و يك زبان ، معنايش اين است كه شنيدن تو بايد دو برابر گفتن تو باشد .\r\n دادند دو گوش و يك زبانت ز آغاز * يعنى كه دو بشنو و يكى بيش مگو \r\nآن‌گاه در يازدهمين و آخرين وصف مىفرمايد : « او چنان بود كه هرگاه دو كار برايش پيش مىآمد انديشه مىكرد كه كدام به هوا و هوس نزديك‌تر است ، با آن مخالفت مىورزيد . ( و آن را كه خلاف هواى نفس بود مقدم مىشمرد ) » ؛\r\n( وَكَانَ إِذَا بَدَهَهُ أَمْرَانِ يَنْظُرُ أَيُّهُمَا أَقْرَبُ إِلَى الْهَوَى فَيُخَالِفُهُ « 1 » )\r\n. بسيار مىشود كه انسان در زندگى خود بر سر دو راهى قرار مىگيرد كه كارى را انجام دهد يا نه و گاه به ترديد مىافتد كه كدام يك از فعل و ترك يا كدام يك از دو كار متضاد ، به رضاى خدا نزديك‌تر است . امام عليه السلام در بيان اين وصف برادر الهى معيارى بيان فرموده و آن اين‌كه بنگرد كدام طرف موافق هواى نفس است ، آن را رها سازد و به سراغ طرفى برود كه بر خلاف هواى نفس اوست و اين\r\n\r\n\r\n","description":"","footnote":"\r\n( 1 ) . در بعضى از نسخه‌ها به جاى « يَنْظُرُ » ، « نَظَرَ » و به جاى « يُخالِفُهُ » ، « خالَفَهُ » آمده كه تفاوتى در معنا ايجاد نمىكند\r\n","page_name":" 403 ","page_number":403},
  {"content":"\r\n\r\nمعيارى است براى شناخت حق از باطل در موارد شك و ترديد و قرار گرفتن بر سر دو راهىهاى زندگى .\r\nدر پايان ، امام عليه السلام در مقام نتيجه‌گيرى كلى از مجموع اين صفات برجستهء انسانى كه اين برادر الهى واجد همهء آن‌ها بود مىفرمايد : « ( اگر مىخواهيد راه سعادت و نجات را پيدا كنيد ) بر شما باد كه اين صفات را تحصيل كنيد ، پيوسته با آن باشيد و از يكديگر در داشتن آن‌ها سبقت بگيريد و اگر نمىتوانيد همهء آن‌ها را انجام دهيد ( به مقدار توان انجام دهيد ) و بدانيد انجام مقدار كم بهتر از ترك بسيار است » ؛\r\n( فَعَلَيْكُمْ بِهَذِهِ الْخَلائِقِ فَالْزَمُوهَا وَتَنَافَسُوا فِيهَا فَإِنْ لَمْ تَسْتَطِيعُوهَا فَاعْلَمُوا أَنَّ أَخْذَ الْقَلِيلِ خَيْرٌ مِنْ تَرْكِ الْكَثِيرِ )\r\n. \r\nنكته‌ها\r\n\r\n1 . مجموعه‌اى از صفات برجستهء انسانى\r\nآنچه امام عليه السلام در اين كلام نورانى آورده مجموعه‌اى است از صفات برجستهء انسانى كه هم جنبه‌هاى فكرى را فرا مىگيرد و هم مسائل اخلاقى و عملى را .\r\nتقريباً نيمى از اين مجموعه ، نفى رذائل است و نيمى از آن كسب فضايل .\r\nنخست امام عليه السلام از مسئلهء وسعت فكر و علو همت و جهان‌بينى صحيح سخن مىگويد و سپس به مسائل مثبتى مانند تواضع و شجاعت و سكوت و تسلط بر نفس و نيز پرهيز از رذائلى همچون سلطان بطن و پرخورى و پيش‌داورىهاى بىمورد و ترك گفتار بدون عمل و سرزنش نكردن عذرخواهان و عدم ناله و شكايت از دردها اشاره مىكند .\r\nدر بعضى جنبهء مثبت و منفى هر دو با هم آمده است . در يك مورد نخست از سكوت سخن مىگويد و سپس از سخن گفتن نيكو و مفيد و سازنده و در مورد ديگر نخست از تواضع و ضعف ظاهرى دم مىزند و آن‌گاه از شجاعت\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nو دلاورى . در مورد ديگر از قول توأم با عمل به ضميمهء ترك قول بدون عمل .\r\nبه يقين ، اين مجموعه مىتواند سعادت دنيا و آخرت و فرد و اجتماع را تضمين كند و انسان را در طريق سير و سلوك الى اللَّه يارى نمايد تا از نيكان و پاكان گردد و در صف اولياء اللَّه قرار گيرد .\r\n\r\n2 . اين برادر كه بود ؟\r\nهمان‌گونه كه در ابتدا گفتيم ، شارحان نهج‌البلاغه در اين موضوع اختلاف نظر دارند كه آيا اين سخن اشاره به شخص معينى است كه امام عليه السلام به عنوان يك برادر الهى از او ياد كرده است ؟ و اين شخص كيست ؟ به يقين پيغمبر اكرم صلى الله عليه و آله نمىتواند باشد ، زيرا بعضى از صفاتى كه در اين بيان آمده در شأن پيامبر اكرم صلى الله عليه و آله نيست .\r\nآيا اين شخص ابوذر يا مالك اشتر و يا عثمان بن مظعون و يا ديگرى است ؟\r\nآن نيز محل گفت‌وگو است . يا اين‌كه اساساً اين سخن به عنوان تمثيل ذكر شده است ؟\r\nشايد نخستين كسى از شارحان نهج‌البلاغه كه اين احتمال را مطرح كرده و آن را به گروهى نسبت داده است ابن ابى الحديد باشد . او مىگويد : در نظم و نثر ، چنين كارى عادت عرب بوده . و اين احتمال را قوىتر مىشمرد .\r\nمرحوم « كمره‌اى » در بخش تكميلى كه براى منهاج البراعة نگاشته به اين‌جا كه مىرسد مىگويد : بنابر آنچه ابن ابى الحديد آن را مناسب‌ترين وجه شمرده امام عليه السلام در اين گفتار خود مبتكر فن مهمى در ادب عربى است كه فن انشاء تمثيلات است و شبيه به چيزى است كه در عصر اخير به عنوان فن رمان‌نويسى يا روايات تمثيليه شايع شده است و اساس آن بر اين است كه داستانى را ابداع مىكنند كه تصويرى از هدفى آموزشى يا انتقادى و جز آن دارد و هنگامى كه به\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nقرن چهارم هجرى بازگرديم مشاهده مىكنيم كه اين روش در آن قرن شايع شده بود . از كسانى كه در آن مهارت داشتند « بديع الزمان همدانى » است كه از او نقل شده چهارصد داستان ( براى اهداف مختلف ) ابداع كرد كه پنجاه بخش از آن چاپ و منتشر شده است .\r\nسپس مىافزايد : « هريرى ، ابو محمد قاسم بن على » نيز از كسانى است كه در اين فن مهارت داشت .\r\nدر پايان مىافزايد : ( اگر احتمال فوق را دربارهء اين كلام حكيمانه بپذيريم ) استاد اين فن در رشته‌هاى ادبيات عرب اميرمؤمنان على عليه السلام بوده است ، همان‌گونه كه استاد ساير فنون ادبى مانند نحو و بلاغت نيز وى است . « 1 »\r\nاز جمله امورى كه اين تفسير را تقويت مىكند اين است كه شبيه همين تعبير در كلام امام حسن عليه السلام نيز آمده است كه مىفرمايد : « كان لى اخ . . . » . « 2 »\r\n* * *\r\n\r\n\r\n","description":"","footnote":"\r\n( 1 ) . منهاج البراعة ، ج 21 ، ص 372\r\n( 2 ) . كافى ، ج 2 ، ص 237 ، ح 26\r\n","page_name":" 406 ","page_number":406},
  {"content":"\r\n\r\n\r\n290 و قال عليه السلام لَوْ لَمْ يَتَوَعَّدِ اللَّهُ عَلَى مَعْصِيَتِهِ لَكَانَ يَجِبُ أَلَّا يُعْصَى شُكْراً لِنِعَمِهِ .\r\nامام عليه السلام فرمود :\r\nاگر خدا تهديد به عذاب در برابر عصيان نكرده بود باز واجب بود كه به پاس نعمت‌هايش نافرمانى او نشود . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله در كتاب مصادر مىگويد : اين كلام حكيمانه با تفاوت‌هاى فراوانى در غررالحكم آمده است و نشان مىدهد كه از منبع ديگرى جز نهج‌البلاغه گرفته است . ( مصادر نهج‌البلاغه ، ج 4 ، ص 229 ) .\r\nعلامهء مجلسى رحمه الله در بحارالانوار ، ج 75 ، ص 69 كلامى از مناقب ابن جوزى نقل مىكند كه از كتاب حلية الاولياء ابونعيم نقل شده و در آن سخنانى پربار از اميرمؤمنان على عليه السلام آورده و در جملهء 21 آن چنين آمده است : « لَوْ لَمْ يَتَواعَدِ اللَّهُ عِبادَهُ عَلى مَعْصِيَتِهِ لَكانَ الْواجِبُ إلّايُعْصى شُكْراً لِنِعَمِهِ » ( و تفاوت آن با نهج‌البلاغه نشان مىدهد از منبع ديگرى اخذ شده است )\r\n","page_name":" 407 ","page_number":407},
  {"content":"\r\n . \r\n","description":"","footnote":"","page_name":" 408 ","page_number":408},
  {"content":"\r\n\r\n\r\nشرح و تفسير به پاس نعمت‌هايش عصيان مكن\r\nامام عليه السلام در اين كلام شريف خود به نكتهء دقيقى در مسائل مربوط به اطاعت و ترك معصيت اشاره مىكند ، مىفرمايد : « اگر خداوند تهديد به عذاب در برابر عصيان نكرده بود باز واجب بود كه به پاس نعمت‌هايش نافرمانى او نشود » ؛\r\n( لَوْ لَمْ يَتَوَعَّدِ اللَّهُ عَلَى مَعْصِيَتِهِ لَكَانَ يَجِبُ أَلَّا يُعْصَى شُكْراً لِنِعَمِهِ )\r\n. متكلمان ، در علم كلام ، نخستين مسأله‌اى را كه مورد بحث قرار مىدهند مسئلهء وجوب معرفة اللَّه است ؛ يعنى ما بايد به دنبال اين مسئله برويم كه خالق اين جهان كيست و صفاتش چيست ؟ چراكه وجود خود را مشمول نعمت‌هاى فراوان مادى و معنوى مىبينيم و مىدانيم اين نعمت‌ها از ما نيست ؛ از لحظهء انعقاد نطفهء ما در رحم مادر ، تا لحظه‌اى كه چشم از اين جهان فرو مىبنديم نعمت‌هايى به سوى ما سرازير است كه بسيارى از آن‌ها را حتّى يك گام براى تحصيلش برنداشتيم . وجدان آدمى قضاوت مىكند كه به دنبال آفرينندهء اين نعمت‌ها برويم و شكر منعم به جا بياوريم . از اين‌جا مسائل مربوط به خداشناسى و معارف دينى شكل مىگيرد .\r\nدر مسائل عملى كه مربوط به اطاعت و ترك عصيان است نيز همين معنا صادق است . به فرض كه خداوند مجازاتى براى معصيت‌كاران قرار نداده بود باز هم وجدان ما قضاوت مىكرد كه از باب شكر منعم عصيان او را ترك كنيم .\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nاز اين‌جا روشن مىشود كه مسئلهء اطاعت فرمان خدا و ترك عصيان او مسأله‌اى عقلى است كه از مسئلهء شكر منعم ، سرچشمه مىگيرد . بر خلاف كسانى كه تصور مىكنند اين‌ها تنها جنبهء شرعى و قرارداد الهى دارد .\r\nازاين‌رو در حديثى از پيامبر اكرم صلى الله عليه و آله مىخوانيم كه شبى از شب‌ها عايشه ( هنگامى كه تلاش و كوشش پيامبر صلى الله عليه و آله را در عبادت پروردگار ديد ) گفت : چرا اين‌قدر خود را به زحمت و رنج مىافكنى در حالى كه خداوند گذشته و آيندهء تو را بخشيده است ؟ پيامبر صلى الله عليه و آله فرمود : « اى عايشه !\r\nأَلا أَكُونُ عَبْداً شَكُوراً ؟ ؛\r\nآيا بندهء شكرگزار خدا نباشم ؟ » . « 1 »\r\nاضافه بر اين‌ها مىدانيم ، ترك معصيت پروردگار و اطاعت فرمان او چيزى بر جلال و عظمت او نمىافزايد ، بلكه تمام واجبات داراى آثار مثبت و مصالحى است كه به فاعل آن مىرسد و تمام معاصى و گناهان داراى زيان‌ها و آثار منفى است كه از تارك آن دور مىشود .\r\nدر كتاب مناقب « ابن جوزى » دو شعر در زمينهء همين روايت ، از شاعرى آمده است كه بعضى گفته‌اند گويندهء اين شعر ، مولا اميرمؤمنان عليه السلام است .\r\n هَبِ الْبَعْثَ لَمْ تَأْتِنَا رُسُلُهُ * وَجَاحِمَةُ النَّارِ لَمْ تُضْرَمْ\r\nأَلَيْسَ مِنَ الْوَاجِبِ الْمُسْتَحَقِّ * حَيَاءُ الْعِبَادِ مِنَ الْمُنْعِم « 2 » \r\nگيرم خداوند پيامبرانش را به سوى ما نفرستاده بود - و آتش دوزخ افروخته نبود .\r\nآيا واجب و لازم نيست - كه بندگان از بخشندهء نعمت‌ها حيا كنند ؟ ( و ترك نافرمانى و عصيان نمايند ؟ )\r\nمرحوم كمره‌اى اين حديث را به شعر فارسى درآورده و مىگويد :\r\n\r\n\r\n","description":"","footnote":"\r\n( 1 ) . كافى ، ج 2 ، ص 95 ، ح 6\r\n( 2 ) . بحارالانوار ، ج 75 ، ص 69 ، ح 21\r\n","page_name":" 410 ","page_number":410},
  {"content":"\r\n\r\n خدا گر به عصيان نكردى عذاب * سزا بود تركش به شكر نعم \r\nقابل توجه اين‌كه در حديث ديگرى از همان امام عليه السلام كه در غررالحكم آمده است مىخوانيم :\r\n« اقَلُّ ما يَجِبُ لِلْمُنْعِمِ أنْ لا يَعْصِىَ بِنِعْمَتِهِ ؛\r\nكمترين چيزى كه به عنوان اداى حق بخشندهء نعمت‌ها واجب است اين است كه با نعمت او عصيان او نشود » . « 1 »\r\nمثلًا خداوند به انسان چشم و گوش بخشيده است ، با چشم و گوش خود او را معصيت نكنيم ، اموالى عنايت فرموده ، با اين اموال به عصيان او بر نخيزيم .\r\nاز آنچه گفته شد اين نكته روشن مىشود كه پاداش‌هاى الهى ، تفضلى است از سوى او نه استحقاقى از سوى بندگان ، چراكه هرگونه اطاعت و ترك معصيت ، حداقلِ شكر نعمت است ، بنابراين استحقاقى در كار نيست و همان‌گونه كه در بالا آمد در اطاعت فرمان خدا و ترك معصيت او منافعى است كه به مكلفان باز مىگردد . در برابر خدمتى كه انسان دارد به خود مىكند پاداش ، چه مفهومى دارد ؟\r\n* * *\r\n\r\n\r\n","description":"","footnote":"\r\n( 1 ) . غررالحكم ، ص 370 ، ح 8387\r\n","page_name":" 411 ","page_number":411},
  {"content":"\r\n . \r\n","description":"","footnote":"","page_name":" 412 ","page_number":412},
  {"content":"\r\n\r\n\r\n291 و قال عليه السلام وَقَدْ عَزّى الْأَشْعَثَ بْنَ قَيْسٍ عَنِ ابْنٍ لَهُ : يَا أَشْعَثُ ، إِنْ تَحْزَنْ عَلَى ابْنِكَ فَقَدِ اسْتَحَقَّتْ مِنْكَ ذلِكَ الرَّحِمُ ، وَإِنْ تَصْبِرْ فَفِي اللَّهِ مِنْ كُلِّ مُصِيبَةٍ خَلَفٌ . يَا أَشْعَثُ ، إِنْ صَبَرْتَ جَرَى عَلَيْكَ الْقَدَرُ وَأَنْتَ مَأْجُورٌ ، وَإِنْ جَزِعْتَ جَرَى عَلَيْكَ الْقَدَرُ وَأَنْتَ مَأْزُورٌ ؛ يَا أَشْعَثُ ، ابْنُكَ سَرَّكَ وَهُوَ بَلَاءٌ وَفِتْنَةٌ ، وَحَزَنَكَ وَهُوَ ثَوَابٌ وَرَحْمَةٌ .\r\nامام عليه السلام در حالى كه مىخواست به اشعث بن قيس براى از دست دادن فرزندش تسليت بگويد چنين فرمود :\r\nاى اشعث ! اگر به سبب از دست دادن پسرت محزون شوى ( جاى سرزنش نيست ، زيرا ) اين به‌واسطهء پيوند نَسَب ( و مقام پدرى ) است و اگر شكيبايى پيشه كنى ، خداوند به جاى هر مصيبتى عوضى قرار مىدهد .\r\nاى اشعث ! اگر صبر كنى ، مقدرات الهى بر تو جارى مىشود و پاداش خواهى داشت و اگر بىتابى كنى باز هم مقدرات ، مسير خود را طى مىكند ؛ ولى تو گناهكار خواهى بود .\r\nاى اشعث ! فرزندت تو را مسرور ساخت در حالى كه سبب آزمايش و فتنه بر تو\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nبود ؛ ولى تو را محزون ساخت در حالى كه براى تو ثواب و رحمت است ( بنابراين نبايد نگران باشى ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله در مصادر مىگويد : اين حديث شريف به شكل‌هاى متنوعى نقل شده كه يك صورت آن همين كلام مورد بحث است و سپس مىافزايد : از كسانى كه پيش از سيّد رضى آن را نقل كرده‌اند ، ابن عبد ربه در عقد الفريد و مبرد در كتاب كامل است و گروهى پس از سيّد رضى نيز آن را در كتاب خود آورده‌اند ؛ از جمله راغب اصفهانى در محاضرات و طرطوشى در سراج الملوك و آمُدى در غررالحكم و نويرى در نهاية الإرب است . ( مصادر نهج‌البلاغه ، ج 4 ، ص 230 )\r\n","page_name":" 414 ","page_number":414},
  {"content":"\r\n\r\n\r\nشرح و تفسير اين‌گونه بايد تسليت گفت\r\nامام عليه السلام در اين گفتار حكيمانه ، به اشعث بن قيس براى از دست دادن فرزندش تسليت مىگويد ؛ تسليتى بسيار پرمعنا و آموزنده كه براى هر مصيبت‌زده‌اى كارساز است .\r\nنخست به اشعث حق مىدهد كه به سبب جنبه‌هاى عاطفى ، محزون باشد .\r\nمىفرمايد : « اى اشعث ! اگر براثر از دست دادن فرزندت محزون شوى ( جاى ملامت نيست ، زيرا ) پيوند نَسَبى ، تو را سزاوار آن مىكند » ؛\r\n( يَا أَشْعَثُ ، إِنْ تَحْزَنْ عَلَى ابْنِكَ فَقَدِ اسْتَحَقَّتْ مِنْكَ ذلِكَ الرَّحِمُ )\r\n. بدون شك عواطف انسانى ايجاب مىكند كه انسان به دليل از دست دادن فرزند يا برادر يا دوست و يا عزيزى از عزيزان غمگين باشد هيچ‌كس نمىتواند اين واقعيت را انكار كند . به همين دليل پيغمبر اكرم صلى الله عليه و آله براى از دست دادن فرزندش ابراهيم گريست و بزرگان دين در مصائب مختلفى گريه كردند . اگر انسان ، محزون نشود جاى تعجب است و دليل بر ضعف عاطفى اوست .\r\nولى امام عليه السلام به دنبال اين سخن ، او را به صبر دعوت مىكند و مىفرمايد : « اگر صبر و شكيبايى پيشه كنى ، خداوند به جاى هر مصيبتى عِوَضى ( براى تو ) قرار مىدهد » ؛\r\n( وَإِنْ تَصْبِرْ فَفِي اللَّهِ مِنْ كُلِّ مُصِيبَةٍ خَلَفٌ )\r\n. بنابراين لازم است كه انسان جلوى طغيان عواطف را بگيرد و زبان به\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nناسپاسى نگشايد و بىتابى نكند و سخنانى كه دليل بر عدم خشنودى در مقابل مقدرات الهى است نگويد تا از اجر و پاداش الهى برخوردار باشد و شايستگى خود را از نظر خويشتن‌دارى اثبات كند .\r\nدر واقع صابران ، تسليم رضاى خداوند و تقدير او مىشوند و اين تسليم و رضا پاداش الهى به دنبال دارد . اين پاداش ممكن است پاداش دنيوى و معادل چيزى كه از دست رفته است يا بهتر از آن باشد و ممكن است پاداش اخروى باشد و تعبير « خَلَفْ » با هر دو سازگار است . گاه خداوند هر دو را به انسان مىدهد ، همان‌گونه كه در داستان ايوب پيغمبر صلى الله عليه و آله مىخوانيم كه پس از آن همه صبر و شكيبايى ، خداوند تمام آنچه را از زن و فرزند و مال و اموال او از دست رفته بود به او بازگرداند و مقام والاى صابران را نيز به او داد .\r\nدر حديثى از امام باقر عليه السلام مىخوانيم : « هنگامى كه رسول خدا صلى الله عليه و آله رحلت فرمود ( و مصيبت سنگينى بر خاندان او وارد شد ) شخصى بر در خانهء آن حضرت آمد و به تمام عزاداران سلام كرد ، سپس گفت : سلام بر شما اى آل محمّد صلى الله عليه و آله . سپس با استفاده از آيه‌اى از قرآن « 1 » چنين گفت : بدانيد همه سرانجام مرگ را مىچشند و پاداش خود را روز قيامت همگى مىيابند ، آن‌ها كه از آتش دوزخ نجات يابند و داخل بهشت شوند رستگار شدند و زندگى دنيا جز متاع غرور و فريب نيست . ( آن‌گاه افزود :\r\nفِى اللَّهِ عَزَّوَجَلَّ خَلَفٌ مِنْ كُلّ هالِكٍ وَعَزاءٌ مِنْ كُلّ مُصيبَةٍ وَدَرَكٌ لِما فاتَ ؛\r\nنزد خداوند متعال براى هرچيزى كه از دست رفته ثوابى است و تسليتى از هر مصيبت و جبرانى است براى آنچه از دست رفته است » . « 2 »\r\nدر دومين بخش اين تسليت ، امام عليه السلام بار ديگر خطاب به اشعث مىكند و به\r\n\r\n\r\n","description":"","footnote":"\r\n( 1 ) . آل عمران ، آيهء 185\r\n( 2 ) . كافى ، ج 3 ، ص 222 ، ح 8\r\n","page_name":" 416 ","page_number":416},
  {"content":"\r\n\r\nنكتهء ديگرى در تأييد نكتهء اول ، نكته‌اى كه بسيار آموزنده و جامع است ، اشاره كرده مىفرمايد : « اگر صبر و شكيبايى كنى مقدرات بر تو جارى مىشود ( و مسير خود را طى مىكند ) و تو پاداش خواهى داشت و اگر بىتابى كنى باز هم مقدرات مسير خود را مىپيمايد و وزر و گناه بر تو خواهد بود » ؛\r\n( يَا أَشْعَثُ ، إِنْ صَبَرْتَ جَرَى عَلَيْكَ الْقَدَرُ وَأَنْتَ مَأْجُورٌ ، وَإِنْ جَزِعْتَ جَرَى عَلَيْكَ الْقَدَرُ وَأَنْتَ مَأْزُورٌ « 1 » )\r\n. اشاره به اين‌كه شكيبايى و بىتابى در حوادث ناخواسته و خارج از اختيار ما چيزى را تغيير نمىدهد ، نه شكيبايى جلوى حادثه را مىگيرد و نه بىتابى . تنها تفاوتى كه در اين ميان پيدا مىشود اين است كه شكيبايان اجر و پاداش فراوانى به سبب تسليم و رضايشان در برابر تقديرات الهى مىبرند و بىتابان براثر ترك تسليم و رضا و گاه اعتراض به تقدير الهى و شكايت از آن ، گرفتار آثار شوم گناه مىشوند .\r\nجالب اين‌كه در حديثى مىخوانيم : « جمعى ( از شيعيان ) خدمت امام باقر عليه السلام رسيدند در زمانى كه فرزند بيمارى داشت ، آن‌ها آثار غم و اندوه و بىقرارى را در حضرت ديدند ، به يكديگر گفتند : به خدا سوگند اگر اين بيمار از دنيا برود ما از اين بيم داريم كه چيزى از حضرت مشاهده كنيم كه براى ما ناخوشايند باشد ؛ ولى چيزى نگذشت كه صداى گريه و ناله را از داخل خانه شنيدند . امام بيرون آمد در حالى كه روى او گشاده بود ، درست بر خلاف حالت قبلى . حاضران عرض كردند : فداى تو شويم ما بيم داشتيم كه اگر چنين حادثه‌اى واقع شود از تو چيزى ببينيم كه همهء ما را اندوهگين كند . امام عليه السلام فرمود :\r\n« إنّا لَنُحِبُّ أنْ نُعافا فيمَنْ نُحِبُّ فَإذا جاءَ أمْرُ اللَّهِ سَلَّمْنا فيما أُحِبُّ ؛\r\nما دوست داريم كه عافيت نصيب كسى بشود كه محبوب ماست و لذا نگرانيم و دعا مىكنيم ؛ اما هنگامى كه فرمان خدا\r\n\r\n\r\n","description":"","footnote":"\r\n( 1 ) . « مأزور » از ريشهء « وِزْر » است و قاعدتاً اسم مفعول آن « مَوْزُور » ؛ مانند موجود و موعود كه از مادهء « وجود » و « وعد » گرفته شده ؛ ولى به گفتهء ارباب لغت براى هماهنگ شدن با واژهء مأجور ، واو در اين‌جا تبديل به همزه شده و « مأزور » شده است\r\n","page_name":" 417 ","page_number":417},
  {"content":"\r\n\r\nفرا برسد ( و محبوب ما از دست برود ) ما تسليم در برابر چيزى هستيم كه خدا آن را دوست دارد » . « 1 »\r\nحضرت در سومين جمله با تعبير زيبا و گوياى ديگرى اشعث را تسليت مىدهد و مىفرمايد : « اى اشعث ، فرزندت تو را مسرور ساخت در حالى كه ( زنده بود و ) آزمايش و فتنه براى تو محسوب مىشد ولى تو را محزون ساخت در حالى كه براى تو مايهء ثواب و رحمت است ( آيا بايد از بلا و فتنه مسرور باشى و از ثواب و رحمت غمگين ؟ ) » ؛\r\n( يَا أَشْعَثُ ، ابْنُكَ سَرَّكَ وَهُوَ بَلَاءٌ وَفِتْنَةٌ ، وَحَزَنَكَ وَهُوَ ثَوَابٌ وَرَحْمَةٌ )\r\n. اين سخن ، اشاره‌اى است به آيهء شريفهء « وَاعْلَمُوا أَنَّمَا أَمْوَالُكُمْ وَأَوْلَادُكُمْ فِتْنَةٌ » . « 2 »\r\nمرحوم « مغنيه » در شرح نهج‌البلاغهء خود مىگويد : فرزند ازآن‌رو براى پدر خود بلاست كه تكاليفى بر دوش او مىنهد به خصوص امروز كه پسران و دختران براثر انحرافات اخلاقى مايهء غم و اندوه پدرانند و اين پدرانِ بيچاره ، گويى در ميان دو طبقهء آتش ، تحت فشار قرار دارند : آتش محبت و عاطفه و آتش اندوه و حزن نسبت به فرزندى كه شيطان او را از دست آنان گرفته است .\r\nو چاره‌اى جز حسرت و اندوه و ناله ندارند و شك نيست كه اين حزن ، مايهء ثواب و رحمت است ، همان‌گونه كه امام عليه السلام در جملهء بالا فرموده است . « 3 »\r\nآنچه را مرحوم « مغنيه » گفته گرچه يك واقعيت است ؛ ولى تفسير كلام امام عليه السلام نيست . منظور امام عليه السلام اين است كه فرزند در حيات خود ، مايهء امتحان و آزمايش وفتنه است ؛ ولى در مرگش خداوند ثواب و رحمت به صابران مىدهد ؛ آيا جاى تعجب نيست كه انسان از حياتش مسرور باشد و از مرگش غمگين ؟\r\n\r\n\r\n","description":"","footnote":"\r\n( 1 ) . كافى ، ج 3 ، ص 226 ، ح 14\r\n( 2 ) . انفال ، آيهء 28\r\n( 3 ) . فى ظلال نهج‌البلاغه ، ج 4 ، ص 394\r\n","page_name":" 418 ","page_number":418},
  {"content":"\r\n\r\n\r\nنكته‌ها\r\n\r\n1 . اشعث بن قيس كيست ؟\r\nدر جلد نخست و جلد هشتم از همين كتاب ، شرح حال اشعث بن قيس را آورده‌ايم كه خلاصه‌اش اين است : اجمالًا او مردى منافق و مفسد بود كه در زمان پيامبر صلى الله عليه و آله ظاهراً مسلمان شد و بعد از آن حضرت در صف مرتدّين قرار گرفت .\r\nسپس اسير شد و اظهار ندامت و پشيمانى كرد و خليفهء اول او را بخشيد و در حكومت اميرمؤمنان على عليه السلام با دشمنان آن حضرت رابطه داشت ، هرچند ظاهراً در صف پيروان آن حضرت بود و فعاليت‌هاى تخريبى فراوانى داشت . اين‌كه اميرمؤمنان على عليه السلام اين منافق را به سزاى اعمالش نمىرساند ظاهراً به دليل داشتن قوم و قبيله‌اى نيرومند بود كه امكان داشت ناآگاهانه سر به شورش بردارند . فرزندان اشعث نيز راه او را ادامه دادند و در داستان امام حسين عليه السلام و كربلا در صف دشمنان آن حضرت قرار گرفتند . دخترش جعده ، همان كسى بود كه امام حسن مجتبى عليه السلام را مسموم كرد .\r\nبراى شناختن اين خانوادهء ننگين اين حديث امام صادق عليه السلام كفايت مىكند كه فرمود :\r\n« إِنَّ الْأَشْعَثَ بْنَ قَيْسٍ شَرِكَ فِي دَمِ أَمِيرِالْمُؤْمِنِينَ وَابْنَتُهُ جَعْدَةُ سَمَّتِ الْحَسَنَ وَمُحَمَّدٌ ابْنُهُ شَرِكَ فِي دَمِ الْحُسَيْنِ ؛\r\nاشعث بن قيس در ريختن خون اميرمؤمنان عليه السلام ( با ابن ملجم مرادى ) شركت داشت و دخترش جعده ، امام حسن عليه السلام را مسموم كرد و پسرش محمد ، در ريختن خون پاك امام حسين عليه السلام شركت جست » . « 1 »\r\n\r\n2 . راه و رسم تعزيت گفتن\r\nيكى از كارهايى كه اسلام به آن تشويق كرده تعزيت گفتن و تسلّى دادن افراد غمگين و مخصوصاً مصيبت‌ديده است تا آن‌جا كه حتى آن بزرگواران به\r\n\r\n\r\n","description":"","footnote":"\r\n( 1 ) . كافى ، ج 8 ، ص 167 ، ح 187\r\n","page_name":" 419 ","page_number":419},
  {"content":"\r\n\r\nدشمنانشان نيز در مصيبت‌ها تسليت مىگفتند ، همان‌گونه كه در حديث شريف بالا ، اميرمؤمنان على عليه السلام به اشعثِ منافق تسليت گفت و اين يك خلق و خوى انسانى و بزرگوارانه است .\r\nدر حديثى از رسول خدا صلى الله عليه و آله مىخوانيم :\r\n« مَنْ عَزَّى مُصَاباً كَانَ لَهُ مِثْلُ أَجْرِهِ مِنْ غَيْرِ أَنْ يَنْتَقِصَ مِنْ أَجْرِ الْمُصَابِ شَيْئاً ؛\r\nكسى كه مصيبت‌زده‌اى را تسليت بگويد به‌اندازهء پاداش آن مصيبت‌زده ثواب دارد بىآن‌كه چيزى از اجر شخصى كه گرفتار مصيبت است كم شود » . « 1 »\r\nدر حديث ديگرى از ابوجعفر ثانى ( امام جواد عليه السلام ) مىخوانيم : حضرت مىخواست به مردى كه فرزند عزيز خود را از دست داده بود تسليت بگويد چنين فرمود : از مصيبت تو در مورد فرزندت على باخبر شدم ، نيز مطلع شدم كه او از عزيزترين فرزندانت بود . آرى خداى متعال ( گاه ) عزيزترين افراد انسان را مىگيرد تا پاداشى هرچه بزرگ‌تر به او دهد . خداوند اجر تو را افزون كند و صبر و شكيبايى دهد و قلب تو را آرامش ببخشد كه او بر هر كارى قدرت دارد و خداوند ، اين مصيبت را جبران نمايد . « 2 »\r\nاين مسئله از نظر عقلى نيز مسلم است كه تسلى دادن مصيبت‌زدگان و همدردى با آن‌ها سبب تسكين و آرامش خاطر و كاهش درد و رنج مصيبت مىشود و اين ، خدمت بزرگى به چنين كسانى است و چه بسا اگر اين اظهار محبت‌ها و همدردى و تسليت‌ها نباشد ، طوفان سهمگين مصيبت به‌قدرى شديد است كه شخص عزادار را از پاى درمىآورد و به يقين نجات جان انسان‌ها از افضل قربات است .\r\nبه خصوص در مورد مرگ فرزندان روايات زيادى در اجر و پاداش آن‌ها وارد\r\n\r\n\r\n","description":"","footnote":"\r\n( 1 ) . كافى ، ج 3 ، ص 205 ، ح 2\r\n( 2 ) . همان ، ح 10\r\n","page_name":" 420 ","page_number":420},
  {"content":"\r\n\r\nشده كه خواندن اين روايات براى اين‌گونه افراد مايهء تسلى خاطر است . براى توضيح بيشتر به جلد 79 بحارالانوار صفحهء 114 باب « اجر المصائب » مراجعه كنيد .\r\n* * *\r\n\r\n","description":"","footnote":"","page_name":" 421 ","page_number":421},
  {"content":"\r\n . \r\n","description":"","footnote":"","page_name":" 422 ","page_number":422},
  {"content":"\r\n\r\n\r\n292 و قال عليه السلام عَلى قَبْرِ رَسُول‌ِاللَّهِ صلى الله عليه و آله ساعَةَ دَفْنِهِ : إِنّ الصَّبْرَ لَجَمِيلٌ إِلَّا عَنْكَ ، وَإِنَّ الْجَزَعَ لَقَبِيحٌ إِلَّا عَلَيْكَ ، وَإِنَّ الْمُصابَ بِكَ لَجَلِيلٌ ، وَإِنَّهُ قَبْلَكَ وَبَعْدَكَ لَجَلَلٌ .\r\nامام عليه السلام هنگامى كه مىخواست رسول خدا صلى الله عليه و آله را به خاك بسپارد در كنار قبر آن حضرت چنين عرضه داشت :\r\nصبر و شكيبايى زيباست ولى نه دربارهء تو و جزع و بىتابى زشت است اما نه بر فراق تو . مصيبت وفات تو بسيار سنگين و هر مصيبتى پيش از تو و بعد از تو در برابر آن كوچك و حقير است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاز جمله كسانى كه اين حديث شريف را از اميرمؤمنان على عليه السلام نقل كرده‌اند ، قاضى قضاعى در كتاب دستور معالم الحكم است كه آن را با سند ، از آن حضرت نقل مىكند با اضافات زيادى كه نشان مىدهد آن را از منبع ديگرى گرفته است . نيز سبط بن جوزى در كتاب تذكره همانند روايت قاضى قضاعى آورده است . همچنين آمُدى در غررالحكم همانند آن و « نويرى » در كتاب نهايه آن را با تفاوت واضحى ذكر كرده‌اند . ( مصادر نهج‌البلاغه ، ج 4 ، ص 231 و 232 با تلخيص ) . آنچه ما در غررالحكم و نهايه مشاهده كرديم تفاوتى با آنچه مرحوم سيّد رضى در نهج‌البلاغه آورده است نداشت\r\n","page_name":" 423 ","page_number":423},
  {"content":"\r\n . \r\n","description":"","footnote":"","page_name":" 424 ","page_number":424},
  {"content":"\r\n\r\n\r\nشرح و تفسير اين‌جا جاى صبر نيست !\r\nامام عليه السلام در اين گفتار حكيمانه كه آن را در كنار قبر پيغمبر صلى الله عليه و آله و به هنگام دفن او بيان كرد ، خطاب به آن حضرت چنين عرضه مىدارد : « ( اى رسول خدا ! ) صبر و شكيبايى زيباست ولى نه دربارهء تو و بىتابى زشت و قبيح است ولى نه در فراق تو » ؛\r\n( و قال عليه السلام ، على قبر رسول‌اللَّه صلى الله عليه و آله ساعة دفنه : إِنّ الصَّبْرَ لَجَمِيلٌ إِلَّا عَنْكَ ، وَإِنَّ الْجَزَعَ لَقَبِيحٌ إِلَّا عَلَيْكَ )\r\n. ظاهر عبارت اين است كه اين كلام در واقع به صورت استثنايى از گفتار حكيمانه‌اى است كه امام پيش از اين خطاب به « اشعث بن قيس » فرموده بود و همچنين نسبت به تمام رواياتى كه دعوت به صبر و نهى از جزع مىكند .\r\nبنابراين مفهوم كلام چنين مىشود كه زيبايى صبر و شكيبايى نيز در بعضى از موارد استثنايى دارد و همچنين زشتى جزع و بىتابى . آن‌جا كه براى موارد شخصى و فردى باشد ( مانند مصيبت از دست دادن فرزند و برادر و عزيزان ديگر ) صبر ، جميل است و جزع ، قبيح ؛ اما آن‌جا كه براى اهداف مهم اجتماعى باشد مانند آنچه اميرمؤمنان عليه السلام پس از رحلت پيامبر اكرم صلى الله عليه و آله انجام داد و همچنين بانوى اسلام فاطمهء زهرا عليها السلام در مصيبت پدر ، و بازماندگان خاندان پيغمبر صلى الله عليه و آله در مصائب كربلا و عاشورا ، در اين موارد نه صبر جميل است و نه جزع قبيح ، زيرا اهميت مقام والاى پيامبر صلى الله عليه و آله و شهداى كربلا و مانند آن را نشان\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nمىدهد . البته اين‌گونه مصائب - بر خلاف مصائب شخصى - بايد هرگز فراموش نشود . به همين دليل جزع ، جميل مىشود و صبر قبيح .\r\nولى بعضى از شارحان نهج‌البلاغه استثنا را در اين‌جا حقيقى ندانسته و آن را كنايه از عظمت مصيبت پيغمبر اكرم صلى الله عليه و آله شمرده‌اند ، زيرا با فقدان آن حضرت مشكلات عظيمى در جهان اسلام به وجود آمد .\r\nقابل توجه است كه در خطبهء 235 كلامى از اميرمؤمنان على عليه السلام نقل شد كه به هنگام غسل و دفن پيغمبر اكرم صلى الله عليه و آله بيان فرمود و مىتواند شاهدى باشد بر آنچه در بالا آمد ، مىفرمايد :\r\n« بِأَبِي أَنْتَ وَأُمِّي يَا رَسُولَ اللَّهِ لَقَدِ انْقَطَعَ بِمَوتِكَ مَا لَمْ يَنْقَطِعْ بِمَوْتِ غَيْرِكَ مِنَ النُّبُوَّةِ وَالْإِنْبَاءِ وَأَخْبَارِ السَّمَاءِ . . . وَلَوْ لا أَنَّكَ أَمَرْتَ بِالصَّبْرِ ، وَنَهَيْتَ عَنِ الْجَزَعِ ، لَأَنْفَدْنَا عَلَيْكَ مَاءَ الشُّؤُونِ ؛\r\nپدر و مادرم فدايت باد اى رسول خدا ، با مرگ تو چيزى قطع شد كه با مرگ ديگرى قطع نگشت و آن نبوّت و پيام آوردن ( از سوى خدا ) و اخبار آسمان بود . . . اگر تو ما را به صبر و شكيبايى امر نفرموده بودى و از جزع و بىتابى نهى نمىكردى ، آن‌قدر بر تو گريه مىكرديم كه اشك‌هايمان تمام شود » .\r\nآن‌گاه امام عليه السلام در ادامهء سخن مىافزايد : « مصيبت وفات تو بسيار سنگين و هر مصيبتى پيش و بعد از تو در برابر آن كوچك و حقير است » ؛\r\n( وَإِنَّ الْمُصابَ بِكَ لَجَلِيلٌ ، وَإِنَّهُ قَبْلَكَ وَبَعْدَكَ لَجَلَلٌ )\r\n. « جَلَل » به معناى كوچك است ، هرچند گاه به معناى بزرگ نيز مىآيد و در اين‌جا همان معناى اول اراده شده است .\r\nاين گفتار امام عليه السلام تأييدى است بر آنچه در جملهء اول گذشت و آن اين‌كه مصيبت فقدان پيغمبر اكرم صلى الله عليه و آله و رحلت او از دار دنيا مصيبتى بىنظير بود و همهء مصائب در برابر آن كوچك شمرده مىشد . دليل آن نيز همان است كه در خطبهء 235 در بالا اشاره شد . وجود پيامبر صلى الله عليه و آله موجب خير و بركت عظيم و هدايت\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nامت و پيوند به عالم وحى و اخبار آسمان بود ؛ ولى با موت آن حضرت ارتباط با عالم وحى براى ابد از ميان رفت و اين مصيبتى بسيار بزرگ بود .\r\nاضافه بر اين با رحلت پيغمبر صلى الله عليه و آله منافقان به حركت آمدند و كينه‌هاى نهفته آشكار شد و خلافت از مسير آن منحرف و مصائب براى اهل بيت پيغمبر عليهم السلام آغاز گشت و روزبه‌روز فزونى گرفت .\r\nازاين‌رو در روايتى مىخوانيم كه امام اميرمؤمنان عليه السلام پس از اين ماجرا بر اساس روايتى كه قاضى قضاعى در دستور معالم الحكم به صورت مسند ذكر كرده ، صبح و عصر كنار قبر آن حضرت مىرفت و سخت مىگريست سپس به اين شعر توسل مىجست :\r\n ما ذا عَلى مَنْ شَمَّ تُرْبَةَ أحْمَدَ * أنْ لا يَشُمَّ مَدَى الزَّمانِ غَوالِياً\r\nصُبَّتْ عَلَىَّ مَصائِبَ لَوْ أَنَّها * صُبَّتْ عَلَى الْأيَّامِ صِرْنَ لَيالِياً \r\nچه مىشود كسى را كه خاك قبر پيغمبر صلى الله عليه و آله را ببويد - ولى تا عمر دارد ( عزادار باشد و ) بوى خوش ديگرى نبويد ؟\r\n( بعد از آن حضرت ) مصيبت‌هايى بر من فرو ريخت كه اگر - به روزهاى روشن ريخته مىشد همچون شب‌ها تيره و تار مىگشت .\r\nمعروف اين است كه حضرت زهرا عليها السلام نيز همين اشعار را در كنار قبر پيغمبر اكرم صلى الله عليه و آله مىخواند .\r\nبه گفتهء علامهء مجلسى رحمه الله در ديوان منسوب به اميرمؤمنان على عليه السلام نيز در مرثيهء پيغمبر اكرم صلى الله عليه و آله آمده است :\r\n نَفْسِي عَلَى زَفَرَاتِهَا مَحْبُوسَةٌ * يَا لَيْتَهَا خَرَجَتْ مَعَ الزَّفَرَاتِ\r\nلا خَيْرَ بَعْدَكَ فِي الْحَيَاةِ وَإِنَّمَا * أَبْكِي مَخَافَةَ أَنْ تَطُولَ حَيَاتِي \r\nجان من در چنگال آه و ناله‌هايش محبوس است - اى كاش جانم همراه آه و ناله‌ها بيرون مىآمد .\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nبعد از تو ( اى رسول خدا ! ) زندگى ارزشمند نيست و اگر - من گريه مىكنم به دليل آن است كه مىترسم عمرم بعد از تو طولانى شود . « 1 »\r\nمعروف اين است كه اميرمؤمنان على عليه السلام همين اشعار را در مرثيهء بانوى اسلام فاطمهء زهرا عليها السلام نيز بيان فرمود .\r\nاين سخن را با يك بيت از « حسان بن ثابت » ، شاعر معروف در رثاى پيامبر صلى الله عليه و آله پايان مىدهيم ، او مىگويد :\r\n وَما فَقَدَ الماضُونَ مِثْلَ مُحَمَّدٍ * ولا مِثْلِهِ حَتَّى الْقِيامَةَ يَفْقِدُ \r\nپيشينيان شخصيتى مثل محمد صلى الله عليه و آله را از دست ندادند - و آيندگان تا روز قيامت نيز گرفتار فقدان ديگرى همانند او نخواهند بود . « 2 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 22 ، ص 547\r\n( 2 ) . بهج الصباغة ، ج 2 ، ص 505\r\n","page_name":" 428 ","page_number":428},
  {"content":"\r\n\r\n\r\n293 و قال عليه السلام لَا تَصْحَبِ الْمَائِقَ فَإِنَّهُ يُزَيِّنُ لَكَ فِعْلَهُ ، وَيَوَدٌّ أَنْ تَكُونَ مِثْلَهُ .\r\nامام عليه السلام فرمود :\r\nبا احمق معاشرت مكن كه كارهاى احمقانهء خود را براى تو زيبا جلوه مىدهد و دوست دارد تو هم مثل او باشى . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين كلام حكيمانه را ابن قتيبه دينورى پيش از سيّد رضى در كتاب عيون الاخبار با تفاوت و اضافاتى آورده است ، همان‌گونه كه ابن شعبهء حرانى پيش از مرحوم سيّد رضى آن را در تحف العقول ذكر كرده است . ( مصادر نهج‌البلاغه ، ج 4 ، ص 231 ) .\r\nما اين حديث را در تحف العقول نيافتيم ؛ اما در كافى با كمى تفاوت آمده است . امام صادق عليه السلام مىفرمايد : اميرمؤمنان مىفرمود : « لا يَنْبَغِي لِلْمَرْءِ الْمُسْلِمِ أَنْ يُوَاخِيَ الْفَاجِرَ فَإِنَّهُ يُزَيِّنُ لَهُ فِعْلَهُ وَيُحِبُّ أَنْ يَكُونَ مِثْلَه » . ( كافى ، ج 2 ، ص 640 ، ح 2 )\r\n","page_name":" 429 ","page_number":429},
  {"content":"\r\n . \r\n","description":"","footnote":"","page_name":" 430 ","page_number":430},
  {"content":"\r\n\r\n\r\nشرح و تفسير مصاحبت احمق !\r\nامام عليه السلام در اين گفتار حكيمانه ، از معاشرت با احمق نهى مىكند و دليل روشنى براى آن ذكر مىنمايد و مىفرمايد : « با احمق مصاحبت نكن كه كارهاى احمقانهء خود را براى تو زيبا جلوه مىدهد و دوست دارد تو هم مثل او باشى » ؛\r\n( لَا تَصْحَبِ الْمَائِقَ فَإِنَّهُ يُزَيِّنُ لَكَ فِعْلَهُ ، وَيَوَدٌّ أَنْ تَكُونَ مِثْلَهُ )\r\n. انسان ، موجودى اجتماعى است ، نه‌تنها به اين دليل كه مدنى بالطبع است و عشق به اجتماعى بودن در نهاد او نهفته شده ، بلكه به دليل نيازهاى فراوان و متنوعى كه دارد و نمىتواند بدون كمك گرفتن از ديگران به آن برسد . اضافه بر همهء اين‌ها تنهايى او را رنج مىدهد و كسل مىكند و هنگامى كه در جمع دوستان است احساس آرامش مىنمايد و غالبا در مشكلات ، به‌وسيلهء درد دل كردن با ديگران تسلى خاطر پيدا مىكند . روى اين جهات هرگز نمىتوان انسان را از زندگى اجتماعى جدا كرد . به همين دليل كسانى كه مدتى طولانى در سلول‌هاى انفرادى زندان محبوس مىشوند به بيمارى روانى گرفتار مىگردند .\r\nزندگى اجتماعى نيز خالى از آسيب‌ها نيست ، زيرا اگر انسان دوستان مناسبى را براى خود انتخاب نكند چه بسا ضررهايى از دوستان متحمل مىشود كه بيش از زيان‌هاى زندگى فردى است .\r\nبه همين دليل پيشوايان بزرگ دين همواره در اين موضوع هشدار داده\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nو روشن ساخته‌اند با چه كسانى مىتوان معاشر و مصاحب شد و با چه كسانى نمىتوان معاشرت كرد .\r\nيكى از مهم‌ترين هشدارها در روايات اسلامى دربارهء معاشرت با احمق است كه امام عليه السلام در اين كلام حكيمانه به آن اشاره كرده و همگان را از مصاحبت با آن‌ها برحذر مىدارد . البته « مائق » به معناى كسى است كه حماقت او شديد باشد .\r\nچنين كسى از كارهاى احمقانهء خود لذت مىبرد و سعى مىكند آن را زينت دهد و جالب معرفى كند و اصرار دارد ديگران هم مانند او باشند . از آن‌جا كه در انسان چيزى به نام روحيهء محاكات نهفته شده كه مىخواهد خود را شبيه ديگران كند چه بسا همنشينى با احمق تأثير خود را بگذارد و به‌تدريج به سوى او گرايش پيدا كند به خصوص اگر او كارهاى احمقانهء خود را تبليغ و تزئين كند .\r\nدر گفتار حكيمانهء 38 امام عليه السلام به بُعد ديگرى از خسارات همنشينى با احمق اشاره كرده و خطاب به فرزندش امام حسن عليه السلام مىفرمايد :\r\n« يَا بُنَيَّ إِيَّاكَ وَمُصَادَقَةَ الْأَحْمَقِ فَإِنَّهُ يُرِيدُ أَنْ يَنْفَعَكَ فَيَضُرَّكَ ؛\r\nفرزندم از دوستى با احمق برحذر باش ؛ چراكه او مىخواهد به تو منفعت رساند ؛ ولى زيان مىرساند ( زيرا براثر حماقتش سود و زيان را تشخيص نمىدهد ) » .\r\nدر تأييد اين سخن در حديثى از امام صادق عليه السلام مىخوانيم :\r\n« مَنْ لَمْ يَجْتَنِبْ مُصَادَقَةَ الْأَحْمَقِ أَوْشَكَ أَنْ يَتَخَلَّقَ بِأَخْلاقِهِ ؛\r\nكسى كه از دوستى با احمق پرهيز نكند بيم آن مىرود كه اخلاق او را بپذيرد ( و مانند او شود ) » . « 1 »\r\nاهميت اين موضوع به اندازه‌اى است كه حتى در بعضى از روايات از اميرمؤمنان عليه السلام آمده است كه « دشمن عاقل از دوست احمق بهتر است ؛\r\nعَدُوٌّ عَاقِلٌ خَيْرٌ مِنْ صَدِيقٍ أَحْمَقَ »\r\n. « 2 »\r\n\r\n\r\n","description":"","footnote":"\r\n( 1 ) . بحارالانوار ، ج 72 ، ص 65 ، ح 2\r\n( 2 ) . همان ، ج 75 ، ص 12 ، ح 70\r\n","page_name":" 432 ","page_number":432},
  {"content":"\r\n\r\nدر حديث جامع و جالبى از امام سجاد عليه السلام مىخوانيم كه فرزند خود امام باقر عليه السلام را چنين نصيحت مىفرمود :\r\n« إِيَّاكَ يَا بُنَيَّ أَنْ تُصَاحِبَ الْأَحْمَقَ أَوْ تُخَالِطَهُ وَاهْجُرْهُ وَلا تُجَادِلْهُ فَإِنَّ الْأَحْمَقَ هُجْنَةٌ عين عَيَّابٌ غَائِباً كَانَ أَوْ حَاضِراً إِنْ تَكَلَّمَ فَضَحَهُ حُمْقُهُ وَإِنْ سَكَتَ قَصَرَ بِهِ عِيُّهُ وَإِنْ عَمِلَ أَفْسَدَ وَإِنِ اسْتَرْعَى أَضَاعَ لا عِلْمُهُ مِنْ نَفْسِهِ يُغْنِيهِ وَلا عِلْمُ غَيْرِهِ يَنْفَعُهُ وَلا يُطِيعُ نَاصِحَهُ وَلا يَسْتَرِيحُ مُقَارِنُهُ تَوَدُّ أُمُّهُ ثَكْلَتَهُ وَامْرَأَتُهُ أَنَّهَا فَقَدَتْهُ وَجَارُهُ بُعْدَ دَارِهِ وَجَلِيسُهُ الْوَحْدَةَ مِنْ مُجَالَسَتِهِ إِنْ كَانَ أَصْغَرَ مَنْ فِي الْمَجْلِسِ أَعْيَا مَنْ فَوْقَهُ وَإِنْ كَانَ أَكْبَرَهُمْ أَفْسَدَ مَنْ دُونَهُ ؛\r\nفرزندم از همنشينى و معاشرت با احمق بپرهيز و از او دورى كن و با او گفت‌وگو نكن ، زيرا احمق ، آدم پست و فرومايه‌اى است ؛ خواه غايب باشد يا ظاهر . اگر سخن بگويد حماقتش او را رسوا مىكند و اگر سكوت كند ناتوانىاش ضعف او را آشكار مىسازد و اگر كارى انجام دهد خراب مىكند ، اگر مسئوليتى به عهدهء او بيندازند ضايع مىسازد . نه علم خودش او را بىنياز مىكند و نه علم ديگران به حال او سودى دارد . به سخن خيرخواه خود گوش نمىكند و همنشين خود را راحت نمىگذارد . مادرش آرزو مىكند كه اى كاش از دنيا برود و همسرش خواهان فقدان اوست و همسايه‌اش آرزوى رفتن از جوار او مىكند . اگر كمترين فرد مجلس باشد ، افراد بالاتر از خود را به رنج مىاندازد و اگر بالاترين فرد مجلس باشد زيردستان را به فساد مىكشاند » . « 1 »\r\nدربارهء احمق توضيحات بسيار گسترده‌ترى در ذيل كلام حكيمانهء 38 داشتيم .\r\nدر كتاب شريف كافى آنچه در اين كلام حكيمانهء اميرمؤمنان على عليه السلام آمده ، دربارهء ماجن فاجر ( انسان بىبند و بار و فاسق ) نيز آمده است . « 2 »\r\n\r\n\r\n","description":"","footnote":"\r\n( 1 ) . بحارالانوار ، ج 71 ، ص 198 ، ح 33\r\n( 2 ) . كافى ، ج 1 ، ص 503 ، ح 1\r\n","page_name":" 433 ","page_number":433},
  {"content":"\r\n . \r\n","description":"","footnote":"","page_name":" 434 ","page_number":434},
  {"content":"\r\n\r\n\r\n294 فقال عليه السلام وَقَدْ سُئِلَ عَنْ مَسافَةِ ما بَيْنَ الْمَشْرِقِ وَالْمَغْرِبِ ، مَسِيرَةُ يَوْمٍ لِلشَّمْسِ .\r\nاز امام عليه السلام دربارهء فاصلهء ميان مشرق و مغرب سؤال كردند .\r\nامام عليه السلام در پاسخ فرمود :\r\nبه‌اندازهء مسير يك روز خورشيد است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در كتاب مصادر حديثى شبيه اين كلام حكمت‌آميز با اضافاتى از جاحظ نقل مىكند . همچنين آن را از ابن قتيبه در عيون الاخبار و ابن عبد ربه در عقد الفريد و ثقفى در كتاب غارات و ابن واضح ( يعقوب ) در كتاب تاريخ خود و زمخشرى در ربيع الابرار ذكر مىنمايد و در آخر مىافزايد : گروه ديگرى قبل از سيّد رضى و بعد از او اين گفتار حكيمانه را از آن حضرت نقل كرده‌اند . ( مصادر نهج‌البلاغه ، ج 4 ، ص 234 )\r\n","page_name":" 435 ","page_number":435},
  {"content":"\r\n . \r\n","description":"","footnote":"","page_name":" 436 ","page_number":436},
  {"content":"\r\n\r\n\r\nشرح و تفسير فاصلهء ميان مشرق و مغرب چقدر است ؟\r\nامام عليه السلام در پاسخ اين سؤال كه مسافت ميان مشرق و مغرب چه اندازه است ؟\r\nجواب جالبى داد كه شنوندگان را قانع ساخت ، فرمود : « به‌اندازهء مسير يك روز خورشيد است » ؛\r\n( وَقَدْ سُئِلَ عَنْ مَسافَةِ ما بَيْنَ الْمَشْرِقِ وَالْمَغْرِبِ ، فَقَالَ عليه السلام : مَسِيرَةُ يَوْمٍ لِلشَّمْسِ )\r\n. علامهء مجلسى رحمه الله در بحارالانوار براى اين حديث شريف مقدمه‌اى ذكر كرده كه چنين است : روزى اميرمؤمنان على عليه السلام فرمود : « ( در سينهء من دانش فراوانى است ) اى كاش حاملانى براى اين علم پيدا مىكردم . مردى برخاست كه در گردن او كتابى آويخته بود . صداى خود را بلند كرد و گفت : اى كسى كه ادعا مىكنى چيزهايى را كه ديگران نمىدانند مىدانى و امورى را كه ديگران نمىفهمند مىفهمى ، من از تو سؤالى دارم جواب بده . ياران على عليه السلام برخاستند تا او را به قتل برسانند ( ظاهراً از مرتدين خوارج بود ) امام عليه السلام فرمود : او را به حال خود بگذاريد ، زيرا دليل‌هاى منطقى الهى با خشونت همراه نيست و از طريق باطل نمىتوان براهين الهى را ثابت كرد . سپس رو به آن مرد كرد و فرمود : آنچه مىخواهى بپرس كه من ان‌شاءاللَّه پاسخ آن را خواهم گفت .\r\nآن مرد پرسيد : فاصلهء ميان مشرق و مغرب چه مقدار است ؟ امام عليه السلام فرمود :\r\nبه‌اندازهء فاصلهء فضايى است كه در ميان آن‌هاست . عرض كرد : مسافت آن هوا\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nچقدر است ؟ امام عليه السلام فرمود : به‌اندازهء دوران فلك . عرض كرد : مسافت دوران فلك چه اندازه است ؟ امام عليه السلام فرمود : به‌اندازهء حركت خورشيد در يك روز .\r\nعرض كرد : راست گفتى . . . » . « 1 »\r\nحقيقت اين است كه گاه بعضى افراد سؤالاتى مىكنند كه پاسخ آن جنبهء فنى دارد و فراتر از عقل و فهم سؤال‌كننده است و زمانى جواب‌هاى فراوانى دارد كه هيچ‌يك از آن‌ها براى پرسش‌كننده قابل درك نيست . در اين‌جا گويندهء فصيح و بليغ به جواب اجمالى قناعت مىكند ؛ جوابى شفاف كه شنونده را قانع سازد و نياز به پيچ‌وخم‌هاى علمى نداشته باشد . در مورد كلام حكيمانهء بالا نيز همين مطلب صادق است ، زيرا مسافت ميان مشرق و مغرب معانى مختلفى دارد : گاه شرق و غرب محلى است كه انسان در آن زندگى مىكند و گاه شرق و غرب كرهء زمين است و گاه شرق و غرب محل خورشيد است . هر يك از اين‌ها پاسخ خاص خود را دارد .\r\nممكن است مشرق و مغرب محلى كه ما در آن زندگى مىكنيم به‌اندازهء پنجاه كيلومتر باشد و همچنين شايد مشرق و مغرب كرهء زمين ( در خط استوا ) مراد باشد كه حدود بيست هزار كيلومتر است ، زيرا كمربند زمين در خط استوا حدود چهل هزار كيلومتر است ( و در جاهاى ديگر كمتر ) ، همچنين اگر جايگاه خورشيد را به هنگام طلوع آفتاب نسبت به كرهء زمين بسنجيم فاصلهء ما با آن صد و پنجاه ميليون كيلومتر است و جايگاه آن به هنگام غروب نيز به همين اندازه است ، بنابراين شرح اين مطالب براى سائل در آن زمان و در آن مجلس عمومى قابل فهم و درك نبود . آنچه قابل فهم و درك بود همان كلام حكيمانهء امام عليه السلام است كه فرمود : اين فاصله به‌اندازهء مسير خورشيد در يك روز است كه مىتواند بيشتر ناظر به شرق و غرب كرهء زمين باشد كه همان فاصلهء صد و هشتاد درجه\r\n\r\n\r\n","description":"","footnote":"\r\n( 1 ) . بحارالانوار ، ج 54 ، ص 336 ، ح 27\r\n","page_name":" 438 ","page_number":438},
  {"content":"\r\n\r\nاست و همان‌گونه كه اشاره شد ، در خط استوا حدود بيست هزار كيلومتر است و هرچه به قطبين زمين نزديك شويم قطر اين دايره كمتر مىشود و سرانجام در نقطهء قطب به صفر مىرسد .\r\nناگفته نماند كه حركت كردن خورشيد از مشرق به مغرب در ديد ماست و گرنه مىدانيم كه خورشيد در منظومهء شمسى جاى ثابتى دارد و اختلاف شب و روز براثر گردش زمين به دور خود است ، همان‌گونه كه اختلاف فصول سال براثر گردش زمين به دور آفتاب است .\r\nالبته خورشيد حركتى دارد كه همراه با مجموعهء منظومهء شمسى است و در كهكشان راه شيرى حركت مىكند كه مشهور است به سوى ستاره‌اى به نام « وگا » پيش مىرود .\r\nقابل توجه اين‌كه جاحظ كه اين كلام حكيمانه را از امام عليه السلام نقل مىكند ، جملهء ديگرى نيز در آغاز آن از ايشان نقل كرده و مىگويد :\r\n« قِيلَ لِعَلِىّ عليه السلام كَمْ بَيْنَ السَّماءِ وَالْأرْضِ ؟ قالَ : دَعْوَةٌ مُسْتجابَةٌ ؛\r\nاز آن حضرت پرسيدند : فاصلهء ميان زمين و آسمان چقدر است ؟ فرمود : به‌اندازهء يك دعاى مستجاب » . « 1 »\r\n* * *\r\n\r\n\r\n","description":"","footnote":"\r\n( 1 ) . مصادر نهج‌البلاغه ، ج 4 ، ص 234\r\n","page_name":" 439 ","page_number":439},
  {"content":"\r\n . \r\n","description":"","footnote":"","page_name":" 440 ","page_number":440},
  {"content":"\r\n\r\n\r\n295 و قال عليه السلام أَصْدِقَاؤُكَ ثَلَاثَةٌ ، وَأَعْدَاؤُكَ ثَلاثَةٌ ؛ فَأَصْدِقَاؤُكَ : صَدِيقُكَ ، وَصَدِيقُ صَدِيقِكَ ، وَعَدُوُّ عَدُوِّكَ . وَأَعْدَاؤُكَ : عَدُوُّكَ ، وَعَدُوُّ صَدِيقِكَ ، وَصَدِيقُ عَدُوِّكَ .\r\nامام عليه السلام فرمود :\r\nدوستانت سه گروهند و دشمنانت نيز سه گروه ؛ اما دوستانت : دوست تو و دوست دوستت و دشمن دشمنت و اما دشمنانت : دشمن تو و دشمن دوستت و دوست دشمنت هستند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nتنها مصدر ديگرى كه غير از نهج‌البلاغه براى اين كلام حكيمانه در كتاب مصادر آمده كتاب ربيع الابرار زمخشرى است . البته عقد الفريد نيز دو بيت از آن حضرت نقل كرده است كه مضمون اين كلام حكيمانه را دارد و به آن اشاره خواهيم كرد . ( مصادر نهج‌البلاغه ، ج 4 ، ص 234 )\r\n","page_name":" 441 ","page_number":441},
  {"content":"\r\n . \r\n","description":"","footnote":"","page_name":" 442 ","page_number":442},
  {"content":"\r\n\r\n\r\nشرح و تفسير دوستان و دشمنان\r\nامام عليه السلام در اين گفتار حكيمانه به نكتهء مهمى دربارهء شناخت دوستان و دشمنان اشاره كرده مىفرمايد : « دوستان تو سه گروهند و دشمنانت نيز سه گروه مىباشند » ؛\r\n( أَصْدِقَاؤُكَ ثَلَاثَةٌ ، وَأَعْدَاؤُكَ ثَلاثَةٌ )\r\n. آن‌گاه امام عليه السلام به شرح هر يك از اين دو مىپردازد و دربارهء دوستان مىفرمايد : « ( اما ) دوستانت : دوست تو و دوست دوستت و دشمن دشمنت هستند » ؛\r\n( فَأَصْدِقَاؤُكَ : صَدِيقُكَ ، وَصَدِيقُ صَدِيقِكَ ، وَعَدُوُّ عَدُوِّكَ )\r\n. درست است كه هميشه دوستِ دوست انسان ممكن است دوست انسان نباشد ؛ با كسى دوستى كند و با دوستش دشمنى ؛ ولى غالباً چنين نيست .\r\nدوستىها و دشمنىها معمولًا براثر اهداف مشترك است ، هنگامى كه اهداف مشترك بود ، هم دوست انسان هم دوستِ دوست او از در دوستى درمىآيند ، بنابراين وجود بعضى استثناها هرگز مانع از يك حكم كلى نيست .\r\nدر مقابل مىفرمايد : « دشمنان تو : دشمنت هستند و دشمن دوستت و دوست دشمنت » ؛\r\n( وَأَعْدَاؤُكَ : عَدُوُّكَ ، وَعَدُوُّ صَدِيقِكَ ، وَصَدِيقُ عَدُوِّكَ )\r\n. در اين مورد نيز همان مطلبى كه دربارهء دوست گفته شد صادق است ؛ دشمنىها با شخص يا چيزى نيز براثر اهداف مشترك است ؛ كسى كه با كسى دشمن مىشود ، با دوست او هم كه اهداف مشابهى دارد دشمنى خواهد كرد\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nو به عكس با دشمنانش دوستى خواهد نمود .\r\nاين كلام حكيمانهء امام عليه السلام در بسيارى از مسائل اجتماعى زندگى و دربارهء ملت‌ها راهگشاست ؛ هرگاه ببينيم كسى با دشمن مسلمانان دوستى مىكند بايد بدانيم او هم دشمن مسلمانان است ، هر چند به ظاهر ادعاى دوستى مىكند .\r\nهمچنين اگر با دوستان ما دشمنى مىكند بدانيم او دشمن ما نيز هست ، هرچند ظاهراً خود را در لباس دوستان ما درآورده است . و به اين ترتيب بسيارى از روابط سياسى و اجتماعى را مىتوان حل كرد و پيش‌بينىهاى لازم را دربارهء موضع‌گيرى در مقابل اشخاص و گروه‌ها و كشورها داشت .\r\nقريب به اين حديث شريف ، حديث ديگرى است كه مرحوم صدوق در كتاب صفات الشيعة از اميرمؤمنان على عليه السلام نقل كرده كه مىفرمايد :\r\n« مَنِ اشْتَبَهَ عَلَيْكُمْ أَمْرُهُ وَلَمْ تَعْرِفُوا دِينَهُ فَانْظُرُوا إِلَى خُلَطَائِهِ فَإِنْ كَانُوا أَهْلَ دِينِ اللَّهِ فَهُوَ عَلَى دِينِ اللَّهِ وَإِنْ كَانُوا عَلَى غَيْرِ دِينِ اللَّهِ فَلا حَظَّ لَهُ مِنْ دِينِ اللَّهِ ؛\r\nهرگاه وضع باطنى كسى بر شما مشتبه شود و دين او را نتوانيد بشناسيد ، نگاه به همنشينانش كنيد .\r\nاگر آن‌ها اهل دين خدا هستند او نيز بر دين خداست و اگر آن‌ها بر غير دين خدا هستند او نيز بهره‌اى از دين خدا ندارد » . « 1 »\r\nباز تكرار مىكنيم ، وجود استثناها هرگز منافاتى با كلى بودن اين قواعد اجتماعى و روانى ندارد .\r\nاين مطلب در قواعد رياضى هم منعكس است كه مىگويند مساوىِ مساوى ، مساوى است ؛ يعنى اگر با مساوىِ چيزى مساوى باشد با خود آن چيز هم مساوى خواهد بود .\r\nجالب اين‌كه « ابن عبد ربه » در عقد الفريد نقل مىكند كه « دحيهء كلبى » روزى خدمت اميرمؤمنان على عليه السلام رسيد و در حضور حضرت پيوسته از معاويه ياد\r\n\r\n\r\n","description":"","footnote":"\r\n( 1 ) . بحارالانوار ، ج 71 ، ص 197 ، ح 31\r\n","page_name":" 444 ","page_number":444},
  {"content":"\r\n\r\nمىكرد و او را مدح مىنمود . امام عليه السلام اين دو شعر را براى او خواند :\r\n صَديقُ عَدُوّي داخِلٌ في عَداوَتي * وَإنّى لِمَنْ وَدَّ الصَّديقَ وَدُودٌ\r\nفَلا تَقْرَبَنْ مِنّي وَأنْتَ صَديقُهُ * فَإنَّ الَّذي بَيْنَ الْقُلُوبِ بَعيدٌ \r\nدوستِ دشمن من ، داخل دشمنان من است - و من نسبت به كسى كه دوستم را دوست دارد ، دوستى مىكنم .\r\nبنابراين به من نزديك نشو با اين‌كه تو دوست آن دشمنى - زيرا دل‌هاى ما بسيار از هم دور است .\r\nدحيه با شنيدن اين دو شعر پرمعنا بسيار شرمنده شد . « 1 »\r\nاز تواريخ استفاده مىشود كه « دحيه » ، برادر رضاعى پيغمبر اكرم صلى الله عليه و آله و بسيار زيبا و صاحب جمال بود و معروف است جبرئيل امين هرگاه مىخواست به صورت انسانى در برابر پيغمبر اكرم صلى الله عليه و آله ظاهر شود به شكل « دحيه » ظاهر مىشد . در جنگ احد و بعضى ديگر از غزوات اسلامى در ركاب پيغمبر صلى الله عليه و آله شركت كرد ؛ ولى بعد از رسول اللَّه صلى الله عليه و آله به شام رفت و در آن‌جا ساكن شد و تا زمان معاويه آن‌جا بود . بعيد نيست معاويه روى سياست حيله‌كارانه‌اش « دحيه » را بسيار اكرام و احترام و محبت مىنمود و به همين دليل « دحيه » تحت تأثير او واقع شد و چنان سخنانى را در برابر اميرمؤمنان على عليه السلام بيان كرد . بعيد نيست كه وى پس از تذكر مولا از خواب غفلت بيدار شده باشد . « 2 »\r\nاين سخن را با آيه‌اى از قرآن مجيد كه اشارهء دقيقى به همين نكته دارد پايان مىدهيم ، مىفرمايد : « لَا تَجِدُ قَوْماً يُؤْمِنُونَ بِاللَّهِ وَالْيَوْمِ الْآخِرِ يُوَادُّونَ مَنْ حَادَّ اللَّهَ وَرَسُولَهُ وَلَوْ كَانُوا آبَاءَهُمْ أَوْ أَبْنَاءَهُمْ أَوْ إِخْوَانَهُمْ أَوْ عَشِيرَتَهُمْ أُوْلَئِكَ كَتَبَ فِى قُلُوبِهِمُ\r\n\r\n\r\n","description":"","footnote":"\r\n( 1 ) . مصادر نهج‌البلاغه ، ج 4 ، ص 234\r\n( 2 ) . براى توضيح بيشتر به الاصابة ، استيعاب ، سفينة البحار و مستدرك سفينة البحار ، در حالات « دحيهء كلبى » مراجعه فرماييد\r\n","page_name":" 445 ","page_number":445},
  {"content":"\r\n\r\nالْإِيمَانَ » ؛ هيچ قومى را كه ايمان به خدا و روز رستاخيز دارند نمىيابى كه با دشمنان خدا و رسولش دوستى كنند ، هر چند پدران يا فرزندان يا برادران يا خويشاوندانشان باشند ؛ آنان كسانى هستند كه خدا ايمان را بر صفحهء دل‌هايشان نوشته است » . « 1 »\r\n* * *\r\n\r\n\r\n","description":"","footnote":"\r\n( 1 ) . مجادله ، آيهء 22\r\n","page_name":" 446 ","page_number":446},
  {"content":"\r\n\r\n\r\n296 و قال عليه السلام لِرَجُلٍ رَآهُ يَسْعى عَلى عَدوٍّ لَهُ ، بِما فيهِ إِضرارٌ بِنَفْسِهِ : إِنَّما أَنْتَ كَالطَّاعِنِ نَفْسَهُ لِيَقْتُلَ رِدْفَهُ .\r\nامام عليه السلام مردى را ديد كه بر ضدّ دشمنش سعايت و سخن‌چينى مىكند ، اما از طريقى كه به خودش ضرر مىزند . به او فرمود :\r\nتو به كسى مىمانى كه نيزه بر خود مىزند تا كسى را كه پشت سرش سوار شده به قتل برساند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله در مصادر مىگويد : از جمله كسانى كه اين كلام حكيمانه را نقل كرده‌اند طبرى در تاريخ خويش است كه با تفاوتى آن را ذكر كرده است ( وى متوفاى 310 و پيش از سيّد رضى مىزيسته است ) . ( مصادر نهج‌البلاغه ، ج 4 ، ص 234 ) .\r\nابن عساكر در تاريخ دمشق نيز به عين عبارت طبرى ، كلام حكيمانهء پيش گفته را نقل كرده است . ( تاريخ دمشق ، ج 63 ، ص 246 ) . آمُدى نيز در غررالحكم اين حديث را به عين همين عبارت آورده است بىآن‌كه صدر آن را بنويسد . ( غررالحكم ، ح 10679 )\r\n","page_name":" 447 ","page_number":447},
  {"content":"\r\n . \r\n","description":"","footnote":"","page_name":" 448 ","page_number":448},
  {"content":"\r\n\r\n\r\nشرح و تفسير به خودت ضرر مىزنى\r\nامام عليه السلام در اين گفتار حكيمانه ، اشاره به نكتهء جالبى مىكند كه بعضى از افراد احمق و نادان مرتكب آن مىشوند : امام عليه السلام به كسى كه بر ضد دشمنش سعايت مىكرد ؛ ولى در عين حال به خودش ضرر مىزد فرمود : « تو مانند كسى هستى كه نيزه بر خود مىزند تا كسى را كه پشت سرش سوار شده به قتل برساند » ؛\r\n( لِرَجُلٍ رَآهُ يَسْعى عَلى عَدوٍّ لَهُ ، بِما فيهِ إِضرارٌ بِنَفْسِهِ : إِنَّما أَنْتَ كَالطَّاعِنِ نَفْسَهُ لِيَقْتُلَ رِدْفَهُ )\r\n. « طاعِن » از ريشهء « طَعْن » شخصى است كه نيزه مىزند .\r\n« رِدْف » به معناى كسى است كه پشت سر ديگرى بر اسب يا شتر سوار مىشود .\r\nمنظور اين است كه نيزه را در شكم خود فرو كند كه از پشت در آيد و به شكم دشمنش كه پشت او سوار است برسد . اين نهايت بىعقلى و حماقت است كه براى صدمه زدن به ديگرى ، خودش را از ميان بردارد .\r\nدر افسانه‌هاى قديمى آمده است كه شخصى به همسايه‌اش بسيار حسادت داشت . به غلامش گفت : سر مرا از تن جدا كن و به پشت‌بام همسايه بينداز و بعد مأموران را خبر كن كه او قاتل است تا او را به عنوان قاتل تعقيب كنند و بگيرند .\r\nانگيزهء اين‌گونه كارها گاه حسادت است و گاه حماقت و گاه هر دو و گاه ممكن\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nاست انسان ، به دست ديگرى چنان گرفتار شود كه از زندگى سير گردد و جز اين راهى براى نجات خود نبيند .\r\nدر عصر و زمان ما گروهى از وهابىهاى سلفى انتحارى كه از احمق‌ترين انسان‌ها هستند ، مواد منفجره به خود مىبندند و در ميان جمعيتى بىگناه ، آن را منفجر مىكنند ، خودشان بيش از همه متلاشى مىشوند تا ديگران را هم به قتل برسانند و از حماقت آن‌ها اين است كه آن را وسيله‌اى براى قرب الى اللَّه و جاى گرفتن در بهشت جاويدان مىدانند .\r\nسلفىهاى متعصب و خونخوار معمولًا به سراغ افراد عقب‌ماندهء ذهنى مىروند و آن‌ها را در جلساتى شست‌وشوى مغزى مىدهند كه اگر صبح ، دست به چنين كارى بزنيد ، عصر در آغوش پيغمبر خدا صلى الله عليه و آله هستيد . آن سبك‌مغزان هم باور مىكنند و به سراغ چنين جنايت هولناكى مىروند و مصداق بارز كلام مولا على عليه السلام مىشوند . انگيزهء سلفىهاى تكفيرى در اين كار ، تعصب ، حسادت و حماقت است . آن‌ها فكر مىكنند شيعه در اين عصر و زمان با سرعت در دنيا پيشروى مىكند و كشورهاى اسلامى را يكى پس از ديگرى تحت تأثير خود قرار مىدهد و در خارج نيز معارف مكتب اهل‌بيت عليهم السلام برجسته‌تر از ساير گروه‌هاى مسلمان جلوه كرده و اين امر حسادت آن‌ها را برانگيخته است .\r\nدر زمانى كه اين بخش از سخن مولا را مىنويسيم ، حكومت اسلامى شيعه با كمال قدرت بر ايران سلطه دارد ، عراق نيز تحت سلطهء حكومت شيعى است ، در لبنان نيز به بركت پيروزى شگفت‌انگيز حزب‌اللَّه بر دشمنان ، شيعيان و پيروان مكتب اهل‌بيت عليهم السلام عظمت و قدرت فوق‌العاده‌اى پيدا كرده‌اند و در اين اواخر ، در تركيه نيز آثار پيشرفت افكار شيعى ظاهر و آشكار گشته است .\r\nمرحوم علامهء شوشترى ، داستانى از جنگ جمل كه مىتواند يكى از مصداق‌هاى كلام امام عليه السلام باشد نقل مىكند ، وى مىگويد : « عبداللَّه بن زبير » در\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nروز جنگ جمل مهار شتر عايشه را در دست داشت . « مالك اشتر » براى جنگ با او آماده شد . ابن زبير مهار ناقه را رها كرد و به سوى مالك آمد . آن‌ها با هم به جنگ پرداختند و هر دو بر زمين افتادند ؛ ولى مالك اشتر گلوى ابن زبير را گرفته بود . ابن زبير فرياد مىزد : بياييد من و مالك ، هر دو را به قتل برسانيد . اشتر مىگويد : من از اين خوشحال شدم كه نام مرا به عنوان « مالك » برد ( كه مردم چندان با آن آشنا نبودند ) اگر گفته بود « اشتر » ، مردم مىريختند و ما هر دو را مىكشتند . به خدا قسم از حماقت « ابن زبير » تعجب كردم كه فرياد مىزد : من و او هر دو را به قتل برسانيد ؛ در حالى كه قتل هر دو نفر سودى به حال او نداشت .\r\nمن او را رها كردم و فرار كرد در حالى كه زخم عميقى در يك طرف از صورت خود برداشته بود . « 1 »\r\n* * *\r\n\r\n\r\n","description":"","footnote":"\r\n( 1 ) . شرح نهج‌البلاغه علّامه شوشترى ، ج 14 ، ص 574 به نقل از جمل شيخ مفيد\r\n","page_name":" 451 ","page_number":451},
  {"content":"\r\n . \r\n","description":"","footnote":"","page_name":" 452 ","page_number":452},
  {"content":"\r\n\r\n\r\n297 و قال عليه السلام مَا أَكْثَرَ الْعِبَرَ وَأَقَلَّ الْإِعْتبَارَ !\r\nامام عليه السلام فرمود :\r\nاسباب عبرت ، بسيار است ولى عبرت‌گيرنده كم است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب ، مصدر ديگرى كه براى اين كلام حكمت‌آميز نقل مىكند ، تذكرة الخواص ابن جوزى است كه با تفاوتى آن را نقل كرده و نشان مىدهد آن را از منبع ديگرى گرفته است . در حالى كه آمُدى در غررالحكم اين كلام شريف را به همان الفاظ نهج‌البلاغه آورده است . ( مصادر نهج‌البلاغه ، ج 4 ، ص 235 ) .\r\nعلامهء مجلسى رحمه الله اين حديث شريف را با همان تفاوت كه در بالا آمده از كتاب ديگرى از ابن جوزى به نام مناقب و او هم به نقل از كتاب حلية الاولياء ابونعيم اصفهانى آورده است . ( بحارالانوار ، ج 75 ، ص 69 ، ح 22 )\r\n","page_name":" 453 ","page_number":453},
  {"content":"\r\n . \r\n","description":"","footnote":"","page_name":" 454 ","page_number":454},
  {"content":"\r\n\r\n\r\nشرح و تفسير اسباب عبرت ، بسيار است ولى . . .\r\nامام عليه السلام در اين گفتار حكيمانهء خود به يكى از مهم‌ترين مسائل سرنوشت‌ساز در زندگى انسان‌ها اشاره كرده مىفرمايد : « اسباب عبرت ، بسيار است ؛ ولى عبرت‌گيرنده كم است » ؛\r\n( مَا أَكْثَرَ الْعِبَرَ وَأَقَلَّ الْإِعْتبَارَ ! )\r\n. منظور از « عبرت » ، حوادثى است كه در گذشته يا در زمان حال واقع مىشود ، خواه در تاريخ زندگى انسان‌ها و خواه در حوادث ديگر كه مايهء بيدارى و پند گرفتن و استفاده كردن براى اصلاح اشتباهات و پيمودن صراط مستقيم در زندگى است .\r\nيكى از دانشمندان مىگويد :\r\n« الْعِبْرَةُ أنْ تَجْعَلَ كُلَّ حاضِرٍ غالِباً وَالْفِكْرَةُ أنْ تَجْعَلَ كُلَّ غائِبٍ حاضِراً ؛\r\nعبرت آن است كه تمام آنچه را حاضر است در گذشته مشاهده كنى و فكر آن است كه گذشته را امروز در برابر خود ببينى » . « 1 »\r\nاين سخن در واقع برگرفته از قرآن مجيد است كه پس از نقل ماجراى بسيار عبرت‌انگيز يوسف عليه السلام مىفرمايد : « لَقَدْ كَانَ فِى قَصَصِهِمْ عِبْرَةٌ لِّاوْلِى الْأَلْبَابِ » ؛ در سرگذشت آن‌ها درس عبرتى براى صاحبان انديشه بود ! » . « 2 »\r\nاين آيه ناظر به حوادث عبرت‌انگيزى است كه در زندگى انسان‌ها رخ\r\n\r\n\r\n","description":"","footnote":"\r\n( 1 ) . شرح نهج‌البلاغهء علامهء شوشترى ، ج 12 ، ص 37\r\n( 2 ) . يوسف ، آيهء 111\r\n","page_name":" 455 ","page_number":455},
  {"content":"\r\n\r\nمىدهد و در آيهء ديگرى از همين سوره به حوادثى اشاره مىكند كه در جهان پيرامون ما واقع مىشود و مىفرمايد : « وَكَأَيِّنْ مِّنْ آيَةٍ فِي السَّماوَاتِ وَالْأَرْضِ يَمُرُّونَ عَلَيْهَا وَهُمْ عَنْهَا مُعْرِضُونَ » ؛ و چه بسيار نشانه‌اى ( از خدا ) در آسمان‌ها و زمين كه آن‌ها از كنارش مىگذرند و از آن رويگردانند ! » . « 1 »\r\nدر آيهء 41 سورهء « نور » نيز مىفرمايد : « يُقَلِّبُ اللَّهُ اللَّيْلَ وَالنَّهَارَ إِنَّ فِى ذَلِكَ لَعِبْرَةً لِّاوْلِى الْأَبْصَارِ » ؛ خداوند شب و روز را دگرگون مىسازد ؛ در اين عبرتى است براى صاحبان بصيرت ! » . « 2 »\r\nبنابراين ، حوادث عبرت‌انگيز تنها مربوط به تاريخ بشر نيست ، بلكه در كلّ جهان آفرينش ممكن است رخ دهد .\r\nبه برگ‌هاى زرد درختان پاييزى نگاه كنيد كه با اندك نسيمى از شاخه جدا مىشوند و به هرسو پراكنده مىگردند . اگر كمى به عقب برگرديم و نشاط و طراوت و استحكام آن‌ها را در فصل بهار ببينيم كه محكم به شاخه‌ها چسبيده بودند حتى اگر طوفان درخت را واژگون مىكرد ، برگ از درخت جدا نمىشد ، از اين منظره مىتوانيم زندگى خود را بررسى كنيم ، فصل جوانى و پيرى كه همچون بهار و پاييز عمر است در برابر ما مجسم مىشود و بهترين عبرت‌ها را مىگيريم .\r\nكاخ‌هاى ويران شدهء شاهان و قبرستان‌هاى خاموش و اموال و ثروت‌هاى ثروتمندانى كه به فرزندان نااهل آن‌ها رسيده ، همگى براى ما درس عبرت است .\r\nدر حديث معروفى آمده است :\r\n« كَانَ أَكْثَرُ عِبَادَةِ أَبِيذَرٍّ رحمه الله التَّفَكُّرَ وَالْاعْتِبَارَ ؛\r\nبيشترين عبادت ابوذر ، انديشيدن و عبرت گرفتن بود » . « 3 »\r\nاين عبرت‌ها را مىتوان در سه بخش خلاصه كرد : عبرت‌هايى كه انسان از\r\n\r\n\r\n","description":"","footnote":"\r\n( 1 ) . يوسف ، آيهء 105\r\n( 2 ) . نور ، آيهء 44\r\n( 3 ) . بحارالانوار ، ج 68 ، ص 323\r\n","page_name":" 456 ","page_number":456},
  {"content":"\r\n\r\nتاريخ گذشتگان مىگيرد همان‌گونه كه قرآن مجيد در شرح حال پيشينيان به‌كرار به آن اشاره كرده است و اميرمؤمنان عليه السلام در جاى جاى نهج‌البلاغه آن را يادآورى مىكند ؛ از جمله در خطبهء 182 براى بيدار ساختن اصحاب خود مىفرمايد :\r\n« وَإِنَّ لَكُمْ فِي الْقُرُونِ السَّالِفَةِ لَعِبْرَةً ! أَيْنَ الْعَمَالِقَةُ وَأَبْنَاءُ الْعَمَالِقَةِ ! أَيْنَ الْفَرَاعِنَةُ وَأَبْنَاءُ الْفَرَاعِنَةِ ! أَيْنَ أَصْحَابُ مَدَائِنِ الرَّسِّ الَّذِينَ قَتَلُوا النَّبِيِّينَ ، وَ أَطْفَؤُوا سُنَنَ الْمُرْسَلِينَ ، وَأَحْيَوْا سُنَنَ الْجَبَّارِينَ ! أَيْنَ الَّذِينَ سَارُوا بِالْجُيُوشِ ، وَهَزَمُوا بِالْأُلُوفِ ، وَعَسْكَرُوا الْعَسَاكِرَ ، وَمَدَّنُوا الْمَدَائِنَ ! ؛\r\nدر قرون گذشته براى شما درس‌هاى عبرت فراوانى است . كجا هستند « عمالقه » و فرزندان عمالقه ! كجايند فرعون‌ها و فرزندانشان و كجا هستند صاحبان شهرهاى « رسّ » ؛ همان‌ها كه پيامبران را كشتند و چراغ پرفروغ سنّت‌هاى فرستادگان خدا را خاموش كردند و سنّت‌هاى جباران را زنده ساختند . كجايند آن‌ها كه لشكرهاى گران به راه انداختند و هزاران نفر را شكست داده و متوارى ساختند ، همان‌ها كه سپاهيان فراوان گرد آوردند و شهرهاى بسيار بنا نهادند » .\r\nعمالقه ، مردان بسيار نيرومند و قوىپيكرى از نوادگان نوح عليه السلام بودند كه ساليان دراز بر منطقهء شامات حكومت مىكردند و اصحاب الرس ، به قوم مقتدر ديگرى اشاره مىكند كه داراى كشاورزى گسترده و زندگى مرفه بودند و در بعضى از مناطق خاورميانه زندگى مىكردند و در برابر پيامبران خدا به مخالفت برخاسته بودند .\r\nبخش دوم ، درس‌هاى عبرت‌انگيزى است كه در زندگى انسان‌ها در طول عمر خودمان مىبينيم . اميرمؤمنان على عليه السلام مطابق آنچه در غررالحكم آمده ، مىفرمايد :\r\n« فى تَصارِيفِ الْقَضاءِ عِبْرَةٌ لِأولِى الْألْبابِ وَالنُّهى ؛\r\nدر دگرگونىهاى حوادث عبرتى است براى صاحبان عقل و انديشه » . « 1 »\r\n\r\n\r\n","description":"","footnote":"\r\n( 1 ) . غررالحكم ، ح 10774\r\n","page_name":" 457 ","page_number":457},
  {"content":"\r\n\r\nدر كلام ديگرى مىفرمايد :\r\n« لَوِ اعْتَبَرْتَ بِما أضَعْتَ مِنْ ماضي عُمْرِكَ لَحَفِظْتَ ما بَقِىَ ؛\r\nاگر از آنچه از گذشتهء عمرت ضايع كرده‌اى عبرت بگيرى ، باقىماندهء عمر را حفظ خواهى كرد » . « 1 »\r\nبخش ديگرى از درس‌هاى عبرت‌انگيز را در جهان غير انسان‌ها مىبينيم . در هر خزانى كه بعد از بهار مىآيد ، ويرانىهايى كه پس از عمارت صورت مىگيرد ، زلزله‌ها ، سيلاب‌ها ، آتش‌فشان‌ها و مانند آن‌ها .\r\nاين سخن را با حديث ديگرى از اميرمؤمنان عليه السلام - كه پيش از اين هم به آن اشاره كرده‌ايم - پايان مىدهيم : آن حضرت از كنار مدائن عبور مىكرد ، هنگامى كه آثار كاخ كسرا را ديد كه در شرف ويران شدن است يكى از مردانى كه در خدمت آن حضرت بود اين شعر را قرائت كرد :\r\n جَرَتِ الرّياحُ عَلى رُسُومِ دِيارِهِمْ * فَكَأنَّهُمْ كانُوا عَلى ميعادٍ \r\nبادها در ويرانه‌هاى خانه‌هاى آن‌ها وزيد ؛ گويى آن‌ها وعده‌گاهى داشتند كه مىبايست به سراغ آن بروند .\r\nاميرمؤمنان عليه السلام فرمود : چرا اين آيات را نخواندى ؟ : « كَمْ تَرَكُوا مِنْ جَنَّاتٍ وَعُيُونٍ * وَزُرُوعٍ وَمَقَامٍ كَرِيمٍ * وَنَعْمَةٍ كَانُوا فِيهَا فَاكِهِينَ * كَذَلِكَ وَأَوْرَثْنَاهَا قَوْماً آخَرِينَ * فَمَا بَكَتْ عَلَيْهِمُ السَّمَاءُ وَالْأَرْضُ وَمَا كَانُوا مُنظَرِينَ » ؛ چه بسيار باغ‌ها و چشمه‌ها كه از خود به جاى گذاشتند و زراعت‌ها و قصرهاى زيبا و گران‌قيمت و نعمت‌هاى فراوان ديگرى كه در آن غرق بودند . آرى اين‌گونه بود ماجراى آنان و ما اين‌ها را ميراث براى اقوام ديگرى ساختيم ، نه آسمان بر آنان گريست و نه زمين ( و نه اهل زمين و آسمان ) و نه ( به هنگام رسيدن لحظهء سرنوشت ) به آن‌ها مهلتى داده شد » . « 2 »\r\n\r\n\r\n","description":"","footnote":"\r\n( 1 ) . غررالحكم ، ح 3038\r\n( 2 ) . دخان ، آيهء 25 - / 29 . ( بحارالانوار ، ج 32 ، ص 422 ، ح 387 )\r\n","page_name":" 458 ","page_number":458},
  {"content":"\r\n\r\n\r\n298 و قال عليه السلام مَنْ بَالَغَ فِي الخُصومَةِ أَثِمَ ، وَمَنْ قَصَّرَ فِيهَا ظَلَمَ ، وَلَا يَسْتَطِيعُ أَنْ يَتَّقِيَ اللَّهَ مَنْ خَاصَمَ .\r\nامام عليه السلام فرمود :\r\nكسى كه در دشمنى با مخالفان افراط كند ، آلودهء گناه مىشود و كسى كه كوتاهى كند بر خود ستم كرده ( و حقش ضايع مىگردد ) و كسى كه در مقام خصومت برآيد نمىتواند حق تقوا را رعايت كند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله در مصادر مىگويد : ( پيش از مرحوم سيّد رضى ) شيخ مفيد رحمه الله اين گفتار حكيمانه را در ارشاد و ( بعد از سيّد رضى ) ميدانى ( متوفاى 518 ) در كتاب مجمع الامثال آورده است . بارها گفته‌ايم قرائنى در دست است كه نشان مىدهد تمام آنچه در مجمع الامثال آمده از كتاب متقدم بر شريف رضى نقل شده است . آمُدى نيز صدر آن را با تفاوتى از آن حضرت نقل كرده است . ( مصادر نهج‌البلاغه ، ج 4 ، ص 235 ) .\r\nدر كتاب ارشاد مفيد فقط صدر اين كلام حكيمانه آمده ؛ ولى در كتاب اختصاص شيخ مفيد تمام آن ذكر شده است . ( اختصاص ، ص 239 )\r\n","page_name":" 459 ","page_number":459},
  {"content":"\r\n . \r\n","description":"","footnote":"","page_name":" 460 ","page_number":460},
  {"content":"\r\n\r\n\r\nشرح و تفسير اعتدال در خصومت\r\nامام عليه السلام در اين كلام حكيمانه به سه نكته در مورد خصومت پرداخته ، نخست مىفرمايد : « كسى كه در دشمنى با مخالفان افراط كند به گناه آلوده مىشود » ؛\r\n( مَنْ بَالَغَ فِي الخُصومَةِ أَثِمَ )\r\n. معمولًا خصومت و ستيز با ديگران قابل كنترل نيست ، حتى بهترين افراد وقتى گرفتار آن مىشوند و آتش خشم و غضب در آنان شعله‌ور مىگردد قادر به كنترل خويشتن نيستند و گرفتار گناهانى ازقبيل ظلم و ستم ، گفتن سخنان ناروا ، ريختن آبروى ديگران و اذيت و آزار مسلمانان مىشوند .\r\nدر جملهء دوم به نقطهء مقابل آن اشاره كرده ، مىفرمايد : « و كسى كه در مقام خصومت و احقاق حق كوتاهى كند بر خود ستم كرده ( زيرا حقش پايمال مىشود ) » ؛\r\n( وَمَنْ قَصَّرَ فِيهَا ظَلَمَ )\r\n. قرآن مجيد نيز در ذيل آيات نهى از ربا مىفرمايد : « لَا تَظْلِمُونَ وَلَا تُظْلَمُونَ » ؛ نه ظلم كنيد و نه ظلم به شما شود » . « 1 »\r\nگرچه اين آيه دربارهء رباخواران است ؛ ولى در حقيقت يك شعار وسيع اسلامى است كه دستور مىدهد به همان نسبت كه مسلمانان بايد از ستمگرى بپرهيزند بايد از تن دادن به ظلم نيز اجتناب كنند و به گفتهء بعضى از دانشمندان :\r\n\r\n\r\n","description":"","footnote":"\r\n( 1 ) . بقره ، آيهء 279\r\n","page_name":" 461 ","page_number":461},
  {"content":"\r\n\r\n« اگر ستم‌كِش نباشد ستمگر كمتر پيدا مىشود » . و اگر مسلمانان آمادگى كافى براى دفاع از خود داشته باشند ، كسى نمىتواند به آن‌ها ستم كند ، بنابراين همان‌گونه كه بايد به ظالم بگوييم ستم مكن ، به مظلوم بايد بگوييم تن به ستم مده .\r\nحال كه چنين است چه بهتر كه انسان وارد ميدان خصومت و ستيز براى احقاق حق نشود و تا مىتواند از گام نهادن در چنين ميدانى جز به هنگام ضرورت بپرهيزد ، ازاين‌رو امام عليه السلام در سومين جمله مىفرمايد : « و كسى كه در مقام خصومت برآيد نمىتواند حق تقوا را رعايت كند » ؛\r\n( وَلَا يَسْتَطِيعُ أَنْ يَتَّقِيَ اللَّهَ مَنْ خَاصَمَ )\r\n. به همين دليل ، افراد با شخصيت و متّقى سعى مىكنند حتى الامكان با كسى به جر و بحث و ستيز و خصومت برنخيزند و چه بسا از بعضى حقوق خود صرف نظر مىكنند و آن را به مخالف مىدهند تا در اين ميدان خطرناك وارد نشوند .\r\nالبته اين بدان معنا نيست كه افراد با ايمان ، زبون ، ذليل و ظلم‌پذير باشند چراكه اسلام چنين حالتى را نيز هرگز نمىپسندد و دستور مىدهد نه ظلم كنيد و نه ظلم‌پذير باشيد .\r\n\r\nنكته خطرات خصومت\r\nدر روايات معصومان عليهم السلام به شدت از مخاصمه و خصومت نهى شده است ؛ كلينى رحمه الله در كتاب كافى باب مخصوصى دربارهء اين موضوع منعقد ساخته و در نخستين حديث آن ، از اميرمؤمنان على عليه السلام نقل مىكند كه فرمود :\r\n« إِيَّاكُمْ وَالْمِرَاءَ وَالْخُصُومَةَ فَإِنَّهُمَا يُمْرِضَانِ الْقُلُوبَ عَلَى الْإِخْوَانِ وَيَنْبُتُ عَلَيْهِمَا النِّفَاقُ ؛\r\nاز جدال و مراء و خصومت بپرهيزيد كه دل‌هاى دوستان را نسبت به يكديگر بيمار\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nمىسازد و بذر جدايى در ميان آن‌ها مىافشاند » . « 1 »\r\nدر حديث ديگرى از رسول خدا صلى الله عليه و آله مىخوانيم كه فرمود :\r\n« مَا عَهِدَ إِلَيَّ جَبْرَئِيلُ عليه السلام فِي شَيْءٍ مَا عَهِدَ إِلَيَّ فِي مُعَادَاةِ الرِّجَالِ ؛\r\nجبرئيل هرگز دربارهء چيزى مثل اين سفارش نكرده بود كه : از دشمنى با يكديگر بپرهيزيد » . « 2 »\r\nدر تعبير ديگرى از همان حضرت نقل شده كه فرمود :\r\n« مَا أَتَانِي جَبْرَئِيلُ عليه السلام قَطُّ إِلَّا وَعَظَنِي فَآخِرُ قَوْلِهِ لِي إِيَّاكَ وَمُشَارَّةَ النَّاسِ فَإِنَّهَا تَكْشِفُ الْعَوْرَةَ وَتَذْهَبُ بِالْعِزِّ ؛\r\nهيچ‌گاه جبرئيل نزد من نيامد جز اين‌كه من را پند و اندرز مىداد . آخرين اندرزش اين بود : از خصومت با مردم بپرهيز كه عيوب پنهان را آشكار مىسازد و عزت انسان را با خود مىبرد » . « 3 »\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 300 ، ح 1\r\n( 2 ) . همان ، ص 302 ، ح 11\r\n( 3 ) . همان ، ح 10\r\n","page_name":" 463 ","page_number":463},
  {"content":"\r\n . \r\n","description":"","footnote":"","page_name":" 464 ","page_number":464},
  {"content":"\r\n\r\n\r\n299 و قال عليه السلام مَا أَهَمَّنِي ذَنْبٌ أُمْهِلْتُ بَعْدَهُ حَتَّى أُصَلِّىَ رَكْعَتَيْنِ وَأَسْأَلَ اللَّهَ الْعَافِيَةَ .\r\nامام عليه السلام فرمود :\r\nگناهى كه پس از آن به‌اندازهء دو ركعت نماز مهلت برايم باشد مرا نگران نمىكند چراكه ( در اين نماز يا پس از آن ، عفو و ) عافيت را از خدا مىطلبم ( و توبه مىكنم ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب اين كلام حكيمانه را به نقل از سراج الملوك و غررالحكم به عين عبارت نهج‌البلاغه آورده است . ( مصادر نهج‌البلاغه ، ج 4 ، ص 235 ) .\r\nولى شايان توجه است كه جملهء ( وَأَسْأَلُ اللَّهَ الْعافِيَةَ ) كه در نسخهء صبحى صالح آمده در كتاب مصادر و بسيارى از نسخ نهج‌البلاغه و بحارالانوار و غررالحكم و غير آن نيامده است و مرحوم علّامهء شوشترى معتقد است اين جملهء آخر از اضافات نسخهء ابن ابىالحديد است\r\n","page_name":" 465 ","page_number":465},
  {"content":"\r\n . \r\n","description":"","footnote":"","page_name":" 466 ","page_number":466},
  {"content":"\r\n\r\n\r\nشرح و تفسير راه و روش توبه\r\nامام عليه السلام راه نجات از گناه را در اين گفتار حكيمانهء خود نشان مىدهد و مىفرمايد : « گناهى كه بعد از آن مهلت دو ركعت نماز داشته باشم مرا نگران و غمگين نمىكند ( چراكه در اين نماز يا بعد از آن ، عفو و ) عافيت را از خدا مىطلبم ( و توبه مىكنم ) » ؛\r\n( مَا أَهَمَّنِي ذَنْبٌ أُمْهِلْتُ بَعْدَهُ حَتَّى أُصَلِّىَ رَكْعَتَيْنِ وَأَسْأَلَ اللَّهَ الْعَافِيَةَ )\r\n. جملهء\r\n« مَا أَهَمَّنِي ذَنْبٌ »\r\nبه معناى بىاهميت شمردن گناه نيست ، بلكه به معنى اندوهگين و نگران نشدن است ، چراكه انسان راه توبه را از طريق نماز باز مىكند . به هر حال اين كلام شريف ، تشويق به گناه نيست ، بلكه تشويق به توبه است به اين‌گونه كه هشدار مىدهد هر لحظه ممكن است مرگ انسان فرا برسد خواه عوامل درونى وجود او ازقبيل سكته‌ها و مرگ ناگهانى باعث شود و يا عوامل برونى و حوادث گوناگونى كه در يك لحظه به عمر انسان پايان مىدهد ، بنابراين انسان بايد مهلتى را كه براى دو ركعت نماز و توبه در پيشگاه خدا دارد از دست ندهد و فوراً شيطان را از خود دور سازد و به درگاه خدا روى آورد و با تعظيم و خضوع و اقرار به گناه و اظهار ندامت ، عفو و آمرزش را طلب كند .\r\nاين احتمال نيز در تفسير كلام فوق داده شده كه منظور امام عليه السلام اين است :\r\nهرگاه انسان نماز بعد از گناه انجام دهد ، از باب « إِنَّ الْحَسَنَاتِ يُذْهِبْنَ السَّيِّئَاتِ »\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nچنين نمازى آثار گناه را از نامهء اعمال او و روح و جانش محو مىكند . و جمع ميان هر دو تفسير مانعى ندارد .\r\nهمان‌گونه كه در بحث سند اين گفتار حكمت‌آميز گفته شد ، جملهء\r\n« وَأَسْأَلَ اللَّهَ الْعَافِيَةَ »\r\nدر غالب نسخ نهج‌البلاغه نيامده است ؛ ولى در نسخهء ابن ابىالحديد و صبحى صالح ذكر شده و مفهومش اين است كه از خدا عافيت از آلوده شدن به گناه در آينده و عافيت از عذاب الهى نسبت به گذشته را تقاضا مىكنم . اين جمله مىتواند اشاره‌اى به اين مطلب باشد كه انسان بعد از آلودگى به گناه و توبه مراقبت كند در آينده آلودهء گناه نشود و عافيت در برابر آن داشته باشد ، زيرا مطابق حديث معروفى كه از اميرمؤمنان على عليه السلام در بحارالانوار آمده ، ترك گناه آسان‌تر از درخواست توبه است\r\n( تَرْكُ الذَّنْبِ أَهْوَنُ مِنْ طَلَبِ التَّوْبَةِ )\r\n. « 1 »\r\n\r\nنكته حقيقت توبه و تأخير نينداختن آن\r\nتوبه ، درى از درهاى مهم رحمت الهى است كه به روى بندگان خطاكار گشوده شده است و اگر اين باب رحمت گشوده نمىشد ، گنهكاران در يأس و نوميدى و سپس گناه بيشتر فرو مىرفتند . بايد توجه داشت كه توبه شامل حال همه حتى انبيا و اوليا مىشود ؛ ولى هركدام توبهء خاص خود را دارند .\r\nامام صادق عليه السلام مىفرمايد :\r\n« التَّوْبَةُ حَبْلُ اللَّهِ وَمَدَدُ عِنَايَتِهِ وَلابُدَّ لِلْعَبْدِ مِنْ مُدَاوَمَةِ التَّوْبَةِ عَلَى كُلِّ حَالٍ وَكُلُّ فِرْقَةٍ مِنَ الْعِبَادِ لَهُمْ تَوْبَةٌ فَتَوْبَةُ الْأَنْبِيَاءِ مِنِ اضْطِرَابِ السِّرِّ وَتَوْبَةُ الْأَصْفِيَاءِ مِنَ التَّنَفُّسِ وَتَوْبَةُ الْأَوْلِيَاءِ مِنْ تَلْوِينِ الْخَطَرَاتِ وَتَوْبَةُ الْخَاصِّ مِنَ الْاشْتِغَالِ بِغَيْرِ اللَّهِ وَتَوْبَةُ الْعَامِّ مِنَ الذُّنُوبِ ؛\r\nتوبه ريسمان الهى\r\n\r\n\r\n","description":"","footnote":"\r\n( 1 ) . بحارالانوار ، ج 70 ، ص 364 . در حكمت 170 نيز به اين صورت آمده است : « تَرْكُ الذَّنْبِ أَهْوَنُ مِنْ طَلَبِ الْمَؤُونَةِ » ولى در تعدادى از نسخ ديگر همان عبارت « طَلَبَ التَّوْبَةِ » آمده است\r\n","page_name":" 468 ","page_number":468},
  {"content":"\r\n\r\nو امداد عنايت اوست و لازم است بندگان پيوسته و در هر حال به سراغ توبه بروند . ولى هر گروهى از بندگان ، توبهء خاص خود را دارند . توبهء پيامبران از اضطراب درون آن‌هاست و توبهء برگزيدگان از نَفَسى است كه به غير ياد خدا مىكشند و توبهء اولياء از خطرات رنگارنگى است كه در برابر آن‌ها ظاهر مىشود و توبهء خواص از اشتغال به غير خداست و توبهء عوام از گناهان است » . « 1 »\r\nتوبه به اندازه‌اى داراى اهميت است كه امام باقر عليه السلام مىفرمايد :\r\n« لا وَاللَّهِ مَا أَرَادَ اللَّهُ تَعَالَى مِنَ النَّاسِ إِلَّا خَصْلَتَيْنِ أَنْ يُقِرُّوا لَهُ بِالنِّعَمِ فَيَزِيدَهُمْ وَبِالذُّنُوبِ فَيَغْفِرَهَا لَهُمْ ؛\r\nنه ، به خدا قسم خداوند از بندگانش جز دو چيز نخواسته است :\r\nنخست اين‌كه به نعمت‌هاى او اقرار كنند ( و شكر نعمت به جاى آورند ) تا بر آن‌ها بيفزايد . ديگر اين‌كه به گناهانشان اعتراف ( و از آن‌ها توبه ) كنند تا آن‌ها را بر آنان ببخشد » . « 2 »\r\nاز جمله مسائلى كه به آن هشدار داده شده است تسويف و تاخير توبه است ، چراكه اگر انسان در آستانهء رفتن از اين جهان قرار گيرد يا نشانه‌هاى عذاب الهى ظاهر شود ، درهاى توبه بسته خواهد شد ، ازاين‌رو اميرمؤمنان على عليه السلام مىفرمايد :\r\n« إِنْ قَارَفْتَ سَيِّئَةً فَعَجِّلْ مَحْوَهَا بِالتَّوْبَةِ ؛\r\nاگر مرتكب گناه شدى هرچه زودتر آن را با آب توبه بشوى » . « 3 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 6 ، ص 31 ، ح 38\r\n( 2 ) . كافى ، ج 2 ، ص 426 ، ح 2\r\n( 3 ) . بحارالانوار ، ج 74 ، ص 210 ، ح 1\r\n","page_name":" 469 ","page_number":469},
  {"content":"\r\n . \r\n","description":"","footnote":"","page_name":" 470 ","page_number":470},
  {"content":"\r\n\r\n\r\n300 فقال عليه السلام وسُئِلَ عليه السلام : كَيْفَ يُحاسِبُ اللَّهُ الْخَلْقَ عَلى كَثْرَتِهِمْ ؟ كَمَا يَرْزُقُهُمْ عَلَى كَثْرَتِهِمْ ؛\r\nفَقِيلَ : كَيْفَ يُحاسِبُهُمْ وَلا يَرَوْنَهُ ؟\r\nفَقالَ عليه السلام : كَمَا يَرْزُقُهُمْ وَلَا يَرَوْنَهُ .\r\nاز امام عليه السلام پرسيدند : خداوند چگونه حساب همهء خلق را با آن فزونى كه دارند مىرسد ؟\r\nامام عليه السلام فرمود :\r\nهمان‌گونه كه آن‌ها را با آن فزونى كه دارند روزى مىدهد .\r\n( بار ديگر ) پرسيدند : چگونه به حساب آن‌ها رسيدگى مىكند در حالى كه او را نمىبينند ؟\r\nفرمود : همان‌گونه كه به همهء آن‌ها روزى مىدهد در حالى كه او را نمىبينند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر آورده است كه در اين‌جا به گفتهء ابن عبد ربه در عقد الفريد ، سؤال كننده سلمان\r\n","page_name":" 471 ","page_number":471},
  {"content":"\r\n\r\n\r\n\r\n","description":"","footnote":"\r\nفارسى رحمه الله بوده است و قابل توجه اين‌كه ابن عبد ربه فقط سؤال اوّل را ذكر كرده و از سؤال دوم صرف نظر نموده است ، زيرا او از كسانى است كه معتقدند خداوند در روز قيامت با همين چشم ديده مىشود . ( مصادر نهج‌البلاغه ، ج 4 ، ص 236 )\r\n","page_name":" 472 ","page_number":472},
  {"content":"\r\n\r\n\r\nشرح و تفسير پاسخ جالب به دو سؤال\r\nامام عليه السلام در اين گفتار حكمت‌آميز ، به دو سؤال پيچيده جواب‌هاى قانع‌كننده‌اى مىدهد . نخست از آن حضرت سؤال كردند : خداوند چگونه به حساب همهء مخلوقات با آن فزونى كه دارند مىرسد ؟ » ؛\r\n( وسُئِلَ عليه السلام : كَيْفَ يُحاسِبُ اللَّهُ الْخَلْقَ عَلى كَثْرَتِهِمْ ؟ )\r\n. گويى سؤال‌كننده گمان مىكرد محاسبهء خدا مانند محاسبهء يك حساب‌دار از افراد مختلف است كه براى هر يك بايد مدتى وقت صرف كند و اگر تعداد آن‌ها زياد باشد ممكن است ماه‌ها و سال‌ها طول بكشد ؛ ولى از قدرت خدا و حسابگرى او غافل بود . امام عليه السلام براى او مثالى زد تا به نكتهء اصلى مطلب كه قدرت وسيع خدا بر همه چيز است پى ببرد .\r\nحضرت در پاسخ او فرمود : « همان‌گونه كه آن‌ها را با آن فزونى كه دارند روزى مىدهد » ؛\r\n( فقال عليه السلام : كَمَا يَرْزُقُهُمْ عَلَى كَثْرَتِهِمْ )\r\n. در ميان مردم ، معمول است هنگامى كه افرادى مىخواهند مثلًا جيرهء غذايى خود را بگيرند به صف مىايستند و هرچه شماره آن‌ها بيشتر باشد صف آن‌ها طولانىتر و مدت گرفتن جيرهء غذايى زيادتر مىشود . در حالى كه خداوند در آنِ واحد جيرهء غذايى همه را به آن‌ها مىرساند بىآن‌كه صفى وجود داشته باشد يا براى آن معطل شوند . البته اين جيرهء غذايى تدريجى و روز به روز است ؛ اما در\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nهر روز همه را همزمان روزى مىدهد . كسى كه چنين قدرتى دارد ، در مورد حساب نيز همه را در زمان واحد محاسبه مىكند .\r\nسؤال كننده سپس سؤال ديگرى را در همين موضوع عنوان كرد و تصورش اين بود كه محاسبه كردن نياز به رويارويى دارد ، در حالى كه مردم خدا را نمىبينند ، ازاين‌رو سؤال كرد چگونه آن‌ها را محاسبه مىكند در حالى كه او را نمىبينند ؟\r\n( فَقِيلَ : كَيْفَ يُحاسِبُهُمْ وَلا يَرَوْنَهُ ؟ )\r\n. امام عليه السلام در اين‌جا نيز با ذكر همان مثال سابق شنونده را قانع ساخت ، فرمود :\r\n« همان‌گونه كه به همهء آن‌ها روزى مىدهد و او را نمىبينند » ؛\r\n( فَقالَ عليه السلام : كَمَا يَرْزُقُهُمْ وَلَا يَرَوْنَهُ )\r\n. از آسمان و زمين براى آن‌ها روزى مىفرستد ، درختان ميوه مىدهند ، زمين‌ها دانه‌هاى غذايى را پرورش مىدهند ، حيوانات شيرده شير مىدهند و خلاصه ابر و باد و مه و خورشيد و فلك دركارند و روزىِ روزىخواران را مىرسانند بىآن‌كه كسى رازق حقيقى را با چشم ببيند .\r\nدر قيامت نيز همين‌گونه است : نامه‌هاى اعمال گشوده مىشوند و همهء انسان‌ها در برابر ميزان عدل پروردگار قرار مىگيرند و وزن اعمال آنان و محاسبهء كارهاى تمام عمرشان ، در يك لحظه انجام مىشود . همان‌گونه كه قرآن مجيد در هشت آيهء مختلف قرآن فرموده است : خداوند ، « سريع الحساب » است . « إِنَّ اللَّهَ سَرِيعُ الْحِسَابِ » ، « وَاللَّهُ سَرِيعُ الْحِسَابِ » ، « وَهُوَ سَرِيعُ الْحِسَابِ » .\r\nدر روايات اسلامى نيز مىخوانيم :\r\n« إنَّهُ سُبْحانَهُ يُحاسِبُ جَميعَ عِبادِهِ عَلى مِقْدارِ حَلْبِ شاةٍ ؛\r\nخداوند حساب همهء بندگان را در زمان كوتاهى به‌اندازهء دوشيدن گوسفند رسيدگى مىكند » . « 1 »\r\nدر روايت ديگرى آمده است :\r\n« إنَّ اللَّهَ تَعالى يُحاسِبُ الْخَلائِقَ كُلَّهُمْ في مِقْدارِ\r\n\r\n\r\n","description":"","footnote":"\r\n( 1 ) . مجمع البيان ، ج 4 ، ص 75\r\n","page_name":" 474 ","page_number":474},
  {"content":"\r\n\r\nلَمْحِ الْبَصَرِ ؛\r\nخداوند حساب همهء بندگان را در يك لحظه مىرسد » . « 1 »\r\nدر حديث ديگرى وارد شده است :\r\n« بِمِقْدارِ فَواقِ النّاقَةِ »\r\n. « 2 » « فَواق » به عقيدهء بعضى به معناى فاصلهء ميان دو بار دوشيدن شير از شتر است كه مقدارى مىدوشند ، كمى صبر مىكنند و مجدداً مىدوشند . اين فاصله را « فواق » مىنامند .\r\nبعضى نيز آن را به معناى فاصله‌اى مىدانند كه ميان باز كردن انگشتان و بستن آن به هنگام دوشيدن شير با انگشت پيدا مىشود و در هر صورت كنايه از زمان بسيار كوتاه است .\r\n\r\nنكته سرعت محاسبهء الهى\r\nبعضى تصور كرده‌اند كه ميان آنچه امام عليه السلام در اين كلام شريف فرموده و با آيات قرآن هماهنگ است كه خدا را در آيات زيادى « سَريعُ الْحِساب » معرفى كرده است ، با آيهء ديگرى كه مىگويد : روز قيامت به مقدار پنجاه هزار سال طول مىكشد : « فِى يَوْمٍ كَانَ مِقْدَارُهُ خَمْسِينَ أَلْفَ سَنَةٍ » « 3 » منافاتى وجود دارد ، زيرا آيات سرعت حساب و رواياتى كه در ذيل آن وارد شده مىگويد : حساب همهء خلايق به سرعت انجام مىگيرد ؛ در حالى كه آيهء سورهء « معارج » زمان آن را پنجاه هزار سال گفته است ؛ ولى با توجه به اين‌كه اين آيه هيچ سخنى دربارهء مسئلهء حسابرسى خلائق در بر ندارد ، مىتوان گفت كه توقف گروهى در عرصهء محشر به مدت طولانى نه براى حسابرسى ، بلكه نوعى مجازات و سرگردانى است و اين دربارهء كافران و بدكاران است و گرنه مطابق بعضى از روايات ، مؤمن توقفش در عرصهء محشر بسيار كوتاه است .\r\n\r\n\r\n","description":"","footnote":"\r\n( 1 ) . مجمع البيان ، ج 2 ، ص 51\r\n( 2 ) . روح المعانى ، ج 1 ، ص 477\r\n( 3 ) . معارج ، آيهء 4\r\n","page_name":" 475 ","page_number":475},
  {"content":"\r\n\r\nدر حديثى آمده است كه بعد از نزول آيهء فوق ، ابو سعيد خدرى كه از صحابهء پيغمبر اكرم صلى الله عليه و آله بود خدمتش عرضه داشت كه چقدر اين روز طولانى است ! پيامبر صلى الله عليه و آله فرمود :\r\n« وَالَّذِي نَفْسُ مُحَمَّدٍ بِيَدِهِ إِنَّهُ لَيُخَفَّفُ عَلَى الْمُؤْمِنِ حَتَّى يَكُونَ أَخَفَّ عَلَيْهِ مِنْ صَلاةٍ مَكْتُوبَةٍ يُصَلِّيهَا فِي الدُّنْيَا ؛\r\nقسم به كسى كه جان من در قبضهء قدرت اوست اين روز طولانى آن‌قدر نسبت به فرد باايمان سبك مىشود كه حتى از مدت زمان خواندن يك نماز كه در دنيا مىخواند كمتر خواهد بود » . « 1 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 7 ، ص 123\r\n","page_name":" 476 ","page_number":476},
  {"content":"\r\n\r\n\r\n301 و قال عليه السلام رَسُولُكَ تَرْجُمَانُ عَقْلِكَ ، وَكِتَابُكَ أَبْلَغُ مَا يَنْطِقُ عَنْكَ !\r\nامام عليه السلام فرمود :\r\nفرستادهء تو نشانهء عقل تو و نامه‌ات گوياترين سخن‌گوى توست . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر مىگويد : اين گفتار حكيمانه بخشى از وصيتى است كه امام عليه السلام براى فرزندش ( امام حسن عليه السلام ) بيان فرموده كه متن آن را كلينى رحمه الله در كتابش به نام الرسائل ذكر كرده ؛ ولى تنها ، جملهء اول آمده است . آن‌گاه مىافزايد : قاضى قضاعى در دستور معالم الحكم و طرطوشى در سراج الملوك و كراجكى در كنزالفوائد جملهء اوّل را ذكر كرده‌اند . نيز « ميدانى » آن را در مجمع الامثال و ابن طلحهء شافعى در مطالب السؤول آورده‌اند . آمُدى در غررالحكم آن را به دو صورت ذكر كرده كه هر دو صورت با آنچه در نهج‌البلاغه آمده تفاوت دارد . اين احتمال نيز وجود دارد كه امام عليه السلام اين سخن را با تعبيرات مختلف در مواقع متفاوت بيان فرموده باشد . ( مصادر نهج‌البلاغه ، ج 4 ، ص 236 )\r\n","page_name":" 477 ","page_number":477},
  {"content":"\r\n . \r\n","description":"","footnote":"","page_name":" 478 ","page_number":478},
  {"content":"\r\n\r\n\r\nشرح و تفسير از نشانه‌هاى عقل\r\nامام عليه السلام در اين گفتار حكيمانه به دو نكته اشاره مىكند كه هركدام براى شناخت اشخاص ، كارساز است .\r\nنخست مىفرمايد : « فرستادهء تو نمايندهء عقل توست » ؛\r\n( رَسُولُكَ تَرْجُمَانُ عَقْلِكَ )\r\n. يعنى مردم مىتوانند از انتخاب فرستاده ، به ميزان عقل تو پى ببرند ؛ هرگاه تو ، انسان فرهيخته ، دانشمند و عاقل و با تقوا و شجاع را به عنوان فرستادهء خود به سوى شخص يا جمعيتى برگزينى آن‌ها مىفهمند كه تو در چه پايه‌اى از عقل و درايت قرار دارى و به تعبير ديگر ، آنچه در درون توست از اين طريق بيرون مىريزد و خفاياى وجودت آشكار مىشود . در ضمن اين درسى است براى همهء ما كه در انتخاب فرستاده دقت كنيم و براى شناخت مخالفان خود نيز ازاين‌روش بهره بگيريم .\r\nدر دومين جمله مىفرمايد : « نامهء تو گوياترين سخن‌گوى توست » ؛\r\n( وَكِتَابُكَ أَبْلَغُ مَا يَنْطِقُ عَنْكَ ! )\r\n. زيرا آنچه در درون افكار انسان است و همچنين فضايل و رذايل اخلاقى از نوك قلم انسان بر صفحهء كاغذ جارى مىشود . به همين دليل هر كسى را به خوبى مىتوان از نوشتهء او شناخت .\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nامروز نيز بهترين راه براى قضاوت كردن دربارهء كسانى كه صدها يا هزاران سال قبل از ما مىزيستند مطالعهء آثار مكتوب آن‌هاست ، چراكه شخصيتشان در آثار مكتوبشان تجلى مىكند .\r\nبر اين اساس ، اين جمله نيز حاوى دو دستور است : هم مراقب نوشته‌هاى خود باشيم ، هم روحيات ديگران را از نوشته‌هايشان استنباط كنيم .\r\nيكى از شعراى عرب اين دو جملهء حكيمانه را در دو بيت شعر به صورت زيبايى آورده ، مىگويد :\r\n تَخَيَّر إذا ما كُنْتَ فِي الْأَمْرِ مُرْسِلًا * فَمَبْلَغُ آراءِ الرّجالِ رَسُولُها\r\nوَرَوّ وَفَكّرْ فِي الْكِتابِ فَإِنَّما * بِأَطْرافِ أَقْلامِ الرّجالِ عُقُولُها \r\nدر انتخاب فرستاده دقت كن - زيرا فرستاده‌هاى افراد نشانهء آراء و افكار آن‌ها هستند .\r\nبه هنگام نوشتن نامه بسيار دقت و فكر كن ، زيرا - عقول انسان‌ها از نوك قلم‌هاى آن‌ها تراوش مىكند . « 1 »\r\n\r\nنكته طرق شناخت انسان‌ها\r\nبسيارى از مردم به آسانى باطن خود را ظاهر نمىكنند و انسان در تعامل با آن‌ها گرفتار مشكل مىشود . براى شناختن اين‌گونه اشخاص راه‌هاى فراوانى هست كه در قرآن مجيد و روايات اسلامى اشاراتى به آن‌ها شده است .\r\nقرآن مجيد ، هم دربارهء خوبان و هم دربارهء بدان اشاراتى دارد . در مورد نيازمندان آبرومندى كه هيچ‌گاه نياز خود را آشكار نمىكنند مىفرمايد :\r\n« يَحْسَبُهُمُ الْجَاهِلُ أَغْنِيَاءَ مِنَ التَّعَفُّفِ تَعْرِفُهُمْ بِسِيمَاهُمْ » ؛ و از شدّت\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 19 ، ص 207\r\n","page_name":" 480 ","page_number":480},
  {"content":"\r\n\r\nخويشتن‌دارى ، افراد ناآگاه آن‌ها را بىنياز مىپندارند ؛ امّا آن‌ها را از چهره‌هايشان مىشناسى » . « 1 »\r\nدربارهء منافقانى كه سعى دارند چهرهء واقعى خود را با سخنان دروغين مخفىكنند مىفرمايد : « وَلَوْ نَشَاءُ لَأَرَيْنَاكَهُمْ فَلَعَرَفْتَهُمْ بِسِيمَاهُمْ وَلَتَعْرِفَنَّهُمْ فِى لَحْنِ الْقَوْلِ وَاللَّهُ يَعْلَمُ أَعْمَالَكُمْ » ؛ و اگر ما بخواهيم ، آن‌ها را به تو نشان مىدهيم تا آنان را با قيافه‌هايشان بشناسى ، هر چند مىتوانى آن‌ها را از طرز سخنانشان بشناسى ؛ و خداوند اعمال شما را مىداند » . « 2 »\r\nدر كلمات قصار خوانديم :\r\n« مَا أَضْمَرَ أَحَدٌ شَيْئاً إِلَّا ظَهَرَ فِي فَلَتَاتِ لِسَانِهِ وَصَفَحَاتِ وَجْهِهِ ؛\r\nهيچ‌كس چيزى را در دل پنهان نمىكند مگر اين‌كه در سخنانى كه از زبان او مىپرد و در چهره و قيافه‌اش آشكار مىگردد » . « 3 »\r\nدر ذيل گفتار حكيمانهء 295 نيز اين روايت گذشت كه امام اميرمؤمنان عليه السلام مىفرمايد :\r\n« مَنِ اشْتَبَهَ عَلَيْكُمْ أَمْرُهُ وَلَمْ تَعْرِفُوا دِينَهُ فَانْظُرُوا إِلَى خُلَطَائِهِ ؛\r\nهرگاه وضع باطنى كسى بر شما مشتبه شود و دين او را نتوانيد بشناسيد ، نگاه به همنشينانش كنيد » . « 4 »\r\nاز كلام حكيمانهء مورد بحث نيز مىتوان همين معنا را استفاده كرد كه براى شناختن افراد به دو چيز در آن‌ها دقت كنيم : نخست ، رسولان و فرستادگان آن‌ها و ديگر ، لحن و محتواى نامه‌هايشان . البته اين گفته دربارهء كسانى صادق است كه داراى رسول و فرستاده و نامه‌هاى خاصى هستند .\r\nاين سخن در تاريخ زندگى پيغمبر اكرم صلى الله عليه و آله و اميرمؤمنان عليه السلام و ساير اولياء اللَّه به خوبى ديده مىشود . رسول خدا صلى الله عليه و آله براى پيشگيرى از توطئهء مشركان مكه در\r\n\r\n\r\n","description":"","footnote":"\r\n( 1 ) . بقره ، آيهء 273\r\n( 2 ) . محمد ، آيهء 30\r\n( 3 ) . نهج‌البلاغه ، حكمت 26\r\n( 4 ) . بحارالانوار ، ج 71 ، ص 197 ، ح 31\r\n","page_name":" 481 ","page_number":481},
  {"content":"\r\n\r\nحبشه ، جعفر بن ابىطالب را كه مردى هوشيار و شجاع بود به نمايندگى خويش همراه گروه مهاجران فرستاد .\r\nدر داستان آيات برائت كه مبدأ تحولى در جهان اسلام شد ، آن را به‌وسيلهء على بن ابىطالب عليه السلام فرستاد و اميرمؤمنان عليه السلام در داستان حَكَميّت اصرار داشت كه ابن عباس يا مالك اشتر حكميّت از جانب او و اصحابش را بپذيرند ، هرچند افراد نادان و ظاهربين مخالفت كردند و ابوموسى را بر حضرت تحميل كردند و در مقابل ، معاويه عمرو عاص را فرستاد كه مردى بسيار حيله‌گر و دنياپرست و بىايمان بود .\r\nدر مورد اين‌كه نامهء انسان‌ها از عقل و درايت آنان حكايت مىكند نيز روايات زيادى از معصومان عليهم السلام وارد شده است ؛ از جمله در حديثى از امام اميرمؤمنان عليه السلام مىخوانيم :\r\n« إذا كَتَبْتَ كِتاباً فَأَعِدْ فِيهِ النَّظَرَ قَبْلَ خَتْمِهِ فَإِنَّما تَخْتِمُ عَلى عَقْلِكَ ؛\r\nهنگامى كه نامه‌اى مىنويسى بار ديگر پيش از آن‌كه آن را مهر و امضا كنى در آن نگاه دقيق كن ، زيرا عقل خود را مهر و امضا مىكنى » . « 1 »\r\nدر حديث ديگرى از آن حضرت آمده است :\r\n« عُقُولُ الْفُضَلاءِ في أطْرافِ أقْلامِها ؛\r\nعقول دانشمندان در نوك قلم‌هاى آن‌هاست » . « 2 »\r\n* * *\r\n\r\n\r\n","description":"","footnote":"\r\n( 1 ) . غررالحكم ، ح 285\r\n( 2 ) . همان ، ح 288\r\n","page_name":" 482 ","page_number":482},
  {"content":"\r\n\r\n\r\n302 و قال عليه السلام ما الْمُبْتَلَى الَّذِي قَدِ اشْتَدَّ بِهِ الْبَلَاءُ ، بِأَحْوَجَ إِلَى الدُّعَاءِ مِنَ الْمُعَافَى الَّذِي لَا يَأْمَنُ الْبَلَاءَ !\r\nامام عليه السلام فرمود :\r\nآن‌كس كه به شدت به بلا مبتلاست از كسى كه مبتلا نيست ولى در هيچ لحظه ايمن از بلا نمىباشد ، محتاج‌تر به دعا نيست . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nبه گفتهء خطيب رحمه الله در مصادر ، شيخ صدوق ( كه پيش از سيّد رضى مىزيسته است ) اين گفتار حكيمانه را در كتاب امالى خود با كمى تفاوت آورده است . نيز قاضى قضاعى در كتاب الدستور با تفاوتى آن را ذكر كرده است ، همچنين آمُدى در غررالحكم . بنابراين كلام پيش‌گفته ، قبل و بعد از سيّد رضى رحمه الله در كتب ديگر نيز آمده است . ( مصادر نهج‌البلاغه ، ج 4 ، ص 237 )\r\n","page_name":" 483 ","page_number":483},
  {"content":"\r\n . \r\n","description":"","footnote":"","page_name":" 484 ","page_number":484},
  {"content":"\r\n\r\n\r\nشرح و تفسير نيازمندان به دعا\r\nامام عليه السلام در اين گفتار حكيمانه به نكته‌اى اشاره مىكند كه بسيارى از افراد از آن غافلند ، مىفرمايد : « آن‌كس كه به شدت به بلا مبتلاست از كسى كه مبتلا نيست ولى در هيچ لحظه ايمن از بلا نمىباشد ، محتاج‌تر به دعا نيست » ؛\r\n( مَا الْمُبْتَلَى الَّذِي قَدِ اشْتَدَّ بِهِ الْبَلَاءُ ، بِأَحْوَجَ إِلَى الدُّعَاءِ مِنَ الْمُعَافَى الَّذِي لَايَأْمَنُ الْبَلَاءَ ! )\r\n. اشاره به اين‌كه مردم غالباً به افراد گرفتار توجه دارند به خصوص گرفتارانى كه به شدت مبتلا شده‌اند ؛ يا گرفتارى مالى يا انواع بيمارىها يا مسائل مختلف .\r\nو كسانى كه به آنان علاقه‌مندند دعا مىكنند كه خدا آن‌ها را از گرفتارى رهايى بخشد و از كسانى كه ظاهراً سالم و بدون گرفتارى هستند غافلند ؛ در حالى كه آن‌ها نيز به همان اندازه و گاه بيشتر نياز به دعا دارند ، زيرا هر لحظه ممكن است نعمت عافيت ، آرامش ، غنا و ثروت از آن‌ها گرفته شود يا لغزشى دامن‌گير آن‌ها گردد و در دام شيطان گرفتار شده ، از نظر معنوى سقوط كنند و آلودهء گناهانى گردند كه تا آخر عمر نيز نتوانند آثار آن را بر طرف سازند . با اين توجه ، هر دو گروه نيازمند دعا هستند ، در حالى كه مردم معمولًا به يكى توجه داشته و از ديگرى غافلند .\r\nاضافه بر اين ، افرادى كه در عافيتند گاه گرفتار غرور و غفلت فوق‌العاده‌اى مىشوند در حالى كه مبتلايان ، نه مغرورند و نه غافل و پيوسته به در خانهء خدا\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nرفته و دعا مىكنند ، و از اين نظر حال عافيت‌مندان از مبتلايان سخت‌تر است .\r\nاز همين رو در حديثى از امام صادق عليه السلام مىخوانيم كه شبى از شب‌ها رسول خدا صلى الله عليه و آله در خانهء ام‌سلمه بود . ( ام‌سلمه ) ناگهان بيدار شد و حضرت را نديد .\r\nگفت : شايد به خانهء همسران ديگر رفته است . برخاست و به جست‌وجوى آن حضرت رفت . ناگهان ديد پيغمبر اكرم صلى الله عليه و آله در گوشه‌اى از خانه ايستاده و دست‌ها را بلند كرده و مىگويد :\r\n« اللَّهُمَّ لا تَنْزِعْ مِنِّي صَالِحَ مَا أَعْطَيْتَنِي أَبَداً اللَّهُمَّ لا تُشْمِتْ بِي عَدُوّاً وَلا حَاسِداً أَبَداً اللَّهُمَّ وَلا تَرُدَّنِي فِي سُوءٍ اسْتَنْقَذْتَنِي مِنْهُ أَبَداً اللَّهُمَّ وَلا تَكِلْنِي إِلَى نَفْسِي طَرْفَةَ عَيْنٍ أَبَداً ؛\r\nخداوندا ! نعمت‌هاى شايسته‌اى را كه به من داده‌اى هرگز از من مگير . خداوندا ! دشمنان و حسودان را از شماتت من باز دار .\r\nخداوندا ! مرا به حال بدى كه از آن نجاتم داده‌اى هرگز بازمگردان . خداوندا ! مرا هرگز لحظه‌اى به خود وامَگذار » . « 1 »\r\nعلامهء مجلسى رحمه الله در جلد 90 بحارالانوار بابى تحت عنوان « اقدام به دعا در شدت و رخاء و در جميع احوال » ذكر كرده است و روايات زيادى در اين باب آورده است ؛ از جمله همين گفتار حكيمانهء مورد بحث .\r\nدر روايت ديگرى از اميرمؤمنان عليه السلام نقل مىكند كه فرمود :\r\n« تَقَدَّمُوا بِالدُّعَاءِ قَبْلَ نُزُولِ الْبَلاءِ ؛\r\nپيش از آن‌كه بلا نازل شود دعا كنيد » . « 2 »\r\nدر حديث ديگرى از امام صادق عليه السلام نقل مىكند :\r\n« مَنْ سَرَّهُ أَنْ يُسْتَجَابَ لَهُ فِي الشِّدَّةِ فَلْيُكْثِرِ الدُّعَاءَ فِي الرَّخَاءِ ؛\r\nكسى كه دوست دارد به هنگام شدت و بلا دعايش مستجاب شود ، در زمانى كه در راحتى و آرامش است دعا زياد كند » . « 3 »\r\nجالب اين‌كه در حديث ديگرى از آن حضرت مىخوانيم :\r\n« إِذَا دَعَا الْعَبْدُ فِي الْبَلاءِ وَلَمْ يَدْعُ فِي الرَّخَاءِ حَجَبَتِ الْمَلائِكَةُ صَوْتَهُ وَقَالُوا هَذَا صَوْتٌ غَرِيبٌ أَيْنَ\r\n\r\n\r\n","description":"","footnote":"\r\n( 1 ) . بحارالانوار ، ج 16 ، ص 217 ، ح 6\r\n( 2 ) . همان ، ج 90 ، ص 380 ، ح 1\r\n( 3 ) . همان ، ص 381 ، ح 7\r\n","page_name":" 486 ","page_number":486},
  {"content":"\r\n\r\nكُنْتَ قَبْلَ الْيَوْمِ ؛\r\nزمانى كه بنده‌اى از بندگان خدا به هنگام بلا دعا كند و در رخاء و آرامش دعا نكند فرشتگان جلوى صداى او را مىگيرند و مىگويند : اين صداى ناشناخته‌اى است ، تا امروز كجا بودى ؟ » . « 1 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 90 ، ص 382 ، ح 10\r\n","page_name":" 487 ","page_number":487},
  {"content":"\r\n . \r\n","description":"","footnote":"","page_name":" 488 ","page_number":488},
  {"content":"\r\n\r\n\r\n303 و قال عليه السلام النَّاسُ أَبْنَاءُ الدُّنْيَا ، وَلَا يُلامُ الرَّجُلُ عَلَى حُبِّ أُمِّهِ .\r\nامام عليه السلام فرمود :\r\nمردم ، فرزندان دنيا هستند و كسى را نمىتوان به سبب محبت\r\nبه مادرش سرزنش كرد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب از ثعالبى در كتاب التمثيل و المحاضره و راغب در كتاب محاضرات الادباء اين كلام حكيمانه را از اميرمؤمنان عليه السلام به صورت‌هاى ديگرى نقل كرده و حتى از ابن ابىالحديد روايتى به همين مضمون ولى با تفاوت‌هايى آورده است . ( مصادر نهج‌البلاغه ، ج 4 ، ص 238 ) .\r\nدر غررالحكم نيز همين حديث شريف با تفاوت‌هايى آمده كه نشان مىدهد از منبع ديگرى جز نهج‌البلاغه گرفته شده است . ( غررالحكم ، ح 2399 ) . همچنين در كتاب مطالب السؤول به عين عبارت نهج‌البلاغه آمده است . ( مطالب السؤول ، ص 281 )\r\n","page_name":" 489 ","page_number":489},
  {"content":"\r\n . \r\n","description":"","footnote":"","page_name":" 490 ","page_number":490},
  {"content":"\r\n\r\n\r\nشرح و تفسير مردم ، فرزند دنيا هستند\r\nامام عليه السلام در اين كلام حكيمانه به واقعيتى اشاره مىكند كه كاملًا منطقى است ، مىفرمايد : « مردم ، فرزندان دنيا هستند و كسى را نمىتوان به سبب محبت به مادرش سرزنش كرد » ؛\r\n( النَّاسُ أَبْنَاءُ الدُّنْيَا ، وَلَا يُلامُ الرَّجُلُ عَلَى حُبِّ أُمِّهِ )\r\n. تشبيه دنيا به مادر به سبب آن است كه همه چيز ما از اين آب و خاك آفريده شده و در دامان اين جهان متولد شده و در آن پرورش يافته‌ايم ، بنابراين دنيا را تشبيه به مادر كردن كاملًا مناسب است و تعبير وطن به مادر كه بسيار رايج است نيز در واقع ناظر به همين معناست كه ما وقتى در كشورى متولد شده و در فضاى آن پرورش يافته‌ايم ، آن كشور به منزلهء مادر ماست و علاقه داشتن به مادر امرى طبيعى است ، بنابراين ، هم علاقهء به وطن و هم علاقهء به دنيا امرى طبيعى است و جاى تعجب نيست .\r\nدر اين‌كه هدف اصلى امام عليه السلام از بيان اين حقيقت چيست ؟ در ميان شارحان نهج‌البلاغه اختلاف نظر است . بعضى آن را نوعى مذمت و نكوهش نسبت به محبت دنيا شمرده‌اند و بعضى به عكس ، محبت دنيا را امرى طبيعى مىدانند .\r\nحقيقت اين است كه امام عليه السلام مى خواهد بفرمايد : نه از علاقهء خودتان به دنيا نگران باشيد و نه از علاقهء ديگران نسبت به آن ، چراكه پيوندى بسيار مستحكم ميان شما و دنياست . از آن بترسيد كه اين علاقه افراطى شود\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nو به شكل دنياپرستى درآيد .\r\nشبيه همين معنا روايت ديگرى است كه در آن مىخوانيم : كسى حضور اميرمؤمنان عليه السلام برخاست و عرض كرد : اى اميرمؤمنان ! چرا ما دنيا را دوست داريم ؟ امام عليه السلام فرمود : چون ما از دنيا آفريده شده‌ايم . آيا مىشود كسى را به سبب محبتش نسبت به پدر و مادر سرزنش كرد ؟ » ؛\r\n( رُوِىَ عَنْ أميرِالْمُؤْمِنينَ عليه السلام أنَّ رَجُلًا قامَ إِلَيْهِ ، فَقالَ : يا أَمِيرَالْمُؤْمِنينَ ما بالُنا نُحِبُّ الدُّنْيا ، قالَ : لِأنّا مِنْها وَهَلْ يُلامُ الرَّجُلُ بِحُبّهِ لِأبِيهِ وَأُمّهِ ؟ قالَ : وَأَنْشَدَنا أبُو عَبْدِاللَّهِ الْأَزْدي )\r\n. « 1 »\r\nبنابراين هرگز نبايد علاقهء مردم به مال و زن و فرزند و خانه و شهر و كشورشان را مورد ملامت قرار داد و حتى نبايد انتظار داشته باشيم كه مردم به همهء اين امور پشت پا زنند . مهم اين است كه براى رسيدن به دنيا آلودهء به گناه نشوند و ايمان و شرف خود را به آن نفروشند .\r\nدر حديث معروفى مىخوانيم :\r\n« لَيْسَ مِنَّا مَنْ تَرَكَ دُنْيَاهُ لِآخِرَتِهِ وَلا آخِرَتَهُ لِدُنْيَاهُ ؛\r\nكسى كه دنياى خود را براى آخرتش ترك كند از ما نيست ، همچنين كسى كه آخرتش را براى دنيا ترك گويد » . « 2 »\r\nبه تعبير ديگر دنيايى خوب است كه وسيلهء رسيدن به آخرت باشد نه آن‌كه هدف اصلى انسان را تشكيل دهد ، همان‌گونه كه در ساير كلمات امام عليه السلام آمده است .\r\n« مَنْ أَبْصَرَ بِهَا بَصَّرَتْهُ وَ مَنْ أَبْصَرَ إِلَيْهَا أَعْمَتْهُ ؛\r\nآن‌كس كه به‌وسيلهء دنيا بنگرد به او بصيرت و بينايى مىبخشد و آن‌كس كه به دنيا بنگرد نابينايش مىكند » . « 3 » آرى دنيا وسيله است نه هدف .\r\nبنابراين آنچه به عنوان نكوهش دنيا در روايات مختلف آمده است ناظر به روش كسانى است كه ارزش‌هاى والاى انسانى و اسلامى را فداى منافع مادّى\r\n\r\n\r\n","description":"","footnote":"\r\n( 1 ) . تيسير المطالب ، ص 466 ، ح 620\r\n( 2 ) . من لا يحضره الفقيه ، ج 3 ، ص 156 ، ح 3568\r\n( 3 ) . نهج‌البلاغه ، خطبهء 82\r\n","page_name":" 492 ","page_number":492},
  {"content":"\r\n\r\nمىكنند و دل و دين بر سر دنيا مىنهند و گرنه زندگى آبرومندانه و بهره‌گيرى معقول از نعمت‌هاى خدا هرگز در اسلام ممنوع و نكوهيده نيست .\r\nقرآن مجيد نيز به اين حقيقت اشاره دارد و مىفرمايد : « زُيِّنَ لِلنَّاسِ حُبُّ الشَّهَوَاتِ مِنْ النِّسَاءِ وَالْبَنِينَ وَالْقَنَاطِيرِ الْمُقَنْطَرَةِ مِنْ الذَّهَبِ وَالْفِضَّةِ وَالْخَيْلِ الْمُسَوَّمَةِ وَالْأَنْعَامِ وَالْحَرْثِ ذَلِكَ مَتَاعُ الْحَيَاةِ الدُّنْيَا وَاللَّهُ عِنْدَهُ حُسْنُ الْمَآبِ » ؛ محبّت امور مادى ، از زنان و فرزندان و اموال هنگفت از طلا و نقره و اسب‌هاى ممتاز و چهارپايان و زراعت ، در نظر مردم جلوه داده شده است ؛ ( تا در پرتو آن ، آزمايش و تربيت شوند ؛ ولى ) اين‌ها ( در صورتى كه هدف نهايى آدمى را تشكيل دهند ، ) سرمايهء زندگى پست ( مادى ) است ؛ و سرانجام نيك ( و زندگىِ و الا و جاويدان ) ، نزد خداست » . « 1 »\r\nاين تزئين در واقع يك تزئين طبيعى است منتها نبايد انسان فقط به آن بينديشد و در آن غرق شود . بايد فراموش نكند كه مطابق آنچه در ذيل آيه آمده ، اين‌ها متاع دنياست ؛ متاعى ناپايدار و گذرا . مهم سراى جاويدان و حيات ابدى است .\r\n* * *\r\n\r\n\r\n","description":"","footnote":"\r\n( 1 ) . آل عمران ، آيهء 14\r\n","page_name":" 493 ","page_number":493},
  {"content":"\r\n . \r\n","description":"","footnote":"","page_name":" 494 ","page_number":494},
  {"content":"\r\n\r\n\r\n304 و قال عليه السلام إِنَّ الْمِسْكِينَ رَسُولُ اللَّهِ ، فَمَنْ مَنَعَهُ فَقَدْ مَنَعَ اللَّه ، وَمَنْ أَعْطَاهُ فَقَدْ أَعْطَى اللَّهَ .\r\nامام عليه السلام فرمود :\r\nمستمند ، فرستادهء خداست ، كسى كه از او دريغ دارد از خدا دريغ داشته و كسى كه به او عطا كند به خداوند عطا كرده است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين حديث شريف را طبق گفتهء مرحوم خطيب ، ابوحنيفه ، نعمان مصرى ( متوفاى 363 ) پيش از سيّد رضى در كتاب دعائم الاسلام آورده و در غررالحكم نيز ( با تفاوتى ) بعد از مرحوم سيّد رضى آمده است . ( مصادر نهج‌البلاغه ، ج 4 ، ص 238 ) . ولى عجيب اين‌كه ما اين حديث شريف را در كتاب دعائم الاسلام موجود نيافتيم\r\n","page_name":" 495 ","page_number":495},
  {"content":"\r\n . \r\n","description":"","footnote":"","page_name":" 496 ","page_number":496},
  {"content":"\r\n\r\n\r\nشرح و تفسير نيازمند ، فرستادهء خداست !\r\nامام عليه السلام در اين گفتار حكيمانه براى تشويق همگان به كمك كردن به نيازمندان مىفرمايد : « مستمند و مسكين فرستادهء خداست ، كسى كه از كمك كردن به او دريغ داشته باشد از خدا دريغ داشته و آن‌كس كه به او عطا كند به خداوند عطا كرده است » ؛\r\n( إِنَّ الْمِسْكِينَ رَسُولُ اللَّهِ ، فَمَنْ مَنَعَهُ فَقَدْ مَنَعَ اللَّه ، وَمَنْ أَعْطَاهُ فَقَدْ أَعْطَى اللَّهَ )\r\n. اين تعبير نهايت لطف خدا را به كسانى نشان مىدهد كه به نيازمندان كمك مىكنند و در ضمن ، اين پيام را به ما مىدهد كه مسكين و مستمند را خوار نشمريم و كمترين اهانتى به او روا مداريم و اگر كمكى مىكنيم خالى از هرگونه منت و آزار و اهانت باشد ، زيرا او فرستادهء خداست و كسى كه به رسول و فرستادهء ديگرى اهانت كند در واقع به خود آن شخص اهانت كرده و كسى كه رسول ديگرى را احترام و اكرام كند فرستندهء رسول را اكرام و احترام كرده است .\r\nقرآن مجيد نيز تعبيرى متفاوت ولى در همين راستا دارد . دربارهء كمك به نيازمندان مىفرمايد : « مَّنْ ذَا الَّذِي يُقْرِضُ اللَّهَ قَرْضاً حَسَناً فَيُضَاعِفَهُ لَهُ أَضْعَافاً كَثِيرَةً » ؛ كيست كه به خدا قرض الحسنه دهد ( و از اموالى كه خدا به او بخشيده ، انفاق كند ، ) تا آن را براى او ، چندين برابر كند ؟ » . « 1 »\r\n\r\n\r\n","description":"","footnote":"\r\n( 1 ) . بقره ، آيهء 245\r\n","page_name":" 497 ","page_number":497},
  {"content":"\r\n\r\nدر آيهء 11 سورهء « حديد » نيز خداوند پس از آن‌كه در آيات پيشين ، از اهميت انفاق به نيازمندان سخن مىگويد همين تعبير را فرموده است : « مَنْ ذَا الَّذِى يُقْرِضُ اللَّهَ قَرْضاً حَسَناً فَيُضَاعِفَهُ لَهُ وَلَهُ أَجْرٌ كَرِيمٌ » ؛ كيست كه به خدا وام نيكو دهد ( و از اموالى كه به او ارزانى داشته انفاق كند ) تا خدا آن را براى او چندين برابر كند ؟ و براى او پاداش پرارزشى است ! » .\r\nدر چندين آيهء ديگر از قرآن مجيد نيز همين معنا با الفاظ ديگرى بيان شده و انفاق در راه خدا را به عنوان وام دادن به پروردگار شمرده است كه اين نهايت لطف او به بندگان است . با اين‌كه مالك حقيقى تمام عالم هستى خداست و از همگان و همه چيز بىنياز است و هرچه ما داريم از او داريم ، با اين حال انفاق در راه خدا را قرض به خداوند تعبير كرده است .\r\nحتى در بعضى از آيات آمده است كه خداوند در برابر اين كار از بنده‌اش تشكر مىكند ، « وَاللَّهُ شَكُورٌ حَلِيمٌ » . « 1 »\r\nهمان‌گونه كه در خطبهء 183 نيز در كلام امام گذشت كه مىفرمايد :\r\n« وَاسْتَقْرَضَكُمْ وَلَهُ خَزَائِنُ السَّمَاوَاتِ وَالْأَرْضِ وَهُوَ الْغَنِيُّ الْحَمِيدُ وَإِنَّمَا أَرَادُ أَنْ لِيَبْلُوَكُمْ أَيُّكُمْ أَحْسَنُ عَمَلا ؛\r\nاز شما درخواست قرض كرده در حالى كه گنج‌هاى آسمان‌ها و زمين به او تعلق دارد و بىنياز و شايستهء ستايش است . او خواسته است شما را بيازمايد كه كدام يك نيكوكارتريد » .\r\nجالب اين‌كه در روايات اسلامى تعبيرات سه‌گانه‌اى آمده است كه هر يك از ديگرى پرمعناتر است . در يك‌جا مىخوانيم كه از امام سجاد زين العابدين عليه السلام نقل شده است كه هنگامى كه چيزى به فقير مىداد دست سائل را مىبوسيد و مىفرمود : « من دست سائل را نمىبوسم ، بلكه دست پروردگارم را مىبوسم ، زيرا صدقه قبل از آن‌كه در دست سائل بيفتد در دست پروردگار قرار مىگيرد ؛\r\n\r\n\r\n","description":"","footnote":"\r\n( 1 ) . تغابن ، آيهء 17\r\n","page_name":" 498 ","page_number":498},
  {"content":"\r\n\r\nفَقَالَ لَسْتُ أُقَبِّلُ يَدَ السَّائِلِ إِنَّمَا أُقَبِّلُ يَدَ رَبِّي إِنَّهَا تَقَعُ فِي يَدِ رَبِّي قَبْلَ أَنْ تَقَعَ فِي يَدِ السَّائِلِ »\r\n. « 1 »\r\nدر بيان ديگرى آمده است : « امام عليه السلام هنگامى كه صدقه‌اى به سائل مىداد آن را از او مىگرفت و مىبوسيد و مىبوييد و بار ديگر به او مىداد و همان عبارت را تكرار مىكرد ؛\r\nكَانَ أَبِي إِذَا تَصَدَّقَ بِشَيْءٍ وَضَعَهُ فِي يَدِ السَّائِلِ ثُمَّ ارْتَجَعَهُ مِنْهُ فَقَبَّلَهُ وَشَمَّهُ ثُمَّ رَدَّهُ فِي يَدِ السَّائِلِ وَذَلِكَ أَنَّهَا تَقَعُ فِي يَدِ اللَّهِ قَبْلَ أَنْ تَقَعَ فِي يَدِ السَّائِل »\r\n. « 2 »\r\nدر تعبير سومى آمده است كه امام هنگامى كه صدقه‌اى به نيازمندى مىداد دست خود را مىبوسيد و مىفرمود : « صدقه قبل از آن‌كه به دست سائل برسد در دست خدا قرار مىگيرد ؛\r\n« وَكَانَ عليه السلام يُقَبِّلُ يَدَهُ عِنْدَ الصَّدَقَةِ فَسُئِلَ عَنْ ذَلِكَ فَقَالَ إِنَّهَا تَقَعُ فِي يَدِ اللَّهِ قَبْلَ أَنْ تَقَعَ فِي يَدِ السَّائِلِ »\r\n. « 3 »\r\nهمهء اين تعابير مىتواند صحيح باشد ؛ يعنى گاهى اين‌گونه عمل مىكرد و گاهى آن‌گونه و نتيجهء همهء آن‌ها در واقع يكى است .\r\nنكتهء مهم ديگر اين‌كه از روايات اسلامى استفاده مىشود ( و در قرآن به آن اشاره شده است ) كه بيش از آنچه در صدقات و كمك به نيازمندان ، عايد نيازمندان مىشود به كمك كنندگان عايد مىشود .\r\nاين سخن را با حديث ديگرى از امام صادق عليه السلام پايان مىدهيم ، هرچند سخن در اين‌جا بسيار است . فرمود :\r\n« إِنَّ اللَّهَ تَبَارَكَ وَتَعَالَى يَقُولُ مَا مِنْ شَيْءٍ إِلَّا وَقَدْ وَكَّلْتُ مَنْ يَقْبِضُهُ غَيْرِي إِلَّا الصَّدَقَةَ فَإِنِّي أَتَلَقَّفُهَا بِيَدِي تَلَقُّفاً حَتَّى إِنَّ الرَّجُلَ يَتَصَدَّقُ أَوِ الْمَرْأَةَ لَتَتَصَدَّقُ بِالتَّمْرَةِ أَوْ بِشِقِّ تَمْرَةٍ فَأُرَبِّيهَا لَهُ كَمَا يُرَبِّي الرَّجُلُ فَلُوَّهُ وَفَصِيلَهُ فَيَلْقَانِي يَوْمَ الْقِيَامَةِ وَهِيَ مِثْلُ جَبَلِ أُحُدٍ ؛\r\nخداى تبارك و تعالى مىفرمايد : هيچ\r\n\r\n\r\n","description":"","footnote":"\r\n( 1 ) . بحارالانوار ، ج 46 ، ص 74 ، ح 64\r\n( 2 ) . همان ، ج 93 ، ص 128 ، ح 48\r\n( 3 ) . همان ، ص 134\r\n","page_name":" 499 ","page_number":499},
  {"content":"\r\n\r\nعملى نيست مگر اين‌كه من كسى ( از فرشتگانم ) را مأمور كرده‌ام آن را دريافت دارد ، جز صدقه و كمك به نيازمندان كه من خودم آن را با دست ( قدرت ) مىگيرم ، تا آن‌جا كه گاه مردى يا زنى يك دانهء خرما يا حتى بخشى از آن را صدقه مىدهد ، من آن را براى او پرورش مىدهم همان‌گونه كه انسان‌ها فرزند خود را پرورش مىدهند و هنگامى كه روز قيامت در محضر من حاضر مىشود آن صدقه به‌اندازهء كوه احد شده است » . « 1 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 93 ، ص 134\r\n","page_name":" 500 ","page_number":500},
  {"content":"\r\n\r\n\r\n305 و قال عليه السلام مَا زَنَى غَيُورٌ قَطُّ .\r\nامام عليه السلام فرمود :\r\nانسان غيرتمند هرگز زنا نمىكند ( زيرا كارى كه دوست ندارد ديگران در حق او كنند او در حق ديگران روا نخواهد داشت ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر مىگويد : اين گفتار حكيمانه را « ميدانى » در مجمع الامثال و آمُدى در غررالحكم با تفاوتى نقل كرده‌اند ( كه نشان مىدهد از منابع ديگرى گرفته شده است ) . ( مصادر نهج‌البلاغه ، ج 4 ، ص 239 )\r\n","page_name":" 501 ","page_number":501},
  {"content":"\r\n . \r\n","description":"","footnote":"","page_name":" 502 ","page_number":502},
  {"content":"\r\n\r\n\r\nشرح و تفسير غيرتمند ، عمل منافى عفت انجام نمىدهد\r\nامام عليه السلام در اين گفتار حكيمانه به نكتهء دقيقى اشاره كرده مىفرمايد : « انسان غيرتمند هرگز زنا نمىكند » ؛\r\n( مَا زَنَى غَيُورٌ قَطُّ )\r\n. زيرا كسى كه كارى را در حق ديگران مىپسندد به ناچار در حق خود نيز خواهد پسنديد و كسى كه دربارهء محارم خود عملى را روا نمىدارد دربارهء محارم ديگران نيز روا نخواهد داشت .\r\nبسيار شده است كه افرادى مىگويند : ما مىخواهيم به نواميس ديگران نگاه كنيم . به آن‌ها گفته مىشود : آيا دوست داريد به نواميس شما نگاه كنند ؟ هنگامى كه اظهار تنفر مىكنند به آن‌ها گفته مىشود : پس به نواميس ديگران نگاه نكنيد .\r\n« غيور » صيغهء مبالغه از مادهء « غَيرت » ( بر وزن حيرت ) است به معناى ناخوش داشتن و تنفر از تجاوز ديگران به ناموس انسان و ورود در حريم اوست و گاه به معناى وسيع كلمه در غير موارد ناموسى نيز به‌كار مىرود و فرد غيرتمند به كسى گفته مىشود كه حاضر نيست ديگرى به افتخارات او لطمه وارد كند ؛ خواه افتخارات مادى باشد يا معنوى .\r\nبه هر حال ، گفتار حكيمانهء امام عليه السلام گفتارى است كه كاملًا هماهنگ با منطق عقل است ، زيرا انسان غيور ؛ يعنى كسى كه نسبت به تجاوز ناموسش حساسيت فوق‌العاده دارد ، نواميس ديگران را نيز به همان چشم نگاه مىكند و هرگز راضى\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nنمىشود به نواميس مردم تجاوز كند . به همين دليل ، غيرت ، او را از آلوده شدن به اعمال منافى عفت بازمىدارد . حتى حاضر نيست به همسر يا خواهر و مادر ديگرى نگاه كند ، زيرا نسبت به نگاه ديگران به همسر و خواهر و مادرش احساس تنفر مىكند .\r\n\r\nنكته غيرت در آموزه‌هاى اسلامى\r\nاز واژه‌هايى كه به عنوان فضيلتى اخلاقى در منابع اسلامى ديده مىشود غيرت است . غيرت ، در اصل به معناى يك احساس فوق‌العادهء درونى است كه انسان را به دفاع شديد از امورى كه متعلق به اوست وامىدارد ؛ خواه امور معنوى باشد مانند دين و آيين و يا امور مادى مانند عِرض و مال و ناموس و مملكت .\r\nاين احساس در همهء انسان‌ها با تفاوت‌هايى وجود دارد و اگر به صورت افراطى درنيايد يكى از فضايل مهم و كارساز است .\r\nاز سويى ديگر ، اگر براثر تكرار اعمال منافى غيرت ، تضعيف شود و به بيان ديگر انسان ، بىغيرت و يا از نظر غيرت ضعيف گردد اين خود يكى از رذائل خطرناك اخلاقى به شمار خواهد آمد .\r\nدر آيات قرآن اشاراتى به اين مسئله ديده مىشود ؛ ولى به‌طور صريح‌تر در روايات اسلامى آمده است ؛ از جمله در حديثى از پيغمبر اكرم صلى الله عليه و آله مىخوانيم كه فرمود :\r\n« إنّى لَغَيُورٌ وَاللَّهُ عَزَّوَجَلَّ اغْيّرُ مِنى وَانَّ اللَّه تَعالى يُحِّبُ مِنْ عِبادَهَ الْغَيُورَ ؛\r\nمن غيرتمندم و خدا از من غيورتر است و خدا بندگان غيورش را دوست دارد » . « 1 »\r\nدر حديث ديگرى از همان بزرگوار آمده است كه فرمود :\r\n« انَّ الْغيرَةَ مِنَ\r\n\r\n\r\n","description":"","footnote":"\r\n( 1 ) . كنزالعمّال ، ج 3 ، ص 387 ، ح 7076\r\n","page_name":" 504 ","page_number":504},
  {"content":"\r\n\r\nالْايمان ؛\r\nغيرت از ايمان است » . « 1 » ( دليل آن هم روشن است : ايمان ، انسان را به حفظ ناموس و افتخارات و آيين خود دعوت مىكند ، بنابراين غيرت جزء ايمان است ) .\r\nدر حديثى از امام صادق عليه السلام آمده است :\r\n« انَّ اللَّهَ غَيُورٌ يُحِبُّ كُلَ غَيُورٍ وَلِغيرَتِهِ حَرَّمَ الْفَواحِشَ ظاهِرَها وَباطِنَها ؛\r\nخدا غيور است و هر غيورى را دوست دارد و به دليل غيرتش تمام كارهاى زشت را اعم از آشكار و پنهان تحريم كرده است » . « 2 »\r\nبنابر اين روايت و بعضى از روايات ديگر ، غيرت از اوصافى است كه هم در خداى تعالى و هم در انسان‌ها وجود دارد البته با اين تفاوت كه غيرت در خداوند به معناى نهى از كارهاى زشت و ناپسند و در انسان‌ها به معناى دفاع از حريم خانواده و دين و آب و خاك است .\r\nدربارهء غيرت ، سخن بسيار است و اين بحث را با حديثى دربارهء « جعفر بن ابىطالب » پايان مىدهيم . در حديثى آمده است كه جبرئيل به پيغمبر اكرم صلى الله عليه و آله خبر داد كه « جعفر بن ابىطالب » صفات برجسته‌اى در زمان جاهليت داشت كه خداوند به سبب آن از وى قدردانى كرد .\r\n« مِنْها عَدَمُ زِناهُ لِغَيْرَتِهِ كَعَدَمِ شُرْبِهِ لِعِزَّتِهِ كَعَدَمِ كِذْبِهِ لِشَرَفِهِ ؛\r\nاز جمله اين‌كه به سبب غيرت ، دامنش آلودهء بىعفتى نشد و به سبب حفظ عزتش هرگز شراب ننوشيد و به سبب شخصيتش هرگز دروغ نگفت » . « 3 »\r\n* * *\r\n\r\n\r\n","description":"","footnote":"\r\n( 1 ) . كنزالعمّال ، ج 3 ، ص 385 ، ح 7065\r\n( 2 ) . كافى ، ج 5 ، ص 535 ، ح 1\r\n( 3 ) . شرح نهج‌البلاغهء علّامهء شوشترى ، ج 14 ، ص 575\r\n","page_name":" 505 ","page_number":505},
  {"content":"\r\n . \r\n","description":"","footnote":"","page_name":" 506 ","page_number":506},
  {"content":"\r\n\r\n\r\n306 و قال عليه السلام كَفَى بِالأَجَلِ حارِساً .\r\nامام عليه السلام فرمود :\r\nاجل و سرنوشت قطعى ، براى حفظ انسان كافى است . ( تا عمر به پايان نرسد هيچ حادثه‌اى نمىتواند انسان را از پاى درآورد ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر مصادر نهج‌البلاغه آمده است كه اين كلام حكيمانه را پيش از مرحوم سيّد رضى ، صدوق با اضافات فراوان ، در ضمن داستانى در كتاب توحيد آورده است . در تحف العقول نيز اين كلام شريف با تفاوتى آمده است ؛ نيز ابونعيم اصفهانى در حلية الاولياء مىگويد : كسى به على عليه السلام عرض كرد : اجازه مىدهيد ما پاسدار شما باشيم ؟ حضرت فرمود : « حَرَسُ امْرَءٍ أَجَلُهُ ؛ پاسدارِ هركس اجل اوست » . ( مصادر نهج‌البلاغه ، ج 4 ، ص 239 )\r\n","page_name":" 507 ","page_number":507},
  {"content":"\r\n . \r\n","description":"","footnote":"","page_name":" 508 ","page_number":508},
  {"content":"\r\n\r\n\r\nشرح و تفسير سرآمد مقدّر ، حافظ انسان است !\r\nامام عليه السلام در اين گفتار حكيمانه به نكته‌اى اشاره مىكند كه توجه به آن انسان را در برابر حوادث سخت شجاعت مىبخشد ، مىفرمايد : « اجل و سرنوشت حتمى براى حفظ انسان كافى است » ؛\r\n( كَفَى بِالأَجَلِ حارِساً )\r\n. اشاره به اين‌كه هركس سرنوشت حتمى معينى دارد و تا آن زمان فرا نرسد جان او محفوظ است ؛ اما هنگامى كه فرمان نهايى رسيد ، هيچ‌كس و هيچ چيز نمىتواند در برابر آن مقاومت كند .\r\nهمان‌گونه كه در سند اين كلام شريف ذكر كرديم ، مرحوم « صدوق » آن را در ضمن بيان ماجرايى از جنگ صفين آورده است . طبق اين روايت يكى از ياران على عليه السلام مىگويد : در روز صفين على عليه السلام در مقابل معاويه ايستاده بود و حتى شمشير خود را از نيام درنياورده بود . يكى از اصحابش عرض كرد : يا اميرالمؤمنين ! مراقب خويش باش ، ما از اين مىترسيم كه اين مرد در حمله‌اى غافلگيرانه شما را از پاى درآورد . امام عليه السلام فرمود : درست است كه او انسان بىدين و شقاوتمندى است ولى اجل و سرنوشت قطعى ، براى حفظ انسان كافى است . هيچ‌كس نيست مگر اين‌كه فرشتگانى از سوى خدا مأمور حفظ او هستند تا در چاهى سقوط نكند يا ديوارى بر او فرود نيايد و يا مصيبت بد ديگرى دامن او را نگيرد تا اجلش فرا رسد . هنگامى كه اجل او فرا رسيد او را در مقابل\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nحوادث تنها مىگذارند . من نيز چنين هستم ؛ هنگامى كه اجلم فرا رسد ، شقىترين امت مىآيد و محاسنم را با خون سرم رنگين مىسازد . اين وعده‌اى مسلم و كاملًا صدق است . « 1 »\r\nشبيه همين كلام شريف به شكل ديگرى در حكمت 201 آمده بود . در اين‌جا سؤالى پيش مىآيد كه اگر اين سخن را بپذيريم بايد تمام اقدامات احتياطى در برابر حوادث گوناگون و در مقابل دشمنان را ترك كنيم ؛ نه سپرى در جنگ لازم خواهد بود و نه درست كردن سنگر ، نه وسايل اختفا و نه پرهيز از جاده‌هاى خطرناك و غذاهاى مشكوك ، بلكه بايد بگوييم تا سرآمد عمر ما نرسد هيچ چيز و هيچ‌كس نمىتواند به ما آسيبى برساند .\r\nاين مطلبى است كه نه با تعليمات قرآن و اسلام منطبق است و نه با منطق عقل . حتى قرآن مجيد مىفرمايد كه به هنگام نمازِ خوف در برابر دشمن تا ناچار نشويد وسايل حفاظتى خود ( مانند سپر و زره و خود ) را از خود دور نسازيد . « 2 »\r\nپيش از اين در ذيل همان حكمت 201 و همچنين در جلد سوم ، ذيل خطبهء 62 پاسخى به اين سؤال داده‌ايم . در اين‌جا به كلامى كه از علامهء مجلسى رحمه الله در بحارالانوار يافتيم اشاره مىكنيم . او در واقع در پاسخ اين سؤال چنين مىگويد :\r\nاوّلًا اين در مواردى بوده است كه مردم به اندك چيزى از حوادث مىترسيدند و به احتمالات بعيده ترتيب اثر مىدادند . امام عليه السلام مىفرمايد : به اين‌گونه احتمالات و توهمات بعيد اعتنا نكنند ؛ تا اجل كسى فرا نرسد از دنيا نمىرود .\r\nثانياً ممكن است اين از خصائص خود امام عليه السلام باشد ، زيرا او طبق خبرى كه پيغمبر اكرم صلى الله عليه و آله به آن حضرت داده بود ، زمان اجل خود را مىدانست و يقين داشت كه پيش از آن ، حادثه‌اى او را تهديد نمىكند ، ازاين‌رو مىفرمود : اجل من ،\r\n\r\n\r\n","description":"","footnote":"\r\n( 1 ) . توحيد صدوق ، ص 264 ( با تلخيص اندك )\r\n( 2 ) . نساء ، آيهء 102\r\n","page_name":" 510 ","page_number":510},
  {"content":"\r\n\r\nحارس و نگهبان من است ؛ ولى ديگران كه چنين اطلاعى ندارند ، از مواردى كه خطر عقلايى دارد بايد بپرهيزند و به حكم « وَلَا تُلْقُوا بِأَيْدِيكُمْ إِلَى التَّهْلُكَةِ » خود را به خطر نيفكنند .\r\nسپس به حديثى از امام صادق عليه السلام اشاره مىكند كه آن حضرت مىگويد :\r\nرسول خدا صلى الله عليه و آله فرمود :\r\n« خَمْسَةٌ لا يُسْتَجَابُ لَهُمْ أَحَدُهُمْ رَجُلٌ مَرَّ بِحَائِطٍ مَائِلٍ وَهُوَ يُقْبِلُ إِلَيْهِ وَلَمْ يُسْرِعِ الْمَشْيَ حَتَّى سَقَطَ عَلَيْهِ\r\n. . . ؛ پنج گروهند كه دعايشان مستجاب نمىشود : اوّل كسى است كه از كنار ديوار كجى عبور مىكند در حالى كه ديوار به سوى او خم شده و با اين حال ، سريع نمىگذرد تا ديوار بر او سقوط مىكند ( اين شخص اگر آهسته عبور كند و دعا كند خدايا ! مرا حفظ كن ، دعاى او مستجاب نمىشود ) » . « 1 »\r\nبه هرحال تفسير اوّل مناسب‌تر به‌نظر مىرسد ، زيرا ظاهرروايت عموميت دارد .\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 67 ، ص 150 - / 151 ، و ج 5 ، ص 105\r\n","page_name":" 511 ","page_number":511},
  {"content":"\r\n . \r\n","description":"","footnote":"","page_name":" 512 ","page_number":512},
  {"content":"\r\n\r\n\r\n307 و قال عليه السلام ينَامُ الرَّجُلُ عَلَى الثُّكْلِ ، وَلَا يَنَامُ عَلَى الْحَرَبِ .\r\nامام عليه السلام فرمود :\r\nانسان داغدار ، خواب و آسايش دارد ؛ اما كسى كه مالش را ربوده‌اند خواب ندارد . « 1 »\r\nسيّد رضى رحمه الله در تفسير اين كلام شريف مىگويد : مفهومش آن است كه انسان ممكن است بر قتل فرزندان خود صبر كند ؛ اما در ربودن اموالش صبر نخواهد داشت .\r\n( قَالَ الرَّضِيُ : وَمَعْنى ذلِكَ أَنَّهُ يُصْبَرُ عَلى قَتْلِ الْأوْلادِ ، وَلا يُصْبَرُ عَلى سَلَبِ الْأَمْوالِ )\r\n.\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر اين كلام شريف را از كامل مبرد ( متوفاى 285 ) كه پيش از سيّد رضى مىزيسته نقل مىكند بىآن‌كه اسم گويندهء آن را ذكر كرده باشد . بعد از سيّد رضى ، در غررالحكم آمُدى و مجمع الامثال ميدانى آمده است . ( مصادر نهج‌البلاغه ، ج 4 ، ص 240 )\r\n","page_name":" 513 ","page_number":513},
  {"content":"\r\n . \r\n","description":"","footnote":"","page_name":" 514 ","page_number":514},
  {"content":"\r\n\r\n\r\nشرح و تفسير داغ فرزند و داغ غارت اموال\r\nامام عليه السلام در اين گفتار حكيمانه به نكته‌اى اشاره مىكند كه دربارهء غالب مردم صادق است ، مىفرمايد : « انسان داغدار و مصيبت‌زده خواب و آسايش دارد ؛ اما كسى كه مالش را به زور گرفته‌اند خواب ندارد » ؛\r\n( يَنَامُ الرَّجُلُ عَلَى الثُّكْلِ ، وَلَا يَنَامُ عَلَى الْحَرَبِ )\r\n. « ثُكل » ( بر وزن قُفل ) به معناى مصيبت و ناراحتى ، به سبب از دست دادن عزيزان است .\r\n« حَرَب » ( بر وزن طَرَف ) به معناى غارت اموال است .\r\nسيّد رضى رحمه الله در تفسير اين كلام شريف مىگويد : « مفهومش آن است كه انسان ممكن است بر قتل فرزندان خود صبر كند ؛ اما در ربودن اموالش صبر نخواهد داشت » ؛\r\n( وَمَعْنى ذلِكَ أَنَّهُ يُصْبَرُ عَلى قَتْلِ الْأوْلادِ ، وَلا يُصْبَرُ عَلى سَلَبِ الْأَمْوالِ )\r\n. براى اين سخن كه به نظر مىرسد به صورت ضرب‌المثلى عمومى درآمده ، دو تفسير گفته شده است :\r\nنخست اين‌كه انسان وقتى گرفتار مصيبتى مىشود ، مثلًا عزيزى را از دست مىدهد ، يقين دارد كه بازنمىگردد و به همين دليل به‌تدريج آرامش خود را بازمىيابد . در حالى كه وقتى مالش را به ناحق ببرند هر زمان در فكر است كه از\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nطريقى بتواند آن را بازگرداند . به همين دليل خواب و آرامش ندارد .\r\nدر تفسير ديگرى گفته شده كه اين گفتار حكيمانه كنايه‌اى است از بسيارى از توده‌هاى مردم كه دلبستگى آن‌ها به مال و ثروتشان حتى بيش از دلبستگى به فرزندان و عزيزانشان است و گاه حتى تا پاى جان براى نگهدارى اموالشان مىايستند و اين ضرب‌المثل فارسى كه مىگويند : « مال است نه جان تا بتوان آسان داد » ، شاهد بر آن است .\r\nگاه گفته شده است كه از دست دادن عزيزان نه‌تنها سبب ذلت انسان نمىشود بلكه دوستان و علاقه‌مندان ، چنين شخصى را عزيز مىدارند و احترام مىكنند تا مصيبت خود را فراموش كند ؛ ولى غارت اموال و ربودن آن به‌وسيلهء زورمندان غاصب نوعى ذلت براى انسان است ، ازاين‌رو انسان نمىتواند آن را تحمل كند .\r\nدر اين‌جا مناسب است به داستانى در زمينهء قتل « معلى بن خنيس » به دست حاكم مدينه « داود بن على » و گفت‌وگويى كه ميان او و امام صادق عليه السلام رد و بدل شد اشاره كنيم . علامهء مجلسى رحمه الله در جلد 47 بحارالانوار در شرح حالات آن حضرت از كتاب مناقب ابن شهرآشوب روايتى نقل مىكند كه هفت نفر از روات آن را ذكر كرده‌اند : « داود بن على » ( فرماندار مدينه ) هنگامى كه « معلى بن خنيس » را ( كه از ياران امام صادق عليه السلام بود ) به قتل رساند و اموالش را گرفت ، امام صادق عليه السلام به او فرمود : دوست مرا كشتى و اموالش را گرفتى ، آيا نمىدانى كه انسان ممكن است بر مصيبت صبر كند ؛ ولى در برابر غارت صبر نمىكند ؟ به خدا سوگند تو را نفرين خواهم كرد .\r\nداود به صورت استهزاء گفت : مرا به نفرينت تهديد مىكنى ؟ امام عليه السلام ( چيزى نگفت و ) به خانهء خود بازگشت و آن شب پيوسته مشغول عبادت و قيام و قعود بود . داود پنج نفر از مأموران خود را فرستاد و گفت : او را نزد من آوريد . اگر خوددارى كرد سر او را براى من بياوريد . آن‌ها نزد امام عليه السلام آمدند در حالى كه\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nامام عليه السلام مشغول به نماز بود . گفتند : داود شما را فرا خوانده است . فرمود : اگر نيايم چه مىشود ؟ گفتند : دستور خاصى به ما داده است . امام عليه السلام فرمود : بازگرديد كه براى دنيا و آخرت شما بهتر است . آن‌ها خوددارى كردند و گفتند : حتماً بايد بيايى . امام عليه السلام دست‌ها را به سوى آسمان بلند كرد و سپس بر شانه‌هاى خود گذاشت و آن‌ها را گشود و دعا كرد و با انگشت اشارهء خود اشاره نمود . آن‌ها مىگويند : شنيديم كه مىفرمود : همين ساعت ، همين ساعت .\r\nناگهان فريادى بلند شد . امام عليه السلام به آن‌ها فرمود : رئيس شما مرد . آن‌ها برگشتند . جريان را از امام عليه السلام سؤال كردند ، فرمود : او فرستاده بود گردن مرا بزنند من به اسم اعظم پروردگار او را نفرين كردم . خداوند فرشته‌اى را فرستاد كه با سلاح ، ضربه‌اى به او زد و او را كشت . « 1 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 47 ، ص 177 ، ح 24\r\n","page_name":" 517 ","page_number":517},
  {"content":"\r\n . \r\n","description":"","footnote":"","page_name":" 518 ","page_number":518},
  {"content":"\r\n\r\n\r\n308 و قال عليه السلام مَوَدَّةُ الْآبَاءِ قَرَابَةٌ بَيْنَ الْأَبْنَاءِ ، وَالْقَرَابَةُ إِلَى الْمَوَدَّةِ أَحْوَجُ مِنَ الْمَوَدَّةِ إِلَى الْقَرَابَةِ .\r\nامام عليه السلام فرمود :\r\nدوستى در ميان پدران به منزلهء خويشاوندى در ميان فرزندان است و خويشاوندى ، به دوستى نيازمندتر است تا دوستى به خويشاوندى ( خويشاوندان زمانى خويشاوند محسوب مىشوند كه دوست باشند ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب ، تنها كسى را كه اين گفتار حكيمانه را از امام عليه السلام در كتاب خود نقل نموده ، ابن طلحهء شافعى ( متوفاى 652 ) در كتاب مطالب السؤول مىداند . ( مصادر نهج‌البلاغه ، ج 4 ، ص 240 ) .\r\nاضافه مىكنيم : مرحوم آمُدى در غررالحكم همين حديث شريف را به صورت ديگرى آورده است : « مَوَدَّةُ الْآباءِ نَسَبٌ بَيْنَ الْأبْناءِ » . ( غررالحكم ، كلمهء 9342 )\r\n","page_name":" 519 ","page_number":519},
  {"content":"\r\n . \r\n","description":"","footnote":"","page_name":" 520 ","page_number":520},
  {"content":"\r\n\r\n\r\nشرح و تفسير برترى دوستى بر خويشاوندى\r\nامام عليه السلام در اين گفتار حكيمانه به دو نكتهء مهم كه با يكديگر ارتباط دارند اشاره فرموده ، نخست مىگويد : « دوستى در ميان پدران به منزلهء خويشاوندى در ميان فرزندان است » ؛\r\n( مَوَدَّةُ الْآبَاءِ قَرَابَةٌ بَيْنَ الْأَبْنَاءِ )\r\n. اشاره به اين‌كه پدران ، دوستى با دوستان خود را براى فرزندان به ارث مىگذارند و فرزندانشان به‌قدرى به هم نزديك مىشوند كه گويى با هم برادرند و بسيار ديده شده است كه پدرانِ يكديگر را عمو خطاب مىكنند .\r\nالبته اين سخن در جوامعى صادق است كه عواطف در آن كمرنگ نشده است و فرزندان تنها اموال پدران را به ارث نمىبرند ، بلكه عواطف آن‌ها را نيز به ارث مىبرند .\r\nاز بعضى روايات نيز استفاده مىشود كه مودت و دوستى طولانى به منزلهء قرابت است . امام على بن موسىالرضا عليه السلام مىفرمايد :\r\n« مَوَدَّةُ عِشْرِينَ سَنَةً قَرَابَةٌ ؛\r\nدوستى بيست سال ، خويشاوندى است » . « 1 »\r\nدر جملهء دوم به اين نكته اشاره مىفرمايد كه « خويشاوندى ، به دوستى نيازمندتر است تا دوستى به خويشاوندى » ؛\r\n( وَالْقَرَابَةُ إِلَى الْمَوَدَّةِ أَحْوَجُ مِنَ الْمَوَدَّةِ إِلَى الْقَرَابَةِ )\r\n.\r\n\r\n\r\n","description":"","footnote":"\r\n( 1 ) . بحارالانوار ، ج 71 ، ص 175 ، ح 8\r\n","page_name":" 521 ","page_number":521},
  {"content":"\r\n\r\nيعنى خويشاوندان هنگامى ارزش دارند كه داراى محبت باشند و هرچه پيوند خويشاوندى نزديك‌تر باشد ، مودت و دوستى بيشترى لازم دارد . در حالى كه دوستى و محبت نيازى به خويشاوندى ندارد ؛ ممكن است افراد سال‌ها با هم دوست باشند و هيچ رابطهء خويشاوندى بين آن‌ها نباشد . درنتيجه ، برترى دوستى و محبت بر خويشاوندى ثابت مىشود .\r\nضرب المثل معروفى است كه به كسى گفتند : دوستت را بيشتر دوست دارى يا برادرت را ؟ گفت : برادرى را دوست دارم كه با من دوست باشد .\r\nبنابراين هر دو جمله رابطهء دوستى و خويشاوندى را بيان مىكند ؛ جملهء اول به‌گونه‌اى و جملهء دوم به‌گونه‌اى ديگر .\r\nمرحوم محقق كمره‌اى اين كلام حكيمانه را به شعر فارسى درآورده مىگويد :\r\n مِهر پدران براى اولاد * باشد چو نَسَب شعار و پيوند\r\nخويشى به مودت است محتاج * بيش از خود دوستى به پيوند « 1 » \r\n\r\nنكته وراثتِ دوستى\r\nمىدانيم اسلام آيين محبت و مودت است و قرآن پيوسته خدا را به رحمانيت و رحيميت مىستايد . واژهء رحمت صدها بار در قرآن به كار رفته و در نمازهاى روزانه حداقل بيش از 60 بار خدا را به رحمت و رحمانيت ياد مىكنيم ، تا آن‌جا كه محبت به عنوان ميراث گران‌بهايى از پدران به فرزندان مىرسد .\r\nدر حديثى از رسول خدا صلى الله عليه و آله مىخوانيم :\r\n« ثَلاثٌ يُطْفينَ نُورَ الْعَبْدِ : مَنْ قَطَعَ أوِدَّاءُ أَبيهِ ، وَغَيَّرَ شَيْبَتَهُ ، وَرَفَعَ بَصَرَهُ فِى الْحُجُراتِ مِنْ غَيْرِ أَنْ يُؤْذَنَ لَهُ ؛\r\nسه چيز است كه نور ( ايمان ) بندگان را خاموش مىكند : كسى كه با دوستان پدرش قطع\r\n\r\n\r\n","description":"","footnote":"\r\n( 1 ) . منهاج البراعة ، ج 21 ، ص 397\r\n","page_name":" 522 ","page_number":522},
  {"content":"\r\n\r\nرابطه كند و محاسن سفيد خود را تغيير دهد ( اشاره به اين‌كه به هنگام پيرى بعضى كارهاى سبك‌سرانه جوانى و كودكى را انجام دهد ) و به داخل خانه‌هاى ديگران بدون اين‌كه اجازه‌اى به او دهند نگاه كند » . « 1 »\r\nبنابراين نه‌تنها انسان دوستان قديم خود را نبايد فراموش كند و در حيات و ممات به ياد آن‌ها باشد و به آن‌ها خدمت كند ، بلكه اگر پدرش نيز دوستى داشته بعد از پدر ، جانشين پدر شود و با آن‌ها همان محبتى را داشته باشد كه پدرش داشته است .\r\nبه خصوص به هنگام فراز و نشيب‌هاى زندگى كه دوستان از نظر موقعيت اجتماعى متفاوت مىشوند نبايد اين تفاوت سبب فراموشى دوستان قديم شود بلكه نبايد تفاوت مقام ، ثروت ، علم يا ساير امتيازهاى فردى و اجتماعى مانعى در اين راه ايجاد كند و اگر تمام پيوندهاى سابق را نمىتواند نگه دارد لااقل بخشى از آن را داشته باشد .\r\nدر حديثى از امام صادق عليه السلام مىخوانيم :\r\n« إذا كانَ لَكَ صَديقٌ فَوُلّىَ وِلايَةً فَأَصَبْتَهُ عَلَى الْعُشرِ مِمّا كانَ لَكَ عَلَيْهِ قَبْلَ وِلايَتِهِ ، فَلَيْسَ بِصَديقِ سُوءٍ ؛\r\nهرگاه دوستى داشته باشى و حكومت و رياستى پيدا كند و حداقل يك دهم پيوند سابق را با تو حفظ كند دوست بدى نيست » . « 2 »\r\nتوجه داشته باشيد كه نمىفرمايد دوست خوبى است مىفرمايد دوست بدى نيست ، دوست خوب و كامل العيار آن است كه صددرصد رابطهء مودت گذشته را حفظ كند و مال و مقام ، او را دگرگون نسازد . البته بايد توجه داشت كسانى كه به مقام والايى مىرسند اشتغالات و گرفتارىهاى آن‌ها نسبت به سابق بيشتر مىشود و نمىتوان انتظار داشت تمام آنچه را در سابق با دوستان خود داشته\r\n\r\n\r\n","description":"","footnote":"\r\n( 1 ) . بحارالانوار ، ج 71 ، ص 264 ، ح 1\r\n( 2 ) . همان ، ص 176 ، ح 10\r\n","page_name":" 523 ","page_number":523},
  {"content":"\r\n\r\nانجام دهد و شايد به همين دليل امام عليه السلام آن‌ها را معذور مىدارد كه لااقل يك دهم پيوند محبت سابق را حفظ كنند .\r\n* * *\r\n\r\n","description":"","footnote":"","page_name":" 524 ","page_number":524},
  {"content":"\r\n\r\n\r\n309 و قال عليه السلام اتَّقُوا ظُنُونَ الْمُؤْمِنِينَ ، فَإِنَّ اللَّهَ تَعَالَى جَعَلَ الْحَقَّ عَلَى أَلْسِنَتِهِمْ .\r\nامام عليه السلام فرمود :\r\nاز فراست و گمان افراد باايمان برحذر باشيد ، زيرا خدا حق را بر زبان ( و فكر ) آن‌ها قرار داده است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله در مصادر مىگويد : اين سخن در واقع از كلام پيغمبر اكرم صلى الله عليه و آله گرفته شده است كه در جايى مىفرمايد : « إنّ للَّهِ عِباداً يَعْرِفُونَ النّاسَ بِالتَّوَسُّمِ » و در جاى ديگر مىفرمايد : « اتَّقُوا فِراسَةَ الْمُؤْمِنِ فَإِنَّهُ يَنْظُرُ بِنُورِ اللَّهِ » . سپس مىافزايد : اين گفتار حكيمانه در غررالحكم با تفاوتى آمده است و در ربيع الابرار زمخشرى و روض الاخيار محمد بن قاسم ( متوفاى 940 ) نيز ذكر شده است . ( مصادر نهج‌البلاغه ، ج 4 ، ص 240 )\r\n","page_name":" 525 ","page_number":525},
  {"content":"\r\n . \r\n","description":"","footnote":"","page_name":" 526 ","page_number":526},
  {"content":"\r\n\r\n\r\nشرح و تفسير فراست مؤمن\r\nامام عليه السلام در اين گفتار حكيمانه به نكته‌اى دربارهء افراد باايمان اشاره كرده ، مىفرمايد : « از فراست و گمان افراد باايمان برحذر باشيد ، زيرا خدا حق را بر زبان ( و فكر ) آن‌ها قرار داده است » ؛\r\n( اتَّقُوا ظُنُونَ الْمُؤْمِنِينَ ، فَإِنَّ اللَّهَ تَعَالَى جَعَلَ الْحَقَّ عَلَى أَلْسِنَتِهِمْ )\r\n. به يقين قلب مؤمن همچون آيينهء صاف و بىزنگارى است كه چهرهء حقايق در آن منعكس مىشود و به همين دليل گاه از آينده و از امور پنهانى موجود آگاه مىشوند . اين سخن شبيه چيزى است كه از پيامبر اكرم صلى الله عليه و آله نقل شده و در ذكر سند اين حكمت به آن اشاره كرديم كه مىفرمايد :\r\n« إِنَّ لِلَّهِ عِبَاداً يَعْرِفُونَ النَّاسَ بِالتَّوَسُّمِ ؛\r\nخدا بندگانى دارد كه مردم را با هشيارى خاص خود مىشناسند و از خفاياى كار آن‌ها باخبر مىشوند » « 1 » و در جاى ديگر مىفرمايد :\r\n« اتَّقُوا فِرَاسَةَ\r\nالْمُؤْمِنِ فَإِنَّهُ يَنْظُرُ بِنُورِ اللَّهِ ؛\r\nاز فراست و هشيارى افراد باايمان بپرهيزيد ، چراكه آن‌ها با نور خدا نگاه مىكنند » . « 2 »\r\nهدف از بيان اين مطلب آن است كه افراد ، در پنهانى نيز كارهاى خلاف انجام ندهند ، زيرا دوستان باايمان آن‌ها كه با نور الهى نگاه مىكنند ممكن است از آن\r\n\r\n\r\n","description":"","footnote":"\r\n( 1 ) . بحارالانوار ، ج 24 ، ص 123\r\n( 2 ) . همان ، ج 65 ، ص 355\r\n","page_name":" 527 ","page_number":527},
  {"content":"\r\n\r\nباخبر شوند و آبرويشان نزد آن‌ها بريزد .\r\nنيز مىتواند اشاره به اين نكته باشد كه از توطئه كردن دربارهء مؤمنان بپرهيزيد زيرا ممكن است آن‌ها از چهره و حركات شما به توطئه‌هايتان پى ببرند و ترفندها را نقش بر آب كنند و شكست توأم با ذلت نصيبتان گردد .\r\nاين گفتار حكيمانه را بارها در زندگى خود نيز تجربه كرده‌ايم كه افراد باايمان و پرهيزكار ، فراست فوق‌العاده‌اى دارند و از نقشه‌هاى پنهانى آگاه مىشوند .\r\nبعضى از فقهاى اهل سنت تا آن‌جا دراين‌باره پيش رفته‌اند كه گفته‌اند : از طريق فراست و هشيارى مىشود براى اثبات حق در مقام قضاوت استفاده كرد .\r\nاز « ابن قيّم » نقل شده است كتاب مخصوصى دراين‌باره تأليف كرده و نام آن را « الطرق الحكمية او الفراسة المرضية » نهاده است .\r\nولى از نظر فقه اماميه مسلم است كه با حدث و تخمين ، هرچند قوى باشد نمىتوان داورى كرد و قاضى فقط بايد به مرحلهء علم و يقين برسد تا بتواند حكم كند و ما معتقديم قاضى حتى به هر علم و يقينى نيز نمىتواند در صادر كردن حكم قناعت كند ، بلكه بايد علم و يقينى باشد كه از مبادى حسّيه يا مبادى قريب به حس استفاده مىشود ، همان‌گونه كه در قضاوت‌هاى اميرمؤمنان على عليه السلام وارد شده است .\r\nشايد سؤال شود كه قرآن مجيد بارها ظن و گمان را بىاعتبار شمرده و مىفرمايد : « إِنَّ الظَّنَّ لَايُغْنِى مِنَ الْحَقِّ شَيْئاً » ؛ ظن و گمان ، انسان را هرگز از حق بىنياز نمىكند » . « 1 »\r\nهمين سؤال در علم اصول دربارهء حجيت ظن خاص و عام و تقابل آن با اين آيات قرآنى نيز مطرح شده و پاسخ داده‌اند كه مراد از آيات پيش‌گفته اوهام و گمان‌هاى بىپايه‌اى است كه مشركان و غير مشركان براى خود درست\r\n\r\n\r\n","description":"","footnote":"\r\n( 1 ) . يونس ، آيهء 36\r\n","page_name":" 528 ","page_number":528},
  {"content":"\r\n\r\nمىكردند و بر اساس آن گاهى فرشتگان را دختران خدا مىدانستند و گاه حلال و حرام‌هايى درست مىكردند و به خدا نسبت مىدادند ؛ اما گمان‌هايى كه پايه و اساس داشته باشد و از نور الهى سرچشمه گيرد ، حساب جداگانه‌اى دارد ، هرچند مؤمنان با اين گمان‌ها دربارهء كسى قضاوت قطعى نمىكنند ؛ اما به‌وسيلهء آن احتياطات لازم را رعايت مىكنند مبادا صدمه‌اى از دشمن به آن‌ها يا جامعهء اسلامى برسد .\r\nشايان توجه است كه در روايتى ذيل آيهء شريفهء « إِنَّ فِى ذَلِكَ لَآيَاتٍ لِّلْمُتَوَسِّمِينَ » ؛ در اين سرگذشت ( عبرت‌انگيز ) نشانه‌هايى است براى هشياران » « 1 » كه خداوند آن را بعد از ذكر آيات مربوط به قوم لوط و عذاب آن‌ها فرموده ، امام صادق عليه السلام مىفرمايد : « متوسمين ، امامان هستند » . « 2 » و از اميرمؤمنان على عليه السلام نقل شده است كه فرمود :\r\n« كَانَ رَسُولُ اللَّهِ صلى الله عليه و آله الْمُتَوَسِّمَ وَأَنَا مِنْ بَعْدِهِ وَالْأَئِمَّةُ مِنْ ذُرِّيَّتِي الْمُتَوَسِّمُونَ ؛\r\nمتوسم ، پيامبر بود و بعد از او منم و امامان از دودمان من » . « 3 »\r\nروشن است كه منظور از اين روايات ، تخصيص دادن مفاد آيه به امامان عليهم السلام نيست ، بلكه آن‌ها مصداق اتَم و اكمل آن بوده‌اند ؛ مانند بسيارى از تفسيرهاى ديگرى كه در ذيل آيات قرآن آمده است .\r\n* * *\r\n\r\n\r\n","description":"","footnote":"\r\n( 1 ) . حجر ، آيهء 75\r\n( 2 ) . كافى ، ج 1 ، ص 218 ، ح 1\r\n( 3 ) . همان ، ح 5\r\n","page_name":" 529 ","page_number":529},
  {"content":"\r\n . \r\n","description":"","footnote":"","page_name":" 530 ","page_number":530},
  {"content":"\r\n\r\n\r\n310 و قال عليه السلام لا يَصْدُقُ إِيمَانُ عَبْدٍ ، حَتَّى يَكُونَ بِمَا فِي يَدِ اللَّهِ أَوْثَقَ مِنْهُ بِمَا فِي يَدِهِ .\r\nامام عليه السلام فرمود :\r\nهيچ‌كس در ادعاى ايمان ، صادق نيست مگر اين‌كه به آنچه نزد خداست ( از پاداش‌هاى مادى و معنوى ) مطمئن‌تر باشد نسبت به آنچه نزد خودش است .\r\n( تا جايى كه آنچه را دارد سخاوتمندانه مىدهد تا عوضش را از خدا بگيرد ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمؤلف مصادر نهج‌البلاغه ، ضمن اين‌كه اين سخن را برگرفته از كلام پيامبر اكرم صلى الله عليه و آله مىداند - كه بعداً به آن اشاره خواهيم كرد - ، آن را طى داستان عبرت‌آموزى از كتاب مروج الذهب ( كه مؤلف آن مسعودى متوفاى 303 و پيش از سيّد رضى مىزيسته است ) از اميرمؤمنان عليه السلام نقل مىكند . ( مصادر نهج‌البلاغه ، ج 4 ، ص 241 ) .\r\nافزون بر اين متقى هندى در كتاب كنزالعمّال نيز آن را با سند خود آورده است . ( كنزالعمّال ، ج 5 ، ص 572 ، ح 16976 )\r\n","page_name":" 531 ","page_number":531},
  {"content":"\r\n . \r\n","description":"","footnote":"","page_name":" 532 ","page_number":532},
  {"content":"\r\n\r\n\r\nشرح و تفسير از نشانه‌هاى اصلى ايمان\r\nامام عليه السلام در اين گفتار شريف خود به يكى از نشانه‌هاى مهم ايمان اشاره كرده ، مىفرمايد : « هيچ‌كس در ادعاى ايمان ، صادق نيست مگر اين‌كه به آنچه نزد خداست ( از پاداش‌هاى مادى ومعنوى ) مطمئن‌تر باشد نسبت به آنچه نزد خودش است . ( تا جايى كه آنچه را دارد سخاوتمندانه مىدهد تا عوضش را از خدا بگيرد ) » ؛\r\n( لا يَصْدُقُ « 1 » إِيمَانُ عَبْدٍ ، حَتَّى يَكُونَ بِمَا فِي يَدِ اللَّهِ أَوْثَقَ مِنْهُ بِمَا فِي يَدِهِ )\r\n. اشاره به اين‌كه خدا از يك‌سو رزق بندگان خود را تضمين كرده و از سوى ديگر وعده داده است كه با انفاق ، انسان چيزى را از دست نمىدهد ، بلكه خدا پاداشى بيشتر در جنبه‌هاى مادى و معنوى به او مىبخشد . در آيهء 268 سورهء « بقره » مىخوانيم : « الشَّيْطَانُ يَعِدُكُمُ الْفَقْرَ وَيَأْمُرُكُمْ بِالْفَحْشَاءِ وَاللَّهُ يَعِدُكُمْ مَّغْفِرَةً مِّنْهُ وَفَضْلًا وَاللَّهُ وَاسِعٌ عَلِيمٌ » ؛ شيطان ، شما را ( به هنگام انفاق ، ) وعدهء فقر و تهيدستى مىدهد ؛ و به فحشا ( و زشتىها ) امر مىكند ؛ ولى خدا وعدهء « آمرزش » و « فزونى » به شما مىدهد ؛ و خدا قدرتش وسيع ، و ( به هرچيز ) داناست . ( به همين دليل ، به وعده‌هاى خود ، وفا مىكند ) » .\r\n\r\n\r\n","description":"","footnote":"\r\n( 1 ) . در تعدادى از نسخ اين روايت در نهج‌البلاغه و غير نهج‌البلاغه « لا يُصَدَّق » به صورت فعل مجهول از باب تفعيل آمده است و مفهومش اين است كه ايمان انسان مورد قبول واقع نمىشود تا اين‌كه به آنچه نزد خداست مطمئن‌تر باشد از آنچه نزد اوست . در حالى كه در نسخ ديگرى مانند نسخهء حاضر به صورت فعل معلوم ثلاثى آمده و مفهومش اين است كه ايمان انسان توأم با صدق و راستى نيست مگر اين‌كه به آنچه نزد خداست . . . و نسخهء اول مناسب‌تر به نظر مىرسد\r\n","page_name":" 533 ","page_number":533},
  {"content":"\r\n\r\nهمان‌گونه كه در بيان اسناد اين حديث شريف اشاره شد ، « مسعودى » در مروج الذهب آن را در لابه‌لاى حديث عبرت‌آموزى نقل مىكند و آن اين‌كه شخص سائلى نزد امام اميرمؤمنان عليه السلام آمد و تقاضايى كرد . حضرت به فرزندش امام حسن عليه السلام فرمود : به مادرت بگو يك درهم به او بدهد . امام حسن عليه السلام عرض كرد : ما شش درهم داريم كه براى خريد آرد گذاشته‌ايم . اميرمؤمنان فرمود :\r\nلا يَكُونُ الْمُؤمِنُ مُؤمِناً حَتّى يَكُونَ بِما فِي يَدِ اللَّهِ أوْثَقُ مِنْهُ بِما في يَدِهِ\r\n. سپس دستور داد هر شش درهم را به آن سائل بدهند . اندكى بعد اميرمؤمنان عليه السلام از كنار مردى مىگذشت كه شترى را در معرض فروش گذاشته بود . امام عليه السلام آن را به صد و چهل درهم خريد و فرمود : بعد از هشت روز وجه آن را مىپردازم ( و فروشنده قبول كرد ) . هنوز حضرت طناب آن حيوان را باز نكرده بود كه مردى از آن‌جا گذشت در حالى كه شتر ، عقال شده بود و نشسته بود . به امام عليه السلام عرض كرد : اين شتر را چند مىفروشى ؟ امام عليه السلام فرمود : دويست درهم . عرض كرد : خريدم .\r\nو قيمت آن را نقداً پرداخت . امام عليه السلام صد و چهل درهم را به فروشندهء اولى داد و شصت درهم باقىمانده را به فاطمه عليها السلام سپرد . فاطمه عليها السلام عرض كرد : از كجا اين شصت درهم فراهم شد ؟ حضرت فرمود : اين تصديق چيزى است كه پدرت از سوى خدا آورده است . « مَنْ جَاءَ بِالْحَسَنَةِ فَلَهُ عَشْرُ أَمْثَالِهَا » ؛ كسى كه حسنه‌اى انجام دهد خداوند ده برابر به او مىدهد » . « 1 »\r\nبعضى از شارحان نهج‌البلاغه مانند « شيخ محمد عبده » و سپس « مغنيه » در فى ظلال ، اين كلام شريف را به پاداش‌هاى معنوى تفسير كرده و گفته‌اند : منظور از « بِما فِي يَدِ اللَّهِ » ثواب‌هايى است كه خدا براى كار خير تعيين كرده و جملهء « لا يَصْدُقُ إيمانُ عَبْدٍ » اشاره به اين است كه تا انسان ، ايمان به روز جزا و پاداش‌هاى الهى در آن روز نداشته باشد مؤمن واقعى نيست .\r\n\r\n\r\n","description":"","footnote":"\r\n( 1 ) . مروج الذهب ، ج 4 ، ص 434 . همين روايت با تغييرات مختصرى در كتب ديگر آمده است\r\n","page_name":" 534 ","page_number":534},
  {"content":"\r\n\r\nالبته ممكن است كلام امام عليه السلام شامل هر دو باشد ؛ هم پاداش‌هاى مادّى و هم پاداش‌هاى معنوى ؛ ولى منحصر ساختن آن به پاداش‌هاى معنوى ، افزون بر اين‌كه با اطلاق كلام امام عليه السلام ناسازگار است ، با حديثى كه در شأن ورود اين سخن شريف در بالا آمد نيز سازگار نيست ، بنابراين چه بهتر كه ما معناى كلام امام عليه السلام را محدود به يك جنبه نكنيم و معتقد باشيم كه هم جنبه‌هاى مادى را شامل مىشود و هم جنبه‌هاى معنوى را .\r\nاز جمله قرائنى كه شهادت مىدهد مفهوم كلام امام عليه السلام اختصاص به جنبه‌هاى معنوى ندارد حديثى است كه از پيغمبر اكرم صلى الله عليه و آله نقل شده و نويسندهء كتاب مصادر ، كلام اميرمؤمنان عليه السلام را مأخوذ از آن مىداند . پيامبر اكرم صلى الله عليه و آله طبق اين حديث مىفرمايد :\r\n« مَنْ أَحَبَّ أَنْ يَكُونَ أَتْقَى النَّاسِ فَلْيَتَوَكَّلْ عَلَى اللَّهِ وَمَنْ أَحَبَّ أَنْ يَكُونَ أَغْنَى النَّاسِ فَلْيَكُنْ بِمَا عِنْدَ اللَّهِ عَزَّوَجَلَّ أَوْثَقَ مِنْهُ بِمَا فِي يَدِهِ ؛\r\nكسى كه دوست دارد پرهيزكارترين مردم باشد توكل بر خدا كند و كسى كه دوست دارد غنىترين مردم باشد ، به آنچه نزد خداى متعال است مطمئن‌تر باشد نسبت به آنچه در دست خودش است » . « 1 »\r\nآيهء شريفه‌اى كه آورديم - كه هم وعدهء آمرزش مىدهد و هم وعدهء فضل - نيز تأييد مىكند كه كلام امام عليه السلام از نظر جهات مادى و معنوى مفهوم عامى دارد .\r\nگفتنى است كه « ما » ى موصوله در جملهء « بما فى يده » مفهوم وسيعى دارد فقط شامل اموال نيست ، بلكه هرگونه امكانات از نظر مقام و موقعيت اجتماعى و قوت و قدرت را دربر مىگيرد و اعلام مىدارد كه آنچه در دست داريم از اموال و ثروت‌ها و مقام‌ها و قدرت‌ها ، نبايد بيش از آنچه نزد خداست مورد علاقه و اعتماد باشد . اگر از آن‌ها در راه خدا بگذريد ، خداوند بهتر و خوب‌تر از آن را فراهم خواهد ساخت .\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 2 ، ص 400 ، ح 5858 ؛ بحارالانوار ، ج 68 ، ص 138 ، ح 22\r\n","page_name":" 535 ","page_number":535},
  {"content":"\r\n . \r\n","description":"","footnote":"","page_name":" 536 ","page_number":536},
  {"content":"\r\n\r\nوَقالَ عليه السلام : لِأَنَسِ بْنِ مالِكٍ ، وَقَدْ كانَ بَعَثَهُ إِلى طَلْحَةَ وَالزُّبَيْرِ لَمّا جاءَ إِلَى الْبَصْرَةِ يُذَكّرُهُما شَيْئاً مِمّا سَمِعَهُ مِنْ رَسُولِ اللَّهِ صلى الله عليه و آله في مَعناهُما ، فَلَوى عَنْ ذلِكَ ، فَرَجَعَ إِلَيْهِ ، فَقَالَ : إِنِّي أُنْسِيتُ ذلِكَ الْأَمْرَ ،\r\n\r\n311 فقال عليه السلام إِنْ كُنْتَ كَاذِباً فَضَرَبَكَ اللَّهُ بِهَا بَيْضَاءَ لَامِعَةً لَاتُوَارِيهَا الْعِمَامَةُ .\r\nهنگامى كه امام عليه السلام وارد بصره شد انس بن مالك را خواست تا نزد طلحه و زبير برود و آنچه را از پيامبر صلى الله عليه و آله دربارهء آن‌ها شنيده بود ( منظور پيشگويى پيغمبر صلى الله عليه و آله دربارهء ظلم آن‌ها نسبت به على عليه السلام است ) به آن‌ها يادآورى كند ( تا از مخالفت خود با على عليه السلام خوددارى كنند ) . انس از اين مأموريت سرپيچى كرد و به نزد امام عليه السلام برگشت و گفت : من آن را فراموش كرده‌ام .\r\nامام عليه السلام فرمود :\r\nاگر دروغ مىگويى خدا تو را به سفيدى آشكارى ( پيسى ) مبتلا كند آن‌گونه كه حتى عمامه نتواند آن را بپوشاند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در كتاب مصادر مىگويد : داستان نفرين على عليه السلام بر انس بن مالك و مبتلا شدن او به بيمارى برص و پيسى را ابن قتيبه دينورى ( متوفاى 276 ) در كتاب المعارف نقل كرده و قابل توجه اين‌كه او به على عليه السلام چندان علاقه‌اى نداشت . همچنين ابونعيم اصفهانى ( متوفاى 430 ) آن را در حلية الاولياء آورده است و بعد از سيّد رضى ، ثعالبى در لطائف المعارف آن را ذكر كرده . سپس مىافزايد : علامهء امينى رحمه الله در كتاب الغدير در جلد اول ، مدارك قابل ملاحظه‌اى براى اين حديث شريف ذكر نموده است . ( مصادر نهج‌البلاغه ، ج 4 ، ص 242 ) .\r\nاضافه مىكنيم كه « محمّد بن جرير طبرى شيعى » ( از علماى قرن چهارم ) در كتاب مسترشد آن را آورده است . ( المسترشد ، ص 674 )\r\n","page_name":" 537 ","page_number":537},
  {"content":"\r\n\r\nسيّد رضى مىگويد : منظور امام عليه السلام بيمارى برص است و چيزى نگذشت كه لكه‌هاى سفيد برص در سر و صورت او نمايان گشت و از آن پس هيچ‌كس او را بىنقاب نمىديد .\r\n( قالَ الرَّضِيُ : يَعْنِى الْبَرَصَ ، فَأَصابَ أَنَساً هذَا الدّاءَ فيما بَعْدُ في وَجْهِهِ ، فَكانَ لا يُرى إلّامُبَرْقَعاً )\r\n.\r\n\r\n","description":"","footnote":"","page_name":" 538 ","page_number":538},
  {"content":"\r\n\r\n\r\nشرح و تفسير كيفر كتمان حقيقت !\r\nامام عليه السلام اين سخن را زمانى بيان كرد كه به بصره آمده بود و « انس بن مالك » را فرا خواند و او را مأموريت داد كه به سوى طلحه و زبير برود و چيزى را كه از پيغمبر اكرم صلى الله عليه و آله دربارهء آن‌ها شنيده بود بيان كند . ( اشاره به جمله‌اى است كه پيغمبر صلى الله عليه و آله دربارهء آن دو فرموده بود كه « شما به‌زودى با على جنگ خواهيد كرد در حالى كه ظالميد ؛ إِنَّكُما سَتُقاتِلانِ عَلِيّاً وَأنْتُما لَهُ ظالِمانِ » ) انس از اين كار خوددارى كرد و نزد حضرت آمد و عرض كرد : من اين سخن را فراموش كرده‌ام ؛\r\n( وَقالَ عليه السلام : لِأَنَسِ بْنِ مالِكٍ ، وَقَدْ كانَ بَعَثَهُ إِلى طَلْحَةَ وَالزُّبَيْرِ لَمّا جاءَ إِلَى الْبَصْرَةِ يُذَكّرُهُما شَيْئاً مِمّا سَمِعَهُ مِنْ رَسُولِ اللَّهِ صلى الله عليه و آله في مَعناهُما ، فَلَوى عَنْ ذلِكَ ، فَرَجَعَ إِلَيْهِ فقال : إِنِّي أُنْسِيتُ ذلِكَ الْأَمْرَ )\r\n. امام عليه السلام فرمود : « اگر دروغ مىگويى ، خدا تو را به سفيدى آشكارى ( بيمارى برص ) مبتلا كند آن‌گونه كه عمامه نتواند آن را بپوشاند » ؛\r\n( فقال عليه السلام : إِنْ كُنْتَ كَاذِباً فَضَرَبَكَ اللَّهُ بِهَا بَيْضَاءَ لَامِعَةً لَاتُوَارِيهَا الْعِمَامَةُ )\r\n. « لَوى » از مادهء « لىّ » به معناى تاخير انداختن است .\r\n« لامِعَةً » به معناى روشن و آشكار است .\r\n« لا تُوارِيها » يعنى آن را نمىپوشانيد .\r\nسيّد رضى رحمه الله در تفسير واژهء « بَيْضاءَ لامِعَةً » مىگويد : « منظور امام بيمارى\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nبرص و پيسى است و چيزى نگذشت كه انس گرفتار اين بيمارى در صورتش شد به‌گونه‌اى كه همواره ( از خجالت و شرمندگى ) نقاب مىزد » ؛\r\n( قالَ الرَّضِيُ :\r\nيَعْنِى الْبَرَصَ ، فَأَصابَ أَنَساً هذَا الدّاءَ فيما بَعْدُ في وَجْهِهِ ، فَكانَ لا يُرى إلّامُبَرْقَعاً )\r\n. مورّخان و محدثان در شرح كلام فوق ، داستان را متفاوت نقل كرده‌اند . بعضى ماجرا را همانند مرحوم سيّد رضى نقل كرده و آن را مربوط به مأموريتى مىدانند كه على عليه السلام به انس بن مالك براى بازگويى گفتار پيامبر صلى الله عليه و آله دربارهء طلحه و زبير داد ؛ ولى از آن مشهورتر چيزى است كه ابن ابىالحديد نقل كرده و بسيارى از مورخان و محدثان با او موافقند و آن اين‌كه امام عليه السلام در سرزمين « وحبه » در كوفه جمعى از مردم را مخاطب قرار داد و فرمود : شما را به خدا سوگند مىدهم ، چه كسى اين سخن را از پيغمبر اكرم صلى الله عليه و آله به هنگام بازگشت از حجةالوداع شنيده است كه فرمود :\r\n« مَنْ كُنْتُ مَوْلاهُ فَعِلَىٌّ مَوْلاهُ اللَّهُمَّ والِ مَنْ والاهُ وَعادِ مَنْ عاداهُ ؟ »\r\n( اشاره به داستان غدير و خطبهء پيغمبر صلى الله عليه و آله در آن روز است ) جمعى برخاستند وگواهى دادند كه پيامبر صلى الله عليه و آله چنين فرمود . امام رو به انس‌بن‌مالك ( خادم مخصوص پيامبر صلى الله عليه و آله ) كرد و فرمود : تو كه در آن‌جا حاضر بودى چرا گواهى نمىدهى ؟ انس عرض كرد : اى اميرمؤمنان ! سن من زياد شده و آنچه فراموش كرده‌ام بيش از آن است كه در خاطر دارم . امام عليه السلام فرمود : اگر دروغ مىگويى خداوند تو را به بيمارى پيسى مبتلا سازد آن‌گونه كه عمامه نيز آن را نپوشاند . چيزى نگذشت كه نفرين امام عليه السلام در حق او مستجاب شد و به اين بيمارى مبتلا گشت . « 1 »\r\nمرحوم خطيب در مصادر بعد از اشاره به كلام ابن ابىالحديد مىگويد : اين نقل موافق مشهور است و در بسيارى از كتب معتبره آمده است . سپس براى اطلاع بيشتر دربارهء اين قضيه به جلد اوّل كتاب نفيس الغدير ( نوشتهء علامهء امينى ) ارجاع مىدهد . « 2 »\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 19 ، ص 217\r\n( 2 ) . مصادر نهج‌البلاغه ، ج 4 ، ص 242\r\n","page_name":" 540 ","page_number":540},
  {"content":"\r\n\r\nروايت سومى نيز در اين زمينه هست كه رخداد پيش‌گفته را مربوط به داستان « طير مشوى » ( مرغ بريان ) مىداند . ماجرا از اين قرار است كه شخصى مرغ بريانى براى رسول اكرم صلى الله عليه و آله هديه فرستاد . پيغمبر صلى الله عليه و آله عرضه داشت : خداوندا ! محبوب‌ترينِ خَلقَت را بفرست تا با من از اين غذا بخورد . على عليه السلام آمد ؛ ولى انس بن مالك ، خادم مخصوص پيغمبر صلى الله عليه و آله هنگامى كه على عليه السلام اجازهء ورود خواست گفت : پيغمبر صلى الله عليه و آله فعلًا گرفتار است . او دوست داشت مردى از قوم خودش بيايد و با پيغمبر صلى الله عليه و آله هم‌غذا شود . پيامبر صلى الله عليه و آله بار ديگر همان دعا را تكرار كرد . على عليه السلام آمد و اجازه خواست و باز انس همان پاسخ را گفت . در مرتبهء سوم صداى امام عليه السلام بلند شد و فرمود : چه چيزى پيغمبر صلى الله عليه و آله را به خود مشغول ساخته كه مرا نمىپذيرد ؟ صداى على عليه السلام به گوش رسول اللَّه صلى الله عليه و آله رسيد . فرمود : اى انس ! چه كسى بر در است ؟ گفت : على بن ابىطالب . فرمود : اجازه بده وارد شود .\r\nهنگامى كه اميرمؤمنان عليه السلام خدمت پيغمبر صلى الله عليه و آله رسيد . حضرت فرمود : اى على ! من سه بار از خداوند تقاضا كردم كه محبوب‌ترينِ خلقش را نزد من بفرستد تا با من از اين مرغ بريان تناول كند اگر در مرتبهء سوم نيامده بودى نام تو را از خدا مىخواستم . على عليه السلام عرض كرد : اى رسول خدا ! من سه بار آمدم و در هر سه بار انس مانع شد . پيغمبر صلى الله عليه و آله فرمود : اى انس ! چرا چنين كردى ؟ عرض كرد : دوست داشتم كه مردى از قوم من فرا رسد . ( اين ماجرا گذشت ) هنگامى كه يوم الدار ( روز شوراى شش نفرى عمر براى تعيين خليفهء بعد از او ) فرا رسيد ، على عليه السلام ويژگىهاى خود را بيان كرد ، انس مىگويد : على عليه السلام از من دربارهء آن داستان گواهى خواست . من آن را كتمان كردم و گفتم آن جريان را فراموش كرده‌ام .\r\nعلى عليه السلام دست به سوى آسمان بلند كرده و عرض كرد : خداوندا ! انس را به بيمارى آشكارى ( بيمارى برص ) مبتلا ساز كه نتواند آن را از مردم مخفى كند .\r\nانس مدتى بعد به اين بيمارى مبتلا شد . در مجمع الحديث آمده است كه انس\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nپيوسته عمامه‌اى بر سر مىگذاشت ( به‌گونه‌اى كه بخشى از صورت او را مىپوشاند ) . از او سؤال كردند ، گفت : اين نتيجهء همان نفرين على بن ابىطالب است . و بعد از ذكر داستان طير مشوى ، عمامهء خود را كنار زد و سفيدى برص را نشان داد . « 1 »\r\nسيد حميرى ( متوفاى 173 ) اين جريان تاريخى را به شعر درآورده است :\r\n أَما أُتِىَ فِي خَبَرِ الْأنْبَلِ * في طائِرٍ أُهْدِيَ إلَى الْمُرْسَلِ\r\nسَفينَةٌ مَكَنَ فِي رُشْدِهِ * وَأنَسٌ خانَ وَلَمْ يَحْصِل\r\nفي رَدّهِ سَيّدُ كُلّ الْوَرى * مَوْلاهُمْ فِي الْمُحْكَمِ الْمُنْزَلِ\r\nفَصَدَّهُ ذُو الْعَرْشِ عَنْ رُشْدِهِ * ثُمَّ غَري بِالْبَرَصِ الْأنْكَلِ « 2 » \r\nآيا در روايت باارزشى دربارهء مرغ ( بريانى ) كه به پيغمبر مرسل به عنوان هديه فرستاده شد نيامده است ؟\r\nداستانى كه همچون يك كشتى نجات در مسير خود حركت مىكرد ؛ ولى انس خيانت كرد ؛ اما نتوانست او را از اين‌كه آقاى تمام جهانيان باشد بازگرداند .\r\nمولايى كه در قرآن مجيد به مقام او اشاره شده است .\r\nخداوند صاحب عرش ، او را ( انس را ) از مقصدش بازداشت و او را به بيمارى برص زشتى مبتلا نمود .\r\nجالب اين‌كه اين داستان را كه دو فضيلت مهم در آن دربارهء على عليه السلام آمده است - همان‌گونه كه در بالا آمد - جمعى از اهل سنت در كتاب‌هاى خود نقل نموده‌اند و در بسيارى از مسانيد و صحاح آن‌ها - به گفتهء مرحوم خطيب در مصادر - آمده است و همان‌گونه كه گفتيم علامهء امينى رحمه الله شرح مبسوط آن را در جلد اوّل كتاب الغدير آورده است .\r\n* * *\r\n\r\n\r\n","description":"","footnote":"\r\n( 1 ) . امالى صدوق ، ص 655 ، ح 3\r\n( 2 ) . مناقب ابن شهرآشوب ، ج 2 ، ص 283\r\n","page_name":" 542 ","page_number":542},
  {"content":"\r\n\r\n\r\n312 و قال عليه السلام إِنَّ لِلْقُلُوبِ إِقْبَالًا وَإِدْبَاراً ؛ فَإِذَا أَقْبَلَتْ فَاحْمِلُوهَا عَلَى النَّوَافِلِ ، وَإِذَا أَدْبَرَتْ فَاقْتَصِرُوا بِهَا عَلَى الْفَرَائِضِ .\r\nامام عليه السلام فرمود :\r\nدل‌ها ( ى انسان‌ها ) گاه روى مىآورد ( و پرنشاط است ) و گاه پشت مىكند ( و بىنشاط است ) آن‌گاه كه روى مىآورد آن را به انجام نوافل و مستحبات نيز وادار كنيد و آن‌گاه كه پشت مىكند و بىنشاط است تنها به انجام فرائض و واجبات قناعت نماييد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب تنها سند ديگرى كه براى اين گفتار حكيمانه نقل مىكند كتاب غررالحكم آمُدى است . ( مصادر نهج‌البلاغه ، ج 4 ، ص 243 ) .\r\nافزون بر اين در كتاب مشكاة الانوار طبرسى ، ص 447 و عوالى اللئالى ابن ابى جمهور أحسايى ، ج 3 ، ص 295 ، ح 67 نيز آمده است ، و قابل توجه است كه در كتاب شريف كافى حديثى به همين مضمون با كمى تفاوت از پيغمبر اكرم صلى الله عليه و آله نقل شده است . ( كافى ، ج 3 ، ص 454 ، ح 16 )\r\n","page_name":" 543 ","page_number":543},
  {"content":"\r\n . \r\n","description":"","footnote":"","page_name":" 544 ","page_number":544},
  {"content":"\r\n\r\n\r\nشرح و تفسير وظيفهء ما در حال نشاط و عدم نشاط\r\nامام عليه السلام در اين گفتار حكيمانه به نكتهء قابل توجه روانى اشاره كرده ، مىفرمايد : « دل‌ها ( ى انسان‌ها ) گاه روى مىآورد ( و پرنشاط است ) و گاه پشت مىكند ( و بىنشاط است ) آن‌گاه كه روى مىآورد آن را به انجام نوافل و مستحبات نيز وادار كنيد و آن‌گاه كه پشت مىكند و بىنشاط است تنها به انجام فرائض و واجبات قناعت نماييد » ؛\r\n( إِنَّ لِلْقُلُوبِ إِقْبَالًا وَإِدْبَاراً ؛ فَإِذَا أَقْبَلَتْ فَاحْمِلُوهَا عَلَى النَّوَافِلِ ، وَإِذَا أَدْبَرَتْ فَاقْتَصِرُوا بِهَا عَلَى الْفَرَائِضِ )\r\n. بدون شك ، انسان حالات مختلف و متفاوتى دارد و در هر يك از اين حالات بايد موافق آن گام بردارد تا به نتيجهء مطلوب برسد .\r\nگاه فكر انسان آرام و روح او پرنشاط است و عوامل اشتغال فكرى وجود ندارد و جسم و روحش آماده براى عبادت و اطاعت و بندگى خداست . در اين هنگام اين فرصت طلايى را بايد غنيمت شمرد و علاوه بر واجبات به مستحبات نيز با حضور قلب پرداخت .\r\nولى گاه روح انسان خسته و فكر او مشغول به يك سلسله مشكلات دنيوى است و گاه ناراحتى جسمانى نيز به آن ضميمه مىشود به‌گونه‌اى كه حوصلهء هيچ كارى را ندارد در چنين شرايطى بايد به واجبات كه به هر حال بايد انجام شود قناعت كرد ، زيرا پرداختن به مستحباتى كه انسان آن را بر خودش تحميل كند\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nو هيچ حضور قلب و نشاطى در آن نباشد سبب ارتقاء روح و قرب به پروردگار و وصول به اهداف عالى نخواهد شد و چه بسا اگر مستحبات را در چنين حالى به خود تحميل كند هم به واجبات ضرر بزند و هم حالت تنفر از مستحبات براى او حاصل شود كه هر دو ضايعهء بزرگى است .\r\nشبيه همين گفتار حكيمانه در حكمت 193 با كمى تفاوت گذشت و همان‌گونه كه به هنگام ذكر سند گفتيم ، اين حديث شريف از رسول اكرم صلى الله عليه و آله با كمى تفاوت به اين صورت آمده است :\r\n« إِنَّ لِلْقُلُوبِ إِقْبَالًا وَإِدْبَاراً فَإِذَا أَقْبَلَتْ فَتَنَفَّلُوا وَإِذَا أَدْبَرَتْ فَعَلَيْكُمْ بِالْفَرِيضَةِ »\r\n. « 1 »\r\nهمچنين شبيه اين كلام حكيمانه در حكمت 278 گذشت آن‌جا كه فرمود :\r\n« قَلِيلٌ تَدُومُ عَلَيْهِ أَرْجَى مِنْ كَثِيرٍ مَمْلُولٍ مِنْهُ ؛\r\nعمل كمى كه با نشاط آن را تداوم بخشى اميدواركننده‌تر از عملى است كه بسيار و خسته كننده است » .\r\nنكتهء اصلى اين‌جاست كه اسلام به كيفيت عمل بيش از كميت آن اهميت مىدهد ، ازاين‌رو در آيهء دوم سورهء « ملك » مىخوانيم : « الَّذِى خَلَقَ الْمَوْتَ وَالْحَيَاةَ لِيَبْلُوَكُمْ أَيُّكُمْ أَحْسَنُ عَمَلًا وَهُوَ الْعَزِيزُ الْغَفُورُ » ؛ آن‌كس كه مرگ و حيات را آفريد تا شما را بيازمايد كه كدام يك از شما بهتر عمل مىكنيد ، و او شكست‌ناپذير و بخشنده است » .\r\nدر اين آيهء شريفه به حُسن عمل اهميت داده شده است ، نه به كثرت عمل . به همين دليل امام صادق عليه السلام در حديثى به اين نكته توجه داده و مىفرمايد :\r\n« لَيْسَ يَعْنِي أَكْثَرَ عَمَلًا وَلَكِنْ أَصْوَبَكُمْ عَمَلًا ؛\r\nمنظور اين نيست كه عمل فرد بيشتر باشد ، بلكه مقصود آن است كه كدام‌يك صحيح‌تر و كامل‌تر عمل مىكنيد » . « 2 »\r\nبه بيان ديگر ، روح عمل ، حضور قلب و توجه به خدا و اخلاص است و اين\r\n\r\n\r\n","description":"","footnote":"\r\n( 1 ) . كافى ، ج 3 ، ص 454 ، ح 16\r\n( 2 ) . همان ، ج 2 ، ص 16 ، ح 4\r\n","page_name":" 546 ","page_number":546},
  {"content":"\r\n\r\nدر حالى حاصل مىشود كه انسان نشاط عبادت داشته باشد و به هنگام كمبود نشاط حضور قلب نيز آسيب مىپذيرد به همين دليل فرموده‌اند : هنگامى كه نشاط عبادت نيست به واجبات قناعت كنيد و به هنگام نشاط عبادت ، هم واجبات را به جا بياوريد و هم مستحبات را .\r\nاضافه بر اين اگر هنگام نداشتن نشاط و حوصله براى عبادت ، انسان مستحبات را بر خود تحميل كند ممكن است يك حال نفرت و بيزارى در او پيدا شود كه بر آيندهء او نيز تأثير بگذارد .\r\nدر نامهء 69 كه از نامه‌هاى جالب اميرمؤمنان على عليه السلام به « حارث همدانى » است نيز اشاره‌اى به اين حقيقت شده بود آن‌جا كه مىفرمايد :\r\n« وَخَادِعْ نَفْسَكَ فِي الْعِبَادَةِ وَارْفُقْ بِهَا وَلا تَقْهَرْهَا وَخُذْ عَفْوَهَا وَنَشَاطَهَا إِلَّا مَا كَانَ مَكْتُوباً عَلَيْكَ مِنَ الْفَرِيضَةِ فَإِنَّهُ لابُدَّ مِنْ قَضَائِهَا وَتَعَاهُدِهَا عِنْدَ مَحَلِّهَا ؛\r\nدر انجام عبادت ، نفس خود را بفريب ( و آن را رام ساز ) و با آن مدارا كن و خويشتن را بر آن مجبور نساز ، بلكه بكوش آن را در وقت فراغت و با نشاط به جا آورى مگر فرايضى كه بر تو مقرر شده است كه در هر حال بايد آن‌ها را انجام دهى و در موقعش مراقب آن باشى » .\r\n* * *\r\n\r\n","description":"","footnote":"","page_name":" 547 ","page_number":547},
  {"content":"\r\n . \r\n","description":"","footnote":"","page_name":" 548 ","page_number":548},
  {"content":"\r\n\r\n\r\n313 و قال عليه السلام وَفِي الْقُرْآنِ نَبَأُ مَا قَبْلَكُمْ ، وَخَبَرُ مَا بَعْدَكُمْ ، وَحُكْمُ مَا بَيْنَكُمْ .\r\nامام عليه السلام فرمود :\r\nدر قرآن ، اخبار پيشينيان و حوادث آينده و حكم\r\nو دستور مربوط به شما آمده است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر حديثى به اين مضمون از مسعودى ، صاحب مروج الذهب ( متوفاى 333 ) نقل مىكند كه روزى حارث اعور خدمت اميرمؤمنان على عليه السلام رسيد . عرض كرد : آيا نمىبينى اين مردم تمام توجهشان به احاديث شده و قرآن را رها كرده‌اند ؟ امام عليه السلام فرمود : واقعاً چنين است ؟ عرض كرد : آرى . امام عليه السلام فرمود : من از رسول خدا صلى الله عليه و آله شنيدم كه مىفرمود : « سَتَكُونُ فِتْنَةٌ . قُلْتُ : فَمَا الْمَخْرَجُ مِنْها يا رَسُولُ اللَّه ؟ قالَ : كِتابُ اللَّهِ فِيهِ نَبَأُ ما قَبْلَكُمْ وَخَبَرُ ما بَعْدَكُمْ وَحُكْمُ ما بَيْنَكُمْ . . . ؛ به‌زودى فتنه‌اى ظاهر مىشود . عرض كردم : اى رسول خدا ! راه برون رفت از آن فتنه چيست ؟ فرمود : كتاب اللَّه است كه خبر پيشينيان و خبر آيندگان و حكم و دستور مربوط به شما در آن است » . در ادامهء اين سخن ، امام عليه السلام مطالب فراوانى دربارهء اهميت قرآن بيان فرمود . سپس مرحوم خطيب مىافزايد : اين گفتار حكيمانه را فخر رازى نيز در تفسير خود در آغاز سورهء « بقره » از على عليه السلام نقل كرده است . ( مصادر نهج‌البلاغه ، ج 4 ، ص 243 ) .\r\nاضافه مىكنيم همين حديث حارث اعور در سنن دارمى ، ج 2 ، ص 435 و سنن ترمذى ، ج 4 ، ص 245 ، ح 3070 آمده است و همچنين مرحوم عياشى در مقدمهء تفسير خود كه دربارهء اهميت قرآن سخن مىگويد آن را آورده است\r\n","page_name":" 549 ","page_number":549},
  {"content":"\r\n . \r\n","description":"","footnote":"","page_name":" 550 ","page_number":550},
  {"content":"\r\n\r\n\r\nشرح و تفسير جامعيت قرآن\r\nامام عليه السلام در اين حديث شريف به اهميت و جامعيت قرآن اشاره مىكند و مىفرمايد : « در قرآن ، اخبار پيشينيان و حوادث آينده و حكم و دستور مربوط به شما آمده است » ؛\r\n( وَفِي الْقُرْآنِ نَبَأُ مَا قَبْلَكُمْ ، وَخَبَرُ مَا بَعْدَكُمْ ، وَحُكْمُ مَا بَيْنَكُمْ )\r\n. منظور از اخبار پيشينيان روشن است ، زيرا بخش مهمى از قرآن مجيد ، تاريخ انبيا و اقوام گذشته است ؛ از آفرينش آدم تا حالات حضرت مسيح و اصحاب و يارانش ، قرآن دست ما را مىگيرد و در تمام قرون و اعصار گذشته همراه انبيا و پيغمبران و اقوام آن‌ها حركت مىدهد و تلخ و شيرين زندگى آن‌ها را بيان مىكند و تجارب فراوان و حوادث عبرت‌انگيز بسيارى را كه در زندگانى آن‌ها بوده يك جا پيش روى ما مىنهد آن‌گونه كه گويا ما همراه آن‌ها بوده‌ايم و با آن‌ها مىزيسته‌ايم .\r\nمنظور از حوادث آينده ، مسائل مربوط به قبر و برزخ و قيامت است كه در جاى جاى قرآن مجيد به آن اشاره شده است به‌گونه‌اى كه گويا ما آينده را ديده‌ايم و در آن زيسته‌ايم .\r\nمنظور از جملهء\r\n« وَحُكْمُ ما بَيْنَكُمْ »\r\nاين است كه در قرآن به همهء برنامه‌هاى زندگى شما اعم از واجب ، حرام ، مكروه ، مستحب و مباح ، اشارات كلى يا جزئى شده است ، بنابراين قرآن كتاب جامعى است كه هرچه بخواهيد در آن هست .\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nبا توجه به شأن نزولى كه در حديث حارث اعور آمده بود روشن مىشود كه اين سخن را امام عليه السلام زمانى بيان فرمود كه مردم به سراغ احاديث رفته و قرآن را رها ساخته بودند . البته منظور امام عليه السلام رها كردن احاديث نيست ، زيرا پيغمبر صلى الله عليه و آله در « حديث ثقلين » كتاب خدا و عترت را ( عترتى كه منبع اصلى احاديث رسول خدا صلى الله عليه و آله است ) با هم توصيه مىكند ، بلكه منظور اين است كه افراط در توجه به حديث تا آن‌جا كه قرآن رها شود كار نكوهيده‌اى است .\r\nبه هر روى ، مهم اين است قرآن كه نور و رحمت الهى و مايهء هدايت و سعادت است در ميان مسلمانان به فراموشى سپرده نشود . مسلمانان در درجهء نخست اساس كار خود را از قرآن بگيرند و سپس از سنت پيغمبر اكرم صلى الله عليه و آله و احاديث اهل‌بيت عليهم السلام براى تشريح اين دستورات و آگاهى از جزئيات برنامه‌ها بهره‌مند شوند .\r\nدر ذيل حديث اعور پس از كلام نورانى بالا جمله‌هايى دربارهء اهميت قرآن آمده است كه بسيار گويا و آموزنده است\r\n« هُوَ الْفَصْلُ لَيْسَ بِالْهَزْلِ ما تَرَكَهُ مِنْ جَبّارٍ إلّاقَصَمَهُ اللَّهُ وَمَنِ ابْتَغَى الْهُدى مِنْ غَيْرِهِ أَضَلَّهُ اللَّهُ تَعالى وَهُوَ حَبْلُ اللَّهِ الْمَتينُ وَهُوَ الذّكْرُ الْحَكيمُ وَالصّراطُ الْمُسْتَقِيمُ وَهُوَ الَّذي لا تَزيغُ بِهِ الْأهْواءُ وَلا تَلْتَبِسُ بِهِ الْأَلْسُنُ وَلا يَشْبَعُ مِنْهُ الْعُلَماءُ وَلا يَخْلِقُ عَنْ كَثْرَةِ الرَّدِ وَلا تَنْقَضي عَجائِبُهُ هُوَ الَّذي لَمْ يَثِنْهُ الْجِنُّ حينَ سَمِعْتُهُ قالُوا إِنَّا سَمِعْنا قُرْآناً عَجَباً يَهْدِي إِلَى الرُّشْدِ مَنْ قالَ بِهِ صَدَقَ وَمَنْ عَمِلَ بِهِ أُجِرَ وَمَنْ حَكَمَ بِهِ عَدَلَ وَمَنْ دَعا إِلَيْهِ هُدِيَ إلى صِراطٍ مُسْتَقيمٍ ؛\r\nقرآن جدا كنندهء حق از باطل است و هزل و شوخى در آن راه ندارد . هر ظالمى به آن پشت كند خداوند او را دَرهم مىشكند و هركس هدايت را از غير قرآن بخواهد خداى متعال او را گمراه مىسازد و آن ، ريسمان محكم الهى است و يادآورى مستحكم و راه راست . قرآن چيزى است كه اوهام و خواسته‌هاى انحرافى ، آن را منحرف نمىكند و زبان نااهلان ، آن را مشتبه نمىسازد .\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nدانشمندان از آن سير نمىشوند و براثر كثرت تلاوت و مراجعه كهنه نمىگردد .\r\nشگفتىهاى آن پايان نمىپذيرد و اين همان چيزى است كه طايفهء جن هنگامى كه آن را شنيدند آن را بازنگرداندند و دَرهم نپيچيدند و گفتند : ما سخن عجيبى شنيديم كه همگان را به سوى رشد و تعالى هدايت مىكند . كسى كه با قرآن سخن بگويد درست مىگويد و آن‌كس كه به آن عمل كند مأجور است و كسى كه مطابق آن حكم كند حكمش عادلانه و كسى كه به سوى قرآن فرا خواند به سوى صراط مستقيم هدايت كرده است » . « 1 »\r\nدربارهء اهميت قرآن مجيد ، هم در خود قرآن و هم در روايات اسلامى مطالب گسترده‌اى آمده ، از جمله در نهج‌البلاغه در خطبه‌هاى فراوان ، امام عليه السلام دربارهء اهميت آن سخن گفته است ؛ از جمله در بخش آخر خطبهء 198 امام عليه السلام شرح مبسوطى كه شامل 42 امتياز مهم است براى قرآن مجيد بيان مىكند و همچنين در خطبهء 183 و خطبهء 176 و . . . نيز مطالب مهمى در اين زمينه آمده است .\r\n* * *\r\n\r\n\r\n","description":"","footnote":"\r\n( 1 ) . اعلام الدين ، ص 99\r\n","page_name":" 553 ","page_number":553},
  {"content":"\r\n . \r\n","description":"","footnote":"","page_name":" 554 ","page_number":554},
  {"content":"\r\n\r\n\r\n314 و قال عليه السلام رُدُّوا الْحَجَرَ مِنْ حَيْثُ جَاءَ ، فَإِنَّ الشَّرَّ لَايَدْفَعُهُ إِلَّا الشَّرُّ .\r\nامام عليه السلام فرمود :\r\nسنگ را از همانجا كه آمده بازگردانيد ، چراكه شر و بدى را جز با ( همان ) شر و بدى نمىتوان دفع كرد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين گفتار حكيمانه در كتاب ربيع الابرار زمخشرى و غررالحكم و نهاية الارب نويرى با تفاوت‌هايى آمده است كه نشان مىدهد از مصادر مختلفى گرفته شده است . ( مصادر نهج‌البلاغه ، ج 4 ، ص 244 )\r\n","page_name":" 555 ","page_number":555},
  {"content":"\r\n . \r\n","description":"","footnote":"","page_name":" 556 ","page_number":556},
  {"content":"\r\n\r\n\r\nشرح و تفسير راه دفع شرّ\r\nامام عليه السلام در اين گفتار حكيمانه كه در ميان مردم جنبهء ضرب‌المثل پيدا كرده است دستورى دفاعى و خاص را بيان كرده ، مىفرمايد : « سنگ را از همانجا كه آمده بازگردانيد ، چراكه شر و بدى را جز با شر و بدى نمىتوان دفع كرد » ؛\r\n( رُدُّوا الْحَجَرَ مِنْ حَيْثُ جَاءَ ، فَإِنَّ الشَّرَّ لَايَدْفَعُهُ إِلَّا الشَّرُّ )\r\n. بعضى از شارحان ، اين سخن را ناظر به مسئلهء قصاص دانسته و اشاره‌اى به آيهء شريفهء « وَلَكُمْ فِي الْقِصَاصِ حَيَاةٌ يَا أُوْلِي الْأَلْبَابِ » « 1 » مىدانند ، زيرا هرگاه قانون قصاص در ميان نباشد و قاتل احساس امنيت كند ، جان بسيارى به خطر مىافتد ؛ اما اگر قتلى كه انجام داده را با قتل خودش پاسخ گوييم افراد شرورِ ديگر از ترس قصاص ، متعرض جان مردم نمىشوند و اين خود سبب حيات و امنيت جامعه است .\r\nولى نبايد ترديد داشت كه كلام امام عليه السلام منحصر به قصاص نيست ، بلكه قانونى كلى در برابر افرادى است كه جز با توسل به زور از كارهاى خلاف خود برنمىگردند . دشمنانى كه با تمام قوا به مسلمانان حمله مىكنند جز با مقابلهء به مثل دست از شيطنت خود برنمىدارند و اين شبيه چيزى است كه قرآن مجيد در آيات فراوانى بيان فرموده است :\r\n\r\n\r\n","description":"","footnote":"\r\n( 1 ) . بقره ، آيهء 179\r\n","page_name":" 557 ","page_number":557},
  {"content":"\r\n\r\nدر يك جا مىفرمايد :\r\n« الشَّهْرُ الْحَرامُ بِالشَّهْرِ الْحَرامِ وَالْحُرُماتُ قِصاصٌ فَمَنِ اعْتَدى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ وَاتَّقُوا اللَّهَ وَاعْلَمُوا أَنَّ اللَّهَ مَعَ الْمُتَّقينَ ؛\r\nماهِ حرام ، در برابر ماهِ حرام ! ( اگر دشمنان ، احترام آن را شكستند و در آن با شما جنگيدند ، شما نيز حق داريد مقابله به مثل كنيد ) . و تمام حرام‌ها ، ( قابلِ ) قصاص است و ( به‌طور كلّى ) هركس به شما تجاوز كرد ، همانند آن بر او تعدّى كنيد ! و از خدا بپرهيزيد ( و زياده‌روى ننماييد ! ) و بدانيد خدا با پرهيزكاران است ! » . « 1 »\r\nنيز در جاى ديگر آمده است : « وَقَاتِلُوا فِي سَبِيلِ اللَّهِ الَّذِينَ يُقَاتِلُونَكُمْ وَلَا تَعْتَدُوا إِنَّ اللَّهَ لَايُحِبُّ الْمُعْتَدِينَ » ؛ و در راه خدا ، با كسانى كه با شما مىجنگند ، نبرد كنيد ! و از حدّ تجاوز نكنيد ، كه خدا تعدّىكنندگان را دوست نمىدارد ! » . « 2 »\r\nباز مىفرمايد : « وَقَاتِلُوا الْمُشْرِكِينَ كَافَّةً كَمَا يُقَاتِلُونَكُمْ كَافَّةً وَاعْلَمُوا أَنَّ اللَّهَ مَعَ الْمُتَّقِينَ » ؛ و ( به هنگام نبرد ) با مشركان ، دسته جمعى پيكار كنيد ، همان‌گونه كه آن‌ها دسته جمعى با شما پيكار مىكنند ؛ و بدانيد خداوند با پرهيزكاران است ! » . « 3 »\r\nازاين‌رو در مقابل اين دستورات جنگى ، دستور صلح را چنين صادر مىكند :\r\n« وَإِنْ جَنَحُوا لِلسَّلْمِ فَاجْنَحْ لَهَا وَتَوَكَّلْ عَلَى اللَّهِ » ؛ و اگر تمايل به صلح نشان دهند ، تو نيز از در صلح درآى و بر خدا توكّل كن » . « 4 »\r\nاز آنچه در بالا آمد روشن مىشود هيچ‌گونه تضادى در ميان اين دستور و دستورات مربوط به عفو و گذشت و حلم و مدارا و پاسخ گفتن سيئه با حسنه كه در قرآن مجيد و روايات اسلامى آمده وجود ندارد و هركدام اصل و قانونى است براى محدوده‌اى خاص ؛ آن‌جا كه با عفو و گذشت و جبران بدى به‌وسيلهء\r\n\r\n\r\n","description":"","footnote":"\r\n( 1 ) . بقره ، آيهء 194\r\n( 2 ) . بقره ، آيهء 190\r\n( 3 ) . توبه ، آيهء 36\r\n( 4 ) . انفال ، آيهء 61\r\n","page_name":" 558 ","page_number":558},
  {"content":"\r\n\r\nخوبى مشكل حل مىشود اصل اساسى همان است ؛ ولى آن‌جا كه دشمن خيره‌سر از عفو و گذشت سوء استفاده مىكند و بر خيره‌سرى خود مىافزايد دستور ، مقابلهء به مثل است نه عفو و گذشت و پاسخ دادن بدى با نيكى .\r\nبه همين دليل در ذيل آيهء قصاص دستور عفو آمده است تا شدت عمل در برابر جنايت‌كاران با عفو و گذشت اسلامى آميخته شود و معجون مناسبى براى هر دو گروه ( گروه خطاكارِ پشيمان و گروه خطاكارِ لجوج ) فراهم گردد ، مىفرمايد : « فَمَنْ عُفِىَ لَهُ مِنْ أَخِيهِ شَىْءٌ فَاتِّبَاعٌ بِالْمَعْرُوفِ وَأَدَاءٌ إِلَيْهِ بِإِحْسَانٍ ذَلِكَ تَخْفِيفٌ مِنْ رَبِّكُمْ وَرَحْمَةٌ فَمَنِ اعْتَدَى بَعْدَ ذَلِكَ فَلَهُ عَذَابٌ أَلِيمٌ » ؛ پس اگر كسى از سوى برادر ( دينى ) خود ، چيزى به او بخشيده شود ، ( و حكم قصاص او ، تبديل به خون‌بها گردد ، ) بايد از راه پسنديده پيروى كند . ( و صاحب خون ، حال پرداخت كنندهء ديه را در نظر بگيرد ) . و او ( قاتل ) نيز ، به نيكى ديه را ( به ولى مقتول ) بپردازد ؛ ( و در آن ، مسامحه نكند ) . اين ، تخفيف و رحمتى است از ناحيهء پروردگار شما ! و كسى كه بعد از آن ، تجاوز كند عذاب دردناكى خواهد داشت » . « 1 »\r\nاين نكته نيز قابل توجه است كه تعبير به « شر » در مورد مجازات ، به معناى شر ظاهرى است ؛ قصاص ، ظاهراً شر است ؛ ولى در باطن خير محض مىباشد ، چنان‌كه مقابلهء به مثل در مقابل دشمنان لجوج و خيره‌سر ، خير است .\r\n* * *\r\n\r\n\r\n","description":"","footnote":"\r\n( 1 ) . بقره ، آيهء 178\r\n","page_name":" 559 ","page_number":559},
  {"content":"\r\n . \r\n","description":"","footnote":"","page_name":" 560 ","page_number":560},
  {"content":"\r\n\r\n\r\n315 و قال عليه السلام لِكاتِبِهِ عُبيْدَاللَّهِ بْنِ أبي رافِعٍ : الِقْ دَواتَكَ ، وَأَطِلْ جِلْفَةَ قَلَمِكَ ، وَفَرِّجْ بَيْنَ السُّطُورِ ، وَقَرْمِطْ بَيْنَ الْحُرُوفِ فَإِنَّ ذلِكَ أَجْدَرُ بِصَبَاحَةِ الْخَطِّ .\r\nامام عليه السلام به كاتب خود ، عبيداللَّه بن أبىرافع فرمود :\r\nمركّب دوات خود را با گذاشتن ليقه در آن ، تنظيم كن و شكاف نوك قلمت را طولانى نما و ميان سطرها فاصله بينداز و فاصلهء بين حروف را كم كن كه اين به جلوه و زيبايى خط مىافزايد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله در كتاب مصادر مىگويد : اين گفتار حكيمانه پيش از نهج‌البلاغه در كتاب الوزراء والكتاب محمّد بن عبدوس جهشيارى ( متوفاى 331 ) آمده و بعد از نهج‌البلاغه در كتاب محاضرات الادباء راغب اصفهانى با تفاوت مختصرى ذكر شده است . ( مصادر نهج‌البلاغه ، ج 4 ، ص 245 )\r\n","page_name":" 561 ","page_number":561},
  {"content":"\r\n . \r\n","description":"","footnote":"","page_name":" 562 ","page_number":562},
  {"content":"\r\n\r\n\r\nشرح و تفسير طريقهء خوشنويسى\r\nامام عليه السلام در اين گفتار جالب خود چهار دستور براى حُسن خط مىدهد ؛ به كاتبش عبيداللَّه بن ابى رافع مىفرمايد : « مركّب دوات خود را با گذاشتن ليقه در آن ، تنظيم كن و نوك قلمت را طولانى نما و ميان سطرها فاصله بينداز و فاصلهء بين حروف را كم كن كه اين به جلوه و زيبايى خط مىافزايد » ؛\r\n( وَقَالَ عليه السلام لِكاتِبِهِ عُبيْدَاللَّهِ بْنِ أبي رافِعٍ : الِقْ دَواتَكَ ، وَأَطِلْ جِلْفَةَ قَلَمِكَ ، وَفَرِّجْ بَيْنَ السُّطُورِ ، وَقَرْمِطْ بَيْنَ الْحُرُوفِ فَإِنَّ ذلِكَ أَجْدَرُ بِصَبَاحَةِ الْخَطِّ )\r\n. در زمان‌هاى گذشته براى نوشتن خط از دوات كه ظرف كوچكى بود استفاده مىكردند و مركب سياه در آن مىريختند و براى اين‌كه مركب فراوانى به نوك قلم نيايد و حروف را زشت و كاغذ را سياه نكند قطعه پارچه يا پنبه‌اى در آن مىنهادند كه مركب را به خود مىگرفت و هنگامى كه قلم را در دوات وارد مىكردند مركب به مقدار نياز به نوك قلم مىچسبيد و مشكلى براى نوشتن حاصل نمىشد . آن چيزى كه براى جذب مركب در دوات مىنهادند ليقه مىناميدند . بنابراين « الِقْ » كه فعل امر است به اين معناست كه ليقه در دوات بگذار .\r\nاز سوى ديگر براى تنظيم مركب قلم و جذب تدريجى آن براى نوشتن ، در نوك قلم‌هايى كه از نى تراشيده بودند شكافى مىدادند . اين شكاف مقدارى\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nمركب را در خود جاى مىداد و به‌تدريج بر صفحهء كاغذ وارد مىكرد . اين شكاف در لغت « جِلْفَةَ » ناميده مىشود و اگر طولانىتر باشد مركب بيشترى به خود جذب مىكند و نويسنده مىتواند با يك بار فروبردن قلم در دوات كلمات بيشترى را آن هم به صورت يكنواخت بنويسد و اين هر دو به زيبايى خط كمك مىكند .\r\n« تفويج بين سطور » به اين معناست كه سطرها داخل هم نباشد و خواننده بتواند به راحتى آن‌ها را از هم جدا كند ، زيرا هنگامى كه خطها به هم نزديك باشند افزون بر اين‌كه صفحهء كاغذ سياه و زشت به نظر مىرسد خواننده نيز پس از پايان يك سطر ، براى رفتن به سطر بعد گاه گرفتار اشتباه مىشود و دوباره به همان سطر قبل بازمىگردد .\r\n« قَرْمِطْ »\r\nاز مادهء « قَرْمَطَ » به معناى نزديك ساختن است ، روشن است كه اگر حروف يك كلمه از هم جدا و دور شود آن خط بسيار زشت و ناموزون خواهد شد .\r\nبنابراين ظرافت و زيبايى خط ايجاب مىكند كه اين دستورات چهارگانه به دقت رعايت شود .\r\nدر اين‌جا به چند نكته بايد توجه داشت :\r\nنخست اين‌كه اختراع خط يكى از مهم‌ترين مسائل زندگى بشر است . انسان به‌وسيلهء خط توانست تجربيات خود را ثبت كند و براى آيندگان به يادگار بگذارد و شخصاً نيز مسائلى را در زندگى فراموش نكند . به همين دليل از زمانى كه خط اختراع شد دوران تاريخ بشر آغاز گشت و پيش از آن را دوران قبل از تاريخ مىنامند ، چراكه آن‌ها نتوانستند سرگذشت خود را مكتوب كنند و براى آيندگان به يادگار بگذارند .\r\nاصولًا تمدن انسانى و علوم و دانش‌ها و اختراعات و ابتكارات مديون خط\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nاست كه اگر نبود ، تجارب بشر و افكار دانشمندان با هم نمىآميخت و به سوى جلو حركت نمىكرد و پيوسته انسان در همان مراحل اوليه گام بر مىداشت .\r\nشايد به همين دليل است كه خداوند در قرآن مجيد به آن قسم ياد كرده و مىفرمايد : « ن وَالْقَلَمِ وَمَا يَسْطُرُونَ » ؛ سوگند به قلم و آنچه با قلم مىنويسند » . « 1 »\r\nهمچنين در آياتى كه در آغاز بعثت پيامبر صلى الله عليه و آله نازل شد مىخوانيم : « اقْرَأْ بِسْمِ رَبِّكَ الَّذِى خَلَقَ . . . الَّذِى عَلَّمَ بِالْقَلَمِ * عَلَّمَ الْإِنسَانَ مَا لَمْ يَعْلَمْ » ؛ بخوان به نام پروردگارت كه ( موجودات را ) آفريد ، همان كسى كه به‌وسيلهء قلم تعليم نمود و به انسان آنچه را نمىدانست آموخت » . « 2 »\r\nنكتهء ديگر اين‌كه يك نوشتهء خوب بايد هم محتواى آن خوب باشد و هم داراى ظاهرى زيبا و آراسته باشد به همين دليل نامه‌هايى كه با خط بد نوشته شده باشند و كتاب‌هايى كه با چاپ نازيبا چاپ شده باشند كم‌ارزش خواهند بود ، هر چند محتواى خوب و جالبى داشته باشند . به خصوص در زمان ما كه بيش از هر زمان به زيبايى اهميت مىدهند و سعى دارند امور مادى و معنوى را در بهترين لباس ارائه دهند . به همين دليل امام عليه السلام در كلام بالا با ذكر جزئيات دقيق به اين مطلب اشاره فرموده است .\r\nشخصيت‌ها هميشه ( چه در گذشته و چه در حال ) خوش‌خطترين كاتبان را براى خود انتخاب مىكنند تا نامه‌ها و رساله‌هاى آن‌ها تأثير بيشترى داشته باشد .\r\nنكتهء ديگر اين‌كه ممكن است بعضى اشكال كنند اين گفتار حكيمانهء امام عليه السلام با گفتار ديگرى از آن حضرت كه به نزديك نمودن سطور يك نامه و ريز نوشتن ، جهت صرفه‌جويى در كاغذ و مركب توصيه مىكند ، سازگارى ندارد ؛ آن‌جا كه طبق روايت امام صادق عليه السلام از آن حضرت ، به فرمانداران خود نوشت :\r\n« أَدِقُّوا\r\n\r\n\r\n","description":"","footnote":"\r\n( 1 ) . قلم ، آيهء 1\r\n( 2 ) . علق ، آيهء 1 - / 5\r\n","page_name":" 565 ","page_number":565},
  {"content":"\r\n\r\nأقْلامَكُمْ وَقارِبُوا بَيْنَ سُطُورِكُمْ وَاحْذَفُوا عَنّي فُضُولَكُمْ وَاقْصِدُوا قَصْدَ الْمَعاني وإيّاكُمْ وَالْإكْثارَ فَإنَّ أمْوالَ الْمُسْلِمينَ لاتَحْتَمِلُ الْإضرارَ ؛\r\nنوك قلم‌ها را تيز كنيد و سطور را به هم نزديك سازيد و مطالب اضافى را در نامه‌هايى كه براى من مىنويسيد حذف كنيد و مقصودتان بيان معانى باشد ( نه لفّاظى و بازى با الفاظ ) و از پرگويى بپرهيزيد ، زيرا اموال مسلمانان تاب تحمّل اين ضررها را ندارد » . « 1 »\r\nولى با كمى دقت روشن مىشود كه اين دو دستور منافاتى با هم ندارند ؛ كلام نخست اشاره به رعايت زيبايىهاى معقول است و كلام دوم اشاره به اسراف و افراط در اين‌گونه مسائل . شاهد آن كلمهء اضرار است كه در آخر حديث دوم آمده است ؛ يعنى نبايد افراطكارى به جايى برسد كه موجب ضرر به بيت‌المال شود .\r\nمتأسفانه امروز هم از اين افراطكارىها هم در نامه‌ها و هم در مجلات علمى و غير علمى مشاهده مىشود . گاه يك نامهء دوخطى را در يك صفحهء بزرگ كاغذ مرغوب مىنويسند و در پاكتى به همان اندازه مىگذارند در حالى كه براى اين‌گونه نامه‌ها مىتوان كاغذ و پاكت‌هاى كوچك‌ترى انتخاب كرد .\r\nهمچنين در بسياى از مجله‌ها گاه نصف بيشتر صفحه را با عكس‌هاى مبهم و نامعقول پر مىكنند و تنها در مقدار كمى از صفحه به ذكر مطالب مىپردازند .\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 73 ، ص 49\r\n","page_name":" 566 ","page_number":566},
  {"content":"\r\n\r\n\r\n316 و قال عليه السلام أَنَا يَعْسُوبُ الْمُؤْمِنِينَ ، وَالْمَالُ يَعْسُوبُ الْفُجَّارِ .\r\nامام عليه السلام فرمود :\r\nمن ، يعسوب ( و پيشواى ) مؤمنانم ، و مال و ثروت ، يعسوب ( و پيشواى ) بدكاران است . « 1 »\r\nمرحوم سيّد رضى در ذيل اين گفتار حكيمانه مىگويد : معنى اين سخن آن است كه مؤمنان از من پيروى مىكنند و بدكاران از مال ، همان‌گونه كه زنبوران عسل از يعسوب و رئيس خود پيروى مىكنند .\r\n( قالَ الرَّضِيُ : وَمَعْنى ذلِكَ أنَّ الْمُؤْمِنينَ يَتَّبِعُونَني ، وَالْفُجّارَ يَتَّبِعُونَ الْمالَ كَما تَتَّبِعُ النَّحْلُ يَعْسُوبَها ، وَهُوَ رَئِيسُها )\r\n.\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nبه گفتهء خطيب رحمه الله در مصادر نهج‌البلاغه اين سخن در واقع برگرفته از حديث رسول اكرم صلى الله عليه و آله است كه با دو تعبير مختلف آن را خطاب به اميرمؤمنان على عليه السلام بيان فرموده ؛ در تعبيرى فرموده است : « أنْتَ يَعْسُوبُ الدّينِ » و در بيان ديگر : « أَنْتَ يَعْسُوبُ الْمُؤمِنِينَ » و هر دو يك معنا دارد ، زيرا يعسوب به معنى پادشاه زنبوران عسل است كه وقتى حركت مىكند همه دنبال او حركت مىكنند .\r\nسپس مىافزايد : از جمله كسانى كه تعبير اوّل را آورده‌اند ابونعيم اصفهانى در حلية الاولياء است . وى آن را از طريق انس بن مالك نقل كرده و از كسانى كه تعبير دوم را آورده‌اند ابن عبدالبرّ در كتاب استيعاب و ابن حجر در الاصابة و ابن اثير در اسدالغابة است . اما جايى كه همهء كلمات اميرمؤمنان عليه السلام در اين كلام را ذكر كرده كتاب كنزالعمّال با كمى تفاوت است . ( مصادر نهج‌البلاغه ، ج 4 ، ص 245 )\r\n","page_name":" 567 ","page_number":567},
  {"content":"\r\n . \r\n","description":"","footnote":"","page_name":" 568 ","page_number":568},
  {"content":"\r\n\r\n\r\nشرح و تفسير من پيشواى اهل ايمانم\r\nامام عليه السلام در اين گفتار حكيمانه ، فرق ميان پيشواى مؤمنان و فاجران را چنين بيان مىكند : « من ، يعسوب و پيشواى مؤمنانم ، و مال و ثروت ، يعسوب و ( پيشواى ) بدكاران است » ؛\r\n( أَنَا يَعْسُوبُ الْمُؤْمِنِينَ ، وَالْمَالُ يَعْسُوبُ الْفُجَّارِ )\r\n. آن‌گاه مرحوم سيّد رضى مىفرمايد : « معنى اين سخن آن است كه مؤمنان از من پيروى مىكنند ؛ اما فاجران به دنبال ثروتند ، همان‌گونه كه زنبوران عسل از يعسوب يعنى رئيس خود پيروى مىكنند » ؛\r\n( قالَ الرَّضِيُ : وَمَعْنى ذلِكَ أنَّ الْمُؤْمِنينَ يَتَّبِعُونَني ، وَالْفُجّارَ يَتَّبِعُونَ الْمالَ كَما تَتَّبِعُ النَّحْلُ يَعْسُوبَها ، وَهُوَ رَئِيسُها )\r\n. « يعسوب » به ملكهء زنبوران عسل گفته مىشود كه هرگاه به پرواز درآيد تمام زنبورانى كه در آن كندو با او زندگى مىكردند به دنبال او به پرواز درمىآيند .\r\nسپس به رئيس هر قومى يعسوب اطلاق شده است .\r\nعجيب اين است كه بعضى از ارباب لغت ، امير و رئيس زنبوران عسل را مذكّر شمرده‌اند ، در حالى كه مؤنث است و به همين دليل همه جا در فارسى از آن به ملكه ياد مىكنند . واقعيت عينى نيز همين معنا را تأييد مىكند كه ملكه از جنس مادّه باشد نه مذكّر .\r\nدر واقع امام عليه السلام فرق ميان افراد با ايمان را كه به معنويات مىانديشند با افراد مادى و بىايمان كه تنها به ثروت مىانديشند ، بيان كرده ، مىگويد : من پيشواى\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nمؤمنانم ؛ ولى پيشواى فاجران مال و ثروت است . در عصر آن امام عليه السلام اين معنا به خوبى آشكار شد : عده‌اى دنياپرست از اطرافيان آن حضرت ، او را رها كرده و به دليل وعده‌هاى هنگفت مالى معاويه به شام رفتند و به او پيوستند و با اين عمل باطن خود را آشكار كردند .\r\nدر واقع آنچه امام عليه السلام در اين‌جا فرموده محك خوبى است براى شناختن افراد در هر عصر و زمان . افراد با شخصيت و ظاهراً مؤمنى را ديديم كه خود را به اموال نامشروع فروختند در حالى كه مؤمنان راستين گاهى با فقر زندگى مىكردند و در برابر آن اموال زانو نمىزدند .\r\nهمان‌گونه كه پيش از اين نيز اشاره شد ، اين لقب را رسول اكرم صلى الله عليه و آله به اميرمؤمنان على عليه السلام داده است .\r\nذهبى در ميزان الاعتدال از ابن عباس نقل مىكند كه پيامبر اكرم صلى الله عليه و آله به أم‌سلمه فرمود :\r\n« إنَّ عَلِيّاً لَحْمُهُ مِنْ لَحْمي وَهُوَ بِمَنْزِلَةِ هارُونَ مِنْ مُوسى مِنّي غَيْرَ أَنَّهُ لا نَبِىّ بَعْدي ؛\r\nاى امّ سلمه ! گوشت على از گوشت من است و او نسبت به من به منزلهء هارون ( برادر موسى ) نسبت به موسى است جز اين‌كه بعد از من پيغمبرى نخواهد بود » .\r\nسپس ابن عباس مىافزايد : « به‌زودى فتنه‌اى در ميان مسلمانان پيدا مىشود ، كسى كه در آن فتنه گرفتار شود بايد دو چيز را رها نكند : قرآن و على بن ابىطالب را » .\r\nدر پايان مىگويد : من از رسول خدا صلى الله عليه و آله شنيدم در حالى كه دست على را گرفته بود مىفرمود :\r\n« هذا أوَّلُ مَنْ آمَنَ بِي وَأوَّلَ مَنْ يُصافِحُني يَوْمَ الْقِيامَةِ وَهُوَ فارُوقُ هذهِ الْأُمَّةِ يَفْرُقُ بَيْنَ الْحَقّ وَالْباطِلِ وَهُوَ يَعْسُوبُ الْمُؤْمِنِينَ وَالْمالُ يَعْسُوبُ الظَّلَمَةِ ؛\r\nعلى اولين كسى است كه به من ايمان آورد و نخستين كسى است كه روز قيامت با من مصافحه مىكند و او فاروق اين امّت است ؛ يعنى حق را از باطل\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nجدا مىكند و او يعسوب و پيشواى مؤمنان است در حالى كه مال ، يعسوب ظالمان است » . « 1 »\r\nهمين مضمون تقريباً با همين عبارت در انساب الاشراف بلاذرى از ابوذر نقل شده است . « 2 »\r\nهمين معنا با عبارات مختلفى در كتب ديگر اهل سنت آمده است ، براى توضيح بيشتر به كتاب شريف الغدير ، ج 2 ، ص 313 مراجعه كنيد .\r\n* * *\r\n\r\n\r\n","description":"","footnote":"\r\n( 1 ) . ميزان الاعتدال ذهبى ، ج 2 ، ص 3\r\n( 2 ) . انساب الاشراف ، ص 118\r\n","page_name":" 571 ","page_number":571},
  {"content":"\r\n . \r\n","description":"","footnote":"","page_name":" 572 ","page_number":572},
  {"content":"\r\n\r\n\r\n317 فقال عليه السلام وَقَالَ لَهُ بَعْضُ الْيَهُودِ مَا دَفَنْتُمْ نَبِيَّكُمْ حَتَّى اخْتَلَفْتُمْ فِيهِ إِنَّما اخْتَلَفْنَا عَنْهُ لَافِيهِ ، وَلكِنَّكُمْ مَا جَفَّتْ أَرْجُلُكُمْ مِنَ الْبَحْرِ حَتَّى قُلْتُمْ لِنَبِيِّكُمْ : « اجْعَلْ لَنَا إِلهاً كَمَا لَهُمْ آلِهَةٌ فَقَالَ إِنَّكُمْ قَوْمٌ تَجْهَلُونَ » .\r\nبعضى از يهوديان به آن حضرت ( امام عليه السلام ) گفتند : هنوز پيامبرتان را دفن نكرده بوديد درباره‌اش اختلاف كرديد !\r\nامام عليه السلام در پاسخ فرمود :\r\nما در مورد آنچه از ( وصاياى ) او رسيده بود اختلاف كرديم ، نه دربارهء خودش ؛ اما شما پس از عبور از دريا ( و غرق شدن فرعونيان ) هنوز پاهايتان خشك نشده بود به پيامبر خود گفتيد : براى ما هم بتى بساز همان‌گونه كه اين قوم بت‌پرست ( اشاره به بت‌پرستانى است كه مشاهده كردند ) بت‌هايى دارند و موسى به شما گفت : شما مردم نادانى هستيد ( كه بعد از اين همه معجزات الهى در توحيد شك مىكنيد ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر تصريح مىكند كه اين كلام شريف را جماعتى از علما به صورت‌هاى گوناگون نقل\r\n","page_name":" 573 ","page_number":573},
  {"content":"\r\n\r\n\r\n\r\n","description":"","footnote":"\r\nكرده‌اند كه هرگاه آن كلمات را كنار هم قرار دهيم باور مىكنيم كه هركدام از آن‌ها مصدر مخصوص به خود داشته‌اند ؛ از جمله سيد مرتضى رحمه الله در امالى ، ابن ابىالحديد در شرح نهج‌البلاغهء خود ، زمخشرى در كشاف ، سبط بن جوزى در تذكرة الخواص ، نويرى در نهاية الإرب و ابن قاسم در روض الاخيار ( با تلخيص ) . ( مصادر نهج‌البلاغه ، ج 4 ، ص 247 )\r\n","page_name":" 574 ","page_number":574},
  {"content":"\r\n\r\n\r\nشرح و تفسير پاسخ دندان‌شكن به ايراد يهود\r\nدر اين كلام شريف ، امام عليه السلام پاسخ دندان‌شكنى به ايراد بعضى از يهود مىدهد كه از روى سرزنش به امام عليه السلام عرض كردند : « شما هنوز پيغمبرتان را دفن نكرده بوديد دربارهء او اختلاف كرديد » ؛\r\n( وَقَالَ لَهُ بَعْضُ الْيَهُودِ مَا دَفَنْتُمْ نَبِيَّكُمْ حَتَّى اخْتَلَفْتُمْ فِيهِ )\r\n. « امام عليه السلام در پاسخ فرمود : ما دربارهء او اختلاف نكرديم ، بلكه در آنچه از طرف او به ما رسيده بود در امر خلافت اختلاف كرديم ؛ ولى شما در حيات موسى پس از عبور از نيل ( با مشاهدهء آن همه معجزات ) هنوز پاهايتان خشك نشده بود به پيامبرتان گفتيد : براى ما بتى قرار بده ، همان‌گونه كه آن‌ها ( اشاره به بت‌پرستانى است كه بر سر راهشان بودند ) بت‌هايى دارند و موسى به شما گفت : شما جمعيت نادانى هستيد . ( چراكه اين همه معجزات را ديده‌ايد و هنوز در اصل توحيد فرو مانده‌ايد ) » ؛\r\n( فَقال عليه السلام له : إِنَّما اخْتَلَفْنَا عَنْهُ لَافِيهِ ، وَلكِنَّكُمْ مَا جَفَّتْ أَرْجُلُكُمْ مِنَ الْبَحْرِ حَتَّى قُلْتُمْ لِنَبِيِّكُمْ :\r\n« اجْعَلْ لَنَا إِلهاً كَمَا لَهُمْ آلِهَةٌ فَقَالَ إِنَّكُمْ قَوْمٌ تَجْهَلُونَ » ) .\r\nاز حديث شريف بالا استفاده مىشود كه اسلام ، آزادى وسيعى به غير مسلمانان در محيط اسلام داده بود كه حتى افراد عادى يهودى مىتوانستند رئيس مسلمانان را به چالش بكشند و سؤال معنادارى بيان كنند و حتى مسلمانان\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nرا سرزنش كنند كه چرا هنوز پيغمبرتان مدفون نشده بود اختلاف كرديد ؛ اما هنگامى كه با پاسخ دندان‌شكنى روبرو مىشدند گاه چنان تحت تأثير قرار مىگرفتند كه دين اسلام را برمىگزيدند چنان‌كه در بعضى از كتاب‌ها پس از نقل اين روايت مىخوانيم :\r\n« فَأَسْلَمَ الْيَهُودِىُّ ؛\r\nمرد يهودى ، مسلمان شد » . « 1 »\r\nامام عليه السلام در اين پاسخ دست روى نقطهء حساسى گذاشت و آن اين‌كه ما در مورد پيغمبر و اصول دينمان هيچ اختلافى نداريم ؛ خدا را به يگانگى مىشناسيم و پيغمبرمان را خاتم انبيا ؛ ولى شما بعد از ديدن آن معجزات عجيب ، شكافتن دريا و عبور توأم با سلامت از جاده‌اى كه ميان دريا نمايان شد و سپس غرق شدن فرعون و لشكرش در همان جاده براثر جمع شدن آب دريا ، با اين همه چشمتان كه به بت‌هاى بت‌پرستان افتاد ، هوس بت‌پرستى كرديد و گفتيد : اى موسى ! تو هم براى ما بتى بساز مانند آن‌ها . آرى شما در اصل توحيد كه مهم‌ترين اصل دين است با پيغمبرتان به مخالفت برخاستيد .\r\nتعبير به\r\n« إِنَّما اخْتَلَفْنا عَنْهُ لا فِيهِ »\r\nعبارت فصيح و كوتاهى است كه تمام مطلب را دربر دارد .\r\nالبته مفهوم اين سخن آن نيست كه امامت از فروع دين است آن‌گونه كه ابن ابىالحديد به آن اشاره كرده « 2 » ، بلكه منظور امام عليه السلام اين است كه ما در اصل توحيد و نبوت هيچ‌گونه اختلافى با هم نداريم ولى شما ، هم در توحيد به شك افتاديد و هم به مخالفت پيامبرتان برخاستيد و اين دو قابل مقايسه با اختلاف ما نيست .\r\nعلامهء شوشترى رحمه الله در شرح نهج‌البلاغهء خود پاسخ امام عليه السلام را پاسخ جدلى براى خاموش كردن دشمن دانسته است و گرنه اختلاف مسلمانان را اگرچه در ظاهر مربوط به چيزى مىداند كه از پيغمبر صلى الله عليه و آله دربارهء امامت رسيده ؛ ولى\r\n\r\n\r\n","description":"","footnote":"\r\n( 1 ) . بهج الصباغه ، ج 4 ، ص 485 به نقل از ابن جوزى در تذكرة الخواص\r\n( 2 ) . شرح نهج‌البلاغهء ابن ابىالحديد ، ج 19 ، ص 225\r\n","page_name":" 576 ","page_number":576},
  {"content":"\r\n\r\nمىگويد كه در باطن ، اختلاف بر سر خود پيغمبر صلى الله عليه و آله بوده است و به تعبير ديگر ، گروهى به مخالفت با پيامبر صلى الله عليه و آله برخاسته بودند . « 1 »\r\nبايد توجه داشت كه اجتماع كنندگان در سقيفه به بهانهء اين‌كه پيغمبر صلى الله عليه و آله نصّى به امر ولايت و خلافت نداشته و آن را به خود ما واگذار كرده است ، پس خليفه را بايد خودمان تعيين كنيم . خليفه را برگزيدند و اين به آن معناست كه همگى به پيامبر صلى الله عليه و آله احترام مىگذاشتند ، هرچند بعضى از گفته‌هاى او را با توجيه نادرست مخالفت مىكردند .\r\nقابل توجه است كه جواب امام عليه السلام به اين يهودى اين پيام را براى همهء مسلمانان دارد كه نبايد اختلافاتشان را در برابر دشمن پررنگ كنند ، بلكه اگر اختلافى هست آن را كمرنگ نشان دهند . به عكس آنچه امروز از بعضى از افراد نادان مىبينيم كه اصرار دارند اختلافات مذهبى را به اصل اسلام و توحيد و خداپرستى بازگردانند .\r\n* * *\r\n\r\n\r\n","description":"","footnote":"\r\n( 1 ) . شرح نهج‌البلاغهء علّامهء شوشترى ، ج 4 ، ص 489\r\n","page_name":" 577 ","page_number":577},
  {"content":"\r\n . \r\n","description":"","footnote":"","page_name":" 578 ","page_number":578},
  {"content":"\r\n\r\n\r\n318 فقال عليه السلام وَقِيلَ لَهُ عليه السلام : بِأَيِّ شَيْءٍ غَلَبْتَ الْأَقْرَانَ مَا لَقِيتُ رَجُلًا إِلَّا أَعَانَنِي عَلَى نَفْسِهِ .\r\nاز امام عليه السلام سؤال شد : به چه وسيله در ميدان نبرد بر همتايان خود غالب آمدى ؟\r\nامام عليه السلام فرمود :\r\nمن با هيچ‌كس روبرو نشدم جز اين‌كه مرا بر ضد خود كمك كرد ! « 1 »\r\nشريف رضى مىگويد : امام عليه السلام به اين اشاره مىكند كه هيبتش در دل‌ها جاى گرفته بود و مبارزان ، مقهور هيبت او مىشدند ( و از پاى درمىآمدند ) .\r\n( قَال‌َالرَّضِيُ : يُومِىءُ بِذلِكَ إلى تَمَكُّنِ هَيْبَتِهِ فِي الْقُلُوبِ )\r\n.\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر از ابوحيان توحيدى در كتاب البصائر والذخائر ( متوفاى 380 ) كه قبل از سيّد رضى مىزيسته همين كلام شريف را با تفاوت قابل ملاحظه‌اى نقل كرده كه نشان مىدهد از منبع ديگرى گرفته است . ( مصادر نهج‌البلاغه ، ج 4 ، ص 248 ) .\r\nعلامهء مجلسى رحمه الله در بحارالانوار اين روايت شريف را از كتاب مناقب ابن شهرآشوب با تفاوت روشنى نقل مىكند و آن چنين است : « قِيلَ لِأَمِيرِ الْمُؤْمِنِينَ عليه السلام بِمَ غَلَبْتَ الْأَقْرَانَ قَالَ بِتَمَكُّنِ هَيْبَتِي فِي قُلُوبِهِمْ » . ( بحارالانوار ، ج 41 ، ص 72 )\r\n","page_name":" 579 ","page_number":579},
  {"content":"\r\n . \r\n","description":"","footnote":"","page_name":" 580 ","page_number":580},
  {"content":"\r\n\r\n\r\nشرح و تفسير رمز پيروزى امام عليه السلام\r\nمىدانيم امام عليه السلام در تمام نبردها با دشمنان خود . پيروز شد و همين امر سبب گرديد كه « بعضى از آن حضرت سؤال كردند : چه چيزى سبب پيروزى شما بر همتايان خود شد ؟ » ؛\r\n( وَقِيلَ لَهُ عليه السلام بِأَيِّ شَيْءٍ غَلَبْتَ الْأَقْرَانَ )\r\n. « اقْران » جمع « قِرْن » ( بر وزن فكر ) به معناى همتا و همطراز است .\r\nامام عليه السلام در پاسخ ، به يك نكتهء روانى مهم اشاره كرد و فرمود : « من با هيچ‌كس روبرو نشدم مگر اين‌كه مرا بر ضد خود كمك كرد ! » ؛\r\n( فَقال عليه السلام : مَا لَقِيتُ رَجُلًا إِلَّا أَعَانَنِي عَلَى نَفْسِهِ )\r\n. سيّد رضى رحمه الله آن را چنين تفسير مىكند كه امام عليه السلام به اين اشاره دارد كه هيبتش آن‌چنان در دل‌ها جاى گرفته بود كه مبارزان ، مقهور هيبت او مىشدند ( و از پاى درمىآمدند ) .\r\n( قَالَ الرَّضِيُ : يُومِىءُ بِذلِكَ إلى تَمَكُّنِ هَيْبَتِهِ فِي الْقُلُوبِ )\r\n. بدون شك يكى از مهم‌ترين عوامل پيروزى و شكست ، مسئلهء قدرت روحيه و ضعف آن است . لشكرى كه خود را غالب و پيروز مىداند و داراى روحيه‌اى بالاست به يقين بر دشمن غلبه مىكند و هرگاه گرفتار ضعف و شكست روحى گردد غالباً گرفتار شكست مىشود ، هرچند از نظر عِدّه و عُدّه بر دشمن فزونى داشته باشد .\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nتمام عرب آوازهء شجاعت على عليه السلام را شنيده بودند به خصوص بعد از جنگ خندق و شكست قوىترين مرد عرب « عمرو بن عبدود » اين آوازه بلندتر شد و همه جا را فرا گرفت . به همين دليل هنگامى كه قدم به ميان ميدان نبرد مىگذاشت كسانى كه در برابر آن حضرت قرار مىگرفتند از همان آغاز خود را مىباختند و همين خودباختگى ضربه‌اى بر قواى آن‌ها وارد مىكرد به‌گونه‌اى كه از مقابله با مولا ناتوان مىشدند .\r\nدر آيات قرآن نيز به‌كرار به اين نكته اشاره شده كه خدا گاهى مسلمان‌ها را به‌وسيلهء رُعبى كه در دل دشمنانشان مىافتاد يارى و چيره مىكرد . خدا در مورد پيروزى لشكر اسلام در ميدان نبرد مىفرمايد : « إِذْ يُوحِى رَبُّكَ إِلَى الْمَلَائِكَةِ أَنِّى مَعَكُمْ فَثَبِّتُوا الَّذِينَ آمَنُوا سَأُلْقِى فِى قُلُوبِ الَّذِينَ كَفَرُوا الرُّعْبَ فَاضْرِبُوا فَوْقَ الْأَعْنَاقِ وَاضْرِبُوا مِنْهُمْ كُلَّ بَنَانٍ » ؛ و ( به ياد آر ) موقعى را كه پروردگارت به فرشتگان وحى كرد : من با شما هستم ؛ كسانى را كه ايمان آورده‌اند ، ثابت قدم داريد ! به‌زودى در دل‌هاى كافران ترس و وحشت مىافكنم ؛ ضربه‌ها را بر بالاتر از گردن ( بر سرهاى دشمنان ) فرود آريد ! و همهء انگشتانشان را قطع كنيد ! » . « 1 »\r\nبه اين ترتيب در جنگ بدر يكى از عوامل مهم پيروزى مسلمانان ، رعب و وحشتى بود كه خدا از آن‌ها در دل دشمن افكنده بود .\r\nدر مورد يهود بنى قريظه كه به يارى مشركان در جنگ احزاب برخاسته بودند و پس از شكست احزاب ، لشكر اسلام به سراغ آن‌ها رفت ، مىفرمايد : « وَأَنْزَلَ الَّذِينَ ظَاهَرُوهُمْ مِّنْ أَهْلِ الْكِتَابِ مِنْ صَيَاصِيهِمْ وَقَذَفَ فِى قُلُوبِهِمُ الرُّعْبَ فَرِيقاً تَقْتُلُونَ وَتَأْسِرُونَ فَرِيقاً » ؛ و خدا گروهى از اهل كتاب ( يهود ) را كه از آنان ( مشركان عرب ) حمايت كردند از قلعه‌هاى محكمشان پايين كشيد و در دل‌هايشان رعب افكند ؛ ( و كارشان به جايى رسيد كه ) گروهى را به قتل مىرسانديد و گروهى\r\n\r\n\r\n","description":"","footnote":"\r\n( 1 ) . انفال ، آيهء 12\r\n","page_name":" 582 ","page_number":582},
  {"content":"\r\n\r\nرا اسير مىكرديد ! » . « 1 »\r\nدر اين‌جا نيز عامل رعب و وحشت به عنوان عامل تعيين‌كنندهء سرنوشت جنگ ذكر شده است .\r\nرسول اكرم صلى الله عليه و آله يكى از ويژگىهاى پنج‌گانهء خود را اين مىشمارد :\r\n« وَنُصِرْتُ بِالرُّعْبِ ؛\r\nخدا به‌وسيلهء ترسى كه از هيبت من در دل‌هاى مخالفان مىافكند مرا بر آن‌ها پيروز مىساخت » . « 2 »\r\nدربارهء قيام حضرت مهدى عليه السلام نيز از امام باقر عليه السلام نقل شده است :\r\n« الْقائِمُ مَنْصُورٌ بِالرُّعْبِ ؛\r\nحضرت مهدى عليه السلام به‌وسيلهء رعب و وحشتى كه از هيبت او به دل‌هاى مخالفان مىافتد از سوى خدا يارى مىشود » . « 3 »\r\nمرحوم مفيد در كتاب ارشاد نقل كند : هنگامى كه احزاب شكست خوردند و فرار كردند پيامبر صلى الله عليه و آله تصميم بر مبارزه با بنىقريظه گرفت چون به حمايت از احزاب برخاسته بودند و على عليه السلام را با سى نفر از طايفهء خزرج به سوى آن‌ها فرستاد و فرمود : ببين آيا بنىقريظه وارد قلعه‌هاى خود شده‌اند يا نه . هنگامى كه امام عليه السلام نزديك ديوار بلند قلعهء آن‌ها رسيد شنيد آن‌ها ( به مسلمانان ) ناسزا مىگويند . خدمت پيامبر صلى الله عليه و آله برگشت و ماجرا را گزارش داد . پيغمبر صلى الله عليه و آله فرمود :\r\nآن‌ها را رها كن ، خدا به‌زودى ما را بر آن‌ها غالب مىكند . كسى كه تو را بر عمرو بن عبدود پيروز كرد تنهايت نخواهد گذاشت . بايِست تا لشكر اسلام گرد تو جمع شوند و بشارت باد بر تو به پيروزى از سوى خداوند .\r\n« فَإنَّ اللَّهَ تَعالى قَدْ نَصَرَني بِالرُّعْبِ مِنْ بَيْنِ يَدِي مَسيرَةَ شَهْرٍ ؛\r\nزيرا خداوند مرا از طريق رعب ( در دل دشمنان ) با فاصلهء يك ماه پيروز كرده است » . ( اشاره به اين‌كه هنگامى كه خبر حملهء ما را بشنوند و ميان ما و آن‌ها يك ماه راه باشد مرعوب شده و روحيهء خود\r\n\r\n\r\n","description":"","footnote":"\r\n( 1 ) . احزاب ، آيهء 26\r\n( 2 ) . من لا يحضره الفقيه ، ج 1 ، ص 240 ، ح 724\r\n( 3 ) . بحارالانوار ، ج 52 ، ص 191 ، ح 24\r\n","page_name":" 583 ","page_number":583},
  {"content":"\r\n\r\nرا از دست مىدهند ) . در ادامهء حديث آمده است كه سرانجام لشكر اسلام از همين طريق پيروز شد . « 1 »\r\n* * *\r\n\r\n\r\n","description":"","footnote":"\r\n( 1 ) . شرح نهج البلاغهء علامهء شوشترى ، ج 7 ، ص 488\r\n","page_name":" 584 ","page_number":584},
  {"content":"\r\n\r\n\r\n319 و قال عليه السلام لِابْنِهِ مُحَمَّدِ ابْنِ الْحَنَفِيَّةِ : يَا بُنَيَّ ، إِنِّي أَخَافُ عَلَيْكَ الْفَقْرَ فَاسْتَعِذْ بِاللَّهِ مِنْهُ ، فَإِنَّ الْفَقْرَ مَنْقَصَةٌ لِلدِّينِ ! مَدْهَشَةٌ لِلْعَقْلِ ، دَاعِيَةٌ لِلْمَقْتِ .\r\nامام عليه السلام به فرزندش محمد بن حنفيه فرمود :\r\nفرزندم ! از فقر بر تو مىترسم پس از آن به خدا پناه ببر ، چراكه فقر ، هم دين انسان را ناقص مىكند و هم عقل را مشوش مىسازد و هم مردم را به او و او را به مردم بدبين مىكند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله در مصادر اين گفتار حكيمانه را از عده‌اى از معاريف مانند زمخشرى در ربيع الابرار و وطواط در غرر الخصائص الواضحه و آمُدى در غررالحكم نقل مىكند امّا با تعبيرات متفاوتى كه نشان مىدهد از منابع ديگرى گرفته شده است . ( مصادر نهج‌البلاغه ، ج 4 ، ص 248 )\r\n","page_name":" 585 ","page_number":585},
  {"content":"\r\n . \r\n","description":"","footnote":"","page_name":" 586 ","page_number":586},
  {"content":"\r\n\r\n\r\nشرح و تفسير آثار شوم فقر\r\nامام عليه السلام در اين كلام حكيمانه ، آثار سوء و وحشتناك فقر را براى فرزندش محمد بن حنفيه برمىشمارد و مىفرمايد : « فرزندم ! من از فقر بر تو مىترسم ، بنابراين از آن به خدا پناه ببر » ؛\r\n( وَقال عليه السلام لِابْنِهِ مُحَمَّدِ ابْنِ الْحَنَفِيَّةِ : يَا بُنَيَّ ، إِنِّي أَخَافُ عَلَيْكَ الْفَقْرَ فَاسْتَعِذْ بِاللَّهِ مِنْهُ )\r\n. بعد امام عليه السلام دليل آن را در سه جملهء كوتاه و پرمعنا بيان كرده مىفرمايد : « زيرا فقر ، دين انسان را ناقص و عقل را مشوش مىسازد و مردم را به او و او را به مردم بدبين مىكند » ؛\r\n( فَإِنَّ الْفَقْرَ مَنْقَصَةٌ لِلدِّينِ ! مَدْهَشَةٌ لِلْعَقْلِ ، دَاعِيَةٌ لِلْمَقْتِ )\r\n. به يقين منظور از فقر در اين كلام نورانى ، فقر مادى است . اين‌كه چگونه فقر مادى سبب نقصان دين مىشود دليلش روشن است ، زيرا انسان تحت فشار فقر ممكن است تن به گناهانى بدهد و براى به دست آوردن مال ، فكر حلال و حرام آن نباشد و يا تحت عنوان ضرورت و اضطرار بعضى از محرمات را براى خود حلال بشمارد .\r\nاين احتمال نيز هست كه فقر گاهى سبب تزلزل اعتقاد انسان به خدا مىشود ، زيرا از يك‌سو شنيده است كه خدا رزّاق و روزىرسان است و رزق همه را تضمين كرده و از طرف ديگر خود را در فقر و تنگدستى مىبيند و اين مايهء سوء ظنش به خدا و وعده‌هاى الهى مىشود ، بنابراين هم نقص اعتقادى و هم\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nنقص عملى دامن فقير را مىگيرد به خصوص اگر انسان كم‌ظرفيت و پايهء اعتقادات او سست باشد .\r\nاضافه بر اين ، از نظر اخلاقى نيز گرفتار مشكل مىشود ، زيرا كينه و حسد و بخل و صفات ديگرى از اين قبيل دامان فقير را در بسيارى از اوقات مىگيرد .\r\nاما اين‌كه عقل را مشوش مىسازد نيز به تجربه ثابت شده است كه افراد گرسنه و فقير هرچند عقل نيرومندى داشته باشند توان فكر كردن و انديشيدن را از دست مىدهند و حتى گاه در مسائل سادهء زندگى گرفتار اشتباه مىشوند و قدرت بر تفكر و تصميم‌گيرى را به دليل فقر و پريشانى از دست مىدهند .\r\nجملهء\r\n« داعِيَةٌ لِلْمَقْتِ ؛\r\nموجب بدبينى مىگردد » داراى دو تفسير است : نخست اين‌كه مردم از چنين شخصى فاصله مىگيرند و حتى او را مزاحم خود تصور مىكنند و ديگر اين‌كه او هم از مردم فاصله مىگيرد ، چراكه بسيارى از اوقات فكر مىكند مردم اسباب فقر او را فراهم كرده‌اند و حق او را خورده و او را بر خاك سياه نشانده‌اند ، بنابراين از دو سو خشم و ناخرسندى حاصل مىشود .\r\n\r\nنكته فقر و غنا\r\nتاكنون به مناسبت‌هاى مختلف با توجه به كلمات مولا اميرمؤمنان عليه السلام بحث‌هايى در مورد فقر و غنا كرده‌ايم . به سبب اهميت اين موضوع و پاره‌اى از ابهامات يا اشتباهات ، لازم است باز هم دربارهء نظر اسلام در مورد اين دو موضوع بحث كنيم .\r\nدر اين‌كه آيا غنا و بىنيازى افضل است يا فقر ، در ميان دانشمندان ، اختلافى ديده مىشود . هر يك از طرفداران اين دو به آياتى از قرآن مجيد يا روايات اسلامى استدلال كرده‌اند .\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nطرفداران افضليت غنا مىگويند : خدا از مال با تعبير « خير » در كتابش ياد كرده است ؛ مانند : « إِنِّى أَحْبَبْتُ حُبَّ الْخَيْرِ عَنْ ذِكْرِ رَبِّى » « 1 » كه در داستان سليمان آمده است . همچنين در آيهء وصيت مىخوانيم : « إِنْ تَرَكَ خَيْراً الْوَصِيَّةُ لِلْوَالِدَيْنِ وَالْأَقْرَبِينَ » « 2 » نيز در داستان نوح عليه السلام ، مال را يكى از نعمت‌هاى مهم الهى شمرده مىفرمايد : « وَيُمْدِدْكُمْ بِأَمْوَالٍ وَبَنِينَ » « 3 » و در حديث معروف آمده است :\r\n« نِعْمَ\r\nالْعَوْنُ عَلَى تَقْوَى اللَّهِ الْغِنَى ؛\r\nغنا بهترين وسيله براى رسيدن به تقواست » . « 4 » دليل آن هم روشن است و آن اين‌كه براى رسيدن به كارهاى خير ، حل مشكلات مردم ، پيشرفت‌هاى علمى ، جهاد در برابر دشمن و نجات بسيارى از مردم از انواع گناهان ، منابع مالى ضرورى است و افراد تهيدست هرگز به هيچ‌يك از اين امور نمىرسند .\r\nنيز يكى از منت‌هايى كه خداوند بر پيامبر گرامىاش صلى الله عليه و آله مىگذارد اين است كه مىگويد : « وَوَجَدَكَ عَائِلًا فَأَغْنَى » ؛ خداوند تو را فقير يافت و بىنياز و غنى ساخت » . « 5 »\r\nاضافه بر اين‌ها در بسيارى از دعاها از خداوند تقاضاى غنا و بىنيازى مىكنيم و هرگز تقاضاى فقر نمىنماييم ، بلكه از فقر به خداوند پناه برده مىشود .\r\nدر دعاى معروفى كه در بسيارى از منابع آمده مىخوانيم :\r\n« اللَّهُمَّ أَغْنِنِي بِحَلالِكَ عَنْ حَرَامِكَ وَبِفَضْلِكَ عَمَّنْ سِوَاكَ »\r\n. « 6 » همچنين در دعايى كه صبح و شام خوانده مىشود آمده است :\r\n« اللَّهُمَّ إِنِّي أَعُوذُ بِكَ . . . مِنَ الْفَقْر »\r\n. « 7 »\r\n\r\n\r\n","description":"","footnote":"\r\n( 1 ) . ص ، آيهء 32\r\n( 2 ) . بقره ، آيهء 180\r\n( 3 ) . نوح ، آيهء 12\r\n( 4 ) . كافى ، ج 5 ، ص 71 ، ح 1\r\n( 5 ) . ضحى ، آيهء 8\r\n( 6 ) . بحارالانوار ، ج 92 ، ص 301 ، ح 1\r\n( 7 ) . كافى ، ج 2 ، ص 526 ، ح 13\r\n","page_name":" 589 ","page_number":589},
  {"content":"\r\n\r\nولى از سوى ديگر آيات و رواياتى در مذمّت غنا به چشم مىخورد كه آن را مايهء طغيان مىشمرد . « كَلَّا إِنَّ الْإِنسَانَ لَيَطْغَى * أَنْ رَّآهُ اسْتَغْنَى » « 1 » و در همين كلمات قصار ( حكمت 58 ) خوانديم :\r\n« الْمَالُ مَادَّةُ الشَّهَوَاتِ ؛\r\nمال ، مادهء اصلى همهء شهوت‌هاست » .\r\nنيز قرآن مجيد ، اموال و اولاد را فتنه و ( وسيلهء آزمايش ) شمرده است و مىفرمايد : « أَنَّمَا أَمْوَالُكُمْ وَأَوْلَادُكُمْ فِتْنَةٌ » . « 2 » و حديث\r\n« الْفَقْرُ فَخْرِي وَ بِهِ أَفْتَخِرُ »\r\nكه از پيامبر اكرم صلى الله عليه و آله نقل شده معروف و مشهور است . « 3 » در حديث قدسى خطاب به موسى عليه السلام كه كلينى رحمه الله در كافى نقل كرده است چنين مىخوانيم :\r\n« يا موسى ! إذا رَأَيْتَ الفَقْرَ مُقبِلًا فَقُلْ مَرْحباً بِشِعارِ الصّالِحينَ وَاذا رَأَيْتَ الْغِنى مُقْبِلًا فَقُلْ : ذَنْبٌ عُجِّلَتْ عُقُوبَتُهُ ؛\r\nاى موسى ! هنگامى كه ديدى فقر روى آورده بگو اى شعار صالحين خوش آمدى و هنگامى كه ببينى غنا روى آورده بگو لابد گناهى از من سر زده كه مجازاتش به سرعت فرا رسيده است » . « 4 »\r\nحقيقت اين است كه هم غنا مىتواند خوب يا بد باشد و هم فقر ، هركدام در مرحله‌اى وضع خاصى به خود مىگيرد .\r\nاگر غنا سبب بىنيازى و آمادگى براى انجام كارهاى خير و اجراى عدالت و پيشرفت اهداف الهى گردد ، بهترين وسيله است و اگر سبب طغيان و فساد در ارض و دنياپرستى و هوس‌بازى و بىخبرى از خدا و غفلت از آخرت گردد بدترين وسيله است . به عكس ، فقر هرگاه به معناى ساده زيستن ، بىاعتنايى به دنيا و ترك وابستگىها و قناعت به كفاف و عفاف باشد بهترين افتخار است . اما اگر سبب وابستگى به اين و آن و آلودگى به انواع گناهان و سوءظن به خدا و دور\r\n\r\n\r\n","description":"","footnote":"\r\n( 1 ) . علق ، آيهء 6 و 7\r\n( 2 ) . انفال ، آيهء 28\r\n( 3 ) . بحارالانوار ، ج 69 ، ص 30\r\n( 4 ) . كافى ، ج 2 ، ص 263 ، ح 12\r\n","page_name":" 590 ","page_number":590},
  {"content":"\r\n\r\nماندن از اطاعت گردد مايهء بدبختى و گرفتارى در دنيا و آخرت است .\r\nاين سخن را با كلام جالبى از راغب اصفهانى كه علامهء مجلسى رحمه الله آن را بسيار نيكو شمرده است پايان مىدهيم .\r\nاو در مادهء « فقر » در كتاب مفردات مىگويد : فقر در چهار معنا استعمال مىشود :\r\nاوّل : وجود نيازهاى ضرورى در انسان و در همهء موجودات كه خداى متعال در آيهء شريفهء ( 15 سورهء « فاطر » ) به آن اشاره فرمود : « يَا أَيُّهَا النَّاسُ أَنْتُمُ الْفُقَرَاءُ إِلَى اللَّهِ وَاللَّهُ هُوَ الْغَنِىُّ الْحَمِيدُ » .\r\nدوم : تهىدست بودن از اموال و وسايل زندگى كه در آيهء 273 سورهء « بقره » به آن اشاره شده است : « لِلفُقَرَاءِ الَّذِينَ أُحْصِرُوا فِي سَبِيلِ اللَّهِ » .\r\nسوم : فقر نفس ، و حرص و آز است و بعيد نيست كه حديث مشهور نبوى\r\n« كَادَ الْفَقْرُ أَنْ يَكُونَ كُفْراً » « 1 »\r\nاشاره به آن باشد و نقطهء مقابل آن غناى نفس است .\r\nچهارم : فقر به معناى نياز و وابستگى به ذات پاك پروردگار است ، همان‌گونه كه در دعا وارد شده است :\r\n« اللَّهُمَّ اغْنِني بِالْإِفْتِقارِ إلَيْكَ ؛\r\nيعنى خداوندا مرا وابسته به ذات پاك خويش گردان » . « 2 »\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 307 ، ح 4\r\n( 2 ) . بحارالانوار ، ج 69 ، ص 31\r\n","page_name":" 591 ","page_number":591},
  {"content":"\r\n . \r\n","description":"","footnote":"","page_name":" 592 ","page_number":592},
  {"content":"\r\n\r\n\r\n320 و قال عليه السلام لِسَائِلٍ سَأَلَهُ عَنْ مُعْضِلَةٍ : سَلْ تَفَقُّهاً ، وَلَا تَسْأَلْ تَعَنُّتاً ، فَإِنَّ الْجَاهِلَ الْمُتَعَلِّمَ شَبِيْهٌ بِالْعَالِمِ ، وَإِنَّ الْعَالِمَ الْمُتَعَسِّفَ شَبِيهٌ بِالجَاهِلِ الْمُتَعَنِّتِ .\r\nامام عليه السلام به كسى كه از آن حضرت مسئلهء پيچيده‌اى را پرسيد فرمود :\r\nهمواره براى كسب آگاهى پرسش كن ، نه براى ايجاد زحمت ، زيرا جاهلى كه در طريق فراگيرى علم گام برمىدارد شبيه به عالم است و عالمى كه همواره اصرار بر مسائل پرپيچ و خم دارد شبيه جاهلى است كه خود را به زحمت مىافكند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر مىنويسد : اين گفتار حكيمانه را مرحوم صدوق پيش از سيّد رضى در كتاب خصال و علل الشرايع آورده است . همچنين ميدانى در مجمع الامثال آن را ذكر كرده و نيز تصريح مىكند كه اين سخن را امام عليه السلام به مردى از اهل شام در مسجد بيان فرمود كه عرض كرد : اى اميرمؤمنان ! من از چند چيز مىخواهم از شما سؤال كنم كه امام عليه السلام در پاسخش كلام فوق را بيان كرد . ( مصادر نهج‌البلاغه ، ج 4 ، ص 249 )\r\n","page_name":" 593 ","page_number":593},
  {"content":"\r\n . \r\n","description":"","footnote":"","page_name":" 594 ","page_number":594},
  {"content":"\r\n\r\n\r\nشرح و تفسير جست‌وجوگران حقيقت‌طلب و عالمان بهانه‌جو\r\nامام عليه السلام در اين گفتار حكيمانه روش سؤال صحيح را بيان كرده و فرق ميان جست‌وجوگران حق‌طلب را با پرسش‌كنندگان بهانه‌جو بيان مىدارد . « امام عليه السلام در پاسخ كسى كه از مسئلهء پيچيده‌اى سؤال كرده بود فرمود : براى فراگيرى سؤال كن ، نه براى ايجاد دردسر ( و بهانه‌جويى ) » ؛\r\n( وَقال عليه السلام لِسَائِلٍ سَأَلَهُ عَنْ مُعْضِلَةٍ :\r\nسَلْ تَفَقُّهاً ، وَلَا تَسْأَلْ تَعَنُّتاً )\r\n. « مَعْضِلَة » به معناى مسئلهء پيچيده‌اى است كه انسان را به زحمت مىاندازد .\r\n« تعنت » به معناى به زحمت افكندن است .\r\nآن‌گاه دليلى براى اين سخن بيان مىكند كه خود درس بزرگى است ، مىفرمايد : « زيرا جاهلى كه در مسير فراگيرى علم گام برمىدارد شبيه عالم است و عالمى كه از بيراهه مىرود شبيه جاهلى است كه هدفش بهانه‌جويى و به زحمت‌افكندن است » ؛\r\n( فَإِنَّ الْجَاهِلَ الْمُتَعَلِّمَ شَبِيْهٌ بِالْعَالِمِ ، وَإِنَّ الْعَالِمَ الْمُتَعَسِّفَ شَبِيهٌ بِالجَاهِلِ الْمُتَعَنِّتِ )\r\n. « تَعسُّف » به معناى بيراهه رفتن است .\r\nاشاره به اين‌كه براى رسيدن به مطلوب و حل مشكلات ، نخست انسان بايد روح حقيقت‌جويى و حق‌طلبى را در خود زنده كند . در غير اين صورت راه به جايى نخواهد برد . افرادى كه براثر جهل و نادانى ، قبلًا دربارهء بعضى از مسائل\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nموضع‌گيرى كرده‌اند و سپس به سراغ عالمى مىروند و از او سؤال مىكنند ، به يقين هر آنچه را بر خلاف ميل آن‌ها باشد نخواهند پذيرفت يا در آن ترديد مىكنند . به عكس ، كسى كه تصميم‌گيرى خاصى دربارهء مسائل نكرده و براى حل مشكلات خود به سراغ عالم مىرود تا پرده‌هاى جهل و نادانى را كنار زده او را به حقيقت امر آگاه سازد چنين جاهلى شبيه به عالم است و آن عالمِ بهانه‌جوى بيراهه‌رو شبيه جاهل ، چون هرگز حرف حق را كه بر خلاف تمايلات اوست نمىپذيرد .\r\nعلامهء مجلسى رحمه الله در جلد 10 بحارالانوار ، بابى تحت عنوان سؤالات مردم شامى از اميرمؤمنان عليه السلام در مسجد كوفه بيان كرده و كلام شريف بالا را به صورت بسيار مبسوطى ذكر كرده است . از امام حسين عليه السلام نقل مىكند كه اميرمؤمنان على عليه السلام در مسجد جامع كوفه بود ، مردى شامى برخاست و سؤالاتى از آن حضرت كرد ( و چون قرائن نشان مىداد هدفش رسيدن به حق نيست بلكه منظورش امتحان و بهانه‌جويى است ) امام عليه السلام فرمود : براى درك حقايق سؤال كن نه براى بهانه‌جويى و به زحمت‌افكندن . در اين‌جا چشم‌هاى مردم به سوى اين صحنه متوجه شد . آن مرد شامى عرض كرد : به من خبر ده اولين چيزى كه خدا آفريد چه بود ؟ فرمود : اولين مخلوق خدا نور بود . آن‌گاه سؤالاتى دربارهء آفرينش كوه‌ها و ناميده شدن مكه به « ام‌القرى » و طول ماه و خورشيد و جزر و مد و اسم واقعى ابليس در آسمان‌ها و چگونگى ناميده شدن آدم به آدم و دو برابر بودن ارث مرد نسبت به زن و مقدار عمر حضرت آدم و اولين كسى كه شعرى سرود و سؤالات زياد ديگرى از اين قبيل پرسيد كه مرحوم علامهء مجلسى آن را در حدود هشت صفحه ذكر كرده است . « 1 »\r\n\r\n\r\n","description":"","footnote":"\r\n( 1 ) . بحارالانوار ، ج 10 ، ص 75 - 83 ، ح 1\r\n","page_name":" 596 ","page_number":596},
  {"content":"\r\n\r\n\r\nنكته وظيفهء شاگرد در برابر استاد\r\nعلماى اخلاق براى عالم و متعلم ، هركدام حقوقى برشمرده‌اند كه بدون رعايت آن‌ها مسئلهء تعليم و تربيت ناقص خواهد بود . اين حقوق در بسيارى از موارد برگرفته از روايات يا آيات قرآن و گاه از دليل عقل و بناى عُقَلاست .\r\nدر حديثى از اميرمؤمنان عليه السلام مىخوانيم :\r\n« إِنَّ مِنْ حَقِّ الْعَالِمِ أَنْ لَاتُكْثِرَ عَلَيْهِ السُّؤَالَ . . . وَلا تُكْثِرْ مِنْ قَوْلِ قَالَ فُلانٌ وَقَالَ فُلانٌ خِلافاً لِقَوْلِهِ وَلا تَضْجَرْ بِطُولِ صُحْبَتِهِ فَإِنَّمَا مَثَلُ الْعَالِمِ مَثَلُ النَّخْلَةِ يُنْتَظَرُ بِهَا مَتَى يَسْقُطُ عَلَيْكَ مِنْهَا شَيْءٌ ؛\r\nحق عالم آن است كه زياد از او سؤال نكنى . . . و در محضر او گفتار اين و آن را بر ضد او نقل ننمايى و از طول مصاحبت با او اظهار ناراحتى نكنى ، زيرا مَثَل عالم مَثَل درخت نخل است كه بايد انتظار بكشى كى از آن ميوه‌اى فرو مىريزد » . « 1 »\r\nدر حديث ديگرى از همان حضرت مىخوانيم :\r\n« إِذَا جَلَسْتَ إِلَى الْعَالِمِ فَكُنْ عَلَى أَنْ تَسْمَعَ أَحْرَصَ مِنْكَ عَلَى أَنْ تَقُولَ وَتَعَلَّمْ حُسْنَ الْاسْتِمَاعِ كَمَا تَعَلَّمُ حُسْنَ الْقَوْلِ وَلا تَقْطَعْ عَلَى حَدِيثِهِ ؛\r\nهنگامى كه نزد عالم مىنشينى بيش از آنچه مايل هستى بگويى سكوت كن و از او بشنو و خوب گوش فرا دادن را بياموز همان‌گونه كه خوب سخن گفتن را مىآموزى و هرگز كلام او را قطع مكن » . « 2 »\r\nاز نكاتى كه از داستان موسى و خضر عليهما السلام در قرآن مجيد استفاده مىشود نيز اين است كه در برابر عالم نبايد عجله و بىتابى نشان داد ، بلكه بايد صبر كرد تا حقيقت را بيان كند .\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 2 ، ص 43 ، ح 9\r\n( 2 ) . همان ، ح 11\r\n","page_name":" 597 ","page_number":597},
  {"content":"\r\n . \r\n","description":"","footnote":"","page_name":" 598 ","page_number":598},
  {"content":"\r\n\r\n\r\n321 و قال عليه السلام لِعَبْدِاللَّهِ بْنِ الْعَبَّاسِ وَقَدْ أَشَارَ إِلَيْهِ فِي شَيْءٍ لَمْ يُوَافِقْ رَأْيَهُ : لَكَ أَنْ تُشيرَ عَلَيَّ وَأَرَى ، فَإِنْ عَصَيْتُكَ فَأَطِعْني .\r\nهنگامى كه ابن عباس نظر خود را به عنوان مشاور در محضر امام عليه السلام ارائه كرد امام عليه السلام با عقيدهء او موافقت ننمود و فرمود :\r\nتو حق دارى نظر مشورتى خود را به من بگويى و من روى آن بينديشم و تصميم نهايى را بگيرم اما اگر با تو مخالفت كردم ( و نظر تو را نپذيرفتم ) بايد از من اطاعت كنى . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب اين كلام حكيمانه را در كتاب مصادر از تاريخ طبرى و از مروج الذهب مسعودى نقل كرده است با اضافاتى كه بعداً به آن اشاره خواهيم كرد . ( مصادر نهج‌البلاغه ، ج 4 ، ص 249 ) .\r\nافزون بر اين ابن‌اثير نيز در كتاب تاريخ خود به نام كامل اين داستان را نقل كرده است . ( تاريخ ابن اثير ، ج 3 ، ص 198 )\r\n","page_name":" 599 ","page_number":599},
  {"content":"\r\n . \r\n","description":"","footnote":"","page_name":" 600 ","page_number":600},
  {"content":"\r\n\r\n\r\nشرح و تفسير ابتدا مشورت سپس تصميم‌گيرى\r\nشأن ورود اين گفتار حكيمانه مطابق آنچه طبرى و مسعودى در تاريخ خود نوشته‌اند چنين بوده است كه ابن عباس به اميرمؤمنان على عليه السلام پيشنهاد كرد معاويه را در حكومت شام ابقا كند تا بيعت نمايد سپس مىتواند او را از آن مقام عزل كند . امام عليه السلام اين گفتار حكيمانه را به او فرمود كه « تو حق دارى نظر مشورتى خود را به من بگويى و من روى آن بينديشم و تصميم بگيرم ؛ اما اگر با تو مخالفت كردم ( و نظر تو را نپذيرفتم ) بايد از من اطاعت كنى » ؛\r\n( وَقال عليه السلام لِعَبْدِ اللَّهِ بْنِ الْعَبَّاسِ وَ قَدْ أَشَارَ إِلَيْهِ فِي شَيْءٍ لَمْ يُوَافِقْ رَأْيَهُ : لَكَ أَنْ تُشيرَ عَلَيَّ وَأَرَى ، فَإِنْ عَصَيْتُكَ فَأَطِعْني )\r\n. شيخ محمد عبده بر آنچه در بالا آمد مىافزايد كه اين سخن را امام عليه السلام زمانى بيان فرمود كه ابن عباس پيشنهاد كرد فرماندارى بصره را به طلحه و فرماندارى كوفه را به زبير دهد و معاويه را در فرماندارى شام ابقا كند تا آرامشى در دل‌ها پيدا شود و بيعت مردم كامل گردد و خلافت تثبيت شود . اميرمؤمنان عليه السلام به ابن عباس فرمود :\r\n« لا أُفْسِدُ دِيني بِدُنْيا غَيْري وَلَكَ أنْ تُشِيرَ عَلَىَّ . . . ؛\r\nمن حاضر نيستم دينم را به سبب دنياى ديگرى فاسد كنم . تو مىتوانى نظر مشورتى خود را به من بدهى . . . » . « 1 »\r\n\r\n\r\n","description":"","footnote":"\r\n( 1 ) . فى ظلال نهج‌البلاغه ، ج 4 ، ص 408\r\n","page_name":" 601 ","page_number":601},
  {"content":"\r\n\r\nآنچه را ابن عباس در اين‌جا بيان كرد تنها نظر خود او نبود و احتمالًا گروه ديگرى از سياستمداران عصر امام عليه السلام چنين مىپنداشتند كه مماشات با طلحه و زبير و معاويه عامل پيشرفت كار است . در حالى كه اگر اين سه نفر بر آن سه نقطهء حساس مسلط مىشدند به يقين حكومتى غير اسلامى به وجود مىآوردند ، چراكه هر سه ، دنياپرست و خودخواه بودند و از چنين افرادى نمىتوان انتظار حكومت عادلانهء على عليه السلام را داشت و بعد از سلطهء بر كار ، ديگر نمىتوانست مانع خودكامگىهاى آن‌ها شود و جنگيدن با آن‌ها براى بازگشتن به راه حق نيز بسيار مشكل‌تر و پيچيده‌تر مىشد . به خصوص معاويه هرگز دست از حكومت شام برنمىداشت و مخالفت با بيعت را توجيه مىكرد ، همان‌گونه كه طلحه و زبير با اين‌كه بيعت كرده بودند باصراحت به مخالفت برخاستند .\r\nمورخ معروف ، طبرى ، در تاريخ خود از ابن عباس نقل مىكند كه مىگويد :\r\nپنج روز پس از قتل عثمان وارد مدينه شدم و به سراغ على عليه السلام آمدم . به من گفتند :\r\nمغيره نزد حضرت است ( و جلسهء خصوصى دارد ) . من دم در نشستم تا مغيره خارج شد و به من سلام كرد . گفت : كى آمدى ؟ گفتم : الان . سپس خدمت على عليه السلام رسيدم عرض كردم : ممكن است بفرماييد كه مغيره چكار داشت و چرا با شما خلوت كرد ؟ فرمود : آرى . دو روز بعد از قتل عثمان به من گفت : مطلب خصوصى با تو دارم . من به او اجازه دادم و او گفت : خيرخواهى دربارهء تو آسان است . تو باقيماندهء پيشينيان هستى و من مىخواهم نصيحتى و مشورتى به تو بدهم . تمام فرمانداران از سوى عثمان را امسال در پست خود تثبيت كن .\r\nهنگامى كه با تو بيعت كردند و موقعيت تو تثبيت شد هركدام را خواستى عزل كن و هركدام را خواستى در پست خود نگاه دار . من به او گفتم : واللَّه من در دين خودم مداهنه نمىكنم و افراد پَست را در كار خودم دخالت نمىدهم . او گفت :\r\nاگر اين پيشنهاد را قبول ندارى هركس را مىخواهى بر كنار كن ؛ ولى معاويه را\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nبر سر كار خود بگذار . چون معاويه مرد جسورى است و مردم شام از او شنوايى دارند و دليل تو در تثبيت او اين است كه عُمَر ولايت شام را به او سپرده . به او گفتم : به خدا سوگند معاويه را حتى به‌اندازهء دو روز در پست خود تثبيت نمىكنم . او از نزد من خارج شد . سپس امروز آمد و به من گفت : من ديروز مشورتى به تو دادم و نپذيرفتى . بعداً فكر كردم ديدم حق با تو بوده . سزاوار نيست تو كارت را با خدعه انجام دهى و تدليس در امر تو باشد .\r\nابن عباس مىگويد : من به على عليه السلام عرض كردم : آنچه را اول گفته است به عنوان خيرخواهى بوده و آنچه را بعداً گفته نوعى غش و تدليس بوده است و من مشورت مىدهم كه معاويه را تثبيت كنى اگر بيعت كرد بر من است كه او را از جايگاهش بر كنار كنم . على عليه السلام فرمود : به خدا سوگند من چيزى جز شمشير به او نخواهم داد . . . .\r\nابن عباس عرض كرد : من زياد به امر جنگ آشنا نيستم ؛ ولى آيا قول پيغمبر اكرم صلى الله عليه و آله را نشنيده‌اى كه مىفرمايد :\r\n« الْحَرْبُ خُدْعَةٌ ؛\r\nجنگ ، خدعه و نيرنگ است ؟ » . امام عليه السلام فرمود : آرى . عرض كردم : واللَّه اگر پيشنهاد مرا بپذيرى من آن‌ها را بعد از ورود در پستشان ، چنان خارج مىكنم كه ندانند از كجا اين ضربه بر آن‌ها وارد شده و هيچ نقصان و گناهى بر تو نخواهد بود . امام عليه السلام فرمود : اى ابن عباس ! من بازيچهء دست تو و معاويه نيستم . تو مشورتت را در اختيار من بگذار و من انديشه مىكنم و اگر با تو مخالفت كردم تو بايد از امر من اطاعت كنى . ابن عباس عرض كرد : چنين خواهم كرد . آسان‌ترين حقى كه تو بر گردن من دارى اطاعت كردن است . « 1 »\r\nعلامهء مجلسى رحمه الله در بحارالانوار از امالى شيخ طوسى نكته‌اى در اين‌جا نقل مىكند كه چون مغيره پيشنهاد فوق را دربارهء معاويه كرد ، امام عليه السلام به او فرمود : آيا\r\n\r\n\r\n","description":"","footnote":"\r\n( 1 ) . تاريخ طبرى ، ج 4 ، ص 440 . ( حوادث سال 35 )\r\n","page_name":" 603 ","page_number":603},
  {"content":"\r\n\r\nتو عمر مرا تضمين مىكنى كه موفق شوم و او را خلع كنم ؟ مغيره عرض كرد : نه .\r\nامام عليه السلام فرمود : آيا خدا از من سؤال نخواهد كرد كه چرا او را حتى بر دو نفر از مسلمانان در يك شب تاريك مسلط كردم ؟ « وَمَا كُنتُ مُتَّخِذَ الْمُضِلِّينَ عَضُداً » « 1 » ؛ من هرگز گمراهان را به عنوان يار و ياور انتخاب نخواهم كرد » . « 2 »\r\nاين‌ها همه نشان مىدهد كه سياستمداران ساده‌انديش كه معاويه و طلحه و زبير را نشناخته بودند همگى اصرار داشتند على عليه السلام آن‌ها را در پست خود ابقا كند و يا پست مهمى به آن‌ها ببخشد و بعداً آن‌ها را در موقع مناسب عزل كند .\r\nغافل از اين‌كه آن‌ها كسانى بودند كه اگر از سوى امام عليه السلام تثبيت مىشدند تكان دادن آن‌ها امكان‌پذير نبود و چه بسا بر تجزيهء كشور اسلام تصميم مىگرفتند و هركدام بخشى را به خود اختصاص مىدادند . اضافه بر اين ، امام عليه السلام حاضر نيست براى رسيدن به اهداف سياسى مرتكب گناه و عصيان شود و افراد فاسد و مفسد را - هرچند براى مدت كوتاهى - بر مسلمانان مسلط كند و از اين گذشته امام عليه السلام به عثمان توصيه مىكرد كه عمّال فاسد را بر كنار كند چگونه ممكن است خودش آن‌ها را در مقامشان تثبيت نمايد ؟ پاسخ مردم را دراين‌باره چه بدهد ؟\r\nبنابراين بسيار ساده‌انديشى است كه امام عليه السلام به پيشنهاد امثال ابن عباس و مغيره عمل كند و مطمئن باشد بعدها مىتواند دست آن‌ها را از بلاد اسلام و ولايت بر مسلمين قطع نمايد .\r\n\r\nنكته اقسام مشورت\r\nاز جمله مسائلى كه نبايد از آن غفلت ورزيد اين است كه مشورت دو گونه\r\n\r\n\r\n","description":"","footnote":"\r\n( 1 ) . كهف ، آيهء 51\r\n( 2 ) . بحارالانوار ، ج 32 ، ص 386\r\n","page_name":" 604 ","page_number":604},
  {"content":"\r\n\r\nاست : گاه مانند آنچه در ايام ما در مجالس شورا معمول است كه مطلبى را به شور مىگذارند و بعد با اكثريت نسبى و در مسائل مهم با اكثريت دو سوم يا كمتر و بيشتر ، آن را تصويب مىكنند . در اين‌گونه موارد ، معيار ، نظر اكثريت است .\r\nگاه كسى براى پيشرفت كار خود يك گروه مشورتى انتخاب و در مسائل با آن‌ها مشورت مىكند . در اين‌جا صحبت اكثريت مطرح نيست . او بعد از شنيدن نظر مشاوران ، خود مىانديشد اگر نظرى را مطابق صواب تشخيص داد عمل مىكند و گرنه هرچه را خود مىپسندد انجام مىدهد .\r\nآنچه در قرآن مجيد وارد شده كه به پيغمبر صلى الله عليه و آله خطاب مىكند : « وَشَاوِرْهُمْ فِى الْأَمْرِ فَإِذَا عَزَمْتَ فَتَوَكَّلْ عَلَى اللَّهِ » « 1 » ، از نوع دوم است و همچنين آنچه در روايت مورد بحث آمده نيز از همين قبيل است . اين دو نوع مشورت در دو آيهء قرآن مجيد به آن‌ها اشاره شده است . در آيهء بالا اشاره به نوع دوم است و در آيهء « وَأَمْرُهُمْ شُورَى بَيْنَهُمْ » ، نوع نخست . « 2 »\r\n* * *\r\n\r\n\r\n","description":"","footnote":"\r\n( 1 ) . آل عمران ، آيهء 159\r\n( 2 ) . شورى ، آيهء 38\r\n","page_name":" 605 ","page_number":605},
  {"content":"\r\n . \r\n","description":"","footnote":"","page_name":" 606 ","page_number":606},
  {"content":"\r\n\r\n\r\n322 فقال عليه السلام وَرُوِيَ أَنَّهُ عليه السلام لَمَّا وَرَدَ الْكُوفَةَ قَادِماً مِنْ صِفِّينَ مَرَّ بِالشِّبَامِيِّينَ فَسَمِعَ بُكَاءَ النِّسَاءِ عَلَى قَتْلَى صِفِّينَ وَ خَرَجَ إِلَيْهِ حَرْبُ بْنُ شُرَحْبِيلَ الشِّبَامِيِّ وَ كَانَ مِنْ وُجُوهِ قَوْمِهِ ، أَتَغْلِبُكُمْ نِسَاؤُكُمْ عَلَى مَا أَسْمَعُ ؟ إِلَّا تَنْهُونَهُنَّ عَنْ هذَا الرَّنِينِ ،\r\nوَأَقْبَلَ حَرْبٌ يَمْشي مَعَهُ ، وَهُوَ عليه السلام راكِبٌ ،\r\nفَقالَ عليه السلام : ارْجِعْ ، فَإِنَّ مَشْيَ مِثْلِكَ مَعَ مِثْلِي فِتْنَةٌ لِلْوَالِي وَمَذَلَّةٌ لِلْمُؤْمِنِ .\r\nروايت شده است امام عليه السلام هنگامى كه از « صفين » بازمىگشت به « كوفه » وارد شد و از محلهء قبيلهء « شباميان » گذشت مشاهده فرمود كه زنان آن قبيله بر كشتگانشان در صفين گريه مىكنند . ( امام عليه السلام ناراحت شد ) در اين هنگام « حرب بن شرحبيل شبامى » كه از شخصيت‌هاى آن قبيله بود خدمت آن حضرت رسيد .\r\nامام عليه السلام به او فرمود :\r\nآيا زنان شما آن‌گونه كه مىشنوم بر شما چيره شده‌اند ؟ آيا آن‌ها را از اين ناله‌هاى بلند بازنمىداريد ؟\r\nدر اين هنگام « حرب بن شرحبيل » پياده همراه امام عليه السلام حركت مىكرد در\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nحالى كه امام عليه السلام سوار بر مركب بود .\r\nامام عليه السلام به او فرمود :\r\nباز گرد ، زيرا پياده حركت كردن شخصى مانند تو در ركاب مثل من ، مايهء فتنه و غرور بر والى و ذلت و خوارى براى مؤمن است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر مىگويد : اين ماجرا را نصر بن مزاحم در كتاب صفين به صورت گسترده‌ترى نقل كرده و همچنين طبرى در كتاب تاريخ خود در حوادث سنهء 37 آن را به‌طور كامل آورده است . ( و به يقين آن‌ها منابع ديگرى جز نهج‌البلاغه داشتند ، زيرا قبل از سيّد رضى مىزيسته‌اند . افزون بر اين ، داستان را به شكل مشروح‌ترى نقل كرده‌اند ) . ( مصادر نهج‌البلاغه ، ج 4 ، ص 250 )\r\n","page_name":" 608 ","page_number":608},
  {"content":"\r\n\r\n\r\nشرح و تفسير اين‌گونه گريه‌ها روحيه‌ها را تضعيف مىكند\r\nامام عليه السلام در اين گفتار حكيمانه به دو نكتهء مختلف و جداگانه اشاره فرموده است : نخست هنگامى كه از صفين باز مىگشت وارد كوفه شد هنگام عبور از محلهء قبيلهء شباميان مشاهده كرد كه زنان بر كشتگانشان در صفين با صداى بلند گريه مىكنند . در اين هنگام حرب بن شرحبيل شبامى كه از شخصيت‌هاى آن قبيله بود خدمت آن حضرت رسيد . امام عليه السلام ( به عنوان اعتراض ) به او فرمود : « آيا زنان شما آن‌گونه كه مىشنوم بر شما چيره شده‌اند ؟ آيا آن‌ها را از اين ناله‌هاى بلند نهى نمىكنيد ؟ » ؛\r\n( وَرُوِيَ أَنَّهُ عليه السلام لَمَّا وَرَدَ الْكُوفَةَ قَادِماً مِنْ صِفِّينَ مَرَّ بِالشِّبَامِيِّينَ فَسَمِعَ بُكَاءَ النِّسَاءِ عَلَى قَتْلَى صِفِّينَ وَ خَرَجَ إِلَيْهِ حَرْبُ بْنُ شُرَحْبِيلَ الشِّبَامِيِّ « 1 » وَكَانَ مِنْ وُجُوهِ قَوْمِهِ فَقال عليه السلام له : أَتَغْلِبُكُمْ نِسَاؤُكُمْ عَلَى مَا أَسْمَعُ ؟ إِلَّا\r\nتَنْهُونَهُنَّ عَنْ هذَا الرَّنِينِ )\r\n. البته گريه كردن براى عزيزان از دست رفته در اسلام ممنوع نيست . در روايت معروفى پيامبر اسلام صلى الله عليه و آله بر فوت فرزندش ابراهيم گريست « 2 » و بعد از واقعهء احد هنگامى كه از كنار خانهء عمويش حمزه عبور كرد و ديد صداى گريه‌اى از آن‌جا بلند نيست اظهار ناراحتى كرد ، ازاين‌رو زنان مدينه به خانهء حمزه رفتند و در\r\n\r\n\r\n","description":"","footnote":"\r\n( 1 ) . « شِبام » بر وزن « كتاب » نام محلى در شام و نام كوهى در محلهء بنى همدان در يمن و نام شهرى از قبيلهءحمير است . ( در نسخ نهج‌البلاغه « شبّام » با باء مشدد بر وزن حمام ذكر شده كه به نظر صحيح نمىرسد )\r\n( 2 ) . كافى ، ج 3 ، ص 262\r\n","page_name":" 609 ","page_number":609},
  {"content":"\r\n\r\nآن‌جا براى او به احترام پيامبر صلى الله عليه و آله عزادارى كردند . « 1 »\r\nولى گريستن با صداى بلند و به تعبير امام عليه السلام « رنين » كه به گفتهء بسيارى از ارباب لغت به معناى گريهء توأم با فرياد و فغان است ، كار خوبى نيست ، ازاين‌رو امام عليه السلام از آن نهى كرد . يا چنين گريه‌اى را براى شهداى راه خدا مناسب ندانست چون سبب سست‌شدن جنگجويان مىشود و يا بر اساس قرائنى ، اين گريه توأم با جزع و بىتابى و ناسپاسى بوده است ، ازاين‌رو امام عليه السلام از آن نهى فرموده است .\r\nبه هر حال علامهء مجلسى رحمه الله در جلد 32 بحارالانوار ضمن روايتى كه دربارهء ماجراى صفين نقل مىكند در ذيل اين داستان آورده است كه حرب بن شرحبيل به امام عليه السلام عرض كرد : اگر يك خانه ، دو خانه و سه خانه بود ما مىتوانستيم آن‌ها را نهى كنيم ؛ ولى از اين قبيله صد و هشتاد نفر در صفين شهيد شدند و هيچ خانه‌اى نيست مگر اين‌كه صداى گريه از آن بلند است ؛ ولى ما مردان گريه نمىكنيم ، بلكه خوشحاليم شهيدانى را تقديم اسلام كرده‌ايم . امام عليه السلام فرمود :\r\nخداوند شهيدان و مردگان شما را رحمت كند . « 2 »\r\nسپس امام عليه السلام به نكتهء مهم ديگرى اشاره مىكند ؛ هنگامى كه ديد حرب بن شرحبيل پياده همراه وى در حركت و آن حضرت سوار بر مركب است . به او فرمود : « بازگرد ، زيرا پياده حركت كردن شخصى مانند تو در ركاب مثل من ، مايهء فتنه و غرور بر والى و ذلت و خوارى براى مؤمن است » ؛\r\n( وَأَقْبَلَ حَرْبٌ يَمْشِي مَعَهُ وَهُوَ عليه السلام رَاكِبٌ فَقال عليه السلام : ارْجِعْ ، فَإِنَّ مَشْيَ مِثْلِكَ مَعَ مِثْلِي فِتْنَةٌ لِلْوَالِي وَمَذَلَّةٌ لِلْمُؤْمِنِ )\r\n. در دنياى امروز و گذشته بسيارند زمامدارانى كه براى كسب جاه و جلال و ابهت و عظمت ، گروهى را همراه خود با ذلت مىبرند تا ثابت كنند مقام\r\n\r\n\r\n","description":"","footnote":"\r\n( 1 ) . بحارالانوار ، ج 20 ، ص 98\r\n( 2 ) . همان ، ج 32 ، ص 554\r\n","page_name":" 610 ","page_number":610},
  {"content":"\r\n\r\nو جلالى دارند ؛ ولى اسلام با اين‌گونه مسائل به شدت مخالف است ؛ نه پيغمبر اكرم صلى الله عليه و آله چنين افرادى را در ركاب خود پذيرفت و نه اميرمؤمنان عليه السلام . در حكمت 37 نيز شبيه اين مطلب آمده بود كه وقتى امام عليه السلام ديد جمعى از مردم شهرستان « انبار » پياده به دنبال مركب آن حضرت مىدوند ناراحت شد و با زبان اعتراض به آن‌ها فرمود : « از اين كار بپرهيزيد كه در دنيا براى شما مايهء مشقت و در قيامت سبب بيچارگى خواهد بود » .\r\nشك نيست كه اين‌گونه كارها ، هم به زيان شخصيت‌هاى صاحب مقام تمام مىشود هم به زيان توده‌هاى مردم . گروه اول گرفتار غرور مىشوند ؛ غرورى كه سرچشمهء هرگونه مفسده‌اى است و گروه دوم گرفتار خودكم‌بينى و عقدهء حقارت مىگردند ، بنابراين چنين حركت‌هاى غير عاقلانه‌اى براى هر دو طرف زيانبار است .\r\n* * *\r\n\r\n","description":"","footnote":"","page_name":" 611 ","page_number":611},
  {"content":"\r\n . \r\n","description":"","footnote":"","page_name":" 612 ","page_number":612},
  {"content":"\r\n\r\n\r\n323 و قال عليه السلام وَقَدْ مَرَّ بِقَتْلَى الْخَوَارِجِ يَوْمَ النَّهْرَوَانِ : بُؤْساً لَكُمْ لَقَدْ ضَرَّكُمْ مَنْ غَرَّكُمْ ، فَقِيلَ لَهُ مَنْ غَرَّهُمْ يَا أَمِيرَ الْمُؤْمِنِينَ فَقَالَ عليه السلام : الشَّيْطَانُ الْمُضِلُّ ، وَالْأَنْفُسُ الْأَمَّارَةُ بِالسُّوءِ ، غَرَّتْهُمْ بِالْأَمَانِيِّ ، وَفَسَحَتْ لَهُمْ بِالْمَعَاصِي ، وَوَعَدَتْهُمُ الْإِظْهَارَ فَاقْتَحَمَتْ بِهِمُ النَّارَ .\r\nامام عليه السلام روز جنگ نهروان هنگامى كه از كنار كشتگان خوارج مىگذشت فرمود :\r\nبدا به حال شما . به يقين كسى كه شما را فريب داد به شما ضرر زد .\r\nبه امام عليه السلام عرض كردند : اى اميرمؤمنان ! چه كسى آن‌ها را فريب داد ؟\r\nامام عليه السلام فرمود :\r\nشيطان گمراه كننده و نفس اماره به سوء . آن‌ها را به‌وسيلهء آرزوها فريفتند ، راه گناه را بر آنان گشودند ، نويد پيروزى به آن‌ها دادند و آنان را به سرعت به جهنم فرستادند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nدر كتاب مصادر آمده است كه نظير همين كلام را طبرى در تاريخ معروف خود و مسعودى در مروج الذهب\r\n","page_name":" 613 ","page_number":613},
  {"content":"\r\n\r\n\r\n\r\n","description":"","footnote":"\r\nبه صورت مختصرتر و ابن‌اثير در كتاب كامل آورده‌اند . طبرى و مسعودى پيش از سيّد رضى مىزيستند و ابن‌اثير پس از او » . ( مصادر نهج‌البلاغه ، ج 4 ، ص 250 )\r\n","page_name":" 614 ","page_number":614},
  {"content":"\r\n\r\n\r\nشرح و تفسير سرانجامِ وسوسه‌هاى شيطان و نفس امّاره\r\nمىدانيم خوارج ، گروهى متعصب و خشك و بسيار نادان و احمق بودند .\r\nخود را برترين خلق خدا مىپنداشتند و آيندهء درخشانى به خود نويد مىدادند .\r\nآن‌ها در برابر اميرمؤمنان على عليه السلام قيام كردند و فكر حكومت عراق و تمام بلاد مسلمين را در سر مىپروراندند . امام عليه السلام به آن‌ها نصيحت جالب و جامعى كرد به‌گونه‌اى كه اكثريت آن‌ها از خواب غفلت بيدار شدند و به سوى امام عليه السلام بازگشتند ؛ ولى اقليتى به شدت مقاومت كردند و تقريباً همگى به استثناى چند نفر در ميدان نبرد نهروان به خاك افتادند . گفتار فوق را امام عليه السلام زمانى بيان كرد كه با ياران خود از كنار كشته‌هاى آن‌ها مىگذشت ، فرمود : « بدا به حال شما ، به يقين كسى كه شما را فريب داد به شما ضرر زد » ؛\r\n( وَقال عليه السلام وَقَدْ مَرَّ بِقَتْلَى الْخَوَارِجِ يَوْمَ النَّهْرَوَانِ : بُؤْساً لَكُمْ لَقَدْ ضَرَّكُمْ مَنْ غَرَّكُمْ )\r\n. « بؤس » در اصل به معناى ضرر و شدت است و جملهء « بُؤساً لَكُمْ » نفرين دربارهء خوارج نهروان است كه گرفتار شدت و زيان شوند .\r\n« غَرّكم » از مادهء « غرور » به معناى فريب است .\r\nدر اين‌جا بعضى از حاضران از امام عليه السلام توضيح خواستند و عرض كردند : چه كسى آن‌ها را فريب داد ؟ امام عليه السلام در پاسخ فرمود : « شيطان گمراه كننده و نفس امارهء به بدى » ؛\r\n( فَقِيلَ لَهُ مَنْ غَرَّهُمْ يَا أَمِيرَ الْمُؤْمِنِينَ فَقَالَ الشَّيْطَانُ الْمُضِلُّ ، وَالْأَنْفُسُ الْأَمَّارَةُ بِالسُّوءِ )\r\n.\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nآرى انسان دو دشمن فريبكار دارد : يكى از برون و ديگرى از درون . شيطان از برون و نفس اماره از درون و مىدانيم نفوذ شيطان در صورتى است كه نفس اماره بر انسان مسلط باشد . همان‌گونه كه قرآن مجيد مىفرمايد : « إِنَّهُ لَيْسَ لَهُ سُلْطَانٌ عَلَى الَّذِينَ آمَنُوا وَعَلَى رَبِّهِمْ يَتَوَكَّلُونَ * إِنَّمَا سُلْطَانُهُ عَلَى الَّذِينَ يَتَوَلَّوْنَهُ وَالَّذِينَ هُمْ بِهِ مُشْرِكُونَ » ؛ چراكه او ، بر كسانى كه ايمان دارند و بر پروردگارشان توكل مىكنند ، تسلطى ندارد . * تسلط او تنها بر كسانى است كه او را به سرپرستى خود برگزيده‌اند ، و آن‌ها كه به او ( خدا ) شرك مىورزند ( و به فرمان شيطان گردن مىنهند ) » . « 1 »\r\nبعضى از شارحان ، جملهء\r\n( وَالْأَنْفُسُ الْأَمَّارَةُ بِالسُّوءِ )\r\nرا جملهء حاليه گرفته‌اند در حالى كه هيچ مناسبتى ندارد و بعضى نيز اين جمله را با جملهء\r\n( الشَّيْطَانُ الْمُضِلُّ )\r\nمترادف شمرده‌اند كه آن هم كاملًا بىدليل است . امام عليه السلام اشاره به دو دشمن اصلى انسان كرده كه از درون و برون به سراغ او مىروند .\r\nسپس امام عليه السلام به طرق نفوذ نفس اماره و شيطان در وجود انسان اشاره كرده و از سه طريق اين نفوذ را تبيين مىكند و مىفرمايد : « آن‌ها به‌وسيلهء آرزوهاى دراز خوارج نهروان را فريفتند و راه گناه را بر آنان گشودند و نويد پيروزى به آن‌ها دادند و سرانجام آنان را سريعاً به جهنم فرستادند » ؛\r\n( غَرَّتْهُمْ بِالْأَمَانِيِّ ، وَفَسَحَتْ لَهُمْ بِالْمَعَاصِي ، وَوَعَدَتْهُمُ الْإِظْهَارَ فَاقْتَحَمَتْ بِهِمُ النَّارَ )\r\n. « فَسَحَتْ » از مادهء « فُسحت » به معناى گشايش و « اظْهار » به معناى پشتيبانى و پيروزى است .\r\n« اقتحام » در اصل به معناى ورود در كارهاى سخت و هولناك است . سپس به ورود در هر كار دشوارى اطلاق شده است .\r\nآن‌ها به گمان اين‌كه بر اميرمؤمنان عليه السلام و عموم مسلمانان پيروز مىشوند\r\n\r\n\r\n","description":"","footnote":"\r\n( 1 ) . نحل ، آيهء 99 و 100\r\n","page_name":" 616 ","page_number":616},
  {"content":"\r\n\r\nو حكومتى مانند هواى نفس خود تشكيل مىدهند به مخالفت با امام و پيشواى خود برخاستند و مطابق بسيارى از گنهكاران كه استفاده از وسايل نامشروع را براى رسيدن به خواسته‌هاى خود مجاز مىشمرند به انواع معاصى دست زدند و شيطان و نفس اماره پيوسته به آن‌ها وعدهء پيروزى مىداد ؛ ولى هيچ‌كدام از خواسته‌هاى آن‌ها تحقق نيافت و سرانجام ، پيروى از شيطان و نفس اماره آن‌ها را به قهر و غضب الهى گرفتار كرد و روانهء جهنم ساخت .\r\nدر اين‌كه ضمير در « غَرَّتْهُم » و « فَسَحَت » و « وَعَدَتْهُم » و « فَاقْتَحَمَتْ » به چه كسى برمىگردد دو احتمال هست : نخست اين‌كه به نفس اماره برگردد كه نزديك‌تر است . ديگر اين‌كه از باب تغليب ، هم به شيطان مُضلّ و هم به انفس اماره برگردد . اين احتمال صحيح‌تر به نظر مىرسد و بسيارى از شارحان نهج‌البلاغه همين وجه را انتخاب كرده‌اند .\r\nهنگامى كه تاريخ سياه و ننگين خوارج را مطالعه مىكنيم ، گفتار امام عليه السلام در سراسر آن آشكار است . اين گروه كه زمام اختيار خود را به دست شيطان و هواى نفس سپرده بودند به‌ظاهر به عبادات و قرائت قرآن اهميت بسيار مىدادند ؛ ولى از ريختن خون بىگناهان و فساد در ميان مسلمين ابا نداشتند و با همين تفكرات واهى به اين‌جا رسيدند كه قتل امام اميرمؤمنان على عليه السلام نيز از واجبات است و سرانجام آن حضرت را شهيد كردند .\r\nدر تاريخ اسلام كمتر جمعيتى به حماقت و گمراهى خوارج ديده شده است ، هرچند وهابىهاى امروز نيز از بعضى جهات بىشباهت به آن‌ها نيستند .\r\nدربارهء خوارج و عقايد و اعمال و انحرافات آن‌ها در بحث‌هاى گذشته به‌كرار سخن گفته‌ايم ؛ از جمله در شرح خطبهء 36 ( جلد دوم از همين كتاب ) بحث مشروحى دراين‌باره گذشت ، چنان‌كه ذيل خطبهء 59 در جلد دوم نيز بحثى داشتيم .\r\n\r\n","description":"","footnote":"","page_name":" 617 ","page_number":617},
  {"content":"\r\n . \r\n","description":"","footnote":"","page_name":" 618 ","page_number":618},
  {"content":"\r\n\r\n\r\n324 و قال عليه السلام اتَّقُوا مَعَاصِيَ اللَّهِ فِي الْخَلَوَاتِ ، فَإِنَّ الشَّاهِدَ هُوَ الْحَاكِمُ .\r\nامام عليه السلام فرمود :\r\nاز عصيان خداوند در خلوتگاه‌ها بپرهيزيد ، چراكه شاهد ،\r\nهمان حاكم و دادرس است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nتنها منبع ديگرى كه مرحوم خطيب در مصادر براى اين كلام شريف نقل كرده ربيع الابرار زمخشرى در باب خير و صلاح است . ( مصادر نهج‌البلاغه ، ج 4 ، ص 250 ) .\r\nاضافه مىكنيم كه آمُدى در غررالحكم آن را با تفاوتى كه نشانهء تفاوت منبع است آورده است . ( غررالحكم ، ص 185 ، ح 3518 )\r\n","page_name":" 619 ","page_number":619},
  {"content":"\r\n . \r\n","description":"","footnote":"","page_name":" 620 ","page_number":620},
  {"content":"\r\n\r\n\r\nشرح و تفسير از معاصى پنهانى بپرهيزيد\r\nامام عليه السلام در اين گفتار حكيمانه به نكته‌اى اشاره مىكند كه بسيارى عملًا از آن غافلند يا خود را به تغافل مىزنند . مىفرمايد : « از عصيان خداوند در خلوتگاه‌ها بپرهيزيد ، چراكه شاهد ، همان حاكم و دادرس است » ؛\r\n( اتَّقُوا مَعَاصِيَ اللَّهِ فِي الْخَلَوَاتِ ، فَإِنَّ الشَّاهِدَ هُوَ الْحَاكِمُ )\r\n. بسيارى از مردم به خصوص آن‌هايى كه به پاكى و تقوا مشهورند يا موقعيت اجتماعى خاصى دارند از انجام معاصى آشكار پرهيز مىكنند ؛ ولى در خلوتگاه از آن ابا ندارند . امام عليه السلام به اين‌گونه افراد هشدار مىدهد كه از عصيان خدا در خلوتگاه نيز به شدت بپرهيزيد ، زيرا در آن‌جا نيز خدا شاهد و ناظر آن‌هاست ؛ همان خدايى كه افزون بر شاهد و ناظر بودن ، حاكم و قاضى نسبت به اعمال آن‌ها نيز هست .\r\nدر محاكم معمولى ، شاهد و حاكم و مجرى حكم ، سه فرد متفاوتند ؛ ممكن است حاكم در شهادت شهود ترديد كند يا به دليل شك در وثاقت آن‌ها ، يا احتمال اشتباه دربارهء آن‌ها به سبب قرائنى كه موجب شك و ترديد مىشود ، شهادتشان را نپذيرد ؛ ولى آن‌جا كه شاهد و حاكم يكى است اين‌گونه احتمالات راه ندارد .\r\nقرآن مجيد نيز در آيات فراوانى روى اين مسئله تأكيد كرده است . در يك جا\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nدربارهء كسانى كه شبانه جلسات خصوصى تشكيل مىدانند و بر ضد پيامبر اكرم صلى الله عليه و آله توطئه مىكردند مىفرمايد : « وَهُوَ مَعَهُمْ إِذْ يُبَيِّتُونَ مَا لَايَرْضَى مِنَ الْقَوْلِ » ؛ و هنگامى كه در مجالس شبانه ، سخنانى كه خدا راضى نبود مىگفتند ، خدا با آن‌ها بود » . « 1 »\r\nنيز در جاى ديگر مىفرمايد : « مَا يَكُونُ مِنْ نَّجْوَى ثَلَاثَةٍ إِلَّا هُوَ رَابِعُهُمْ وَلَا خَمْسَةٍ إِلَّا هُوَ سَادِسُهُمْ وَلَا أَدْنَى مِنْ ذَلِكَ وَلَا أَكْثَرَ إِلَّا هُوَ مَعَهُمْ أَيْنَ مَا كَانُوا ثُمَّ يُنَبِّئُهُمْ بِمَا عَمِلُوا يَوْمَ الْقِيَامَةِ إِنَّ اللَّهَ بِكُلِّ شَىْءٍ عَلِيمٌ » ؛ هيچ‌گاه سه نفر با هم نجوا نمىكنند مگر اين‌كه خدا چهارمين آن‌هاست ، و هيچ‌گاه پنج نفر با هم نجوا نمىكنند مگر اين‌كه خدا ششمين آن‌هاست ، و نه تعدادى كمتر و نه بيشتر از آن مگر اين‌كه او همراه آن‌هاست هرجا كه باشند ، سپس روز قيامت آن‌ها را از اعمالشان آگاه مىسازد ، چراكه خدا به هرچيزى داناست ! » . « 2 »\r\nدر جاى ديگر در عبارتى كوتاه و پرمعنا مىفرمايد : « وَهُوَ مَعَكُمْ أَيْنَ مَا كُنْتُمْ » ؛ او با شماست هرجا كه باشيد » . « 3 »\r\nلقمان حكيم نيز به فرزندش هشدار مىدهد و مىگويد : « يَا بُنَىَّ إِنَّهَا إِنْ تَكُ مِثْقَالَ حَبَّةٍ مِّنْ خَرْدَلٍ فَتَكُنْ فِى صَخْرَةٍ أَوْ فِى السَّماوَاتِ أَوْ فِى الْأَرْضِ يَأْتِ بِهَا اللَّهُ إِنَّ اللَّهَ لَطِيفٌ خَبِيرٌ » ؛ پسرم ! اگر به اندازهء سنگينى دانهء خردلى ( كار نيك يا بد ) باشد ، و در دلِ سنگى يا در ( گوشه‌اى از ) آسمان‌ها و زمين قرار گيرد ، خدا آن را ( در قيامت براى حساب ) مىآورد ؛ خداوند دقيق و آگاه است ! » . « 4 »\r\nاين تعليم قرآنى و الهى چنان مسلمانان را تربيت مىكند كه خلوت و جلوتى براى خود قائل نباشند و همه جا را يكسان بدانند و به اين ترتيب از معاصى\r\n\r\n\r\n","description":"","footnote":"\r\n( 1 ) . نساء ، آيهء 108\r\n( 2 ) . مجادله ، آيهء 7\r\n( 3 ) . حديد ، آيهء 4\r\n( 4 ) . لقمان ، آيهء 16\r\n","page_name":" 622 ","page_number":622},
  {"content":"\r\n\r\nپنهانى كه گاه بسيار خطرناك‌تر از معاصى آشكار است ، بپرهيزند .\r\nاين بحث را با حديثى از امام صادق عليه السلام از كتاب شريف كافى پايان مىدهيم .\r\nآن حضرت به يكى از يارانش فرمود :\r\n« خَفِ اللَّهَ كَأَنَّكَ تَرَاهُ وَإِنْ كُنْتَ لا تَرَاهُ فَإِنَّهُ يَرَاكَ فَإِنْ كُنْتَ تَرَى أَنَّهُ لا يَرَاكَ فَقَدْ كَفَرْتَ وَإِنْ كُنْتَ تَعْلَمُ أَنَّهُ يَرَاكَ ثُمَّ بَرَزْتَ لَهُ بِالْمَعْصِيَةِ فَقَدْ جَعَلْتَهُ مِنْ أَهْوَنِ النَّاظِرِينَ عَلَيْكَ ؛\r\nاز خدا بترس آن‌گونه كه گويى او را مىبينى ( كه شاهد و ناظر اعمال توست ) و اگر تو او را نمىبينى او تو را مىبيند .\r\nاگر فكر كنى او تو را نمىبيند كافر شده‌اى ( زيرا علم خدا را محدود شمرده‌اى ) و اگر مىدانى تو را مىبيند ؛ ولى باز در مقام معصيت او بر مىآيى ، او را از كمترين بينندگان نسبت به خود قرار داده‌اى » . « 1 » زيرا از يك نگاه كنندهء عادى شرم دارى اما از خدا شرم نمىكنى كه در خلوت گناه مىكنى .\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 68 ، ح 2\r\n","page_name":" 623 ","page_number":623},
  {"content":"\r\n . \r\n","description":"","footnote":"","page_name":" 624 ","page_number":624},
  {"content":"\r\n\r\n\r\n325 و قال عليه السلام لَمّا بَلَغَهُ قَتْلُ مُحَمَّدِ بْنِ أَبِيبَكْرٍ : إِنَّ حُزْنَنَا عَلَيْهِ عَلَى قَدْرِ سُرُورِهِمْ بِهِ ، إِلَّا أَنَّهُمْ نَقَصُوا بَغِيضاً وَ نَقَصْنَا حَبِيباً .\r\nهنگامى كه خبر شهادت محمد بن ابىبكر به امام عليه السلام رسيد ، فرمود :\r\nاندوه ما بر او به‌اندازهء شادى شاميان است ، زيرا آن‌ها دشمن بزرگى را از دست داده‌اند و ما دوست بزرگى را . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله مىگويد : اين كلام پرمعنا را عده‌اى از امام عليه السلام نقل كرده‌اند ( كه همه قبل از مرحوم سيّد رضى مىزيسته‌اند ) از جمله طبرى در تاريخ خود در حوادث سال 38 و ابن هلال ثقفى در كتاب خود به نام الغارات بنابر آنچه ابن ابىالحديد در شرح خود و زبير بن به كار در كتاب الموفقيات نقل كرده‌اند . ( مصادر نهج‌البلاغه ، ج 4 ، ص 251 )\r\n","page_name":" 625 ","page_number":625},
  {"content":"\r\n . \r\n","description":"","footnote":"","page_name":" 626 ","page_number":626},
  {"content":"\r\n\r\n\r\nشرح و تفسير اندوه ما و شادى دشمنان\r\nدر تاريخ طبرى و همچنين كتاب الغارات ابن هلال ثقفى شأن ورودى براى اين سخن ذكر شده و آن اين‌كه يكى از مأموران اطلاعاتى اميرمؤمنان على عليه السلام در شام به نام « عبد الرحمان بن شبيب فزارى » خدمت امام عليه السلام آمد و گفت : هرگز جمعيتى را آن‌قدر خوشحال نديدم كه مردم شام را به هنگام آگاه شدن از شهادت محمد بن ابىبكر خوشحال ديد . اين مسئله به قدرى براى آن‌ها مهم بود كه از فراز منبر به اطلاع عموم رساندند . در اين‌جا بود كه امام عليه السلام فرمود : « اندوه ما بر او به‌اندازهء شادى شاميان است ، زيرا آن‌ها دشمن بزرگى را از دست داده‌اند و ما دوست بزرگى را » ؛\r\n( قَالَ عليه السلام : لَمّا بَلَغَهُ قَتْلُ مُحَمَّدِ بْنِ أَبِيبَكْرٍ : إِنَّ حُزْنَنَا عَلَيْهِ عَلَى قَدْرِ سُرُورِهِمْ بِهِ ، إِلَّا أَنَّهُمْ نَقَصُوا بَغِيضاً وَ نَقَصْنَا حَبِيباً )\r\n. همان‌گونه كه در شرح خطبهء 68 در جلد سوم اين كتاب آورده‌ايم ، معاويه بعد از جنگ صفين احساس نيرو و توان تازه‌اى كرد و به فكر تسخير مصر كه مركز مهمى بود افتاد . در آن موقع محمد بن ابىبكر از طرف اميرمؤمنان على عليه السلام در آن‌جا حكومت مىكرد . معاويه فرمان حكومت مصر را به نام عمرو عاص نوشت و او را با گروه عظيمى از سربازان به بهانهء خونخواهى عثمان به مصر فرستاد .\r\nمحمد بن ابىبكر به مقابله برخاست و يارانش ضربات سنگينى بر لشكر عمرو عاص وارد كردند ؛ اما سرانجام شكست خوردند و از اطراف محمد پراكنده\r\n\r\n","description":"","footnote":"","page_name":" 627 ","page_number":627},
  {"content":"\r\n\r\nشدند . محمد چون خود را تنها ديد مخفى شد ؛ ولى شخص خونخوارى به نام معاويه بن خديج از طرف عمرو عاص مأمور پيدا كردن او شد . هنگامى كه او را پيدا كرد به طرز بسيار شقاوتمندانه‌اى او را شهيد كرد و سرش را از تن جدا نمود و جسد او را به طرز فجيعى آتش زد . هنگامى كه خبر شهادت او به اميرمؤمنان على عليه السلام رسيد بسيار اندوهگين شد ، زيرا محمد بن ابىبكر مردى بسيار مخلص ، شجاع و كارآمد و از جمله وفاداران جدى آن حضرت بود و به همين دليل امام عليه السلام او را براى حكومت مصر كه منطقهء بسيار مهمى بود برگزيد .\r\nاز داستان شهادت محمد بن ابىبكر كه در تواريخ از جمله تاريخ طبرى در حوادث سال 38 نقل شده به خوبى استفاده مىشود كه دشمنان اميرمؤمنان على عليه السلام يعنى معاويه و دستيارانش چه افراد ظالم و ستمگر و خونخوارى بودند كه به هيچ حكم اسلامى و اخلاق انسانى تن نمىدادند و مرتكب جناياتى مىشدند كه در تاريخ سابقه نداشت . اين در حالى بود كه محمد بن ابىبكر ، فرزند خليفهء اول بود و آن‌ها دم از وفادارى به خليفهء اول مىزدند ؛ اما به طرزى او را شهيد كردند كه بدتر از آن تصور نمىشد . « 1 »\r\nاز نكات قابل ملاحظه دربارهء محمد بن ابىبكر اين است كه او ربيب اميرمؤمنان على عليه السلام بود ؛ يعنى فرزند همسرش از شوهر ديگر ، زيرا « اسماء بنت عميس » ، نخست همسر جعفر بن ابىطالب بود و بعد از جعفر به همسرى ابوبكر درآمد و بعد از ابوبكر روى علاقه‌اى كه به اميرمؤمنان على عليه السلام داشت به همسرى آن حضرت درآمد و محمد فرزند ابوبكر تحت تكفل اميرمؤمنان على عليه السلام و در خانهء او پرورش يافت و از علاقه‌مندان مخلص آن حضرت بود . او در حجةالوداع سال دهم هجرى تولد يافت و در مصر در حالى كه بيست و هشت\r\n\r\n\r\n","description":"","footnote":"\r\n( 1 ) . براى توضيح بيشتر به تاريخ طبرى ، ج 4 ، ص 77 به بعد در حوادث سنهء 38 ( طبع بيروت ، مؤسسهء اعلمى ) مراجعه شود\r\n","page_name":" 628 ","page_number":628},
  {"content":"\r\n\r\nسال بيشتر از عمرش نمىگذشت شربت شهادت نوشيد . او از ياران خاص و عاشقان اميرمؤمنان على عليه السلام بود و بعضى او را از حواريون آن حضرت شمرده‌اند .\r\nشگفت آن‌كه وقتى محمد بن ابىبكر به شهادت رسيد و حتى جسد او را سوزاندند « ام حبيبه » ( دختر ابوسفيان و همسر پيامبر اكرم صلى الله عليه و آله ) گوسفندى بريان كرد و براى عايشه فرستاد و از شهادت محمّد ابراز خوشحالى كرد و به گمان خود آن را تلافى خون عثمان دانست كه به پندار او به دست محمد بن ابىبكر يا با كمك او ريخته شده بود . عايشه گفت : خدا اين دختر زن بدكار ( اشاره به هند ، همسر ابوسفيان است ) را به قتل برساند . به خدا سوگند من بعد از اين هرگز از گوسفند بريان استفاده نخواهم كرد .\r\nاين سخن را « سبط بن جوزى » در كتاب تذكرة الخواص ( مطابق نقل مرحوم علامهء شوشترى در شرح نهج‌البلاغهء خود ذيل حكمت مورد بحث ) آورده و نشان مىدهد آنچه بعضى مىگويند كه به هنگام لعن بنىاميه به‌طور عموم ، بايد امثال ام حبيبه را استثنا كرد ، وجهى ندارد و طبق اين روايت او نيز استحقاق اين لعن را داشته است . اميدواريم كه اين روايت صحيحه نباشد .\r\n* * *\r\n\r\n","description":"","footnote":"","page_name":" 629 ","page_number":629},
  {"content":"\r\n . \r\n","description":"","footnote":"","page_name":" 630 ","page_number":630},
  {"content":"\r\n\r\n\r\n326 و قال عليه السلام الْعُمْرُ الَّذِي أَعْذَرَ اللَّهُ فِيهِ إِلَى ابْنِ آدَمَ سِتُّونَ سَنَةً .\r\nامام عليه السلام فرمود :\r\nعمرى كه خداوند نسبت به فرزندان آدم در آن اتمام حجت مىكند ( و عذرش را مىپذيرد ) شصت سال است . ( بعد از آن عذرى پذيرفته نيست ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nتنها موردى كه مرحوم خطيب دربارهء اين گفتار حكيمانه - جز نقل مرحوم سيّد رضى - آورده است غررالحكم مرحوم آمُدى است كه آن را با تفاوتى كه نشان دهندهء اخذ از منبع ديگرى است ، در كتاب خود آورده است . ( مصادر نهج‌البلاغه ، ج 4 ، ص 251 ) .\r\nطبرى نيز در تاريخ خود اين سخن را از اميرمؤمنان عليه السلام با ذكر داستانى نقل كرده است . ( تاريخ طبرى ، حوادث سنهء 64 )\r\n","page_name":" 631 ","page_number":631},
  {"content":"\r\n . \r\n","description":"","footnote":"","page_name":" 632 ","page_number":632},
  {"content":"\r\n\r\n\r\nشرح و تفسير هشدار به بزرگسالان\r\nامام عليه السلام در اين گفتار حكيمانه هشدارى به بزرگسالان مىدهد و مىفرمايد :\r\nمراقب خود باشند « هنگامى كه عمر به شصت سال رسيد ديگر عذرى ( در انجام گناه و ترك واجبات ) از آن‌ها پذيرفته نيست » ؛\r\n( الْعُمْرُ الَّذِي أَعْذَرَ اللَّهُ فِيهِ إِلَى ابْنِ آدَمَ سِتُّونَ سَنَةً )\r\n. شك نيست كه انسان در دوران‌هاى مختلف عمر تحت تأثير انگيزه‌هاى گوناگونى است ؛ در كودكى به بازىها سرگرم مىشود و در جوانى به شهوات .\r\nهنگامى كه دوران جوانى مىگذرد و بخشى از شهوات رو به افول مىگذارد ، شهوت مال و مقام و مانند آن در انسان زنده مىشود و به آن مىپردازد ؛ اما هنگامى كه به دوران پيرى مىرسد كه لااقل از شصت سالگى شروع مىشود آن انگيزه‌ها نيز در بسيارى از افراد ضعيف مىگردد مخصوصاً اگر به وضع جسمانى خود توجه كنند كه قواى آن به سرعت رو به كاهش مىرود ، موهاى سر و صورت سفيد مىشوند ، استخوان‌ها ضعيف مىگردند ، به‌تدريج قامت خميده مىشود و نشانه‌هاى ارتحال از دنيا يكى پس از ديگرى آشكار مىگردند . با توجه به اين مسائل ، هوس‌هاى پيرى در او طغيان نخواهند كرد و او به فكر آيندهء خويش و سراى آخرت خواهد افتاد .\r\nاين به آن معنا نيست كه اگر جوانان گناه كنند يا كسانى كه در سنين پايين‌تر از\r\n\r\n","description":"","footnote":"","page_name":" 633 ","page_number":633},
  {"content":"\r\n\r\nشصت سال قرار دارند مرتكب خلافى شوند معذورند ، بلكه منظور اين است اگر جوانان و ميانسالان بتوانند عذرى براى خود در پيشگاه خدا بياورند كسانى كه به سن شصت سال و بالاتر مىرسند آن عذرها را نيز نخواهند داشت و به تعبير ديگر گناه اين افراد از گناه جوانان زشت‌تر و مجازات آن شديدتر است .\r\nاين در حالى است كه در بعضى از روايات سن كمترى از شصت سال در اين زمينه ذكر شده است .\r\nاز امام باقر عليه السلام نقل شده كه فرمود :\r\n« إِذَا أَتَتْ عَلَى الرَّجُلِ أَرْبَعُونَ سَنَةً قِيلَ لَهُ خُذْ حِذْرَكَ فَإِنَّكَ غَيْرُ مَعْذُورٍ ؛\r\nهنگامى كه انسان به سن چهل سالگى مىرسد به او گفته مىشود كاملًا مراقب باش ، زيرا بعد از اين معذور نخواهى بود » . « 1 »\r\nولى براى اين‌كه بعضى اين سخن را براى كسانى كه كمتر از چهل سال دارند چراغ سبزى نسبت به گناهان نپندارند امام عليه السلام در ذيل اين روايت مىفرمايد :\r\n« وَلَيْسَ ابْنُ الْأَرْبَعِينَ بِأَحَقَّ بِالْحِذْرِ مِنِ ابْنِ الْعِشْرِينَ فَإِنَّ الَّذِي يَطْلُبُهُمَا وَاحِدٌ وَلَيْسَ بِرَاقِد ؛\r\nچهل ساله براى پرهيز از گناه سزاوارتر از بيست ساله نيست ، زيرا كسى كه هر دو را طلب مىكند يكى است ( اعمال آن‌ها را مىبيند ) و خواب نيست » . « 2 »\r\nدر ذيل آيهء 15 سورهء « احقاف » كه دوران زندگى انسان را از طفوليت برمىشمرد تا به چهل سال مىرسد و آن را دوران كمال انسان مىشمارد : « حَتَّى إِذَا بَلَغَ أَشُدَّهُ وَبَلَغَ أَرْبَعِينَ سَنَةً » از ابن عباس نقل شده است كه مىگويد :\r\n« مَنْ بَلَغَ أرْبَعِينَ وَلَمْ يَبْلُغْ خَيْرُهُ شَرَّهُ فَلْيَتَجَهَّزْ إلَى النّارِ ؛\r\nكسى كه به چهل سال برسد و نيكى او بر بدىاش غلبه نكند آمادهء آتش دوزخ گردد . ( ابن عباس اين‌گونه مطالب را معمولًا يا از پيامبر اكرم صلى الله عليه و آله و يا از اميرمؤمنان على عليه السلام شنيده است ) » . « 3 »\r\n\r\n\r\n","description":"","footnote":"\r\n( 1 ) . كافى ، ج 2 ، ص 455 ، ح 10\r\n( 2 ) . همان\r\n( 3 ) . مجموعهء ورام ، ج 1 ، ص 35\r\n","page_name":" 634 ","page_number":634},
  {"content":"\r\n\r\nشيخ صدوق رحمه الله در كتاب خصال از امام صادق عليه السلام نقل مىكند كه فرمود :\r\n« إِنَّ الْعَبْدَ لَفِي فُسْحَةٍ مِنْ أَمْرِهِ مَا بَيْنَهُ وَبَيْنَ أَرْبَعِينَ سَنَةً فَإِذَا بَلَغَ أَرْبَعِينَ سَنَةً أَوْحَى اللَّهُ عَزَّوَجَلَّ إِلَى مَلَكَيْهِ قَدْ عَمَّرْتُ عَبْدِي هَذَا عُمُراً فَغَلِّظَا وَشَدِّدَا وَتَحَفَّظَا وَاكْتُبَا عَلَيْهِ قَلِيلَ عَمَلِهِ وَكَثِيرَهُ وَصَغِيرَهُ وَكَبِيرَهُ ؛\r\nانسان قبل از چهل سال در وسعت قرار دارد ( خداوند كمتر بر او سخت مىگيرد ) ولى هنگامى كه به چهل سال رسيد خداوند متعال به دو فرشته‌اى كه مأمور او هستند وحى مىفرستد كه من بنده‌ام را عمر كافى و طولانى دادم . از اين به بعد بر او سخت بگيريد و شدت عمل به خرج دهيد و دقيقاً مراقب اعمال او باشيد و هر كار كم يا زياد ، كوچك يا بزرگى را انجام مىدهد در نامهء اعمال او بنويسيد » . « 1 »\r\nالبته منافاتى ميان اين روايات و امثال آن با آنچه از امام عليه السلام در گفتار حكيمانهء مورد بحث آمد نيست ، زيرا شدت عمل دربارهء انسان‌ها نيز مراحلى دارد . در مرحلهء چهل سالگى كمتر و در شصت سالگى بيشتر است و به تعبير ديگر ، حديث چهل سال اشاره به حداقل و حديث شصت سال اشاره به حداكثر است .\r\nدر تفسير قرطبى و درّالمنثور ذيل آيهء شريفهء 37 سورهء « فاطر » كه خطاب به دوزخيان است و مىفرمايد : « أَوَلَمْ نُعَمِّرْكُمْ مَّا يَتَذَكَّرُ فِيهِ مَنْ تَذَكَّرَ » ؛ آيا به شما به مقدار كافى براى بيدار و تذكر عمر نداديم و بيم‌دهندهء الهى به سوى شما نيامد ؟ » از پيامبر اكرم صلى الله عليه و آله چنين نقل شده است :\r\n« إذَا كانَ يَوْمُ الْقِيامَةِ نُودِىَ ( أَيْنَ ) أَبْناءُ السِّتِّيْنَ ؟ وَهُوَ الْعُمْرُ الَّذِى قالَ اللَّهُ فِيْهِ : أَوَ لَمْ نُعَمِّرْكُمْ ما يَتَذَكَّرُ فِيْهِ مَنْ تَذَكَّرَ ؛\r\nهنگامى كه روز قيامت شود ، منادى ندا كند ، انسان‌هاى شصت ساله كجا هستند ؟\r\nاين همان عمرى است كه خدا دربارهء آن فرموده : آيا ما شما را به مقدارى كه افراد متذكر شوند ، عمر نداديم ؟ ! » .\r\nبه هر روى از مجموع اين روايات استفاده مىشود كه انسان هنگامى كه به\r\n\r\n\r\n","description":"","footnote":"\r\n( 1 ) . كافى ، ج 8 ، ص 108 ، ح 84\r\n","page_name":" 635 ","page_number":635},
  {"content":"\r\n\r\nچهل سالگى مىرسد بايد بسيار مراقب اعمال خويش باشد و چون به شصت سالگى برسد بسيار بيشتر ، زيرا هر لغزشى را در اين سن و سال براى او مىنويسند و عذرى در پيشگاه خدا نخواهد داشت .\r\n* * *\r\n\r\n","description":"","footnote":"","page_name":" 636 ","page_number":636},
  {"content":"\r\n\r\n\r\n327 و قال عليه السلام مَا ظَفِرَ مَنْ ظَفِرَ الْإِثْمُ بِهِ ، وَ الْغَالِبُ بِالشَّرِّ مَغْلُوبٌ .\r\nامام عليه السلام فرمود :\r\nكسى كه با توسل به گناه پيروز شود پيروز نيست و كسى كه با ستم غلبه كند\r\n( در واقع ) مغلوب است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين گفتار حكيمانه مشتمل بر دو جمله است : جملهء نخست در غررالحكم به همين صورت آمده است و جملهء دوم در جاى ديگر به صورت متفاوتى ذكر شده است : « صاحِبُ الْمالِ مَتْعُوبٌ وَالْغالِبُ بِالشَّرّ مَغْلُوبٌ » و در زهر الآداب جملهء دوم به اين صورت نقل شده است : « الْغالِبُ بِالظُّلْمِ مَغْلُوبٌ » . ( مصادر نهج‌البلاغه ، ج 4 ، ص 251 )\r\n","page_name":" 637 ","page_number":637},
  {"content":"\r\n . \r\n","description":"","footnote":"","page_name":" 638 ","page_number":638},
  {"content":"\r\n\r\n\r\nشرح و تفسير پيروزى با گناه ، پيروزى نيست\r\nامام عليه السلام در اين گفتار حكيمانه به مطلب مهمى اشاره كرده و به ظالمان و مفسدان هشدار مىدهد و مىفرمايد : « كسى كه با توسل به گناه پيروز شود ، پيروز نيست و كسى كه با ستم غلبه كند در واقع مغلوب است » ؛\r\n( مَا ظَفِرَ مَنْ ظَفِرَ الْإِثْمُ بِهِ ، وَالْغَالِبُ بِالشَّرِّ مَغْلُوبٌ )\r\n. بسيارند كسانى كه براى رسيدن به پيروزى بر دشمن از اسباب نامشروع استفاده مىكنند ، ظلم و ستم روا مىدارند و مرتكب انواع گناهان مىشوند . آن‌ها مىخواهند به هر قيمت ممكن به هدف خود برسند ، امام عليه السلام به آن‌ها هشدار مىدهد كه اين نوع پيروزى ، پيروزى نيست ، بلكه در واقع در چنگال گناه مغلوب شدن است و همچنين كسانى كه با استفادهء از شر ، غلبه مىكنند ظاهراً غالبند و در واقع مغلوب شيطان و شر و هواى نفس هستند .\r\nاين سخن ، هم از نظر ظاهرى پذيرفتنى است و هم از نظر معنوى . جنبهء معنوى آن آشكار است كه اين‌گونه پيروزىها و غلبه‌ها مايهء گرفتارىهاى شديد روز قيامت است و بدترين زاد و توشه براى سفر آخرت به شمار مىآيد و در آن‌جا بايد پاسخ‌گو باشد .\r\nاز نظر ظاهرى نيز بسيار ديده‌ايم يا در تاريخ خوانده‌ايم كه اين‌گونه افرادى كه با ظلم و ستم و گناه پيروز مىشوند سرانجام گرفتار عواقب شومى گشته و در\r\n\r\n","description":"","footnote":"","page_name":" 639 ","page_number":639},
  {"content":"\r\n\r\nبسيارى از موارد دشمنانشان با همان روش ، آن‌ها را دَرهم كوبيده و مغلوب ساخته‌اند و مقامى را كه ناجوانمردانه به دست آورده بودند با حملات ناجوانمردانهء دشمن از دست مىدهند و اگر ظالمان و ستمگران در عواقب مادى و معنوى كار خود بينديشند به سراغ آن نخواهند رفت .\r\nدر حديثى آمده است كه دو نفر خدمت امام صادق عليه السلام رسيدند تا دربارهء اختلافى كه در مورد معامله‌اى داشتند با آن حضرت صحبت كنند و دستور بخواهند . هنگامى كه امام عليه السلام سخنان آن دو را شنيد به نصيحت آن دو پرداخت و فرمود : بدانيد هركس كه به‌وسيلهء ظلم پيروز شود به خير و خوبى نخواهد رسيد و بدانيد آنچه را مظلوم از دين ظالم مىگيرد بيش از آن است كه ظالم از مال مظلوم دريافت مىدارد . سپس فرمود : كسى كه به مردم بدى كند اگر ديگران از همين روش استفاده كنند و به او بدى كنند نبايد آن را بد بشمرد . بدانيد انسان بذرى را كه كاشته درو مىكند و هيچ‌كس از نهال تلخ ، ثمرهء شيرين نمىگيرد و از نهال شيرين ميوهء تلخ نمىچيند ( امام عليه السلام چيزى بر اين جمله‌ها نيفزود ) ولى آن دو مرد پيش از آن‌كه از جا برخيزند با هم صلح كردند ( در پرتو سخنان حكيمانهء امام عليه السلام از خواب غفلت بيدار شدند و راه صحيح را انتخاب كردند ) . « 1 »\r\nدر ارشاد القلوب حديث پرمعنايى در اين زمينه ذكر شده است كه پيغمبر اكرم صلى الله عليه و آله فرمود :\r\n« خَمْسُ\r\n[ اربع\r\n
  ] كَلِماتٍ فِى التَّوْراةِ وَيَنْبَغي أنْ تُكْتَبَ بِماءِ الذَّهَبَ :\r\nأوّلُها حَجَرُ الْغَصْبِ فِى الدّارِ رَهْنٌ عَلى خَرابِها وَالْغالِبُ بِالظُّلْمِ هُوَ الْمَغْلُوبُ وَما ظَفَرَ مَنْ ظَفَرَ الْإثْمُ بِهِ وَمِنْ أقَلّ حَقّ اللَّهِ عَلَيْكَ أنْ لا تَسْتَعينَ بِنِعَمِهِ عَلى مَعاصِيهِ ؛\r\nپنج [ چهار 
  ] جمله در تورات آمده كه سزاوار است با آب طلا نوشته شود ( و پيوسته در برابر انسان باشد ) : اول اين‌كه بودن يك قطعه سنگ غصبى در خانه ، گروگانِ خرابى آن است و آن‌كس كه به‌وسيلهء ستم غلبه كند در واقع مغلوب است و كسى\r\n\r\n\r\n","description":"","footnote":"\r\n( 1 ) . اصول كافى ، ج 2 ، ص 334 ، ح 22\r\n","page_name":" 640 ","page_number":640},
  {"content":"\r\n\r\nكه با گناه پيروز شود هرگز به پيروزى نرسد و كمترين حق خدا بر تو اين است كه با استفاده از نعمت‌هايش به سراغ معصيتش نروى » . « 1 »\r\nاين گفتار حكيمانهء امام عليه السلام تأكيد ديگرى است بر اين‌كه افراد با ايمان براى رسيدن به اهداف خود هرگز از وسايل نامشروع استفاده نمىكنند .\r\nدر دستورات جنگى اسلام نيز بر اين امر تأكيد شده كه از ابزار غير انسانى براى پيروزى بر دشمن بهره نگيريد ؛ بر دشمن شبيخون نزنيد ، آب آشاميدنى آن‌ها را مسموم نكنيد ، درختان بارور را به آتش نكشيد ، افراد غير نظامى را هدف قرار ندهيد و با اسيران جنگى خوش‌رفتارى نماييد .\r\n* * *\r\n\r\n\r\n","description":"","footnote":"\r\n( 1 ) . ارشاد القلوب ، ج 1 ، ص 196\r\n","page_name":" 641 ","page_number":641},
  {"content":"\r\n . \r\n","description":"","footnote":"","page_name":" 642 ","page_number":642},
  {"content":"\r\n\r\n\r\n328 و قال عليه السلام إِنَّ اللَّهَ سُبْحَانَهُ فَرَضَ فِي أَمْوَالِ الْأَغْنِيَاءِ أَقْوَاتَ الْفُقَرَاءِ : فَمَا جَاعَ فَقِيرٌ إِلَّا بِمَا مُتِّعَ بِهِ غَنِيٌّ ، وَ اللَّهُ تَعَالَى سَائِلُهُمْ عَنْ ذلِكَ .\r\nامام عليه السلام فرمود :\r\nخداوند سبحان قُوت ( و نيازهاى ) فقرا را در اموال اغنيا واجب و معين كرده است ، ازاين‌رو هيچ فقيرى گرسنه نمىماند مگر به سبب بهره‌مندى غنى ( و ممانعت او از پرداخت حق فقير ) و خداى متعال ( روز قيامت ) دراين‌باره از آن‌ها سؤال و بازخواست مىكند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nبه گفتهء مرحوم خطيب در مصادر ، اين حديث شريف را پيش از سيّد رضى ، قاضى نعمان مصرى در كتاب دعائم الاسلام آورده و بعد از سيّد رضى ، آمُدى در غررالحكم با تفاوتى ذكر كرده و همچنين خطيب در تاريخ بغداد آن را با سند خودش از محمّد بن حنفيه از پدرش على بن ابىطالب عليه السلام نقل كرده كه آن حضرت از رسول خدا صلى الله عليه و آله اين سخن را شنيد ( كه نسبت به آنچه در نهج‌البلاغه آمده تفاوتى دارد ) و در روض الاخيار نيز همانند نهج‌البلاغه روايت شده است . ( مصادر نهج‌البلاغه ، ج 4 ، ص 252 )\r\n","page_name":" 643 ","page_number":643},
  {"content":"\r\n . \r\n","description":"","footnote":"","page_name":" 644 ","page_number":644},
  {"content":"\r\n\r\n\r\nشرح و تفسير دِين اغنيا به فقرا\r\nامام عليه السلام به يكى از اصول مهم اسلام در اين كلام نورانى اشاره كرده و بيان مىكند كه نظام اقتصادى اسلام نظامى بسيار حساب‌شده است به‌گونه‌اى كه اگر مطابق آن رفتار شود در سراسر كشور اسلام فقير و نيازمندى باقى نخواهد ماند .\r\nمىفرمايد : « خداوند سبحان قُوت ( و نيازهاى ) فقرا را در اموال اغنيا واجب و معين كرده است ، ازاين‌رو هيچ فقيرى گرسنه نمىماند مگر به سبب بهره‌مندى غنى ( و ممانعت او از پرداخت حق فقير ) و خداى متعال ( روز قيامت ) دراين‌باره از آن‌ها سؤال و بازخواست مىكند » ؛\r\n( إِنَّ اللَّهَ سُبْحَانَهُ فَرَضَ فِي أَمْوَالِ الْأَغْنِيَاءِ أَقْوَاتَ الْفُقَرَاءِ : فَمَا جَاعَ فَقِيرٌ إِلَّا بِمَا مُتِّعَ « 1 » بِهِ غَنِيٌّ ، وَ اللَّهُ تَعَالَى سَائِلُهُمْ عَنْ ذلِكَ )\r\n. بعضى از شارحان نهج‌البلاغه اين كلام شريف را به مسئلهء زكات اشاره دانسته‌اند و تعبير به « فرض » نيز مىتواند اشاره به همين معنا باشد .\r\nروايات فراوانى نيز اين معنا را تأييد مىكند و در آن‌ها تصريح شده كه آنچه به عنوان زكات در اسلام فرض شده دقيقاً به‌اندازهء نياز فقراست ، به‌گونه‌اى كه اگر همهء اغنيا به وظيفهء دينى خود در باب زكات عمل كنند فقيرى باقى نخواهد ماند .\r\nدر حديثى از امام صادق عليه السلام كه در ذيل حكمت 252 نيز به آن اشاره شد\r\n\r\n\r\n","description":"","footnote":"\r\n( 1 ) . در بسيارى از نسخ به جاى « مُتِّعَ » ، « مَنَعَ » آمده كه مناسب‌تر به نظر مىرسد و مفهوم جمله اين مىشود : هيچ‌كس فقير نمىشود مگر به سبب منع اغنيا از حقوق آن‌ها\r\n","page_name":" 645 ","page_number":645},
  {"content":"\r\n\r\nمىخوانيم :\r\n« إِنَّمَا وُضِعَتِ الزَّكَاةُ اخْتِبَاراً لِلْأَغْنِيَاءِ وَمَعُونَةً لِلْفُقَرَاءِ وَلَوْ أَنَّ النَّاسَ أَدَّوْا زَكَاةَ أَمْوَالِهِمْ مَا بَقِيَ مُسْلِمٌ فَقِيراً مُحْتَاجاً وَلَاسْتَغْنَى بِمَا فَرَضَ اللَّهُ لَهُ وَإِنَّ النَّاسَ مَا افْتَقَرُوا وَلا احْتَاجُوا وَلا جَاعُوا وَلا عَرُوا إِلَّا بِذُنُوبِ الْأَغْنِيَاء . . . مَا ضَاعَ مَالٌ فِي بَرٍّ وَلا بَحْرٍ إِلَّا بِتَرْكِ الزَّكَاةِ وَمَا صِيدَ صَيْدٌ فِي بَرٍّ وَلا بَحْرٍ إِلَّا بِتَرْكِهِ التَّسْبِيحَ فِي ذَلِكَ الْيَوْمِ ؛\r\nزكات براى اين تشريع شده است كه اغنيا امتحان شوند و كمكى براى نيازمندان باشد و اگر مردم زكات اموال خود را بپردازند هيچ مسلمانى فقير و نيازمند باقى نمىماند و همگى به سبب عمل به اين فريضهء الهى بىنياز خواهند شد و مردم ، فقير و محتاج و گرسنه و برهنه نشدند مگر به گناه اغنيا . . . هيچ مالى در صحرا و دريا از بين نمىرود مگر به سبب ترك زكات و هيچ صيدى در دريا و صحرا در چنگال صياد گرفتار نمىشود مگر به سبب ترك تسبيح در آن روز » . « 1 »\r\nآنچه در كلام حكيمانهء بالا آمد كه خدا دقيقاً نيازهاى فقرا را در اموال اغنيا واجب كرده ، در احاديث ديگرى با صراحت بيشترى آمده است ؛ در حديثى از امام صادق عليه السلام مىخوانيم :\r\n« قُلْتُ لَهُ جُعِلْتُ فِدَاكَ أَخْبِرْنِي عَنِ الزَّكَاةِ كَيْفَ صَارَتْ مِنْ كُلِّ أَلْفٍ خَمْسَةً وَعِشْرِينَ لَمْ تَكُنْ أَقَلَّ أَوْ أَكْثَرَ مَا وَجْهُهَا فَقَالَ إِنَّ اللَّهَ عَزَّوَجَلَّ خَلَقَ الْخَلْقَ كُلَّهُمْ فَعَلِمَ صَغِيرَهُمْ وَكَبِيرَهُمْ وَغَنِيَّهُمْ وَفَقِيرَهُمْ فَجَعَلَ مِنْ كُلِّ أَلْفِ إِنْسَانٍ خَمْسَةً وَعِشْرِينَ مِسْكِيناً وَلَوْ عَلِمَ أَنَّ ذَلِكَ لايَسَعُهُمْ لَزَادَهُمْ لِأَنَّهُ خَالِقُهُمْ وَهُوَ أَعْلَمُ بِهِمْ ؛\r\nراوى عرض مىكند : فدايت شوم بفرماييد چرا زكات بيست و پنج در هزار تعيين شده است ( يك چهلم ) نه كمتر و نه بيشتر . دليلش چيست ؟ امام عليه السلام فرمود :\r\nخداى متعال همهء انسان‌ها را آفريده و صغير و كبير و غنى و فقيرشان را مىشناسد . از هر هزار انسان معمولًا بيست و پنج نفر نيازمندند ( ازاين‌رو زكات را به همين نسبت قرار داده ) و اگر مىدانست اين براى آن‌ها كافى نيست بر آن مىافزود ، زيرا او خالق آن‌ها و از همه به آن‌ها آگاه‌تر است » . « 2 »\r\n\r\n\r\n","description":"","footnote":"\r\n( 1 ) . وسائل الشيعه ، ج 6 ، ص 4 ، ح 6\r\n( 2 ) . كافى ، ج 3 ، ص 508 ، ح 3 ، باب « العلة فى وضع الزكاة على ما هى »\r\n","page_name":" 646 ","page_number":646},
  {"content":"\r\n\r\nهمين مضمون در دو حديث ديگر از همان حضرت با بيان‌هاى متفاوتى آمده است . « 1 »\r\nدر ضمن از اين حديث استفاده مىشود هرگاه در جامعه اسلامى در هر هزار نفر بيش از بيست و پنج نفر شخص نيازمند و فقير پيدا شود براثر عواملى است كه مظالم انسان‌ها آن را آفريده است .\r\nالبته آنچه در روايت بالا آمد در مورد زكات حيوانات و طلا و نقره است ؛ اما زكات غلات ، چنان‌كه مىدانيم گاه يك دهم و گاه يك بيستم است ، بنابراين منظور امام عليه السلام بيان حكمت حكم بوده نه علت حكم كه در تمام مصاديق جارى و سارى است .\r\n* * *\r\n\r\n\r\n","description":"","footnote":"\r\n( 1 ) . ر . ك : حديث 1 و 4 همين باب\r\n","page_name":" 647 ","page_number":647},
  {"content":"\r\n . \r\n","description":"","footnote":"","page_name":" 648 ","page_number":648},
  {"content":"\r\n\r\n\r\n329 و قال عليه السلام الإِسْتِغْنَاءُ عَنِ الْعُذْرِ أَعَزُّ مِن الصِّدْقِ بِهِ .\r\nامام عليه السلام فرمود :\r\nبىنياز بودن از عذرخواهى ، بهتر از عذر صادقانه و مقبول است . « 1 »\r\n( اشاره به اين‌كه اگر خطايى نكنى كه نياز به عذرخواهى داشته باشى بهتر از ارتكاب خطاى توأم با عذر مقبول است ) .\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله در اين‌جا مدرك ديگرى براى اين كلام شريف نقل نمىكند و حواله به پايان كتاب خود مىدهد و از آنچه در پايان كتاب آورده روشن مىشود كه موفق به پيدا كردن منابع ديگرى براى اين مورد و چند مورد ديگر نشده است . البته مرحوم آمُدى آن را در غررالحكم با كمى تفاوت نقل كرده است . در كتاب تمام نهج‌البلاغه نيز آن را به عنوان بخشى از وصيت امام عليه السلام به فرزند دلبندش امام حسن مجتبى عليه السلام آورده است . ( تمام نهج‌البلاغه ، ص 973 )\r\n","page_name":" 649 ","page_number":649},
  {"content":"\r\n . \r\n","description":"","footnote":"","page_name":" 650 ","page_number":650},
  {"content":"\r\n\r\n\r\nشرح و تفسير نه خطا كن نه عذرخواهى !\r\nآنچه امام عليه السلام در اين گفتار حكيمانه آورده سخنى است كاملًا منطقى و عقل‌پسند ، مىفرمايد : « بىنياز بودن از عذرخواهى ، بهتر از عذر صادقانه و مقبول است » ؛\r\n( الإِسْتِغْنَاءُ عَنِ الْعُذْرِ أَعَزُّ مِن الصِّدْقِ بِهِ )\r\n. اشاره به اين‌كه چرا انسان مرتكب خطايى شود كه ناچار دست تقاضا به درگاه خدا يا بندگان خدا بردارد و از آن‌ها عذرخواهى كند ، هرچند عذر ، عذر قابل قبولى باشد تا چه رسد به اين‌كه عذر ساختگى و غير قابل قبول باشد .\r\nگرچه تعبير بالا بيشتر متناسب عذرخواهى در برابر بندگان است ؛ ولى اطلاق عموم اين تعبير نيز دور از ذهن نيست ، زيرا در روايات آمده است كه انسان ترك گناه كند بهتر از آن است كه گناهى مرتكب شود و توبه به درگاه خدا آورد ، همان‌گونه كه در حديثى در كتاب شريف كافى از امام صادق عليه السلام آمده است :\r\n« إِنَّ تَرْكَ الذَّنْبِ أَهْوَنُ مِنْ طَلَبِ التَّوْبَة »\r\n. « 1 »\r\nاين حديث شريف از اميرمؤمنان على عليه السلام نيز در كتاب خصائص الائمه نقل شده است . « 2 »\r\nاين مطلب در مورد عذرخواهى در برابر بندگان واضح‌تر است ، زيرا عذر\r\n\r\n\r\n","description":"","footnote":"\r\n( 1 ) . كافى ، ج 8 ، ص 385 ، ح 584\r\n( 2 ) . خصائص الائمّه ، ص 110\r\n","page_name":" 651 ","page_number":651},
  {"content":"\r\n\r\nهرچند صادقانه باشد در برابر انسان ديگر ، خلاف عزت و كرامت انسانى است .\r\nچه بهتر كه انسان مرتكب خلافى نشود و در برابر ديگران عزيز و سربلند باشد .\r\nدر حديث ديگرى كه علامهء مجلسى رحمه الله آن را در بحارالانوار از امام على بن ابىطالب عليه السلام آورده مىخوانيم :\r\n« إِيَّاكَ وَمَا تَعْتَذِرُ مِنْهُ فَإِنَّهُ لا يُعْتَذَرُ مِنْ خَيْر ؛\r\nاز چيزى كه براى آن عذرخواهى خواهى كرد بپرهيز ، زيرا انسان از كار خير عذرخواهى نمىكند . ( حتماً كار بدى بوده است كه از آن عذر مىخواهد ) » . « 1 »\r\nدر حديث ديگرى از امام حسين بن على عليه السلام مىخوانيم :\r\n« إِيَّاكَ وَمَا تَعْتَذِرُ مِنْهُ فَإِنَّ الْمُؤْمِنَ لا يُسِيءُ وَلا يَعْتَذِرُ وَالْمُنَافِقُ كُلَّ يَوْمٍ يُسِيءُ وَيَعْتَذِرُ ؛\r\nاز كارى كه موجب مىشود از آن عذرخواهى كنى بپرهيز ، زيرا مؤمن نه كار بد مىكند و نه عذرخواهى ، و منافق هميشه كار بد مىكند و از آن عذرخواهى مىنمايد » . « 2 »\r\nدر نامهء اميرمؤمنان عليه السلام به « حارث همدانى » كه در بخش نامه‌هاى نهج‌البلاغه آمده بود خوانديم كه مىفرمايد :\r\n« وَاحْذَرْ كُلَّ عَمَلٍ إِذَا سُئِلَ عَنْهُ صَاحِبُهُ أَنْكَرَهُ أَوْ اعْتَذَرَ مِنْهُ ؛\r\nاز هر كارى كه اگر از صاحب آن دربارهء آن سؤال شود انكار يا عذرخواهى مىكند بپرهيز » . « 3 »\r\nاز تمام اين روايات كه مفهوم گفتار حكيمانهء مورد بحث را با تعبيرات گوناگون بيان مىكند استفاده مىشود كه انسان مؤمن آگاه نبايد به سراغ كارى برود كه او را براى عذرخواهى سرافكنده سازد .\r\nاز كلام حكيمانهء فوق استفاده مىشود كه عذر نيز بر دو گونه است : عذر صادق و عذر كاذب . عذر صادق آن است كه صدور خطا از انسان به سبب مشكلى از مشكلات عرفيه باشد كه انسان را در تنگنا قرار داده و به سبب آن مرتكب خطايى شده است و گاهى براثر عدم دقت و عدم مطالعه در عواقب كار\r\n\r\n\r\n","description":"","footnote":"\r\n( 1 ) . بحارالانوار ، ج 68 ، ص 369\r\n( 2 ) . همان ، ج 75 ، ص 120\r\n( 3 ) . نهج‌البلاغه ، نامهء 69\r\n","page_name":" 652 ","page_number":652},
  {"content":"\r\n\r\nو امثال آن خطا از انسان سر مىزند .\r\nعذر كاذب آن است كه انسان بدون دليل موجهى اقدام به كار خلافى مانند ظلم و ستم و غيبت و آزار و پيمان‌شكنى و بىوفايى و امثال آن كرده است . بدون شك چنين عذرى عزتى ندارد . اگر عزتى باشد در عذر صادقانه است ؛ ولى با اين حال اگر انسان كارى نكند كه ناچار به عذرخواهى صادقانه باشد ، عزيزتر و آبرومندتر است .\r\n* * *\r\n\r\n","description":"","footnote":"","page_name":" 653 ","page_number":653},
  {"content":"\r\n . \r\n","description":"","footnote":"","page_name":" 654 ","page_number":654},
  {"content":"\r\n\r\n\r\n330 و قال عليه السلام أَقَلُّ مَا يَلْزَمُكُمْ لِلَّهِ أَلَّا تَسْتَعِينُوا بِنِعَمِهِ عَلَى مَعَاصِيهِ .\r\nامام عليه السلام فرمود :\r\nكمترين حقى كه خدا بر شما دارد اين است كه با استمداد از نعمت‌هايش\r\nاو را معصيت نكنيد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر اين كلام حكيمانه را از روض الاخيار و همچنين از غررالحكم با تفاوتى نقل مىكند . مشابه آن در حكمت 290 نيز آمده بود . ( مصادر نهج‌البلاغه ، ج 4 ، ص 252 )\r\n","page_name":" 655 ","page_number":655},
  {"content":"\r\n . \r\n","description":"","footnote":"","page_name":" 656 ","page_number":656},
  {"content":"\r\n\r\n\r\nشرح و تفسير با نعمت‌هايش او را معصيت مكن\r\nامام عليه السلام در اين گفتار حكيمانه به نكتهء مهمى اشاره مىكند و آن اين‌كه « انسان در برابر نعمت‌هايى كه خداوند به وى داده كمترين وظيفه‌اش اين است كه نعمت‌هايش را وسيلهء معصيت او قرار ندهد » ؛\r\n( أَقَلُّ مَا يَلْزَمُكُمْ لِلَّهِ أَلَّا تَسْتَعِينُوا بِنِعَمِهِ عَلَى مَعَاصِيهِ )\r\n. نافرمانى مولا هميشه زشت است ، ولى زشت‌ترين حالات نافرمانى و عصيان اين است كه انسان نعمت‌هاى او را وسيلهء نافرمانى وى قرار دهد .\r\nدر بعضى از تواريخ آمده است « سبكتكين » كه از كاركنان عزالدوله بختيار بود بر ضد او خروج كرد . « صابى » نويسندهء معروف از طرف عز الدوله نامه‌اى به او نوشت كه اى كاش مىدانستم با چه وسيله‌اى بر ضد ما قيام كرده‌اى ، در حالى كه پرچم ما بالاى سرت در اهتزاز است و بردگان ما در طرف راست و چپ تو قرار دارند و اسب‌هاى سوارى تو علامت ما را بر خود دارند و لباس‌هايى كه بر تن دارى به‌وسيلهء ما بافته شده است و سلاح‌هايى كه براى دشمنانمان تهيه كرده بوديم در دست توست . « 1 »\r\nاز اين مثال تاريخى به خوبى روشن مىشود كه چه اندازه زشت است كه انسان مشمول نعمتى از سوى ديگرى شود و همان نعمت را بردارد و بر ضد او اقدام كند .\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 19 ، ص 242\r\n","page_name":" 657 ","page_number":657},
  {"content":"\r\n\r\nپيام ديگرى كه اين گفتار حكيمانه دارد اين است كه انسان هر گناهى كه مىكند به يقين با استفاده از يكى از نعمت‌هاى الهى است ؛ چشم ، گوش ، دست ، پا ، فكر ، قدرت و مواهب ديگر همه نعمت‌هاى پروردگارند و انسان بدون استفاده از اين‌ها نمىتواند كار خلافى انجام دهد ، بنابراين مفهوم كلام اين مىشود كه انسان منصف نبايد هيچ گناهى كند ، زيرا هر گناهى مرتكب شود با استفاده از يكى از نعمت‌هاى خداست و اين كار بسيار شرم‌آور است .\r\nدر حديث قدسى آمده است :\r\n« مَنْ لَمْ يَرْضَ بِقَضَائِي وَلَمْ يَشْكُرْ لِنَعْمَائِي وَلَمْ يَصْبِرْ عَلَى بَلائِي فَلْيَتَّخِذْ رَبّاً سِوَاي وَلْيَخْرُجْ مِنْ أرْضي وَسَمائي ؛\r\nكسى كه شكر نعمت‌هاى مرا به جا نياورد و صبر بر بلا و آزمون‌هاى من نكند ، پروردگارى غير از من را جست‌وجو كند و از ميان زمين و آسمان من خارج شود » . « 1 »\r\nدر حديث ديگرى امام حسين عليه السلام در پاسخ كسى كه گفت : من مرد گناهكارى هستم و نمىتوانم ترك معصيت كنم مرا موعظه‌اى كن . فرمود :\r\n« افْعَلْ خَمْسَةَ أَشْيَاءَ وَأَذْنِبْ مَا شِئْتَ فَأَوَّلُ ذَلِكَ لا تَأْكُلْ رِزْقَ اللَّهِ وَأَذْنِبْ مَا شِئْتَ وَالثَّانِي اخْرُجْ مِنْ وَلايَةِ اللَّهِ وَأَذْنِبْ مَا شِئْتَ وَالثَّالِثُ اطْلُبْ مَوْضِعاً لا يَرَاكَ اللَّهُ وَأَذْنِبْ مَا شِئْتَ وَالرَّابِعُ إِذَا جَاءَ مَلَكُ الْمَوْتِ لِيَقْبِضَ رُوحَكَ فَادْفَعْهُ عَنْ نَفْسِكَ وَأَذْنِبْ مَا شِئْتَ وَالْخَامِسُ إِذَا أَدْخَلَكَ مَالِكٌ فِي النَّارِ فَلا تَدْخُلْ فِي النَّارِ وَأَذْنِبْ مَا شِئْت ؛\r\nپنج چيز را انجام بده سپس هرچه مىخواهى گناه كن . ( نخست آن‌كه ) روزىِ خدا را مخور و هرچه مىخواهى گناه كن . ( دوم ) از ولايت خدا بيرون رو و هرچه مىخواهى گناه كن ، ( سوم ) محلى را طلب كن كه خدا تو را در آن‌جا نبيند و هر گناهى مىخواهى انجام ده ، ( چهارم ) هنگامى كه فرشتهء مرگ به سراغ تو مىآيد تا قبض روحت كند او را از خود دور كن سپس هر گناهى مىخواهى انجام ده . ( پنجم ) هنگامى كه مالك دوزخ تو را وارد آن مىكند مقاومت كن و داخل در آتش مشو\r\n\r\n\r\n","description":"","footnote":"\r\n( 1 ) . شرح اصول كافى ( ملا صالح مازندرانى ) ، ج 1 ، ص 219\r\n","page_name":" 658 ","page_number":658},
  {"content":"\r\n\r\nو هر گناهى مىخواهى انجام ده » . « 1 »\r\nدر اين حديث منطق روشنى به كار رفته است و آن اين‌كه انسان در پنج موقف گرفتار است كه هر يك از آن‌ها براى ترك گناه كافى است : از يك‌سو دائماً بر سر خوان نعمت خدا نشسته و از رزق او استفاده مىكند . آيا با اين حال وجدان انسانِ بيدار اجازه مىدهد گناهى كند ؟\r\nديگر اين‌كه دائماً تحت سرپرستى خداست و خدا فرشتگانى را براى حفظ او مأمور كرده است . آيا شرم‌آور نيست كه انسان تحت اين حفاظت به معصيت مولايش بپردازد ؟\r\nسوم اين‌كه تمام عالم ، محضر خداست آيا شرم‌آور نيست كه انسان در محضر او مرتكب گناه شود ؟\r\nچهارم و پنجم اين‌كه انسان گنهكار چه بخواهد و چه نخواهد روزى به دست ملك الموت قبض روح مىشود و در عرصهء محشر به حساب او مىرسند و او را مجازات خواهند كرد . آيا مىتواند در مقابل فرشتهء مرگ مقاومت كند و يا بر مالك دوزخ غلبه نمايد ؟ حال كه خود را اسير چنگال آن‌ها مىبيند چگونه به خود اجازه مىدهد آشكارا به مخالفت فرمان خدا برخيزد و آلودهء انواع گناهان شود ؟ فكر كردن در اين امور براى بازداشتن انسان از گناه ، به يقين كافى است .\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 75 ، ص 126 ، ح 7\r\n","page_name":" 659 ","page_number":659},
  {"content":"\r\n . \r\n","description":"","footnote":"","page_name":" 660 ","page_number":660},
  {"content":"\r\n\r\n\r\n331 و قال عليه السلام إِنَّ اللَّهَ سُبْحَانَهُ جَعَلَ الطَّاعَةَ غَنِيمَةَ الْأَكْيَاسِ عِنْدَ تَفْرِيطِ الْعَجَزَةِ .\r\nامام عليه السلام فرمود :\r\nخداوند سبحان طاعت خود را غنيمت زيركان قرار داده هنگامى كه افراد ناتوان ( و هوس‌باز ) كوتاهى مىكنند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب تنها كسى را كه اين كلام حكيمانه را اضافه بر نهج‌البلاغه نقل مىكند ، ابن قاسم در روض‌الاخيار مىداند كه با تفاوت مختصرى آن را ذكر كرده و به جاى « الْعَجَزَة » ، « الْفَجَرَة » آورده است . ( مصادر نهج‌البلاغه ، ج 4 ، ص 252 ) .\r\nاضافه مىكنيم كه علامهء مجلسى رحمه الله در بحارالانوار ، ج 32 اين جمله را ضمن خطبه‌اى از اميرمؤمنان على عليه السلام نقل كرده است كه آغازش اين است : « إِنَّ اللَّهَ قَدْ أكْرَمَكُمْ بِدينِهِ وَخَلَقَكُمْ لِعِبادَتِهِ . . . » . ( بحارالانوار ، ج 32 ، ص 404 ، به نقل از وقعهء صفين ، ص 113 )\r\n","page_name":" 661 ","page_number":661},
  {"content":"\r\n . \r\n","description":"","footnote":"","page_name":" 662 ","page_number":662},
  {"content":"\r\n\r\n\r\nشرح و تفسير غنيمت زيركان\r\nامام عليه السلام در اين كلام نورانى مقايسه‌اى ميان هوشمندان مطيع و عاجزان بدكار كرده و مىفرمايد : « خداوند سبحان طاعت خود را غنيمت زيركان قرار داده هنگامى كه افراد ناتوان ( و هوس‌باز ) كوتاهى مىكنند » ؛\r\n( إِنَّ اللَّهَ سُبْحَانَهُ جَعَلَ الطَّاعَةَ غَنِيمَةَ الْأَكْيَاسِ عِنْدَ تَفْرِيطِ الْعَجَزَةِ )\r\n. با اين‌كه در غالب نسخه‌هاى نهج‌البلاغه « عِنْدَ تَفْريطِ الْعَجَزَةِ » ذكر شده ، در نسخهء كتاب صفين و همچنين در كتاب روض الاخيار به جاى « الْعَجَزَةِ » ، « الْفَجَرَةِ » آمده و مناسب‌تر نيز همين تعبير است ، زيرا امام عليه السلام ، مطيعان را با فاجران مقايسه مىفرمايد گويى جهان را صحنهء جنگى به حساب مىآورد كه هوشمندان به مبارزه با لشكر شيطان و هواى نفس مىپردازند و بر آن‌ها پيروز مىشوند و غنيمتى كه در اين جنگ سرنوشت‌ساز نصيب آن‌ها مىشود اطاعت فرمان پروردگار است ؛ ولى ناتوان‌ها و فاجران كوتاهى مىكنند و در اين ميدان در برابر شيطان و هواى نفس شكست مىخورند و همه چيز را از دست مىدهند . نه‌تنها غنيمتى به دست نمىآورند بلكه سرمايه‌هاى عمر و ايمان و عنايات پروردگار را از كف خواهند داد .\r\nهمان‌گونه كه به هنگام ذكر سند خطبه اشاره شد ، اميرمؤمنان على عليه السلام پيش از وقعهء صفين بر فراز منبر رفت و خطبه‌اى براى مردم خواند و آنان را دعوت به\r\n\r\n","description":"","footnote":"","page_name":" 663 ","page_number":663},
  {"content":"\r\n\r\nجهاد كرد و حمد و ثناى الهى را به جاى آورد و سپس فرمود :\r\n« إِنَّ اللَّهَ قَدْ أَكْرَمَكُمْ بِدِينِهِ وَخَلَقَكُمْ لِعِبَادَتِهِ فَأَنْصِبُوا أَنْفُسَكُمْ فِي أَدَائِهَا وَتَنَجَّزُوا مَوْعُودَهُ وَاعْلَمُوا أَنَّ اللَّهَ جَعَلَ أَمْرَاسَ الْإِسْلامِ مَتِينَةً وَعُرَاهُ وَثِيقَةً ثُمَّ جَعَلَ الطَّاعَةَ حَظَّ الْأَنْفُسِ وَرِضَا الرَّبِّ وَغَنِيمَةَ الْأَكْيَاسِ عِنْدَ تَفْرِيطِ الْعَجَزَةِ وَقَدْ حَمَلْتُ أَمْرَ أَسْوَدِهَا وَأَحْمَرِهَا وَلا قُوَّةَ إِلَّا بِاللَّه ؛\r\nخدا شما را با دينش ( دين اسلام ) گرامى داشت و براى عبادت ( و معرفت ) خود آفريد ، بنابراين خود را آماده براى اداى اين وظيفه كنيد و وعدهء الهى را مسلم بشمريد و بدانيد ريسمان‌هاى اسلام ( كه خيمهء اين آيين به آن وابسته است ) محكم است و دستگيره‌هاى آنان استحكام دارد . سپس خداوند ، اطاعت را بهرهء انسان‌ها و موجب رضايت پروردگار و غنيمت هوشمندان قرار داده است ، در برابر كوتاهى عاجزان و ناتوان‌ها . من امور شما را اعم از سياه‌پوست و سرخ‌پوست ( و سفيدپوست ) بر عهده دارم و قوت و قدرتى جز به‌وسيلهء پروردگار نيست . ( سپس دستور حركت به‌سوى ميدان نبرد با شاميان گردن‌كِش را به آن‌ها داد ) » . « 1 »\r\nاين نكته نيز شايان توجه است كه غنيمت داراى يك معناى وسيع و يك معناى محدود است . معناى محدود آن همان غنائم جنگى است ؛ اشيايى كه به هنگام شكست دشمن از اموال آن‌ها به دست فاتحان مىافتد و معناى وسيع آن هرگونه درآمد قابل ملاحظه‌اى است كه از هر طريقى حاصل شود حتى گاه به مواهب معنوى نيز اطلاق مىشود . مثلًا در روايتى از پيغمبر اكرم صلى الله عليه و آله خطاب به ابوذر آمده است :\r\n« اغْتَنِمْ خَمْساً قَبْلَ خَمْسٍ شَبَابَكَ قَبْلَ هَرَمِكَ وَصِحَّتَكَ قَبْلَ سُقْمِكَ وَغِنَاكَ قَبْلَ فَقْرِكَ وَفَرَاغَكَ قَبْلَ شُغْلِكَ وَحَيَاتَكَ قَبْلَ مَوْتِكَ ؛\r\nپنج چيز را پيش از پنج چيز غنيمت بشمار : جوانىات راپيش از پيرى و سلامتى را قبل از بيمارى و بىنيازى را قبل از فقر و فراغت را پيش از\r\n\r\n\r\n","description":"","footnote":"\r\n( 1 ) . بحارالانوار ، ج 32 ، ص 404\r\n","page_name":" 664 ","page_number":664},
  {"content":"\r\n\r\nگرفتارىها و حيات را قبل از مرگ » . « 1 »\r\nامثال اين تعبير در روايات فراوان است ، بنابراين كسانى كه تصور مىكنند غنيمت تنها به معناى غنائم جنگى است در اشتباهند . يكى از شواهد اين مدعا كلام حكيمانهء مورد بحث است كه حضرت ، اطاعت را غنيمت هوشمندان شمرده است .\r\nارباب لغت نيز به‌طور گسترده به اين معنا اشاره كرده‌اند ، لسان‌العرب مىگويد : « غُنْم » به معناى دسترسى يافتن به چيزى بدون مشقت است در تاج‌العروس آمده است كه غنيمت به معناى چيزى است كه بدون زحمت به دست آيد .\r\nدر قاموس نيز غنيمت به همين معنا ذكر شده و در كتاب مفردات راغب پس از آن‌كه غنيمت را از ريشهء « غَنَم » به معناى گوسفند دانسته مىگويد : سپس اين واژه در هرچيزى كه انسان به آن دست يابد خواه از سوى دشمنان باشد يا غير آن‌ها اطلاق شده است .\r\nبه همين دليل ما در قرآن آيهء غنيمت را كه حكم خمس را بيان كرده به مفهوم عام آن تفسير مىكنيم و معتقديم هر درآمدى را شامل مىشود ، همان‌گونه كه در روايات اهل بيت عليهم السلام آمده است .\r\nواژهء « اكياس » جمع « كيِّس » به معناى شخص عاقل است و در برابر آن شخص عاجز و ناتوانِ فكرى است و همچنين فاجرانى كه به عاقبت كارها نمىانديشند ، بنابراين مقصود امام عليه السلام اين است كه اگر انسان عاقل و هوشيار باشد اطاعت خدا را غنيمت مىشمرد كه هم سبب آبرومندى و عزت و پيروزى در دنياست و هم موجب نجات در آخرت . به عكس ، افراد نادان معصيت و فجور را ترجيح مىدهند كه هم مايهء ذلت در دنيا و هم خسارت در آخرت است .\r\n\r\n\r\n","description":"","footnote":"\r\n( 1 ) . بحارالانوار ، ج 78 ، ص 173\r\n","page_name":" 665 ","page_number":665},
  {"content":"\r\n\r\n\r\nنكته غنائم هوشمندان\r\nدر احاديث اسلام به چند چيز به عنوان « غنيمة الاكياس » - علاوه بر آنچه در كلام حكيمانهء بالا آمده است - اشاره شده و تمام آن‌ها از اميرمؤمنان على عليه السلام در غررالحكم است .\r\nاز جمله مىفرمايد :\r\n« غَنِيمَةُ الْأكْياسِ مُدارَسَةُ الْحِكْمَةِ ؛\r\nغنيمت هوشمندان بحث‌هاى مربوط به علم و دانش است » .\r\nنيز مىفرمايد :\r\n« الطّاعَةُ غَنيمَةُ الْأكْياسِ ؛\r\nاطاعت فرمان پروردگار غنيمت هوشمندان است » .\r\nاين جمله از نظر محتوا با كلام حكمت‌آميز مورد بحث شباهت دارد ، هر چند در الفاظ متفاوت است .\r\nديگر اين‌كه مىفرمايد :\r\n« فَوْتُ الْغِنى غَنيمَةُ الْأكْياسِ وَحَسْرَةُ الْحُمْقى ؛\r\nاز دست رفتن ثروت ، غنيمت هوشمندان و حسرت احمقان است » .\r\nاشاره به اين‌كه ثروت گرچه در حد ذات خود مطلوب است ؛ ولى مشكلات عظيمى به همراه دارد ؛ نگهدارى ، پرداختن حقوق شرعيهء آن و تحمل حسد حسودان و محاسبات مربوط به سود و زيان و طلب‌كارىها و بدهكارىها كه بخش عظيمى از عمر انسان را مىگيرد ، هركدام مشكل مهمى مربوط به ثروت است .\r\n* * *\r\n\r\n","description":"","footnote":"","page_name":" 666 ","page_number":666},
  {"content":"\r\n\r\n\r\n332 و قال عليه السلام السُّلْطَانُ وَزَعَةُ اللَّهِ فِي أَرْضِهِ .\r\nامام عليه السلام فرمود :\r\nسلطان ( عادل ) پاسدار الهى در زمين اوست . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين گفتار حكيمانه را جمع زيادى پيش و پس از سيّد رضى در كتاب‌هاى خود آورده‌اند ؛ از جمله نصر بن مزاحم ، در كتاب صفين ، ضمن نامه‌اى كه اميرمؤمنان على عليه السلام آن را به لشكريانش نوشته ، آورده است و گروه ديگرى مانند جاحظ در رسالة الفتيا ، همچنين هِروى در الجمع بين الغريبين و ابن اثير در نهاية حديثى نقل كرده‌اند كه از نظر محتوا بىشباهت به كلام حكيمانهء فوق نيست و آن ، چنين است : « مَنْ يَزَعُ السُّلْطانَ أكْثَرَ مِمَّنْ يَزَعُ الْقُرآنَ » . ( مصادر نهج‌البلاغه ، ج 4 ، ص 253 )\r\n","page_name":" 667 ","page_number":667},
  {"content":"\r\n . \r\n","description":"","footnote":"","page_name":" 668 ","page_number":668},
  {"content":"\r\n\r\n\r\nشرح و تفسير نقش سلطان عادل\r\nامام عليه السلام در اين گفتار حكيمانه به نكتهء مهمى اشاره دارد و مىفرمايد : « سلطان ( عادل ) پاسدار الهى در زمين اوست » ؛\r\n( السُّلْطَانُ وَزَعَةُ اللَّهِ فِي أَرْضِهِ )\r\n. اشاره به اين‌كه وجود قوانين و دستورات الهى به تنهايى براى جلوگيرى از نافرمانىها و گناهان و ظلم ظالمان و تجاوز متجاوزان كافى نيست ، بلكه نيروى بازدارنده‌اى لازم است كه افراد متخلف را از كار خود بازدارد و آن قدرت حاكم عادل است .\r\n« سلطان » ، هم به معناى قدرت و سلطه مىآيد ؛ مانند آيهء « إِنَّمَا سُلْطَانُهُ عَلَى الَّذِينَ يَتَوَلَّوْنَهُ وَالَّذِينَ هُمْ بِهِ مُشْرِكُونَ » ؛ سلطهء شيطان تنها بر كسانى است كه ولايت او را پذيرفته‌اند و به خدا مشرك مىشوند . ( و از شيطان پيروى مىكنند ) » . « 1 » و هم به معناى صاحب قدرت ؛ مانند آنچه در روايت عمر بن حنظله آمده است كه دو نفر از شيعيان با هم اختلاف داشتند\r\n« فَتَحَاكَمَا إِلَى السُّلْطَانِ وَإِلَى الْقُضَاةِ ؛\r\nآن‌ها داورى را نزد سلطان و نزد قضاةِ ( او ) بردند » . « 2 » كه امام عليه السلام فرمود : كار درستى نيست سپس دستورى براى داورى صحيح صادر فرمود .\r\nروشن است كه منظور از واژهء سلطان در كلام حكيمانهء مورد بحث ، همان\r\n\r\n\r\n","description":"","footnote":"\r\n( 1 ) . نحل ، آيهء 100\r\n( 2 ) . كافى ، ج 1 ، ص 67 ، ح 10\r\n","page_name":" 669 ","page_number":669},
  {"content":"\r\n\r\nصاحب قدرت است ، زيرا مىفرمايد : « او پاسدار الهى در زمين است » .\r\nحال آيا « سلطان » در اين‌جا به معناى هر صاحب قدرتى است تا مفهومش همان مفهوم كلام ديگر مولا باشد كه فرمود :\r\n« لابُدَّ لِلنَّاسِ مِنْ أَمِيرٍ بَرٍّ أَوْ فَاجِرٍ يَعْمَلُ فِي إِمْرَتِهِ الْمُؤْمِنُ وَيَسْتَمْتِعُ فِيهَا الْكَافِرُ ؛\r\nمردم بايد امير و سرپرستى داشته باشند خواه خوب باشد يا بد ( زيرا اگر دسترسى به حاكم نيكوكار و عادل نباشد وجود امير فاجر از نبودن او و حاكميت هرج و مرج بهتر است ) اميرى كه در حكومتش ، مؤمن به كار خويش بپردازد و كافر از مواهب مادى بهره‌مند شود » . « 1 »\r\nالبته معمول است كه حتى حكومت‌هاى فاسد براى ادامهء حكومت خويش ناچارند تا آن‌جا كه مىشود امنيت را براى مردم فراهم كنند و تا حدى در رفاه مادى مردم بكوشند و از ديگر ظالمان جلوگيرى كنند ، بنابراين وجودشان از عدمشان بهتر است .\r\nاحتمال ديگر اين است كه منظور از سلطان در اين‌جا سلطان عادل است ، زيرا امام عليه السلام تعبير به « وَزَعَةُ اللَّهِ » ( پاسدار الهى ) كرده و انتساب او به خدا با ظالم و بيدادگر بودنش تناسبى ندارد . اين احتمال نزديك‌تر به نظر مىرسد .\r\nازاين‌رو در حديثى از رسول خدا صلى الله عليه و آله مىخوانيم :\r\n« السُّلْطَانُ ظِلُّ اللَّهِ فِي الْأَرْض ؛\r\nسلطان سايهء خداوند در زمين است » . « 2 »\r\nدر حديث ديگرى از همان حضرت آمده است :\r\n« السُّلْطانُ الْعادِلُ الْمُتواضِعُ ظِلُّ اللَّهِ وَرُمْحُهُ فِي الْأرْضِ ؛\r\nسلطان عادل و متواضع سايهء خدا و نيزهء ( قدرت ) او در زمين است » . « 3 »\r\n« وَزَعَة » جمع « وازِع » از ريشهء « وزع » ( بر وزن وضع ) به معناى بازداشتن و بر حذرداشتن آمده است . واژهء « وازع » به كسى گفته مىشود كه از چيزى\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 40\r\n( 2 ) . بحارالانوار ، ج 72 ، ص 354 ، ح 69\r\n( 3 ) . كنزالعمّال ، ج 6 ، ص 6 ، ح 14589\r\n","page_name":" 670 ","page_number":670},
  {"content":"\r\n\r\nپاسدارى و نگاهبانى مىكند .\r\nپيام خاصى كه اين كلام نورانى در بر دارد اين است كه جامعهء اسلامى بدون حكومت قوى كه مردم ، خود را موظف به پيروى از آن بدانند اداره نمىشود و هنگامى كه فرد قوى و عادلى در رأس حكومت قرار گيرد همه بايد از او پيروى كنند تا نظم صحيح بر جامعه حاكم گردد و هرج و مرج و بىقانونى برچيده شود .\r\nاين سخن را با روايت ديگرى پايان مىدهيم :\r\nاميرمؤمنان على عليه السلام - طبق روايتى كه علامهء مجلسى رحمه الله در بحارالانوار آورده است - نامه‌اى به لشكريان خود نوشت و در آن از آنچه به نفع يا زيان آن‌هاست خبر داد و فرمود :\r\n« أَمَّا بَعْدُ فَإِنَّ اللَّهَ جَعَلَكُمْ فِي الْحَقِّ جَمِيعاً سَوَاءً أَسْوَدَكُمْ وَأَحْمَرَكُمْ وَجَعَلَكُمْ مِنَ الْوَالِي وَجَعَلَ الْوَالِيَ مِنْكُمْ بِمَنْزِلَةِ الْوَلَدِ مِنَ الْوَالِدِ وَالْوَالِدِ مِنَ الْوَلَدِ فَجَعَلَ لَكُمْ عَلَيْهِ إِنْصَافَكُمْ وَالتَّعْدِيلَ بَيْنَكُمْ وَالْكَفَّ عَنْ فَيْئِكُمْ فَإِذَا فَعَلَ مَعَكُمْ ذَلِكَ وَجَبَتْ عَلَيْكُمْ طَاعَتُهُ فِيمَا وَافَقَ الْحَقَّ وَنُصْرَتُهُ وَالدَّفْعُ عَنْ سُلْطَانِ اللَّهِ فَإِنَّكُمْ وَزَعَةُ اللَّهِ فِي الْأَرْضِ فَكُونُوا لَهُ أَعْوَاناً وَلِدِينِهِ أَنْصَاراً وَلا تُفْسِدُوا فِي الْأَرْضِ بَعْدَ إِصْلاحِهَا إِنَّ اللَّهَ لا يُحِبُّ الْمُفْسِدِينَ ؛\r\nاما بعد ( از حمد و ثناى الهى ) خدا همهء شما را در حق ، يكسان قرار داده است . سياه و سرخ ( و سفيد ) شما ( همه در حقوق فردى و اجتماعى يكسانند ) شما را نسبت به والى و والى را نسبت به شما به منزلهء فرزند و پدر و پدر و فرزند قرار داد . حق شما بر والى اين است كه دربارهء همگى انصاف دهد و تبعيض قائل نشود و در حفظ بيت‌المال شما بكوشد .\r\nهنگامى كه با شما چنين كند بر همهء شما واجب است او را اطاعت كنيد در آنچه موافق حق است و يارى نماييد و از حكومت الهى دفاع كنيد ، زيرا شما پاسداران الهى در زمين هستيد ، بنابراين ياور او باشيد و به دين او يارى كنيد و در زمين پس از اصلاح آن فساد نكنيد كه خدا مفسدان را دوست ندارد » . « 1 »\r\n\r\n\r\n","description":"","footnote":"\r\n( 1 ) . بحارالانوار ، ج 32 ، ص 416\r\n","page_name":" 671 ","page_number":671},
  {"content":"\r\n . \r\n","description":"","footnote":"","page_name":" 672 ","page_number":672},
  {"content":"\r\n\r\n\r\n333 و قال عليه السلام في صفة المؤمن : المُؤْمِنُ بِشْرُهُ فِي وَجْهِهِ وَحُزْنُهُ فِي قَلْبِهِ ، أَوْسَعُ شَيْءٍ صَدْراً ، وَأَذَلُّ شَيْءٍ نَفْساً . يَكْرَهُ الرَّفْعَةَ ، وَيَشْنَأُ السُّمْعَةَ . طَوِيلٌ غَمُّهُ ، بَعِيدٌ هَمُّهُ ، كَثِيرٌ صَمْتُهُ ، مَشْغُولٌ وَقْتُهُ . شَكُورٌ صَبُورٌ ، مَغْمُورٌ بِفِكْرَتِهِ ، ضَنِينٌ بِخَلَّتِهِ ، سَهْلُ الْخَلِيقَةِ ، لَيِّنُ الْعَرِيكَةِ ! نَفْسُهُ أَصْلَبُ مِنَ الصَّلْدِ ، وَهُوَ أَذَلُّ مِنَ الْعَبْدِ .\r\nامام عليه السلام دربارهء صفات مؤمن فرمود :\r\nانسان با ايمان شادىاش در چهره و اندوهش در درون قلب اوست ، سينه‌اش از هرچيز ، گشاده‌تر و هوس‌هاى نفسانىاش از هرچيز خوارتر ( و تسليم‌تر ) است ، از برترىجويى بيزار و از رياكارى متنفر است ، اندوهش طولانى و همتش بلند ، سكوتش بسيار و تمام وقتش مشغول است ، شكرگزار و صبور ، بسيار ژرف انديش است و دست حاجت به سوى كسى دراز نمىكند ، طبيعتش آسان ( و سختگيرى در كار او نيست ) و برخوردش با ديگران توأم با نرمش است ، دلش از سنگ خارا ( در\r\n\r\n","description":"","footnote":"","page_name":" 673 ","page_number":673},
  {"content":"\r\n\r\nبرابر حوادث سخت و دشمنان خطرناك ) محكم‌تر و سخت‌تر و ( در پيشگاه خدا ) از بَرده تسليم‌تر است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله در اسناد اين كلام شريف مىگويد : گروهى از علما كه پيش از سيّد رضى رحمه الله يا پس از او مىزيستند آن را به صورت مسند و مرسل ذكر كرده‌اند ؛ از جمله مرحوم كلينى در جلد اوّل كافى و سبط بن جوزى در تذكرة الخواص آن را از مجاهد از ابن عباس از اميرمؤمنان عليه السلام نقل مىكنند و زمخشرى در ربيع الابرار در باب الخير و الصلاح و ميدانى در مجمع الامثال بخش اول اين كلام را آورده‌اند . ( مصادر نهج‌البلاغه ، ج 4 ، ص 254 )\r\n","page_name":" 674 ","page_number":674},
  {"content":"\r\n\r\n\r\nشرح و تفسير صفات مؤمنان راستين\r\nامام عليه السلام در اين گفتار نورانى صفات مؤمنان راستين را بيان فرموده و هجده وصف براى آن‌ها برمىشمارد . جالب اين‌كه هر دو فقره ، هماهنگى خاصى با هم دارند كه يكى جنبهء مثبت را بيان مىكند و ديگرى جنبهء منفى را و اگر در كسى اين اوصاف جمع شود به يقين سزاوار است كه نام مؤمن مخلص بر او بنهند .\r\nدر وصف اول و دوم مىفرمايد : « انسان با ايمان شادىاش در چهره و اندوهش در درون قلب اوست » ؛\r\n( قال عليه السلام فِي صِفَةِ الْمُؤْمِنِ : المُؤْمِنُ بِشْرُهُ فِي وَجْهِهِ وَحُزْنُهُ فِي قَلْبِهِ )\r\n. اشاره به اين‌كه شخص با ايمان به‌قدرى صابر و شكيباست كه غم و اندوه خود را در دل نگه مىدارد و در چهره‌اش چيزى جز شادى نيست ؛ شادى از نعمت‌هاى خدا و شادى در برابر دوستان و معاشران و همين امر جاذبهء فوق‌العاده‌اى به آن‌ها مىدهد ، چراكه هميشه او را شاد و خندان مىبينند و او هرگز نزد كسى زبان به شكوه نمىگشايد و اندوه درون خود را به دوستان و معاشران منتقل نمىسازد در حالى كه افراد ضعيف الايمان و كم‌ظرفيت تا مشكلى براى آن‌ها پيدا مىشود سفرهء دل خود را در برابر همه كس باز مىكنند و لب به شكايت مىگشايند .\r\nحضرت در سومين و چهارمين صفت مىافزايد : « سينه‌اش از هرچيز\r\n\r\n","description":"","footnote":"","page_name":" 675 ","page_number":675},
  {"content":"\r\n\r\nگشاده‌تر و هوس‌هاى نفسانىاش از هرچيز خوارتر ( و تسليم‌تر ) است » ؛\r\n( أَوْسَعُ شَيْءٍ صَدْراً ، وَأَذَلُّ شَيْءٍ نَفْساً )\r\n. اشاره به اين‌كه حوادث گوناگون زندگى او را تكان نمىدهد ، در برابر ناملايمات تحمل مىكند ، با همهء افراد اعم از دوست و دشمن با سينهء گشاده روبه‌رو مىشود ، عفو را بر انتقام ترجيح مىدهد و با افرادى كه به او ستم روا مىدارند و دوستانى كه او را در تنگناها محروم و تنها مىگذارند محبت مىورزد و بدى را با خوبى پاسخ مىگويد . نيز هواى نفس در برابر او ذليل و تسليم است ؛ هرگز عنان خويش را به دست هواى نفس نمىسپارد و خواسته‌هاى دل را با حكم عقل و ايمان كنترل مىكند .\r\nجملهء اخير تفسير ديگرى نيز دارد و آن اين‌كه مؤمن از همه در برابر عظمت خدا و در برابر خلق خدا متواضع‌تر است .\r\nدر كتاب كافى دربارهء سعهء صدر پيامبر اكرم صلى الله عليه و آله حديث جالبى آمده و آن اين‌كه امام صادق عليه السلام به يكى از يارانش فرمود : آيا مىخواهى حديثى را براى تو بازگو كنم كه در دست هيچ‌يك از ( محدثان ) اهل مدينه نيست ؟ عرض كرد : آرى .\r\nفرمود : روزى پيامبر اكرم صلى الله عليه و آله در مسجد نشسته بود ، كنيز يكى از انصار وارد مسجد شد و گوشهء لباس پيغمبر صلى الله عليه و آله را گرفت . پيامبر صلى الله عليه و آله برخاست ببيند چه مىخواهد ولى آن كنيز چيزى نگفت و پيغمبر هم به او چيزى نگفت و نشست .\r\nبار ديگر آمد و همين كار را تكرار كرد تا سه مرتبه . پيامبر اكرم صلى الله عليه و آله براى مرتبهء چهارم برخاست در حالى كه كنيز پشت سر پيغمبر صلى الله عليه و آله بود . او نخى از لباس پيغمبر صلى الله عليه و آله كشيد و با خود برد . مردم به او گفتند : خدا تو را چنين و چنان كند ، پيغمبر صلى الله عليه و آله را سه بار از كار خود بازداشتى و در هيچ مرتبه چيزى نگفتى و او هم چيزى نگفت : از حضرت چه مىخواستى ؟ گفت : ما بيمارى داشتيم ، خانوادهء من مرا فرستادند كه نخى از لباس پيامبر اكرم صلى الله عليه و آله برگيرم تا به وسيلهء آن بيمار شفا\r\n\r\n","description":"","footnote":"","page_name":" 676 ","page_number":676},
  {"content":"\r\n\r\nيابد . هنگامى كه تصميم به اين كار گرفتم پيغمبر صلى الله عليه و آله مرا ديد و برخاست . من حيا كردم كه نخى برگيرم در حالى كه او مىديد مرا و دوست نداشتم كه از او اجازه بخواهم ، ازاين‌رو ( پشت سر حضرت رفتم و ) آن را گرفتم . « 1 »\r\nحضرت در پنجمين و ششمين وصف مىفرمايد : « از برترىجويى بيزار و از رياكارى متنفر است » ؛\r\n( يَكْرَهُ الرَّفْعَةَ ، وَيَشْنَأُ السُّمْعَةَ )\r\n. اين دو وصف در واقع با هم مرتبطند زيرا انسانى كه از برترىجويى متنفر است هرگز دوست ندارد مردم اعمال او را بشنوند و او را بزرگ بشمرند .\r\nقرآن مجيد مىفرمايد : « تِلْكَ الدَّارُ الْآخِرَةُ نَجْعَلُهَا لِلَّذِينَ لَايُرِيدُونَ عُلُوّاً فِى الْأَرْضِ وَلَا فَسَاداً وَالْعَاقِبَةُ لِلْمُتَّقِينَ » ؛ اين سراى آخرت را ( تنها ) براى كسانى قرارمىدهيم كه ارادهء برترىجويى در زمين و فساد را ندارند ؛ و عاقبت نيك براى پرهيزكاران است ! » . « 2 »\r\n« سُمعَة » به معناى اين است كه انسان از اين‌كه ديگران اعمالش را بستايند خشنود شود و سعى كند اعمال خود را به ديگران ارائه دهد تا آن‌ها مدح و ثنايش گويند . انسان با ايمان رفعت و مقام را نزد خدا مىطلبد و قرب او را مىخواهد و مدح و ثناى الهى را مىجويد نه از مردم و بندگان خدا .\r\nفرق ريا با « سُمعة » اين است كه رياكار در همان لحظه كه عملى را انجام مىدهد به مردم نشان مىدهد كه او را انسان خوبى بدانند ؛ ولى « سُمعة » كه در اصل به معناى شهرت‌طلبى و گاه به معناى نيك‌نامى آمده از نظر شرعى اين است كه اعمال نيك خود را بعداً بازگو مىكند تا مردم او را بستايند و يا اين‌كه دوست دارد مردم از اين و آن بشنوند و او را ستايش كنند و به همين منظور عمل نيكى را انجام مىدهد و اين در واقع نوعى رياكارى است .\r\n\r\n\r\n","description":"","footnote":"\r\n( 1 ) . كافى ، ج 2 ، ص 102 ، ح 15\r\n( 2 ) . قصص ، آيهء 83\r\n","page_name":" 677 ","page_number":677},
  {"content":"\r\n\r\nدر روايت پرمعنايى از پيامبر اكرم صلى الله عليه و آله مىخوانيم :\r\n« ما ذِئْبانِ ضارِيانِ أُرْسِلا في زَريبَةِ غَنَمٍ بِأَكْثَرَ فَساداً فيها مِنْ حُبّ الْجاهِ وَالْمالِ فِي دِينِ الْمَرْءِ الْمُسْلِمِ ؛\r\nدو گرگ خونخوار كه آن‌ها را در آغل گوسفندان بفرستند فساد و تباهى آن بيش از علاقهء افراطى به مال و جاه طلبى در دين مرد مسلمان نيست » . « 1 »\r\nهمين معنا در كتاب كافى از امام باقر و امام صادق عليهما السلام با تفاوت مختصرى آمده است . امام باقر عليه السلام مىفرمايد :\r\n« مَا ذِئْبَانِ ضَارِيَانِ فِي غَنَمٍ لَيْسَ لَهَا رَاعٍ هَذَا فِي أَوَّلِهَا وَهَذَا فِي آخِرِهَا بِأَسْرَعَ فِيهَا مِنْ حُبِّ الْمَالِ وَالشَّرَفِ فِي دِينِ الْمُؤْمِنِ ؛\r\nدو گرگ خونخوار كه در گلهء گوسفندى كه شبان نداشته باشد رها شوند يكى در آغاز گله و ديگرى در آخر گله ، فسادشان بيش از حب مال و جاه در دين انسان مؤمن نيست . ( بلكه خطرناك‌تر است ) » . « 2 »\r\nآن‌گاه در هفتمين و هشتمين وصف مىفرمايد : « اندوهش طولانى و همتش بلند است » ؛\r\n( طَوِيلٌ غَمُّهُ ، بَعِيدٌ هَمُّهُ )\r\n. اندوهش براى خطاهايى كه از او سر زده و آتش دوزخ كه ممكن است دامن او را بگيرد ، و همّت والايش در مسير تحصيل رضاى خدا و اسباب ورود در بهشت است و اين دو وصف كه در واقع يكى جنبهء منفى دارد و ديگرى مثبت ، تشكيل دهندهء همان تعادل خوف و رجاست كه از شرايط اصلى ايمان محسوب مىشود .\r\nشبيه اين معنا در صفات پرهيزكاران در خطبهء 193 ( خطبهء معروف به همّام ) نيز آمده است . در يك جا مىفرمايد : « قُلُوبُهُمْ مَحْزُونَةٌ » و در جاى ديگر مىافزايد :\r\n« لا يَرْضَوْنَ مِنْ أعْمالِهِمُ الْقَلِيلَ »\r\n. آرى ! آن‌ها از يك‌سو اندوه كيفر و عذاب در برابر خطاها قلبشان را مىفشارد\r\n\r\n\r\n","description":"","footnote":"\r\n( 1 ) . مجموعه ورام ، ج 1 ، ص 256\r\n( 2 ) . كافى ، ج 2 ، ص 315 ، ح 2\r\n","page_name":" 678 ","page_number":678},
  {"content":"\r\n\r\nو از سوى ديگر شوق لقاء اللَّه در پرتو اعمال صالح به آن‌ها آرامش مىدهد .\r\nاين سخن را با دو حديث دربارهء حزن و همت پايان مىدهيم .\r\nرسول خدا صلى الله عليه و آله در حديثى به اباذر مىفرمايد :\r\n« مَا عُبِدَ اللَّهُ عَزَّوَجَلَّ عَلَى مِثْلِ طُولِ الْحُزْن ؛\r\nبه مانند طول حزن ، كسى خداى متعال را پرستش نكرده است .\r\n( اندوه در برابر مسئوليت‌ها آن هم اندوهى كه در درون دل است نه در چهره ) » . « 1 »\r\nاميرمؤمنان عليه السلام دربارهء علوّ همت مىفرمايد :\r\n« مَنْ شَرَفَتْ هِمَّتُهُ عَظُمَتْ قِيْمَتُهُ ؛\r\nكسى كه همت و الا دارد ، ارزش او بسيار است » . « 2 »\r\nسپس در نهمين و دهمين وصف مىفرمايد : « سكوتش بسيار و تمام وقتش مشغول است » ؛\r\n( كَثِيرٌ صَمْتُهُ ، مَشْغُولٌ وَقْتُهُ )\r\n. اشاره به اين‌كه از فضول كلام و سخنان غير ضرورى پرهيز مىكند و چيزى از اوقات او به هدر نمىرود و هميشه مشغول به كار مثبتى است . اين دو وصف با هم رابطه دارند ؛ زيرا كسى كه مشغول پرگويى است وقت خود را در اين امر بيهوده تلف مىكند و به كارهاى اساسى و لازم نمىرسد . به عكس ، آن‌ها كه كثيرالسكوتند وقت كافى براى انجام وظايف مهم خويش دارند .\r\nدربارهء اهميت سكوت و نقش فوق العادهء آن در تهذيب نفس و مبارزهء با وسوسه‌هاى شيطان و اين‌كه بايد در چه مواردى سكوت كرد و در چه مواردى سخن گفت ، در بحث‌هاى گذشته بسيار سخن گفته‌ايم ( ذيل گفتار حكيمانهء 182 و يكى از فقرات حكمت 289 ) ولى در اين زمينه هرچه گفته شود كم است ، زيرا قسمت مهمى از گناهان كبيره با زبان انجام مىشود ؛ بعضى از علماى اخلاق تعداد آن را بيست گناه شمرده‌اند و ما در كتاب اخلاق در قرآن ، ده مورد ديگر را يافته و بر آن افزوده‌ايم كه شرح آن در ذيل حكمت 349 إن‌شاءاللَّه خواهد آمد .\r\n\r\n\r\n","description":"","footnote":"\r\n( 1 ) . بحارالانوار ، ج 74 ، ص 81 ، ح 3\r\n( 2 ) . غررالحكم ، ح 10278\r\n","page_name":" 679 ","page_number":679},
  {"content":"\r\n\r\nدربارهء اهميت سكوت همين بس كه در حديثى كه در كتاب شريف كافى از پيامبر اكرم صلى الله عليه و آله نقل شده است مىخوانيم :\r\n« جَاءَ رَجُلٌ إِلَى النَّبِيِّ صلى الله عليه و آله فَقَالَ يَا رَسُولَ اللَّهِ أَوْصِنِي فَقَالَ احْفَظْ لِسَانَكَ قَالَ يَا رَسُولَ اللَّهِ أَوْصِنِي قَالَ احْفَظْ لِسَانَكَ قَالَ يَا رَسُولَ اللَّهِ أَوْصِنِي قَالَ احْفَظْ لِسَانَكَ وَيْحَكَ وَهَلْ يَكُبُّ النَّاسَ عَلَى مَنَاخِرِهِمْ فِي النَّارِ إِلَّا حَصَائِدُ أَلْسِنَتِهِمْ ؛\r\nمردى خدمت پيامبر اكرم صلى الله عليه و آله آمده عرض كرد : اى رسول خدا ! توصيه‌اى به من كنيد . فرمود : زبانت را حفظ كن . بار ديگر عرض كرد : اى رسول خدا ! به من توصيه‌اى بفرماييد و حضرت همان كلام را تكرار كرد . بار سوم نيز همين درخواست را ذكر كرده و پيامبر اكرم صلى الله عليه و آله او را به حفظ زبان توصيه كرد و افزود : واى بر تو . آيا جز آنچه فرآوردهء زبان مردم است آن‌ها را با صورت در آتش دوزخ فرو مىافكند ؟ » . « 1 »\r\nاشاره به اين‌كه بيشترين عامل گرفتارى انسان‌ها در قيامت فرآورده‌هاى زبان آن‌هاست .\r\nاين‌كه مىفرمايد : « با صورت در آتش دوزخ انداخته مىشوند » علاوه بر اين‌كه بدترين شكل افتادن در دوزخ است ، به سبب آن است كه زبان و دهان انسان در صورت اوست و عامل اصلى گناه ، پيش از بقيهء جسم انسان ، در آتش افكنده مىشود .\r\nدر حديث ديگرى از همان حضرت جملهء تكان‌دهندهء ديگرى آمده است ، مىفرمايد :\r\n« مَنْ لَمْ يَحْسُبْ كَلامَهُ مِنْ عَمَلِهِ كَثُرَتْ خَطَايَاهُ وَحَضَرَ عَذَابُهُ ؛\r\nكسى كه سخنش را جزء اعمالش حساب نكند ( و بىپروا هرچه بر سر زبانش آمد بگويد ) خطاهايش زياد مىشود و مجازاتش حاضر مىگردد » . « 2 »\r\nمشكل مهم در آفات و گناهان زبان اين است كه غالباً در ارتباط با حقوق\r\n\r\n\r\n","description":"","footnote":"\r\n( 1 ) . كافى ، ج 2 ، ص 115 ، ح 14\r\n( 2 ) . همان ، ح 15\r\n","page_name":" 680 ","page_number":680},
  {"content":"\r\n\r\nديگران است و جبران كردن حقوق از دست رفتهء ديگران به سبب غيبت و تهمت و سخن‌چينى و اهانت و ايذاء و نسبت‌هاى ناروا دادن و امثال آن ، كار آسانى نيست .\r\nاين‌كه مىفرمايد : « مؤمن كسى است كه وقتش مشغول است » نه به اين معناست كه دائم مشغول عبادت و تلاوت قرآن و ذكر اللَّه است ، بلكه اوقات شبانه‌روز را به‌گونه‌اى تقسيم مىكند كه به تمام كارهاى ضرورى برسد .\r\nهمان‌گونه كه در حكمت 390 خواهد آمد : « مؤمن بايد ساعات شبانه روز خود را تقسيم كند ، بخشى را به عبادت پروردگار و مناجات با او بپردازد و در بخش ديگرى به تأمين معاش و در بخش سومى به تفريحات سالم . ( و اگر اين كار انجام شود تمام وقت انسان را براى انجام كارهاى ضرورى و وظايف الهى اشغال خواهد ساخت ) .\r\nآن‌گاه امام عليه السلام به سراغ يازدهمين و دوازدهمين وصف مؤمنان راستين رفته مىفرمايد : « شكرگزار و صبور است » ؛\r\n( شَكُورٌ صَبُورٌ )\r\n. « شكور » صيغهء مبالغه از مادهء « شكر » است يعنى شخص بسيار شكرگزار ؛ كسى كه پيوسته با قلب و زبان و اعضاى خود شكر نعمت‌هاى الهى را به جا مىآورد و از صاحب نعمت هرگز غافل نيست .\r\n« صبور » نيز صيغهء مبالغه از مادهء صبر است و همچون « صبار » كه در قرآن مجيد آيهء 5 سورهء « ابراهيم » و 33 سورهء « شورى » آمده ، به معناى كسى است كه بسيار صابر و شكيباست . حوادث روزگار او را دگرگون نمىسازد و در برابر آزمون‌هاى الهى صابر است . در بلاها عنان اختيار را از دست نمىدهد و زبان به شكوه نمىگشايد و جزع و بىتابى نمىكند .\r\nدر واقع اين دو وصف ، حال مؤمنان راستين را در نعمت و بلا ترسيم مىكند ؛ به هنگام نعمت شاكر و به هنگام بلا صابرند .\r\n\r\n","description":"","footnote":"","page_name":" 681 ","page_number":681},
  {"content":"\r\n\r\nدر حديثى از پيغمبر اكرم صلى الله عليه و آله مىخوانيم :\r\n« الْإِيمَانُ نِصْفَانِ نِصْفٌ فِى الصَّبْرِ وَنِصْفٌ فِى الشُّكْرِ »\r\n. « 1 »\r\nكلينى رحمه الله در كتاب شريف كافى از پيامبر اكرم صلى الله عليه و آله چنين نقل مىكند :\r\n« إِنَّ رَسُولَ اللَّهِ صلى الله عليه و آله كَانَ فِى سَفَرٍ يسِيرُ عَلَى نَاقَةٍ لَهُ إِذَا نَزَلَ فَسَجَدَ خَمْسَ سَجَدَاتٍ فَلَمَّا أَنْ رَكِبَ قَالُوا يا رَسُولَ اللَّهِ إِنَّا رَأَينَاكَ صَنَعْتَ شَيئاً لَمْ تَصْنَعْهُ فَقَالَ نَعَمْ اسْتَقْبَلَنِى جَبْرَئِيلُ عليه السلام فَبَشَّرَنِى بِبِشَارَاتٍ مِنَ اللَّهِ عَزَّوَجَلَّ فَسَجَدْتُ لِلَّهِ شُكْراً لِكُلِّ بُشْرَى سَجْدَةً ؛\r\nرسول خدا صلى الله عليه و آله در سفرى كوتاه سوار بر شترى بود . ناگهان از شتر فرود آمد و پنج بار سجده به جاى آورد . هنگامى كه سوار بر مركب شد همراهان عرض كردند : اى رسول خدا ! ما ديديم كارى انجام دادى كه تا كنون انجام نداده بودى . فرمود :\r\nآرى . جبرئيل بر من نازل شد و بشارات فراوانى از سوى خداى متعال به من داد ( پنج بشارت ) من براى هر بشارتى سجدهء شكرى به جاى آوردم » . « 2 »\r\nبه همين دليل در حديث ديگرى آمده كه شما نيز چنين كنيد . امام صادق عليه السلام مىفرمايد :\r\n« إِذَا ذَكَرَ أَحَدُكُمْ نِعْمَةَ اللَّهِ عَزَّوَجَلَّ فَلْيضَعْ خَدَّهُ عَلَى التُّرَابِ شُكْراً لِلَّهِ فَإِنْ كَانَ رَاكِباً فَلْينْزِلْ فَلْيضَعْ خَدَّهُ عَلَى التُّرَابِ وَإِنْ لَمْ يكُنْ يقْدِرُ عَلَى النُّزُولِ لِلشُّهْرَةِ فَلْيضَعْ خَدَّهُ عَلَى قَرَبُوسِهِ وَإِنْ لَمْ يقْدِرْ فَلْيضَعْ خَدَّهُ عَلَى كَفِّهِ ثُمَّ لْيحْمَدِ اللَّهَ عَلَى مَا أَنْعَمَ عَلَيهِ ؛\r\nهنگامى كه يكى از شما به ياد نعمتى از سوى خداوند متعال بيفتد صورت بر خاك بگذارد و خدا را شكر گويد . اگر سوار باشد پياده شود و بر خاك سجده كند و اگر به جهت انگشت‌نما شدن نمىتواند پياده شود ، صورت بر قربوس ( اين واژه در عربى با فتح راء استعمال مىشود و در فارسى با سكون راء ؛ يعنى برآمدگى جلوى زين ) بگذارد و اگر توان آن را نيز نداشته باشد صورت بر كف دست بگذارد و خدا را بر نعمتى كه بر او ارزانى داشته است\r\n\r\n\r\n","description":"","footnote":"\r\n( 1 ) . همين مضمون در مجمع البيان و تفسير صافى و تفسير فخر رازى و تفسير قرطبى ذيل آيهء 31 سورهء لقمان آمده است\r\n( 2 ) . كافى ، ج 2 ، ص 98 ، ح 24\r\n","page_name":" 682 ","page_number":682},
  {"content":"\r\n\r\nشكر و سپاس گويد » . « 1 »\r\nدر مورد اهميت صبر نيز آيات و روايات ، بسيار است و مرحوم كلينى در جلد دوم كافى بابى در اهميت صبر منعقد كرده و بيست و پنج روايت در آن آورده است ؛ از جمله در حديثى از امام صادق عليه السلام نقل مىكند كه فرمود :\r\n« إِذَا دَخَلَ الْمُؤْمِنُ فِى قَبْرِهِ كَانَتِ الصَّلاةُ عَنْ يمِينِهِ وَالزَّكَاةُ عَنْ يسَارِهِ وَالْبِرُّ مُطِلٌّ عَلَيهِ وَيتَنَحَّى الصَّبْرُ نَاحِيةً فَإِذَا دَخَلَ عَلَيهِ الْمَلَكَانِ اللَّذَانِ يلِيانِ مُسَاءَلَتَهُ قَالَ الصَّبْرُ لِلصَّلاةِ وَالزَّكَاةِ وَالْبِرِّ دُونَكُمْ صَاحِبَكُمْ فَإِنْ عَجَزْتُمْ عَنْهُ فَأَنَا دُونَهُ ؛\r\nهنگامى كه جنازهء مؤمن وارد قبر مىشود نماز در طرف راست و زكات در طرف چپ قرار مىگيرد و نيكوكارى بر او سايه مىافكند و صبر و شكيبايى در گوشه‌اى واقع مىشود . هنگامى كه دو فرشتهء مأمور سؤال بر او وارد مىشوند ، صبر به نماز و زكات و نيكوكارى مىگويد : به كمك صاحبتان برويد و هرگاه ناتوان شديد من به يارى او خواهم آمد » . « 2 »\r\nآن‌گاه امام عليه السلام در سيزدهمين و چهاردهمين مىفرمايد : « بسيار ژرف‌انديش است و دست حاجت به سوى كسى دراز نمىكند » ؛\r\n( مَغْمُورٌ بِفِكْرَتِهِ ، ضَنِينٌ بِخَلَّتِهِ )\r\n. « مَغْمُور » به كسى گفته مىشود كه غرق در چيزى باشد . مؤمنان راستين غرق در فكر و انديشه‌اند ؛ تفكر در عظمت و قدرت پروردگار و نشانه‌هاى او در جهان هستى . تفكر دربارهء آخرت و سرنوشت او در آن روز و تفكر در حل مشكلات مردم .\r\n« ضَنين » به معناى بخيل است و « خَلَّت » به فتح خاء ( بر وزن رحمت ) به معناى نياز و حاجت . مفهوم جمله اين مىشود كه او در اظهار حاجتش به ديگران بخيل\r\n\r\n\r\n","description":"","footnote":"\r\n( 1 ) . كافى ، ج 2 ، ص 98 ، ح 25\r\n( 2 ) . همان ، ص 90 ، ح 8 . مرحوم علامهء مجلسى نيز در بحارالانوار ، در ج 68 ، ص 56 به بعد بابى دربارهء صبر آورده كه افزون بر آيات ، شصت و پنج روايت در آن ذكر كرده است\r\n","page_name":" 683 ","page_number":683},
  {"content":"\r\n\r\nاست و تا امكان داشته باشد دست حاجت به سوى ديگران دراز نمىكند و اين نشانهء شخصيت و عمق فكر آدمى است .\r\nدر بعضى از نسخه‌ها « خُلَّت » به ضم خاء ( بر وزن نصرت ) آمده كه به معناى دوستى است و مفهوم جمله اين مىشود كه او در انتخاب دوست ، بسيار سختگير و ژرف‌انديش است و تا شايستگىهاى لازم را در كسى نبيند دست دوستى به سوى او دراز نمىكند .\r\nاين احتمال نيز در تفسير اين جمله داده شده است كه او هنگامى كه دوستى را انتخاب كند براى حفظ دوستى مىكوشد و در برابر از دست دادن آن بخيل و سختگير است .\r\nدربارهء اهميت فكر ، همين بس كه خداوند متفكران را به عنوان\r\n( أُولُوا الْأَلْباب ؛\r\nصاحبان مغز ) معرفى كرده و پس از آن كه تفكر دربارهء آفرينش آسمان و زمين و ساير پديده‌هاى جهان هستى را مىستايد ، مىفرمايد : ( كسانى كه چنين هستند مصداق أوُلُوا الْألْباب‌اند ) . « 1 »\r\nدعوت به تفكر در عالم هستى و در حالات پيشينيان و عبرت گرفتن از سرنوشت آن‌ها و تفكر دربارهء مسئوليت‌هايى كه انسان در پيشگاه خدا و خلق بر عهده دارد در بسيارى از آيات قرآن آمده است و در مجموع استفاده مىشود كه اسلام اهميت فوق‌العاده‌اى به مسئلهء فكر و انديشه در امور سرنوشت‌ساز مىدهد .\r\nاهميت تفكر تا آن اندازه است كه برترين عبادت شمرده شده است ، امام صادق عليه السلام مىفرمايد :\r\n« أَفْضَلُ الْعِبَادَةِ إِدْمَانُ التَّفَكُّرِ فِى اللَّهِ وَفِى قُدْرَتِهِ ؛\r\nبرترين عبادت ، دوام تفكر دربارهء خدا و قدرت اوست » . « 2 » در حديث ديگرى از امام على\r\n\r\n\r\n","description":"","footnote":"\r\n( 1 ) . آل عمران ، آيهء 190 و 191\r\n( 2 ) . كافى ، ج 2 ، ص 55 ، ح 3\r\n","page_name":" 684 ","page_number":684},
  {"content":"\r\n\r\nبن موسىالرضا عليه السلام آمده است :\r\n« لَيسَ الْعِبَادَةُ كَثْرَةَ الصَّلاةِ وَالصَّوْمِ إِنَّمَا الْعِبَادَةُ التَّفَكُّرُ فِى أَمْرِ اللَّهِ عَزَّوَجَل ؛\r\nعبادت ، تنها به كثرت نماز و روزه نيست . عبادت واقعى ، تفكّر در كار خداى متعال است . ( در امور مربوط به آفرينش و نظامات جهان هستى » . « 1 »\r\nاميرمؤمنان على عليه السلام تفكر را سرچشمهء خوبىها و اعمال نيك مىشمارد و مىفرمايد :\r\n« إِنَّ التَّفَكُّرَ يدْعُو إِلَى الْبِرِّ وَالْعَمَلِ بِهِ » « 2 »\r\nامام مجتبى عليه السلام تفكر را پدر و مادر تمام نيكىها معرفى مىكند و مىفرمايد :\r\n« التَّفَكُّرُ أَبُو كُلّ خَيْرٍ وَأُمّهِ »\r\n. « 3 »\r\nدر مورد عدم اظهار حاجت نزد ديگران نيز در آيات و روايات ، اشارات و تأكيداتى ديده مىشود . قرآن مجيد در يك جا از آن به ( تعفّف ) تعبير كرده است و مىفرمايد : ( گروهى از نيازمندان هستند كه شخص جاهل و بىخبر به سبب كثرت تعفّف ، آن‌ها را غنى و بىنياز مىپندارد ) ؛ « يحْسَبُهُمُ الْجاهِلُ أَغْنِياءَ مِنَ التَّعَفُّف » . « 4 »\r\nدر حديث پرمعنايى از امام على بن موسىالرضا از پدران بزرگوارش عليهم السلام مىخوانيم :\r\n« إِنَّمَا اتَّخَذَ اللَّهُ إِبْراهِيمَ خَلِيلًا لِأَنَّهُ لَمْ يرُدَّ أَحَداً وَلَمْ يسْأَلْ أَحَداً قَطُّ غَيرَ اللَّهِ عَزَّوَجَلَّ ؛\r\nخدا تنها به اين دليل ابراهيم را خليل خود قرار داد كه هيچ سائلى را رد نكرد و هرگز از كسى درخواستى نداشت » . « 5 »\r\nسپس امام عليه السلام در وصف پانزدهم و شانزدهم كه هماهنگى كامل با هم دارند مىفرمايد : « ( مؤمن راستين ) طبيعتش آسان ( و سختگيرى در كار او نيست ) و برخوردش با ديگران توأم با نرمش است » ؛\r\n( سَهْلُ الْخَلِيقَةِ ، لَيِّنُ الْعَرِيكَةِ ! )\r\n.\r\n\r\n\r\n","description":"","footnote":"\r\n( 1 ) . كافى ، ج 2 ، ص 55 ، ح 4\r\n( 2 ) . همان ، ح 5\r\n( 3 ) . مجموعهء ورام ، ج 1 ، ص 52\r\n( 4 ) . بقره ، آيهء 273\r\n( 5 ) . بحارالانوار ، ج 12 ، ص 4 ، ح 5\r\n","page_name":" 685 ","page_number":685},
  {"content":"\r\n\r\nگرچه اين دو وصف ، مفهوم نزديكى با هم دارند ولى با دقت ، تفاوت ميان آن‌ها روشن مىشود . « سَهْلُ الْخَليقَة » بودن با توجه به اين‌كه « خليقة » به معناى خُلق و طبيعت است اين است كه انسان در زندگى سختگير نباشد . فلان وسيله اگر حاصل نشد ناراحتى نكند . فلان غذا به موقع نرسيد ، نرسد . نظم در زندگى او حاكم است ؛ اما چنان نيست كه اگر چيزى به موقع حاصل نشد ابراز ناراحتى كند .\r\nبه بيان ديگر كسانى هستند كه فىالمثل اگر بر سر سفره ، فلان چيز و فلان چيز نباشد دست از سفره مىكشند و ابراز ناراحتى مىكنند ؛ ولى مؤمنان راستين آسان‌گيرند ؛ با هر غذايى سد جوع مىكنند و در زندگى مقيد به قيود دنياپرستان نيستند .\r\nولى « لَيّنُ الْعَريكَة » رابطهء انسان را با اشخاص ديگر بيان مىكند ، زيرا « عَريكَة » ( با توجه به اين‌كه در اصل به معناى چرمى است كه به‌واسطهء نرم بودن ، دباغ را به ناراحتى نمىاندازد و سپس به معناى طبيعت انسانى استعمال شده است ) به اين معناست كه در برخورد با ديگران ملايم و مهربان و تسليم است و مردم از معاشرت با او لذت مىبرند .\r\nبنابراين « سَهْلُ الْخَليقَةَ » مىتواند اشاره به سختگيرى نكردن در زندگى شخصى انسان باشد و « لَيّن الْعَريكَة » اشاره به نرمش او در مقابل بستگان ، دوستان و ديگران .\r\nاين همان چيزى است كه در قرآن مجيد يكى از صفات برجستهء پيامبر اكرم صلى الله عليه و آله شمرده شده است آن‌جا كه مىفرمايد : « فَبِمَا رَحْمَةٍ مِنَ اللَّهِ لِنْتَ لَهُمْ وَلَوْ كُنْتَ فَظّاً غَلِيظَ الْقَلْبِ لَانْفَضُّوا مِنْ حَوْلِكَ » ؛ به بركت رحمت الهى در برابر آن‌ها ( مردم ) نرم ( و مهربان ) شدى و اگر خشن و سنگدل ( و تندخو ) بودى از اطراف تو پراكنده مىشدند » . « 1 »\r\n\r\n\r\n","description":"","footnote":"\r\n( 1 ) . آل عمران ، آيهء 159\r\n","page_name":" 686 ","page_number":686},
  {"content":"\r\n\r\nبعضى از شارحان اين دو وصف را به يك معنا برگردانده و مترادف دانسته‌اند در حالى كه ظاهراً چنين نيست .\r\nدر حديثى از امام صادق عليه السلام مىخوانيم :\r\n« الْمُؤمِنُونَ هَيّنُونَ لَيّنُونَ كَالْجَمَلِ الْأَلُوفِ إذا قُيّدَ انْقادَ وَإنْ أُنيخَ اسْتَناخَ ؛\r\nمؤمنان نرمخو و آسان‌گيرند ، مانند شتر رام كه او را به هر طريق ( صحيح و مناسبى ) ببرند منقاد و مطيع است ( در بعضى از روايات در اين فقره آمده است : « وَإنْ انيخَ عَلى صَخْرَةٍ اسْتَناخَ ؛ اگر او را روى قطعه سنگى بخوابانند مىخوابد ) » . « 1 »\r\nبديهى است كه منقاد بودن مؤمن در برابر دوستانى است كه او را دعوت به خير و صلاح مىكنند .\r\nاين سخن را با حديث ديگرى از پيامبر اكرم صلى الله عليه و آله پايان مىدهيم ، فرمود :\r\n« لَأُخْبِرَنَّكُمْ عَلى مَنْ تَحْرِمُ النّارُ عَلَيْهِ غَداً ؟ عَلى كُلّ هَيّنٌ لَيّنٌ قَريبٍ سَهْلٍ ؛\r\nآيا به شما خبر بدهم كه آتش دوزخ فرداى قيامت بر چه كسى حرام مىشود ؟ بر كسانى كه نرمخو و ملايم و صميمى و آسان‌گير هستند » . « 2 »\r\nآن‌گاه امام عليه السلام در هفدهمين و هجدهمين اوصافى كه براى مؤمنان راستين بيان كرده و گفتار خود را با آن پايان مىدهد ، مىفرمايد : « دلش از سنگ خارا ( در برابر حوادث سخت و دشمنان خطرناك ) محكم‌تر و سخت‌تر و ( در پيشگاه خدا ) از برده تسليم‌تر است » ؛\r\n( نَفْسُهُ أَصْلَبُ مِنَ الصَّلْدِ ، وَهُوَ أَذَلُّ مِنَ الْعَبْدِ )\r\n. آرى ! مؤمنان از نظر روحى فوق‌العاده قوى و نيرومندند ، به‌گونه‌اى كه در روايات به كوه تشبيه شده‌اند . مرحوم مولا محمد صالح مازندرانى در شرح اصول كافى مىگويد : در حديثى آمده است :\r\n« الْمُؤمِنُ كَالْجَبَلِ لاتُحَرّكُهُ الْعواصِفُ ؛\r\nمؤمن همچون كوه است كه تندبادها او را تكان نمىدهد » . « 3 »\r\n\r\n\r\n","description":"","footnote":"\r\n( 1 ) . اعلام الدين ، ص 110 .\r\n( 2 ) . ارشادالقلوب ، ج 1 ، ص 195 .\r\n( 3 ) . شرح اصول كافى ( ملّا محمد صالح مازندرانى ) ، ج 9 ، ص 181 .\r\n","page_name":" 687 ","page_number":687},
  {"content":"\r\n\r\nآرى ! تندبادها كوه‌ها را تكان نمىدهند ، بلكه كوه‌ها هستند كه مسير طوفان‌ها را تغيير مىدهند و به اين ترتيب نه‌تنها طوفان حوادث ، مؤمنان را از مسير خود منحرف نمىسازد ، بلكه آن‌ها هستند كه طوفان‌ها را به مسيرهاى صحيح هدايت مىكنند .\r\nدر حديثى از امام صادق عليه السلام مىخوانيم :\r\n« مَرَّ رَسُولُ اللَّهِ صلى الله عليه و آله بِقَوْمٍ يرْبَعُونَ « 1 »\r\nحَجَراً فَقَالَ مَا هَذَا قَالُوا نَعْرِفُ بِذَلِكَ أَشَدَّنَا وَأَقْوَانَا فَقَالَ عليه السلام أَلا أُخْبِرُكُمْ بِأَشَدِّكُمْ وَأَقْوَاكُمْ قَالُوا بَلَى يا رَسُولَ اللَّهِ قَالَ أَشَدُّكُمْ وَأَقْوَاكُمُ الَّذِى إِذَا رَضِى لَمْ يدْخِلْهُ رِضَاهُ فِى إِثْمٍ وَلا بَاطِلٍ وَإِذَا سَخِطَ لَمْ يخْرِجْهُ سَخَطُهُ مِنْ قَوْلِ الْحَقِّ وَإِذَا قَدَرَ لَمْ يتَعَاطَ مَا لَيسَ لَهُ بِحَقٍّ ؛\r\nپيامبر اكرم صلى الله عليه و آله از كنار جمعيتى مىگذشت كه آن‌ها سنگى را براى زورآزمايى ( يكى پس از ديگرى ) برمىداشتند . پيامبر صلى الله عليه و آله فرمود : اين كار براى چيست ؟ عرض كردند : مىخواهيم به اين وسيله فرد محكم‌تر و قوىتر را بشناسيم . پيامبر صلى الله عليه و آله فرمود : مىخواهيد از محكم‌ترين و قوىترين ، شما را باخبر كنم ؟ عرض كردند : آرى . فرمود : محكم‌ترين و قوىترين شما كسى است كه هنگامى كه از شخص يا چيزى راضى مىشود به خاطر او به گناه و باطل اقدام نمىكند وهنگامى كه به شخص يا چيزى خشمگين مىگردد خشم ، او را از سخن حق بيرون نمىكند و به هنگام قدرت به سراغ چيزى كه حق او نيست نمىرود » . « 2 »\r\nالبته مؤمنان راستين با چنين قوت و قدرت ، هنگامى كه در پيشگاه خدا قرار مىگيرند همچون بندهء ذليل و تسليمى هستند كه بدون ارادهء او قدمى برنمىدارند و در برابر حق خاضعند . در واقع دو وصف اخير دو بعد شخصيت مؤمنان راستين را نشان مىدهد ؛ از يك‌سو استقامت و استحكام آن‌ها را در برابر حوادث\r\n\r\n\r\n","description":"","footnote":"\r\n( 1 ) . « ربع » به معناى برداشتن سنگ براى زورآزمايى است\r\n( 2 ) . بحارالانوار ، ج 72 ، ص 28 ، ح 16\r\n","page_name":" 688 ","page_number":688},
  {"content":"\r\n\r\nسخت بيان مىكند و از سوى ديگر فروتنى و تسليمشان را در برابر پروردگار .\r\n\r\n334 و قال عليه السلام لَوْ رَأَى الْعَبْدُ الْأَجَلَ وَمَصِيرَهُ لَأَبْغَضَ الْأَمَلَ وَغُرُورَهُ .\r\nامام عليه السلام فرمود :\r\nاگر انسان ، سرآمد زندگى و عاقبت كار خود را مىديد ، آرزوها\r\nو غرور ناشى از آن را دشمن مىشمرد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر تنها منبع ديگرى كه براى اين گفتار حكيمانه ذكر مىكند امالى شيخ طوسى است ( كه پيش از سيّد رضى مىزيسته ) و آن را با تفاوت مختصرى نقل كرده است . ( مصادر نهج‌البلاغه ، ج 4 ، ص 254 ) .\r\nاضافه بر اين كلينى رحمه الله در كتاب كافى آن را به اين صورت آورده است : « لَوْ رَأَى الْعَبْدُ أَجَلَهُ وَسُرْعَتَهُ إِلَيْهِ لَأبْغَضَ الْعَمَلَ مِنْ طَلَبِ الدُّنْيا » . ( كافى ، ج 3 ، ص 259 ، ح 30 ) .\r\nهمچنين مرحوم مفيد آن را با عبارتى كه شيخ طوسى رحمه الله آورده ، در كتاب خود به نام امالى آورده است . ( امالى ، ص 309 ، مجلس 36 )\r\n","page_name":" 689 ","page_number":689},
  {"content":"\r\n . \r\n","description":"","footnote":"","page_name":" 690 ","page_number":690},
  {"content":"\r\n\r\n\r\nشرح و تفسير اگر پايان كار را مىديديد . . .\r\nامام عليه السلام در اين گفتار حكيمانه به نكته‌اى اشاره مىفرمايد كه هركس در آن بينديشد و با تمام وجود باور كند از دنياپرستى كنار خواهد رفت . مىفرمايد : « اگر انسان ، سرآمد زندگى و عاقبت كارش را مىديد ، آرزوها و غرورش را دشمن مىشمرد » ؛\r\n( لَوْ رَأَى الْعَبْدُ الْأَجَلَ وَمَصِيرَهُ لَأَبْغَضَ الْأَمَلَ وَغُرُورَهُ )\r\n. سرآمد زندگى و پايان عمر بر هيچ‌كس روشن نيست ؛ خواه جوان باشد يا پير ، سالم باشد يا زمين‌گير ، زيرا هر روز ممكن است حادثه‌اى رخ دهد و حتى جوانان و افراد سالم و نيرومند را با خود از اين جهان ببرد ؛ ولى با توجه به اين‌كه انسان از پايان عمر خويش به‌طور دقيق آگاه نيست همين امر گاهى سبب اشتباه او مىشود و زندگى را جاودانه مىپندارد ، دامنهء آرزوهايش گسترش پيدا مىكند و غرور ناشى از آن تمام وجود او را فرا مىگيرد .\r\nالبته مكتوم بودن پايان زندگى فلسفهء مهمى دارد و آن اين است كه اگر هركس از پايان عمر خود باخبر بود ، هرگاه پايان آن را نزديك مىديد در اضطراب شديدى به سر مىبرد و زندگى در كام او تلخ مىشد و اگر پايان آن را دور مىديد در غفلت و غرور فرو مىرفت ، خداوند آن را مكتوم داشته تا انسان دائماً در ميان خوف و رجا باشد نه زندگى در كامش تلخ شود و نه غرور و غفلت و آرزوهاى دور و دراز او را احاطه كند .\r\n\r\n","description":"","footnote":"","page_name":" 691 ","page_number":691},
  {"content":"\r\n\r\nامام صادق عليه السلام در حديث معروف مُفضّل اين مطلب را با عبارات زيبايى بيان كرده ، مىفرمايد : « اى مفضل ! در اين امر انديشه كن كه خداوند مدت حيات انسان را بر انسان پوشيده داشت ؛ چراكه اگر مقدار عمر خود را مىديد و كوتاه بود هرگز زندگى براى او گوارا نبود ، زيرا هر زمان در انتظار مرگ بود و انتظار وقتى را مىكشيد كه مىدانست پايان عمر است و همچون كسى بود كه اموالش بر باد رفته و يا نزديك است بر باد برود ، چنين كسى احساس فقر مىكرد و از فناى اموالش وحشت به او دست مىداد با اين‌كه وحشتى كه بر انسان از فناى عمر دست مىدهد بيش از وحشتى است كه از فناى مال دست مىدهد ، زيرا كسى كه مالش كم مىشود يا از بين مىرود اميد دارد در آينده مال ديگرى به دست بياورد ؛ اما كسى كه يقين به پايان عمر خود داشته باشد نوميدى مطلق بر او حاكم مىشود و هرگاه عمر طولانى داشته باشد و مطمئن به بقاى در دنيا گردد در لذات و گناهان فرو مىرود و چنين مىپندارد كه فعلًا به شهوترانى مىپردازم و در اواخر عمر كه از آن آگاهم به سراغ توبه مىروم ( و به اين دليل خداوند مقدار عمر را بر انسان مخفى داشته است ) » . « 1 »\r\nولى اميرالمؤمنين عليه السلام از زاويهء ديگرى به اين مسئله مىنگرد و مىفرمايد : اگر هركس باخبر بود - خواه عمر خود را طولانى مىديد يا كوتاه - و مشاهده مىكرد با سرعت به مقصد نهايى و پايان عمر نزديك مىشود همين حركت پرشتاب به سوى پايان عمر سبب مىشد كه آرزوها و غرور ناشى از آن را دشمن بشمارد .\r\nبه راستى عمر با شتاب مىگذرد ؛ هنوز دوران كودكى تمام نشده جوانى فرا مىرسد ، جوانى تمام نشده كهولت و سپس پيرى و فرسودگى است . بسيارند كسانى كه به گذشتهء عمر خود مىنگرند و مىگويند چه با سرعت گذشت ؛ چقدر كوتاه بود ؛ چه اندازه در غفلت و غرور بوديم .\r\n\r\n\r\n","description":"","footnote":"\r\n( 1 ) . توحيد مُفضّل ، ص 82 ؛ بحارالانوار ، ج 3 ، ص 83\r\n","page_name":" 692 ","page_number":692},
  {"content":"\r\n\r\nالبته مؤمنان راستين و آگاه گرچه از پايان عمر خود با خبر نيستند ؛ ولى با توجه به احوال ديگران دائماً آمادهء ترك دنيا هستند و به همين دليل تلاش و كوشش بيشترى براى سراى آخرت و انجام كارهاى خير دارند و هرگز گرفتار آرزوهاى دور و دراز و غرور و غفلت نمىشوند .\r\n* * *\r\n\r\n","description":"","footnote":"","page_name":" 693 ","page_number":693},
  {"content":"\r\n . \r\n","description":"","footnote":"","page_name":" 694 ","page_number":694},
  {"content":"\r\n\r\n\r\n335 و قال عليه السلام لِكُلِّ امْرِيءٍ فِي مَالِهِ شَرِيكَانِ : الْوَارِثُ ، وَالْحَوَادِثُ .\r\nامام عليه السلام فرمود :\r\nهر انسانى در اموالش دو شريك دارد : وارثان و حوادث ! « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله در مصادر مىگويد : اين گفتار حكيمانه را ابن هزيل نويسندهء كتاب عين الادب والسياسة در حاشيهء الغرر والعرر به اين صورت نقل كرده است : « إِنَّ لَكَ فِي مالِكَ شَريكَيْنِ : الْحَدَثانِ وَالْوارِثِ فإِنِ اسْتَطَعْتَ أنْ لاتَكُونَ أبْخَسُ الشُّرَكاءِ حَظّاً فَافْعَلْ » . و در حديث ديگرى از اميرمؤمنان على عليه السلام به اين صورت نقل شده : « بَشّر مالَ الْبَخيلِ بِحادِثٍ أوْ وارِثٍ » . اين حديث را جاحظ در المأة المختارة وثعالبى در الايجاز والاعجاز آورده‌اند . ( مصادر نهج‌البلاغه ، ج 4 ، ص 255 )\r\n","page_name":" 695 ","page_number":695},
  {"content":"\r\n . \r\n","description":"","footnote":"","page_name":" 696 ","page_number":696},
  {"content":"\r\n\r\n\r\nشرح و تفسير شركاى اموال ما\r\nامام عليه السلام در اين گفتار حكيمانه به افراد بخيل و خسيس هشدار مىدهد و مىفرمايد : « هر انسانى در اموالش دو شريك دارد : وارثان و حوادث » ؛\r\n( لِكُلِّ امْرِيءٍ فِي مَالِهِ شَرِيكَانِ : الْوَارِثُ ، وَالْحَوَادِثُ )\r\n. اشاره به اين‌كه افراد بخيل به چه مىانديشند ؟ آيا تصور مىكنند اين اموال را با خود مىبرند با اين‌كه از دو حال خارج نيست : يا به وسيلهء حوادث و پيش‌آمدهاى روزگار ازقبيل ورشكست شدن در تجارت ، ربوده شدن به‌وسيلهء سارقان ، سيل و آتش‌سوزى و امثال آن بر باد مىرود و يا در صورت مصون ماندن از حوادث به دست وارث مىرسد . وارثى كه غالباً دلش به حال صاحب مال نسوخته و آن را تملك مىكند و از آن براى منافع خود و عيش و لذت بهره مىگيرد ؛ بىآن‌كه به فكر صاحب اصلى مال باشد .\r\nبسيار ديده‌ايم افرادى را كه اموالى از آن‌ها به ارث رسيده و در ميان آن ثلث يا موقوفاتى وجود دارد و وارثان اصرار دارند كه با بهانه‌هايى حتى ثلث را تملك كرده و وقف را به نوعى باطل كنند و عين موقوفه را به تملك خود درآورند !\r\nافراد بخيل اگر در اين امور درست بينديشند به اشتباه بزرگ خود پى مىبرند .\r\nآيا بهتر آن نيست كه شريك ديگرى براى خود دست و پا كنند ؟ شريكى كه در مشكلات برزخ و قيامت به داد آن‌ها مىرسد و به مضمون\r\n« مَا عِنْدَكُمْ يَنفَدُ\r\n\r\n","description":"","footnote":"","page_name":" 697 ","page_number":697},
  {"content":"\r\n\r\nوَمَا عِنْدَ اللَّهِ بَاقٍ » ؛\r\nآنچه نزد شماست فانى مىگردد و آنچه نزد خداست باقى مىماند » « 1 » ، هرگز خللى در آن وارد نمىشود .\r\nآرى اين شريك ، همان نيازمندان و محرومانى هستند كه انفاق بر آن‌ها در قرآن مجيد با تعبير وام دادن به خدا بيان شده است : « مَّنْ ذَا الَّذِي يُقْرِضُ اللَّهَ قَرْضاً حَسَناً فَيُضَاعِفَهُ لَهُ أَضْعَافاً كَثِيرَةً » « 2 » همان وامى كه حداقل ده برابر و حداكثر هفتصد برابر و بيشتر به آن سود داده خواهد شد .\r\nهمان‌گونه كه در بحث اسناد اين گفتار حكيمانه اشاره شد اين سخن به دو صورت ديگر نيز نقل شده : نخست :\r\n« بَشّر مالَ الْبَخِيلِ بِحادِثٍ أو وارِثٍ ؛\r\nبه مال افراد بخيل بشارت ده كه يا حوادث نابودكننده در انتظار آن است و يا وارث » و ديگر اين‌كه :\r\n« إنَّ لَكَ فِي مالِكَ شَريكَيْنِ : الْحَدَثانِ « 3 » وَالْوارِثِ فَإنِ اسْتَطَعْتَ أنْ لا\r\nتَكُونَ أبْخَسُ الشُّرَكاءِ حَظّاً فَافْعَلْ ؛\r\nدر مال تو ( جز تو ) دو شريك هست : حوادث نابودكننده و وارث ، هرگاه بتوانى سهم تو كمتر از آن دو نباشد انجام ده ( بخشى از اموالت را انفاق كن ) » .\r\nشگفت اين‌كه بسيار ديده شده است فرزندان افراد ثروتمند ، انتظار مرگ پدر را مىكشند تا هرچه زودتر بتوانند از اموال او بهره ببرند .\r\nعجيب‌تر از آن اين‌كه در زمان خود ديده‌ايم فرزندان در اواخر عمر پدر ، مال او را ميان خود تقسيم مىكنند و حتى پدر را از نيازمندىهاى زندگى خود محروم مىسازند در حالى كه هنوز زنده و به حكم خدا و قوانين بشرى مالك اموال خويش است .\r\n* * *\r\n\r\n\r\n","description":"","footnote":"\r\n( 1 ) . نحل ، آيهء 96\r\n( 2 ) . بقره ، آيهء 245\r\n( 3 ) . « حَدَثان » بر وزن « ضَرَبان » معانى فراوانى دارد ؛ از جمله رويدادهاى سخت زندگى\r\n","page_name":" 698 ","page_number":698},
  {"content":"\r\n\r\n\r\n336 و قال عليه السلام الْمَسْؤُولُ حُرٌّ حَتَّى يَعِدَ .\r\nامام عليه السلام فرمود :\r\nكسى كه از او درخواستى شده ، تا وعده نداده آزاد است . ( ولى پس از وعده دادن در گرو وعدهء خويش است و تا به آن وفا نكند آزاد نمىشود ) » . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب اين گفتار كوتاه و حكيمانه را از منابع ديگرى نيز نقل كرده ؛ از جمله از جاحظ در المائة المختارة و ابن مسكويه در كتاب الحكمة الخالدة . قابل توجه است كه اين كلام در بسيارى از نسخ و شروح نهج‌البلاغه نيامده ؛ اما ابن ابىالحديد آن را ذكر كرده است . ( مصادر نهج‌البلاغه ، ج 4 ، ص 255 ) .\r\nاضافه مىكنيم كه مرحوم علامهء حلى آن را با اضافه‌اى در كتاب العُدد القوية به اين صورت آورده است : « الْمَسْئُولُ حُرٌّ حَتَّى يَعِدَ وَالْمَسْئُولُ مُسْتَرَقٌّ حَتَّى يُنْجِزَ » . ( العدد القوية ، ص 37 ) .\r\nافزون بر اين‌ها رشيد الدين وطواط كه در قرن ششم مىزيسته در كتاب مطلوب كل طالب ، ص 22 اين جمله را به عين همين عبارت آورده و حلوانى ( از علماى قرن پنجم ) در كتاب نزهة الناظر ، ص 72 با اضافه‌اى شبيه اضافهء مرحوم علامهء حلى ذكر كرده است\r\n","page_name":" 699 ","page_number":699},
  {"content":"\r\n . \r\n","description":"","footnote":"","page_name":" 700 ","page_number":700},
  {"content":"\r\n\r\n\r\nشرح و تفسير انسان در گرو وعده‌هاى خويش است\r\nهمان‌گونه كه اشاره شد ، اين گفتار حكيمانه در بسيارى از نسخه‌هاى نهج‌البلاغه و شروح آن نيامده است . مرحوم فيض‌الاسلام در نسخهء خود و صبحى صالح در نسخه‌اى كه در دست ماست آن را آورده‌اند و ظاهر اين است كه از نسخهء ابن ابى الحديد گرفته‌اند . به هر حال گفتارى است بسيار پرمعنا و حكيمانه .\r\nامام عليه السلام مىفرمايد : « كسى كه از او درخواستى شده ، تا وعده نداده آزاد است » ؛\r\n( الْمَسْؤُولُ حُرٌّ حَتَّى يَعِدَ )\r\n. اشاره به اين‌كه پس از وعده دادن در گرو وعدهء خويش است و تا به آن وفا نكند آزاد نمىشود .\r\nهمان‌گونه كه در بيان اسناد اين گفتار حكيمانه آورديم ، علامهء مجلسى رحمه الله در بحارالانوار آن را از كتاب العدد القوية ، تأليف مرحوم علامهء حلى با اضافه‌اى به اين صورت آورده است :\r\n« الْمَسْئُولُ حُرٌّ حَتَّى يَعِدَ وَالْمَسْئُولُ مُسْتَرَقٌّ حَتَّى يُنْجِزَ ؛\r\nآن‌كس كه از او درخواستى شود آزاد است تا زمانى كه وعده نداده ، و برده است تا زمانى كه به وعدهء خود وفا كند » . « 1 »\r\nروشن است كه حرّيّت و بردگى در اين گفتار حكيمانه جنبهء مجازى دارد\r\n\r\n\r\n","description":"","footnote":"\r\n( 1 ) . بحارالانوار ، ج 75 ، ص 113 ، به نقل از العُدد القوية ، ص 37\r\n","page_name":" 701 ","page_number":701},
  {"content":"\r\n\r\nو منظور اين است كه اشخاص حر از هر نظر آزادند و در قيد اسارت ديگرى نيستند ؛ ولى برده در قيد اسارت ديگرى است و انسان تا وعده نداده آزاد است ؛ اما هرگاه وعده‌اى به ديگرى بدهد گويا زنجير اسارتى را بر گردن خود نهاده و تا به وعده‌اش وفا نكند از گردن او برداشته نخواهد شد .\r\nپيامى كه اين كلام دارد مسئلهء لزوم وفاى به وعده است ؛ مبادا كسى وعده بدهد باز هم خود را آزاد پندارد و گمان كند هيچ وظيفه و مسئوليتى در برابر وعده‌اى كه داده است بر دوش ندارد . بايد خود را همچون اسيرى بداند كه تا وعده‌اش را وفا نكند آزاد نمىشود .\r\n\r\nنكته اهميت وفاى به عهد\r\nبسيارى از افراد در مورد وعده‌ها و عهدهاى خود بىاعتنا و سهل‌انگارند در حالى كه قرآن مجيد و روايات اسلامى به آن اهميت فوق‌العاده‌اى داده‌اند .\r\nقرآن مجيد مىفرمايد : « وَأَوْفُوا بِالْعَهْدِ إِنَّ الْعَهْدَ كَانَ مَسْئُولًا » ؛ به عهد خود وفا كنيد كه از عهد ( در قيامت ) سؤال مىشود » . « 1 »\r\nرسول خدا صلى الله عليه و آله مىفرمايد :\r\n« الْعِدَةُ دَيْنُ وَيْلٌ لِمَنْ وَعَدَ ثُمَّ أخْلَفَ وَيْلٌ لِمَنْ وَعَدَ ثُمَّ أخْلَفَ وَيْلٌ لِمَنْ وَعَدَ ثُمَّ أَخْلَفَ ؛\r\nوعده به منزلهء بدهكارى است . واى به حال كسى كه وعده مىدهد و خلاف مىكند ، واى به حال كسى كه وعده مىدهد و خلاف مىكند ، واى به حال كسى كه وعده مىدهد و خلاف مىكند » . « 2 »\r\nازاين‌روايت استفاده مىشود كه وعده به منزلهء بدهكارى شديد و مؤكد است كه افراد با ايمان بايد به آن عمل كنند . البته از نظر فقهى ، وعده‌هاى ابتدايى كه در\r\n\r\n\r\n","description":"","footnote":"\r\n( 1 ) . اسراء ، آيهء 34\r\n( 2 ) . كنزالعمّال ، روايت 6865 . ( طبق نقل ميزان الحكمة )\r\n","page_name":" 702 ","page_number":702},
  {"content":"\r\n\r\nضمن عقد و قراردادى نباشد واجب‌العمل نيست ؛ ولى از آيات و روايات استفاده مىشود كه مستحب بسيار مؤكدى است ؛ گويا ديوار به ديوار واجبات مؤكد است .\r\nبر اين پايه پيامبر اكرم صلى الله عليه و آله در حديث ديگرى مىفرمايد :\r\n« الواعِدُ بِالْعِدَةِ مِثْلُ الدَّيْنِ أوْ أَشَدَّ ؛\r\nكسى كه وعده‌اى مىدهد ( وعده‌اش ) مانند بدهكارى يا شديدتر از آن است » . « 1 »\r\nاميرمؤمنان على عليه السلام مىفرمايد :\r\n« ما باتَ لِرَجُلٍ عِنْدي مَوْعِدٌ قَطُّ فَباتَ يَتَمَلْمَلُ عَلى فِراشِهِ لِيَغْدُو بِالظَّفَرِ بِحاجَتِهِ أشَدُّ مِنْ تَمَلْمُلِي عَلى فِراشي حِرْصاً عَلَى الْخُروجِ إلَيْهِ مِنْ دَيْنٍ عُدْتُهُ وَخَوْفاً مِنْ عائِقٍ يُوجِبُ الْخُلْفَ فَإِنَّ خُلْفَ الْوَعْدِ لَيْسَ مِنْ أخْلاقِ الْكِرامِ ؛\r\nكسى كه وعده‌اى به او داده‌ام و شب هنگام در بسترش بيدار است و لحظه شمارى مىكند كه صبح شود و نزد من آيد و حاجتش برآورده شود ، ناراحتى و انتظار او هرگز از ناراحتى من شب هنگام در بسترم بيشتر نيست ، چرا كه انتظار مىكشم به سراغ او بروم و از دِين وعدهء او درآيم . مبادا مانعى سبب خلف وعده شود ، زيرا خلف وعده از اخلاق انسان‌هاى با شخصيت و بزرگوار نيست » . « 2 »\r\nروايات دربارهء نكوهش خلف وعده در منابع اسلامى بسيار است . اين گفتار را با حديثى از امام صادق عليه السلام پايان مىدهيم ، فرمود :\r\n« عِدَةُ الْمُؤْمِنِ أَخَاهُ نَذْرٌ لا كَفَّارَةَ لَهُ فَمَنْ أَخْلَفَ فَبِخُلْفِ اللَّهِ بَدَأَ وَلِمَقْتِهِ تَعَرَّضَ وَذَلِكَ قَوْلُهُ\r\n« يَا أَيُّهَا الَّذِينَ آمَنُوا لِمَ تَقُولُونَ ما لاتَفْعَلُونَ كَبُرَ مَقْتاً عِنْدَ اللَّهِ أَنْ تَقُولُوا ما لا تَفْعَلُونَ » ؛ وعدهء مؤمن به برادرش نوعى نذر است ، هرچند كفاره ندارد و هركس خلف وعده كند در واقع با خدا مخالفت كرده و خود را در معرض خشم او قرار داده و اين همان\r\n\r\n\r\n","description":"","footnote":"\r\n( 1 ) . كنزالعمّال ، روايت 6876\r\n( 2 ) . غررالحكم ، ص 120 ، ح 2094\r\n","page_name":" 703 ","page_number":703},
  {"content":"\r\n\r\nچيزى است كه قرآن مىفرمايد : اى كسانى كه ايمان آورده‌ايد چرا سخنى مىگوييد كه به آن عمل نمىكنيد ؟ اين كار موجب خشم عظيم در پيشگاه خداست كه سخنى بگوييد و به آن عمل نكنيد » . « 1 »\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 363 ، ح 1\r\n","page_name":" 704 ","page_number":704},
  {"content":"\r\n\r\n\r\n337 و قال عليه السلام الدَّاعِي بِلَا عَمَلٍ كَالرَّامِي بِلَا وَتَرٍ .\r\nامام عليه السلام فرمود :\r\nآن‌كس كه مردم را ( به نيكىها ) فرا مىخواند ؛ ولى خود به آن عمل نمىكند مانند كماندارى است كه با كمان بدون زه مىخواهد تيراندازى كند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر مىگويد : صدوق در كتاب خصال پيش از سيّد رضى اين كلام شريف را نقل كرده و همچنين ابن شعبهء حرانى در تحف العقول و ابو نعيم اصفهانى در حلية الاولياء با سند از امام صادق عليه السلام نقل كرده‌اند و بعد از سيّد رضى ، قاضى قضاعى در دُستور معالم الحكم با كمى تفاوت و آمُدى در غررالحكم بدون تفاوت آورده‌اند . ( مصادر نهج‌البلاغه ، ج 4 ، ص 255 ) .\r\nاضافه مىكنيم كه اين كلام شريف در كتاب جعفريات كه نويسندهء آن در قرن چهارم و پيش از سيّد رضى مىزيسته از اميرمؤمنان عليه السلام از پيامبر اكرم صلى الله عليه و آله نقل شده است . ( جعفريات ، ص 224 )\r\n","page_name":" 705 ","page_number":705},
  {"content":"\r\n . \r\n","description":"","footnote":"","page_name":" 706 ","page_number":706},
  {"content":"\r\n\r\n\r\nشرح و تفسير دعوت‌كنندهء بىعمل\r\nامام عليه السلام در اين گفتار نورانى به كسانى اشاره مىكند كه مردم را به چيزى فرا مىخوانند كه خود عامل به آن نيستند و بدون شك دعوت آن‌ها بىاثر است ، مىفرمايد : « آن‌كس كه مردم را ( به نيكىها ) فرا مىخواند ولى خود به آن عمل نمىكند مانند كماندارى است كه با كمان بدون زه مىخواهد تيراندازى كند » ؛\r\n( الدَّاعِي بِلَا عَمَلٍ كَالرَّامِي بِلَا وَتَرٍ )\r\n. مىدانيم كمان از دو بخش اصلى تشكيل شده است : اوّل قوسى كه حالت فنرى دارد . دوم زهى كه دو سر قوس را به هم متصل مىكند ( زه را معمولًا از رودهء گوسفند يا مانند آن مىگرفتند و به هم مىتابيدند و بسيار محكم بود ) .\r\nهنگامى كه تيرانداز آمادهء كار مىشد ته چوبهء تير را به زه تكيه مىداد و سپس زه و چوبه را با هم به عقب مىكشيد . قوس كمان جمع مىشد آن‌گاه آن را رها مىكرد ، فشار قوس كمان بر زه سبب مىشد كه تير به سوى مقصد پرتاب شود .\r\nحال اگر كسى تنها قوسى داشته باشد بدون زه آيا مىتواند تيرى پرتاب كند و به هدف بزند ؟ به يقين نه . هرگاه مردم كسى را ببينند كه پيوسته ديگران را به نيكىها دعوت مىكند اما خودش عامل نيست سخن او را باور نمىكنند و هنگامى كه باور نكردند عمل نمىكنند ؛ اما اگر ببينند او پيش از ديگران به گفتار خود عمل مىكند يقين پيدا مىكنند كه گوينده به سخن خود ايمان دارد و از دل مىگويد\r\n\r\n","description":"","footnote":"","page_name":" 707 ","page_number":707},
  {"content":"\r\n\r\nو لاجرم و بر دل مىنشيند و ديگران به آن عمل مىكنند .\r\nتفسير ديگرى كه براى اين حديث شريف شده اين است كه منظور از « داعى » دعا كننده است و معناى جمله اين مىشود : « كسى كه دعا مىكند - مثلًا براى فزونى روزى يا فزونى علم يا نجات در آخرت - ولى كارى انجام نمىدهد ؛ مانند تيراندازى است كه با كمان بدون زه مىخواهد تيراندازى كند » .\r\nشك نيست كه دعا بسيار مؤثر است ؛ اما دعا كننده بايد آنچه را در توان دارد به كار گيرد و آنچه را در توان ندارد از خدا بخواهد .\r\nبا توجه به اين‌كه در بعضى از مصادر اين گفتار حكيمانه ، به جاى « الداعى » ، « العالم » آمده تفسير اول مناسب‌تر به نظر مىرسد .\r\nآيات قرآن مجيد و روايات اسلامى نيز اين حقيقت را تأييد مىكنند كه دعوت مردم به سوى نيكىها بدون عمل كارساز نيست . در خطبهء 175 از اميرمؤمنان على عليه السلام خوانديم كه فرمود :\r\n« أَيُّهَا النَّاسُ ، إِنِّي ، وَاللَّهِ ، مَا أَحُثُّكُمْ عَلَى طَاعَةٍ إِلَّا وَأَسْبِقُكُمْ إِلَيْهَا ، وَلا أَنْهَاكُمْ عَنْ مَعْصِيَةٍ إِلَّا وَأَتَنَاهَى قَبْلَكُمْ عَنْهَا ؛\r\nاى مردم ، به خدا سوگند ! من شما را به هيچ طاعتى ترغيب نمىكنم ، مگر اين كه خودم پيش از شما به آن عمل مىنمايم و شما را از هيچ معصيتى باز نمىدارم ، مگر اين كه خودم پيش از شما از آن دورى مىجويم » .\r\nدر حديث ديگرى از امام صادق عليه السلام مىخوانيم :\r\n« إنَّ الْعالِمَ إذا لَمْ يَعْمَلْ بِعِلْمِهِ زَلَّتْ مَوْعِظَتُهُ عَنِ الْقُلُوبِ كَما يَزِلُّ الْمَطَرُ عَنِ الصَّفا ؛\r\nهرگاه عالم به علمش عمل نكند موعظه و اندرز او از دل‌ها فرو مىريزد ، آن‌گونه كه دانه‌هاى باران از سنگ سخت فرو مىريزد » . « 1 »\r\nقرآن مجيد نيز مىفرمايد : « يَا أَيُّهَا الَّذِينَ آمَنُوا لِمَ تَقُولُونَ مَا لَاتَفْعَلُونَ * كَبُرَ مَقْتاً عِنْدَ اللَّهِ أَنْ تَقُولُوا مَا لَاتَفْعَلُونَ » ؛ اى كسانى كه ايمان آورده‌ايد ! چرا سخنى\r\n\r\n\r\n","description":"","footnote":"\r\n( 1 ) . كافى ، ج 1 ، ص 44 ، ح 3 ؛ بحارالانوار ، ج 2 ، ص 39 ، ح 68\r\n","page_name":" 708 ","page_number":708},
  {"content":"\r\n\r\nمىگوييد كه عمل نمىكنيد ؟ ! * نزد خدا بسيار موجب خشم است كه سخنى بگوييد كه عمل نمىكنيد ! » . « 1 »\r\nاين‌ها در صورتى است كه داعى را به معناى دعوت كننده به نيكىها بدانيم ؛ اما اگر به معناى دعا باشد آن نيز هماهنگ با روايات اسلامى است .\r\nدر حديث پرمعنايى كه علامهء مجلسى رحمه الله آن را در بحارالانوار از كتاب دعوات راوندى نقل كرده مىخوانيم كه امام صادق عليه السلام فرمود :\r\n« أَرْبَعٌ لا يُسْتَجَابُ لَهُمْ دُعَاءٌ رَجُلٌ جَالِسٌ فِي بَيْتِهِ يَقُولُ يَا رَبِّ ارْزُقْنِي فَيَقُولُ لَهُ أَ لَمْ آمُرْكَ بِالطَّلَبِ وَرَجُلٌ كَانَتْ لَهُ امْرَأَةٌ قَدْ غَالَبَهَا ( فدعا عليها ) « 2 » فَيَقُولُ أَلَمْ أَجْعَلْ أَمْرَهَا بِيَدِكَ وَرَجُلٌ كَانَ لَهُ مَالٌ\r\nفَأَفْسَدَهُ فَيَقُولُ يَا رَبِّ ارْزُقْنِي فَيَقُولُ لَهُ أَلَمْ آمُرْكَ بِالْاقْتِصَادِ أَلَمْ آمُرْكَ بِالْإِصْلاحِ ثُمَّ قَرَأَ وَالَّذِينَ إِذا أَنْفَقُوا لَمْ يُسْرِفُوا وَلَمْ يَقْتُرُوا وَكانَ بَيْنَ ذلِكَ قَواماً وَرَجُلٌ كَانَ لَهُ مَالٌ فَأَدَانَهُ بِغَيْرِ بَيِّنَةٍ فَيَقُولُ أَلَمْ آمُرْكَ بِالشَّهَادَةِ ؛\r\nچهار گروهند كه دعاى آن‌ها مستجاب نمىشود ( نخست ) كسى كه در خانه‌اش نشسته ( و دنبال تلاش براى معاش نمىرود ) و عرض مىكند : پروردگارا ! به من روزى ده . خدا در پاسخ او مىگويد :\r\nآيا به تو دستور نداده‌ام كه بايد به دنبال كار و طلب روزى به روى ؟ ، و كسى كه همسرى دارد و پيوسته از دست او ناراحت است و دعا مىكند تا از شر او خلاص شود ، خدا مىفرمايد : مگر به تو حق طلاق ندادم ؟ ، و كسى كه اموال ( فراوانى ) داشته و آن‌ها را بيهوده خرج كرده سپس عرضه مىدارد : خدايا ! به من روزى ده . خداوند به او پاسخ مىدهد : مگر به تو دستور ميانه‌روى ( و هزينه كردن از روى حساب و كتاب ) ندادم و آيا به تو دستور ندادم كه در اصلاح مال بكوشى ؟ سپس امام عليه السلام آيهء 67 سورهء « فرقان » را تلاوت فرمود : « بندگان خدا كسانى هستند كه وقتى انفاق كنند نه اسراف مىكنند و نه سختگيرى و در ميان\r\n\r\n\r\n","description":"","footnote":"\r\n( 1 ) . صف ، آيهء 2 و 3\r\n( 2 ) . در نسخهء دعوات راوندى « فَدَعا عَلَيْها » آمده است\r\n","page_name":" 709 ","page_number":709},
  {"content":"\r\n\r\nاين دو حد اعتدالى دارند » ، و كسى كه اموالى داشته و آن را بدون گرفتن شاهد و گواه وام داده است ( و گيرندهء وام آن را انكار مىكند و او پيوسته دعا مىكند كه خداوندا ! به قلب او بينداز كه بدهى من را بدهد ) خداوند به او مىفرمايد : آيا به تو دستور ندادم كه گواه بگيرى ؟ » . « 1 »\r\nچهار موردى كه در اين روايت ذكر شده همگى در واقع مثال‌هايى است براى كسانى كه دعا مىكنند و عملى كه بر آن‌ها لازم است انجام نمىدهند و بديهى است كه دعا كنندگان بىعمل منحصر به اين چهار مورد نيستند .\r\nمفهوم دعا اين است كه ما حداكثر تلاش خود را براى رسيدن به مقاصد صحيح انجام دهيم و آن‌جا كه توانايى نداريم دعا كنيم : خداوندا ! حل بقيهء مشكل با توست .\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 100 ، ص 12 ، ح 53 به نقل از دعوات راوندى ، ص 33 ، ح 75\r\n","page_name":" 710 ","page_number":710},
  {"content":"\r\n\r\n\r\n338 و قال عليه السلام الْعِلْمُ عِلْمَانِ : مَطْبُوعٌ وَمَسْمُوعٌ ، وَلَا يَنْفَعُ الْمَسْمُوعُ إِذَا لَمْ يَكُنِ الْمَطْبُوعُ .\r\nامام عليه السلام فرمود :\r\nعلم و دانش دو گونه است : فطرى و شنيدنى ( اكتسابى ) و دانش شنيدنى سودى نمىدهد هنگامى كه هماهنگ با فطرى نباشد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله در مصادر در آغاز مىگويد : اين گفتار حكيمانه از امام عليه السلام مشهور است ؛ هم در نثر آمده و هم در شعر و نظم . اربلى در كتاب كشف الغمة آن را از كتاب حافظ جُنابزى ( با توجه به اين‌كه نوشته‌اند از شهرهاى خراسان است به نظر مىرسد معرب گناباد باشد ) نقل مىكند . مىگويد : او كلمات زيبا و پرفايده و آدابى مفيد و جمله‌هايى پربار از كلام اميرمؤمنان عليه السلام نقل كرده ؛ از جمله همين گفتار حكيمانه است كه با اضافه‌اى آن را در كتاب خود آورده است . سپس مرحوم خطيب مضمون آن را در اشعار ابوطالب مكى در كتاب قوت القلوب نقل كرده و او پيش از سيّد رضى رحمه الله مىزيسته است و غزالى در كتاب احياء القلوب اين اشعار را ( كه سه بيت است ) از شخص على بن ابىطالب عليه السلام مىداند . ( مصادر نهج‌البلاغه ، ج 4 ، ص 256 )\r\n","page_name":" 711 ","page_number":711},
  {"content":"\r\n . \r\n","description":"","footnote":"","page_name":" 712 ","page_number":712},
  {"content":"\r\n\r\n\r\nشرح و تفسير هماهنگى دانش فطرى و اكتسابى\r\nامام عليه السلام در اين جا به نكتهء مهمى دربارهء علم و دانش انسانى اشاره كرده ، مىفرمايد : « علم دو گونه است : فطرى و شنيدنى ( اكتسابى ) و دانش شنيدنى ( اكتسابى ) سودى نمىدهد مگر آن‌كه با فطرى همراه باشد » ؛\r\n( الْعِلْمُ عِلْمَانِ :\r\nمَطْبُوعٌ وَمَسْمُوعٌ ، وَلَا يَنْفَعُ الْمَسْمُوعُ إِذَا لَمْ يَكُنِ الْمَطْبُوعُ « 1 » )\r\n. براى اين كلام امام عليه السلام تفسيرهاى مختلفى شده است :\r\nنخست اين‌كه منظور از علم مطبوع ، دانش‌هاى غريزى و وجدانيات است كه انسان از آغاز با الهام الهى در درون جان خود دارد و علم مسموع علومى است كه از طريق شنيدن از دانشمندان و صاحبان تجربه و آگاهى به دست مىآيد و اگر اين دسته از علوم با علوم فطرى انسان هماهنگ نباشد نه‌تنها موجب هدايت نمىشود ؛ بلكه گاه موجب گمراهى است .\r\nالبته نمىتوان انكار كرد كه همهء مردم در علم فطرى يكسان نيستند ؛ بعضى به قدرى تيزبين و ذاتاً هشيارند كه در بسيارى از مسائل نياز به معلم و آموزگار ندارند و بعضى به‌قدرى كندذهن كه حتى در مسائل بديهى گاهى پاى آن‌ها مىلنگد ، بنابراين از همه نمىتوان يكسان انتظار داشت و خداوند نيز هركس را\r\n\r\n\r\n","description":"","footnote":"\r\n( 1 ) . ظاهر اين است كه « كانَ » در اين‌جا تامه است و مفهومش اين است كه اگر علم مطبوع وجود نداشته باشد علم مسموع سودى نمىبخشد\r\n","page_name":" 713 ","page_number":713},
  {"content":"\r\n\r\nبه مقدار استعداد و توانش تكليف مىكند : « لَايُكَلِّفُ اللَّهُ نَفْساً إِلَّا مَا آتَاهَا » . « 1 »\r\nتفسير ديگر اين‌كه منظور از علم مطبوع ، همان بديهياتى است كه هر كسى بدون استدلال آن را مىپذيرد ؛ مانند بطلان اجتماع نقيضين و ارتفاع نقيضين و جمع بين ضدين و علوم ديگرى از اين دست كه پايه و اساس علوم نظرى است و تمام علوم نظرى سرانجام به علوم فطرى باز مىگردد ، زيرا مثلًا اگر ما با استدلال‌هاى قوى ثابت كرديم كه فلان مسئله صحيح است ؛ ولى آيا مىشود در عين اين‌كه صحيح باشد باطل هم باشد ؟ قضيهء امتناع اجتماع نقيضين مىگويد :\r\nامكان ندارد ، بنابراين آنچه با دليل اثبات شده صحيح است و جز آن باطل .\r\nتفسير سوم اين‌كه منظور از علم مطبوع ، علم به اصول اعتقادى مانند توحيد و عدل الهى و معاد است كه تمام آن‌ها با وجدان قابل اثباتند و علم مسموع همان علم به فروع دين است . به يقين اگر علم به اصول نباشد علم به فروع و عمل به آن سودى نمىبخشد .\r\nتفسير چهارم اين‌كه مراد از علم مسموع ، شنيده‌هاست خواه در مسائل اخلاقى باشد يا اصول و فروع بىآن‌كه به صورت ملكه در وجود انسان درآيد و در اعماق جان نفوذ كند و منظور از علم مطبوع ، علم و دانشى است كه در عمق جان انسان رسوخ پيدا مىكند و تبديل به ملكهء انسانى مىشود و مسلم است كه تا چنين حالتى براى انسان حاصل نگردد شنيده‌ها به تنهايى كافى نيست و به تعبير ديگر علم مسموع به تنهايى مانند آبى است كه در ظرف ريخته مىشود ؛ ولى علم مطبوع مانند آبى است كه در پاى درخت مىريزند و در ريشه‌ها و ساقه و برگ و گل و ميوه نفوذ مىكند . اين آب است كه مفيد است نه آبى كه تنها در ظرف جمع شده و هيچ تأثيرى نگذاشته است .\r\nالبته مانعى ندارد كه هر چهار تفسير در كلام امام عليه السلام جمع باشد ، زيرا استعمال\r\n\r\n\r\n","description":"","footnote":"\r\n( 1 ) . طلاق ، آيهء 7\r\n","page_name":" 714 ","page_number":714},
  {"content":"\r\n\r\nلفظ در اكثر از يك معنا جايز است ، بلكه يكى از فنون فصاحت و بلاغت محسوب مىشود .\r\nبه هر روى ، براى رسيدن به كمال علم و دانش بايد همهء اين دستورات را به كار بست ؛ از وجدانيات و بديهيات كمك گرفت ، در اصول اعتقادى راسخ شد و آنچه را انسان فرا گرفته با رياضت و تهذيب نفس به صورت ملكهء باطنى در آورد تا انسان بتواند از اين علوم استفاده كند و مايهء نجات او گردد ، به حقيقت علم و اصل شود و جهلى را كه در لباس علم درآمده از خود دور سازد ، راه مستقيم را پيموده و در بيراهه‌ها گمراه نگردد .\r\nمحتواى اين حديث شريف به صورت سه بيت شعرِ جالب نيز آمده است كه « وطواط » در الغرر والعرر آن را به اميرمؤمنان على عليه السلام نسبت مىدهد ، هر چند « ابوطالب مكى » در قوت القلوب گويندهء آن را بعض الحكماء بدون مشخص كردن نام ذكر كرده ، و اشعار اين است :\r\n رَأَيْتُ الْعَقْلَ عَقْلَيْنِ * فَمَطْبُوعٌ وَمَسْمُوعٌ\r\nوَلا يَنْفَعُ مَسْمُوعٌ * إذا لَمْ يَكُ مَطْبُوعٌ\r\nكَما لا تَنْفَعُ الشَّمْسُ * وَضَوْءُ الْعَيْنِ مَمْنُوعٌ \r\nعقل را دو گونه ديدم : - عقل فطرى و عقل شنيدنى .\r\nعقل شنيدنى سودى نمىبخشد - هنگامى كه عقل فطرى نباشد .\r\nهمان‌گونه كه نور آفتاب سودى نمىبخشد - براى كسانى كه چشم بينا ندارند .\r\n* * *\r\n\r\n","description":"","footnote":"","page_name":" 715 ","page_number":715},
  {"content":"\r\n . \r\n","description":"","footnote":"","page_name":" 716 ","page_number":716},
  {"content":"\r\n\r\n\r\n339 و قال عليه السلام صَوَابُ الرَّأْي بِالدُّوَلِ : يُقْبِلُ بِإِقْبَالِهَا ، وَيَذْهَبُ بِذَهَابِهَا .\r\nامام عليه السلام فرمود :\r\nرأى صائب همراه با قدرت و حكومت است ؛ با آن مىآيد و با آن مىرود .\r\n( تا راى صائب نباشد قدرت به‌دست نمىآيد ، يا تا قدرت\r\nدر دست نباشد رأى صائب حاصل نمىشود ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله مىگويد : اين كلام شريف در غررالحكم با تفاوتى نقل شده است كه نشان مىدهد مصدرى جز نهج‌البلاغه داشته و آن چنين است : « صَوابُ الرَّأْىِ بِالدُّوَلِ وَيَذْهَبُ بِذِهابِها » نيز از مجمع الامثال « ميدانى » آن را با تفاوت ديگرى نقل مىكند و آن چنين است : « صَوابُ الرَّأْىِ بِالدُّوَلِ يَبْقى بِبَقائِها وَيَذْهَبُ بِذِهابِها » . اين تفاوت متن نيز دليل بر تفاوت منبع است . اضافه بر اين مىافزايد : « ميدانى » در مقدمهء مجمع الامثال گفته است كه من اين امثال را از كتب دانشمندان نخستين نقل كرده‌ام ( كسانى كه قاعدتاً پيش از مرحوم سيّد رضى مىزيسته‌اند ، هر چند شخص ميدانى بعد از مرحوم رضى بوده است ) . ( مصادر نهج‌البلاغه ، ج 4 ، ص 257 )\r\n","page_name":" 717 ","page_number":717},
  {"content":"\r\n . \r\n","description":"","footnote":"","page_name":" 718 ","page_number":718},
  {"content":"\r\n\r\n\r\nشرح و تفسير هماهنگى رأى صائب ، با قدرت\r\nامام عليه السلام در اين گفتار حكيمانه به نكتهء مهمى دربارهء رابطهء آراء صحيح با قدرت و حكومت اشاره مىكند و مىفرمايد : « رأى صائب و صحيح ، همراه قدرت و حكومت است ؛ با آن مىآيد و با آن مىرود » ؛\r\n( صَوَابُ الرَّأْي بِالدُّوَلِ :\r\nيُقْبِلُ بِإِقْبَالِهَا ، وَيَذْهَبُ بِذَهَابِهَا )\r\n. براى اين گفتار امام عليه السلام چند تفسير وجود دارد :\r\nنخست اين‌كه تا انسان آراء صحيح و صائبى نداشته باشد نمىتواند حكومت خوبى تشكيل دهد ؛ مديريت‌هاى عالى و قوى سرچشمهء حكومت‌هاى نيرومند و صالح است همراه اين مديريت‌ها آن حكومت‌ها شكل مىگيرد و با از بين رفتن آن ، حكومت‌ها رو به زوال مىنهند . « 1 »\r\nشاعر معروف فارسى زبان ، سعدى شيرازى نيز مىگويد :\r\n عقل و دولت قرين يكدگرند * هر كه را عقل نيست دولت نيست \r\nتفسير ديگر اين‌كه رأى صائب به هنگام قدرت حاصل مىشود ، زيرا افراد قوى و نيرومند براى حفظ قدرت خود مىكوشند تا صحيح‌ترين راه را انتخاب كنند در حالى كه افراد ضعيف و ناتوان آمادگى روحى براى گرفتن تصميم‌هاى صحيح ندارند ، ازاين‌رو با حصول قدرت ، رأى صائب مىآيد و با پشت كردن\r\n\r\n\r\n","description":"","footnote":"\r\n( 1 ) . بنابر اين تفسير « باء » در « بالدول » باء معيت است و همراه بودن دولت را با صواب رأى مىرساند\r\n","page_name":" 719 ","page_number":719},
  {"content":"\r\n\r\nقدرت ، رأى صائب هم از دست مىرود .\r\nتفسير سوم اين‌كه چون افراد به‌قدرت مىرسند هر نظرى اظهار دارند از سوى اطرافيان متملق و چاپلوس نظرى صحيح و صواب معرفى مىشود ، هرچند باطل باشد و به عكس هنگامى كه قدرت از دست برود گروهى ظاهربين صائب‌ترين نظرها را نيز انكار مىكنند .\r\nشبيه همين معنا در كلام ديگرى از مولا اميرمؤمنان عليه السلام در غررالحكم آمده است :\r\n« الدَّوْلَةُ تَرُدُّ خَطَأُ صاحِبِها صَواباً وَصَواب ضِدّهِ خَطاءً ؛\r\nدولت و قدرت ، خطاى صاحب آن‌را صواب جلوه مىدهد و صواب بر ضد آن را خطا مىشمارد » . « 1 »\r\n* * *\r\n\r\n\r\n","description":"","footnote":"\r\n( 1 ) . غررالحكم ، ص 347 ، ح 8001\r\n","page_name":" 720 ","page_number":720},
  {"content":"\r\n\r\n\r\n340 و قال عليه السلام الْعَفَافُ زِينَةُ الْفَقْرِ ، وَالشُّكْرُ زِينَةُ الْغِنَى .\r\nامام عليه السلام فرمود :\r\nعفّت و خويشتن‌دارى ، زينت فقر است و شكر و سپاس ، زينت غنا\r\nو توانگرى است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nبه گفتهء مرحوم خطيب در مصادر اين دو جملهء حكيمانه جزئى از خطبهء معروف وسيله است كه ابن شعبهء حرانى در تحف العقول آورده است ، همان‌گونه كه در وصيت اميرالمؤمنين عليه السلام به فرزندش امام حسين عليه السلام نيز آمده است و همچنين « اربلى » در كشف الغمة در احوال امام جواد عليه السلام از كتاب جنابزى نقل كرده است و افزوده‌اى نيز دارد ( كه در شرح اين كلام نورانى خواهد آمد ) . از جمله كسانى كه آن را نقل كرده‌اند كراجكى كه از معاصران سيّد رضى است در كنز الفوائد با تفاوتى ذكر كرده و همچنين گروه ديگرى از علما و دانشمندان . ( مصادر نهج‌البلاغه ، ج 4 ، ص 257 و 258 )\r\n","page_name":" 721 ","page_number":721},
  {"content":"\r\n . \r\n","description":"","footnote":"","page_name":" 722 ","page_number":722},
  {"content":"\r\n\r\n\r\nشرح و تفسير زينت فقر و غنا\r\nاين گفتار حكيمانه در جلد دوازدهم از همين كتاب در حكمت 68 عيناً تكرار شده و ما در آن‌جا توضيحات لازم را داديم و در اين‌جا مىافزاييم :\r\nامام عليه السلام در اين گفتار حكيمانه به دو نكتهء مهم اشاره كرده نخست مىفرمايد :\r\n« عفت و خويشتن‌دارى زينت فقر است » ؛\r\n( الْعَفَافُ زِينَةُ الْفَقْرِ )\r\n. شخص فقير به حسب ظاهر و به تصوّر تودهء مردم داراى نقطهء ضعفى است ، چراكه دست او از مال دنيا تهى است ؛ اما هرگاه عفت و خويشتن‌دارى داشته باشد ، چشم به مال مردم ندوزد ، از طريق حرام به دنبال كسب مال نگردد و در مقابل اغنيا سر تعظيم فرود نياورد ، اين حالت خويشتن‌دارى كه در عرف عرب « عفت » ناميده مىشود زينت او مىگردد و نقطهء ضعف ظاهرى او را مىپوشاند .\r\nبايد توجه داشت كه « عفاف » و « عفت » تنها به معناى خويشتن‌دارى در برابر آلودگىهاى جنسى نيست آن‌گونه كه در فارسى امروز ما معنا مىشود ، بلكه از نظر واژهء عربى ، هرگونه خويشتن‌دارى در مقابل گناه و كار خلاف را فرا مىگيرد . خداوند دربارهء جمعى از فقراى آبرومند و با ايمان در سورهء « بقره » آيهء 273 مىفرمايد : « يَحْسَبُهُمُ الْجَاهِلُ أَغْنِيَاءَ مِنَ التَّعَفُّفِ » ؛ شخص نادان آن‌ها را براثر عفت ، غنى و ثروتمند مىپندارد » ، بنابراين « عفت » به معناى خوددارى\r\n\r\n","description":"","footnote":"","page_name":" 723 ","page_number":723},
  {"content":"\r\n\r\nكردن از حرام و هرگونه كار خلاف است ؛ خواه در مسائل جنسى باشد يا غير آن .\r\nآن‌گاه در دومين جمله مىفرمايد : « شكر و سپاس‌گزارى ، زينت توانگرى است » ؛\r\n( وَالشُّكْرُ زِينَةُ الْغِنَى )\r\n. ثروتمندان و اغنيا اگر شكر توانگرى را به جا آورند ، نه‌تنها شكر لفظى بلكه شكر عملى را نيز انجام دهند و از آنچه خدا به آن‌ها داده به نيازمندان ببخشند و كارهاى خير انجام دهند و باقيات و صالحاتى از خود به يادگار بگذارند ، بهترين زينت را دارند ؛ اما اگر ثروتمند بخيل و ممسك و خسيس بود لكهء ننگى بر دامان او مىنشيند و در نظرها زشت و نازيبا جلوه مىكند .\r\nشايان توجه است كه مرحوم اربلى در كتاب كشف الغمة اين كلام حكيمانه را با اضافات زيادى در مورد امورى كه زينت بر امور ديگرى مىشود از امام عليه السلام به اين طريق نقل كرده است :\r\n« الْعَفَافُ زِينَةُ الْفَقْرِ وَالشُّكْرُ زِينَةُ الْغِنَى وَالصَّبْرُ زِينَةُ الْبَلاءِ وَالتَّوَاضُعُ زِينَةُ الْحَسَبِ وَالْفَصَاحَةُ زِينَةُ الْكَلامِ وَالْعَدْلُ زِينَةُ الْإِيمَانِ وَالسَّكِينَةُ زِينَةُ الْعِبَادَةِ وَالْحِفْظُ زِينَةُ الرِّوَايَةِ وَخَفْضُ الْجَنَاحِ زِينَةُ الْعِلْمِ وَحُسْنُ الْأَدَبِ زِينَةُ الْعَقْلِ وَبَسْطُ الْوَجْهِ زِينَةُ الْحِلْمِ وَالْإِيثَارُ زِينَةُ الزُّهْدِ وَبَذْلُ الْمَجْهُودِ زِينَةُ النَّفْسِ وَكَثْرَةُ الْبُكَاءِ زِينَةُ الْخَوْفِ وَالتَّقَلُّلُ زِينَةُ الْقَنَاعَةِ وَتَرْكُ الْمَنِّ زِينَةُ الْمَعْرُوفِ وَالْخُشُوعُ زِينَةُ الصَّلاةِ وَتَرْكُ مَا لا يَعْنِي زِينَةُ الْوَرَعِ ؛\r\nعفت ( و خويشتن‌دارى ) زينت فقر است و شكر زينت غنا و ثروتمندى ، صبر زينت بلا و مصيبت است و تواضع زينت شخصيت ، فصاحت زينت كلام است و عدالت زينت ايمان ، آرامش زينت عبادت است و حفظ كردن زينت روايت ، فروتنى زينت علم است و ادب زينت عقل ، گشادگى چهره زينت حلم است و ايثار و فداكارى زينت زهد ، بخشش به مقدار آنچه انسان در توان دارد زينت روح است و كثرت گريه زينت خوف از خدا ، مصرف كم زينت قناعت است و ترك منت زينت كار خير و بخشش ، خشوع زينت نماز است و ترك آنچه مربوط به\r\n\r\n","description":"","footnote":"","page_name":" 724 ","page_number":724},
  {"content":"\r\n\r\nانسان نيست زينت ورع و پرهيزكارى » . « 1 »\r\nآرى هر يك از صفات برجستهء انسانى و نعمت‌هاى الهى بايد آثارى در اعمال و رفتار انسان بگذارد . اگر اين آثار نمايان باشد زينت آن محسوب مىشود و اگر نباشد زشت است . آن‌ها كه گرفتار مصيبت مىشوند اگر صبر و شكيبايى پيشه كنند آبرومندند و اگر بىتابى و جزع كنند رفتار آن‌ها زشت خواهد بود .\r\nافراد باشخصيت و همچنين عالمان و دانشمندان اگر تواضع كنند به شخصيت و علم خود زينت بخشيده‌اند و اگر كبر و غرور پيشه كنند شخصيت و علم خود را زشت نشان داده‌اند و همچنين تمام نعمت‌هاى الهى و صفات برجستهء انسانى و حوادث سخت زندگى را . امام عليه السلام در گفتار حكيمانه‌اى كه مرحوم سيّد رضى نقل كرده است به دو بخش از آن ؛ يعنى زينت فقر و زينت غنا اشاره كرده و به نظر مىرسد سيّد رضى رحمه الله آن را از روايت مفصلى كه نقل كرديم برگزيده و به اصطلاح ، تقطيع كرده است .\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 75 ، ص 80 ، ح 65 به نقل از كشف الغمة ، ج 2 ، ص 347\r\n","page_name":" 725 ","page_number":725},
  {"content":"\r\n . \r\n","description":"","footnote":"","page_name":" 726 ","page_number":726},
  {"content":"\r\n\r\n\r\n341 و قال عليه السلام يَوْمُ الْعَدْلِ عَلَى الظَّالِمِ أَشَدُّ مِنْ يَوْمِ الْجَوْرِ عَلَى الْمَظْلُومِ !\r\nامام عليه السلام فرمود :\r\nروز اجراى عدل بر ستمگر ، سخت‌تر است از روز ظلم كردن ستمگر بر مظلوم . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين گفتار حكيمانه تحت شمارهء 241 با تفاوتى كه بعداً اشاره خواهيم كرد گذشت و مرحوم خطيب در آن‌جا وعده داد كه در ذيل گفتار حكيمانهء مورد بحث به مدارك ديگرى جز نهج‌البلاغه اشاره كند . در اين‌جا مىگويد : وطواط در كتاب الغُرر والعُرر با همين عبارات آن را آورده و همچنين آمُدى در غررالحكم . ( مصادر نهج‌البلاغه ، ج 4 ، ص 258 )\r\n","page_name":" 727 ","page_number":727},
  {"content":"\r\n . \r\n","description":"","footnote":"","page_name":" 728 ","page_number":728},
  {"content":"\r\n\r\n\r\nشرح و تفسير روز اجراى عدل بر ستمگران\r\nهمان‌گونه كه در ذكر سند اين كلام حكيمانه اشاره شد پيش از اين نيز با تفاوتى تحت شمارهء 241 آمده در آن‌جا چنين ذكر شده بود :\r\n« يَوْمُ الْعَدْلِ عَلَى الظَّالِمِ أَشَدُّ مِنْ يَوْمِ الْجَوْرِ عَلَى الْمَظْلُومِ ! »\r\n. در واقع كلام حكيمانهء مورد بحث مىتواند شرحى بر روايت 241 باشد ، زيرا در آن‌جا گفته شده بود « يوم المظلوم » در اين‌جا مىفرمايد : « يوم العدل » بنابراين منظور از روز مظلوم ، روز اجراى عدالت است نسبت به ظالم و گرفتن انتقام مظلوم از ستمگر و همان‌گونه كه در آن‌جا اشاره كرديم دربارهء اين روز ، خواه روز عدالتش ناميم يا روز مظلوم ، دو احتمال هست : نخست اين‌كه منظور از آن روز رستاخيز است كه بسيارى از شارحان نهج‌البلاغه آن را پذيرفته‌اند و در اين صورت شدت اين روز نسبت به روز ظلم و جور آشكار است ؛ دنيا و ستم‌هاى ستمگران هرچه باشد به سرعت مىگذرد ؛ اما مجازات آن‌ها در قيامت پايدار و برقرار است . هم از نظر طول زمان بيشتر است و هم از نظر كيفيت مجازات الهى ، شديدتر .\r\nتفسير ديگر اين‌كه منظور از روز اجراى عدالت اعم از دنيا و آخرت است ، زيرا تاريخ نشان مىدهد كه بسيارى از ظالمان در همين دنيا به مجازات‌هاى سختى گرفتار شده‌اند و حتى در عمر كوتاه خود نيز بارها صحنهء آن را ديده‌ايم\r\n\r\n","description":"","footnote":"","page_name":" 729 ","page_number":729},
  {"content":"\r\n\r\nكه اگر آن را جمع‌آورى كنيم كتابى مىشود .\r\nبا توجه به مطلق بودن كلمهء « عدل » تفسير دوم مناسب‌تر به نظر مىرسد به خصوص اين‌كه جور در دنيا واقع مىشود و اگر عدل هم در دنيا باشد تناسب بيشترى دارد و مىدانيم كه مجازات‌هاى ظالمان در دنيا مانع از مجازات آن‌ها در آخرت نيست و بايد كفارهء ظلم خود را هم در دنيا بدهند و هم در آخرت ، بنابراين كلام حكيمانهء پيش‌گفته ، مفهوم عامى دارد كه دنيا و آخرت ، هر دو را فرا مىگيرد .\r\nبنابر آنچه گفته شد جملهء « يَوْمَ الْجَوْرِ عَلَى الْمَظْلُومِ » نيز شرح « يَوْمَ الظّالِمُ عَلَى الْمَظْلُومِ » است ؛ يعنى روز ظلم ظالم نسبت به مظلوم .\r\nاميرمؤمنان على عليه السلام در سخنان ديگرش نيز با تعبيرات ديگرى به اين حقيقت اشاره كرده مىفرمايد :\r\n« لِلظَّالِمِ غَداً يَكْفِيهِ عَضُّهُ يَدَيْه ؛\r\nظالم فردايى دارد كه هر دو دست خود را با دندان مىگزد و همين براى او كافى است » . « 1 »\r\nاز آيات قرآن مجيد و روايات اسلامى نيز استفاده مىشود كه خدا در همين دنيا ظالمانى بر ظالمان ديگر مسلط مىكند كه از آن‌ها انتقام بگيرند . امام باقر عليه السلام در حديثى مىفرمايد :\r\n« مَا انْتَصَرَ اللَّهُ مِنْ ظالِمٍ إِلّا بِظالِمٍ وَذلِكَ قَوْلُهُ عَزَّوَجَلَّ :\r\n« وَكَذَلِكَ نُوَلِّى بَعْضَ الظَّالِمِينَ بَعْضاً » « 2 » ؛ خداوند از ظالمان به‌وسيلهء ظالمان انتقام مىگيرد و اين همان است كه در قرآن فرمود : اين‌گونه بعضى از ظالمين را بر بعضى مسلط مىكنيم » . « 3 »\r\nمىدانيم : اگر عادلى بخواهد انتقام مظلومى را بگيرد اولًا روى حساب و قانون عدالت رفتار مىكند ، ثانياً چون از دست شخص عادلى ضربه مىخورد ، بر او گواراتر است از اين‌كه از دست ظالم ديگرى همچون خودش ضربهء\r\n\r\n\r\n","description":"","footnote":"\r\n( 1 ) . بحارالانوار ، ج 74 ، ص 399 ، ح 18\r\n( 2 ) . انعام ، آيهء 129 .\r\n( 3 ) . كافى ، ج 2 ، ص 334 ، ح 19\r\n","page_name":" 730 ","page_number":730},
  {"content":"\r\n\r\nبىحساب و كتاب بخورد .\r\nاز اين‌ها گذشته ، روايات ، نكتهء دقيق ديگرى را بيان مىكند و آن اين‌كه ظالم در همان لحظه كه ظلم مىكند بخشى از دين و ايمان خود را از دست مىدهد و اين انتقام بزرگى است . امام صادق عليه السلام فرمود :\r\n« أَمَا إِنَّ الْمَظْلُومَ يَأْخُذُ مِنْ دِينِ الظَّالِمِ أَكْثَرَ مِمَّا يَأْخُذُ الظَّالِمُ مِنْ مَالِ الْمَظْلُومِ ؛\r\nبدانيد مظلوم از دين ظالم بيش از آنچه ظالم از مال مظلوم مىگيرد خواهد گرفت » . « 1 »\r\nدر حديث ديگرى از رسول خدا صلى الله عليه و آله مىخوانيم :\r\n« مَنْ خَافَ الْقِصَاصَ كَفَّ عَنْ ظُلْمِ النَّاسِ ؛\r\nكسى كه از قصاص ( در دنيا و آخرت ) بترسد از ظلم مردم خوددارى مىكند » . « 2 »\r\nاضافه بر اين ، از روايات استفاده مىشود كه مجازات و كيفر ظلم و ستم سريع‌تر از هر گناه ديگرى به انسان مىرسد ، همان‌گونه كه نيكوكارى دربارهء ديگران سريع‌تر از كارهاى خير ديگر پاداشش به انسان‌ها خواهد رسيد . در كتاب شريف كافى از امام باقر عليه السلام نقل شده است كه فرمود :\r\n« إِنَّ أَسْرَعَ الْخَيْرِ ثَوَاباً الْبِرُّ وَإِنَّ أَسْرَعَ الشَّرِّ عُقُوبَةً الْبَغْي ؛\r\nسريع‌ترين چيزى كه ثوابش به انسان مىرسد نيكوكارى در حق ديگران و سريع‌ترين شرى كه كيفرش دامان انسان را مىگيرد ظلم و ستم است » . « 3 »\r\nاين مسئله به‌قدرى داراى اهميت است كه امام باقر عليه السلام در حديث ديگرى مىفرمايد : در كتاب على عليه السلام آمده است :\r\n« ثَلاثُ خِصَالٍ لا يَمُوتُ صَاحِبُهُنَّ أَبَداً حَتَّى يَرَى وَبَالَهُنَّ الْبَغْيُ وَقَطِيعَةُ الرَّحِمِ وَالْيَمِينُ الْكَاذِبَةُ يُبَارِزُ اللَّهَ بِهَا ؛\r\nسه عمل است كه صاحب آن‌ها هرگز از دنيا نمىرود تا و بال و آثار سوء آن را ببيند : ظلم\r\n\r\n\r\n","description":"","footnote":"\r\n( 1 ) . كافى ، ج 2 ، ص 334 ، ح 22\r\n( 2 ) . همان ، ص 335 ، ح 23\r\n( 3 ) . همان ، ص 459 ، ح 1 . اين حديث شريف از امام سجاد على بن الحسين عليه السلام نيز نقل شده است . ( همان ، ح 4 )\r\n","page_name":" 731 ","page_number":731},
  {"content":"\r\n\r\nو قطع رحم و قسم دروغين كه با اين‌ها با خدا مبارزه مىكند » . « 1 »\r\nاين سخن را با حديث ديگرى از امام صادق عليه السلام پايان مىدهيم . آن‌جا كه فرمود :\r\n« مَا مِنْ ذَنْبٍ أَجْدَرَ أَنْ يُعَجِّلَ اللَّهُ لِصَاحِبِهِ الْعُقُوبَةَ فِي الدُّنْيَا مَعَ مَا يَدَّخِرُ لَهُ فِي الْآخِرَةِ مِنَ الْبَغْيِ وَقَطِيعَةِ الرَّحِمِ إِنَّ الْباطِلَ كانَ زَهُوقاً ؛\r\nسزاوارترين گناهانى كه خداوند عقوبتش را در دنيا به‌زودى به صاحبش مىرساند به اضافهء كيفرهايى كه در آخرت براى او ذخيره كرده ، ظلم و قطع رحم است » . « 2 »\r\nدر ذيل كلام حكيمانهء 241 نيز بحث‌هاى مهم ديگرى در زمينهء تفسير حكمت مورد بحث داشتيم .\r\n* * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 347 ، ح 4\r\n( 2 ) . بحارالانوار ، ج 72 ، ص 277\r\n","page_name":" 732 ","page_number":732},
  {"content":"\r\n\r\n\r\n342 و قال عليه السلام الْغِنَى الْأَكْبَرُ الْيَأْسُ عَمَّا فِي أَيْدِي النَّاسِ .\r\nامام عليه السلام فرمود :\r\nبرترين بىنيازى ، يأس و چشم‌پوشى است از آنچه در دست مردم است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر مىگويد : نسخه‌هاى نهج‌البلاغه جز نسخهء ابن ابىالحديد اين گفتار حكيمانه را نياورده‌اند و به عقيدهء او نسخهء نهج‌البلاغه‌اى كه نزد ابن ابىالحديد بوده كامل‌ترين نسخه‌هاى آن است و به همين دليل مرحوم آية اللَّه شيخ محمد حسين آل كاشف الغطاء رحمه الله نسخه‌اى را كه بر آن حاشيه زده با قلم خودش آن را به‌وسيلهء نسخهء ابن ابىالحديد اصلاح و تكميل كرده است . سپس مىنويسد : اصل اين سخن طبق آنچه ابونعيم در كتاب حلية الاولياء آورده ، از رسول خدا صلى الله عليه و آله نقل شده است كه از آن حضرت پرسيدند : غنا و بىنيازى چيست ؟ فرمود : « الْيَأسُ عَمّا في أيْدِى النّاسِ » . ( مصادر نهج‌البلاغه ، ج 4 ، ص 258 )\r\n","page_name":" 733 ","page_number":733},
  {"content":"\r\n . \r\n","description":"","footnote":"","page_name":" 734 ","page_number":734},
  {"content":"\r\n\r\n\r\nشرح و تفسير برترين بىنيازى\r\nهمان‌گونه كه در شرح مصادر اين گفتار حكيمانه آمد ، اين حديث شريف تنها در نسخهء ابن ابىالحديد آمده است و ديگران آن را در شروح خود نياورده‌اند و به همين دليل ، سخنى دربارهء آن نگفته‌اند ، جز بعضى ؛ مانند مرحوم مغنية كه آن را از ابن ابىالحديد گرفته و شرح كوتاه و مختصرى كرده است .\r\nبه هر حال امام عليه السلام در اين گفتار حكيمانه به نكته‌اى اخلاقى و مهم اشاره كرده مىفرمايد : « برترين بىنيازى آن است كه از آنچه در دست مردم است چشم بپوشى و مأيوس باشى » ؛\r\n( الْغِنَى الْأَكْبَرُ الْيَأْسُ عَمَّا فِي أَيْدِي النَّاسِ )\r\n. اين يك واقعيت است كه هركس چشمداشتى به اموال و امكانات و مقامات ديگران داشته باشد به همان نسبت كوچك و موهون مىشود ؛ خواه دست نياز به سوى آن‌ها دراز كند و يا اين حالت را به سوى ديگرى نشان دهد و تا انسان به اموال و امكانات ديگران بىاعتنا نباشد حقيقت غنا و بىنيازى را درك نمىكند .\r\n« غنى » تنها با داشتن ثروت نيست . بسيارند ثروتمندانى كه در واقع فقيرند ، زيرا چنان بخيلند كه نه ديگران از ثروتشان استفاده مىكنند و نه حتى خودشان ، و چنان حريصند كه به آنچه دارند قانع نيستند و چشم به اموال و ثروت‌هاى ديگران دوخته‌اند . اين‌گونه افراد در عين غناى ظاهرى ، در باطن ، فقير و بيچاره‌اند .\r\n\r\n","description":"","footnote":"","page_name":" 735 ","page_number":735},
  {"content":"\r\n\r\nدر مقابل ، كسانى هستند كه زندگى ساده و زاهدانه‌اى دارند و به حسب ظاهر دستشان از مال دنيا كوتاه است ؛ اما همان را كه دارند با ديگران تقسيم مىكنند و هرگز چشم به اموال و ثروت ديگران نمىدوزند . اين‌ها گرچه در چشم ظاهربينان فقيرند ؛ اما از نظر اولياء اللَّه برترين اغنيا محسوب مىشوند .\r\nدر واقع آنچه امام عليه السلام در اين كلام نورانى فرموده مىتواند برگرفته از آيات قرآن مجيد باشد . آن‌جا كه قرآن ، پيامبر اكرم صلى الله عليه و آله را مخاطب ساخته چنين مىگويد : « وَلَا تَمُدَّنَّ عَيْنَيْكَ إِلَى مَا مَتَّعْنَا بِهِ أَزْوَاجاً مِّنْهُمْ زَهْرَةَ الْحَيَاةِ الدُّنيَا لِنَفْتِنَهُمْ فِيهِ وَرِزْقُ رَبِّكَ خَيْرٌ وَأَبْقَى » ؛ و هرگز چشمان خود را به نعمت‌هاى مادّى ، كه به گروه‌هايى از آنان داده‌ايم ، ميفكن ! اين‌ها شكوفه‌هاى زندگى دنياست ؛ تا آنان را در آن بيازماييم ؛ و روزىِ پروردگارت بهتر و پايدارتر است ! » . « 1 »\r\nشبيه همين معنا در آيهء 88 سورهء « حجر » نيز آمده است .\r\nامام عليه السلام طبق روايت غررالحكم همين معنا را با تعبير ديگرى بيان كرده چنين مىفرمايد :\r\n« نالَ الْغِنى مَنْ رَزَقَ الْيَأْسَ عَمّا فِي أيْدِي النَّاسَ ؛\r\nكسى كه خداوند به او بىاعتنايى نسبت به آنچه در دست مردم است عطا فرموده ، به حقيقت غنا رسيده است » . « 2 »\r\nاين مسئله به اندازه‌اى اهميت دارد كه كلينى رحمه الله در كتاب شريف كافى بابى تحت عنوان « الاستغناء عن الناس » ذكر كرده و روايات بسيارى در اين زمينه از ائمهء معصوم عليهم السلام نقل كرده است ؛ از جمله در حديثى از امام سجاد عليه السلام آمده است :\r\n« رَأَيْتُ الْخَيْرَ كُلَّهُ قَدِ اجْتَمَعَ فِي قَطْعِ الطَّمَعِ عَمَّا فِي أَيْدِي النَّاسِ وَمَنْ لَمْ يَرْجُ النَّاسَ فِي شَيْءٍ وَرَدَّ أَمْرَهُ إِلَى اللَّهِ عَزَّوَجَلَّ فِي جَمِيعِ أُمُورِهِ اسْتَجَابَ اللَّهُ عَزَّوَجَلَّ لَهُ فِي كُلِّ شَيْءٍ ؛\r\nتمام نيكىها را در طمع نورزيدن به آنچه در دست مردم است ديدم\r\n\r\n\r\n","description":"","footnote":"\r\n( 1 ) . طه ، آيهء 131\r\n( 2 ) . غررالحكم ، ص 104 ، ح 1845\r\n","page_name":" 736 ","page_number":736},
  {"content":"\r\n\r\nو كسى كه قطع اميد از مردم كند و كار خود را در جميع امور به خداى متعال واگذارد خدا خواستهء او را در همه چيز برمىآورد » . « 1 »\r\nدر حديث ديگرى از امام صادق عليه السلام مىخوانيم :\r\n« إِذَا أَرَادَ أَحَدُكُمْ أَنْ لا يَسْأَلَ رَبَّهُ شَيْئاً إِلَّا أَعْطَاهُ فَلْيَيْأَسْ مِنَ النَّاسِ كُلِّهِمْ وَلا يَكُونُ لَهُ رَجَاءٌ إِلَّا عِنْدَاللَّهِ فَإِذَا عَلِمَ اللَّهُ عَزَّوَجَلَّ ذَلِكَ مِنْ قَلْبِهِ لَمْ يَسْأَلِ اللَّهَ شَيْئاً إِلَّا أَعْطَاهُ ؛\r\nهرگاه كسى از شما اراده مىكند كه چيزى از خدا نخواهد مگر اين‌كه به او بدهد ، از آنچه در دست همهء مردم است چشم‌پوشى كند و اميدش تنها به خدا باشد . هرگاه خداوند چنين حالتى را در قلب او ببيند هرچه از خدا بخواهد به او مىدهد » . « 2 »\r\nاهميت اين موضوع از نظر عقل علاوه بر نقل ، به‌قدرى آشكار است كه در آثار قديمى كه از حكماى يونان رسيده نيز به خوبى منعكس است ؛ از جمله داستان معروف اسكندر و ديوژن است : « اسكندر پس از آن‌كه ايران را فتح كرد و فتوحات زيادى نصيبش شد ، همه آمدند در مقابلش كرنش و تواضع كردند .\r\nديوژن نيامد و به او اعتنا نكرد . آخر دل اسكندر طاقت نياورد ، گفت ما مىرويم سراغ ديوژن . سراغ ديوژن در بيابان رفت . او هم به قول امروزىها حمّام آفتاب گرفته بود . اسكندر مىآمد . آن نزديكىها كه سر و صداى اسب‌ها و غيره بلند شد او كمى بلند شد ، نگاهى كرد و ديگر اعتنا نكرد ، دومرتبه خوابيد تا وقتى كه اسكندر با اسب بالاى سرش رسيد . همان جا ايستاد و گفت : بلند شو . دو سه كلمه با او حرف زد و او جواب داد . در آخر اسكندر به او گفت : چيزى از من بخواه . گفت : فقط يك چيز مىخواهم . گفت : چه ؟ گفت : سايه‌ات را از سر من كم كن ، من اين‌جا آفتاب گرفته بودم ، آمدى سايه انداختى و جلوى آفتاب را گرفتى .\r\nوقتى كه اسكندر با سران سپاه خودش برگشت ، سران گفتند : عجب آدم پستى\r\n\r\n\r\n","description":"","footnote":"\r\n( 1 ) . كافى ، ج 2 ، ص 148 ، ح 3\r\n( 2 ) . همان ، ح 2\r\n","page_name":" 737 ","page_number":737},
  {"content":"\r\n\r\nبود ، عجب آدم حقيرى ! آدم يعنى اين‌قدر پست ! دولت عالم به او رو آورده ، او مىتوانست همه چيز بخواهد ؛ ولى اسكندر در مقابل روح ديوژن خرد شده بود » .\r\nجمله‌اى گفته كه در تاريخ مانده است ، گفت : « اگر اسكندر نبودم دوست داشتم ديوژن باشم » . « 1 »\r\n* * *\r\n\r\n\r\n","description":"","footnote":"\r\n( 1 ) . اين داستان را مرحوم علامهء مطهرى در چند مورد از كتاب‌ها و سخنرانىهاى خود آورده است ؛ از جمله مجموعهء آثار استاد شهيد مطهرى ( سيرهء نبوى ) ، ج 16 ، ص 90\r\n","page_name":" 738 ","page_number":738},
  {"content":"\r\n\r\n\r\n343 و قال عليه السلام الأَقَاوِيلُ مَحْفُوظَةٌ وَالسَّرَائِرُ مَبْلُوَّةٌ ، وَ « كُلُّ نَفْسٍ بِمَا كَسَبَتْ رَهِينَةٌ » ، وَالنَّاسُ مَنْقُوصُونَ مَدْخُولُونَ إِلَّا مَنْ عَصَمَ اللَّهُ : سَائِلُهُمْ مُتَعَنِّتٌ ، وَمُجِيبُهُمْ مُتَكَلِّفٌ ، يَكَادُ أَفْضَلُهُمْ رَأْياً يَرُدُّهُ عَنْ فَضْلِ رَأْيِهِ الرِّضَى وَالسُّخْطُ ، وَيَكَادُ أَصْلَبُهُمْ عُوداً تَنْكَؤُهُ اللَّحْظَةُ ، وَتَسْتَحِيلُهُ الْكَلِمَةُ الْوَاحِدَةُ !\r\nامام عليه السلام فرمود :\r\nگفتار انسان‌ها نگهدارى مىشود و باطن آن‌ها آزموده خواهد شد و هركس در گرو اعمال خويش است . مردم همگى در نُقصانند و داراى عيوبى هستند جز كسى كه خدا او را حفظ كند ( زيرا ) سؤال‌كنندگان آنان درپى بهانه‌جويى و آزارند و پاسخ‌دهندگان ، توجيه‌گر و گرفتار تكلفند . حتى برترين آن‌ها از نظر فكر وانديشه ، به سبب حب وبغض ، از رأى خود بازمىگردد و با استقامت‌ترين آن‌ها ( گاه ) با يك نگاه يا يك كلمه دگرگون مىشوند ( از چنين افرادى بايد به خدا پناه برد ) . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر تنها مدرك ديگرى كه براى اين گفتار حكيمانه آورده ، غررالحكم آمُدى است با تفاوتى كه نشان مىدهد از منبع ديگرى آن را دريافت داشته است . ( مصادر نهج‌البلاغه ، ج 4 ، ص 259 ) .\r\n","page_name":" 739 ","page_number":739},
  {"content":"\r\n\r\n\r\n\r\n","description":"","footnote":"\r\nاضافه بر اين علامهء ديلمى رحمه الله در كتاب اعلام الدين اين كلام شريف را با اضافات فراوانى كه در ذيل آن نقل كرده ، آورده است كه نشان مىدهد منبع ديگرى در اختيار داشته است . ( اعلام الدين ، ص 465 )\r\n","page_name":" 740 ","page_number":740},
  {"content":"\r\n\r\n\r\nشرح و تفسير هركس در گرو اعمال خويش است\r\nامام عليه السلام در اين گفتار حكيمانه دربارهء چند خطر كه در انتظار انسان‌هاست هشدار مىدهد :\r\nنخست مىفرمايد : « گفتار انسان‌ها نگهدارى مىشود » ؛\r\n( الأَقَاوِيلُ مَحْفُوظَةٌ )\r\n. همان‌گونه كه قرآن مجيد مىفرمايد : « وَلَقَدْ خَلَقْنَا الْإِنْسَانَ وَنَعْلَمُ مَا تُوَسْوِسُ بِهِ نَفْسُهُ وَنَحْنُ أَقْرَبُ إِلَيْهِ مِنْ حَبْلِ الْوَرِيدِ * إِذْ يَتَلَقَّى الْمُتَلَقِّيَانِ عَنِ الْيَمِينِ وَعَنِ الشِّمَالِ قَعِيدٌ * مَّا يَلْفِظُ مِنْ قَوْلٍ إِلَّا لَدَيْهِ رَقِيبٌ عَتِيدٌ » ؛ ما انسان را آفريديم و وسوسه‌هاى نفس او را مىدانيم ، و ما به او از رگ قلبش نزديك‌تريم ! * ( به خاطر بياوريد ) هنگامى را كه دو فرشتهء راست و چپ كه ملازم انسانند اعمال او را دريافت مىدارند . * انسان هيچ سخنى را بر زبان نمىآورد مگر اين كه فرشته‌اى مراقب و آماده براى ( ضبط ) آن است ! » . « 1 »\r\nدر حديثى مىخوانيم : معاذ بن جبل از پيامبر اكرم صلى الله عليه و آله پرسيد : چه چيز مىتواند مرا وارد بهشت كند و از دوزخ دور دارد ؟ رسول خدا صلى الله عليه و آله دستورى به او دادند و در آخر فرمودند :\r\n« إلّا أُخْبِرُكَ بِمِلاكِ ذلِكَ كُلّهِ ؛\r\nآيا اساس و ريشهء همهء اين‌ها را به تو بگويم ؟ » معاذ گفت : « آرى يا رسول اللَّه » پيامبر اكرم صلى الله عليه و آله فرمود :\r\n« كَفّ عَلَيْكَ هذا وَأشارَ إلى لِسانِهِ ؛\r\nاين را حفظ كن ، و اشاره به زبان خود نمود » . « 2 »\r\n\r\n\r\n","description":"","footnote":"\r\n( 1 ) . ق ، آيهء 16 - / 18\r\n( 2 ) . كتاب الترغيب و الترهيب ، طبق نقل ميزان الحكمة ، ح 18214\r\n","page_name":" 741 ","page_number":741},
  {"content":"\r\n\r\nدر دومين هشدار مىفرمايد : « باطن اشخاص آزموده خواهد شد » ؛\r\n( وَالسَّرَائِرُ مَبْلُوَّةٌ )\r\n. انسان‌ها در كشاكش امتحان‌هاى سخت قرار مىگيرند تا آنچه در باطن دارند آشكار گردد و معلوم شود تا چه حد در ادعاهاى خود صادقند . همان‌گونه كه قرآن مجيد خطاب به ياران پيامبر اكرم صلى الله عليه و آله مىفرمايد : « وَلَنَبْلُوَنَّكُمْ حَتَّى نَعْلَمَ الْمُجَاهِدِينَ مِنْكُمْ وَالصَّابِرِينَ وَنَبْلُوَ أَخْبَارَكُمْ » ؛ ما همهء شما را قطعاً مىآزماييم تا معلوم شود مجاهدان واقعى و صابران از ميان شما كيانند ، و اخبار شما را بيازماييم ! » . « 1 »\r\nدر حديث شريفى از اميرمؤمنان على عليه السلام در خطبة الوسيلة مىخوانيم :\r\n« وَالْأَيَّامُ تُوضِحُ لَكَ السَّرَائِرَ الْكَامِنَة ؛\r\nگذشت روزگار آنچه را در باطن نهفته شده براى تو آشكار مىسازد » . « 2 » در ذيل حكمت 217 و در ذيل گفتار حكيمانهء 93 بحث‌هاى مشروحى دربارهء مسئلهء امتحان و اهداف آن و نقش حوادث در ظاهر ساختن باطن انسان‌ها داشتيم .\r\nسپس امام عليه السلام به سراغ هشدار رفته و با استفاده از يكى از آيات قرآن مىفرمايد : « و هركس در گرو اعمال خويش است » ؛ « وَكُلُّ نَفْسٍ بِمَا كَسَبَتْ رَهِينَةٌ » . « 3 »\r\n« رَهينَة » به معناى گروگان از مادهء ( رهن ) گرفته شده و آن وثيقه‌اى است كه معمولًا شخص وام‌گيرنده به طلبكار مىدهد . از اين تعبير استفاده مىشود كه تمام وجود انسان‌ها در گرو اعمالى است كه انجام مىدهند و تا وظيفهء خود را انجام ندهند اين گروگان آزاد نمىشود .\r\n\r\n\r\n","description":"","footnote":"\r\n( 1 ) . محمد ، آيهء 31\r\n( 2 ) . كافى ، ج 8 ، ص 23 ، ح 4\r\n( 3 ) . مدثر ، آيهء 38\r\n","page_name":" 742 ","page_number":742},
  {"content":"\r\n\r\nهرگاه انسان به اين سه هشدار عكس‌العمل مناسب نشان دهد و ايمان داشته باشد كه تمام سخنانش در نامهء اعمالش و نزد خداى متعال حفظ مىشود و آنچه در درون دارد روزى آشكار مىگردد و همواره در گرو اعمال خويش و انجام وظايف الهى است ، به يقين مصداق روشن فرد مؤمن صالح خواهد بود و به يقين اهل نجات است .\r\nآن‌گاه امام عليه السلام سخن از هشدار چهارم مىگويد : « ( بدانيد ) مردم همگى در نُقصانند و همگى داراى عيوبى هستند جز كسى كه خداوند او را حفظ كرده است » ؛\r\n( وَالنَّاسُ مَنْقُوصُونَ مَدْخُولُونَ إِلَّا مَنْ عَصَمَ اللَّهُ )\r\n. منقوص ، كسى است كه داراى نقص و عيبى است و مدخول نيز همين معنا را مىدهد . ممكن است اوّلى اشاره به نقصان در عقل و اعتقادات باشد و دومى اشاره به نُقصان اعمال و گرفتار بودن در چنگال رذائل اخلاقى . « 1 »\r\nاين هشدار چهارم اشاره به كسانى است كه گرفتار انواع معاصى و گناهان هستند و مىگويند : ما سرانجام توبه خواهيم كرد و خود را اصلاح مىكنيم .\r\nامام عليه السلام مىفرمايد : همگى در حال نُقصانند و عيوب به باطن آن‌ها سرايت مىكند و بازگشت و جبران ، روزبه‌روز مشكل‌تر مىشود .\r\nجملهء\r\n« إِلَّا مَنْ عَصَمَ اللَّهُ »\r\nدر درجهء اوّل شامل حال معصومان عليهم السلام است و ليكن تمام كسانى كه پيرو آنانند و در مسير آن‌ها گام برمىدارند نيز از نوعى عصمت الهى برخوردار مىشوند .\r\nقرآن مجيد در آيهء 175 سورهء « نساء » بعد از آن كه به اهميت قرآن اشاره كرده ، مىفرمايد : « فَأَمَّا الَّذِينَ آمَنُوا بِاللَّهِ وَاعْتَصَمُوا بِهِ فَسَيُدْخِلُهُمْ فِي رَحْمَةٍ مِّنْهُ وَفَضْلٍ وَيَهْدِيهِمْ إِلَيْهِ صِرَاطاً مُّسْتَقِيماً » ؛ اما آن‌ها كه به خدا ايمان آورده‌اند و به اين كتاب آسمانى چنگ زدند به‌زودى همه را در رحمت و فضل خود وارد خواهد ساخت\r\n\r\n\r\n","description":"","footnote":"\r\n( 1 ) . « مدخول » از مادهء « دَخْل » و يكى از معانى آن عيب است و « دَخَل » بر وزن « عمل » نيز به معنى عيبى است كه بر انسان داخل و وارد مىشود\r\n","page_name":" 743 ","page_number":743},
  {"content":"\r\n\r\nو در صراط مستقيم به سوى خودش هدايت مىكند » .\r\nآن‌گاه امام عليه السلام نشانه‌هايى از اين گروه آلودهء به گناه را بيان مىكند كه به‌وسيلهء آن‌ها مىتوان آنان را شناخت .\r\nنشانهء اوّل اين‌كه مىفرمايد : « پرسش‌كنندگان آن‌ها درپى بهانه‌جويى و آزارند » ؛\r\n( سَائِلُهُمْ مُتَعَنِّتٌ )\r\n. آن‌ها به قصد حلّ مشكلات و كاستن از مجهولات و پى بردن به حقايق ، سؤال نمىكنند ، بلكه سؤالشان حتّى از عالمان به صورت انحرافى و به قصد بهانه‌جويى و آزار طرف است .\r\nنشانهء ديگر اين‌كه « پاسخ‌گويندگان آن‌ها نيز درپى توجيه و تكلّفند » ؛\r\n( وَمُجِيبُهُمْ مُتَكَلِّفٌ )\r\n. اشاره به اين‌كه عالِم آن‌ها درپى پاسخ‌گويى صحيح نيست ، بلكه آنچه را مطابق ميل خود مىبيند بر مبانى شرع و كتاب و سنت تحميل كرده و از طريق تفسير به رأى آن‌ها را به مردم ارائه مىدهد و گاه ممكن است چيزى را نداند و به‌جاى اين‌كه با صراحت بگويد نمىدانم ، با تكلّف مىخواهد پاسخى براى آن - هر چند نادرست - پيدا كند . هم پرسش‌كنندگان در مسير باطلند و هم پاسخ‌گويان .\r\nدر گفتار حكيمانهء 320 نيز گذشت كه وقتى كسى مسئلهء پيچيده‌اى را از آن حضرت پرسيد ، امام عليه السلام در پاسخ گفت : « براى به‌دست آوردن آگاهى پرسش كنيد نه براى بهانه‌جويى و توليد دردسر ، چراكه نادانِ آمادهء يادگيرى شبيه عالم است و عالم و دانشمند خلاف‌گو شبيه جاهل بهانه‌جوست » .\r\nدر نشانهء سوم مىفرمايد : « حتى برترين آن‌ها از نظر فكر و انديشه به سبب حبّ و بُغض ، از رأى خود بازمىگردد » ؛\r\n( يَكَادُ أَفْضَلُهُمْ رَأْياً يَرُدُّهُ عَنْ فَضْلِ رَأْيِهِ الرِّضَى وَالسُّخْطُ )\r\n.\r\n\r\n","description":"","footnote":"","page_name":" 744 ","page_number":744},
  {"content":"\r\n\r\nآرى چنان كه مىدانيم يكى از موانع معرفت ، حُبّ و بُغض‌هاى افراطى است كه سبب مىشود انسان عقيدهء صائب و رأى صحيح خود را رها سازد و به چيزى كه دوست دارد روى آورد ، هرچند باطل باشد ، و از چيزى كه از آن نفرت دارد منصرف شود ، گرچه حق باشد . و تا انسان از اين صفات رذيله تهى نشود چهرهء حقيقت را آن چنان كه هست نمىتواند مشاهده كند .\r\nدر آخرين نشانه مىفرمايد : « با استقامت‌ترين آن‌ها با يك نگاه و يا يك كلمه دگرگون مىشود » ؛\r\n( وَيَكَادُ أَصْلَبُهُمْ عُوداً تَنْكَؤُهُ اللَّحْظَةُ ، وَتَسْتَحِيلُهُ الْكَلِمَةُ الْوَاحِدَةُ ! )\r\n. اشاره به اين‌كه انسان ممكن است كوه علم و دانش و داراى عقل قوى و در برابر مشكلات نيرومند باشد ؛ اما هرگاه تابع هوا و هوس گردد يك نگاه هوس‌آلود ممكن است زندگى او را دگرگون سازد و يك جملهء فريبنده او را از راه به دَر بَرَد .\r\nدر حديثى كه در كتاب شريف كافى از امام باقر عليه السلام نقل شده مىخوانيم :\r\n« إنَّما الْمُؤْمِنُ الَّذي إذا رَضِىَ لَمْ يُدْخِلْهُ رِضاهُ فِي إثْمٍ وَلا باطِلٍ وَإذا سَخَطَ لَمْ يُخْرِجْهُ سَخَطُهُ مِنْ قَوْلِ الْحَقّ وَالَّذِي إذا قَدَرَ لَمْ تُخْرِجْهُ قُدْرَتُهُ إلَى التَّعَدّي إلى ما لَيْسَ لَهُ بِحَقّ ؛\r\nانسان با ايمان كسى است كه هرگاه از كسى يا چيزى راضى شود اين رضايت و خشنودى ، او را در گناه و باطل وارد نمىكند و هرگاه به شخصى يا چيزى خشمگين شود اين خشم ، او را از قول حق بيرون نمىبرد و كسى است كه چون قدرت يابد قدرتش او را به سوى تعدّى كردن و به سراغ چيزى رفتن كه حق او نيست نمىكشاند » . « 1 »\r\nاز مجموع آنچه امام عليه السلام در اين گفتار حكيمانه و هشدارگونه بيان فرمود به خوبى استفاده مىشود كه همهء افراد اعم از مؤمنان عادى و مؤمنان والامقام ،\r\n\r\n\r\n","description":"","footnote":"\r\n( 1 ) . اصول كافى ، ج 2 ، ص 234 ، ح 13\r\n","page_name":" 745 ","page_number":745},
  {"content":"\r\n\r\nهمه بايد مراقب خويش باشند ، چراكه خطرهايى از ناحيهء زبان و نيت‌هاى باطن ، همه را تهديد مىكند و گاه ممكن است صحنه‌هاى هوس‌آلود ، هدايا و سخنان تملق‌آميز ، انسان را بلغزاند و آثار اعمال او را از ميان ببرد .\r\nدر تواريخ آمده است كه « خالد بن معمر » از ياران با استقامت على عليه السلام بود ؛ اما يك جملهء معاويه او را دگرگون ساخت و آن اين‌كه در صفين ، « خالد » صدا زد :\r\nچه كسى آمادهء شهادت است و حاضر است جان خود را به خداوند بفروشد ؟\r\nهفت هزار نفر با او بيعت كردند به اين شرط كه دست از نبرد برندارند تا وارد خيمهء معاويه شوند . آن‌ها جنگ عظيمى كردند حتى غلاف شمشير را شكستند ( اشاره به اين‌كه اين شمشير نبايد در نيام رود ) . هنگامى كه به نزديك خيمهء معاويه رسيدند او فرار كرد و به بعضى از خيمه‌هاى لشكر پناه برد و كسى را نزد خالد فرستاد و گفت : تو پيروزى ، اگر ادامه ندهى من حكومت خراسان را به تو وا مىگذارم . در اين هنگام طمع بر خالد مسلط شد و كار خود را ناقص رها كرد و بعد از آن‌كه معاويه مسلط بر عراق شد و مردم با او بيعت كردند ، حكومت خراسان را به « خالد » داد ؛ ولى عجيب اين‌كه پيش از آن‌كه « خالد » به مركز حكومت خود برسد از دنيا رفت . « 1 »\r\nاز قديم گفته‌اند : هدايا چشم دانشمندان را كور مىكند و عقل عاقلان را مىگيرد .\r\nنيز گفته‌اند : هنگامى كه هديه از در وارد مىشود حق از پنجره خارج مىگردد .\r\n* * *\r\n\r\n\r\n","description":"","footnote":"\r\n( 1 ) . صفين نصر بن مزاحم ، ص 306 ( مطابق نقل شرح نهج‌البلاغهء علامهء شوشترى ، ج 8 ، ص 216 )\r\n","page_name":" 746 ","page_number":746},
  {"content":"\r\n\r\n\r\n344 و قال عليه السلام مَعَاشِرَ النَّاسِ ، اتَّقُوا اللَّهَ فَكَمْ مِنْ مُؤَمِّلٍ مَا لَايَبْلُغُهُ ، وَبَانٍ مَا لَايَسْكُنُهُ ، وَجَامِعٍ مَا سَوْفَ يَتْرُكُهُ ، وَلَعَلَّهُ مِنْ بَاطِلٍ جَمَعَهُ ، وَمِنْ حَقٍّ مَنَعَهُ : أَصَابَهُ حَرَاماً ، وَاحْتَمْلَ بِهِ آثَاماً ، فَبَاءَ بِوِزْرِهِ ، وَقَدِمَ عَلَى رَبِّهِ آسِفاً لَاهِفاً ، قَدْ « خَسِرَ الدُّنْيَا وَالْآخِرَةَ ، ذلِكَ هُوَ الْخُسْرَانُ الْمُبِينُ » .\r\nامام عليه السلام فرمود :\r\nاى مردم ! تقواى الهى را رعايت كنيد . چه بسيار آرزومندانى كه به آرزوى خود نرسند و چه بسيار سازندگانى كه در آنچه ساخته‌اند سكونت نمىكنند و چه بسيار جمع‌آورى كنندگان اموال كه به‌زودى اندوخته‌هاى خود را ترك مىگويند و اى بسا از طريق باطل گردآورى كرده و يا حق آن را نپرداخته‌اند يا از راه حرام به آن رسيده و به سبب آن ، گناهانى بر دوش كشيده و وزر آن را بر عهده دارند ، در نتيجه وزر و وبالش به گردن آن‌هاست و با افسوس و دريغ بر پروردگار خود وارد مىشوند و مصداق اين آيهء شريفه هستند : « خَسِرَ الدُّنْيا وَالْآخِرَةَ ذَلِكَ هُوَ الْخُسْرانُ الْمُبِينُ » ؛ هم دنيا را از دست داده هم آخرت را و اين است زيان آشكار » . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\n","page_name":" 747 ","page_number":747},
  {"content":"\r\n\r\n\r\n\r\n","description":"","footnote":"\r\nمرحوم خطيب در مصادر مىگويد : اين كلام حكيمانه در تذكره سبط بن جوزى با تفاوت و اضافاتى آمده كه اين تفاوت و اضافات نشان مىدهد او منبع ديگرى در اختيار داشته است . قابل توجه است كه مرحوم ابن ميثم بحرانى در شرح نهج‌البلاغهء خود اين كلام نورانى و كلام گذشته را يك كلام محسوب و شرح كرده است . ( مصادر نهج‌البلاغه ، ج 4 ، ص 259 ) .\r\nاضافه مىكنيم كه علامهء مجلسى رحمه الله نيز در يك جا از بحارالانوار همين روش را انتخاب كرده است . ( بحارالانوار ، ج 75 ، ص 83 ، ح 88 )\r\n","page_name":" 748 ","page_number":748},
  {"content":"\r\n\r\n\r\nشرح و تفسير زيان‌كاران هر دو جهان !\r\nامام عليه السلام در اين كلام حكيمانه و كوبنده به دنياپرستان هشدارهاى جدى مىدهد : نخست مىفرمايد : « اى مردم ! تقواى الهى پيشه كنيد چه بسيار آرزومندانى كه به آرزوى خويش نمىرسند و بناكنندگانى كه در آنچه ساخته‌اند ساكن نمىشوند و گردآورندگان اموالى كه به‌زودى آن را ترك مىگويند » ؛\r\n( مَعَاشِرَ النَّاسِ ، اتَّقُوا اللَّهَ فَكَمْ مِنْ مُؤَمِّلٍ مَا لَايَبْلُغُهُ ، وَبَانٍ مَا لَايَسْكُنُهُ ، وَجَامِعٍ مَا سَوْفَ يَتْرُكُهُ )\r\n. در واقع امام عليه السلام نخست به‌طور كلى از آرزوهاى عقيم و دست نيافتنى سخن مىگويد ، سپس انگشت روى دو مورد خاص ؛ يعنى بناها و قصرها ، و اموال و ثروت‌ها مىگذارد . بناهايى كه انسان مىسازد و رها مىكند و مىرود و اموالى كه گردآورى كرده و بىآن‌كه از آن‌ها بهره ببرد رها مىسازد و دنيا را ترك مىگويد .\r\nسپس به اين نكته اشاره دارد كه مشكل اين گروه از دنياپرستان تنها اين نيست كه از نتيجهء زحمات خود بهره‌مند نمىشوند ، بلكه مشكل مهم‌ترى در پيش دارند و آن تهيهء اين اموال از طرق نامشروع و مسئوليت‌آفرين است .\r\nمىفرمايد : « چه بسا آن‌ها را از طريق باطل گردآورى كرده و يا حق آن را نپرداخته‌اند » ؛\r\n( وَلَعَلَّهُ مِنْ بَاطِلٍ جَمَعَهُ ، وَمِنْ حَقٍّ مَنَعَهُ )\r\n.\r\n\r\n","description":"","footnote":"","page_name":" 749 ","page_number":749},
  {"content":"\r\n\r\nدر اين‌جا نيز امام عليه السلام به دو موضوع از منابع حرام اشاره فرموده است :\r\nنخست ، به دست آوردن مال از طريق باطل ، مانند اين‌كه در بخت‌آزمايىها و امثال آن اموالى به دست آورد و يا اشيايى را كه معاملهء بر آن باطل است مورد استفاده قرار دهد و ديگر اين‌كه حقوقى را كه به آن اموال تعلق مىگيرد - اعم از حقوق شرعى و حق الناس - نمىپردازد .\r\n« ( در نتيجه ) آن را از طريق حرام به دست آورده و گناهان آن را بر دوش مىكشند » ؛\r\n( أَصَابَهُ حَرَاماً ، وَاحْتَمْلَ بِهِ آثَاماً « 1 » )\r\n. در حديثى كه مرحوم علامهء مجلسى در بحارالانوار آورده است مىخوانيم :\r\n« قَالَ سَمِعْتُ الرِّضَا عليه السلام يقُولُ لا يجْتَمِعُ الْمَالُ إِلَّا بِخِصَالٍ خَمْسٍ بِبُخْلٍ شَدِيدٍ وَأَمَلٍ طَوِيلٍ وَحِرْصٍ غَالِبٍ وَقَطِيعَةِ الرَّحِمِ وَإِيثَارِ الدُّنْيا عَلَى الْآخِرَةِ ؛\r\nراوى مى گويد : از امام على بن موسىالرضا عليه السلام شنيدم كه مىفرمود : مال ، ( غالباً ) انباشته نمىشود مگر از پنج راه : بخل شديد ، آرزوهاى دور و دراز ، حرص غالب بر انسان ، قطع رحم و ترجيح دنيا بر آخرت » . « 2 »\r\nبديهى است اگر انسان بخيل نباشد و گرفتار آرزوهاى طولانى نگردد و حرص نورزد و خويشاوندان خود را از اموالش بهره‌مند سازد و آخرت را بر دنيا از طريق انجام دادن كارهاى خير با اموالش ترجيح دهد ، اموال ، غالباً انباشته نخواهد شد .\r\nآن‌گاه امام عليه السلام به نتيجهء نهايى اسف‌انگيز و شوم اين اعمال اشاره كرده مىفرمايد : « اين افراد بر پروردگار خويش ( در قيامت ) وارد مىشوند در حالى كه غمگينند و افسوس مىخورند كه هم دنيا را از دست داده‌اند و هم آخرت را و اين زيان آشكارى است » ؛\r\n( فَبَاءَ بِوِزْرِهِ ، وَقَدِمَ عَلَى رَبِّهِ آسِفاً لَاهِفاً ، قَدْ\r\n« خَسِرَ\r\n\r\n\r\n","description":"","footnote":"\r\n( 1 ) . « آثام » جمع « إثم » به معناى گناهان است ؛ ولى در بعضى از نسخ نهج‌البلاغه مانند نسخهء مرحوم علامهء شوشترى « أثام » بر وزن « أنام » آمده كه به معناى كيفر گناه است\r\n( 2 ) . بحارالانوار ، ج 70 ، ص 138 ، ح 5\r\n","page_name":" 750 ","page_number":750},
  {"content":"\r\n\r\nالدُّنْيَا وَالْآخِرَةَ ذَلِكَ هُوَ الْخُسْرَانُ الْمُبِينُ » ) .\r\nعلامهء مجلسى رحمه الله اين كلام شريف را با مقدمهء پرمعنايى از آن حضرت در بحارالانوار آورده و مىفرمايد :\r\n« انْظُرُوا إِلَى الدُّنْيا نَظَرَ الزَّاهِدِينَ فِيهَا فَإِنَّهَا عَنْ قَلِيلٍ تُزِيلُ السَّاكِنَ وَتَفْجَعُ الْمُتْرَفَ فَلا تَغُرَّنَّكُمْ كَثْرَةُ مَا يعْجِبُكُمْ فِيهَا لِقِلَّةِ مَا يصْحَبُكُمْ مِنْهَا فَرَحِمَ اللَّهُ امْرَأً تَفَكَّرَ وَاعْتَبَرَ وَأَبْصَرَ إِدْبَارَ مَا قَدْ أَدْبَرَ وَحُضُورَ مَا قَدْ حَضَرَ فَكَأَنَّ مَا هُوَ كَائِنٌ مِنَ الدُّنْيا عَنْ قَلِيلٍ لَمْ يكُنْ وَكَأَنَّ مَا هُوَ كَائِنٌ مِنَ الْآخِرَةِ لَمْ يزَلْ وَكُلُّ مَا هُوَ آتٍ قَرِيبٌ\r\n. . . ؛ ( اى مردم ! ) به دنيا نگاه زاهدانه كنيد ، چراكه به‌زودى ساكنان خود را زائل مىكند و مترفان و ثروتمندان بىدرد را ناگهان گرفتار مىسازد ، بنابراين فزونى آنچه مايهء اعجاب شماست در دنيا شما را نفريبد ، زيرا بسيار كم با شما خواهد بود . خداوند رحمت كند كسى را كه فكر مىكند و عبرت مىگيرد و به پشت كردن آنچه از دنيا پشت كرده و حضور آنچه حاضر است نظر مىكند .\r\nگويى آنچه در دنيا موجود است به‌زودى نابود مىشود و آنچه در آخرت است همواره باقى است . ( بدانيد ) آنچه مىآيد نزديك است به وقوع بپيوندد » .\r\nسپس جمله‌هاى بالا را تا آخر ذكر مىكند . « 1 »\r\nامام عليه السلام حال اين‌گونه افراد را مصداق خسران مبين دانسته است ، زيرا انسان گاه بهره‌اى مىبرد ؛ ولى به دنبال آن گرفتار خسارت مهمى مىشود ؛ مانند اين‌كه غذاى بسيار لذيذى مىخورد و به دنبال آن گرفتار بيمارىهايى مىگردد . اين خسران است اما نه خسران مبين . يا اين‌كه اموال نامشروعى فراهم مىكند و با آن چند صباحى به عيش و نوش مىپردازد ؛ ولى عذاب طولانى مدت الهى را براى خود فراهم مىبيند . اين هم ممكن است از نظر ظاهربينان خسران مبين نباشد .\r\n« خسران مبين » جايى است كه از راه نامشروع ، اموال و ثروت‌هايى گردآورى\r\n\r\n\r\n","description":"","footnote":"\r\n( 1 ) . اين حديث شريف را علامهء مجلسى ظاهراً از كتاب مطالب السؤول محمد بن طلحهء شافعى نقل كرده است . ( بحارالانوار ، ج 75 ، ص 20 ، ح 79 به نقل از مطالب السؤول ، ص 258 )\r\n","page_name":" 751 ","page_number":751},
  {"content":"\r\n\r\nو كاخ‌هايى بنا مىكند و بىآن‌كه كمترين بهره‌اى ببرد ، رها كرده به ديار باقى مىشتابد در حالى كه مسئوليت همهء گناه آن بر دوش اوست . اين ، « خسران مبين » است كه امام عليه السلام با استفاده از آيات قرآن در بالا به آن اشاره فرموده است . از آن‌جا كه بسيارند كسانى كه به همين سرنوشت گرفتار مىشوند و انسان نمىداند جزء كدامين دسته است ، جاى آن دارد كه به هوش آيد و به جبران گذشته بپردازد .\r\nشاهد گوياى اين مطلب داستانى است كه طبرى در كتاب خود در حوادث سال 61 نقل مىكند وى مىگويد : عبيداللَّه بن زياد پس از اقدام عمر سعد به قتل امام حسين عليه السلام به او گفت : آن نامه‌اى كه به تو نوشتم و دستور قتل حسين را دادم كجاست ؟ ( گويا مىخواست آن را باز پس بگيرد و خود را از مسئوليت آن جدا كند ) عمر گفت : من دستور تو را انجام دادم ولى آن نامه از بين رفت . ابن زياد گفت : حتماً بايد آن نامه را بياورى . عمر باز هم گفت : نامه از بين رفته است . ابن زياد گفت : به خدا سوگند بايد نامه را بياورى . عمر گفت : به خدا قسم اين نامه حتى به دست پيرزنان قريش هم رسيده است تا عذر مرا در مدينه بر آن‌ها آشكار سازد . به خدا سوگند من تو را نصيحتى دربارهء حسين كردم ؛ نصيحتى كه اگر به پدرم سعد بن ابىوقاص كرده بودم حق او ادا شده بود . عثمان بن زياد ، برادر عبيداللَّه بن زياد در آن‌جا حاضر بود گفت : عمر راست مىگويد . به خدا سوگند من دوست داشتم كه تمام طايفهء بنىزياد تا روز قيامت در بينى مردانشان مهارى بود و حسين به‌وسيلهء آن‌ها به قتل نمىرسيد .\r\nراوى اين روايت مىگويد : به خدا سوگند عبيداللَّه بن زياد اين سخن را كه شنيد سكوت كرد و انكار نكرد . « 1 »\r\nآرى او هم مىدانست كه مصداق خسر الدنيا والآخرة شده است .\r\n* * *\r\n\r\n\r\n","description":"","footnote":"\r\n( 1 ) . تاريخ طبرى ، ج 4 ، ص 357\r\n","page_name":" 752 ","page_number":752},
  {"content":"\r\n\r\n\r\n345 و قال عليه السلام مِنَ الْعِصْمَةِ تَعَذُّرُ الْمَعَاصِي .\r\nامام عليه السلام فرمود :\r\nعدم توانايى بر گناه ، نوعى عصمت است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب تنها چيزى كه در اين‌جا در كتاب مصادر نقل مىكند اين است كه مىگويد : اين كلام حكيمانه به صورت متفاوتى در غررالحكم آمده است : « إِنَّ مِنَ النّعْمَةِ تَعَذُّرُ الْمَعاصي » و اين تفاوت نشان مىدهد كه آمُدى آن را از منبع ديگرى اخذ كرده است . سپس به حديث مشابهى ( از پيغمبر اكرم صلى الله عليه و آله ) اشاره مىكند و آن چنين است : « إِنَّ مِنَ الْعِصْمَةِ أَنْ لا تَجِدَ » و مىافزايد : جاى تعجب نيست ، زيرا اميرمؤمنان عليه السلام مفهوم گفتار حكيمانهء خود را از معلمش رسول خدا صلى الله عليه و آله اخذ كرده است . ( مصادر نهج‌البلاغه ، ج 4 ، ص 260 )\r\n","page_name":" 753 ","page_number":753},
  {"content":"\r\n . \r\n","description":"","footnote":"","page_name":" 754 ","page_number":754},
  {"content":"\r\n\r\n\r\nشرح و تفسير نعمت عدم توانايى بر گناه\r\nامام عليه السلام در اين گفتار حكيمانه به نكته‌اى اشاره مىكند كه از جهاتى قابل دقت است ، مىفرمايد : « عدم توانايى بر گناه ، نوعى عصمت است » ؛\r\n( مِنَ الْعِصْمَةِ تَعَذُّرُ الْمَعَاصِي )\r\n. مىدانيم عصمت معناى عامى دارد كه به معناى محفوظ ماندن ، به‌ويژه محفوظ ماندن از گناه است . گاه اين حالت در حد كمال ديده مىشود كه مقام والاى انبيا و امامان عليهم السلام است . آن‌ها ملكه‌اى نفسانى دارند كه از هر گناه و خطا آنان را باز مىدارد و همين مقام سبب اعتماد همهء مردم به آن‌ها مىشود كه گفتار و رفتارشان حجت و سرمشق براى همگان باشد .\r\nمرحلهء پايين‌ترى از آن ، ملكهء عدالت است كه بازدارنده از معاصى كبيره و اصرار بر صغيره است ؛ ولى چنان نيست كه در برابر همه چيز مقاومت كند .\r\nدرست مانند سدى است كه در برابر سيلاب بسته‌اند كه اگر سيلاب شديد و قوى باشد ممكن است سد را بشكند و با خود ببرد . افراد عادل نيز ممكن است گاه در برابر عوامل نيرومند گناه زانو بزنند و سپس پشيمان شوند و رو به درگاه خدا آورند و توبه كنند و سد عصمت عدالت در آن‌ها بار ديگر تجديد شود .\r\nنوع سومى از عصمت است كه انسان به سبب فراهم نبودن وسايل و اسباب گناه از آن دور مىماند . يا قدرت بر گناه ندارد ؛ مانند نابينا كه نمىتواند نگاه\r\n\r\n","description":"","footnote":"","page_name":" 755 ","page_number":755},
  {"content":"\r\n\r\nهوس‌آلود به نامحرم داشته باشد و يا قدرت جسمانى دارد اما وسايل گناه فراهم نيست ؛ مثل اين‌كه شرابى نيست تا بنوشد ؛ هر چند مايل به آن باشد و يا حكومت اسلامى او را از گناه بازمىدارد هر چند او مايل به گناه باشد .\r\nاين‌گونه عصمت افتخار نيست و ثوابى در برابر ترك گناه به چنين شخصى داده نمىشود ؛ ولى فايده‌اش اين است كه از عذاب الهى دور مىماند و بسا لطف خدا شامل افرادى شود و گناه كردن را بر آن‌ها متعذّر كند تا از كيفر گناه دور بمانند .\r\nالبته گاه ادامهء تعذر سبب مىشود كه انسان به ترك گناه عادت كند آن‌گونه كه اگر اسباب آن هم فراهم شود به سراغ آن نمىرود . اين نوعى امداد الهى در زمينهء عصمت است .\r\nپيام اين گفتار امام عليه السلام آن است كه افرادى كه نمىتوانند خود را در محيط گناه‌آلود نگه دارند سعى كنند از آن محيط دور بمانند تا گناه براى آن‌ها متعذر شود و البته ثواب ترك گناه را به نوعى خواهند داشت .\r\nعدم حضور در مجلس معصيت و لزوم هجرت از مناطقى كه انسان را به هر حال آلودهء گناه مىكند ناظر به همين معناست . حتى اگر درست بينديشيم يكى از آثار و بركات هجرت مسلمانان از مكه به مدينه ، يا از مكه به حبشه نيز همين بود كه از محيط شرك كه آن‌ها را مجبور به گناه مىكرد دور بمانند و خدا را آزادانه بندگى و عبادت كنند .\r\nقرآن مجيد در سورهء « نساء » ، آيهء 97 مىفرمايد : « إِنَّ الَّذينَ تَوَفَّاهُمُ الْمَلائِكَةُ ظالِمى أَنْفُسِهِمْ قالُوا فيمَ كُنْتُمْ قالُوا كُنَّا مُسْتَضْعَفينَ فِى الْأَرْضِ قالُوا أَلَمْ تَكُنْ أَرْضُ اللَّهِ واسِعَةً فَتُهاجِرُوا فيها فَأُولئِكَ مَأْواهُمْ جَهَنَّمُ وَساءَتْ مَصيراً » ؛ كسانى كه فرشتگان ( قبض ارواح ) ، روح آن‌ها را گرفتند در حالى كه به خويشتن ستم كرده بودند ، به آن‌ها گفتند : « شما در چه حالى بوديد ؟ ( و چرا با اين‌كه مسلمان بوديد ، در صفِ\r\n\r\n","description":"","footnote":"","page_name":" 756 ","page_number":756},
  {"content":"\r\n\r\nكفّار جاى داشتيد ؟ ! ) » گفتند : « ما در سرزمين خود ، تحت فشار و مستضعف بوديم » . آن‌ها - فرشتگان - گفتند : « مگر سرزمين خدا ، پهناور نبود كه مهاجرت كنيد ؟ ! » آن‌ها ( عذرى نداشتند ، و ) جايگاهشان دوزخ است ، و سرانجام بدى دارند » .\r\nقابل توجه است كه در غررالحكم ( همان‌گونه كه در مصادر ذكر شد ) اين كلام شريف به اين صورت نقل شده است :\r\n( إنَّ مِنَ النّعْمَةِ تَعَذُّرُ الْمَعاصي )\r\nو اين واقعاً نعمتى الهى است كه انسان بايد شكر آن را بگزارد همان‌گونه كه سعدى مىگويد :\r\n چگونه شكر اين نعمت گزارم * كه زور مردم‌آزارى ندارم \r\nحافظ نيز مىگويد :\r\n من از بازوى خود دارم بسى شكر * كه زور مردم‌آزارى ندارم \r\nيكى از شعراى معاصر ، كلام امام عليه السلام را به اين صورت ترجمه كرده و مىگويد :\r\n گر دسترست نيست به كارى كه خطاست * اين نيز نشانه‌اى ز الطاف خداست\r\nگر عاجزى از اين‌كه گناهى بكنى * كن شكر كه اين عجز هم از نعمت‌هاست \r\nابن ابىالحديد حديث ديگرى در اين زمينه مشابه آن نقل كرده است :\r\n« إِنَّ مِنَ الْعِصْمَةِ أنْ لا تَجِدَ ؛\r\nنوعى از عصمت اين است كه وسايل گناه را در اختيار نداشته باشى » .\r\nپيام ديگرى كه اين گفتار حكيمانه دارد اين است كه حاكمان جامعه براى دور ماندن مردم از گناه ، كارى كنند كه اسباب معصيت از ميان آن‌ها برچيده شود و به اصطلاح روز ، از طريق اقداماتى تأمينى و تربيتى ، جامعه را از گناه دور دارند .\r\n* * *\r\n\r\n","description":"","footnote":"","page_name":" 757 ","page_number":757},
  {"content":"\r\n . \r\n","description":"","footnote":"","page_name":" 758 ","page_number":758},
  {"content":"\r\n\r\n\r\n346 و قال عليه السلام مَاءُ وَجْهِكَ جَامِدٌ يُقْطِرُهُ السُّؤَالُ ، فَانْظُرْ عِنْدَ مَنْ تُقْطِرُهُ .\r\nامام عليه السلام فرمود :\r\nآبرويت جامد است و تقاضا آن را آب كرده ، فرو مى ريزد .\r\nببين آن را نزد چه كسى فرو مىريزى . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nتنها موردى كه مرحوم خطيب در مصادر دربارهء اين كلام حكمت‌آميز بر آن دست يافته ربيع الابرار زمخشرى است . ( مصادر نهج‌البلاغه ، ج 4 ، ص 260 )\r\n","page_name":" 759 ","page_number":759},
  {"content":"\r\n . \r\n","description":"","footnote":"","page_name":" 760 ","page_number":760},
  {"content":"\r\n\r\n\r\nشرح و تفسير تا مىتوانى از كسى تقاضا مكن\r\nامام عليه السلام دربارهء تقاضا نزد اشخاص مختلف نكتهء جالبى را بيان مىكند و مىفرمايد : « آبرويت جامد است و تقاضا آن را آب كرده و فرو مىريزد . ببين آن را نزد كه فرو مىريزى » ؛\r\n( مَاءُ وَجْهِكَ جَامِدٌ يُقْطِرُهُ السُّؤَالُ ، فَانْظُرْ عِنْدَ مَنْ تُقْطِرُهُ )\r\n. « ماءُ وَجْه » كه ترجمهء تحت اللفظى آن « آبرو » است دقيقاً در فارسى و عربى معناى يكسان دارد . آبرو عبارت از احترام و شخصيت انسان است ؛ شخص آبرومند كسى است كه در جامعه محترم باشد و به ديدهء احترام به او بنگرند ، براى سخنش اهميت قائل باشند و در مشكلات به سراغ او بروند .\r\nچرا اين ويژگى نامش آبرو است ؟ شايد - همان‌گونه كه بعضى از شارحان نهج‌البلاغه اشاره كرده‌اند - دليلش اين باشد كه انسان هنگامى كه از كسى تقاضايى مىكند ، يا حادثهء نامطلوبى اتفاق مىافتد از شرم و حيا چهرهء او برافروخته شده و عرق بر صورتش جارى مىشود ، به اندازه‌اى كه گاه از صورت مىچكد . اين در واقع آب صورت است كه به تناسب واژهء « آبرو » يا « ماء الوجه » بر آن اطلاق شده است .\r\nبه هر روى ، امام عليه السلام مىفرمايد : آب صورت تو در حال عادى جامد است .\r\nهنگامى كه از ديگرى تقاضا مىكنى مايع شده و فرو مىريزد . بنگر نزد چه كسى آن را فرو مىريزى .\r\n\r\n","description":"","footnote":"","page_name":" 761 ","page_number":761},
  {"content":"\r\n\r\nاشاره به اين‌كه انسان تا مىتواند نبايد از كسى تقاضايى كند و آبروى خود را در آن راه بريزد ؛ اما اگر روزى ناچار شد ، بايد كسى را براى تقاضا كردن برگزيند كه شايستهء آن باشد و لااقل آبروى خود را نزد انسان با شخصيتى فرو ريخته باشد .\r\nدر حديثى مىخوانيم كه « حارث همدانى » ( از ياران خاص اميرمؤمنان على عليه السلام ) مىگويد : شبى نزد آن حضرت به گفت‌وگو نشسته بودم . عرض كردم :\r\nحاجتى دارم . امام عليه السلام فرمود : مرا شايسته دانستى كه حاجت خود را از من بخواهى ؟ عرض كردم : آرى . فرمود : خدا تو را جزاى خير دهد . سپس برخاست و چراغ را خاموش كرد و نشست . بعد فرمود : چراغ را براى اين خاموش كردم كه ذلت عرض حاجت را در صورت تو نبينم . اكنون بگو چه مىخواهى ، زيرا از پيغمبر اكرم صلى الله عليه و آله شنيدم مىفرمود : حوائج مردم امانت الهى در سينهء بندگان است .\r\nكسى كه آن را بپوشاند عبادتى براى او محسوب مىشود و كسى كه آن را افشا كند لازم است براى انجام آن حاجت تلاش كند . « 1 »\r\nدر اين زمينه ، احاديث فراوانى در منابع مختلف اسلامى آمده است :\r\nاز جمله در حديثى از امام باقر عليه السلام مىخوانيم :\r\n« لَوْ يعْلَمُ السَّائِلُ مَا فِى الْمَسْأَلَةِ مَا سَأَلَ أَحَدٌ أَحَداً وَلَوْ يعْلَمُ الْمُعْطِى مَا فِى الْعَطِيةِ مَا رَدَّ أَحَدٌ أَحَداً ؛\r\nاگر تقاضاكننده مىدانست تقاضا كردن چه عيوبى دارد هيچ‌كس از ديگرى تقاضايى نمىكرد و اگر شخص بخشنده مىدانست چه فضيلتى در عطيه است هيچ‌كس ديگرى را محروم نمىساخت » . « 2 »\r\nنقطهء مقابل سؤال ، « تعفف » است كه قرآن مجيد جمعى از فقرا و نيازمندان را براى داشتن آن ستوده ، مىفرمايد : « لِلفُقَرَاءِ الَّذِينَ أُحْصِرُوا فِي سَبِيلِ اللَّهِ\r\n\r\n\r\n","description":"","footnote":"\r\n( 1 ) . كافى ، ج 4 ، ص 24 ، ح 4\r\n( 2 ) . همان ، ص 20 ، ح 2\r\n","page_name":" 762 ","page_number":762},
  {"content":"\r\n\r\nلَا يَسْتَطِيعُونَ ضَرْباً فِى الْأَرْضِ يَحْسَبُهُمُ الْجَاهِلُ أَغْنِيَاءَ مِنَ التَّعَفُّفِ تَعْرِفُهُمْ بِسِيمَاهُمْ لَا يَسْأَلُونَ النَّاسَ إِلْحَافاً وَمَا تُنفِقُوا مِنْ خَيْرٍ فَإِنَّ اللَّهَ بِهِ عَلِيمٌ » ؛ ( انفاقِ شما ، مخصوصاً بايد ) براى نيازمندانى باشد كه در راه خدا ، در تنگنا قرار گرفته‌اند ؛ ( و توجّه به آيين خدا ، آن‌ها را از وطن‌هاى خويش آواره ساخته ؛ و شركت در ميدانِ جهاد ، به آن‌ها اجازه نمىدهد تا براى تأمين هزينه زندگى ، دست به كسب و تجارتى بزنند ؛ ) نمىتوانند مسافرتى كنند ( و سرمايه‌اى به دست آورند ؛ ) و از شدّت خويشتن‌دارى ، افراد ناآگاه آن‌ها را بىنياز مىپندارند ؛ امّا آن‌ها را از چهره‌هايشان مىشناسى ؛ و هرگز با اصرار چيزى از مردم نمىخواهند . ( اين است مشخّصات آن‌ها ! ) و هرچيز خوبى در راه خدا انفاق كنيد ، خداوند از آن آگاه است » . « 1 » يعنى با اين‌كه آثار فقر به هر حال در چهرهء آن‌ها نمايان است ؛ اما حاضر نيستند از كسى سؤال و تقاضايى كنند .\r\nدر حديثى از رسول خدا صلى الله عليه و آله مىخوانيم كه خطاب به اباذر فرمود :\r\n« يا أَبَا ذَرٍّ إِياكَ وَالسُّؤَالَ فَإِنَّهُ ذُلٌّ حَاضِرٌ وَفَقْرٌ تَتَعَجَّلُهُ وَفِيهِ حِسَابٌ طَوِيلٌ يوْمَ الْقِيامَة ؛\r\nاى اباذر ! از سؤال و درخواست بپرهيز كه ذلت حاضر و فقرى است كه آن را با شتاب به سوى خود مىآورى ( به علاوه ) حسابى طولانى در روز قيامت دارد . « 2 »\r\nاز اين حديث شريف نبوى استفاده مىشود كه شخص سائل اگر نياز شديد نداشته باشد در قيامت مورد بازخواست قرار مىگيرد .\r\nبه همين دليل در حديثى از امام حسين عليه السلام مىخوانيم كه شخصى خدمت آن حضرت رسيد و تقاضايى كرد امام عليه السلام فرمود :\r\n« إِنَّ الْمَسْأَلَةَ لا تَصْلُحُ إِلَّا فِى غُرْمٍ فَادِحٍ أَوْ فَقْرٍ مُدْقِعٍ أَوْ حَمَالَةٍ مُقَطَّعَةٍ\r\nفَقالَ السّائِلُ : مَا جِئْتُ إِلَّا فِى إِحْدَاهُنَّ فَأَمَرَ لَهُ بِمِائَةِ دِينَارٍ ؛ سؤال و تقاضا شايسته نيست مگر در بدهكارى سنگين يا فقر\r\n\r\n\r\n","description":"","footnote":"\r\n( 1 ) . بقره ، آيهء 273\r\n( 2 ) . من لا يحضره الفقيه ، ج 4 ، ص 375 ، ح 5762\r\n","page_name":" 763 ","page_number":763},
  {"content":"\r\n\r\nناتوان‌كننده يا ديهء ثابت و مسلّم . سائل عرض كرد : من به دليل يكى از اين سه چيز خدمت شما رسيده‌ام . امام عليه السلام امر فرمود يكصد دينار به او دادند . ( هر دينار يك مثقال طلا بود ) » . « 1 »\r\nنيز به همين دليل در حديث ديگرى از پيامبر اكرم صلى الله عليه و آله مىخوانيم :\r\n« وَمَنْ فَتَحَ عَلَى نَفْسِهِ بَابَ مَسْأَلَةٍ فَتَحَ اللَّهُ عَلَيهِ سَبْعِينَ بَاباً مِنَ الْفَقْرِ لا يسُدُّ أَدْنَاهَا شَىءٌ ؛\r\nكسى كه بر خود درى از سؤال و تقاضا بگشايد خداوند هفتاد در از فقر به سوى او مىگشايد كه چيزى كمترينِ اين درها را نمىبندد » . « 2 »\r\nاز اين احاديث و احاديث ديگر و كلام حكيمانهء بالا كه همه به اين مضمون وارد شده استفاده مىشود كه افراد باايمان حتىالامكان و تا زمانى كه به شدت گرفتار نشده‌اند از كسى چيزى تقاضا نكنند و مناعت طبع و تعفف را نگاه دارند .\r\nاين سخن را با حديثى كه در كتاب شريف كافى از پيغمبر اكرم صلى الله عليه و آله نقل شده پايان مىدهيم . امام صادق عليه السلام مىفرمايد : گروهى از انصار خدمت پيغمبر اكرم صلى الله عليه و آله رسيدند و به آن حضرت سلام كردند . پيامبر صلى الله عليه و آله به آن‌ها جواب گفت .\r\nعرض كردند : اى رسول خدا ! ما را حاجتى است . فرمود : حاجتتان را بيان كنيد .\r\nعرض كردند : حاجت بسيار بزرگى است . فرمود : بگوييد چيست ؟ عرض كردند :\r\nبهشت را براى ما تضمين كن . پيغمبر اكرم صلى الله عليه و آله سر به زير انداخت و با عصاى كوچكى كه در دست داشت به زمين اشاره كرد . سپس سر بلند كرد و فرمود :\r\n« أَفْعَلُ ذَلِكَ بِكُمْ عَلَى أَنْ لا تَسْأَلُوا أَحَداً شَيئاً ؛\r\nمن اين كار را انجام مىدهم به اين شرط كه هرگز از كسى چيزى تقاضا نكنيد . بعد از اين ماجرا آن‌ها به‌قدرى به اين شرط وفادار بودند كه اگر در سفرى سوار بر مركب بودند و تازيانهء يكى از آن‌ها مىافتاد به شخص پياده‌اى نمىگفت اين تازيانه را به من بده ، چراكه آن هم نوعى\r\n\r\n\r\n","description":"","footnote":"\r\n( 1 ) . بحارالانوار ، ج 75 ، ص 118\r\n( 2 ) . همان ، ج 18 ، ص 115 ، ح 20\r\n","page_name":" 764 ","page_number":764},
  {"content":"\r\n\r\nتقاضا بود ؛ خودش پياده مىشد و تازيانه را برمىداشت و زمانى كه بر سر سفره‌اى نشسته بودند هرگاه يكى از حاضران به ظرف آب از ديگرى نزديك‌تر بود به او نمىگفت ظرف آب را به من بده . خودش برمىخاست و از ظرف آب مىنوشيد . « 1 »\r\n* * *\r\n\r\n\r\n","description":"","footnote":"\r\n( 1 ) . كافى ، ج 4 ، ص 21 ، ح 5\r\n","page_name":" 765 ","page_number":765},
  {"content":"\r\n . \r\n","description":"","footnote":"","page_name":" 766 ","page_number":766},
  {"content":"\r\n\r\n\r\n347 و قال عليه السلام الثَّنَاءُ بِأَكْثَرَ مِنَ الاسْتِحْقَاقِ مَلَقٌ ، وَالتَّقْصِيرُ عَنِ الاسْتِحْقَاقِ عِيٌّ أَوْ حَسَدٌ .\r\nامام عليه السلام فرمود :\r\nمدح و ستايشِ بيش از حدّ استحقاق ، تملّق است و كمتر از استحقاق ، عجز و درماندگى و يا حسد است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله در مصادر مىگويد : راغب اصفهانى در كتاب محاضرات الادباء آن را از اميرمؤمنان على عليه السلام با تفاوتى نقل كرده و اين تفاوت نشان مىدهد اين كلام شريف را از منبع ديگرى جز نهج‌البلاغه گرفته است . ( مصادر نهج‌البلاغه ، ج 4 ، ص 261 ) .\r\nاضافه مىكنيم : در بعضى از كتب ، اين جمله را از مأمون ، خليفهء عباسى نقل كرده‌اند و واضح است كه او آن را از اميرمؤمنان عليه السلام گرفته است\r\n","page_name":" 767 ","page_number":767},
  {"content":"\r\n . \r\n","description":"","footnote":"","page_name":" 768 ","page_number":768},
  {"content":"\r\n\r\n\r\nشرح و تفسير حدّ مدح و ستايش\r\nامام عليه السلام در اين گفتار حكيمانه به مطلب مهمى دربارهء افراط و تفريط در ستايش افراد اشاره كرده ، مىفرمايد : « مدح و ستايشِ بيش از حدّ استحقاق ، تملق است و كمتر از استحقاق ، عجز و درماندگى و يا حسد است » ؛\r\n( الثَّنَاءُ بِأَكْثَرَ مِنَ الاسْتِحْقَاقِ مَلَقٌ ، وَالتَّقْصِيرُ عَنِ الاسْتِحْقَاقِ عِيٌّ أَوْ حَسَدٌ )\r\n. شك نيست كه مدح و ستايش در حد اعتدال ، كارى است بسيار پسنديده ، زيرا از يك‌سو سبب تشويق شخصى مىشود كه كارى در خور ستايش انجام داده و يا فضيلتى از نظر اوصاف انسانى دارد ، و احساس مىكند كه افراد ، قدردانِ كارها و صفات او هستند و همين امر او را در ادامهء راه دلگرم مىسازد ، به‌گونه‌اى كه مشكلات را به راحتى تحمل مىكند .\r\nاز سوى ديگر هنگامى كه ديگران ببينند افراد نيكوكار و يا كسانى كه موصوف به صفات انسانى هستند مورد مدح و ستايش قرار مىگيرند ، آن‌ها نيز تشويق مىشوند و همين امر سبب گسترش كارهاى نيك و صفات نيك در جامعه مىشود .\r\nبه همين دليل در هر عصر و زمان به خصوص در عصر ما برنامه‌هايى براى بزرگداشت افراد و دادن جوايز به آن‌ها در حضور جمعى از شخصيت‌ها برپا مىشود و بهترين‌ها را ستايش و تشويق مىكنند تا درسى براى همگان باشد\r\n\r\n","description":"","footnote":"","page_name":" 769 ","page_number":769},
  {"content":"\r\n\r\nو نشانه‌اى از حق‌شناسى و قدردانى از سوى مديران جامعه تلقى شود .\r\nولى اين كارِ نيك و پرفايده هرگاه دست‌خوش افراط و تفريط گردد تبديل به ضد خواهد شد و آثار بد فراوانى خواهد داشت و اگر از حد بگذرد شكل تملق و چاپلوسى به خود مىگيرد كه از زشت‌ترين كارهاست ؛ كارى است آميخته با دروغ و اظهار ذلت ، كارى است كه چه بسا سبب گمراهى افرادى خواهد شد كه مورد ستايش واقع مىشوند و آن‌ها در آغاز ممكن است آن اغراق‌گويىها را باطل بدانند ولى كم كم آن را صحيح پندارند و گمراه شوند و اين‌گونه افراد اگر از مديران و رؤساى جامعه باشند آثار سوء اين حالت به مردم هم سرايت مىكند و آن‌ها نيز زيان مىبينند و به همين دليل امام عليه السلام مىفرمايد : مدح و ستايشِ بيش از استحقاق ، تملق است ( و تمام زيان‌هاى آن را دربر دارد ) .\r\nولى اگر مدح و ثنا كمتر از استحقاق باشد ؛ يعنى گوينده نخواهد يا نتواند حق آن را به جاى آورد و يا كار مهمى را كه از طرف سر زده كم‌ارزش بشمرد و صفات فضيلت او را كم‌اهميت معرفى كند ، از يكى از اين دو چيز ممكن است سرچشمه بگيرد كه يكى مربوط به گوينده از نظر ذاتى است و ديگرى در ارتباطش با طرف مقابل : از نظر ذاتى آن است كه در بيان ارزش خدمات و صفات اشخاص ناتوان باشد و نتواند حق مطلب را ادا كند و در صورت دوم مانعى جلوى او را مىگيرد كه حق مطلب را ادا كند و آن ممكن است غالباً حسد و گاه كينه و عداوت و زمانى حفظ منافع مادى باشد و از همين‌رو امام عليه السلام مىفرمايد :\r\n( مدح و ستايش كمتر از استحقاق ، ناشى از عجز و درماندگى و يا حسد است ) .\r\nقرآن مجيد بارها مؤمنان و مجاهدان و افرادى را كه كارهاى مهمى انجام داده‌اند ستايش مىكند .\r\nدر مورد فداكارى اميرمؤمنان على عليه السلام در « ليلة المبيت » مىفرمايد : « وَمِنَ النَّاسِ مَنْ يَشْرِي نَفْسَهُ ابْتِغَاءَ مَرْضَاةِ اللَّهِ وَاللَّهُ رَءُوفٌ بِالْعِبَادِ » ؛ بعضى از مردم\r\n\r\n","description":"","footnote":"","page_name":" 770 ","page_number":770},
  {"content":"\r\n\r\n( با ايمان و فداكار ، همچون على عليه السلام در « ليلة المبيت » به هنگام خفتن در جايگاه پيغمبر صلى الله عليه و آله ) جان خود را براى خشنودى خدا مىفروشند ؛ و خداوند به بندگان مهربان است » . « 1 »\r\nدر سورهء « دهر » ، هجده آيه دربارهء فداكارى اميرمؤمنان عليه السلام و همسرش زهراى مرضيه و فرزندانش امام حسن و امام حسين عليهم السلام كه سه روز روزه گرفتند و طعام افطار خود را به مسكين و يتيم و اسير دادند بيان داشته و كار آن‌ها را بسيار ستوده و وعدهء انواع نعمت‌هاى بهشتى را به آن‌ها داده است .\r\nدر آيهء ولايت « إِنَّمَا وَلِيُّكُمُ اللَّهُ وَرَسُولُهُ وَالَّذِينَ آمَنُوا الَّذِينَ يُقِيمُونَ الصَّلَاةَ وَيُؤْتُونَ الزَّكَاةَ وَهُمْ رَاكِعُونَ » خاتم‌بخشى اميرمؤمنان عليه السلام را در حال نماز ستوده است . « 2 »\r\nدربارهء ياران پيامبر اكرم صلى الله عليه و آله نيز نمونه‌هاى فراوانى هست ؛ از جمله « لَقَدْ رَضِىَ اللَّهُ عَنِ الْمُؤْمِنِينَ إِذْ يُبَايِعُونَكَ تَحْتَ الشَّجَرَةِ فَعَلِمَ مَا فِى قُلُوبِهِمْ فَأَنْزَلَ السَّكِينَةَ عَلَيْهِمْ وَأَثَابَهُمْ فَتْحاً قَرِيباً » ؛ خداوند از مؤمنان - هنگامى كه در زير آن درخت با تو بيعت كردند - راضى و خشنود شد ؛ خدا آنچه را در درون دل‌هايشان ( از ايمان و صداقت ) نهفته بود مىدانست ، ازاين‌رو آرامش را بر دل‌هايشان نازل كرد و پيروزى نزديكى به عنوان پاداش نصيب آن‌ها فرمود » . « 3 »\r\nاز اين قبيل آيات در قرآن فراوان ديده مىشود كه همهء آن‌ها درسى است براى ما كه بايد كارهاى نيك نيكوكاران و صفات برجستهء آن‌ها را در برابر آن‌ها و در مقابل مردم ستود تا هم آن‌ها تشويق شوند و هم ساير مردم درس بگيرند .\r\nولى اين حكم ، استثنايى هم دارد و آن جايى است كه اگر كسى را پيش روى او مدح و ثنا بگوييم مغرور مىشود و همان غرور ، او را طلبكار از مردم و گاهى\r\n\r\n\r\n","description":"","footnote":"\r\n( 1 ) . بقره ، آيهء 207\r\n( 2 ) . مائده ، آيهء 55\r\n( 3 ) . فتح ، آيهء 18\r\n","page_name":" 771 ","page_number":771},
  {"content":"\r\n\r\nطلبكار از خدا مىسازد و گاه سبب درجازدن يا عقب‌گرد او مىشود .\r\nازاين‌رو در حديثى از پيامبر اكرم صلى الله عليه و آله مىخوانيم :\r\n« إذا مَدَحْتَ أخاكَ فِي وَجْهِهِ فَكَأَنَّما أَمْرَرْتَ عَلى حَلْقِهِ الْمُوسى ؛\r\nهنگامى كه برادرت را پيش روى او مدح و ثنا بگويى مانند اين است كه تيغ بر گلويش كشيده باشى » . « 1 »\r\n* * *\r\n\r\n\r\n","description":"","footnote":"\r\n( 1 ) . ميزان الحكمة ، باب مدح ؛ شرح نهج‌البلاغه ابن ابىالحديد ، ج 18 ، ص 256\r\n","page_name":" 772 ","page_number":772},
  {"content":"\r\n\r\n\r\n348 و قال عليه السلام أَشَدُّ الذُّنُوبِ مَا اسْتَهَانَ بِهِ صَاحِبُهُ .\r\nامام عليه السلام فرمود :\r\nشديدترين گناهان گناهى است كه صاحبش آن را كوچك بشمارد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nاين گفتار حكيمانه بار ديگر در نهج‌البلاغه ( با تفاوت مختصرى ) در حكمت شمارهء 477 آمده و به گفتهء مرحوم خطيب در مصادر ، زمخشرى آن را در كتاب ربيع الابرار در باب ( الخطايا والذنوب ) به اين صورت آورده است : « أعْظَمُ الذُّنُوبِ مَا اسْتَخَفَّ بِهِ صاحِبُهُ » و اين تفاوت دليل بر تفاوت در منبع است . ابن قاسم در روض الاخيار آن را با اضافه « جُحُودُ الذَّنْبِ ذَنْبانِ » نقل كرده است . ( مصادر نهج‌البلاغه ، ج 4 ، ص 261 )\r\n","page_name":" 773 ","page_number":773},
  {"content":"\r\n . \r\n","description":"","footnote":"","page_name":" 774 ","page_number":774},
  {"content":"\r\n\r\n\r\nشرح و تفسير شديدترين گناه\r\nامام عليه السلام در اين گفتار حكيمانه به نكتهء مهمى در ارتباط با گناهان اشاره كرده مىفرمايد : « شديدترين گناهان گناهى است كه صاحبش آن را كوچك بشمرد » ؛\r\n( أَشَدُّ الذُّنُوبِ مَا اسْتَهَانَ بِهِ صَاحِبُهُ )\r\n. دليل آن روشن است . كسى كه گناهى را كوچك مىشمرد به آسانى به آن گرفتار مىشود و گاه آن را آن‌قدر تكرار مىكند كه به صورت ملكهء او درمىآيد و غرق در آن مىشود و سرانجام به عذاب الهى در دنيا و آخرت گرفتار خواهد شد .\r\nاضافه بر اين ، از يك نظر هيچ گناهى كوچك نيست ، زيرا گناهكار فرمان خدا را مىشكند و عصيان پروردگار هرچه باشد بزرگ و مهم است .\r\nبه عكس هرگاه انسان براى گناهى اهميت قائل باشد از آن فاصله مىگيرد و خود را حفظ مىكند و كمتر آلودهء آن مىشود ؛ يعنى ابهت گناه ، سدى در برابر آلودگى به آن است .\r\nاين درست به آن مىماند كه انسان بگويد : « فلان دشمن من حقير است ، من اعتنايى به او ندارم ، من بايد از فلان دشمن ديگر خود را حفظ كنم » و چه بسا اين تصور سبب مىشود كه آن دشمن حقير ، ضربهء كارى به او وارد كند در حالى كه هيچ‌گونه آمادگى براى دفاع در مقابل او ندارد ؛ ولى هرگاه در برابر دشمنى قرار\r\n\r\n","description":"","footnote":"","page_name":" 775 ","page_number":775},
  {"content":"\r\n\r\nگيرد كه از نظر او خطرناك است كاملًا آمادهء دفاع مىشود .\r\nكوتاه‌سخن اين‌كه انسان ضربه را از جايى مىخورد كه به آن اهميت نمىدهد .\r\nكلينى رحمه الله در كتاب شريف كافى در باب « استصغار الذنب ؛ كوچك شمردن گناه » حديث جالبى از امام صادق عليه السلام نقل مىكند كه :\r\n« اتَّقُوا الْمُحَقَّرَاتِ مِنَ الذُّنُوبِ فَإِنَّهَا لا تُغْفَرُ قُلْتُ وَمَا الْمُحَقَّرَاتُ قَالَ الرَّجُلُ يذْنِبُ الذَّنْبَ فَيقُولُ طُوبَى لِى لَوْ لَمْ يكُنْ لِى غَيرُ ذَلِكَ ؛\r\nاز گناهان كوچك بپرهيزيد ، چراكه بخشوده نمىشود . راوى سؤال مىكند : منظورتان از گناهان كوچك چيست ؟ فرمود : گناهى است كه انسان مرتكب مىشود و مىگويد : خوشا به حال من اگر فقط گناه من همين باشد » . « 1 »\r\nدر واقع چنين كسى فرمان الهى را حقير شمرده و نسبت به آن اهانت كرده است .\r\nدر همان باب از كتاب كافى حديث ديگرى از امام صادق عليه السلام از پيامبر اكرم صلى الله عليه و آله نقل شده است كه فرمود :\r\n« إِنَّ رَسُولَ اللَّهِ صلى الله عليه و آله نَزَلَ بِأَرْضٍ قَرْعَاءَ فَقَالَ لِأَصْحَابِهِ ائْتُوا بِحَطَبٍ فَقَالُوا يا رَسُولَ اللَّهِ نَحْنُ بِأَرْضٍ قَرْعَاءَ مَا بِهَا مِنْ حَطَبٍ قَالَ فَلْيأْتِ كُلُّ إِنْسَانٌ بِمَا قَدَرَ عَلَيهِ فَجَاءُوا بِهِ حَتَّى رَمَوْا بَينَ يدَيهِ بَعْضَهُ عَلَى بَعْضٍ فَقَالَ رَسُولُ اللَّهِ صلى الله عليه و آله هَكَذَا تَجْتَمِعُ الذُّنُوبُ ثُمَّ قَالَ إِياكُمْ وَالْمُحَقَّرَاتِ مِنَ الذُّنُوبِ فَإِنَّ لِكُلِّ شَىءٍ طَالِباً أَلا وَإِنَّ طَالِبَهَا يكْتُبُ ما قَدَّمُوا وَآثارَهُمْ وَكُلَّ شَىءٍ أَحْصَيناهُ فِى إِمامٍ مُبِينٍ ؛\r\nپيامبر اكرم صلى الله عليه و آله در سفرى در سرزمين خشك و بىآب و علفى فرود آمد و به يارانش فرمود : مقدارى هيزم بياوريد . ( تا آتش براى رفع نياز روشن كنيم ) عرضه داشتند : اى رسول خدا ! اين‌جا زمين بىآب و علفى است ، هيزمى ندارد .\r\nپيامبر اكرم صلى الله عليه و آله فرمود : هركدام از شما به هر اندازه كه مىتوانيد بياوريد . ( آن‌ها در بيابان پخش شدند و ) هركدام چيزى با خود آورد و آن‌ها را در برابر پيامبر صلى الله عليه و آله روى هم ريختند . ( و از فزونى آن تعجب كردند ) . پيامبر اكرم صلى الله عليه و آله فرمود : گناهان\r\n\r\n\r\n","description":"","footnote":"\r\n( 1 ) . كافى ، ج 2 ، ص 287 ، ح 1\r\n","page_name":" 776 ","page_number":776},
  {"content":"\r\n\r\nاين‌گونه جمع مىشوند . از گناهان كوچك بپرهيزيد ، زيرا هر گناهى بازخواست كننده‌اى دارد . آگاه باشيد بازخواست كنندهء گناهان آن‌ها را مىنويسد و آثار آنان را حفظ مىكند و ( خداوند در قرآن مىفرمايد ) : هرچيزى را در امام مبين ( لوح محفوظ ) شمارش كرده‌ايم » . « 1 »\r\nبعيد نيست كه پيامبر اكرم صلى الله عليه و آله آتشى در آن هيزم‌ها افكنده باشد و هنگامى كه آتش از آن زبانه كشيده اين سخن را فرموده باشد . اشاره به اين‌كه آتش هاى عظيم قيامت از درون اين گناهان كوچك برمىخيزد .\r\nدر حديث ديگرى كه مرحوم « شيخ طوسى » در كتاب امالى آورده است مىخوانيم كه پيامبر اكرم صلى الله عليه و آله به ابوذر فرمود :\r\n« يا أَبَا ذَرٍّ لا تَنْظُرْ إِلَى صِغَرِ الْخَطِيئَةِ وَلَكِنِ انْظُرْ إِلَى مَنْ عَصَيتَ ؛\r\nاى اباذر ! نگاه به كوچكى گناه مكن ؛ بلكه نگاه به عظمت خدايى كن كه او را عصيان مىكنى » . « 2 »\r\nدر حديث ديگرى از امام كاظم عليه السلام مىخوانيم كه فرمود :\r\n« لَا تَسْتَكْثِرُوا كَثِيرَ الْخَيرِ وَلا تَسْتَقِلُّوا قَلِيلَ الذُّنُوبِ فَإِنَّ قَلِيلَ الذُّنُوبِ يجْتَمِعُ حَتَّى يكُونَ كَثِيراً وَخَافُوا اللَّهَ فِى السِّرِّ حَتَّى تُعْطُوا مِنْ أَنْفُسِكُمُ النَّصَفَ ؛\r\nكار خير را ، هر چند زياد انجام دهيد بزرگ نشمريد ( كه شما را از ادامهء راه بازمىدارد ) و گناهان كم را اندك ندانيد ، زيرا گناهان كم جمع مىشود و تبديل به بسيار خواهد شد و از خدا در پنهانى نيز بترسيد تا انصاف را بتوانيد از ناحيهء خود رعايت كنيد » . « 3 »\r\nاين حديث مىتواند اشاره به نكتهء ديگرى در باب كوچك يا كم شمردن گناه باشد كه اگر انسان گناه را كم و يا كوچك بشمرد از تكرار آن بيم ندارد و زمانى متوجه مىشود كه به گناهان كبيره و بسيارى تبديل شده است ، بنابراين كوچك شمردن گناه به هر حسابى كه باشد گناهى ديگر است .\r\n\r\n\r\n","description":"","footnote":"\r\n( 1 ) . كافى ، ج 2 ، ص 288 ، ح 3\r\n( 2 ) . امالى طوسى ، ص 528\r\n( 3 ) . كافى ، ج 2 ، ص 287 ، ح 2\r\n","page_name":" 777 ","page_number":777},
  {"content":"\r\n\r\nافزون بر اين‌ها كوچك و بزرگ بودن گناه دقيقاً روشن نيست ؛ چه بسا ما گناهى را كوچك بشمريم و در پيشگاه خداوند بزرگ باشد و مايهء خشم و غضب او گردد ، همان‌گونه كه در حديث پرمعنايى از پيامبر اكرم صلى الله عليه و آله آمده است :\r\n« إِنَّ اللَّهَ كَتَمَ ثَلاثَةً فِى ثَلاثَةٍ كَتَمَ رِضَاهُ فِى طَاعَتِهِ وَكَتَمَ سَخَطَهُ فِى مَعْصِيتِهِ وَكَتَمَ وَلِيّهُ فِى خَلْقِهِ فَلا يسْتَخِفَّنَّ أَحَدُكُمْ شَيئاً مِنَ الطَّاعَاتِ فَإِنَّهُ لا يدْرِى فِى أَيهَا رِضَى اللَّهِ وَلا يسْتَقِلَّنَّ أَحَدُكُمْ شَيئاً مِنَ الْمَعَاصِى فَإِنَّهُ لا يدْرِى فِى أَيهَا سَخَطُ اللَّهِ وَلا يزْرِينَّ أَحَدُكُمْ بِأَحَدٍ مِنْ خَلْقِ اللَّهِ فَإِنَّهُ لا يدْرِى أَيهُمْ وَلِى اللَّهِ ؛\r\nخدا سه چيز را در سه چيز مخفى داشت : رضاى خود را در طاعتش و خشم خود را در معصيتش و وليش را در ميان خلق ، بنابراين هيچ‌يك از شما چيزى از طاعات را كوچك نشمرد ، چراكه نمىداند شايد در آن رضاى خدا باشد و هيچ‌يك از شما چيزى از معاصى را كم نشمرد ، زيرا نمىداند شايد خشم و غضب پروردگار در آن باشد و به هيچ‌كس از خلق خدا عيب‌جويى و اهانت نكنيد ، چراكه نمىدانيد كدام يك از آن‌ها از اولياء اللَّه هستند » . « 1 »\r\n* * *\r\n\r\n\r\n","description":"","footnote":"\r\n( 1 ) . وسائل الشيعه ، ج 11 ، ص 247 ، ح 12\r\n","page_name":" 778 ","page_number":778},
  {"content":"\r\n\r\n\r\n349 و قال عليه السلام\r\n\r\nبخش اوّل :\r\nمَنْ نَظَرَ فِي عَيْبِ نَفْسِهِ اشْتَغَلَ عَنْ عَيْبِ غَيْرِهِ ، وَمَنْ رَضِيَ بِرِزْقِ اللَّهِ لَمْ يَحْزَنْ عَلَى مَا فَاتَهُ ، وَمَنْ سَلَّ سَيْفَ الْبَغْيِ قُتِلَ بِهِ ، وَمَنْ كَابَدَ الْأُمُورَ عَطِبَ ، وَمَنِ اقْتَحَمَ اللُّجَجَ غَرِقَ ، وَمَنْ دَخَلَ مَدَاخِلَ السُّوءِ اتُّهِمَ .\r\nامام عليه السلام فرمود :\r\nهركس به عيب خود بنگرد از عيب‌جويى ديگران بازمىماند و هركس به آنچه خدا به او روزى داده راضى شود بر آنچه از دست داده اندوهناك نمىگردد ، و آن‌كس كه تيغ ستم بركشد ( سرانجام ) خودش با آن كشته مىشود و كسى كه ( بىمقدمه ) به سراغ كارهاى سخت رود هلاك مىشود و هركس خود را در گرداب‌هاى خطرناك بيفكند غرق مىشود و آن‌كس كه در موارد سوء ظن وارد شود متهم مىگردد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب معتقد است كه سيّد رضى رحمه الله اين جمله‌ها را كه همچون لؤلؤهاى درخشنده‌اى است از وصاياى اميرمؤمنان على عليه السلام به فرزندش امام حسن مجتبى عليه السلام برگزيده است و مىدانيم كه اين وصيت پيش از نهج‌البلاغه در كتاب تحف العقول آمده است . « نويرى » نيز در نهاية الارب آن را به صورتى متفاوت با\r\n","page_name":" 779 ","page_number":779},
  {"content":"\r\n\r\n\r\n\r\n","description":"","footnote":"\r\nروايت مرحوم شريف رضى ذكر كرده و قاضى قضاعى بخشى از آن را در دستور معالم الحكم آورده و « ميدانى » در مجمع الامثال نيز قسمتى از آن را ذكر كرده است . اضافه بر اين ، بخشى از آن در خطبهء اميرمؤمنان عليه السلام معروف به خطبهء وسيله كه در كتب دانشمندان قبل از سيّد رضى آمده است ديده مىشود و ابن قاسم در روض الاخيار نيز بخشى از آن را به صورت متفاوت ذكر كرده است . ( از مجموع اين نقل‌ها روشن مىشود كه اين گفتارهاى حكيمانه در منابع فراوان ديگرى پيش از سيّد رضى بوده است ) . ( مصادر نهج‌البلاغه ، ج 4 ، ص 262 )\r\n","page_name":" 780 ","page_number":780},
  {"content":"\r\n\r\n\r\nشرح و تفسير يازده نكتهء مهم\r\nامام عليه السلام در اين گفتار حكيمانه كه مجموعه‌اى است از اندرزهاى بسيار سودمند و سرنوشت‌ساز ، به يازده نكتهء مهم اشاره مىكند ؛ نخست مىفرمايد :\r\n« هركس به عيب خود نگاه كند از عيب‌جويى ديگران بازمىماند » ؛\r\n( مَنْ نَظَرَ فِي عَيْبِ نَفْسِهِ اشْتَغَلَ عَنْ عَيْبِ غَيْرِهِ )\r\n. بىشك انسان بىعيب غير از معصومان عليهم السلام وجود ندارد . بعضى عيوب كمترى دارند و بعضى بيشتر ، بنابراين عقل و درايت ايجاب مىكند انسان به جاى اين‌كه به عيب ديگران بپردازد به اصلاح عيب خويش بپردازد . اصولًا كسى كه به اصلاح عيب خويش مىپردازد مجالى براى عيب‌جويى ديگران نمىبيند و اگر مجالى هم داشته باشد شرم مىكند و به خود مىگويد : من با داشتن اين عيوب چگونه به عيب‌جويى ديگران بپردازم .\r\nالبته منظور حضرت ترك عيب‌جويى است و گرنه بيان كردن عيب ديگران به عنوان امر به معروف و نهى از منكر و براى اصلاح آن صفات و آن هم به‌گونه‌اى كه به احترام و شخصيت آنان برنخورد نه‌تنها عيب نيست ، بلكه كارى است بسيار پسنديده و در بسيارى از موارد ، واجب .\r\nدر خطبهء 176 نيز امام عليه السلام تعبير جالب ديگرى در اين زمينه دارد و مىفرمايد :\r\n« طُوبَى لِمَنْ شَغَلَهُ عَيبُهُ عَنْ عُيوبِ النَّاسِ ؛\r\nخوشا به حال كسى كه اشتغالش به\r\n\r\n","description":"","footnote":"","page_name":" 781 ","page_number":781},
  {"content":"\r\n\r\nعيوب خود ، او را از اشتغال به عيوب مردم بازدارد » .\r\nاميرمؤمنان على عليه السلام در حديث ديگرى مىفرمايد :\r\n« أَعْقَلُ النّاسِ مَنْ كانَ بِعَيْبِهِ بَصيراً وَعَنْ عَيْبِ غَيْرِهِ ضَريراً ؛\r\nعاقل‌ترين مردم كسى است كه بيناى عيب خود باشد و كور از عيب ديگران » . « 1 »\r\nامام صادق عليه السلام مىفرمايد :\r\n« ثَلاثَةٌ فِى ظِلِّ عَرْشِ اللَّهِ عَزَّوَجَلَّ يوْمَ لا ظِلَّ إِلَّا ظِلُّهُ رَجُلٌ أَنْصَفَ النَّاسَ مِنْ نَفْسِهِ وَرَجُلٌ لَمْ يقَدِّمْ رِجْلًا وَلَمْ يؤَخِّرْ رِجْلًا أُخْرَى حَتَّى يعْلَمَ أَنَّ ذَلِكَ لِلَّهِ عَزَّوَجَلَّ رِضًى أَوْ سَخَطٌ وَرَجُلٌ لَمْ يعِبْ أَخَاهُ بِعَيبٍ حَتَّى ينْفِى ذَلِكَ الْعَيبَ مِنْ نَفْسِهِ فَإِنَّهُ لا ينْفِى مِنْهَا عَيباً إِلَّا بَدَا لَهُ عَيبٌ آخَرُ وَكَفَى بِالْمَرْءِ شُغُلًا بِنَفْسِهِ عَنِ النَّاسِ ؛\r\nگروهى در سايهء عرش خدا در روز قيامت هستند در آن روزى كه سايه‌اى جز سايهء او نيست : كسانى كه عدالت را در مورد حقوق خود با ديگران رعايت مىكنند و كسانى كه گامى جلو و گامى به عقب نمىگذارند مگر اين‌كه بدانند رضاى خدا در آن است يا خشم او و كسانى كه هيچ عيب را بر برادر خود نگيرند مگر اين‌كه نخست آن عيب را از خود دور سازند ( اگر اين كارها را كند هرگز به عيوب ديگران نمىپردازد ) زيرا انسان هيچ عيبى را بر طرف نمىسازد مگر اين‌كه عيب ديگرى از خودش براى او ظاهر مىشود و اين كار او را از پرداختن به عيوب ديگران بازمىدارد ) » . « 2 »\r\nدر دومين جمله مىفرمايد : « كسى كه به آنچه خدا به او روزى داده راضى و قانع شود ، بر آنچه از دست داده اندوهناك نخواهد شد » ؛\r\n( وَمَنْ رَضِيَ بِرِزْقِ اللَّهِ لَمْ يَحْزَنْ عَلَى مَا فَاتَهُ )\r\n. بسيارند كسانى كه پيوسته به دليل از دست دادن اموال يا مقامات خود ، گرفتار غم و اندوهند و با اين‌كه زندگى نسبتاً مطلوبى دارند غم و اندوه همچون طوفانى\r\n\r\n\r\n","description":"","footnote":"\r\n( 1 ) . غررالحكم ، ص 52 ، ح 389 ، طبق نقل ميزان الحكمة\r\n( 2 ) . بحارالانوار ، ج 72 ، ص 46 ، ح 2\r\n","page_name":" 782 ","page_number":782},
  {"content":"\r\n\r\nزندگى آن‌ها را مشوش مىسازد ، در حالى كه اگر قناعت پيشه مىكردند و به آنچه خدا به آن‌ها داده بود راضى مىشدند ، غم و اندوه از صفحهء دل آن‌ها برچيده مىشد و زندگى خوب و آرامى داشتند .\r\nاضافه بر اين انسان بايد بداند بسيارى از امورى كه از دست مىرود هيچ‌گاه مقدر نبوده است كه نصيب وى شود ، پس چرا براى آنچه براى انسان مقدر نيست غمگين گردد .\r\nدر سومين نكته مىفرمايد : « آن‌كس كه تيغ ستم بركشد ( سرانجام ) با همان تيغ كشته مىشود » ؛\r\n( وَمَنْ سَلَّ سَيْفَ الْبَغْيِ قُتِلَ بِهِ )\r\n. گرچه اين موضوع مانند بسيارى ديگر از پيامدهاى رذائل اخلاقى جنبهء كلى و عمومى و دائمى ندارد ؛ ولى در طول تاريخ بسيار ديده شده كه ظالمان با همان روش كه ديگران را مىكشتند كشته شده‌اند .\r\nدر حالات « ابومسلم » آمده است كه « ابوسلمة » « 1 » را غافلگيرانه كشت و ششصد هزار نفر را نيز به‌طور غافلگيرانه و ناجوانمردانه و توأم با شكنجه به قتل رسانيد .\r\nهنگامى كه منصور دوانيقى خواست او را به قتل برساند اين دو شعر را براى او خواند .\r\n زَعَمْتَ أَنَّ الدّينَ لا يَنْقَضي * فَاسْتَوْفِ بِالْكَيْلِ أبا مُجْرِمٍ\r\nاشْرَبْ بِكَأسٍ كُنْتَ تَسْقي بِها * امَرُّ فِي الْحَلْقِ مِنَ الْعَلْقَمِ \r\nگمان كردى كه دين ادا نمىشود . اى ابومجرم ! با همان پيمانه‌اى كه به ديگران مىدادى دريافت دار !\r\nاز همان جامى بنوش كه با آن تلخ‌ترين نوشابه را به ديگران مىدادى . « 2 »\r\n\r\n\r\n","description":"","footnote":"\r\n( 1 ) . او يكى از وزراى بنىالعباس و مرد اديب و سياستمدارى بود ، هرچند به حكومت عباسيان خدمت مىكرد . در تاريخ آمده است كه شبى از نزد منصور سفاح تك و تنها خارج شد . ناگهان گروهى از اصحاب ابومسلم بر سر او ريختند و او را كشتند . ( الكنى و الالقاب ، شيخ عباس قمى ، ج 1 ، ص 93 )\r\n( 2 ) . مروج الذهب مسعودى مطابق نقل شرح نهج‌البلاغهء علامهء شوشترى ، ج 14 ، ص 582 )\r\n","page_name":" 783 ","page_number":783},
  {"content":"\r\n\r\nدر همان كتاب آمده است : هنگامى كه متوكل عباسى بر محمد بن عبدالملك زيات خشمگين شد - و آن چند ماه پس از خلافت متوكل بود - تمام اموال او و آنچه را در اختيار داشت گرفت ؛ اموالى كه زيات در ايام وزارتش در دوران معتصم و الواثق باللَّه از افراد به زور گرفته بود و تنورى از آهن ساخته بود و درون آن ميخ‌هايى كار گذاشته بود ؛ ميخ‌هايى تيز همچون سوزن و به اين وسيله مخالفان خود را شكنجه مىكرد و مىكشت . متوكل دستور داد خودش را در همان تنور بيندازند . او در آن‌جا دو شعر ( عبرت‌انگيز ) براى متوكل نوشت :\r\n هِىَ السَّبِيلُ فَمِنْ يَوْم إلى يَوْمٍ * كَأنَّهُ ما تَريكَ الْعَيْنُ فِي النَّوْمِ\r\nلا تَجْزِعَنَّ رُوَيْداً إنَّها دُوَلٌ * دُنْيا تُنَقّلُ مِنْ قَوْمٍ إلى قَوْمٍ \r\nاين راهى است كه هر روز رونده‌اى دارد و شبيه چيزى است كه انسان در خواب مىبيند .\r\nبىتابى نكن ، آرام باش اين‌ها حكومت‌هايى است دنيوى كه از گروهى به گروه ديگر منتقل مىشود .\r\nهنگامى كه فرداى آن روز اين نامه به دست متوكل رسيد ( كمى متنبه شد و ) دستور داد او را از آن تنور خارج كنند . وقتى به سراغ او آمدند مرده بود و حبس او در آن تنور چهل روز به طول انجاميد .\r\nامثال اين‌گونه داستان‌ها در طول تاريخ بسيار است .\r\nاين سخن را با حديثى كوتاه و پرمعنا از اميرمؤمنان على عليه السلام كه در تحف‌العقول آمده است پايان مىدهيم كه به فرزندش امام حسين عليه السلام ضمن نصايح فراوانى فرمود :\r\n« وَمَنْ حَفَرَ بِئْراً لِأَخِيهِ وَقَعَ فِيهَا ؛\r\nكسى كه چاهى براى ديگران حفر كند سرانجام خودش در آن چاه خواهد افتاد » . « 1 »\r\nدر چهارمين نكته مىفرمايد : « كسى كه ( بىمقدمه ) به سراغ كارهاى سخت\r\n\r\n\r\n","description":"","footnote":"\r\n( 1 ) . تحف العقول ، ص 88\r\n","page_name":" 784 ","page_number":784},
  {"content":"\r\n\r\nو سنگين برود هلاك مىشود » ؛\r\n( وَمَنْ كَابَدَ الْأُمُورَ عَطِبَ )\r\n. « كابد » از مادهء « مكابدة » به معنى درگير شدن سخت با كارى است و « عَطِب » از مادهء « عَطَب » بر وزن « نسب » به معناى هلاكت است . اين گفتار حكيمانه دو تفسير دارد : نخست اين‌كه انسان هنگامى كه مىخواهد به سراغ كارهاى مهم و سخت برود بايد پيش‌بينىهاى لازم و مقدمات كار را از هر نظر فراهم كند . در غير اين صورت گرفتار مىشود و به هلاكت مىرسد .\r\nتفسير ديگر اين‌كه انسان چون به سراغ كارى مىرود در صورتى كه با مشكلات سخت يا بن‌بست‌ها روبرو شد نبايد اصرار ورزد و لجوجانه ادامه دهد كه مايهء هلاكت اوست .\r\nبنابراين نه بدون مقدمه بايد به سراغ كارهاى مهم رفت و نه لجوجانه در انجام كارهاى سخت اصرار داشت كه هر دو مايهء از بين رفتن نيروها و قواى انسان و هلاكت است .\r\nالبته هلاكت در اين‌جا ممكن است به معناى مرگ يا كنايه از ناتوانى شديد و از دست دادن نيروها باشد .\r\nسپس امام عليه السلام به نكتهء پنجم كه از جهاتى شباهت با نكتهء چهارم دارد ، هر چند با آن متفاوت است ، اشاره كرده مىفرمايد : « هركس خود را در گرداب‌هاى خطرناك بيفكند ، غرق مىشود » ؛\r\n( وَمَنِ اقْتَحَمَ اللُّجَجَ غَرِقَ )\r\n. اشاره به اين‌كه كسى كه بىمطالعه خودش را در امور خطرناك بيندازد ، سرانجام غرق خواهد شد . البته شجاعت صفت بسيار پسنديده‌اى است ؛ ولى تهوّر صفت زشت و ناپسندى است ، چراكه شجاعت را در غير مورد ، صرف كرده است و اين به كار كوهنوردانى شبيه است كه از نقاط خطرناك به سوى قله پيش مىروند ، اين كار عاقلانه نيست ، بايد راه‌هاى مطمئن‌تر را پيدا كرد و از آن طريق به قله صعود نمود .\r\n\r\n","description":"","footnote":"","page_name":" 785 ","page_number":785},
  {"content":"\r\n\r\nيا مثلًا هنگام زمستان به كسى مىگويند مسيرى كه مىروى خطر سقوط بهمن در آن است و او مىگويد من شجاعت مىكنم و پيش مىروم ، و يا از نقاطى كه احتمال وجود ميدان مين باشد بى مطالعه عبور مىكند .\r\nدر مسائل اجتماعى ، سياسى و اقتصادى نيز همين معنا متصور است كه انسان دست به كارهاى خطرناك بزند و فكر عاقبت آن را نكند . عاقل كسى است كه با تدبير و شجاعت كارها را دنبال كند .\r\nدر فقه اسلامى نيز طبق حديث معروف :\r\n« نَهَى النَّبِىُّ عَنِ الْغَرَرِ\r\n« يا »\r\nنَهَى النَّبِىُّ عَنْ بَيْعِ الْغَرَرِ »\r\nپيغمبر اكرم صلى الله عليه و آله از انجام كارهاى مجهول و خطرناك و معاملاتى كه اين‌گونه باشد نهى كرده است . بسيارند كسانى كه در معاملاتى كه يا ثمن مجهول است يا مثمن و يا شرايط مبهم يا وضع بازار تيره و تار است وارد مىشوند و تمام سرمايه خود را از كف داده ، به فقر مبتلا مىگردند .\r\nشاعر عرب مىگويد :\r\n مَنْ حارَبَ الْأيّامَ أَصْبَحَ رُمْحُه * قَصِداً وَأَصْبَحَ سَيْفُهُ مَفْلولًا \r\nكسى كه به جنگ حوادث روز ، بى مطالعه برود نيزه‌اش مىشكند و شمشير او كند مىشود .\r\nحضرت در ششمين توصيه مىفرمايد : « هركس در موارد سوءظن گام بگذارد سرانجام متهم خواهد شد » ؛\r\n( وَمَنْ دَخَلَ مَدَاخِلَ السُّوءِ اتُّهِمَ )\r\n. گفتار حكيمانهء امام عليه السلام در اين‌جا اشاره به همان چيزى است كه به صورت ضرب‌المثل در ميان مردم درآمده است :\r\n« إتَّقُوا مِنْ مَواضِعِ التُّهَمِ ؛\r\nاز جاهايى كه تهمت خيز است بپرهيزيد » .\r\nبىشك انسان هرقدر پاك و منزه باشد نبايد در جاهايى كه تهمت خيز است گام بگذارد ؛ مثلًا در مجلس شراب‌خواران حضور يابد ، در محله‌هاى بدنام و مراكز فساد گام نهد و يا با افراد بدنام و آلوده طرح دوستى بريزد . به يقين انسان\r\n\r\n","description":"","footnote":"","page_name":" 786 ","page_number":786},
  {"content":"\r\n\r\nپاك و پرهيزكار نيز هنگامى كه مرتكب اين‌گونه كارها شود متهم مىگردد و در واقع آبروى خود را به دست خود ريخته است .\r\nشبيه همين معنا از امام عليه السلام در حديث ديگرى آمده است كه مىفرمايد :\r\n« مَنْ عَرَّضَ نَفْسَهُ لِلتُّهْمَةِ فَلايَلُومَنَّ مَنْ أساءَ بِهِ الظَّنَّ ؛\r\nكسى كه خود را در معرض تهمت قرار دهد نبايد كسانى را سرزنش كند كه به او سوءظن پيدا مىكنند » . « 1 »\r\nنيز در حديث ديگرى از امام صادق عليه السلام مىخوانيم :\r\n« اتَّقُوا مَواضِعَ الرَّيْبِ وَلا يَقِفَنَّ أَحَدُكُمْ مَعَ أُمّهِ فِى الطَّريقِ فَإِنَّهُ لَيْسَ كُلُّ أَحَدٍ يَعْرِفُها ؛\r\nاز مواضعى كه موجب سوءظن است بپرهيزيد و هيچ‌كس از شما با مادرش در وسط راه نايستد ، زيرا همه نمىدانند او مادر وى است ( و چه بسا فكر كنند او با زن نامحرمى رابطه دارد ) » . « 2 »\r\nالبته مواردى هست كه قرائن نشان مىدهد فلان زن ، خواهر يا مادر يا همسر اوست كه اين‌گونه موارد مستثناست .\r\n* * *\r\n\r\n\r\n","description":"","footnote":"\r\n( 1 ) . ميزان الحكمة ، مادهء « ظن » ، ح 11560\r\n( 2 ) . بحارالانوار ، ج 75 ، باب التحرز عن مواضع التهمة ، ح 7\r\n","page_name":" 787 ","page_number":787},
  {"content":"\r\n . \r\n","description":"","footnote":"","page_name":" 788 ","page_number":788},
  {"content":"\r\n\r\n\r\nبخش دوم :\r\nوَمَنْ كَثُرَ كَلَامُهُ كَثُرَ خَطَؤُهُ ، وَمَنْ كَثُرَ خَطَؤُهُ قُلَّ حَيَاؤُهُ ، وَمَنْ قَلَّ حَيَاؤُهُ قَلَّ وَرَعُهُ ، وَمَنْ قَلَّ وَرَعُهُ مَاتَ قَلْبُهُ ، وَمَنْ مَاتَ قَلْبُهُ دَخَلَ النَّارَ . وَمَنْ نَظَرَ فِي عُيُوبِ النَّاسِ ، فَأَنْكَرَهَا ، ثُمَّ رَضِيَهَا لِنَفْسِهِ ، فَذلِكَ الْأَحْمَقُ بِعَيْنِهِ وَالْقَنَاعَةُ مَالٌ لَايَنْفَدُ . وَمَنْ أَكْثَرَ مِنْ ذِكْرِ الْمَوْتِ رَضِيَ مِنَ الدُّنْيَا بِالْيَسِيرِ ، وَمَنْ عَلِمَ أَنَّ كَلَامَهُ مِنْ عَمَلِهِ قَلَّ كَلَامُهُ إِلَّا فِيَما يَعْنِيهِ .\r\n( امام عليه السلام فرمود : ) آن‌كس كه زياد سخن مىگويد زياد اشتباه مىكند و آن‌كس كه زياد اشتباه كند حيائش كم مىشود و كسى كه حيائش كم شود تقوايش نقصان مىيابد و كسى كه تقوايش نقصان يابد قلبش مىميرد و كسى كه قلبش بميرد داخل آتش دوزخ مىشود . كسى كه به عيوب مردم بنگرد و آن را بد شمرد ولى براى خويش آن را خوب بداند ، احمق واقعى است و قناعت ، سرمايه‌اى است فناناپذير و آن‌كس كه فراوان ياد مرگ كند به اندكى از دنيا راضى مىشود . آن‌كس كه بداند گفتارش جزء اعمال او محسوب مىشود سخن كم مىگويد مگر در آن‌جا كه به او مربوط است .\r\n\r\nشرح و تفسير ادامهء اندرزها\r\nامام عليه السلام هفتمين نكتهء راهگشا و تربيت كننده را بيان مىكند و مىفرمايد :\r\n« كسى كه سخنش بسيار شود ( و پرحرف باشد ) خطاى او فراوان خواهد بود » ؛\r\n\r\n","description":"","footnote":"","page_name":" 789 ","page_number":789},
  {"content":"\r\n\r\n( وَمَنْ كَثُرَ كَلَامُهُ كَثُرَ خَطَؤُهُ )\r\n. دليل آن روشن است . افراد پرحرف مجالى براى تفكر و انديشهء كافى ندارند و كسى كه نينديشد و سخن بگويد اشتباهش فراوان خواهد بود . به عكس ، كسانى كه كم مىگويند و فكر مىكنند ، گزيده مىگويند .\r\nحضرت به دنبال آن مىافزايد : « كسى كه خطايش زياد شود حيائش كم مىشود » ؛\r\n( وَمَنْ كَثُرَ خَطَؤُهُ قُلَّ حَيَاؤُهُ )\r\n. دليل آن نيز روشن است . انسان تا زمانى كه گناه نكرده يا خطايى از او سرنزده از انجام آن گناه يا خطا شرم دارد ؛ اما هنگامى كه تكرار شد ، شرم او فرو مىريزد .\r\nبه تجربه ثابت شده است افراد بىبند و بار براثر فزونى گناه ، حيا و شرم را از دست مىدهند و از انجام دادن آن گناه در انظار مردم باكى ندارند .\r\nبه دنبال آن مىفرمايد : « كسى كه حيائش كم شد تقوايش كاستى مىگيرد » ؛\r\n( وَمَنْ قَلَّ حَيَاؤُهُ قَلَّ وَرَعُهُ )\r\n. اين هم دليل واضحى دارد ، زيرا حيا مانع مهمى در برابر گناه است . اگر شرم و حيا از بين برود راه انسان به سوى گناه باز مىشود و افراد گنهكار نمىتوانند با تقوا باشند .\r\nدر ادامهء آن مىفرمايد : « كسى كه تقوا و ورع او كم شود قلبش مىميرد » ؛\r\n( وَمَنْ قَلَّ وَرَعُهُ مَاتَ قَلْبُهُ )\r\n. زيرا حيات قلب به احساس مسئوليت در پيشگاه خدا و در برابر مردم و وجدان خويش است . قلبى كه احساس مسئوليت نكند و عكس‌العمل مناسب در مقابل خطا نشان ندهد مرده است و به يقين بى تقوايى سبب مرگ قلب است .\r\nدر پايان اين سخن مىفرمايد : « كسى كه قلبش بميرد داخل آتش دوزخ مىشود » ؛\r\n( وَمَنْ مَاتَ قَلْبُهُ دَخَلَ النَّارَ )\r\n. زيرا ناپارسايان گنهكار ، پرخطا و فاقد احساس مسئوليت ، جايى جز\r\n\r\n","description":"","footnote":"","page_name":" 790 ","page_number":790},
  {"content":"\r\n\r\nدوزخ نخواهند داشت .\r\nدر واقع اين گفتار امام عليه السلام مقدمه و نتيجه‌اى دارد و در ميان آن مقدمه و نتيجه چهار مرحله به صورت علت و معلول پيموده مىشود ؛ از پر حرفى و كثرت كلام ، شروع و پس از گذشتن از چهار مرحله به دوزخ منتهى مىگردد و همه ازقبيل علت و معلول يكديگرند .\r\nدر حديثى از امام باقر عليه السلام كه در كتاب شريف كافى آمده مىخوانيم :\r\n« مَا مِنْ عَبْدٍ إِلَّا وَفِى قَلْبِهِ نُكْتَةٌ بَيضَاءُ فَإِذَا أَذْنَبَ ذَنْباً خَرَجَ فِى النُّكْتَةِ نُكْتَةٌ سَوْدَاءُ فَإِنْ تَابَ ذَهَبَ ذَلِكَ السَّوَادُ وَإِنْ تَمَادَى فِى الذُّنُوبِ زَادَ ذَلِكَ السَّوَادُ حَتَّى يغَطِّى الْبَياضَ فَإِذَا غَطَّى الْبَياضَ لَمْ يرْجِعْ صَاحِبُهُ إِلَى خَيرٍ أَبَداً وَهُوَ قَوْلُ اللَّهِ عَزَّوَجَلَّ :\r\n« كَلَّا بَلْ رَانَ عَلَى قُلُوبِهِمْ مَّا كَانُوا يَكْسِبُونَ » « 1 » ؛ هيچ بنده‌اى نيست مگر اين‌كه در قلبش نقطهء روشنى است ( روشنايى و نورانيت ايمان و تقوا ) . هنگامى كه مرتكب گناهى مىشود در آن نقطهء روشن ، نقطهء سياهى پديدار مىگردد . هرگاه توبه كند آن نقطهء سياه بر طرف مىشود و اگر ادامه بدهد سياهى فزونى مىيابد تا تمام آن نقطهء روشن را بگيرد و هنگامى كه آن نقطهء روشن به‌كلى از بين برود صاحب آن قلب هرگز به سوى خير بازنمىگردد و اين همان است كه خداى متعال در قرآن مجيد فرموده : چنين نيست كه آن‌ها ( گروه كافران و منافقان ) مىپندارند ، بلكه اعمالشان چون زنگارى بر دل‌هايشان نشسته است ! ( ازاين‌رو حق را درك نمىكنند ) » . « 2 »\r\nدر نقطهء مقابل پرگويى و كثرت كلام ، سكوت است و اين‌كه انسان جز در موارد ضرورت سخن نگويد كه در روايات اسلامى مدح فراوانى از آن شده است . در حديثى از امام اميرمؤمنان عليه السلام در غررالحكم مىخوانيم :\r\n« إنْ كانَ فِي الْكَلامِ الْبَلاغَةُ فَفِى الصُّمْتِ السَّلامَةُ مِنَ الْعِثارِ ؛\r\nاگر در سخن گفتن ، زيبايى بلاغت\r\n\r\n\r\n","description":"","footnote":"\r\n( 1 ) . مطففين ، آيهء 14\r\n( 2 ) . كافى ، ج 2 ، ص 273 ، ح 20\r\n","page_name":" 791 ","page_number":791},
  {"content":"\r\n\r\nباشد ، در سكوت ، سلامت از لغزش‌هاست » . « 1 »\r\nدر حديث ديگرى امام صادق عليه السلام از رسول خدا صلى الله عليه و آله چنين نقل مىكند كه فرمود :\r\n« الصَّمْتُ كَنْزٌ وَافِرٌ وَزَينُ الْحَلِيمِ وَسِتْرُ الْجَاهِلِ ؛\r\nسكوت گنج بزرگى است و زينت افراد عاقل و پوششى براى جاهل است » . « 2 »\r\nدر نكوهش پرگويى و كثرت كلام نيز روايات فراوانى نقل شده است ؛ از جمله در بابى كه در ميزان الحكمة تحت عنوان « النهى عن كثرة الكلام » آمده از اميرمؤمنان عليه السلام مىخوانيم :\r\n« مَنْ أكْثَرَ أهْجَرَ وَمَنْ تَفَكَّرَ أبْصَرَ ؛\r\nكسى كه پرگو باشد هزيان مىگويد و كسى كه ( سكوت و ) تفكر كند بينا مىشود » . « 3 »\r\nآن‌گاه امام عليه السلام در ادامهء كلام خود به مسائل مهمى از اخلاق اسلامى اشاره مىكند و در هشتمين نكته مىافزايد : « كسى كه به عيوب مردم بنگرد و آن را بد شمرد ولى براى خويش آن را خوب بداند ، احمق واقعى است » ؛\r\n( وَمَنْ نَظَرَ فِي عُيُوبِ النَّاسِ ، فَأَنْكَرَهَا ، ثُمَّ رَضِيَهَا لِنَفْسِهِ ، فَذلِكَ الْأَحْمَقُ بِعَيْنِهِ )\r\n. دليل بر احمق واقعى بودن او روشن است ، زيرا از يك‌سو كارهايى را بر ديگران عيب مىگيرد كه مفهومش تنفر از آن كارهاست و از سويى ديگر همان كارها جزء برنامهء زندگى اوست كه مفهومش علاقه‌مندى به آن است ؛ يعنى در آنِ واحد دو چيز متضاد را در درون فكر خود جمع كرده است : خوب دانستن چيزى و بد دانستن همان چيز ، و اين كار جز از احمقان انتظار نمىرود .\r\nالبته كم نيستند كسانى كه به اين‌گونه تضادها گرفتارند ؛ مال مردم را مىبرند و آن را كار خوبى مىپندارند ؛ ولى اگر مالش را ببرند داد و فرياد برمىآورد كه اين مسلمانى نيست . ديگران را به دليل غصب اموال همنوعان ، نامسلمان مىشمرد و خودش نيز غاصب است و در عين حال مسلمان ! و امثال آن كه همگى طبق\r\n\r\n\r\n","description":"","footnote":"\r\n( 1 ) . غررالحكم ، ص 216 ، ح 4264\r\n( 2 ) . بحارالانوار ، ج 68 ، ص 294 .\r\n( 3 ) . نهج‌البلاغه ، نامهء 31 ، وصيت اميرمؤمنان به فرزندش امام حسن عليهما السلام\r\n","page_name":" 792 ","page_number":792},
  {"content":"\r\n\r\nفرمودهء امام عليه السلام در زمرهء احمقان واقعىاند .\r\nبر اين اساس ، عاقل واقعى در مكتب اميرمؤمنان على عليه السلام كسى است كه هيچ‌گونه تضادى در ميان افكار و رفتارش وجود نداشته باشد ؛ آنچه را بد مىداند براى همه حتى براى خودش بد بداند و آنچه را خوب مىشمرد براى همه از جمله خودش خوب بشمرد .\r\nامام عليه السلام در حكمت 126 موارد فراوانى از كسانى را كه گرفتار تضاد در عقيده و عمل هستند بيان فرمود .\r\nدر تواريخ نيز كم نيستند حاكمانى كه گرفتار اين‌گونه تضادها شده‌اند و براى ملت خود مصائبى آفريده‌اند .\r\nدر حالات عبدالملك مروان آمده است كه يزيد را به دليل ويران كردن كعبه در ماجراى ابن زبير ملامت مىكرد ؛ اما هنگامى كه خودش به حكومت رسيد و ابن زبير را مزاحم خود در منطقهء حجاز ديد ، حجاج بن يوسف ثقفى را فرستاد تا به او حمله كند . او به كعبه پناه برد . عبدالملك دستور داد خانهء خدا را بر سرش ويران كنند و به بهانهء مضحكى متوسل شد ، وى مىگفت : هدف من ويران كردن كعبه نبوده ، بلكه هدفم دَرهم كوبيدن عبداللَّه بن زبير بوده است . « 1 » آرى اين‌گونه افراد را بايد احمقان تاريخ ناميد .\r\nسپس در نهمين نكته مىفرمايد : « قناعت سرمايه‌اى است فناناپذير » ؛\r\n( وَالْقَنَاعَةُ مَالٌ لَايَنْفَدُ )\r\n. اين جمله عيناً در حكمت شمارهء 57 و همچنين 475 آمده است و شايد اين تكرار به دليل اين است كه سيّد رضى رحمه الله بخش‌هايى از نهج‌البلاغه را با فاصلهء زمانى زيادى نگاشته كه باعث شده بخش‌هاى گذشته از حافظه‌اش محو شود .\r\nبه هر روى ، همان‌گونه كه در سابق هم گفته‌ايم ، قناعت به معناى راضى بودن\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 2 ، ص 248\r\n","page_name":" 793 ","page_number":793},
  {"content":"\r\n\r\nبه حداقل ضروريات زندگى ، سبب مىشود كه انسان زندگى بسيار ساده‌اى داشته باشد . اداره كردن زندگى ساده كار مشكلى نيست در حالى كه افراد حريص هر قدر اموال و امكاناتشان بيشتر شود ، آتش حرصشان تندتر مىگردد و به اين ترتيب همواره در رنج هستند در حالى كه شخص قناعت‌پيشه زندگى آرام و آسوده‌اى دارد .\r\nدر حديثى از رسول خدا صلى الله عليه و آله مىخوانيم :\r\n« خِيارُ أُمَّتِى الْقانِعُ وَشِرارُهُمُ الطَّامِعُ ؛\r\nبهترين افراد امت من قناعت‌پيشگان و بدترين آن‌ها طمعكارانند » . « 1 »\r\nافزون بر اين از روايات اسلامى استفاده مىشود كه بىنيازى بدون قناعت حاصل نمىشود ؛ از جمله در حديثى از امام باقر يا امام صادق عليهما السلام نقل شده است :\r\n« مَنْ قَنِعَ بِمَا رَزَقَهُ اللَّهُ فَهُوَ مِنْ أَغْنَى النَّاسِ ؛\r\nكسى كه قانع باشد به آنچه خدا به او روزى داده است ، غنىترين مردم است » . « 2 »\r\nكلينى رحمه الله بابى تحت عنوان « باب القناعة » در جلد دوم كافى آورده و در آن احاديث بسيارى در اهميت و فضيلت اين صفت ذكر كرده است .\r\nسپس امام عليه السلام در دهمين نكته مىفرمايد : « آن‌كس كه فراوان ياد مرگ كند به اندكى از دنيا راضى مىشود » ؛\r\n( وَمَنْ أَكْثَرَ مِنْ ذِكْرِ الْمَوْتِ رَضِيَ مِنَ الدُّنْيَا بِالْيَسِيرِ )\r\n. روشن است آن‌كس كه مرگ را فراموش كند و در عالم خيال و پندار ، زندگى را جاويد بداند حرص بر او غلبه مىكند و هرچه از دنيا به دست آورد به آن قانع نخواهد بود ؛ اما آن‌كس‌كه مىداند ممكن است فردا بانگ رحيل از اين جهان براى او سر داده شود و يا به تعبير ديگر پايان عمر خود را در هر لحظه امكان‌پذير مىبيند به مقدارى كه نياز دارد راضى مىشود و از حرص و طمع باز مىماند .\r\n\r\n\r\n","description":"","footnote":"\r\n( 1 ) . كنزالعمّال ، ج 3 ، ص 391 ، ح 7095\r\n( 2 ) . كافى ، ج 2 ، ص 139 ، ح 9\r\n","page_name":" 794 ","page_number":794},
  {"content":"\r\n\r\nكلينى رحمه الله در جلد دوم كتاب كافى بابى در مذمت دنيا و زهد ذكر كرده و از جمله امورى كه در ترك دنياپرستى مؤثر ذكر مىكند ياد مرگ است . در حديث سيزدهم آن باب آمده كه يكى از ياران امام باقر عليه السلام عرض كرد : حديثى براى من بيان كنيد كه از آن بهره‌مند شوم . امام عليه السلام فرمود :\r\n« أَكْثِرْ ذِكْرَ الْمَوْتِ فَإِنَّهُ لَمْ يكْثِرْ إِنْسَانٌ ذِكْرَ الْمَوْتِ إِلَّا زَهِدَ فِى الدُّنْيا ؛\r\nزياد به ياد مرگ باش ، چراكه هيچ انسانى فراوان ياد مرگ نمىكند مگر اين‌كه نسبت به زرق و برق دنيا بىاعتنا مىشود » . « 1 »\r\nمرحوم علامهء مجلسى نيز در بحارالانوار رواياتى در اين زمينه آورده ؛ از جمله روايتى است از امام صادق عليه السلام كه مىفرمايد :\r\n« ذِكْرُ الْمَوْتِ يمِيتُ الشَّهَواتِ فِى النَّفْسِ وَيقْلَعُ مَنابِتَ الْغَفْلَةِ ، وَيقَوِّى الْقَلْبَ بِمَواعِدِ اللَّهِ وَيرِقُّ الطَّبْعَ ، وَيكْسِرُ أَعْلامَ الْهَوى ، وَيطْفِى نارَ الْحِرْصِ ، وَيحَقِّرُ الدُّنْيا ، وَهُوَ مَعْنى ما قالَ النَّبِى صلى الله عليه و آله فِكْرُ ساعَةٍ خَيرٌ مِنْ عِبادَةِ سَنَةٍ ؛\r\nياد مرگ ، شهوت‌هاى سركش را در درون آدمى مىميراند ، ريشه‌هاى غفلت را از دل برمىكند ، قلب را به وعده‌هاى الهى نيرو مىبخشد ، به طبع آدمى نرمى و لطافت مىدهد ، نشانه‌هاى هواپرستى را دَرهم مىشكند ، آتش حرص را خاموش مىسازد و دنيا را در نظر انسان كوچك مىكند ، و اين است معناى سخنى كه پيغمبر صلى الله عليه و آله فرموده : يك ساعت فكر كردن از يك سال عبادت بهتر است » . « 2 »\r\nدر يازدهمين و آخرين نكتهء حكيمانه مىفرمايد : « آن‌كس كه بداند گفتارش جزء اعمال او محسوب مىشود سخن كم مىگويد مگر در آن‌جا كه به او مربوط است » ؛\r\n( وَمَنْ عَلِمَ أَنَّ كَلَامَهُ مِنْ عَمَلِهِ قَلَّ كَلَامُهُ إِلَّا فِيَما يَعْنِيهِ )\r\n. بسيارند كسانى كه هرچه بر سر زبانشان آمد مىگويند و چنين مىپندارند كه سخن ، باد هواست و جايى ثبت نمىشود در حالى كه سخنان انسان\r\n\r\n\r\n","description":"","footnote":"\r\n( 1 ) . كافى ، ج 2 ، ص 131 ، ح 13\r\n( 2 ) . بحارالانوار ، ج 6 ، ص 133 ، ح 32\r\n","page_name":" 795 ","page_number":795},
  {"content":"\r\n\r\nسرنوشت‌سازترين اعمال اوست و بارها گفته‌ايم بخش عظيمى از گناهان كبيره به‌وسيلهء زبان انجام مىشود ، همان‌گونه كه بخش عظيمى از طاعات با زبان است .\r\nزبان ، كليد خوشبختىها و بدبختىهاست ، بنابراين چگونه ممكن است انسان سخنش را جزء اعمالش نداند ؟ به يقين اگر بداند « مَّا يَلْفِظُ مِنْ قَوْلٍ إِلَّا لَدَيْهِ رَقِيبٌ عَتِيدٌ » ؛ انسان هيچ سخنى را بر زبان نمىآورد مگر اين‌كه همان دم ، فرشته‌اى مراقب و آماده براى انجام مأموريت ( و ضبط آن ) است ! » « 1 » در سخنان خود دقت مىكند و جز آنچه به او مربوط است و مصلحت وى ايجاب مىكند سخن نخواهد گفت .\r\nدربارهء خطرات زبان و بيهوده‌گويىها و سخنان بدون مطالعه روايات فراوانى از معصومان عليهم السلام نقل شده است .\r\n\r\nنكته نسخه‌اى كامل !\r\nامام عليه السلام در اين مجموعه از كلمات حكمت‌آميز كه به يازده دستور مهم اشاره كرده ، نسخه‌اى كامل مربوط به سير و سلوك در راه حق و رسيدن به قرب خدا و نجات از عذاب دنيا و آخرت ارائه فرموده است .\r\nبخشى از آن مربوط به تربيت نفوس و خودسازى است : نپرداختن به عيوب ديگران و به عكس ، دقت در عيوب خويشتن و ترك فضول كلام كه مايهء حيات قلب است و توجه به خطرات زبان ، همه از امورى است كه سالكان راه حق را در اين مسير كمك مىكند و به اهداف مقدس خود و اصل مىنمايد .\r\nبخش ديگر مربوط به تحصيل آرامش در حيات دنياست : قناعت پيشه كردن و ترك تجمل‌پرستى و به ياد مرگ بودن و راضى شدن به مقدار ضرورت از\r\n\r\n\r\n","description":"","footnote":"\r\n( 1 ) . ق ، آيهء 18\r\n","page_name":" 796 ","page_number":796},
  {"content":"\r\n\r\nمواهب دنيا ، همه از امورى است كه درهاى آرامش را به روى انسان مىگشايد و او را از غوطه‌ور شدن در امورى كه مايهء پريشانى و اضطراب است حفظ مىكند .\r\nبخش ديگر در ارتباط با مسائل اجتماعى و زندگى صحيح با مردم است ؛ ترك ظلم و ستم و توجه به عواقب سوء آن ، پرهيز از موارد تهمت و نگاه كردن به وضع مردم و خويشتن با يك چشم ، همه از امورى است كه رابطهء انسان را با مردم اصلاح مىكند .\r\nدر مجموع نسخهء جامعى است كه هركس آن را به‌كار بندد در طريق سير و سلوك و پوييدن راه حق نياز به چيز ديگرى ندارد . چه خوب است افراد به جاى اين‌كه به دنبال پير و شيخ و مرشد و استاد عرفان بيفتند كه خطرات فراوانى دربر دارد همين برنامهء مطمئن را نصب‌العين خود قرار دهند و آنچه را مىخواهند از آن بخواهند و آنچه را مىجويند در آن بجويند .\r\n* * *\r\n\r\n","description":"","footnote":"","page_name":" 797 ","page_number":797},
  {"content":"\r\n . \r\n","description":"","footnote":"","page_name":" 798 ","page_number":798},
  {"content":"\r\n\r\n\r\n350 و قال عليه السلام لِلظَّالِمِ مِنَ الرِّجَالِ ثَلَاثُ عَلَامَاتٍ : يَظْلِمُ مَنْ فَوْقَهُ بِالْمَعْصِيَةِ ، وَمَنْ دُونَهُ بِالْغَلَبَةِ وَيُظَاهِرُ الْقَوْمَ الظَّلَمَةَ .\r\nامام عليه السلام فرمود :\r\nمردان ستمگر سه نشانه دارند : به ما فوق خود از طريق نافرمانى ستم مىكنند و با قهر و غلبه ، به زيردستان خويش ستم روا مىدارند و پشتيبان گروه ظالمانند . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله در كتاب مصادر مىگويد : سيّد رضى رحمه الله اين كلام حكمت‌آميز را از روايتى كه ابوالفتح كراجكى در معدن الجواهر در باب الثلاثة نقل كرده برگزيده است . سپس كلام كراجكى را به صورت مبسوط در اين‌جا آورده كه امام عليه السلام نشانه‌هاى سه‌گانه‌اى براى اشخاص باايمان و اعمال نيك و منافق و ريا كار و ظالم بيان فرموده است . ( مصادر نهج‌البلاغه ، ج 4 ، ص 262 ) .\r\nافزون بر اين ، مرحوم ابن شعبهء حرانى در تحف العقول نيز اين كلام حكمت‌آميز را از رسول خدا صلى الله عليه و آله با قدرى تفاوت آورده است . ( تحف العقول ، ص 10 )\r\n","page_name":" 799 ","page_number":799},
  {"content":"\r\n . \r\n","description":"","footnote":"","page_name":" 800 ","page_number":800},
  {"content":"\r\n\r\n\r\nشرح و تفسير نشانه‌هاى ظالم\r\nامام عليه السلام در اين گفتار حكيمانه نشانه‌هاى ظالمان و ستمگران را روشن مىسازد و نشان مىدهد كه ظالم ، تنها كسى نيست كه حق ديگران را ببرد و آن‌ها را در فشار قرار دهد ، بلكه ظالم معناى وسيعى دارد كه سه نشانهء آن را امام عليه السلام بيان فرموده است . البته كسانى كه هر سه نشانه در آن‌ها باشد در مرحلهء بالاى ظلم و ستم قرار دارند ؛ ولى هر يك از اين سه نشانه نيز به تنهايى مىتواند دليل بر ظالم بودن باشد .\r\nنخست مىفرمايد : « ظالم سه نشانه دارد ( نشانهء اول اين‌كه ) به ما فوق خود از طريق نافرمانى ستم مىكند » ؛\r\n( لِلظَّالِمِ مِنَ الرِّجَالِ ثَلَاثُ عَلَامَاتٍ : يَظْلِمُ مَنْ فَوْقَهُ بِالْمَعْصِيَةِ )\r\n. غالباً مردم وصف ظالم را براى چنين شخصى به‌كار نمىبرند ، بلكه او را عاصى و نافرمان مىدانند ؛ ولى هرگاه آن را درست بشكافيم مىبينيم داشتن چنين خصلتى ظلم است . نه‌تنها از اين جهت كه ظلم معناى وسيعى دارد و هرچيزى كه در غير محل قرار دهند نوعى ظلم محسوب مىشود ، بلكه ازاين‌رو كه واقعاً ظلم و ستم بر شخص ما فوق است ، زيرا ابهت او را دَرهم مىشكند و ديگران را به او جسور مىسازد و به مديريت و فرماندهى او لطمه وارد مىكند و چه ظلم و ستمى از اين بدتر كه انسان مدير و مدبرى را در كار خود تضعيف يا فلج كند .\r\nآن‌گاه در بيان دومين نشانهء ظالم ، مىفرمايد : « با قهر و غلبه ، به زيردستان\r\n\r\n","description":"","footnote":"","page_name":" 801 ","page_number":801},
  {"content":"\r\n\r\nخويش ستم مىكند » ؛\r\n( وَمَنْ دُونَهُ بِالْغَلَبَةِ )\r\n. مصداق روشن ستم همين است كه انسان دربارهء زيردستانش موازين عدالت را رعايت نكند ، حقوق آن‌ها را محترم نشمرد ، در ميان آن‌ها تبعيض قائل شود ، بيش از آنچه در توان دارند از آن‌ها كار بخواهد ، سوابق خدمت آن‌ها را فراموش كند ، در مشكلات به فكر آن‌ها نباشد و يا حتى بعد از وفاتشان از آن‌ها يادى نكند .\r\nهمهء اين‌ها مصداق‌هايى براى ستم نسبت به زيردستان است و هركدام مىتواند نشانه‌اى باشد .\r\nحضرت در سومين نشانه مىفرمايد : « و جمعيت ستمگران را پشتيبانى مىكند » ؛\r\n( وَيُظَاهِرُ الْقَوْمَ الظَّلَمَةَ )\r\n. همكارى با ظالمان و ستمگران در هر مرحله كه باشد نوعى ظلم محسوب مىشود و به همين دليل معاونت ظلمه يكى از گناهان بزرگ در اسلام شمرده شده است و حتى در روايتى مىخوانيم :\r\n« إِذَا كَانَ يوْمُ الْقِيامَةِ نَادَى مُنَادٍ أَينَ الظَّلَمَةُ وَأَعْوَانُ الظَّلَمَةِ وَأَشْبَاهُ الظَّلَمَةِ حَتَّى مَنْ بَرَى لَهُمْ قَلَماً وَلاقَ لَهُمْ دَوَاةً قَالَ فَيجْتَمِعُونَ فِى تَابُوتٍ مِنْ حَدِيدٍ ثُمَّ يرْمَى بِهِمْ فِى جَهَنَّمَ ؛\r\nهنگامى كه روز قيامت فرا مىرسد ندا كننده‌اى ندا مىدهد : ظالمان و كمك‌كاران آن‌ها و شبيهان آن‌ها كجا هستند ؟\r\nحتى كسى كه قلمى براى آن‌ها تراشيده و يا دوات آن‌ها را براى نوشتن فرمان ظلم آماده كرده همهء آن‌ها را جمع مىكنند و در تابوتى از آهن مىنهند سپس آن‌ها را به جهنّم پرتاب خواهند كرد » . « 1 »\r\nروايات در اين زمينه بسيار است كه در كتب حديث و كتب فقهى در باب « اعانت ظالم » ذكر شده است .\r\nدر حديث ديگرى كه در كتاب وسائل‌الشيعه از رسول خدا صلى الله عليه و آله آمده است مىخوانيم :\r\n« مَنْ مَشَى إِلَى ظَالِمٍ لِيعِينَهُ وَهُوَ يعْلَمُ أَنَّهُ ظَالِمٌ فَقَدْ خَرَجَ مِنَ الْإِسْلام ؛\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 131 ، ح 16\r\n","page_name":" 802 ","page_number":802},
  {"content":"\r\n\r\nكسى كه به سوى ستمگرى برود تا به او كمك كند در حالى كه مىداند او ظالم است ، از اسلام ( راستين ) خارج شده است » . « 1 »\r\nاين سه نشانه كه امام عليه السلام براى ظالم ذكر كرده در بسيارى از موارد لازم و ملزوم يكديگرند و گاه ممكن است از هم جدا شوند و هركدام نشانهء مستقلى محسوب گردند . ممكن است كسى با ظالمان همكارى كند اما به زيردستانش ظلم نكند و يا توانايى آن را نداشته باشد . يا نسبت به بالادست خود عصيان كند ؛ اما نسبت به كسانى كه زيردست او هستند ستم روا مدارد . به هر حال هركدام نشانه‌اى است براى شناخت ظالمان و اگر هر سه در يك فرد جمع شوند وى مصداق اتم ظالم و ستمگر است .\r\nاين تعبيرات نشان مىدهد كه اسلام با ظلم و ستم در هر چهره و هر مرحله و هر شكلى كه باشد مخالف است .\r\nبحث را با حديث ديگرى از رسول خدا صلى الله عليه و آله پايان مىدهيم :\r\n« إنَّهُ لَيَأْتِي الْعَبْدُ يَوْمَ الْقِيامَةِ وَقَدْ سَرَّتْهُ حَسَناتُهُ فَيَجِيُ الرَّجُلُ فَيَقُولُ : يا رَبّ ظَلَمَني هذا فَيُؤْخَذُ مِنْ حَسَناتِهِ فَيُجْعَلُ فِي حَسَناتِ الَّذي سَأَلَهُ فَما يَزالُ كَذلِكَ حَتّى ما يَبْقى لَهُ حَسَنَةٌ فَإذا جاءَ مَنْ يَسْأَلُهُ نَظَرَ إلى سَيّئاتِهِ فَجُعِلَتْ مَعَ سَيّئاتِ الرَّجُلِ فَلا يَزالُ يُسْتَوْفى مِنْهُ حَتّى يَدْخُلُ النّارَ ؛\r\nروز قيامت بنده‌اى از بندگان خدا را ( براى حساب ) مىآورند در حالى كه حسناتش او را مسرور ساخته است . در اين هنگام كسى مىآيد و مىگويد : خداوندا ! اين مرد به من ستم كرده . در اين هنگام از حسنات او برمىدارند و به حسنات مظلوم مىافزايند و همين‌گونه اين كار تكرار مىشود تا آن‌كه حسنه‌اى از او باقى نمىماند . سپس هنگامى كه مدعى ديگرى پيدا مىكند نگاه به گناهان او مىكنند و به نامهء اعمال ظالم منتقل مىنمايند و اين كار پيوسته ادامه پيدا مىكند تا داخل در آتش دوزخ شود » . « 2 »\r\n\r\n\r\n","description":"","footnote":"\r\n( 1 ) . وسائل‌الشيعه ، ج 12 ، ص 131 ، ح 15\r\n( 2 ) . البداية و النهاية ، ج 2 ، ص 55 ، به نقل از ميزان الحكمة\r\n","page_name":" 803 ","page_number":803},
  {"content":"\r\n . \r\n","description":"","footnote":"","page_name":" 804 ","page_number":804},
  {"content":"\r\n\r\n\r\n351 و قال عليه السلام عِنْدَ تَنَاهِي الشِّدَّةِ تَكُونُ الْفَرْجَةُ ، وَعِنْدَ تَضَايُقِ حَلَقِ الْبَلَاءِ يَكُونُ الرَّخَاءُ .\r\nامام عليه السلام فرمود :\r\nهنگامى كه سختىها به آخرين درجهء شدت برسد فرج حاصل مىشود و در آن هنگام كه حلقه‌هاى بلا تنگ مىگردد نوبت آسايش و راحتى فرا مىرسد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در كتاب مصادر مىگويد : اين كلام شريف را قاضى تنوخى ( متوفاى 381 كه قبل از مرحوم سيّد رضى مى زيسته ) در كتاب الفرج بعد الشدة با اضافه‌اى آورده است . همچنين آمُدى در غررالحكم با تفاوتى آن را ذكر كرده و همهء آن‌ها نشان مىدهد كه از منابع ديگرى اين حديث شريف را دريافت داشته‌اند . ( مصادر نهج‌البلاغه ، ج 4 ، ص 263 )\r\n","page_name":" 805 ","page_number":805},
  {"content":"\r\n . \r\n","description":"","footnote":"","page_name":" 806 ","page_number":806},
  {"content":"\r\n\r\n\r\nشرح و تفسير گرفتاران ، اميدوار باشند\r\nامام عليه السلام در اين گفتار حكيمانه به يكى از اصول زندگى بشر نه به عنوان قانونى كلى ، بلكه قانونى غالبى اشاره كرده و به‌وسيلهء آن به تمام گرفتاران اميد مىبخشد و مىفرمايد : « هنگامى كه سختىها به آخرين درجهء شدت برسد گشايش روى مىدهد و در آن هنگام كه حلقه‌هاى بلا تنگ مىشود نوبت آسايش و راحتى فرا مىرسد » ؛\r\n( عِنْدَ تَنَاهِي الشِّدَّةِ تَكُونُ الْفَرْجَةُ ، وَعِنْدَ تَضَايُقِ حَلَقِ الْبَلَاءِ يَكُونُ الرَّخَاءُ )\r\n. اين حقيقت به‌كرار تجربه شده كه پايان شب‌هاى سياه سپيد است و عاقبت گرفتارىها راحتى و استراحت است . به همين دليل انسان هرگز نبايد به هنگام هجوم مشكلات و درد و رنج‌ها مأيوس گردد و دست به كارهاى نامعقول بزند و يا زبان به ناشكرى بگشايد و بىتابى كند ، بلكه پيوسته اميدوار باشد كه به دنبال اين شدت‌ها و تنگى حلقه‌هاى بلا گشايش حاصل مىشود ، طوفان بلا فرو مىنشيند و ابرهاى نوميدى كنار مىرود و آفتاب شفاف اميد آشكار مىگردد .\r\nقرآن مجيد نيز به همين حقيقت در سورهء « انشراح » خطاب به پيامبر اسلام صلى الله عليه و آله اشاره كرده مىفرمايد : « فَإِنَّ مَعَ الْعُسْرِ يُسْراً * إِنَّ مَعَ الْعُسْرِ يُسْراً » ؛ زيرا با سختى آسانى است ( باز هم ) با سختى آسانى است » .\r\nدر تفسير سورهء « انشراح » كه خدا در آن مىفرمايد : راحتى به همراه سختى\r\n\r\n","description":"","footnote":"","page_name":" 807 ","page_number":807},
  {"content":"\r\n\r\nاست پيامبر اكرم صلى الله عليه و آله مىفرمايد :\r\n« لَوْ كانَ الْعُسْرُ فِي حُجْرٍ لَدَخَلَ عَلَيْهِ الْيُسْرُ حَتّى يُخْرِجَهُ ؛\r\nهرگاه سختى وارد لانه‌اى شود ، راحتى وارد مىشود و آن را بيرون مىكند » سپس آيهء شريفهء « إِنَّ مَعَ الْعُسْرِ يُسْراً » را تلاوت فرمود . « 1 »\r\nبسيار مىشود كه اين سختىها و تنگى حلقهء بلاها آزمون الهى و مقدمه‌اى است براى ترفيع مقام انسان .\r\nدر حالات انبياى الهى نيز اين مطلب بسيار ديده مىشود ؛ نمونهء روشن آن زندگى ايوب عليه السلام است . اين پيامبر داراى همهء امكانات ، زن و فرزند و زندگى مناسب بود ؛ اما خدا در آزمونى سخت يكى را پس از ديگرى از او گرفت و او همچنان صبر كرد . سرانجام دست به دعا برداشت و از پيشگاه پروردگار تقاضاى گشايش كرد ، همان‌گونه كه در آيهء 83 و 84 سورهء « انبياء » مىخوانيم : « وَأَيُّوبَ إِذْ نَادَى رَبَّهُ أَنِّى مَسَّنِىَ الضُّرُّ وَأَنْتَ أَرْحَمُ الرَّاحِمِينَ » ؛ و ايوب را ( به ياد آور ) هنگامىكه پروردگارش را خواند ( و عرضه داشت ) : « بدحالى و مشكلات به من روى آورده ؛ و تو مهربان‌ترين مهربانانى ! » .\r\nبه دنبال آن آمده است : « فَاسْتَجَبْنَا لَهُ فَكَشَفْنَا مَا بِهِ مِنْ ضُرٍّ وَآتَيْنَاهُ أَهْلَهُ وَمِثْلَهُمْ مَّعَهُمْ رَحْمَةً مِنْ عِنْدِنَا وَذِكْرَى لِلْعَابِدِينَ » ؛ ما دعاى او را مستجاب كرديم ؛ و ناراحتىهايى را كه داشت بر طرف ساختيم ؛ و خاندانش را به او بازگردانديم ؛ و همانندشان را بر آن‌ها افزوديم ؛ تا رحمتى از سوى ما و تذكرى براى عبادت‌كنندگان باشد » .\r\nدر سورهء « بقره » نيز به مؤمنانى كه در كوران حوادث جنگ احزاب و احد بىتابى مىكردند و پيوسته در انتظار رسيدن يارى خداوند بودند گوشزد مىكند كه اين مشكلات مخصوص شما نيست ، انبياى پيشين نيز گرفتار مشكلات عظيمى شدند و سرانجام يارى خداوند بعد از يك دوران سخت به سراغ آنان\r\n\r\n\r\n","description":"","footnote":"\r\n( 1 ) . كنزالعمّال ، طبق نقل ميزان الحكمة تحت عنوان « اقْتِرانِ الْيُسْرِ بِالْعُسْرِ »\r\n","page_name":" 808 ","page_number":808},
  {"content":"\r\n\r\nآمد ، مىفرمايد : « أَمْ حَسِبْتُمْ أَنْ تَدْخُلُوا الْجَنَّةَ وَلَمَّا يَأْتِكُمْ مَثَلُ الَّذِينَ خَلَوْا مِنْ قَبْلِكُمْ مَسَّتْهُمُ الْبَأْسَاءُ وَالضَّرَّاءُ وَزُلْزِلُوا حَتَّى يَقُولَ الرَّسُولُ وَالَّذِينَ آمَنُوا مَعَهُ مَتَى نَصْرُ اللَّهِ أَلَا إِنَّ نَصْرَ اللَّهِ قَرِيبٌ » ؛ آيا گمان كرديد داخل بهشت مىشويد ، بىآن‌كه حوادثى همچون حوادث گذشتگان به شما برسد ؟ ! همانان كه گرفتارىها و ناراحتىها به آن‌ها رسيد ، و آن چنان ناراحت شدند كه پيامبر و افرادى كه ايمان آورده بودند گفتند : « پس يارى خدا كى خواهد آمد ؟ ! » ( در اين هنگام ، تقاضاى يارى از او كردند ، و به آن‌ها گفته شد : ) آگاه باشيد ، يارى خدا نزديك است ! ) » . « 1 »\r\nبىشك اين كلام حكمت‌آميز پيام‌هاى متعددى دارد : از يك‌سو پيام اميد به همراه خود دارد و از سوى ديگر جلوى بىتابىها و جزع را مىگيرد و از سوى سوم به رهروان راه حق نويد مىدهد كه اگر صبر و استقامت پيشه كنند و با مشكلات به مبارزه برخيزند سرانجام امدادهاى الهى و فرج بعد از شدت به سراغ آنان خواهد آمد .\r\nاين نكته را نيز مىتوان از اين كلام شريف و از ساير روايات اسلامى استفاده كرد كه بر طرف شدن مشكلات گاه نياز به زمان دارد كه اگر انسان پيش از رسيدن وقت آن زياد دست و پا بزند مشكلى بر مشكلات خود مىافزايد .\r\nاين سخن را با حديث جالبى كه « قاضى تنوخى » در كتاب الفرج بعد الشدة از اميرمؤمنان عليه السلام نقل كرده است پايان مىدهيم . در اين حديث چنين آمده كه مرد عربى خدمت اميرمؤمنان عليه السلام آمد و عرضه داشت : من گرفتارىها و مشكلات زيادى دارم ، نكته‌اى به من بياموز كه از آن استفاده كنم . امام عليه السلام فرمود : اى اعرابى !\r\n« إنَّ لِلْمِهَنِ أوْقاتاً وَلَها غاياتٌ فَاجْتِهادُ الْعَبْدِ فِي مِهْنِتَهِ قَبْلَ إزالَةِ اللَّهِ تَعالى يَكُونُ زِيادَةٌ فِيها ؛\r\nمهنت‌ها ومشكلات ، زمان و سرآمدى دارد و تلاش انسان براى بر طرف ساختن آن پيش از آن‌كه فرمان الهى برسد بر حجم آن مشكلات مىافزايد » .\r\n\r\n\r\n","description":"","footnote":"\r\n( 1 ) . بقره ، آيهء 214\r\n","page_name":" 809 ","page_number":809},
  {"content":"\r\n\r\nسپس امام عليه السلام به آيهء شريفهء 38 سورهء زمر استدلال كرد آن‌گاه افزود :\r\n« لكِنِ اسْتَعِنْ بِاللَّهِ وَاصْبِرْ وَأكْثِرْ مِنَ الْإِسْتِغْفارِ فَإِنَّ اللَّهَ عَزَّوَجَلَّ وَعَدَ الصّابِرينَ خَيْراً كَثِيراً ؛\r\nاز خدا يارى بطلب و شكيبايى پيشه كن و بسيار استغفار كن كه خداى متعال به صابران وعدهء خير بسيار داده است » . « 1 »\r\n* * *\r\n\r\n\r\n","description":"","footnote":"\r\n( 1 ) . الفرج بعد الشدة ، ج 1 ، ص 44\r\n","page_name":" 810 ","page_number":810},
  {"content":"\r\n\r\n\r\n352 و قال عليه السلام لِبَعْضَ أصحابِهِ : لَا تَجْعَلَنَّ أَكْثَرَ شُغْلِكَ بِأَهْلِكَ وَوَلَدِكَ : فَإِنْ يَكُنْ أَهْلُكَ وَوَلَدُكَ أَوْلِيَاءَ اللَّهِ ، فَإِنَّ اللَّهَ لَايُضِيعُ أَوْلِيَاءَهُ ، وَإِنْ يَكُونُوا أَعْدَاءَ اللَّهِ ، فَمَا هَمُّكَ وَشُغْلُكَ بِأَعْدَاءِ اللَّهِ ؟ !\r\nامام عليه السلام فرمود :\r\nبيشترين دلمشغولى خود را به خانواده و فرزندان ( و تأمين زندگى آن‌ها ) اختصاص مده ، زيرا اگر آن‌ها از دوستان خدا باشند خدا دوستان خود را تنها نمىگذارد و اگر از دشمنان خدا هستند چرا همّ خود را صرف دشمنان خدا مىكنى ؟ ! « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در كتاب مصادر مىگويد : اين كلام شريف را زمخشرى در ربيع الابرار با تفاوتى و آمدى در غررالحكم آورده‌اند . ( و اين تفاوت نشانهء تعدد منابع است ) . ( مصادر نهج‌البلاغه ، ج 4 ، ص 263 )\r\n","page_name":" 811 ","page_number":811},
  {"content":"\r\n . \r\n","description":"","footnote":"","page_name":" 812 ","page_number":812},
  {"content":"\r\n\r\n\r\nشرح و تفسير زياد خود را اسير آن‌ها مكن\r\nامام عليه السلام در اين گفتار حكيمانه براى جلوگيرى از حرص حريصان و دنياپرستى دنياپرستان كه علاقهء شديدى به زن و فرزند خويش دارند به يكى از ياران خود چنين فرمود : « بيشترين دلمشغولى خود را به خانواده و فرزندان ( و تأمين زندگى آن‌ها ) اختصاص مده ، زيرا اگر آن‌ها از دوستان خدا باشند خدا دوستان خود را تنها نمىگذارد و اگر از دشمنان خدا هستند چرا همّ خود را صرف دشمنان خدا مىكنى ؟ ! » ؛\r\n( لَا تَجْعَلَنَّ أَكْثَرَ شُغْلِكَ بِأَهْلِكَ وَوَلَدِكَ : فَإِنْ يَكُنْ أَهْلُكَ وَوَلَدُكَ أَوْلِيَاءَ اللَّهِ ، فَإِنَّ اللَّهَ لَايُضِيعُ أَوْلِيَاءَهُ ، وَإِنْ يَكُونُوا أَعْدَاءَ اللَّهِ ، فَمَا هَمُّكَ وَشُغْلُكَ بِأَعْدَاءِ اللَّهِ ؟ ! )\r\n. بعيد نيست مخاطب امام عليه السلام فردى باشد كه پيوسته به دنبال گردآورى مال و ثروت و تأمين زندگى امروز و فرداى فرزندان خود بوده و به وظايف ديگر خويش اهميتى نمىداده است ، لذا امام عليه السلام با اين تقسيم دوگانه‌اى كه بيان فرموده او را از اين كار بازمىدارد و به او توصيه مىكند كه بيش از حد در اين راه تلاش مكن و به فكر خويشتن و زندگى سراى ديگر نيز باش .\r\nروشن است كه از دو حال بيرون نيست : يا زن و فرزند انسان از دوستان خدا هستند و تكيه بر لطف پروردگار دارند و خدا هم آن‌ها را محروم نمىسازد . قرآن مجيد مىفرمايد : « أَلَيْسَ اللَّهُ بِكَافٍ عَبْدَهُ » ؛ آيا خداوند براى ( نجات و دفاع از )\r\n\r\n","description":"","footnote":"","page_name":" 813 ","page_number":813},
  {"content":"\r\n\r\nبنده‌اش كافى نيست ؟ ! » . « 1 »\r\nدر جاى ديگر مىفرمايد : « وَمَنْ يَتَّقِ اللَّهَ يَجْعَلْ لَّهُ مَخْرَجاً * وَيَرْزُقْهُ مِنْ حَيْثُ لَا يَحْتَسِبُ وَمَنْ يَتَوَكَّلْ عَلَى اللَّهِ فَهُوَ حَسْبُهُ » ؛ و هركس تقواى الهى پيشه كند ، خداوند راه نجاتى براى او فراهم مىكند ، و او را از جايى كه گمان ندارد روزى مىدهد ؛ و هركس بر خدا توكّل كند ، كفايت امرش را خواهد كرد ( و كارش را سامان مىبخشد ) » . « 2 »\r\nاگر همسر و فرزند انسان در صف دشمنان خدا باشند چرا انسان تمام وقت و فكر خود را صرف تأمين زندگى آيندهء آن‌ها كند ؟\r\nمتأسفانه بسيارند كسانى كه به سبب عواطف افراطى حتى وسايل و ابزار گناه فرزندان خود را فراهم مىسازند و از اين طريق در گناه آن‌ها شريك مىشوند و از آن بدتر اين‌كه گاه اين عواطف افراطى سبب مىشود كه در كسب مال نيز ملاحظهء حلال و حرام نكنند و از هر راه ممكن به جمع مال بپردازند .\r\nدر اين‌گونه موارد اگر فرزند ، صالح باشد و خبر از كار پدر نداشته باشد تصرفات او بعد از مرگ پدر در آن اموال شرعاً مجاز است ؛ لذتش را او مىبرد و عقوبتش را پدر مىكشد .\r\nدر حديثى كه علامهء مجلسى رحمه الله در بحارالانوار آورده مىخوانيم كه يكى از دوستان اميرمؤمنان عليه السلام از او تقاضاى مالى كرد . حضرت فرمود : بگذار سهم خود را از بيت‌المال دريافت دارم ، با تو تقسيم مىكنم . عرض كرد : اين مقدار براى من كافى نيست ( و چون مرد دنياپرستى بود و از بذل و بخشش بىحساب و كتاب معاويه خبر داشت ) به سوى معاويه رفت . معاويه مال فراوانى به او داد . او نامه‌اى براى اميرمؤمنان على عليه السلام نوشت و حضرت را از اين ماجرا با خبر ساخت . ( در\r\n\r\n\r\n","description":"","footnote":"\r\n( 1 ) . زمر ، آيهء 36\r\n( 2 ) . طلاق ، آيهء 2 و 3\r\n","page_name":" 814 ","page_number":814},
  {"content":"\r\n\r\nواقع مىخواست بگويد : شما به تقاضاى من ترتيب اثر نداديد ، دشمن شما انجام داد ) امام عليه السلام در پاسخ نامهء او چنين مرقوم فرمود : اما بعد از حمد و ثناى الهى ، مالى كه در دست توست پيش از آن در دست ديگران بوده و بعد از تو نيز به دست ديگران مىرسد . چيزى نصيب تو مىشود كه براى آخرت خود ذخيره كرده باشى . تو بايد خود را بر نيازمندترين فرزندان خود مقدم دارى . سپس فرمود :\r\n« فَإِنَّمَا أَنْتَ جَامِعٌ لِأَحَدِ رَجُلَينِ إِمَّا رَجُلٍ عَمِلَ فِيهِ بِطَاعَةِ اللَّهِ فَسَعِدَ بِمَا شَقِيتَ وَإِمَّا رَجُلٍ عَمِلَ فِيهِ بِمَعْصِيةِ اللَّهِ فَشَقِى بِمَا جَمَعْتَ لَهُ وَلَيسَ مِنْ هَذَينِ أَحَدٌ بِأَهْلٍ أَنْ تُؤْثِرَهُ عَلَى نَفْسِكَ\r\n. . . ؛ زيرا تو براى يكى از دو كس اموال را جمع مىكنى ( و بعد از خود مىگذارى ) يا كسى كه با آن به اطاعت خدا مىپردازد در اين صورت او سعادتمند شده و تو محروم و بدبخت ، و يا كسى است كه با آن معصيت الهى مىكند و او با اموالى كه تو جمع كرده‌اى شقاوتمند مىشود . هيچ‌يك از اين دو صلاحيت ندارند كه او را بر خود مقدم دارى . . . » . « 1 »\r\nمفهوم اين سخن اين نيست كه انسان به فكر تأمين زندگى همسر و فرزندان خود نباشد ، بلكه اين گفته ناظر به حال كسانى است كه همهء همّ و غم خود را صرف اين كار مىكنند و از هر طريقى كه امكان داشته باشد به جمع مال و ذخيره كردن براى همسر و فرزند مىپردازند و چه بسيارند كسانى كه در اواخر عمر خود به اشتباه خويش پى مىبرند و مىبينند فرزندان آن‌ها اموالشان را ميان خود تقسيم مىكنند و اعتنايى به پدر و نيازهاى او ندارند و گاهى ديده شده كه پدر را از خانهء خود نيز بيرون مىاندازند و در اين حال سخت‌ترين شكنجه‌هاى روحى نصيب چنين كسانى مىشود كه اموال را براى چنان كسانى جمع‌آورى كرده‌اند .\r\nدر كتاب البيان و التبيين نوشتهء « جاحظ » چنين آمده است كه « عبداللَّه عتبة بن مسعود » زمينى داشت كه آن را به هشتاد هزار ( دِرهم ) فروخت ( تا در كار خيرى\r\n\r\n\r\n","description":"","footnote":"\r\n( 1 ) . بحارالانوار ، ج 41 ، ص 117\r\n","page_name":" 815 ","page_number":815},
  {"content":"\r\n\r\nمصرف كند ) . به او گفتند : خوب بود بخشى از اين مال را براى فرزندانت ذخيره مىكردى . او در پاسخ چنين گفت : من اين مال را براى خودم نزد خداى متعال ذخيره كردم و خداى متعال را براى فرزندانم ذخيره قرار مىدهم . « 1 »\r\nيكى از شاعران فارسى زبان ، كلام مولا را در اين گفتار حكيمانه در شعرش چنين خلاصه كرده است :\r\n فرزند ، بنده‌اى است خدا را غمش مخور * تو كيستى كه به ز خدا بنده پرورى \r\n گر صالح است گنج سعادت براى اوست * ور طالح است رنج زيادى چرا برى ؟ « 2 » \r\n* * *\r\n\r\n\r\n","description":"","footnote":"\r\n( 1 ) . شرح نهج‌البلاغهء علامهء شوشترى ، ج 14 ، ص 591\r\n( 2 ) . منهاج البراعة ، ج 21 ، ص 436\r\n","page_name":" 816 ","page_number":816},
  {"content":"\r\n\r\n\r\n353 و قال عليه السلام أَكْبَرُ الْعَيْبِ أَنْ تَعِيبَ مَا فِيكَ مِثْلُهُ .\r\nامام عليه السلام فرمود :\r\nبزرگ‌ترين عيب آن است كه آنچه را در خود توست براى ديگران عيب بشمارى . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب تنها موردى كه در سند اين كلام حكيمانه آورده غررالحكم آمُدى است كه آن را با تفاوتى بدين صورت نقل كرده است : « أَكْبَرُ الْعَيْبِ أَنْ تَعيبَ غَيْرَكَ بِمَا هُوَ ما فِيكَ ( بِما هُوَ فِيكَ ) » ( و اين تفاوت نشان مىدهد كه احتمالًا آن را از منبع ديگرى اخذ كرده است ) . ( مصادر نهج‌البلاغه ، ج 4 ، ص 264 )\r\n","page_name":" 817 ","page_number":817},
  {"content":"\r\n . \r\n","description":"","footnote":"","page_name":" 818 ","page_number":818},
  {"content":"\r\n\r\n\r\nشرح و تفسير نخست به اصلاح خويش پرداز\r\nامام عليه السلام در اين گفتار پرمعنا به افراد عيب‌جو هشدار مىدهد كه « بزرگ‌ترين عيب آن است كه آنچه خوددارى براى ديگران عيب بشمارى » ؛\r\n( أَكْبَرُ الْعَيْبِ أَنْ تَعِيبَ مَا فِيكَ مِثْلُهُ )\r\n. اشاره به اين‌كه چنين انسانى خود داراى عيبى است و آن را ناديده مىگيرد حتى ممكن است به آن افتخار كند ؛ اما هنگامى كه اين عيب را در ديگران مىبيند زبان به نكوهش مىگشايد و صاحب آن عيب را ملامت و سرزنش مىكند و گاه بر سر او فرياد مىزند . چنين انسانى گرفتار تناقض آشكارى است و در آنِ واحد چيزى را هم خوب مىداند و هم بد ، در حالى كه عدم امكان جمع بين نقيضين و ضدين حتى بر كودكان و گاه بر حيوانات هم آشكار است و اين نشانهء انحطاط فوق‌العادهء فكرى كسى است كه مرتكب آن مىشود . به همين دليل امام عليه السلام آن را بزرگ‌ترين عيب شمرده است .\r\nدر گفتار حكيمانهء 349 كه به تازگى از شرح آن گذشتيم امام عليه السلام چنين كسى را احمق واقعى مىشمارد و مىفرمايد :\r\n« وَمَنْ نَظَرَ فِى عُيوبِ النَّاسِ فَأَنْكَرَهَا ثُمَّ رَضِيهَا لِنَفْسِهِ فَذَلِكَ الْأَحْمَقُ بِعَينِهِ »\r\n. در خطبه‌هاى فراوانى نيز امام عليه السلام به همين نكته با تعابير ديگرى اشاره كرده است ؛ از جمله در خطبهء 140 مىفرمايد : « در عيب‌جويى هيچ‌كس نسبت به\r\n\r\n","description":"","footnote":"","page_name":" 819 ","page_number":819},
  {"content":"\r\n\r\nگناهى كه انجام داده شتاب نكن شايد او آمرزيده شده باشد و در عين حال بر گناه كوچكى كه خود انجام داده‌اى ايمن مباش شايد به سبب آن مجازات شوى ، بنابراين هركدام از شما از عيب ديگرى آگاه شود ؛ ولى مىداند خودش عيب دارد از عيب‌جويى او خوددارى كند » ؛\r\n( لا تَعْجَلْ فِى عَيبِ أَحَدٍ بِذَنْبِهِ فَلَعَلَّهُ مَغْفُورٌ لَهُ وَلا تَأْمَنْ عَلَى نَفْسِكَ صَغِيرَ مَعْصِيةٍ فَلَعَلَّكَ مُعَذَّبٌ عَلَيهِ فَلْيَكْفُفْ مَنْ عَلِمَ مِنْكُمْ عَيبَ غَيرِهِ لِمَا يعْلَمُ مِنْ عَيبِ نَفْسِه )\r\n. در خطبهء 176 مىفرمايد : « خوشا به حال كسى كه پرداختن به حال خويش ، او را از پرداختن به عيب مردم بازمىدارد » ؛\r\n( طُوبَى لِمَنْ شَغَلَهُ عَيبُهُ عَنْ عُيوبِ النَّاس )\r\n. در غررالحكم نيز اين معنا با عبارت ديگرى آمده است :\r\n« إنْ سَمَتَّ هِمَّتَكَ لإصْلاحِ النّاسِ فَابْدأ بِنَفْسِكَ فَإنْ تَعاطِيكَ صَلاحُ غَيْرِكَ وَأَنْتَ فاسِدٌ أَكْبَرِ الْعَيْبَ »\r\n. « 1 » اين نكته نيز قابل توجه است كه انسان براثر حب ذات ، گاه عيب خود را هرگز نمىبيند و يا اگر ببيند كوچك مىشمرد ؛ اما براثر رقابت با ديگران گاه عيوب آن‌ها را بسيار بزرگ‌تر از آنچه هست مىپندارد و اين سبب مىشود از عيب خويش غافل گردد و به عيب‌جويى از ديگران بپردازد و اين خطر بزرگى است بر سر راه پويندگان راه حق و طالبان سير و سلوك الى اللَّه و مشكل بزرگى است در جوامع انسانى كه وحدت جامعه را هدف مىگيرد .\r\nشعراى عرب و عجم نيز اين مطلب را به نظم كشيده‌اند ؛ يكى از شعرا مىگويد :\r\n إذا أَنْتَ عِبْتَ الْأمْرَ ثُمَّ أَتَيْتَهُ * فَأَنْتَ وَمَنْ تَزْري عَلَيْهِ سِواءٌ \r\nهنگامىكه كارى را ( از ديگران ) عيب مىشمرى ؛ اما خودت آن را انجام مىدهى تو با آن‌كس كه بر او خرده مىگيرى يكسان هستى . « 2 »\r\n\r\n\r\n","description":"","footnote":"\r\n( 1 ) . غررالحكم ، ص 237 ، ح 4765\r\n( 2 ) . شرح نهج‌البلاغهء ابن ابىالحديد ، ج 19 ، ص 269\r\n","page_name":" 820 ","page_number":820},
  {"content":"\r\n\r\nشاعر ديگرى مىگويد :\r\n يَمْنَعُني عَنْ عَيْبِ غَيْري الَّذي * أعْرِفُهُ عِنْدي مِنَ الْعَيْبي\r\nعَيْبي لَهُمْ بِالظَّنّ مِنّي لَهُمْ * وَلَسْتُ مِنْ عَيْبي في رَيْبي \r\nعيبى را كه من از خود سراغ دارم مرا از عيب‌جويى ديگران بازمىدارد .\r\nچراكه عيبى را كه در آن‌ها سراغ دارم به ظن و گمان است ؛ ولى عيبى را كه در خودم مىدانم يقينى و قطعى است . « 1 »\r\nشاعر فارسى زبان نيز مىگويد :\r\n هر كسى گر عيب خود ديدى ز پيش * كى بُدى فارغ وى از اصلاح خويش\r\nغافلند اين خلق از خود اى پدر * لاجرم گويند عيب همدگر \r\nشاعر ديگرى مىگويد :\r\n مكن عيب خلق اى خردمند فاش * به عيب خود از خلق مشغول باش \r\n* * *\r\n\r\n\r\n","description":"","footnote":"\r\n( 1 ) . شرح نهج‌البلاغهء علامهء شوشترى ، ج 14 ، ص 591\r\n","page_name":" 821 ","page_number":821},
  {"content":"\r\n . \r\n","description":"","footnote":"","page_name":" 822 ","page_number":822},
  {"content":"\r\n\r\n\r\n354 فقال عليه السلام وَهَنَّأ بِحَضْرَتِهِ رَجُلٌ رَجُلًا بِغُلامٍ وُلِدَ لَهُ فَقالَ لَهُ : لِيُهْنِئْكَ الْفَارِسُ ؛ لَاتَقُلْ ذلِكَ ، وَلكِنْ قُلْ : شَكَرْتَ الْوَاهِبَ ، وَبُورِكَ لَكَ فِي الْمَوْهُوبِ ، وَبَلَغَ أَشُدَّهُ ، وَرُزِقْتَ بِرَّهُ .\r\nدر حضور امام عليه السلام كسى به ديگرى با اين عبارت ، نوزادش را تبريك گفت : « قدم اين نوزاد يكه‌سوار مبارك باد » .\r\nامام عليه السلام فرمود :\r\nاين سخن را مگو ، لكن بگو : شكرگزار بخشنده باش و مبارك باد بر تو اين بخشودهء الهى ( إن‌شاءاللَّه ) بزرگ شود و از نيكىهايش بهره‌مند گردى . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب منبع ديگرى براى اين روايت شريفه نقل نمىكند ؛ بلكه مىگويد : شبيه همين سخن از ابن عباس هنگامى كه فرزندش به نام على متولد شد گفته شد و او هم در جواب سخنى همچون سخن امام عليه السلام بيان كرد و نيز نقل مىكند كه براى امام حسن مجتبى عليه السلام فرزندى متولد شد و قريش براى تهنيت خدمتش آمدند و همين جمله را به عنوان تهنيت گفتند ، امام حسن عليه السلام در پاسخ گفت : شما مىگوييد اسب سوار قهرمانى باشد من مىگويم شايد جزء پيادگان باشد . جابر حاضر بود عرض كرد : پس چه بگوييم اى\r\n","page_name":" 823 ","page_number":823},
  {"content":"\r\n\r\n\r\n\r\n","description":"","footnote":"\r\nفرزند رسول خدا ! فرمود : هنگامى كه خداوند پسرى به كسى از شما داد و براى تبريك و تهنيت آمديد ، بگوييد : شَكَرت الْواهِبَ . . . همان كلام امام اميرالمؤمنين عليه السلام ( با كمى تفاوت ) . ( مصادر نهج‌البلاغه ، ج 4 ، ص 264 ) .\r\nافزون بر اين ، صدوق رحمه الله در كتاب خصال ، ج 2 ، ص 634 و ابن شعبهء حرانى رحمه الله در تحف العقول ، ص 122 همين مطلب را با تفاوتى آورده‌اند\r\n","page_name":" 824 ","page_number":824},
  {"content":"\r\n\r\n\r\nشرح و تفسير شيوهء تبريك نوزاد\r\nدر آغاز اين كلام نورانى مىخوانيم : « كسى در محضر امام عليه السلام به ديگرى با اين عبارت نوزادش را تبريك گفت : قدم اين نوزاد يكه‌سوار مبارك باد » ؛\r\n( وَهَنَّأ بِحَضْرَتِهِ رَجُلٌ رَجُلًا بِغُلامٍ وُلِدَ لَهُ فَقالَ لَهُ : لِيُهْنِئْكَ « 1 » الْفَارِسُ )\r\n. « امام عليه السلام فرمود : اين چنين مگو » ؛\r\n( فقال عليه السلام : لَاتَقُلْ ذلِكَ )\r\n. ولى بگو : « شكرگزار بخشنده باش » ؛\r\n( وَلكِنْ قُلْ : شَكَرْتَ « 2 » الْوَاهِبَ )\r\n. سپس فرمود : « ( اين سه تقاضا را از خدا براى او بكن و بگو : ) اين مولود بر تو مبارك باد ( اميدوارم ) بزرگ شود و از نيكىهايش بهره‌مند گردى » ؛\r\n( وَبُورِكَ لَكَ فِي الْمَوْهُوبِ ، وَبَلَغَ أَشُدَّهُ ، وَرُزِقْتَ بِرَّهُ )\r\n. بىشك فرزند ، موهوبى الهى است و پيش از هرچيز بايد به فكر شكر واهب بود ، نه اين‌كه آن را جداى از بركات الهى شمرد و به شجاعت آينده و يا غارتگرى او انديشيد و بعد از آن بايد دعا كرد كه خدا اين فرزند را از خطرات حفظ كند تا مسير تكامل را طى كند و به حدّ كمال برسد و مبدأ خيرات و بركات شود و نه‌تنها براى خودش بلكه خير و نيكى او به ديگران هم برسد و چه خوب است كه به هنگام تبريك گفتن براى مولود جديد به تمام اين نكته‌ها توجه شود .\r\n\r\n\r\n","description":"","footnote":"\r\n( 1 ) . اين جمله صيغهء امر و به معنى دعاست و تعبير به « فارس » كنايه از شجاعت است و معلوم است كه عرب جاهلى شجاع و قهرمان را براى غارتگرى و جنگ‌هاى خونين بىهدف مىخواست\r\n( 2 ) . « شكرتَ » فعل ماضى است ؛ ولى در اين‌جا به معناى امر است و بعضى آن را به صورت جملهء دعايى معنا كرده‌اند\r\n","page_name":" 825 ","page_number":825},
  {"content":"\r\n\r\n\r\nنكته تحيت‌ها و تبريك‌ها\r\nدر ميان هر قوم و ملتى به مناسبت‌هاى مختلف تبريك‌ها و تسليت‌ها و تهنيت‌هايى وجود دارد و مجموع آن‌ها مىتواند نشانهء فرهنگ آن‌ها باشد كه آن‌ها به چه مىانديشند و براى چه چيزهايى ارزش قائلند .\r\nدر عصر جاهليت كه همه چيز بر محور مسائل مادى و گاهى از نوع پست و ضد ارزش دور مىزد ، تبريك‌ها و تحيت‌هاى آن‌ها شكل همان فرهنگ را داشت . اسلام كه آمد آن را دگرگون ساخت و در تمام اين موارد تعبيرات را چنان قرار داد كه انسان را به ياد خداوند خالق يكتا بيندازد .\r\nمثلا آن‌ها به هنگام ملاقات با يكديگر\r\n« أنْعِمْ صَباحاً وَأنْعِمْ مَساءً ؛\r\nصبح بخير و عصر بخير » مىگفتند ؛ ولى اسلام آمد و آن را تبديل به « سلام » كرد كه مفهومش تقاضاى سلامتى از سوى خدا براى مخاطب است .\r\nعلى بن ابراهيم در تفسير خود مىگويد :\r\n« كَانَ أَصْحَابُ النَّبِى صلى الله عليه و آله إِذَا أَتَوْهُ يقُولُونَ لَهُ أَنْعِمْ صَبَاحاً وَأَنْعِمْ مَسَاءً وَهِى تَحِيةُ أَهْلِ الْجَاهِلِيةِ فَأَنْزَلَ اللَّهُ وَإِذا جاؤُكَ حَيوْكَ بِما لَمْ يحَيكَ بِهِ اللَّهُ فَقَالَ لَهُمْ رَسُولُ اللَّهِ صلى الله عليه و آله قَدْ أَبْدَلَنَا اللَّهُ بِخَيرٍ مِنْ ذَلِكَ تَحِيَّةَ أَهْلِ الْجَنَّةِ : السَّلامُ عَلَيكُمْ ؛\r\nاصحاب پيغمبر صلى الله عليه و آله ( در آغاز ) هنگامى كه خدمت او مىرسيدند مىگفتند : أنْعِمْ صَباحاً وَأنْعِمْ مَساءً و اين تحيت اهل جاهليت بود .\r\nخداوند اين آيهء شريفه را نازل كرد كه منافقان هنگامى كه نزد تو مىآيند تحيتى به تو مىگويند كه خدا تو را با آن ، تحيت نگفته است . رسول خدا صلى الله عليه و آله فرمود :\r\nخداوند اين تحيت را به بهتر از آن براى ما تبديل كرده كه تحيت اهل بهشت السلام عليكم است » . « 1 »\r\nدر حديث ديگرى كه كلينى رحمه الله در كتاب كافى آورده مىخوانيم :\r\n« إِنَّ الْحَسَنَ بْنَ\r\n\r\n\r\n","description":"","footnote":"\r\n( 1 ) . مستدرك الوسائل ، ج 8 ، ص 366 ، ح 3\r\n","page_name":" 826 ","page_number":826},
  {"content":"\r\n\r\nعَلِى عليه السلام خَرَجَ مِنَ الْحَمَّامِ فَلَقِيهُ إِنْسَانٌ فَقَالَ طَابَ اسْتِحْمَامُكَ فَقَالَ يا لُكَعُ وَمَا تَصْنَعُ بِالاسْتِ هَاهُنَا فَقَالَ طَابَ حَمِيمُكَ فَقَالَ أَمَا تَعْلَمُ أَنَّ الْحَمِيمَ الْعَرَقُ قَالَ فَطَابَ حَمَّامُكَ قَالَ وَإِذَا طَابَ حَمَّامِى فَأَى شَىءٍ لِى وَلَكِنْ قُلْ طَهُرَ مَا طَابَ مِنْكَ وَطَابَ مَا طَهُرَ مِنْكَ ؛\r\nامام حسن عليه السلام از حمام خارج شده بود . انسانى او را ملاقات كرد و به عنوان تحيت عرض كرد :\r\n( طابَ اسْتِحْمامُكَ )\r\nامام عليه السلام فرمود : اى نادان ! چرا واژهء « إست » « 1 » را در اين‌جا به كار بردى ؟ آن شخص عرض كرد :\r\n« طابَ حَميمُكَ »\r\nامام عليه السلام فرمود : مگر نمىدانى « حميم » به معناى عرق است ( عرق كه طيب و طاهر نمىشود ) . عرض كرد :\r\n« طابَ حَمّامُكَ »\r\n( حمام تو پاكيزه باد ) امام عليه السلام فرمود : حمام پاكيزه شود براى من چه خواهد بود ؟ ( اشاره به اين‌كه تو بايد به من دعا كنى نه به حمام ) سپس امام عليه السلام به او فرمود : اين جمله را بگو : پاكيزه باد آنچه از تو نيكوست و نيكو باد آنچه از تو پاكيزه است . « 2 »\r\nمرحوم شوشترى از كتاب تاريخ بغداد نقل مىكند كه عقيل به بصره آمد و با زنى ازدواج كرد . به او اين چنين تبريك گفتند :\r\n« بِالرّفاءِ وَالْبَنينَ »\r\nازدواجت با سازش و فرزندان فراوان قرين باد . عقيل گفت : اين چنين نگوييد . پيامبر اكرم صلى الله عليه و آله ما را از آن نهى كرده و دستور داده است اين‌گونه تبريك بگوييم :\r\n« بارَكَ اللَّهُ لَكَ وَبارَكَ عَلَيْكَ »\r\nمبارك باد بر تو و توفيق مراقبت بر او يا بى . « 3 »\r\nاز آنچه در بالا آمد استفاده مىشود كه اسلام براى كوچك‌ترين مسائل زندگى نيز دستور سازنده‌اى دارد و در مجموع فرهنگ جامعى را به بشريت عرضه داشته تا آن‌جا كه نشانهء ايمان را دارا بودن همهء آن‌ها دانسته است . در حديث\r\n\r\n\r\n","description":"","footnote":"\r\n( 1 ) . اين حروف سه گانه در مواردى به كار مىرود كه انسان به دنبال چيزى مىرود در حالى كه امام عليه السلام ازحمام خارج شده بود و مناسب اين بود كه قبل از رفتن به حمام چنين تحيتى گفته شود نه پس از آن . به‌علاوه اين تعبير خالى از ركاكت نيز نيست\r\n( 2 ) . كافى ، ج 6 ، ص 521 ، ح 21\r\n( 3 ) . بهج الصباغة ، ج 13 ، ص 471\r\n","page_name":" 827 ","page_number":827},
  {"content":"\r\n\r\nجالبى از پيامبر اكرم صلى الله عليه و آله مىخوانيم كه فرمود :\r\n« الْإيمانُ بِضْعَةٌ وَسَبْعُونَ شُعْبَةٌ أَعْلاها شَهادَةُ أَنْ لا إلهَ إلَّااللَّهُ وَأَدْناها إماطَةُ الْأذى عَنِ الطَّريقِ ؛\r\nايمان هفتاد و چند شعبه دارد . برترين آن‌ها گواهى به يگانگى خدا و توحيد است و كم‌ترين آن‌ها كنار زدن موانع از مسير ( مسلمانان ) » . « 1 » بنابراين مؤمن واقعى كسى است كه همهء اين شعب را دارا باشد و رستگار ، جامعه‌اى است كه داراى همهء ارزش‌هاى اسلامى گردد .\r\n* * *\r\n\r\n\r\n","description":"","footnote":"\r\n( 1 ) . عوالى اللئالى ، ج 1 ، ص 431\r\n","page_name":" 828 ","page_number":828},
  {"content":"\r\n\r\n\r\n355 فقال عليه السلام وَبَنَى رَجُلٌ مِنْ عُمَّالِهِ بِنَاءً فَخْماً ، أَطْلَعَتِ الْوَرِقُ رُؤوسَهَا ! إِنَّ الْبِنَاءَ يَصِفُ لَكَ الْغِنَى .\r\nيكى از عاملان ( فرمانداران ) حكومت امام عليه السلام خانهء باشكوهى ساخت ،\r\nامام عليه السلام به او فرمود :\r\nدِرهم‌ها ( و دينارهاى ) تو از اين بنا سر برآورده و چنين بنايى\r\nبه يقين نشانهء غنا و ثروت توست ! « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nخطيب رحمه الله در اين‌جا مدرك خاص ديگرى براى اين گفتار حكيمانه ذكر نمىكند ، بلكه حواله به پايان كتاب مىدهد كه تصميم داشته آنچه را دسترسى به آن پيدا نكرده در آخر كتاب بياورد ؛ و ظاهراً موفق به اين كار نشده است .\r\nولى زمخشرى آن را در كتاب ربيع الابرار با كمى تفاوت ذكر كرده است . ( ربيع الابرار ، ج 1 ، ص 300 )\r\n","page_name":" 829 ","page_number":829},
  {"content":"\r\n . \r\n","description":"","footnote":"","page_name":" 830 ","page_number":830},
  {"content":"\r\n\r\n\r\nشرح و تفسير درهم و دينار تو از قصرت سر برآورده !\r\nامام عليه السلام هنگامى كه مردى از عاملان ( فرمانداران ) خود را ديد كه بناى باشكوهى ساخته به او فرمود : « درهم‌ها ( و دينارِ ) تو از اين بنا سر برآورده و چنين بنايى به يقين نشانهء غنا و ثروت توست » ؛\r\n( وَبَنَى رَجُلٌ مِنْ عُمَّالِهِ بِنَاءً فَخْماً فَقال عليه السلام : أَطْلَعَتِ الْوَرِقُ رُؤوسَهَا ! إِنَّ الْبِنَاءَ يَصِفُ لَكَ الْغِنَى )\r\n. مكرر در نهج‌البلاغه ديده‌ايم كه اميرمؤمنان على عليه السلام دربارهء وضع خانه‌هاى مختلف سخن گفته و انگشت روى جزئيات گذاشته است و رهبرى و هدايت خود را از اين طريق كامل كرده است . در داستان خانهء شريح قاضى كه ظاهراً خانهء مجللى بود و نمىبايست يك قاضى كشور اسلامى چنان خانه‌اى براى خود تهيه كند ، امام عليه السلام با لحنى ملامت‌آميز مطالب مهمى را به او تذكر داد و سندى براى آن خانه درست كرد ، سندى عجيب و بىسابقه ، نه مانند اسناد معمولى خانه‌ها ؛ سندى بسيار آموزنده و عبرت انگيز كه ناپايدارى و بىاعتبارى دنيا را برملا مىسازد و نشان مىدهد كه آن‌ها كه در بند خانه‌هاى مجلل و بسيار مستحكم هستند تا چه حد گرفتار غفلت و غرورند و از واقعيات مربوط به دنيا بىخبر .\r\nبه تعبير امام عليه السلام اگر « شريح » ، اين سند اخلاقى را پيش از اين مشاهده مىكرد از خريد آن خانه منصرف مىشد . ( شرح كامل اين نامه و اين سند را در جلد نهم از همين كتاب ذيل نامهء سوم مطالعه فرماييد ) .\r\n\r\n","description":"","footnote":"","page_name":" 831 ","page_number":831},
  {"content":"\r\n\r\nدر خطبهء 209 نيز خوانديم كه « علاء بن زياد همدانى » يكى از ياران امام عليه السلام در بصره بيمار شده بود . حضرت به عيادت او رفت و هنگامى كه چشمش به خانهء وسيع او افتاد به صورت استفهام انكارى فرمود : « با اين خانهء وسيع در اين دنيا چه مىخواهى بكنى ، در حالى كه در سراى آخرت به آن نيازمندترى ؟ » سپس راهى به او نشان داد كه اين خانهء وسيع مايهء ناراحتى او در آخرت نشود .\r\nفرمود : آرى اگر بخواهى مىتوانى با همين خانهء وسيع به آخرت خود برسى و سعادتمند شوى ؛ اين‌گونه كه از ميهمان‌ها ( ى نيازمند ) در آن پذيرايى كنى و صلهء رحم در آن به جا آورى و حقوق شرعى آن را بپردازى . اگر چنين كنى به‌وسيلهء اين خانه ، خانهء آخرت تو آباد مىشود .\r\nاين‌گونه حوادث نشان مىدهد كه تا چه اندازه پيشوايان اسلام به مسائل تربيتى و اخلاقى اهميت مىدادند و به اصطلاح از هر سوژه‌اى براى طرح يكى از مسائل اخلاقى بهره مىگرفتند ، با موشكافى به اطراف خود مىنگريستند و هر انحرافى را تذكر مىدادند .\r\nبازمىگرديم به تفسير كلام حكيمانهء امام عليه السلام . جملهء\r\n« إِنَّ الْبِنَاءَ يصِفُ لَكَ الْغِنَى »\r\n. اشاره به اين است كه اين خانه نشان مىدهد تو مرد ثروتمندى هستى و همين سبب مىشود كه علامات سؤال ، اطراف تو به وجود آورد كه يك كارگزار حكومت اسلامى اين همه ثروت را از كجا به دست آورده است و مردم به غيبت تو خواهند نشست و حسودان نيز بر تو حسد خواهند برد . آيا بهتر نبود خانهء متوسطى تهيه مىكردى تا از همهء اين آزارها در امان بمانى ؟\r\nتعبير به\r\n« أَطْلَعَتِ الْوَرِقُ رُءُوسَهَا ؛\r\nدِرهم‌هاى نقره ( و دينارهاى طلا ) سر و كلهء خود را از بالاى اين بنا آشكار ساخته است » نشان مىدهد كه او ثروت‌هايى اندوخته بود ؛ ولى سعى داشت مردم از آن باخبر نشوند ، زندگى به ظاهر ساده و بىآلايشى داشت . امام عليه السلام به او هشدار مىدهد كه اين ساختمان تو باطن تو را\r\n\r\n","description":"","footnote":"","page_name":" 832 ","page_number":832},
  {"content":"\r\n\r\nآشكار ساخته و آنچه را پنهان مىداشتى برملا نموده است . مردم به ثروتمند بودن تو پى برده‌اند و طبعاً سيل اعتراضاتشان به سوى تو سرازير خواهد شد .\r\n\r\nنكته خانهء مناسب و در حدّ شأن\r\nدر بعضى از روايات اسلامى ، داشتن خانهء وسيع يكى از نشانه‌هاى سعادت شمرده شده است . در كتاب وسائل‌الشيعه در ابواب « احكام المساكن » به تناسب احكام مساجد ، بابى تحت عنوان « اسْتِحْبَابِ سَعَةِ الْمَنْزِلِ » وجود دارد و در آن احاديث فراوانى از پيامبر اكرم صلى الله عليه و آله و ائمهء هدى عليهم السلام دربارهء تشويق به وسعت منزل ذكر شده است ؛ از جمله در حديثى از پيامبر اكرم صلى الله عليه و آله مىخوانيم :\r\n« مِنْ سَعَادَةِ الْمَرْءِ الْمُسْلِمِ الْمَسْكَنُ الْوَاسِعُ ؛\r\nاز جمله سعادت‌هاى انسان مسلمان اين است كه مسكن وسيعى داشته باشد » .\r\nدر حديث ديگرى مىخوانيم كه از امام ابوالحسن ( امام كاظم ) عليه السلام پرسيدند :\r\nفضيلت زندگى دنيا در چيست ؟ امام عليه السلام در پاسخ فرمود :\r\n« سَعَةُ الْمَنْزِلِ وَكَثْرَةُ الْمُحِبِّين ؛\r\nوسعت منزل و فزونى دوستان و محبان » .\r\nاحاديث متعدد ديگرى به همين مضمون در همان باب آمده است . آيا اين‌گونه احاديث با آنچه در بالا از كلمات اميرمؤمنان على عليه السلام آمد مخالف است ؟\r\nبه يقين تعارضى ندارد ، زيرا منظور ، خانهء وسيعى است در حد متعادل نه آن‌چنان افراطگونه كه اسباب غيبت و حسادت و يا ناراحتى مستمندان گردد و نه آن‌چنان تنگ و تاريك كه روح انسان را آزار دهد .\r\nاسلام در هرجا طرفدار اعتدال و ميانه‌روى است و همهء پيروان خود را از افراط و تفريط برحذر مىدارد ؛ افراط و تفريطى كه هر دو مايهء مشكلات و بدبختىهاست .\r\n\r\n","description":"","footnote":"","page_name":" 833 ","page_number":833},
  {"content":"\r\n . \r\n","description":"","footnote":"","page_name":" 834 ","page_number":834},
  {"content":"\r\n\r\n\r\n356 فقال عليه السلام وَقِيلَ لَهُ عليه السلام : لَوْ سُدَّ عَلَى رَجُلٍ بَابُ بَيْتِهِ وَتُرِكَ فِيهِ مِنْ أَيْنَ كَانَ يَأْتِيهِ رِزْقُهُ ؟ مِنْ حَيْثُ يَأْتِيهِ أَجَلُهُ .\r\nاز امام عليه السلام پرسيدند : اگر درِ خانهء كسى را به روى او ببندند و در همان جا محبوس گردد از كجا روزىاش مىرسد ؟\r\nامام عليه السلام در پاسخ فرمود :\r\nاز همان جا كه اجل به سراغ او مىآيد ! « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در اين‌جا مدرك ديگرى اضافه بر نهج‌البلاغه ذكر نكرده و وعده به پايان كتابش داده ؛ وعده‌اى كه متأسفانه موفق به وفاى به آن نشد ؛ ولى زمخشرى ( متوفاى 538 ) آن را در ربيع الابرار ، ج 5 ، ص 342 با همين عبارت ذكر كرده است و در كتاب تمام نهج‌البلاغه آن را آورده بىآن‌كه مدركى براى آن ذكر كرده باشد\r\n","page_name":" 835 ","page_number":835},
  {"content":"\r\n . \r\n","description":"","footnote":"","page_name":" 836 ","page_number":836},
  {"content":"\r\n\r\n\r\nشرح و تفسير كسى كه عمرش باقى است روزىاش مىرسد\r\nامام عليه السلام در اين گفتار حكيمانه در برابر سؤال پيچيده‌اى جواب پيچيده‌اى بيان فرموده است . « از امام عليه السلام پرسيدند : اگر درِ خانهء كسى را به روى او ببندند و در همان جا محبوس گردد از كجا روزىاش مىرسد ؟ امام عليه السلام در پاسخ فرمود : از همان جا كه اجل به سراغ او مىآيد » ؛\r\n( وَ قِيلَ لَهُ عليه السلام لَوْ سُدَّ عَلَى رَجُلٍ بَابُ بَيْتِهِ وَتُرِكَ فِيهِ مِنْ أَيْنَ كَانَ يَأْتِيهِ رِزْقُهُ مِنْ حَيْثُ يَأْتِيهِ أَجَلُهُ )\r\n. در اين‌جا سؤالى است كه ابن ابى الحديد آن را در آغاز تفسيرى كه بر اين گفتار شريف دارد ذكر كرده است و آن اين‌كه بسيار ديده شده افرادى را در زندان يا خانه يا غارى محبوس كرده‌اند و از گرسنگى مرده‌اند ، بنابراين چگونه پاسخ امام عليه السلام در اين‌جا قابل قبول است ؟\r\nبه تعبير ديگر ، مرگ ، فناست و فنا براثر اسبابش كه از جملهء آن عدم تغذيه است حاصل مىشود ، بنابراين نمىتوان آن را با حيات كه سببش رزق و روزى است قياس كرد .\r\nدر پاسخ اين مطلب همهء شارحان و از جمله ابن ابىالحديد تقريبا راه واحدى را برگزيده‌اند و آن اين‌كه اين سخن مربوط به جايى است كه اراده و مشيت الهيه تعلق گرفته باشد كسى زنده بماند و در اين حال خداوند از طرق ممكن اسباب ادامهء حيات او را فراهم مىكند ؛ مثلًا خدا مىخواست اصحاب كهف سيصد و نه\r\n\r\n","description":"","footnote":"","page_name":" 837 ","page_number":837},
  {"content":"\r\n\r\nسال در خواب باشند و زنده بمانند و قطعا در اين مدّت نياز به تغذيه داشته‌اند ؛ ولى امدادهاى الهى به نحوى آن‌ها را تغذيه مىكرد و زنده نگاه مىداشت . يا اين‌كه خدا مىخواست يونس عليه السلام در شكم ماهى چهل روز ( بنابر قولى ) زنده بماند ، ازاين‌رو اسباب آن را براى او فراهم ساخت .\r\nدر داستان مريم عليها السلام مىخوانيم كه خدا از درخت خشكيدهء نخل ، خرما براى او تهيه كرد و نيز در كنار محرابش غذاهاى بهشتى يا ميوه‌هايى كه در آن فصل وجود نداشت فراهم مىشد .\r\nبر اين پايه ، اگر مشيت الهيه بر حيات كسى تعلق گيرد اسباب حيات او را حتى در اتاق در بسته يا در زندان و غارى كه كسى در آن راه نمىيابد فراهم مىسازد و همان‌گونه كه فرشتهء مرگ مىتواند از اين موانع عبور كند فرشته‌اى كه اسباب حيات را فراهم سازد نيز مىتواند از آن عبور نمايد .\r\nبسيار ديده‌ايم يا شنيده‌ايم كه در زلزله‌هاى خطرناك افرادى را بعد از يك هفته يا بيشتر و حتى بچه‌هاى كوچكى را زنده از زير آوار در آورده‌اند . در حالى كه طبق موازين عادى نه هواى كافى براى زنده ماندن داشته‌اند و نه غذا .\r\nبه تعبير ديگر ، رزق دوگونه است : رزق حتمى و رزق غير حتمى . يا رزق مقسوم و رزق غير مقسوم ؛ رزق حتمى روزىاى است كه انسان بخواهد يا نخواهد به او مىرسد . جنين كه در شكم مادر زنده است خداوند رزق حتمى به او مىدهد چه بخواهد و چه نخواهد و حتى اگر قادر به تلاش باشد تلاش او هيچ‌گونه تأثيرى ندارد .\r\nاما روزى غير حتمى چيزى است كه انسان بايد براى به دست آوردن آن به كوشش برخيزد . اگر تلاش كند به آن مىرسد و اگر تنبلى كند به آن نخواهد رسد ، ازاين‌رو در روايتى مىخوانيم : كسى كه در خانه‌اش بنشيند و كار نكند و بگويد :\r\nخدا روزىرسان است ، دعايش مستجاب نمىشود و به او گفته مىشود :\r\n« أَلَمْ\r\n\r\n","description":"","footnote":"","page_name":" 838 ","page_number":838},
  {"content":"\r\n\r\nآمُرْكَ بِالطَّلَب ؟ ؛\r\nآيا من به تو دستور ندادم برخيزى و براى به دست آوردن روزى تلاش كنى ؟ » « 1 »\r\nشعرا نيز هر دو قسم روزى را در اشعار خود آورده‌اند ؛ در مورد قسم اوّل ، شاعرى مىگويد :\r\n از مرگ مينديش و غم رزق مخور * كين هر دو به وقت خويش ناچار رسد \r\nدرمورد قسم دوم روزىكه نيازبه تلاش وكوشش داردصائب تبريزى مىگويد :\r\n چون شير مادر است مهيا اگرچه رزق * اين جهد و كوشش تو به جاى مكيدن است \r\n\r\nنكته رزق و روزى افراد\r\nدر آيات قرآن و روايات اسلامى بر اين معنا تأكيد شده است كه خدا براى هر موجودى رزق و روزىاى معين كرده كه به او مىرسد ؛ در آيهء 6 سورهء « هود » مىخوانيم : « وَمَا مِنْ دَابَّةٍ فِى الْأَرْضِ إِلَّا عَلَى اللَّهِ رِزْقُهَا وَيَعْلَمُ مُسْتَقَرَّهَا وَمُسْتَوْدَعَهَاكُلٌّ فِى كِتَابٍ مُّبِينٍ » ؛ هيچ جنبنده‌اى در زمين نيست مگر اين‌كه روزى او بر خداست ! او قرارگاه و محل نقل و انتقالش را مىداند » .\r\nدر حديثى از پيامبر گرامى اسلام صلى الله عليه و آله مىخوانيم :\r\n« يا أَبَا ذَرٍّ لَوْ أَنَّ ابْنَ آدَمَ فَرَّ مِنْ رِزْقِهِ كَمَا يفِرُّ مِنَ الْمَوْتِ لَأَدْرَكَهُ رِزْقُهُ كَمَا يدْرِكُهُ الْمَوْت ؛\r\nاى ابوذر اگر انسان از رزق و روزىاش بگريزد همان‌گونه كه از مرگ گريزان است روزى به سراغش مىآيد همان‌گونه كه ( روزى ) مرگ به سراغ او خواهد آمد » . « 2 »\r\n\r\n\r\n","description":"","footnote":"\r\n( 1 ) . كافى ، ج 2 ، ص 511 ، ح 2\r\n( 2 ) . بحارالانوار ، ج 74 ، ص 89\r\n","page_name":" 839 ","page_number":839},
  {"content":"\r\n\r\nامثال اين روايت در منابع روايى فراوان است .\r\nهدف از اين تعبيرات و آن‌كه دستور داده شده انسان بايد براى به دست آوردن روزى كوشش كند ، اين است كه از حرص زدن بپرهيزد و به زندگى معقولى قانع باشد تا آلودهء حرام نگردد و ميدان را براى ديگران نيز باز بگذارد ، ازاين‌رو در حكمت 379 اميرمؤمنان على بن ابىطالب عليه السلام روزى را به دوگونه تقسيم مىكند : يك گونه آن روزى كه در طلب انسان است و يك گونه روزىاى كه انسان آن را طلب مىكند حتى اگر به سراغش نرود روزى به سراغ او مىآيد .\r\nسپس مىافزايد : بنابراين فكر فردا را بر فكر امروزت تحميل نكن . ( و زياد براى به دست آوردن روزى بيشتر تلاش آميخته با حرص نداشته باش ) .\r\nامام صادق عليه السلام نيز مىفرمايد :\r\n« لِيكُنْ طَلَبُكَ الْمَعِيشَةَ فَوْقَ كَسْبِ الْمُضَيعِ دُونَ طَلَبِ الْحَرِيصِ ؛\r\nبايد تلاش تو براى به دست آوردن روزى فراتر از افرادى باشد كه سستى مىكنند و ضايع مىسازند و كمتر از كسانى باشد كه حرص مىزنند و آز و طمع بر آن‌ها غالب است » . « 1 »\r\n* * *\r\n\r\n\r\n","description":"","footnote":"\r\n( 1 ) . بحارالانوار ، ج 100 ، ص 33 ، ح 63\r\n","page_name":" 840 ","page_number":840},
  {"content":"\r\n\r\n\r\n357 فقال عليه السلام وعَزَّى قَوْماً عَنْ مَيّتٍ ماتَ لَهُمْ إِنَّ هذا الْأَمْرَ لَيْسَ لَكُمْ بَدَأَ ، وَلَا إِلَيْكُمُ انْتَهَى ، وَقَدْ كَانَ صَاحِبُكُمْ هذَا يُسَافِرُ فَعُدُّوهُ فِي بَعْضِ أَسْفَارِهِ ، فَإِنْ قَدِمَ عَلَيْكُمْ وَإِلَّا قَدِمْتُمْ عَلَيْهِ .\r\nامام عليه السلام به گروهى از بازماندگان كسى كه از دنيا رفته بود اين‌گونه تسليت گفت :\r\nاين امر ( مرگ ) نه آغازش از شما بوده و نه به شما پايان خواهد يافت . اين دوست شما سابقاً هم گاهى مسافرت مىرفت اكنون نيز تصور كنيد به سفرى رفته است .\r\nاگر او از سفر بازگردد چه بهتر و اگر بازنگردد شما به سوى او خواهيد رفت ( و يكديگر را ملاقات خواهيد نمود ) ! « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در ذيل اين كلام شريف مىگويد : آمُدى آن را در غررالحكم با تفاوت‌هايى آورده ( كه نشان مىدهد منبع ديگرى در اختيار داشته است » . ( مصادر نهج‌البلاغه ، ج 4 ، ص 265 )\r\n","page_name":" 841 ","page_number":841},
  {"content":"\r\n . \r\n","description":"","footnote":"","page_name":" 842 ","page_number":842},
  {"content":"\r\n\r\n\r\nشرح و تفسير تسليتى پرمعنا\r\nامام عليه السلام به سبب لطف و محبتى كه به همه داشت از جزئيات زندگى افراد نيز غافل نمىشد و سعى داشت مشكلات مردم را از هر قبيل حل كند ؛ از جمله هنگامى كه از مرگ يكى از مسلمانان باخبر شد به بازماندگانش چنين تسليت گفت : « اين امر ( مرگ ) نه آغازش از شما بوده و نه به شما پايان خواهد يافت . اين دوست شما سابقاً هم گاهى مسافرت مىرفت ، اكنون نيز تصور كنيد كه به سفرى رفته است . اگر او از سفر بازگردد چه بهتر و اگر بازنگردد شما به سوى او خواهيد رفت ( و يكديگر را ملاقات خواهيد نمود ) » ؛\r\n( وعَزَّى قَوْماً عَنْ مَيّتٍ ماتَ لَهُمْ فقال عليه السلام : إِنَّ هذا الْأَمْرَ لَيْسَ لَكُمْ بَدَأَ ، وَلَا إِلَيْكُمُ انْتَهَى ، وَقَدْ كَانَ صَاحِبُكُمْ هذَا يُسَافِرُ فَعُدُّوهُ فِي بَعْضِ أَسْفَارِهِ ، فَإِنْ قَدِمَ عَلَيْكُمْ وَإِلَّا قَدِمْتُمْ عَلَيْهِ )\r\n. اين سخن را هر مصيبت زده‌اى بشنود آرامش مىيابد ، زيرا به اين نكته توجه پيدا مىكند كه نه عزيز از دست رفتهء آن‌ها نخستين كسى بوده كه مرگ ، دامانش را گرفته و نه آخرين كس است .\r\nنيز امام عليه السلام به اين نكته توجه مىدهد كه مرگ به معناى فنا و نيستى نيست كه شما اين‌قدر براى آن ناراحت شويد ؛ سفرى است كه همه در پيش دارند ، سفرى است به جهانى برتر و والاتر كه اگر مردم داراى اعمال صالح باشند در آن سفر در بهشت برين هنگامى كه بر كرسىها تكيه كرده‌اند يكديگر را ملاقات مىكنند و با\r\n\r\n","description":"","footnote":"","page_name":" 843 ","page_number":843},
  {"content":"\r\n\r\nهم سخن مىگويند .\r\nاين تصوير از مرگ ، مردن را براى همگان آسان مىسازد و مايهء تسليت خاطر كسانى است كه عزيزانشان از دست رفته‌اند .\r\n\r\nنكته از اندوه مصيبت‌زدگان بكاهيد\r\nبىشك زندگى در دنيا خالى از مصائب نيست به خصوص اگر انسان عمر طولانى پيدا كند كه در اين حال گرفتار مصيبت‌هاى عزيزان و دوستان و بستگان مىشود و گاه شدت مصيبت آن چنان زياد است كه انسان را از پاى درمىآورد و يا خداى نكرده او را به ناسپاسى وامىدارد و براى اين‌كه انسان گرفتار اين‌گونه حالات نشود اسلام دستورات دقيق و حساب‌شده‌اى داده است .\r\nنخست به خود افراد دستور مىدهد كه خودشان تسليت‌گوى خود باشند .\r\nمثلًا با گفتن : « إِنَّا للَّهِ وَإِنَّا إِلَيْهِ رَاجِعُونَ » ؛ ما همه از خدا هستيم و به سوى او بازمىگرديم » به خود آرامش مىبخشد ، چراكه به هنگام گفتن اين سخن توجه پيدا مىكند كه قانون مرگ ، قانونى عمومى است و همه در اين قافله در حركتند ؛ بعضى در پيشاپيش قافله و برخى در پس آن . توجه به اين حقيقت بار مصيبت را سبك مىكند .\r\nدر حديثى از پيامبر اكرم صلى الله عليه و آله مىخوانيم :\r\n« مَا مِنْ مُسْلِمٍ يصَابُ بِمُصِيبَةٍ وَإِنْ قَدُمَ عَهْدُهَا فَأَحْدَثَ لَهَا اسْتِرْجَاعاً إِلَّا أَحْدَثَ اللَّهُ لَهُ مَنْزِلَةً وَأَعْطَاهُ مِثْلَ مَا أَعْطَاهُ يوْمَ أُصِيبَ بِهَا ؛\r\nهيچ مسلمانى گرفتار مصيبتى نمىشود هر چند تازه باشد و او در برابر آن جملهء « إِنَّا للَّهِ وَإِنَّا إِلَيْهِ رَاجِعُونَ » بگويد ، مگر اين‌كه خداوند منزلت والايى براى او قرار مىدهد و به اندازهء آنچه از دست او رفته به او پاداش مىبخشد » . « 1 »\r\n\r\n\r\n","description":"","footnote":"\r\n( 1 ) . بحارالانوار ، ج 79 ، ص 132\r\n","page_name":" 844 ","page_number":844},
  {"content":"\r\n\r\nام‌سلمه ، همسر پيامبر گرامى اسلام صلى الله عليه و آله مىگويد : اين حقيقت در زندگى من تجلى كرد . هنگامى كه ابوسلمه ( همسر من كه مرد بسيار شريفى بود ) از دنيا رفت من جملهء « إِنَّا للَّهِ وَإِنَّا إِلَيْهِ رَاجِعُونَ » را ( مطابق دستور پيامبر اكرم صلى الله عليه و آله ) گفتم سپس پيش خود فكر كردم مگر كسى مثل ابوسلمه پيدا مىشود كه خدا به من بدهد ؟ اما چيزى نگذشت كه خداوند افتخار همسرى پيامبر اكرم صلى الله عليه و آله را به من داد . « 1 »\r\nاز سوى ديگر به برادران دينى و نزديكان و بستگان دستور مىدهد كه با سخنان محبّت‌آميز و ابراز همدردى ، فشار مصيبت را از مصيبت‌زده كم كنند ؛ در حديثى كه مرحوم نورى آن را در مستدرك‌الوسائل آورده است مىخوانيم :\r\nفرزندى از معاذ بن جبل از دنيا رفت . او بسيار ناراحت شد . اين مطلب به پيامبر اكرم صلى الله عليه و آله رسيد . حضرت نامهء پرمعنايى براى او نوشت به اين مضمون : « بسم اللَّه الرحمن الرحيم ، از محمد رسول خدا به سوى معاذ بن جبل . سلام بر تو . حمد مىكنم خدايى را كه معبودى جز او نيست . اما بعد . خداوند متعال اجر و پاداش عظيم و صبر به تو عنايت كند و به ما و تو شكر را روزى فرمايد . ( بدان ) جان ما و خانوادهء ما و اموال و اولاد ما از مواهب گواراى الهى است و عاريت‌هايى است كه به نزد ما سپرده شده است . انسان مدت معينى از آن بهره مىگيرد و ( خداوند ) در وقت معينى آن را مىگيرد سپس بر ما واجب كرده شكر آن را به هنگامى كه مىدهد و صبر را هنگامى كه مبتلا مىسازد و مىگيرد ترك نكنيم . پسرت از مواهب گواراى الهى و عاريت‌هايى بود كه خدا به تو داده بود . مدتى با او مسرور بودى سپس او را در برابر پاداش فراوان از تو گرفت . پاداش او همان درود و رحمت و هدايت الهى است اگر صبر و شكيبايى را پيشه كنى . مبادا دو مصيبت الهى را براى خود بپذيرى ( مصيبت از دست دادن فرزند و مصيبت از بين رفتن\r\n\r\n\r\n","description":"","footnote":"\r\n( 1 ) . بحارالانوار ، ج 79 ، ص 132\r\n","page_name":" 845 ","page_number":845},
  {"content":"\r\n\r\nپاداش الهى ) . در نتيجه اجر تو از بين برود و از آنچه از دست داده‌اى پشيمان شوى . اگر پاداش مصيبت خود را ببينى ، مىبينى كه اين مصيبت در برابر ثوابى كه خدا به تو داده كم و كوچك است . وعدهء الهى را قطعى بدان و بر مصيبتى كه بر تو وارد شده تأسف مخور ، والسّلام » . « 1 »\r\n* * *\r\n\r\n\r\n","description":"","footnote":"\r\n( 1 ) . مستدرك الوسائل ، ج 2 ، ص 353\r\n","page_name":" 846 ","page_number":846},
  {"content":"\r\n\r\n\r\n358 و قال عليه السلام أَيُّهَا النَّاسُ ، لِيَرَكُمُ اللَّهُ مِنَ النِّعْمَةِ وَجِلِينَ ، كَمَا يَرَاكُمْ مِنَ النِّقْمَةِ فَرِقِينَ ! إِنَّهُ مَنْ وُسِّعَ عَلَيْهِ فِي ذَاتِ يَدِهِ فَلَمْ يَرَ ذلِكَ اسْتِدْرَاجاً فَقَدْ أَمِنَ مَخُوفاً ، وَمَنْ ضُيِّقَ عَلَيْهِ فِي ذَاتِ يَدِهِ فَلَمْ يَرَ ذلِكَ اخْتِبَاراً فَقَدْ ضَيَّعَ مَأْمُولًا .\r\nامام عليه السلام فرمود :\r\nاى مردم ! بايد خداوند ، شما را به هنگام نعمت ترسان ببيند همان‌گونه كه از بلا و نقمت ترسان مىبيند ؛ زيرا كسى كه خدا به او نعمت گسترده‌اى بخشيده و آن را ( احتمالًا ) استدراج ( مقدمهء مجازات تدريجى ) نشمرد از امر خوفناكى خود را ايمن دانسته و ( به عكس ) كسىكه خدا براو تنگ گيرد ( ونعمت‌هايى را از او سلب كند ) و آن را آزمايش ( و مقدمهء ترفيع مقام ) نداند پاداش اميدبخشى را از دست داده است . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب اين كلام شريف را با اضافاتى از تحف العقول نوشتهء مرحوم ابن شعبهء حرانى ( كه قبل از سيّد رضى مىزيسته ) نقل كرده است . ( مصادر نهج‌البلاغه ، ج 4 ، ص 265 )\r\n","page_name":" 847 ","page_number":847},
  {"content":"\r\n . \r\n","description":"","footnote":"","page_name":" 848 ","page_number":848},
  {"content":"\r\n\r\n\r\nشرح و تفسير بلا در لباس نعمت و نعمت در شكل بلا\r\nاميرمؤمنان على عليه السلام در اين كلام شريف به دو نكتهء مهم اشاره كرده نخست مىفرمايد : « اى مردم ! بايد خداوند ، شما را به هنگام نعمت ترسان ببيند همان‌گونه كه از بلا و نقمت ترسان مىبيند ؛ زيرا كسى كه خدا به او نعمت گسترده‌اى بخشيده و آن را ( احتمالًا ) استدراج ( مقدمهء مجازات تدريجى ) نشمرد از امر خوفناكى خود را ايمن دانسته است » ؛\r\n( أَيُّهَا النَّاسُ ، لِيَرَكُمُ اللَّهُ مِنَ النِّعْمَةِ وَجِلِينَ ، كَمَا يَرَاكُمْ مِنَ النِّقْمَةِ فَرِقِينَ ! إِنَّهُ مَنْ وُسِّعَ عَلَيْهِ فِي ذَاتِ يَدِهِ فَلَمْ يَرَ ذلِكَ اسْتِدْرَاجاً فَقَدْ أَمِنَ مَخُوفاً )\r\n. منظور از نعمت هاى استدراجى كه در قرآن به آن اشاره شده « 1 » : اين است كه خدا افرادى كه طغيان را به مرحلهء شديد رسانده‌اند نخست مشمول نعمت‌هاى خودش قرار مىدهد و هنگامى كه غرق نعمت شدند ناگهان نعمت را از آن‌ها مىگيرد و به سختى آن‌ها را مجازات مىكند كه اين مجازات بعد از نعمت ، بسيار دردناك است .\r\nهمچون كسى كه از درختى بالا مىرود هرچه بالاتر رود به هنگام سقوط براثر طوفان يا لغزشى ، به زمين خوردن او دردناك‌تر است و به گفتهء شاعر :\r\n لا جرم هركس كه بالاتر نشست * استخوانش سخت‌تر خواهد شكست \r\n\r\n\r\n","description":"","footnote":"\r\n( 1 ) . اين تعبير در دو سوره از قرآن مجيد آمده است : سورهء اعراف ، آيهء 182 و سورهء قلم ، آيهء 44\r\n","page_name":" 849 ","page_number":849},
  {"content":"\r\n\r\nاين معنا در بعضى ديگر از آيات قرآن نيز بدون ذكر واژهء استدراج به وضوح آمده است آن‌جا كه مىفرمايد : « فَلَمَّا نَسُوا مَا ذُكِّرُوا بِهِ فَتَحْنَا عَلَيْهِمْ أَبْوَابَ كُلِّ شَىْءٍ حَتَّى إِذَا فَرِحُوا بِمَا أُوتُوا أَخَذْنَاهُمْ بَغْتَةً فَإِذَا هُمْ مُّبْلِسُونَ » ؛ ( آرى ، ) هنگامى كه ( اندرزها سودى نبخشيد ، و ) آنچه را به آن‌ها يادآورى شده بود فراموش كردند ، درهاى همه چيز ( از نعمت‌ها ) را به روى آن‌ها گشوديم ؛ تا ( كاملا ) خوشحال شدند ( و دل به آن بستند ) ؛ ناگهان آن‌ها را گرفتيم ( و سخت مجازات كرديم ) ؛ در اين هنگام ، همگى مأيوس شدند ؛ ( و درهاى اميد به روى آن‌ها بسته شد ) » . « 1 »\r\nامير مؤمنان عليه السلام در اين كلام پرمعنا به صاحبان نعمت هشدار مىدهد كه مراقب باشيد مبادا اين نعمت‌ها مقدمهء نقمت شديدى باشد . احتياط را از دست ندهيد ، به اعمال خود مغرور نشويد و دائماً از درگاه خدا عذر تقصير بخواهيد .\r\nدر\r\n« لِيرَكُم »\r\n، « لِيرَ » فعل امر ( مفرد مذكر غائب ) و « كُم » مفعول آن است ؛ ولى در نسخهء تحف العقول\r\n« فَلْيَراكُمْ »\r\nآمده كه به صورت جملهء خبريه است به معناى انشا و امر ، و لام آن براى تأكيد است نه لام امر .\r\n« وجلين » جمع « وَجِل » به معناى ترسان است . « فَرِقين » جمع « فَرِق » نيز به معناى ترسان است و اختلاف تعبير با وحدت معنا از شئون بلاغت است .\r\nدر جملهء دوم اين كلام حكيمانه به نقطهء مقابل اين مطلب اشاره شده مىفرمايد : « ( به عكس ) كسى كه خداوند بر او تنگ گيرد ( و نعمت‌هايى را از او سلب كند ) و آن را آزمايش ( و مقدمهء ترفيع مقام ) نداند پاداش اميدبخشى را از دست داده است » ؛\r\n( وَمَنْ ضُيِّقَ عَلَيْهِ فِي ذَاتِ يَدِهِ فَلَمْ يَرَ ذلِكَ اخْتِبَاراً فَقَدْ ضَيَّعَ مَأْمُولًا )\r\n. اين سخن در واقع تسلى و دلدارى به گرفتاران در مصائب است كه زبان به ناشكرى نگشايند و بىتابى و جزع نكنند . چه بسا مصيبت و مشكلى كه رخ داده\r\n\r\n\r\n","description":"","footnote":"\r\n( 1 ) . انعام ، آيهء 44\r\n","page_name":" 850 ","page_number":850},
  {"content":"\r\n\r\nآزمونى باشد براى ترفيع مقام ، بنابراين صبر و شكيبايى پيشه كنند و از خداى رحمان و رحيم پاداش صبر خود را بخواهند .\r\nبه تعبير ديگر ، اين كلام شريف مسئلهء تعادل خوف و رجاء را به شكل زيبايى ترسيم مىكند . به صاحبان نعمت توصيه مىكند بيم از عذاب الهى را در همان نعمتى كه داريد فراموش نكنيد و به گرفتاران در مصيبت سفارش مىكند كه رجاء و اميد را به رحمت الهى از دست ندهيد . اين همان چيزى است كه در آيات قرآنى و روايات متعدد بر آن تأكيد شده است .\r\nهمان‌گونه كه در ذيل گفتار 319 ذكر كرديم در حديثى از امام صادق عليه السلام مىخوانيم كه خداوند به موسى عليه السلام خطاب كرد و فرمود : « اى موسى ! هنگامى كه ديدى فقر به سوى تو مىآيد بگو آفرين بر شعار صالحان و هنگامى كه ببينى غنى و ثروت به سوى تو مىآيد بگو ( مبادا ) گناهى باشد كه مجازاتش به سرعت دامنگير شده است » ؛\r\n( يا مُوسَى إِذَا رَأَيتَ الْفَقْرَ مُقْبِلًا فَقُلْ مَرْحَباً بِشِعَارِ الصَّالِحِينَ وَإِذَا رَأَيتَ الْغِنَى مُقْبِلًا فَقُلْ ذَنْبٌ عُجِّلَتْ عُقُوبَتُهُ )\r\n. « 1 »\r\nواژهء « مأمول » به معناى شىء مطلوب و مورد توجه است .\r\nاين نكته نيز شايان توجه است كه ابن شعبهء حرانى جمله‌اى در آغاز اين كلام حكيمانه آورده است كه مرحوم سيّد رضى آن را جدا ساخته و در حكمت 244 گذشت و آن جمله اين است\r\n« ( يا أيُّهَا النّاسُ ) إِنَّ لِلَّهِ فِى كُلِّ نِعْمَةٍ حَقّاً فَمَنْ أَدَّاهُ زَادَهُ مِنْهَا وَمَنْ قَصَّرَ فِيهِ خَاطَرَ بِزَوَالِ نِعْمَتِهِ »\r\n. * * *\r\n\r\n\r\n","description":"","footnote":"\r\n( 1 ) . كافى ، ج 2 ، ص 263 ، ح 12\r\n","page_name":" 851 ","page_number":851},
  {"content":"\r\n . \r\n","description":"","footnote":"","page_name":" 852 ","page_number":852},
  {"content":"\r\n\r\n\r\n359 و قال عليه السلام يَا أَسْرَى الرَّغْبَةِ أَقْصِرُوا فَإِنَّ الْمُعَرِّجَ عَلَى الدُّنْيَا لَايَرُوعُهُ مِنْهَا إِلَّا صَرِيفُ أَنْيَابِ الْحِدْثَانِ . أَيُّهَا النَّاسُ ، تَوَلَّوْا مِنْ أَنْفُسِكُمْ تَأْدِيبَهَا ، وَاعْدِلُوا بِهَا عَنْ ضَرَاوَةِ عَادَاتِهَا .\r\nامام عليه السلام فرمود :\r\nاى اسيران حرص و رغبت در دنيا ! بس كنيد ، زيرا افراد دلبستهء به دنيا را جز صداى برخورد دندان‌هاى حوادث سخت ، به خود نياورد . اى مردم ! تربيت نفس خويش را بر عهده بگيريد و آن را از كشش عادات ( بد ) بازداريد . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب در مصادر مىنويسد : ابن اثير در كتاب نهايه به اين كلام حكيمانه اشاره و آمُدى در غررالحكم با تفاوتى آن را ذكر كرده است . ( مصادر نهج‌البلاغه ، ج 4 ، ص 265 )\r\n","page_name":" 853 ","page_number":853},
  {"content":"\r\n . \r\n","description":"","footnote":"","page_name":" 854 ","page_number":854},
  {"content":"\r\n\r\n\r\nشرح و تفسير اى اسيران هوس !\r\nامام عليه السلام در اين گفتار حكيمانهء خود به دو مطلب اشاره مىكند : نخست دنياپرستان را مخاطب قرار داده مىفرمايد : « اى اسيران حرص در دنيا بازايستيد » ؛\r\n( يَا أَسْرَى الرَّغْبَةِ أَقْصِرُوا )\r\n. تعبير به « اسير » بيان بسيار مناسبى است ، زيرا دنياپرستانى كه گرفتار حرص در دنيا مىشوند به جايى مىرسند كه از خود اراده‌اى ندارند و همچون اسير ، شب و روز در فكر به چنگ آوردن اموال بيشتر يا مقامات بالاترند و چقدر زشت است انسانى كه گل سر سبد جهان آفرينش است چنان اسير حرص شود كه ارادهء خود را از دست بدهد .\r\nافزون بر اين ، تشبيه به « اسير » دليل بر بىارزش بودن اين افراد است ، زيرا همواره به اسيران با ديدهء حقارت مىنگريستند و براى آن‌ها مقام و موقعيتى قائل نبودند و در بسيارى از موارد آن‌ها را به صورت بردگان خريد و فروش مىكردند .\r\nآن‌گاه امام عليه السلام دليلى براى دستور بازايستادن اسيران حرص ذكر كرده مىفرمايد : « زيرا افراد دلبستهء به دنيا را جز صداى برخورد دندان‌هاى حوادث سخت ، به خود نمىآورد » ؛\r\n( فَإِنَّ الْمُعَرِّجَ عَلَى الدُّنْيَا لَايَرُوعُهُ مِنْهَا إِلَّا صَرِيفُ أَنْيَابِ الْحِدْثَانِ )\r\n.\r\n\r\n","description":"","footnote":"","page_name":" 855 ","page_number":855},
  {"content":"\r\n\r\nامام عليه السلام در اين‌جا تشبيه شگفتى كرده ، حوادث سخت را به حيوانات درنده‌اى شبيه مىداند كه به هنگام حمله دندان‌هايشان را به هم مىسايند و دندان قروچه مىكنند به‌گونه‌اى كه صداى دندان‌هاى آن‌ها شنيده مىشود . امام عليه السلام مىفرمايد :\r\nحوادث خطرناك هنگامى كه دامان آن‌ها را گرفت و همچون حيوان درنده‌اى كه لحظه‌اى پيش از حمله دندان‌هايش را به هم مىسايد به آن‌ها حمله‌ور مىشود و هنگامى بيدار مىشوند كه كار از كار گذشته است .\r\nافراد زيادى را سراغ داريم يا در تاريخ نامشان آمده كه چنان غرق زرق و برق دنيا و هوا و هوس‌ها مىشدند كه هيچ موعظه‌اى در آن‌ها مؤثر نمىشد . تنها زمانى بيدار مىشدند كه حوادث سخت و خطرناك دامن آن‌ها را گرفته بود .\r\nعلامهء شوشترى رحمه الله در شرح نهج‌البلاغهء خود ماجراى عبرت‌انگيزى از كامل ابن اثير نقل مىكند كه شبى از شب‌ها جعفر برمكى ( وزير معروف و پرقدرت هارون ) در مجلس عياشى خود نشسته بود و زن آوازه‌خوانى براى او آواز مىخواند از جمله اين شعر را در ميان آوازش خواند :\r\n وَلَوْ فُوديتَ مِنْ حَدَثِ اللَّيالي * فَدَيْتُكَ بِالطَّريفِ وَبِالتّلادِ \r\nاگر بتوانى از حوادث ناگوار شب‌ها رهايى يا بى من جوايز زيبا و پرقيمتى را فداى تو خواهم كرد .\r\nدر اين هنگام ناگهان مسرور خادم ، ( جلاد ) هارون‌الرشيد وارد شد . ( جعفر تعجب كرد ) مسرور گفت : آمده‌ام سر تو را براى هارون ببرم . جعفر خودش را روى پاى مسرور انداخت و آن را مىبوسيد و تقاضا مىكرد كه اين كار را به تأخير بيندازد و او را زنده نزد هارون ببرد تا هرچه او خواست درباره‌اش تصميم بگيرد ؛ ولى مسرور نپذيرفت و در همان جا سر او را از تن جدا كرد و در دامنش انداخت و نزد هارون برد . « 1 »\r\n\r\n\r\n","description":"","footnote":"\r\n( 1 ) . شرح نهج‌البلاغهء علامهء شوشترى ، ج 11 ، ص 588\r\n","page_name":" 856 ","page_number":856},
  {"content":"\r\n\r\nاين داستان با تفاوت‌هايى در كتب ديگر مانند الوافى بالوفيات آمده است ؛ از جمله اين‌كه مسرور جعفر را نكشت و نزد هارون برد و در آن‌جا هارون دستور داد سر او را از تن جدا كنند و بعد از آن نيز دستور داد سر مسرور ، قاتل او را از تن جدا كنند و گفت : من نمىخواهم قاتل جعفر را ( كه روزى مورد علاقهء شديد من بود ) ببينم . « 1 »\r\nسپس امام عليه السلام در نكتهء دوم راه خودسازى را به همهء انسان‌ها نشان مىدهد و تمام مردم جهان را مخاطب ساخته مىفرمايد : « اى مردم ! خودتان به تربيت نفس خويش بپردازيد و آن را از جاذبهء عادت‌ها بازداريد » ؛\r\n( أَيُّهَا النَّاسُ ، تَوَلَّوْا مِنْ أَنْفُسِكُمْ تَأْدِيبَهَا ، وَاعْدِلُوا بِهَا عَنْ ضَرَاوَةِ عَادَاتِهَا )\r\n. اشاره به اين‌كه معلم و مربى انسان قبل از هركس بايد خود او باشد و تا انسان به تربيت خويش نپردازد تعليم و تربيت معلمان و پيشوايان و مربيان در او اثر نخواهد گذاشت .\r\nدر خطبهء 90 نيز امام عليه السلام تعبير جالبى در اين زمينه دارد مىفرمايد :\r\n« وَاعْلَمُوا أَنَّهُ مَنْ لَمْ يعَنْ عَلَى نَفْسِهِ حَتَّى يكُونَ لَهُ مِنْهَا وَاعِظٌ وَزَاجِرٌ لَمْ يكُنْ لَهُ مِنْ غَيرِهَا لا زَاجِرٌ وَلا وَاعِظٌ ؛\r\nبدانيد كسى كه بر ضد هواى نفس خود كمك نشود تا واعظ و رادعى از درون جانش براى او فراهم گردد ، مانع و واعظى از غير خود نخواهد يافت » .\r\nجملهء ( وَاعْدِلُوا بِها . . . ) در واقع اشاره به يكى از طرق مهم تهذيب نفس است و آن اين‌كه بسيار مىشود انسان عادت‌هايى پيدا مىكند كه براى او كشش و جاذبهء زيادى دارد و همين عادات او را دائماً در هواپرستى غرق مىسازد ؛ مانند عادت به شراب و يا حتى عادت به مواد مخدر . امام عليه السلام دستور مىدهد خود را از\r\n\r\n\r\n","description":"","footnote":"\r\n( 1 ) . الوافى بالوفيات ، ج 11 ، ص 124 براى توضيح بيشتر به كتاب تتمة المنتهى ، ص 246 باب « قتل جعفر برمكى و انقضاى دولت برامكه » مراجعه شود\r\n","page_name":" 857 ","page_number":857},
  {"content":"\r\n\r\nجاذبهء اين عادات سوء ، رهايى بخشيد تا بتوانيد نفس خويشتن را اصلاح كنيد .\r\n« اسرى » و اسارى جمع اسير و « رغبت » به معناى حرص و ولع است .\r\n« الْمُعَرِّجَ » از ريشهء عَرَج ( بر وزن حرج ) به معناى تمايل داشتن به چيزى است .\r\n« لايروعه » از ريشهء روع ( بر وزن قول ) به معناى ترساندن وترسيدن آمده است .\r\n« صريف » به معناى صداى برخورد دندان‌ها و مانند آن است .\r\n« الحدثان » به معناى بلاها و حوادث ناخوشايند روزگار است و در بعضى از نسخ « حَدَثان » ( بر وزن ضربان ) آمده است .\r\n« ضراوة » به معناى جاذبه و كشش است .\r\n* * *\r\n\r\n","description":"","footnote":"","page_name":" 858 ","page_number":858},
  {"content":"\r\n\r\n\r\n360 و قال عليه السلام لَا تَظُنَّنَّ بِكَلِمَةٍ خَرَجَتْ مِنْ أَحَدٍ سُوءاً ، وَأَنْتَ تَجِدُ لَهَا فِي الْخَيْرِ مُحْتَمَلًا .\r\nامام عليه السلام فرمود :\r\nهر سخنى كه از دهان كسى خارج مىشود ، تا احتمال خير و نيكى در آن مىيابى حمل بر فساد مكن . « 1 »\r\n\r\n\r\n","description":"","footnote":"\r\n( 1 ) . سند گفتار حكيمانه :\r\nمرحوم خطيب مدارك ديگر اين گفتار حكيمانه را به آنچه در ذيل حكمت 159 نوشته است ارجاع مىدهد و در آن‌جا آن را از كسانى كه قبل از سيّد رضى مىزيسته‌اند از جمله مرحوم صدوق در امالى و ابن شعبه در تحف العقول و مفيد در اختصاص به ضميمهء كلمات پرمعناى ديگرى نقل مىكند . ( مصادر نهج‌البلاغه ، ج 4 ، ص 139 ) .\r\nافزون بر اين ، اين كلام حكيمانه در كتاب كافى ، ج 2 ، ص 362 ، ح 3 باب « التهمة و سوء الظن » با تفاوتى آمده است\r\n","page_name":" 859 ","page_number":859},
  {"content":"\r\n . \r\n","description":"","footnote":"","page_name":" 860 ","page_number":860},
  {"content":"\r\n\r\n\r\nشرح و تفسير تا مىتوانى حمل بر صحت كن\r\nسرمايهء اصلى يك جامعه ، اعتماد عمومى مردم نسبت به يكديگر است ، ازاين‌رو امام عليه السلام در اين گفتار حكيمانه دستورى در اين زمينه مىدهد و مىفرمايد : « هر سخنى كه از زبان كسى خارج مىشود تا احتمال خير و نيكى در آن مىيابى حمل بر فساد مكن » ؛\r\n( لَا تَظُنَّنَّ بِكَلِمَةٍ خَرَجَتْ مِنْ أَحَدٍ سُوءاً ، وَأَنْتَ تَجِدُ لَهَا فِي الْخَيْرِ مُحْتَمَلًا )\r\n. در كتاب شريف كافى به جاى « من احد » ، « من اخيك » آمده است به اين معنا كه مسئلهء حسن ظن كامل را نسبت به برادران دينى ذكر كرده نه به هركس .\r\nدر ضمن ، امام عليه السلام راه مبارزهء با سوءظن را نيز در اين گفتار حكيمانه نشان داده است و آن اين‌كه انسان تمام احتمالات را دربارهء سخن يا عملى كه از ديگرى سرمىزند مورد توجه قرار دهد و آنچه مناسب حسن ظن است برگزيند و احتمالات سوء را از فكر خود دور سازد .\r\nاين كار سبب مىشود عُلقه و محبت و دوستى و مودت در ميان افراد جامعه بيشتر و از پراكندگى و سلب اعتماد جلوگيرى شود و در نتيجه زمينه‌هاى همكارى كه بر پايهء اعتماد قرار دارد بيشتر گردد و بركات فزون‌ترى بهرهء فرد و جامعه شود .\r\nافرادى كه گرفتار سوءظن هستند غالباً منزوىاند ، از همه دورى مىكنند ، هر\r\n\r\n","description":"","footnote":"","page_name":" 861 ","page_number":861},
  {"content":"\r\n\r\nصدايى را بر ضد خود مىپندارند و هركس را در فكر نقشه‌اى بر ضد خود مىبينند . اين حالت هم آرامش آن‌ها را از بين مىبرد و هم بهره‌گيرى آن‌ها را از كمك‌هاى ديگران در برابر مشكلات و سختىهاى زندگى .\r\nآنچه در اين كلام حكيمانه آمده است در مورد سخنانى است كه انسان از ديگران مىشنود ؛ ولى در حديث ديگرى مسئله به صورت گسترده‌ترى مطرح شده و هر كارى را شامل مىشود : در كتاب شريف كافى اين حديث به اين صورت نقل شده است :\r\n« ضَعْ أَمْرَ أَخِيكَ عَلَى أَحْسَنِهِ حَتَّى يأْتِيكَ مَا يغْلِبُكَ مِنْهُ وَلا تَظُنَّنَّ بِكَلِمَةٍ خَرَجَتْ مِنْ أَخِيكَ سُوءاً وَأَنْتَ تَجِدُ لَهَا فِى الْخَيرِ مَحْمِلًا ؛\r\nكار برادر خود را به نيكوترين وجهى توجيه كن تا زمانى كه دليل قاطعى بر ضد آن قائم شود و هرگز به كلامى كه از برادرت صادر شده سوءظن نداشته باش در حالى كه مىتوانى محملى در خير براى آن پيدا كنى ) » . « 1 »\r\nدر حديث ديگرى از امام كاظم عليه السلام كه در كتاب كافى آمده مىخوانيم : راوى خدمت آن حضرت عرض مىكند : فدايت شوم ، گاهى از يكى از برادرانم مطلبى به من مىرسد كه من آن را ناخوشايند مىدارم هنگامى كه از او سؤال مىكنم انكار مىكند در حالى كه جمعيتى از افراد مورد وثوق آن را به من خبر داده‌اند امام عليه السلام فرمود : حتى گوش و چشم خود را در برابر برادر مسلمانت تكذيب كن .\r\nاگر پنجاه نفر نزد تو آيند و بر چيزى سوگند ياد كنند ؛ ولى او مطلب ديگرى بگويد او را تصديق كن و آن گواهان را تكذيب نما . « 2 »\r\nالبته منظور اين نيست كه آن جمعيت را آشكارا تكذيب كند و متهم به دروغ سازد ، بلكه منظور اين است كه حسن ظن خود را در دل نسبت به برادر مسلمانت با گفتهء آن‌ها رها مكن .\r\n\r\n\r\n","description":"","footnote":"\r\n( 1 ) . كافى ، ج 2 ، ص 362 ، ح 3\r\n( 2 ) . همان ، ج 8 ، ص 147 ، ح 125\r\n","page_name":" 862 ","page_number":862},
  {"content":"\r\n\r\nاين نكته را در اين‌جا بايد افزود كه آنچه در اين حديث آمده در مورد مسائل شخصى است و گرنه امورى كه سرنوشت‌ساز است و به حقوق الهى يا جامعه مرتبط مىشود بايد مورد توجه قرار گيرد و دربارهء آن تحقيق شود .\r\nهمهء اين‌ها در واقع برگرفته از دستورات قرآن مجيد است ، آن‌جا كه مىفرمايد : « يَا أَيُّهَا الَّذِينَ آمَنُوا اجْتَنِبُوا كَثِيراً مِّنَ الظَّنِّ إِنَّ بَعْضَ الظَّنِّ إِثْمٌ » ؛ اى كسانى كه ايمان آورده‌ايد از بسيارى از گمان‌ها بپرهيزيد ، چراكه پاره‌اى از آن‌ها گناه است » . « 1 »\r\nجالب اين‌كه قرآن مجيد بعد از اين دستور به عدم تجسس و بعد از آن دستور به عدم غيبت مىدهد و مىفرمايد : « وَلَا تَجَسَّسُوا وَلَا يَغْتَبْ بَّعْضُكُمْ بَعْضاً » اشاره به اين‌كه گمان بد سبب تجسس مىشود و جست‌وجوگرى گاه به نقطه ضعف‌هايى مىرسد و به دنبال آن گناه غيبت شروع مىشود و در واقع اين سه گناه لازم و ملزوم يكديگرند .\r\nمسئلهء حسن ظن با تمام اهميتى كه در حفظ نظام جامعه و پيوند محبت و دوستى افراد نسبت به هم دارد خالى از استثنا نيست ، همان‌گونه كه در حكمت 114 آمده بود كه امام عليه السلام مىفرمايد :\r\n« إِذَا اسْتَوْلَى الصَّلاحُ عَلَى الزَّمَانِ وَأَهْلِهِ ثُمَّ أَسَاءَ رَجُلٌ الظَّنَّ بِرَجُلٍ لَمْ تَظْهَرْ مِنْهُ حَوْبَةٌ فَقَدْ ظَلَمَ وَإِذَا اسْتَوْلَى الْفَسَادُ عَلَى الزَّمَانِ وَأَهْلِهِ فَأَحْسَنَ رَجُلٌ الظَّنَّ بِرَجُلٍ فَقَدْ غَرَّرَ ؛\r\nهنگامى كه صلاح و نيكى بر زمان و اهلش ظاهر گردد اگر كسى در اين حال گمان بد به ديگرى برد كه از او گناهى ظاهر نشده ، به او ستم كرده است و هنگامى كه فساد بر زمان و اهلش مستولى گردد هركس گمان خوب به ديگرى برد خود را فريب داده است ! » .\r\nدر ذيل اين حكمت نيز بيانات ديگرى در اين زمينه داشتيم . همچنين بعضى از افراد به حكم كارى كه دارند ( مانند مأموران اطلاعات و ضد جاسوسى )\r\n\r\n\r\n","description":"","footnote":"\r\n( 1 ) . حجرات ، آيهء 12\r\n","page_name":" 863 ","page_number":863},
  {"content":"\r\n\r\nناچارند حسن ظن را رها سازند و هميشه احتمال‌هاى سوء را مورد توجه قرار دهند . آن‌ها اگر بخواهند همه چيز را حمل بر صحت كنند و سوءظن را مطلقاً كنار بگذارند ممكن است گرفتار اشتباهات زيادى در تشخيص مجرمان و مفسدان و خائنان شوند ؛ ولى ناگفته پيداست آن‌ها نيز نمىتوانند سوءظن خود را به ديگران منتقل كنند و يا پيش از ثبوت خلافى ، به مجرم بودن كسى حكم نمايند .\r\n* * *\r\n\r\n\r\n","description":"","footnote":"","page_name":" 864 ","page_number":864}
  ]