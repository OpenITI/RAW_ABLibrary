[
  {"content":"\r\n\r\nسلوك الملوك\r\nنوشتهء فضل الله بن روزبهان خنجى\r\nبه تصحيح و با مقدمهء محمدعلى موحد\r\nشركت سهامى انتشارات خوارزمى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nفضل الله بن روزبهان خنجى\r\nسلوك الملوك\r\nبه تصحيح و مقدمهء محمدعلى موحد\r\nچاپ اول اسفندماه 1362 ه‍ . ش . - تهران\r\nچاپ : چاپخانهء سپهر\r\nصحافى : شركت افست ( سهامى عام )\r\nتعداد 5500 نسخه\r\nحق هرگونه چاپ و انتشار مخصوص شركت سهامى انتشارات خوارزمى است .\r\n150 تومان\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nفهرست\r\nموضوع كتاب و مؤلف آن 9\r\nدلايل مهاجرت . ( 11 ) گرفتاريهاى بدزبانى و گستاخى . ( 12 ) در دربار شيبك خان . ( 13 ) روزبهان شاعر و نويسنده . روابط با دربار عثمانى . ( 15 ) روزبهان مورخ و گزارشگر . ( 17 ) ماجراى اصلاحات ارضى و مالياتى سلطان يعقوب . ( 18 ) شخصيت مضاعف فضل الله . ( 20 ) فضل الله در سفر جهاد .\r\n( 22 ) روزبهان متكلم و فقيه . ( 23 ) نذر عبيد الله خان . استفتا . ( 24 ) تقسيم بندى مباحث كتاب . ( 25 ) منابع كتاب . ( 28 ) اهمال فقها در مباحث حقوق عمومى . ( 29 ) غزالى و ابن تيميه در دفاع از اجماع . ( 30 ) ضد و نقيض گوئيهاى اشعريان . ( 32 ) تكلفهاى علماى تسنن . ( 33 ) سياست و روحانيت . ( 35 ) روزبهان و مكياولى . ( 36 ) اطلاعات پرارزش . ( 37 ) نگرانى فضل الله از سرنوشت ايرانيان . ( 39 ) تأثير عملى كتاب در حكومت عبيد الله خان . ( 40 ) معرفى نسخه‌ها . ( 42 )\r\nديباچهء كتاب : 47 بيان تفاصيل ابواب كتاب « سلوك الملوك » . 63 مقدمه . . . در معنى امام و سلطان و امير و وزير نزد اهل شرع . 77 شرايط امام . ( 78 ) طرق انعقاد امامت . اجماع . ( 79 ) وصيت . ( 85 ) انتخاب از طريق شورى . ( 81 ) زور و غلبه . ( 82 ) معنى وزارت . ( 84 ) فرق بين وزير تفويض و وزير تنفيذ . ( 85 ) امارت عامه . ( 86 ) امارت خاصه . ( 87 )\r\nباب اول : در بيان كيفيت حفظ شريعت و معنى اجتهاد و تعيين شيخ - الاسلام و نصب مفتيان . 90 تعهد حكومت بر حفظ شرع . ( 91 ) هشدار از نفوذ متفلسفان . ( 93 ) شيخ الاسلام در برابر دولت . ( 95 ) نظارت در كار مدارس . ( 96 ) شرايط اجتهاد . ( 100 ) گفتار قاضى خان و محدوديت اجتهاد نزد حنفيان . ( 102 ) شرايط مفتى .\r\n( 105 ) چهار كتاب اصلى در فقه حنفى . ( 106 ) اعتبار خبر واحد . ( 107 ) ضبط حديث . ( 108 ) مفتى مجتهد و مفتى غير مجتهد . ( 109 ) تقليد مرده .\r\n( 111 ) اوصاف و آداب مفتى . ( 112 ) بيطرفى ، احتياط و دقت . ( 113 ) مفتى و قبول هديه . ( 114 ) دولت مىتواند به قول هريك از مجتهدين عمل كند . ( 115 ) اختلافات مجتهدان در احكام دادرسان . ( 116 ) تقليد چيست ؟\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nانتقال از تقليد مجتهدى به مجتهد ديگر . ( 118 ) تقليد دو مجتهد . ( 119 )\r\nباب دوم : در بيان نصب قضات در امصار و شروط و آداب قضات . 121 معنى اصطلاحى قضا . ( 122 ) چرا قضا را فريضهء محكمه گفته‌اند . ( 123 ) شرايط قاضى . ( 125 ) اعزام پيغامبر ( ص ) على ( ع ) را به سمت قاضى در يمن . ( 126 ) داوطلب شدن براى قضاوت . ( 127 ) احتياط در قبول وظيفهء قضا . ( 128 ) در چه شرايطى قبول قضا واجب است . ( 129 ) ضوابط گزينش قاضى . ( 130 ) اهليت شخص ، داوطلب شدن او را توجيه نمىكند . ( 131 ) قاضى فاسق . ( 132 ) محدوديتهاى زمانى و مكانى در صلاحيت دادرس . ( 133 ) تعدد قضات . ( 135 ) آيا قبول قاضى شرط است ؟ ( 136 ) پول در عزل و نصب قاضى . ( 138 ) ولايت از سلطان جاير . ( 139 ) توجيه مؤلف عمل كسانى را كه در دستگاه معاويه به قضا پرداختند . ( 140 ) شافعى و قاضى اهل بغى .\r\n( 141 ) قاضى ضرورت . ( 142 ) . روش زندگى و برنامهء كار قاضى . ( 143 ) آشنائى قاضى با محيط كار خود . سازمان دادگاه . مترجم دادگاه . ( 144 ) حفظ بيطرفى . ( 145 ) دامنهء صلاحيت قاضى . ( 146 ) آئين دادرسى . ( 147 ) مساوات در ميان خصمان . سعى در سازش . ( 148 ) توجيه حكم . صورت‌مجلس دادرسى . ( 149 ) مشورت با وكيل و تنظيم دادخواست . ( 150 ) بازداشت خوانده ( 151 ) اعتبار گواه در دعوى افلاس . ( 152 ) طرز عمل با زندانيان . ( 153 ) حكم در صورت اقرار خوانده . ( 154 ) حكم در صورت انكار خوانده . ( 155 ) نظر حنفيان در دعواى غيابى . ( 156 ) تشخيص حكم از ساير اظهارات قاضى . ( 158 ) آيا قاضى مىتواند كسى را به جانشينى خود منصوب كند ؟\r\n( 159 ) صلاحيت قاضى عسكر . ( 161 ) عزل دادرس . ( 162 ) موارد انعزال قاضى . ( 163 ) قاضى رشوه‌گير منعزل است . ( 164 ) معنى لغوى و اصطلاحى رشوه . رشوه‌دادن براى دفع ظلم . ( 165 ) رشوه قابل استرداد است . ( 166 ) فرق بين رشوه و هديه . اقسام هديه . ( 167 ) قبول هديه از حكام جور . استدلال به عمل پيغمبر و جواب مؤلف . ( 169 ) اجرت معلم و واعظ . ( 170 ) هزينهء دادرسى . ( 171 ) هزينهء مأموران دادگاه . اجرت قاضى . ( 172 ) سخن غزالى در تميز رشوه از هديه . ( 173 )\r\nباب سوم : در بيان نصب كردن سلطان محتسب را و معنى احتساب . 175 معنى اصطلاحى احتساب . غزالى و درجات احتساب . تجسس حرام است .\r\n( 176 ) روشنگرى و توجه‌دادن . وعظ و نصيحت . درشتى . اقدام . تهديد .\r\nاعمال زور . استمداد . ( 177 ) شرايط محتسب . محتسب فاسق . ( 178 ) احتساب واجب كفائى است . ( 179 ) اختيارات محتسب . ( 182 ) احتساب در برابر سلطان . ( 183 ) اعتراضات صحابه در برابر خلفا . ( 184 ) هارون الرشيد و پيرمرد . ( 185 ) دخالت مردم در كار احتساب . ( 186 ) احتساب در چه شرايطى مصداق پيدا مىكند ؟ ( 188 ) احتساب همان امر به معروف و نهى از منكر است . ( 189 ) امر به معروفى كه متعلق حق خداست . ( 190 ) امر به معروفى كه متعلق حق مردم است . ( 191 ) منكرات مربوط به حق الله . ( 192 )\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nموارد اشتراك حق الله و حق الناس . ( 193 ) واعظان جلوه‌گر . جدائى زن‌ومرد در مجالس . منكرات در مسجد . ( 194 ) منكرات در بازار . منكرات كوچه و خيابان . ( 195 ) منكرات حمام . منكرات مهمانيها . ( 196 ) ملاك در تشخيص منكر و معروف . مراتب نهى از منكر . ( 197 ) روزه‌خوارى در رمضان .\r\nگدايى . كم‌فروشى . ( 198 )\r\nباب چهارم : در بيان نصب كردن سلطان داروغگان را در ممالك و تعيين عسسان و نصب واليان مظالم و تعيين حافظان ثغور . 200 اطاعت اولياى حكومت . اميران منصوب از طرف پيغامبر . ( 201 ) اميران و فرمانداران ابو بكر . عمر و تقسيم ارتش بر دو بخش . ( 202 ) امراى عثمان .\r\nفرمانداران على ( ع ) . ( 204 ) دخالت امير در قضا . آيا امير و قاضى با جور و خيانت منعزل مىشوند ؟ ( 205 ) امارت عام . ( 206 ) بازرسى در كار اميران . ( 207 ) جلوگيرى از سوء استفاده‌هاى اميران . ( 210 ) اوصاف عسس .\r\n( 213 ) ولايت مظالم در دوران خلفا . ( 215 ) عمر بن عبد العزيز و استرداد فدك .\r\n( 216 ) مباحثهء سفاح با علوى دربارهء فدك . ( 217 ) ماوردى در شرايط ناظر مظالم . ( 218 ) موارد صلاحيت والى مظالم . ( 219 ) فرق ميان والى مظالم و قاضى . ( 221 ) آئين دادرسى در دادگاه ويژهء مظالم . ( 222 ) اختيارات ويژهء والى مظالم . ( 227 ) بازداشت به منظور كشف جرم . كتك‌زدن براى كشف حقيقت . سوگنددادن . توبه‌دادن و تهديد . ( 228 ) قبول گواهى مستخدمين .\r\n( 229 ) هوشيارى و آمادگى مرزداران . ( 230 )\r\nباب پنجم : در بيان صدقات و كيفيت فراگرفتن آن و قسمت كردن آن به مستحقاق و نصب عاشر . 231 معنى زكات . اموالى كه زكات بر آنها تعلق مىگيرد . ( 232 ) اختلاف حنفى و شافعى در زكات شتر . زكات گاو . ( 233 ) زكات گوسفند . ( 234 ) زكات اسب . ( 235 ) زكات كشت و درختان ميوه‌دار . ( 236 ) زكات زعفران و پنبه و عسل . ( 237 ) زكات حنا و وسمه . درختان بىبر . زكات مويز و خشكبار .\r\n( 238 ) زكات زر و سيم . ( 239 ) زكات معادن . گنج و زكات آن . ( 241 ) زكات معدن و ركاز نزد شافعيان ( 242 ) شرايط چهارگانهء زكات تجارت .\r\n( 244 ) آيا زكات واجب فورى است ؟ ( 250 ) زكات بايد به حكومت پرداخته شود . ( 252 ) سيرهء پيغامبر در نصب عاملان زكات . ( 253 ) اعمال زور در وصول زكات . ( 254 ) مصارف زكات ( 255 ) نقل درآمد زكات از محلى به محل ديگر . ( 258 ) نيازمنديهاى محلى اولويت دارد . ( 259 ) عوارض غير قانونى . حقوقى گمركى و عوارض راهدارى . ( 260 ) تجار اهل حرب و معامله به مثل . ( 261 ) دريافت حقوق از خوك و شراب . ( 262 )\r\nباب ششم : در عشر و خراج و بيان اراضى عشرى و خراجى . . . و ذكر بيوت اموال اربعه . 265 خراج مقاسمه . ( 266 ) خراج وظيفه . مساحى اراضى در زمان عمر . ( 267 )\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nزمين عشرى و زمين خراجى . ( 268 ) حكم اراضى موات . اختلاف علما در تعريف موات . ( 269 ) حد زمين سواد . ( 270 ) آب خراجى و آب عشرى .\r\nاختلاف دربارهء آب رودخانه‌ها . ( 271 ) طول و عرض اراضى سواد . ( 272 ) خراج زمين با اسلام ساقط نمىشود . اراضى كه سابقهء آنها معلوم نيست .\r\n( 273 ) آبهائى كه از مشتركات عامه است . آبى كه در ملك كسى برآيد .\r\nآب چاهى كه در موات حفر شود . ( 274 ) خراج وظيفه در انواع زراعتها .\r\nاختلاف جريب به اختلاف محلها . ( 275 ) گز عامه و گز ملك . وزن درهم .\r\nقفيز و مقدار آن . ( 276 ) خراج وظيفه را نمىتوان افزايش داد . ( 277 ) خراج مقاسمه . ( 278 ) اهمال در امر خراج جايز نيست . ( 279 ) در خراج اسلام و كافر و آزاد و بنده فرق نمىكند . ( 280 ) اراضى مجهول المالك .\r\nحجر بر مالكين زمينهائى كه معطل افتاده‌اند . ( 281 ) فروش اراضى خراجى .\r\n( 282 ) تكليف خراج زمينى كه غصب شده است . ( 285 ) موجبات سقوط خراج . ( 286 ) اختيارات مأموران وصول خراج . ( 289 ) وصول خراج توسط نيروهاى شورشى . ( 291 ) موارد مصرف خراج و جزيه . ( 292 ) قاضى كه بر سر كار خود نباشد نمىتواند حقوق بگيرد . ( 294 ) حقوق در برابر تدريس علوم غير شرعى . ( 295 ) عريف يا دفترنويس لشكر . ( 297 ) معلولين و از كارافتادگان لشكر . ( 298 ) ترتيب پرداخت مقررى مجاهدين . ( 299 ) سابقهء تشكيل ديوان در اسلام . ( 300 ) ترتيب تقدم و تأخر به حسب قرابت با پيغامبر ( ص ) . ( 302 ) نام‌نويسى مؤلف براى جهاد . ( 303 ) مهمترين منبع درآمد كشاورزى است . ( 304 ) اقطاع چيست ؟ ( 305 ) سابقهء اقطاع در زمان پيغامبر ( ص ) . اقطاع تمليك . ( 306 ) اقطاع استغلال . پس‌گرفتن اقطاع .\r\n( 307 ) حسابهاى چهارگانه . ( 309 ) انتقال وجوه از يك بيت المال به بيت المال ديگر . ( 310 )\r\nباب هفتم : در بيان لقطات و تركات كسى كه او را وارثى نباشد و احكام كفارات و احكام اموال ضايعه و اموال متخلفه از سلاطين و در بيان ضرايب و نوايب . . . 311 تعريف لقطه . ( 312 ) اختيارات امام در مورد لقطه . ( 313 ) موارد مصرف لقطه . ( 315 ) تصرف حكومت به عنوان وارث شخص . ( 316 ) اسباب چهارگانهء ارث . درآمد حاصل از كفارات . ( 317 ) اموال مجهول المالك .\r\n( 318 ) اموال شخصى پادشاهان گذشته . ( 319 ) مالياتها و عوارض متفرقه .\r\n( 320 ) ابو شجاع سمرقندى و فتواى قتل عوانان . ( 322 ) مالياتهاى فوق العاده . ( 323 ) اقسام دوازده‌گانهء اموال سلطانى . ( 324 ) مقررى فقيه از دولت . ( 327 ) غزالى مال سلطان را يكسره حرام مىداند . ( 328 )\r\nباب هشتم ؛ در بيان احكام حدود تعزيرات و كيفيت اجراء آن . 330 معنى تعزير . اقامهء حد از وظايف دولت است . ( 331 ) جرايم پنجگانه كه مستوجب حد است . ( 333 ) تعريف زنا در شرع . اثبات زنا به گواهى . ( 334 )\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nثبوت زنا به اقرار . در چه شرايطى زناكار را سنگسار مىكنند ؟ ( 335 ) ترتيب سنگسار كردن . ترتيب تازيانه زدن . ( 336 ) اختلاف طرفين در مورد زنا . ( 338 ) اقسام شبهه در زنا . ( 339 ) توبه و كتمان گناه . انكار بعد از اقرار . ( 340 ) مجازات تبعيد . كيفر ميگسارى . ( 341 ) اثر مرور زمان . ( 342 ) شرايطى كه پيش از اجراى حد بايد محقق شود . ( 344 ) سرقت چيست ؟ ( 345 ) تعريف حرز و انواع آن . ( 346 ) ترتيب بريدن دست سارق . موارد سقوط مجازات . ( 347 ) اختلاف حرز بر حسب اختلاف انواع مال . ( 350 ) تلقين قاضى سارق را به رجوع از اقرار . گواهى گواهان . اثبات سرقت به سوگند .\r\n( 351 ) بريدن دست حامله و بيمار . تعريف قاطع الطريق . ( 352 ) اجراى حد بر قطاع الطريق . توبهء قاطع الطريق . ( 355 ) در تعداد مجازات . ( 356 ) معنى قذف . معنى احصان . ( 357 ) معنى تعزير . حداكثر و حداقل در تعزير . ( 359 ) انواع تعزير . ( 360 )\r\nباب نهم : در بيان اقامت سلطان شعائر اسلام را از حج و جمعات و اعياد و بيان انكاح و حفظ ايامى و صغاير كه ايشان را اوليا نباشد . 361 واجبات كفائى . علوم واجبه . ( 362 ) علوم محرمه . ( 363 ) امير الحاج .\r\nمحمل و تاريخچهء آن . ( 364 ) حج پيغامبر ( ص ) ( 365 ) سعى بين صفا و مروه .\r\n( 369 ) رفتن پيغامبر ( ص ) به منا ( 370 ) عرفات . ( 371 ) مشعر حرام .\r\n( 372 ) رمى جمرات . خطبهء نبى اكرم . ( 373 ) حلق و تقصير . چاه زمزم .\r\n( 374 ) محصب يادآور روزهاى آغاز اسلام . ( 376 ) اقامهء نماز جمعه از امتيازات حكومت است . ( 377 ) سيرت پيغامبر ( ص ) در نماز عيد ( 381 ) اختيارات حاكم در مورد صغير و محجور . ( 382 ) ولايت حاكم بر زنان . ( 383 )\r\nباب دهم : در قتال بغات و ضمان ولات : 385 ماليات فرع توانائى حكومت بر دفع اشرار است . احكام تسلط اهل بغى .\r\n( 386 ) خوارج و اهل بدعت . ( 388 ) پيشدستى در جنگ با باغيان جايز نيست . ( 389 ) آيا مىتوان از كافر براى جنگ با شورشيان استمداد كرد ؟\r\n( 390 ) مسؤوليت حاكم به جهت انجام وظيفه . ( 391 ) اگر مقصر در نتيجهء تعزير بميرد . اگر اجراى حد موجب هلاك شود . ( 392 )\r\nباب يازدهم : در جهاد و كيفيت قتال با اهل حرب 394 هرجاكه احكام كفر در آن جارى شود دار الحرب است . ( 395 ) ايران به اجماع علماى اهل سنت دار الاسلام است . ( 397 ) جهاد در نفير عام واجب عينى مىشود . ( 399 ) جهاد در چه صورتى واجب كفائى است ؟ ( 400 ) نصب منجنيق و سوختن و آب بستن . ( 402 ) شركت زنان در لشكركشيها . مثله كردن و قتل زن‌وبچه و معلولين . ( 403 ) كشتن سفرا و زنان . برده‌گرفتن اولاد و اموال كفار . ( 404 ) گريختن از جنگ حرام است . تكليف اسرا .\r\n( 405 ) تكليف زنان شوهردار . تكليف روابط مالى . تخريب ابنيه و اتلاف حيوانات . ( 406 ) مراتب چهارگانهء جهاد . ( 407 ) روش پيغامبر ( ص ) در\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nجنگ . ( 408 ) شعار لشكر اسلام . ( 409 ) سفارشهاى پيغامبر در جنگ . ( 410 )\r\nباب دوازدهم : در غنايم و قسمت آن ، و تنفيل و اخراج خمس و مستحقان آن ، و احكام استيلاى كفار . 411 معاوضهء اسيران . منع تقسيم غنايم پيش‌از وصول به دار الاسلام . ( 412 ) تصرف در غنيمت پيش‌از قسمت . ( 413 ) چگونگى تقسيم غنايم . ( 414 ) شرايط استحقاق سلب . ( 415 ) چه كسانى استحقاق دريافت غنيمت را دارند ؟\r\n( 416 ) تفاوت سهم پياده و سوار . ( 417 ) تقسيم خمس . تنفيل يا تعيين جايزه . ( 418 ) شرايط تنفيل . ( 419 ) رضخ چيست ؟ چه‌كسانى از رضخ بهره‌مند مىشوند ؟ صفايا چيست ؟ ( 420 ) خمس الخمس . حكم تصرف كفار در اموال يكديگر . ( 421 ) انفال از غنيمت است يا از خمس ؟ ( 423 ) سهم خاص پيغامبر ( ص ) از غنايم . سهم ذوى القربى . تصرف غير مجاز در غنايم . ( 424 )\r\nباب سيزدهم : در احكام مرتدان . . . و حكم اموال و ازواج آن جماعت . 425 سخنانى كه موجب كفر مىشود . عملى كه موجب كفر است . ( 426 ) چگونگى ثبوت ارتداد . ( 427 ) چگونگى توبهء مرتد . ( 428 ) حكم دارائى مرتد .\r\nمرتد و ورثهء او ( 429 ) ارتداد زن‌وشوهر باهم . ( 430 ) گفتار مؤلف در اعتبار اسلام كودك . ( 431 ) تكليف نكاح مرتد . ( 433 ) معاملهء پيغامبر ( ص ) با مرتدان . ابو بكر و جماعت مرتدان . ( 434 )\r\nباب چهاردهم : در احكام ذميان و كيفيت عقد ذمه و احكام جزيه . 437 شرايط عقد ذمه . حكم صبيها . ( 438 ) انواع سه‌گانهء عقد ذمه . ( 439 ) عقد ذمه از حقوق امام است . ( 440 ) مقدار جزيه . ( 441 ) مصرف جزيه . ( 444 ) محدوديتهاى اهل ذمه . ( 446 ) حقوق اهل ذمه بر مسلمانان . تعهدات ذميان .\r\n( 447 ) تخلف ذميان . ( 448 ) احكام معابد ذميان . ( 449 )\r\nباب پانزدهم : در موادعه با كفار و بيان مدت و احكام مستأمن و كيفيت امان . 451 متاركه و آتش‌بس با كفار ( 451 ) نبذ يا اعلام ختم آتش‌بس . نقض عهد چيست ؟ ( 452 ) متاركه با مرتدان . نكته‌گيرى مؤلف بر سخن صاحب هدايه .\r\n( 453 ) متاركه در زمان قوت اسلام بيش‌از چهار ماه جايز نيست . ( 454 ) متاركهء غير موقت . احترام عهد . اقامت كفار در بلاد اسلام . ( 455 ) مستأمن كيست ؟ حكم كافر مستأمن . ( 456 ) اگر كافر در دار الحرب مسلمان شود .\r\n( 457 ) اسير مسلمان در بلاد حرب . امان‌دادن كافر . ( 458 ) شرايط سه‌گانه در امان . ( 459 ) وجوب هجرت بر مسلمان . پايان كتاب . ( 460 ) مادهء تاريخ تأليف كتاب . ( 461 )\r\nواژه‌نامه 642\r\nمنابع متن كتاب\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nموضوع كتاب و مؤلف آن\r\nاين كتاب مشتمل بر يك دوره حقوق عمومى اسلام است كه آرا و نظريات پيشروان دو مكتب از وسيعترين و مهمترين مكتبهاى فقهى ( حنفى و شافعى ) را در مباحثى كه مطابق تقسيمات معمول امروز در محدودهء حقوق اساسى و ادارى و مالى و جزائى جاى مىگيرد بيان مىكند ، و همچنين رابطهء حكومت اسلامى را با كشورهاى غير مسلمان - چه در حال صلح و چه در صورت جنگ - مشخص مىسازد . مؤلف آن فضل اللّه بن روزبهان خنجى اصفهانى است كه در زمان خود به « خواجه ملا » يا « خواجه مولانا » مشتهر بوده و در شعر تخلص « امين » داشته است . او ايام كودكى را در شيراز گذرانيده و پس از انجام تحصيلات مقدماتى در 17 سالگى همراه مادر ، و ظاهرا در التزام خدمت پير و مراد خود شيخ جمال الدين اردستانى ، شيراز را ترك گفته و مدتى در مراكز علمى اسلامى خارج از ايران به درس و بحث پرداخته است . مادر او در قاهره ، و شيخ و مرشد او در بيت المقدس وفات يافته‌اند . درست نمىدانيم كه اين نخستين سفر فضل اللّه چند سال طول كشيده است . او به سال 877 در بغداد بوده و اين تاريخ قاعدة بايد مربوط به اوائل سفر او باشد . سال فوت شيخ جمال الدين اردستانى را هم دو سال بعد يعنى در 879 قيد كرده‌اند « 1 » . آنچه مىدانيم فضل اللّه در اين سفر به زيارت حج نيز رفته و پس از بازگشت به وطن يك‌بار ديگر در بيست و پنج سالگى عزم سفر كرده است . در 886 او را باز در قاهره مىيابيم و در 877 خبرش را از مدينه داريم كه چند ماهى در آنجا بوده و از محضر درس علامهء زمان امام محمد سخاوى استفاده كرده است .\r\n\r\n\r\n","description":"","footnote":"\r\n( 1 ) معصوم عليشاه مىگويد : آن بزرگوار صاحب تصانيف بسيار و منظومات زياده از پنجاه هزار بيت است و نيز مىگويد سلسلهء پير جماليه از سلاسل معروفيهء تصوف منتسب به اين جمال الدين است ( طرايق الحقائق جلد دوم صفحهء 355 ، تهران 1339 ) .\r\n","page_name":" 9 ","page_number":9},
  {"content":"\r\n\r\nسخاوى ترجمهء حال او را در اثر مشهور خود « الضوء اللامع » آورده و از او به حسن سلوك و لطف معاشرت و ذوق نام برده و نيز مطلع دو قصيده از قصايد عربى فضل اللّه را نقل كرده است . يكى از اين دو قصيده را فضل اللّه به مناسبت ختم صحيح بخارى و ديگرى را به مناسبت ختم صحيح مسلم سروده است . وى كتاب نخستين را در محضر سخاوى بپايان رسانيده و از استاد اجازهء روايت گرفته ، كتاب دوم را نيز در محضر ابو عبد اللّه محمد بن ابى فرج مراغى خوانده است . « 1 »\r\nاطلاعات دست اول ما دربارهء زندگانى فضل اللّه ، گذشته از يادداشتهاى سخاوى ، مستند به كتابهاى خود اوست . وى پس‌از مراجعت از سفر دوم ، كتابى به‌نام « بديع الزمان فى قصة حىّ بن يقظان » نوشته و آن را وسيلهء معرفى و تقرب خود به سلطان يعقوب آق‌قويونلو ( 884 - 896 ) ساخته است . از اين كتاب كه در شعبان 892 در ييلاق سهند آذربايجان به سلطان تقديم شده است نسخه‌اى سراغ نداريم . هرچه هست فضل اللّه به سبب اين كتاب نام‌ونشانى پيدا كرده و به دنبال آن ، نگارش تاريخى را مشتمل بر گزارش وقايع روزگار دولت آق‌قويونلو برعهده گرفته است . جلد اول اين تاريخ كه « عالم‌آرا » نام دارد پس از مرگ يعقوب بپايان رسيده ، و گزارش احوال سلطنت بايسنقرخان به جلد دوم كتاب موكول گرديده كه ظاهرا نانوشته مانده است . چنين به نظر مىرسد كه فضل اللّه پس از خلع بايسنقر ( 898 ) توقف بيشتر در دربار آق‌قويونلو را براى خود مناسب نيافته و قلمرو پرمخافت و آشوب‌زدهء آن حكومت را ترك گفته و به موطن خود اصفهان بازگشته است . به فاصلهء كما بيش ده سال از اين تاريخ كتابى از او در دست داريم به‌نام « ابطال نهج الباطل » كه ردّى بر كتاب « نهج الحق » علّامه حلّى است و آن‌را در جمادى الثانى 909 ، مقارن ايامى كه سپاهيان شاه اسمعيل صفوى به نواحى مركزى ايران تاخته بودند ، در شهر كاشان بپايان رسانيده است . نمىدانيم كه در اين ميان ، دوران تقريبا ده‌ساله خاموشى او چگونه و كجا سپرى گرديده است . « 2 »\r\nاين كاشان كجاست ؟ كاشان ايران است يا كاشان ماوراء النهر ؟ كاشان يا قاسان ما وراء النهر شهر بزرگ و آباد و پرجمعيتى بوده كه گروهى از فقها و علما منسوب به آن مىباشند . ياقوت در قرن هفتم هجرى مىگويد كه اين شهر در\r\n\r\n\r\n","description":"","footnote":"\r\n( 1 ) الضوء اللامع جلد ششم صفحهء 171 بيروت .\r\n( 2 ) ياقوت ، معجم البلدان مجلد چهارم صفحهء 295 ، بيروت 1376 .\r\n","page_name":" 10 ","page_number":10},
  {"content":"\r\n\r\nروزگار ما به دنبال تسلط تركان به ويرانى افتاده است . اين كاشان كه از نقاط مرزى و سرحدّ ميان دار الحرب و دار الاسلام بوده ظاهرا به همين جهت جزو امكنهء متبركه و زيارتگاه بشمار مىرفته ، چنان كه در شعر سوزنى آمده است :\r\n از سمرقند بسى كس بدعاى تو شدند * به زيارتگه كاشان و عبادتگه اوش \r\nآقاى منوچهر ستوده از محققين معاصر با استناد به حكايتى كه فضل اللّه روزبهان در پايان كتاب « مهمان‌نامهء بخارا » آورده برآن است كه تأليف « ابطال - الباطل » در كاشان ايران و پيش از مهاجرت مؤلف به ما وراء النهر انجام يافته است .\r\nدر آن حكايت تصريح شده است كه مسافرت فضل اللّه از عراق به خراسان در 910 صورت گرفته و در اواخر ربيع الاول آن سال به مشهد رسيده است . ( در تاريخ سنه عشر و تسعمأه كه اين فقير از عراق به خراسان آمدم و در اواخر ربيع الاول به زيارت مشهد رضوى على ساكنه السلام فائز گشتم . . . ) آقاى ستوده با توجه به تاريخ ختم « ابطال الباطل » كه در جمادى الثانى 909 بوده معتقد شده‌اند كه اين كتاب پيش از سفر فضل اللّه به ما وراء النهر ، در همان كاشان ايران نگارش يافته است .\r\nدر عين حال كه اشكال حاصل از حكايت مهمان‌نامه را ناديده نمىتوان گرفت به نظر ما قرائن ديگرى به روشنى دلالت دارد بر اين كه « ابطال الباطل » در كاشان ما وراء النهر نوشته شده است نه در كاشان ايران . از آن جمله سخن خود فضل اللّه روزبهان است در مقدمهء « ابطال الباطل » كه مىگويد : در نتيجهء پيشرفت كار شيعيان و گسترش استيلاى آنان از وطن خود مهاجرت گزيده است تا باقى عمر را در ديارى بگذراند كه از سروصداى قزلباش دور و از حوزهء نفوذ تشيع بر كنار باشد و در اين مسافرت به شهر « قاسان » رسيده و كتاب علّامهء حلّى را در آنجا بدست آورده است . « 1 » اين است گفتهء خود فضل اللّه ، و ما نيك مىدانيم كه كاشان ايران نه‌تنها به اندازهء اصفهان در معرض تاخت‌وتاز سپاهيان قزلباش بوده بلكه از قديم الايام\r\n\r\n\r\n","description":"","footnote":"\r\n( 1 ) فاضطرّنى حوادث الزّمان الى المهاجرة عن الاوطان و ايثار الاغتراب و توديع الاحبة و الاخوان و از معت الشخوص من وطنى اصفهان حتى حططت الرحل بقاسان عازما على أن لا يأخذ جفنى الغرار و لا يضاجعنى الارض بقرار حتى استوكر مربعا من مرابع الاسلام لم يسمعنى فيه الزمان صيت هؤلاء اللئام و استوطن مدينة اتخذها دار هجرتى و مستقر رحلتى تكون فيها السنة و الجماعة فاشية و لم يكن فيها شيئى من البدعة و الالحاد ماشية و اتمسّك بسنة النبى الرصين و اعبد ربى حتى يأتينى اليقين . . . فلما استقر ركابى بمدينة قاسان اتفق لى مطالعة كتاب من مؤلفات المولى الفاضل جمال الدين بن المطهر الحلّى غفر إله ذنوبه . . .\r\n","page_name":" 11 ","page_number":11},
  {"content":"\r\n\r\nاز مراكز مهم تشيع بشمار مىآمده است ( درست بر خلاف اصفهان كه در نقطه مقابل ، از مراكز عمدهء تسنن شمرده مىشده است . « 1 » ) پس كاشان ايران نمىتوانست محل امنى براى فضل اللّه باشد و خاطر او را از جهت شاه اسمعيل آسوده گرداند .\r\nقاضى نور اللّه شوشترى در « احقاق الحق » ، كه آن را در پاسخ « ابطال الباطل » نوشته ، تصريح دارد بر اين كه فضل اللّه آن كتاب را در قاسان ما وراء النهر نوشته و آن‌را به فتح اللّه خان شيبانى ( شيبك خان ) تقديم كرده است . عين عبارت قاضى را در اين‌باره نقل مىكنيم :\r\n« لانّه كتب هذا الكتاب فى بلدة قاسان من بلاد ما وراء النهر عند فراره عن السلطان الاعظم شاه اسمعيل الحسينى الصفوى انار اللّه برهانه كما قرّره فى اول الكتاب متّحفا لكتابه الى شاه بيك خان والى تلك البلاد . . . »\r\nبارى آنچه مسلّم است فضل اللّه از ترس شاه اسمعيل ، ايران را ترك گفته و به ماوراء النهر مهاجرت كرده است . ترسش به اغلب احتمال به لحاظ مطالبى بوده كه در تاريخ « عالم‌آرا » از سرگذشت پدران شاه اسمعيل آورده و مخصوصا از سلطان حيدر با لحنى تند و مخاصمه‌آميز سخن گفته و با حرارت تمام از قتل او و درهم ريختن بساط صوفيان قزلباش جانبدارى نموده بود . تعصب و بددهنى و تندى فضل اللّه همواره بلاى جانش بود . در همين كتاب « ابطال الباطل » كه نامش را برديم وى در برابر عالمى جليل چون علّامهء حلّى جانب ادب را نگاه نداشته و به بيان خود لحنى گستاخانه و استخفاف‌آميز داده است . مثلا در مقدمهء كتاب ، نثر علامه را سست و ركيك و عاميانه خوانده و در جائى ديگر كه علامه ، براى الزام خصم ، سخن يكى از علماى اهل سنت و جماعت را نقل مىكند فضل اللّه بر او تاخته و در فحاشى و هتّاكى حد نشناخته است : « انظروا معاشر المسلمين الى هذا السارق الحلّى الذى اعتاد سرقة الحطب من شاطىء الفرات ، حسب هذا الكلام حطب يسرق . . . « 2 » » و قضا را سروكار او به بادافرهء اين گناه با كسى چون قاضى\r\n\r\n\r\n","description":"","footnote":"\r\n( 1 ) نصير الدين عبد الجليل بن ابى الفضل ، كتاب النقض صفحهء 600 : و اما آنچه گفته‌اند كه شيعيان « غزو روا ندارند بىوجود ظهور امام . . . نمىدانم كه كدام وقت بوده است كه از اصفهان جماعتى به غزاى روم رفتند كه اهل كاشان نرفتند » يعنى كىبوده كه اصفهانيان سنّى - مذهب به جهاد رفته باشند و كاشيان شيعى مذهب به عذر غيبت امام از جهاد تن زده باشند ؟\r\n( 2 ) احقاق الحق ، جلد دوم صفحه 100 ، تهران 1377 ه . ق .\r\n","page_name":" 12 ","page_number":12},
  {"content":"\r\n\r\nشوشترى افتاد كه در ردّى كه بر كتاب او نوشته به انتقامجوئى برخاسته و در اين قبيل حمله‌هاى سرد و خنك و دور از حرمت علم و ادب گوى سبقت را از او ربوده است چنان كه وى را « الفضول السفيه المعدود فى خفافيش العمى و خوافيه فضل بن روزبهان الذى يخرج فضلته من فيه . . . « 1 » » مىخواند و كار بدزبانى و ناسزاگوئى را به جائى مىرساند كه حتى بر مادر فضل اللّه ابقا نمىكند و به سراغ آن زن بيچاره كه سالها پيش در سفر حج مرده و لاشهء مسكينش در ديار غربت خاك شده بود مىرود :\r\n« الحمد اللّه الذى فضح الناصب و رفع عنه الامان و اوضح سوء عاقبته على اهل - الايمان حيث طرده من ايران و اماته فى النيران اعنى مظهر القهر من بلاد ماوراء النهر و وفقنا لدفع شره الذى اورثه لاهل النهر اعنى نسخ كتابه الذى يشهد على امّه بالعهر . . « 2 » » كه بايد گفت الحق ، منتهى درجهء انحطاط در بحث علمى از هردو جانب به ظهور پيوسته و بهتر است بيش از اين قلم خود را به نقل پرده‌دريهاى دل‌آزار آنان آلوده نسازيم « 3 » .\r\nبازگرديم بر سر سخن خود دربارهء زندگى و آثار فضل اللّه ، وى پس از مهاجرت به ماوراء النهر به دربار ابو الفتوح محمد خان شيبانى ( شيبك خان ) پيوست .\r\nدر سفر جنگى كه شيبانى به عزم حمله بر قلمرو قزاقهاى شرق سيحون در پيش گرفت فضل اللّه همراه اردوى خان بود و گزارش وقايع اين سفر را در كتابى به‌نام « مهمان‌نامهء بخارا » فراهم آورد . اين كتاب با داستان بازگشت شيبك خان به سمرقند و عزيمت وى به طوس و مشهد ( 914 ) بپايان مىرسد و از خاتمهء كار شيبك خان و قتل فاجعه‌آميز او به دست شاه اسمعيل ( 916 ) خبرى در آن ديده نمىشود .\r\nپس از محمد خان شيبانى ، فضل اللّه به عبيد اللّه خان حاكم بخارا پيوست و كتاب حاضر را به‌نام او نوشت . اين كتاب در 920 بپايان رسيده و از آن پس تا\r\n\r\n\r\n","description":"","footnote":"\r\n( 1 ) احقاق الحق جلد اول صفحهء 16 ، تهران 1376 قمرى .\r\n( 2 ) احقاق الحق جلد دوم صفحهء 106 .\r\n( 3 ) بر ابطال الباطل فضل اللّه ، علامه شيخ محمد حسن مظفر از علماى معاصر شيعه نيز ردّيه‌اى نوشته است در سه جلد به‌نام دلايل الصدق ( دار الطباعهء قاهره 1976 ) . در اين رديه بر پاسخگوئى مطالب فضل اللّه در قسمتى كه مربوط به اصول دين است اكتفا شده و از ورود در مباحث مربوط به اصول فقه و فروع خوددارى گرديده است .\r\n","page_name":" 13 ","page_number":13},
  {"content":"\r\n\r\nسال 927 كه به روايت حسن بيك روملو « 3 » سال فوت فضل اللّه است اثر قابل توجه ديگرى از او در دست نيست .\r\nسخاوى از قول خود فضل اللّه ولادت وى را بين سالهاى 850 تا 860 مشخص كرده است و بدين تقريب سال عمر او به هنگام وفات دست‌كم به شصت و هفت بالغ شده بود .\r\nاز نويسندگان معاصر ايران نخستين‌بار مرحوم محمد امين خنجى به سال 1336 زندگينامهء مفصلى از فضل اللّه روزبهان در نشريهء « فرهنگ ايران زمين » بچاپ رسانيد . مرحوم قزوينى نيز در يادداشتهاى خود ( جلد اول و سوم ) مطالبى دربارهء او آورده است . آقاى منوچهر ستوده در سال 1341 كتاب « مهمان‌نامهء بخارا » را بچاپ رسانيده و در مقدمهء آن شرح حال جامعى از او درج كرده است .\r\nاز خاورشناسان بنام معاصر پرفسور مينورسكى شرح حالى از او در مقدمهء ترجمهء ملخص تاريخ « عالم‌آرا » به انگليسى منتشر كرده است « 1 » ، والترهينتس آلمانى نيز در كتاب خود « تشكيل دولت ملى در ايران » به شرح حال او پرداخته و اهميت و ارزش تاريخ « عالم‌آرا » ى او را مورد توجه قرار داده است . « 2 »\r\nعلامهء جليل آية اللّه عظمى آقاى سيد شهاب الدين نجفى مرعشى در مقدمهء عربى بر جلد اول و دوم « احقاق الحق » قاضى نور اللّه شوشترى ، اطلاعات اضافى باارزشى دربارهء فضل اللّه و تأليفات او بدست داده‌اند . ايشان فضل اللّه را به عناوين حكيم و عارف و صوفى و محدث و شاعر و اديب و از اعاظم علماى شافعى در عصر خود توصيف كرده‌اند . از جمله اطلاعات اضافى كه از نوشته‌هاى ايشان مستفاد مىشود اين است كه اعقاب روزبهان در مصر و لار و هندوستان و ماوراء النهر باقى بوده و ترجمهء حال برخى از آنها در تذكره‌هاى مربوط به بزرگان قرون يازدهم و دوازدهم هجرى درج شده است . ديگر آن كه فضل اللّه ، تعليقاتى بر « احياء العلوم » غزالى و بر كتب درسى متداول در آن روزگار مانند « كشاف زمخشرى » و « شرح مواقف » و\r\n\r\n\r\n","description":"","footnote":"\r\n( 1 ) احسن التواريخ صفحهء 174 ، بارودا 1931 .\r\n( 2 )\r\n persia in ad 1478 - 1490 an Abriged Translation of Tarikh - i - Alam - Ara - Yi Amini Royal Asiatic society Monographs London 1957 \r\n( 3 ) تشكيل دولت ملى در ايران ، ترجمهء آقاى كيكاووس جهاندارى ، انتشارات خوارزمى ، صفحهء 148 تا 151 تهران 1361 .\r\n","page_name":" 14 ","page_number":14},
  {"content":"\r\n\r\n« شرح طوالع » و « شرح محاكم » و « تفسير قاضى بيضاوى » داشته و شرحى بر « مقاصد » تفتازانى و كتابى در شرح حال و سيرت جمال الدين اردستانى فراهم آورده و هم كتاب « كشف الغمه » از على بن عيسى اربلى را به فارسى تلخيص كرده است .\r\nعلامهء مرعشى اين اطلاعات را از مآخذ خطى موجود در كتابخانهء خود نقل كرده و البته ضامن صحت‌وسقم همهء آنها نشده‌اند . مثلا در مجموعهء بىنام‌ونشانى كه مورد مراجعهء ايشان بوده « سلوك الملوك » به عنوان كتابى در تاريخ ملوك ازبكيه معرفى شده و از فضل اللّه به عنوان متصدى منصب قضا در شيراز و اصفهان و مصر و حرمين و ماوراء النهر نام رفته است و حال آنكه ما مىدانيم نه سلوك الملوك ربطى به تاريخ ازبكيه دارد و نه خبر قضاوت مؤلف آن در شيراز و مصر و حرمين و غيره مقرون به حقيقت است . در اين مقام به جاى بحث از اين جزئيات به تجزيه و تحليل ابعاد مختلف شخصيت فضل اللّه مىپردازيم .\r\nپيش از همه با شخصيت فضل اللّه به عنوان نويسنده و شاعر آشنا شويم كه كم‌بهاترين و بىرمق‌ترين جنبه‌هاى وجود اوست . سبك پرتكلف و ناهموار فضل اللّه حتى در « تاريخ عالم‌آرا » كه يادگار دوران جوانى و نشاط اوست ، خواننده را ناراحت مىكند . « مهمان‌نامهء بخارا » نيز به تعبير خود نويسنده مشحون از « تشبيهات غريبه و كنايات عجيبه » است و « سلوك الملوك » را از نظر نويسندگى نمونهء ركاكت بيان و سستى و تعقيد بايد بشمار آورد . چه در اين كتاب وى با متون فقهى عربى سروكار داشته كه در بيشتر موارد به ترجمهء لفظ به لفظ آنها اكتفا ورزيده و كلام خود را سردتر و ثقيلتر و متكلفتر ساخته است . شعر فارسى فضل اللّه هم ممتازتر از نثرش نيست . در سلوك الملوك نمونه‌هاى اندكى از شعر او را داريم و در مهمان‌نامهء بخارا بيشتر ( در حدود 850 بيت ) و بدينگونه با احتساب آنچه در « عالم‌آرا » آمده قسمت قابل ملاحظه‌اى از گفتار منظوم او به دست ما رسيده است .\r\nدر « منشآت السلاطين » فريدون بيگ يك شعر فارسى ، و قطعه‌اى ديگر به تركى آمده است كه « خواجه ملّاى اصفهانى » از ماوراء النهر براى سلطان سليم پادشاه عثمانى فرستاده است . در شعر تركى نام و تخلص شاعر ذكر نشده و سرايندهء آن كه خود را « خواجهء خسته و محزون » مىخواند مىگويد كه پيشتر در خراسان و خوارزم و بالكان زندگى مىكرده است . وى سلطان سليم را مهدى\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nآخر الزمان مىنامد و از او مىخواهد كه به استخلاص عراق و خراسان از محنت استيلاى بدعتگذاران قزلباش همت گمارد . در عنوان اين قطعه يك تك بيت فارسى متضمن نام صريح « خواجه ملّاى اصفهانى » آمده است كه نشان مىدهد كه ابيات تركى هم از اوست :\r\n ببر اى خضر سوى حضرت اسكندر ثانى * نياز بندهء او خواجه ملّاى صفاهانى \r\nاما قطعهء فارسى بىهيچ ترديد از فضل اللّه است و در پايان آن « امين » كه تخلص شعرى او است ذكر شده ، اين قطعه به شكل نامه‌اى است كه متعاقب جنگ چالدران سروده شده است . شاعر سلطان سليم را به يكسره كردن كار قزلباش و الحاق ايران به متصرفات عثمانى فرا مىخواند .\r\nنخستين‌بار ايران‌شناس معروف ادوارد براون متوجه اين دو قطعه گرديده و قطعه فارسى را در جلد چهارم از تاريخ ادبيات ايران آورده و بعدها علامهء معظم آقا سيد شهاب الدين نجفى مرعشى در مقدمهء جلد دوم احقاق الحق هردو قطعه را عينا از « منشآت السلاطين » نقل كرده‌اند و ما اينك چند بيت از قطعه فارسى را كه يادگار دوران واپسين عمر فضل اللّه است برمىگزينيم :\r\n اگر ملك شريعت مستقيم است * همه از دولت سلطان سليم است\r\nز بيمت در تزلزل فارس و ترك * چو افكندى ز سر تاج قزل برك\r\nفكندى تاجش از سر اى مظفر * كنون بفكن به مردى از تنش سر\r\nقزل برك است همچون مار افعى * سرش را تا نكوبى نيست نفعى\r\nتوئى امروز ز اوصاف شريفه * خدا را و محمد را خليفه\r\nروا دارى كه گبر و ملحد دد * دهد دشنام اصحاب محمد ؟\r\nتو او را نشكنى از زور مردى * سرشرا نابريده بازگردى\r\nاگر گيرد امانى در سلامت * بگيرم دامنت را در قيامت\r\nبيا از نصر دين كسر صنم كن * به تخت روم ملك فارس ضم كن\r\nكه شرق و غرب را از نعمت و كام * بگيرد باز ذوالقرنين اسلام \r\nدر « احسن التواريخ » « 1 » روملو شعرى از فضل اللّه نقل شده است كه آن را در تهنيت جلوس سلطان سليمان عثمانى ( 926 ) سروده است و اين شعر نشان مىدهد كه ارتباط فضل اللّه با دربار عثمانى تا آخرين روزهاى زندگى وى همچنان برقرار\r\n\r\n\r\n","description":"","footnote":"\r\n( 1 ) احسن التواريخ صفحه 170 ، بارودا 1931 .\r\n","page_name":" 16 ","page_number":16},
  {"content":"\r\n\r\nبوده است .\r\nفضل اللّه روزبهان را از لحاظ ادبى در كشورى كه صدها شاعر و نويسندهء خوش‌بيان و پرتوان دارد كه كلام را به پايهء اعجاز رسانيده‌اند به آسانى مىتوان ناديده گرفت . اما فضل اللّه روزبهان مورخ و گزارشگر كه برخى از مهمترين و مؤثرترين جريانهاى سياسى و اجتماعى را در يكى از حساسترين و درهم‌ريخته‌ترين مراحل تاريخى اين كشور ثبت كرده و خود نيز در بسيارى از مسائل مورد بحث به موضع‌گيرى پرداخته و نقّادانه به داورى برخاسته است كسى نيست كه بتوان با بىاعتنائى از كنارش گذشت . طبع گزارشگر فضل اللّه از همان دوران تحصيل و اوان جوانى در تجلّى است كه مىبينيم به گردآورى « مناقب » شيخ خود جمال الدين اردستانى همّت مىگمارد و براى حفظ خاطرهء پايان سماع صحيحين ، شعر مىسرايد .\r\nاو اين عشق و علاقه را تا اواخر عمر خود همچنان حفظ كرده است . در ديباچهء سلوك الملوك كه آخرين كتاب معتبر اوست وعده مىدهد كه كتابى « موضوع از جهت واقعات و فتوح » عبيد اللّه خان شيبانى فراهم خواهد آورد و نيز در همين ديباچه ، تصويرى زنده و پر احساس از جنگ بين عبيد اللّه خان و بابر سلطان بدست مىدهد . بابر در نتيجهء شكست در برابر نيروهاى اوزبك به هندوستان رانده شد و سلسلهء مغول بزرگ را در آن كشور پايه‌گذارى كرد .\r\nنگاه فضل اللّه در تاريخ ، نگاه بيطرفانه‌اى بمعنى مصطلح زمان ما نيست كه آنچه را كه مىبيند و درمىيابد بىهيچ ملاحظه‌اى ثبت كند و به دست آيندگان بسپارد . نه ، او خود نيز در اين‌باره هشدار مىدهد . او به عنوان يك فقيه و روحانى نامدار نمىتواند به سبك تاريخ‌نويسان ديگر ، سيئات اعمال سلاطين را به صرف آن كه وى از خوان نوال آنها برخوردار مىگردد به لحنى آميخته با تحسين و اعجاب ذكر كند . او ترجيح مىدهد كه قلم خود را به نقل ماجراهاى فسق‌آميز نيالايد و تا مىتواند از ذكر و تكرار مطالبى كه شرعا نكوهيده و قبيح است خوددارى نمايد .\r\nدر « عالم‌آراى امينى » به وصّاف مىتازد كه تاريخ خود را از وصف « خمور و مزامير » پر كرده و اين امور را بهانهء قلمفرسائى و اظهار فضل و بلاغت ساخته است . وى حتى قتل و كشتار بىامان لشكريان و غارت و دست‌اندازى بر اموال و نفوس ، و بىقاعدگيهائى را كه رجال تاريخ آنها را از مقولهء عاديات به حساب آورده و ذكر\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nكرده‌اند مجاز ندانسته و فاش مىگويد اين نحوه از امور « اصلا در اين كتاب مذكور نشد » . در « مهمان‌نامهء بخارا » صاحب « ظفرنامهء تيمورى » را به باد انتقاد مىگيرد چرا كه در كتاب خود « وصف مجلس شراب امير تيمور كرده . . . و در اوصاف چنان مجلس خبيث كه مرضىّ اهل شرع و عقل نيست بعضى سخنان گفته كه از مخاطرهء كفر و ارتداد ، نعوذ باللّه ذلك ، طريق مناص و خلاص ندارد . »\r\nهمين ملاحظه كه از طرفى ضعف تاريخ‌نويسى فضل اللّه بشمار مىآيد از طرف ديگر مايهء قوت او گرديده است چه او به عنوان فقيهى صاحبنظر ، به مسائل و جريانات حقوقى عصر خود توجه كامل دارد و مىتوان دعوى كرد كه كمتر تاريخ - نگارى چون او دقائق اين مسائل و فرازونشيبهاى اين جريانات را ضبط كرده و به رشتهء تحرير درآورده است و اينك از باب نمونه يكى از اين موارد را ياد مىكنيم :\r\nكما بيش يك سال پس از آن كه فضل اللّه روزبهان به دربار آق‌قويونلو پيوست قاضى القضات شيخ عيسى صدر كه نفوذ شديدى در پادشاه جوان داشت برنامه‌اى را براى به سامان آوردن سيستم مالى كشور به موقع اجرا گذاشت . سلطان يعقوب در آن زمان بيست و چهار ساله بود . قاضى القضات در 19 رمضان 893 علما و سادات را همراه بزرگان لشكرى و كشورى در جامع نصريه تبريز گرد آورد و فرمان سلطان را در لزوم استقرار نظامى اسلامى و الغاى آنچه « خدشه » در كار شرع و انحراف از سنت رسول و خلفاى راشدين تلقى مىشد ابلاغ كرد . به محتسبان در سرتاسر كشور دستور داده شد تا « زواياى خانه‌ها را از لوث باده » پاك گردانند .\r\nدر تبريز جار زدند كه هركس باده خورد شحنهء شرع گريبانش را خواهد گرفت و هر كه ريش بتراشد در معرض بازخواست خواهد بود .\r\nفضل اللّه قاضى القضات را مردى صاحب « فضائل نفسانى » توصيف مىكند كه همّ خود را وقف تقويت شرع مىكرد و از « حكّام و متغلّبين » بيمى به دل راه نمىداد . او خود را مكلف مىدانست كه املاك « ضعفا » را از چنگ « متغلّبين » دربياورد و كارى كند كه ضعفا بتوانند بر سر املاك خود روند و با رفاه حال به كشاورزى بپردازند . پس نخستين و بزرگترين قدم وى اجراى اصلاحات ارضى يا « تنظيم امور ملكى » برپايهء عدالت و مساوات بود . قاضى مصمم بود كه با تجديد - نظر در امر « خراج » و ايجاد نظم در عوايد دولتى ( به تعبير او : « ضبط جهات مالى » ) عوارض و مالياتهائى مانند « تمغا » را كه بر اساس مقررات چنگيزى دوران\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nتسلط مغولها گرفته مىشد منسوخ سازد و امور كشور را با مالياتهاى شرعى بسامان رساند . وى معتقد بود كه « مال خراج » شرعى اگر درست وصول شود براى تأمين احتياجات كشور كفايت مىكند و سربازان مىتوانند با دريافت منظم جيره و مواجب خود با خيال راحت حفاظت مرزها را بر عهده گيرند .\r\nفضل اللّه روزبهان اظهار تأسف مىكند كه قاضى وجهه و محبوبيتى را كه به عنوان يك روحانى داشت كم‌كم در نتيجهء گذشت زمان از دست داد . دوستان و هواداران نخستين خود را كنار گذاشت و به دنبال جمعى « بىاصل و بنياد » رفت و « مثالب و مساوى » وى بر سر زبانها افتاد .\r\nقاضى القضات ، برادر خود شيخ عيسى قاضى را كه فقيهى نامدار بود مأمور كرد تا به همراه كارشناسان دولتى و با داشتن اختيارات تمام ، برنامهء اصلاحات ارضى و تغيير سيستم مالياتى را در سرتاسر فارس و عراق بموقع اجرا بگذارد .\r\nپيشاپيش نيز نمايندگانى به كليهء شهرها فرستادند و دستور دادند كه دينارى از بابت « سيورغالات » به كسى پرداخت نشود تا مأمورين ديوان فرا رسند و وضع و مساحت و حدود املاك را مشخص سازند و « هر مرز و ساحت را حرز و مساحت كنند » . به همراه اين مأمورين يك‌نفر روحانى به قول فضل اللّه : « ملّا شكل قاضى نام » نيز اعزام كردند تا در كار صورت‌بردارى از املاك نظارت كند . داستان سخت‌گيريها و افراطكاريهاى شيخ على و مأمورين او در قزوين و اصفهان و شيراز و يزد كه موجب برآغاليدن بسيارى از متنفذين و امرا و مخالفت مشايخ و علما گرديد به تفصيل در كتاب فضل اللّه نقل شده است . اقدامات اين هيأت تا مرگ سلطان يعقوب ( 896 ) ادامه داشت و چون خبر مرگ او رسيد فرماندار فارس شيخ على را بازداشت كرد و او را به تبريز فرستاد . كار او پس از تحمل زجر و شكنجه بر سر دار افتاد و به قول امينى به « تعليق و تفضيح انجاميد » . قاضى عيسى خود نيز در قراباغ گرفتار و اعدام شد .\r\nتفصيل جزئيات اين قبيل امور در كمتر اثرى از مورخين حرفه‌اى پيدا مىشود . چنان كه در « احسن التواريخ » روملو از اين ماجرا به اشاره‌اى كوتاه بسنده شده است . اطلاع ما از اين جزئيات مرهون فقاهت فضل اللّه و علاقهء باطنى او به تعقيب مسائل حقوقى است .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nفضل اللّه در « سلوك الملوك » اساس و قواعد يك حكومت اسلامى را طرح - ريزى مىكند و احكام و نظامات مقرر در چنان حكومتى را ارائه مىدهد . چشم آرزومند فضل اللّه فقيه از آغاز جوانى به سوى چنان حكومتى دوخته بود . شخصيت مضاعف او كه از سوئى دل به ايده‌آل خود بسته و از سوى ديگر در برابر واقعيات موجود قرار گرفته بود تقريبا در همهء نوشته‌هايش نمودار است . در مهمان‌نامهء بخارا مىگويد : « از آن سال باز كه به تقدير الهى حج بيت گزارده به طرف حلب معاودت نمودم هميشه كمر غزا بر ميان بسته . . . كرّات ميل كردم كه به طرف روم روم و همراه پادشاه آن خطه به صوب جهاد افرنج روان گردم « 1 » » . وقتى به دربار آق‌قويونلو مىپيوندد آن را به صورت بيعت با سلطان اسلام « خلافت پناه و امامت دستگاه » ، « غياث السلطنة و الخلافه ابو المظفر يعقوب خان » ترسيم مىكند . آنجا كه به جنگ يعقوب با شيخ حيدر صفوى مىپردازد باز مىكوشد كه واقعه را بر مبناى احكام فقهى توجيه كند . شيخ حيدر را « باغى » يا « قاطع الطريق » مىداند تا قتل او را به دست « سلطان اسلام » توجيه تواند كرد و كمك يعقوب به شروانشاه را در دفع شيخ حيدر به استناد احاديثى كه از سنن ابى داوود و « مسند » احمد بن حنبل نقل مىكند تكليفى شرعى قلمداد مىنمايد .\r\nدر مقدمهء « مهمان‌نامهء بخارا » نيز محمد خان شيبانى را « امام الزمان و خليفة الرحمن » مىخواند و مدعى مىشود كه غرض وى از پيوستن به دربار خان شيبانى « ادراك مرتبت جهاد فى سبيل اللّه در قدم امام زمان » بود . بديهى است كه سياستمداران و قلدران در آن زمان هم مانند هر وقت ديگر متكى به قدرت و شمشير خود بودند و تنها به منظور تسهيل كار و جلب قلوب مردم بود كه دم از دين و مذهب مىزدند و فضل اللّه روزبهان و علمائى مانند او ساده‌لوحانه آلت اجراى مقاصد تسلطجويانهء زورمندان و متغلبان زمان قرار مىگرفتند . آنگاه كه محمد خان شيبانى مىخواهد لشكر بر سر قزاقان مسلمان برد علماى ماوراء النهر و خراسان را احضار مىكند و دستور مىدهد فتوا بنويسند كه جنگ با قزاق جهاد فى سبيل اللّه است . و براى آنكه مستمسكى به دست علما داده باشد مدعى مىشود كه قزاقان در پنهان بت مىپرستند : « فرمودند كه ايشان بت مىپرستند ، علما چون ديدند كه موجبات كفر از قزاق صادر شده فتوا دادند كه اگر قزاق چنانچه ثابت\r\n\r\n\r\n","description":"","footnote":"\r\n( 1 ) مهمان‌نامهء بخارا صفحهء 131 ، تهران 1341 .\r\n","page_name":" 20 ","page_number":20},
  {"content":"\r\n\r\nشده كافرند كسى كه با ايشان غزا كند ثواب غزاة با كفار داشته باشد « 1 » » حال چگونه ثابت شده است كه قزاقان بت مىپرستند ؟ چه دليلى قويتر و محكمتر از اين كه خان چنين فرموده‌اند ؟ فضل اللّه روزبهان كه در جمع علما نشسته بود مىدانست كه در اين فتوى بر خلاف اعتقاد و قناعت وجدانى خود گام برمىدارد . آخر او بزعم خود از استيلاى رافضيان بدعتگرا گريخته و به ماوراء النهر پناه جسته بود . با خود مىانديشد كه « فتح طايفهء قزل برك و دشمنى با ايشان و مقاتله با مردم صوب ايشان بسيار فاضلتر است از غزا با كفار افرنج كه هيچ تردد در كفر ايشان نيست چه جاى قزاق كه كلمهء شهادتى درست در ميان ايشان هست . . . » « 2 » ليكن جرأت دم‌زدن ندارد . ناچار فتوى را امضا مىكند و به سراغ عبيد اللّه خان حاكم بخارا مىرود كه برادرزادهء فتح اللّه خان بود و فضل اللّه بر او سمت تعليم و استادى داشت . به طريق اعتراض به شاگرد خود مىگويد : « اين كافران قزل‌برك در اذهاب حرمت حضرت پيغامبر مبالغت تمام مىنمايند . . . حالا تارك تعرض ايشان شده و جهت عزم خود را تعرض جمعى ساخته‌ايد كه از ايشان نسبت با شما بسيار مخالفتى و تعرضى ظاهر نيست و مع ذلك قرابت نسبى يا وصلت سببى متصل دارند اين امر از امثال شما عقلاء دين‌دار خالى از غرابتى نيست . . . » پاسخى كه عبيد اللّه خان مىدهد روشن و قاطع است : « ما بندگان سر در خط و فرمانيم و سواى سلوك طريق متابعت و خدمت ، طريق ديگرى نمىدانيم و نمىتوانيم » و پيشنهاد مىكند كه فضل اللّه خود با خان سخن گويد . ولى كو جرأت آن كه فضل اللّه خشم خان را به جان بخرد و عقيدهء خود را اظهار دارد ؟ « گفتم :\r\nهيهات هيهات چگونه در معرض اين امر توان درآمد و حال آن‌كه مزاج مبارك حضرت خان برآن جماعت متغير شده . . . كس را مجال تعرض در اين حال نيست . . . »\r\nخوب ، چاره نيست جز آن‌كه در برابر واقعيات تسليم شود و براى تبرئهء خود به انواع توجيهات و تأويلات دست يازد . آرى درست است كه به حكم بيان صريح پيغمبر : امرت ان اقاتل الناس حتى يشهدوا ان لا إله الا اللّه ، مال و جان قزاقان بايد محترم و معصوم شمرده شود و درست است كه « خان و سلاطين ايشان ( قزاقان ) مسلمانند و قرآن مىخوانند . نماز مىگزارند و اطفال را به مكتب مىدهند\r\n\r\n\r\n","description":"","footnote":"\r\n( 1 ) مهمان‌نامهء بخارا صفحه 43 .\r\n( 2 ) مهمان‌نامهء بخارا ، همان چاپ ، صفحهء 58 .\r\n","page_name":" 21 ","page_number":21},
  {"content":"\r\n\r\nو روزه مىگيرند و نكاح مىكنند و تصرف در وضع يكديگر بدون عقد نكاح اصلا نمىكنند « 1 » » ولى چه چاره كه عبيد اللّه خان مىخواهد با آنها بجنگد و از علما خواسته است كه اين جنگ را جهاد تلقى كنند . دستاويز تكفير آنان را هم خود خان معلوم كرده است . خان گفته است كه آنها بت مىپرستند و گفتهء خان حجت است ، پس كار علما آسان شده و مىتوانند بىمحابا فتوا دهند : « كسى را كه ما مشاهده كنيم كه سجدهء صنم مىكند با وجود آنكه مىبينيم كه اوقات نماز هم به نماز حاضر مىگردد ما حكم به كفر و ارتداد او مىكنيم و در مقام تفتيش و تحقيق درنمىآييم كه اين ساجد صنم سجده به عبادت مىكند يا به جهل . . . و فتوى چنان است كه بعد از ثبوت اسلام چون فعل يا قول كسى دلالت بر كفر او كرد او محكوم مىگردد به ارتداد « 2 » »\r\nحالا كه علماى دربارى اصل مطلب را به‌هر جهت حل كرده و چشم بسته فتوى به كفر و ارتداد قزاقها داده‌اند رقابت در بين آنها شروع مىشود . آنها در تندى و افراطكارى و سختگيرى نسبت به مرتدان با هم به مسابقه برمىخيزند و در اين ميان فضل اللّه روزبهان ، آن نيست كه از كسى عقب بماند . با شيخ الاسلام درمىافتد و از سر مكابره به اظهار فضل و خودنمائى برمىخيزد . از او مىپرسد كه جهاد با قزاق واجب عينى است يا واجب كفائى ؟ شيخ الاسلام بيچاره پاسخ مىدهد : « ظاهر ، فرض كفايت باشد » . فضل اللّه موقع را غنيمت مىشمرد و فرياد برمىدارد : « غلط فرموديد فرض عين است زيرا كه اتفاق مذهبين است كه هرگاه كه كفار به ناحيه‌اى از نواحى اسلام فرود آمدند بر همه‌كس واجب مىشود غزا با ايشان ، و اين را در شرع نفير عام گويند « 2 » » گوئى به كلى فراموش كرده است كه قزاقان به اقرار خود او « مسلمانند و قرآن مىخوانند ، نماز مىگزارند و اطفال را به مكتب مىدهند و روزه مىگيرند و نكاح مىكنند و تصرف در وضع يكديگر بدون عقد نكاح اصلا نمىكنند . »\r\nو چنين است كه فضل اللّه خود نيز در التزام ركاب‌خانى كه « امام الزمان و خليفة الرحمن » لقب نهاده است به‌نام « جهاد » همراه اردو حركت مىكند . وى در اين سفر با انواع آفتها و مصيبتها دست به گريبان مىشود . در زمستان سرد تركستان\r\n\r\n\r\n","description":"","footnote":"\r\n( 1 ) مهمان‌نامهء بخارا ص 178 .\r\n( 2 ) مهمان‌نامهء 172 .\r\n","page_name":" 22 ","page_number":22},
  {"content":"\r\n\r\nذات الصدر مىگيرد و به دنبال آن بيماريهاى گوناگون ديگر مانند حصبه و يرقان به سراغش مىآيد . براى نجات از چنگال اين بيماريها فصد مىكند و آن مزيد بر علت مىشود و در اين حال زار هنگام عبور از رودخانهء سيحون يخ درهم مى - شكند و فقيه ما با يك دنيا سودا و آرزو در آب مىافتد و بيهوش مىشود و كسان او شروع به خواندن سورهء يس مىكنند . ولى هنوز اجل فرا نرسيده بود . فضل اللّه در برابر چشمان شگفت‌زده اطرافيان عرق مىكند و به هوش مىآيد . پيداست كه در اين حالت ادامهء سفر جنگى براى او ميسر نمىشود . او را در همان حوالى به آبادى « صبرام » انتقال مىدهند تا سلامت خود را بازيابد و در اينجاست كه فضل اللّه دور از موكب « امام الزمان » با خود خلوت مىكند و به پوچى و بىحاصلى تندرويها و تك‌وتازهاى خود مىانديشد و مىگويد :\r\n« اين سفر پرخطر هرچند متضمن احراز مثوبات اخروى و موجب حصول مقاصد دنيوى مىتواند بود فّاما سزاوار آن بود كه كنج عزلت و گنج وحدت را مبدل به اين تشويش و غوغا نمىساختيم و در گوشهء فراغ به درس و تصنيف مىپرداختيم .\r\nهرات را در عين عافيت گذاشتن و روى همت به جانب تركستان برفراشتن . . .\r\nاز شيمهء خردمندى بسيار دور بود « 1 » »\r\nو هم اين چند روز استراحت و دورى از غوغاى دربار و لشكريان ، دولت هرچند بىاعتبار ولى نقد اين جهانى را فراياد او مىآورد تا پيرانه سر در هوس وصال گلچهرگان نازك اندام تركستانى غزل‌خوانى كند :\r\n به تركستان مجو از من ره زهد و نكونامى * كه صبرم مىشود تاراج مهرويان صبرامى\r\nهوس پختن وصال نازك‌اندامان تركستان * دراين پايان پيرى مىنمايد غايت خامى \r\nاين بود سخنى چند دربارهء جنبهء تاريخ‌نگارى فضل اللّه و فوايد خاصى كه از گزارشهاى او در اين مقوله بدست مىآيد .\r\nو در اينجا مىپردازيم به شخصيت او به عنوان فقيه و متكلم ؛ گفتيم كه دل وى از آغاز جوانى به هواى تحقق يك حكومت اسلامى بال‌وپر مىزد و حال كه\r\n\r\n\r\n","description":"","footnote":"\r\n( 1 ) مهمان‌نامه ص 265 .\r\n","page_name":" 23 ","page_number":23},
  {"content":"\r\n\r\nمىديد بازسازى بنياد خلافت براساس موازين صدر اسلام بعيد مىنمايد وى بدان خشنود بود كه مگر يكى از سلاطين زمان ، اعمال و رفتار خود را دست‌كم با ظواهر شرع وفق دهد ، اينك در سنين كهولت به خود نويد مىداد كه آرزوى ديرينهء خويش را در عبيد اللّه خان جوان اوزبك مجسم خواهد يافت . فضل اللّه مردى بود معنون ، فقيه ، اهل قلم ، و خان جوان هم در برابر معاندين داخلى و هم در برابر دشمن قوى و پرتحرّكى مانند اسمعيل صفوى نيازمند پشتيبانى بود كه بتواند مردم را به وفادارى و فداكارى از براى او برانگيزد و در ميان دوست و دشمن وجهه و اعتبارى فراهم آورد و فراموش نكنيم كه درآن روزگاران تنها عاملى كه مىتوانست اقوام مختلف از ترك و تاجيك را با تشكل‌هاى اجتماعى گوناگون از صحرانشين و كشاورز و بازرگان گردهم آورد دين بود ، و چه‌بهتر كه گفته شود كه خان جوان اوزبك به موجب يك نذر شرعى ملتزم گشته است كه حكومت خود را با فتاواى علماى دين وفق دهد و البته دورنماى چنين آرزوئى مىتوانست به حد كافى فريبنده باشد . شايد خان جوان اوزبك كه هوس تجديد خلافت را در ديگ پندار مىپخت در عالم خيال خيل‌خيل علما را مىديد كه پيشاپيش انبوه مردم از ميان غلغلهء بازار با عمامه‌هاى بزرگ و آستينهاى فراخ و ريشهاى دراز ، فراسوى او مىآيند و به عنوان امام و ولىّ امر با او بيعت مىكنند ، اوامر و احكام او در فراخناى جهان اسلام سارى و جارى گشته ، در جوامع و مجامع خطبه به‌نام او مىخوانند ، اطاعت از او را اطاعت از خدا و رسول و مخالفت با او را مخالفت با خدا و رسول تلقى مىكنند .\r\nهرچه هست خان ، فضل اللّه را كه در آن اوان در سمرقند زندگى مىكرد به بخارا طلبيد و او را از مضمون نذرى كه كرده بود بياگاهانيد . فضل اللّه كه سابقهء تعليم خان را داشت عزم جزم كرد كه « احكام متعلقه به امام و سلطان را در كتابى » جمع گرداند . استفتائى از قول خان تنظيم شد كه به صورت پرسشنامه‌اى مسائل مختلف مندرج در ابواب كتاب را مطرح كرده و فضل اللّه آن را در آغاز كتاب آورده است . البته اين استفتا خطاب به شخص معينى نيست و همهء علماى اسلام را مخاطب قرار مىدهد ليكن فضل اللّه مىگويد : « چنان انديشه كردم كه جمع و تحقيق مسائل مفتى بها بر اين فقير كه در اين خطه ساكنم و درصدد تعليم آن حضرت ، فرض عين است جهت فقدان جماعتى كه از عهدهء افاده و افتاء جميع آن ابواب بيرون آيند . . . » خلاصه آن‌كه چون در آن بلاد واردتر و باصلاحيتتر از او\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nكس ديگرى نبود ترتيب اين كتاب را برخود واجب دانسته است .\r\nمقدمه و باب اول كتاب بحث از مناصب عمدهء حكومت را كه وجود آنها براى اجراى احكام شرع ضرورى تشخيص داده مىشود مورد نظر قرار داده است .\r\nدر اين قسمت معنى امامت ، طرز تعيين و اختيارات و وظايف اركان حكومت از امام و سلطان و وزير و امير تا شيخ الاسلام و صدر و مفتى و قاضى و مجتهد تشريح گرديده است . آنگاه اختيارات و وظايف امام در ارتباط با جامعهء مسلمانان مورد بحث قرار مىگيرد . اين اختيارات و وظايف كه در زبان فقهاى اسلام از آن تعبير به « ولايت » مىشود گاهى ناظر بر جان مردم است و گاهى ناظر بر دارائى آنها ، و گاهى در مسائلى است كه هم جان و هم مال مردم را در حوزهء تأثير خود مىگيرد .\r\nاما ولايت امام در ارتباط با جوامع غير اسلامى نيز بر دو بخش تقسيم مىشود : در يك بخش روابط حكومت اسلامى با كفار ، در حال جنگ مورد بحث قرار مىگيرد و بخش ديگر از روابط مسلمانان با ديگران در زمان صلح بحث مىكند . پس اگر بخواهيم از اصطلاحات تازهء حقوقى بهره گيريم بايد بگوئيم كه تقسيم اول يعنى آنجا كه از ولايت امام در ارتباط با جامعهء اسلام سخن مىرود همان است كه امروز تحت عنوان حقوق ملى شناخته مىشود و تقسيم دوم يعنى آنجا كه از روابط حكومت اسلامى با جوامع غير مسلمان سخن در ميان مىآيد همان است كه امروز حقوق بين المللى خوانده مىشود . ليكن در اين ميان مشكل ديگرى نيز هست ، مشكل گروههائى از مسلمانان كه بر امام مىشورند و « باغى » مىشوند . پس احكام مربوط به باغيان را نيز در بابى جداگانه بايد مورد بحث قرار داد . و ما براى تسهيل آشنائى خوانندگان با اين تقسيمات نمودار آن را ترسيم مىكنيم تا موضع هريك از ابواب و مباحث كتاب در سازمان‌بندى حكومت اسلامى روشن گردد .\r\nدر اين تقسيم‌بندى بحث از سازمانها و نهادهاى حكومتى و بيان وظايف و اختيارات هر يك از امام و امير و وزير تا قاضى و محتسب تقريبا دو پنجم كتاب را شامل مىشود كه از ابتداى مقدمه تا پايان باب چهارم را فرا مىگيرد و پس از آن بيشترين صفحات به بحث از مسائل مالى اختصاص يافته كه سه باب پنجم و ششم و هفتم را مشتمل مىشود ليكن در نظر دقيقتر بايد قسمتى از مباحث مربوط به جزيه و غنيمت و خمس و غيره نيز كه جزو منابع مالى حكومت اسلامى تلقى مىشود در اين\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nحقوق و وظايف حكومت اسلامى\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nقسمت به حساب آيد و بدين ترتيب نزديك به دو پنجم ديگر از كتاب را بحث از مسائل مالى فرا مىگيرد و فقط كمى بيش از يك پنجم آن براى مباحث ديگر از قبيل احكام جزائى و غيره باقى مىماند . در فصل‌بندى كتاب تا حد زيادى از روشى منطقى پيروى شده است مع ذلك در برخى از موارد ملاحظه مىشود مطالبى در بابى آمده است كه با موضوع آن باب ارتباط ندارد . مثلا فصل سوم از باب دهم كه مربوط به ضمان ولات است يا به اصطلاح امروزى از مسؤوليت دولت در قبال خسارات و صدماتى كه در نتيجهء اجراى مجازاتهاى شرعى حاصل مىشود سخن مىراند ارتباطى با مباحث ديگر آن باب كه مخصوص احكام بغى و جنگ با بغات است ندارد و مناسبتر چنان بود كه اين مسائل در ذيل باب هشتم كه مختصّ به بحث از حدود و تعزيرات است آورده مىشد .\r\nدر طرح كتاب و تنظيم ابواب و تقسيم‌بندى مسائل و بيان وظايف و حدود اختيارات مسؤولين قضائى و مالى و غيره مؤلف بيش از همه به كتاب « احكام - السلطانيهء » ماوردى نظر داشته است . در اينجا بايد خواننده را برحذر داريم تا گمان نبرد كه همه مطالبى كه در اين كتاب يا در كتبى ديگر از اين قبيل مىبيند عينا گزارش از واقعياتى است كه لااقل در عصرى از اعصار در جهان اسلام جريان داشته ، مثلا خيال نكند كه آنچه در مورد وزارت تفويض و وزارت تنفيذ گفته شده در عمل هم به آن صورت بوده و با وضع موجود مطابقت داشته است ؛ يا موارد ده‌گانه‌اى كه ماوردى و فضل اللّه روزبهان در صلاحيت خاصهء قضات مظالم ذكر كرده‌اند به همين شكل مراعات مىشده و يا حدود و ثغور اختيارات اين قضات در برابر قضات ديگر ( دادرسان محاكم عمومى ) به نحوى كه در اين كتابها بيان شده ، منعكس كنندهء رويهء مرسوم زمان بوده است . در واقع اين قبيل مطالب را بايد نظريه‌هاى شخصى و پيشنهادهاى اجتهادى اين فقها بشمار آورد كه اگرچه با اصل شريعت ( كتاب و سنت ) منافاتى ندارد ليكن نمىتوان آنها را به قانونگذار اسلام مرتبط دانست و اصالت و اعتبار تشريعى براى آنها قائل شد . اين پيشنهادها و نكته‌سنجيها غالبا در عالم بحث و كتاب محصور مانده و در عالم خارج در هيچ زمان بموقع اجرا گذارده نشده است . اختيارات مقامات مملكتى و قضائى عملا تابع اوضاع و احوال روز و تا حد زيادى هم وابسته به شخصيت و نفوذ و اعتبار فردى كسانى بوده است كه آن مناصب و مقامات را برعهده داشته‌اند . بنابراين هرگاه در\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nجائى مىخوانيم كه محتسبى در برابر خليفه يا سلطان برخاسته و بيباكانه بر او تاخته است ، بيدرنگ بايد آن دو عامل زمان و شخصيت را به ياد بياوريم و گرنه صدها محتسب ديگر نيز بوده‌اند كه نه‌تنها سلطان تره بريششان خرد نمىكرده بلكه قلندران بىسروپا هم از نهيبشان نمىهراسيده‌اند ، و بگفتهء شاعر اگر محتسب خم مىشكسته ، مست هم از شكستن سر او فروگزار نمىكرده است .\r\nفضل اللّه روزبهان علاوه بر كتاب ماوردى از « احياء العلوم » غزالى نيز بسيار بهره گرفته است و اين هر دو چون خود فضل اللّه شافعى مذهب بوده‌اند . باز در نقل اقوال فقهاى شافعى به « انوار شافعيه » ( الانوار لعمل الابرار ) از جمال الدين اردبيلى متوفى 799 و كتابهاى روضه و منهاج و حاوى از امام يحيى بن شرف نووى متوفى 676 مراجعه كرده ، و در نقل اقوال حنفيان بيشتر به « هدايهء مرغينانى » ( برهان - الدين ابو الحسن على بن ابو بكر ) متوفى 593 و « محيط » از رضى الدين سرخسى متوفى 483 و « عنوان الافتا » ( صنوان القضا و عنوان الافتا ) از محمد بن محمد بن اسمعيل اشپورقانى متوفى 642 و « خلاصة الفتاواى » امام طاهرين احمد بخارى متوفاى 542 و « فتاواى » قاضى خان ( فخر الدين حسن بن منصور قاضيخان اوزجندى فرغانه‌اى ) متوفاى 572 استناد جسته است . در نقل اقوال فقها ، ظاهرا به ملاحظهء اين كه حال و اتباع او حنفى مذهب بوده‌اند فتاواى مختلف حنفيان و مستندات آنها را به تفصيل بيشتر ياد كرده ، و از فقه شافعى بر قول مختار قناعت ورزيده است .\r\nاشارهء كوتاه به اين نكته را لازم مىدانيم كه دو مكتب فقهى حنفى و شافعى قرنها پيش از زمان مؤلف ، اين قسمت از جهان اسلام را زير نفوذ خود درآورده بود . مردم ماوراء النهر و تركستان عموما حنفى بودند و به طور كلى در ايران از آغاز ظهور غزنويان تا زمان تأليف اين كتاب شاخهء نظامى طبقهء حاكمه يعنى سلاطين و امرا و لشكريان ، حنفى بوده‌اند و شاخهء ادارى يا ديوانى آن يعنى وزيران و مستوفيان و دبيران ( خواجگان ) ، بيشتر شافعى . دو مكتب مهم ديگر اهل سنت و جماعت يعنى مالكى و حنبلى را نفوذ و اعتبار چندانى در ميان مردم ايران و ماوراء النهر حاصل نشد و پيروان مذاهب ديگر مانند ظاهريه و خوارج نيز از قرنها پيش در اين نواحى تقريبا منقرض شده بودند .\r\nاما در مورد اهميت و ارزش حقيقى اين كتاب همين‌قدر يادآور مىشويم كه\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nفقه اسلام در آن زمينه كه به اصطلاح امروز حقوق خصوصى ناميده مىشود ( نكاح ، طلاق ، ارث ، وصيت ، اموال و معاملات ) بسط و توسعهء فراوان يافته و كتابهاى بيشمار در هريك از اين ابواب به رشتهء تحرير درآمده است ليكن متأسفانه فقها كمتر به مباحث حقوق عمومى پرداخته‌اند و به همين جهت كتابها در زمينهء حقوق اساسى و ادارى و قوانين مالياتى و قوانين كيفرى و احكام مربوط به جنگ و صلح در زبان عربى هم معدود است و در فارسى به جرأت مىتوان سلوك الملوك را كتابى منحصر بفرد و بىهمتا معرفى كرد . آرى كتابهائى به عناوين اسمى مشابه مانند سير الملوك ، نصيحة الملوك ، تحفة الملوك و غيره در دست داريم ليكن اين كتابها كه نمونهء كامل آن « سياست‌نامهء » خواجه نظام الملك است - و كه بر وفق الگوى خداى نامه‌ها و آئين‌نامه‌هاى عهد ساسانى تأليف شده‌اند - كارى به بحث در زمينه‌هاى فقهى ندارند و بيشتر به اندرزنامه‌هائى مىمانند كه بر مبناى آداب و رسوم با بهره‌گيرى از روش و تجارب خسروان سلف براى تقويت فكر و رهنمائى و توجه‌دادن پادشاهان عصر نوشته مىشد .\r\nفضل اللّه سخن از حكومت اسلامى را با بحث از مسألهء امامت و شخص امام آغاز مىكند كه در رأس مخروط نمودار اين حكومت قرار دارد . امامت عبارت است از « رياست عظمى بر عامهء مسلمانان » و امام كسى است كه كليهء اختيارات اجرائى و قضائى در او جمع است . عبارتى كه فضل اللّه در اول اين بحث از عمر نسفى نقل مىكند جوانب عمدهء اين اختيارات را برمىشمارد : « تنفيذ احكام و اقامهء حدود و سدّ مداخل كفار به بلاد اسلام و روان‌گردانيدن لشكرها و فراگرفتن زكات و صدقهء فريضه و قهر كردن متغلّبان و دزدان و قاطعان طريق و اقامهء جمعه‌ها و عيدها و قطع منازعات واقعه ميانهء بندگان و قبول شهادات قائمه بر حقوق و تزويج اطفال خرد كه ايشان را اوليا نباشد و قسمت غنيمتها » . در اين زمينه‌ها كه مىنگريم پهنهء گسترده‌اى از اقتدارات نظامى و انتظامى و قضائى و مالى را در برابر خود مىيابيم كه هرگونه اقدامى را چه در جنگ و چه در صلح ، از حفظ مرزها و استقرار امنيت تا تنظيم امور مالياتى ، از رسيدگى به مرافعات و كيفر مجرمين تا اقامهء شعاير و انجام تشريفات رسمى در برمىگيرد .\r\nآنگاه فضل اللّه دوازده شرط از براى امام لازم مىشمارد ، حال آن‌كه او خود پيشتر در « ابطال الباطل » به نه شرط اكتفا كرده و پيش از او ماوردى در\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n« احكام السلطانيه » هفت شرط بيشتر قائل نشده كه اهم آنها عبارت است از عدالت ، اجتهاد ، سلامت حواس ، شجاعت و تدبير و همين هفت شرط را ابن تيميه به دو شرط تقليل داده است : توانائى و امانت . زيرا كه بدون اجتهاد و سلامت و شجاعت و تدبير ، توانائى حاصل نمىشود و شرط امانت مستلزم داشتن عدالت است .\r\nاما داشتن اين شرايط ، خواه دوازده و خواه كمتر يا زيادتر ، به خودى خود كافى نيست تا كسى امام خوانده شود . دارندهء اين شرايط تنها صلاحيت امامت را پيدا مىكند ، ليكن انتصاب او به اين سمت يا رسميت يافتن او در اين مقام به گفتهء فضل اللّه به يكى از چهار طريق انجام مىشود : اجماع ، استخلاف ، شورى و استيلا . پنج خليفهء نخستين در دورهء سىسالهء پس از رحلت پيغمبر ( ص ) به يكى از سه طريق اول ( اجماع ، استخلاف و شورى ) به امامت رسيدند . در مورد ابو بكر و امير المؤمنين على و فرزندش امام حسن از طريق اجماع و بيعت اهل حلّ و عقد عمل شد و در مورد عمر به وصيت ابو بكر ( استخلاف يا عهد ) كار بستند و عثمان به رايزنى و صوابديد شورى يا هيأت شش نفرى كه به فرمان عمر تشكيل شده بود انتخاب گرديد و از آن پس كار خلافت بر مدار قهر و غلبه و استيلا قرار گرفت .\r\nالبته اين بحث فضل اللّه فى نفسه چيز تازه‌اى نيست . غزالى و ابن تيميه پيشتر گفته بودند كه اعتبار استخلاف و شورى در تحليل نهائى برمىگردد به اجماع ؛ زيرا كه اگر فرض كنيم كه مردم به وصيت ابو بكر عمل نمىكردند يا اهل حل و عقد نظر شورى را در انتخاب عثمان نمىپذيرفتند امامت عمر و عثمان تحقق نمىيافت . پس در نظر دقيقتر بايد گفت كه مدار كار در سىسال اول بعد از رحلت پيغمبر بر اجماع بوده و از آن‌پس بر زور و قدرت . به گفتهء ابن تيميه خلفاى اموى و عباسى را بايد پادشاه ناميد نه امام . حديثى نيز در اين معنى از پيغمبر اكرم روايت شده است كه فرمود : الخلافة فى امتى ثلاثون سنه ثم ملك بعد ذلك . از راوى اين حديث پرسيدند كه تكليف ادعاى بنى اميه چه مىشود جواب داد : « آنها دروغ مىگويند ، خليفه نيستند و پادشاهند ، و از بدترين پادشاهان روى زمينند . « 1 » »\r\nآنچه در سخن فضل اللّه تازگى دارد اين است كه زور و استيلا را هم در رديف اجماع و عهد و شورى راهى صحيح و قابل قبول از براى انعقاد امامت دانسته است . در آن حديث پيغمبر ، پادشاهى درست در نقطهء مقابل خلافت قرار\r\n\r\n\r\n","description":"","footnote":"\r\n( 1 ) قلقشندى مآثر الانافه ج 1 صفحهء 13 چاپ كويت .\r\n","page_name":" 30 ","page_number":30},
  {"content":"\r\n\r\nگرفته نه آنكه دو صورت معتبر از يك نوع حكومت شمرده شود . البته ريشهء اين فتواى فضل اللّه روزبهان را در آراء ديگر بزرگان مكتب اشعرى بايد جست . غزالى گفته است كه اگر شرايط لازم مانند علم و عدالت در خليفه موجود نباشد آن را از باب ضرورت مىتوان پذيرفت چه حكومت ناقص بهتر از نبودن حكومت است كه مستلزم هرج‌ومرج و ويرانى و قحطى و عدم امنيت و از ميان رفتن صنعت مىگردد .\r\nو نيز غزالى گفته است كه اطاعت از سلطان ظالم جاهل در صورتى كه به زور شمشير به حكومت بنشيند و خلع او مايهء فتنه و آشوب باشد اشكال ندارد و تنها شرطى كه در اين‌باره قائل شده اين است كه آن سلطان خطبه و سكه به‌نام خليفهء عصر كند .\r\nبه دنبال غزالى ، ابن تيميه را داريم كه مىگويد : اعتقاد به امامت يزيد و ساير مروانيان به عنوان قبول يك واقعيت تاريخى است زيرا كه اين اشخاص ، چه امام و خليفه ناميده شوند و چه سلطان ، هريك در روزگار خود صاحب قدرت و شمشير بودند و عملا زمام امور را اعم از عزل و نصب و امر و نهى در اختيار داشتند .\r\nاما اين كه آدم خوبى هم بودند يا نه ، مطلب ديگرى است . و به اين اعتبار انكار امامت يزيد يا عبد الملك مروان يا منصور عباسى چنان است كه كسى خلافت ابو بكر و عمر و عثمان يا سلطنت كسرى و قيصر و نجاشى را منكر باشد .\r\nاين برداشت كه به عنوان قبول واقعيت تاريخى يا يك نوع شناسائى بالفعل (  De facto  ) حكومت مبتنى بر زور و غلبه در ميان فقها و متكلمين اهل سنّت سابقه داشت ، در نزد فضل اللّه روزبهان رنگ و جلاى بيشترى يافته و به صورت شناسائى قانونى و بالاستحقاق (  De jure  ) مورد پذيرش قرار گرفته است . بايد اذعان كرد كه در زمان فضل اللّه نزديك به سيصد سال از انقراض خلافت عباسى مىگذشت و با توجه به وضع جغرافيائى و جريانهاى اجتماعى عالم اسلام به هيچ وجه اميدى در ميان نبود كه كسى از طريق اجماع يا عهد و شورى به مقام رياست عظماى مسلمانان برگزيده شود و بنابراين زور و استيلا تنها طريق ايجاد حكومت بود و جاى شگفتى نيست كه فضل اللّه جسورانه و به صراحت مىگويد كه اگر « شخصى متصدى امامت گردد بىبيعتى ، و بىآن‌كه كسى او را خليفه ساخته باشد ، و مردمان را قهر كند به شوكت و لشكر ، امامت او منعقد مىگردد بىبيعتى ، خواه قريشى باشد و خواه نه ، و خواه عرب باشد يا عجم يا ترك ، و خواه مستجمع شرايط باشد و خواه فاسق و جاهل » . روزبهان با اين فتوا هم شرايط دوازده‌گانهء صلاحيتى را\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nكه خود برشمرده بود بىاعتبار كرده و هم قلم بطلان بر حقانيت و قانونى بودن سلطه و ولايت امام كشيده است . مطابق گفتهء وى هركس از هرجا - اگر چند فاسق و جاهل باشد - به زور و جبر خود را بر مردم تحميل كند مستحق نام خليفه و امام خواهد بود .\r\nخاورشناسانى كه تاكنون دربارهء نظريه‌هاى حكومت در اسلام كار كرده‌اند و نيز دانشمندان مسلمان كه در اين زمينه‌ها تأليفاتى دارند از فضل اللّه روزبهان و كتابش ياد نكرده‌اند . ما برآنيم كه چاپ و انتشار « سلوك الملوك » بحث تازه‌اى را درميان محققين برخواهد انگيخت . اين نخستين‌بار است كه يك متكلم و فقيه مسلمان حريم حرمت امامت را چنين شكسته و خود را يكسره تسليم سيطرهء زور و بيداد مىكند . در اين گفتهء او دقت كنيد : « سلطان در عرف شرع كسى است كه بر مسلمانان مستولى باشد به حكم شوكت و قوت لشكر ، و علما گفته‌اند واجب است اطاعت امام و سلطان در هرچه امر و نهى كند ما دام كه مخالف شرع نباشد ، خواه عادل باشد خواه جاير ، و واجب است نصيحت او به حسب قدرت ، و جايز است كه گويند او را خليفه و امام و امير المؤمنين و خليفهء رسول اللّه . . . »\r\nفتواى روشن و بىپردهء فضل اللّه ما را به تهافت و ضد و نقيض‌گوئى كه در سرتاسر تئورى اشعرى خلافت نهفته است رهبرى مىكند . آنجا كه سخن از اجماع مىرود انتظار آن است كه مقصودشان موافقت اكثريت قريب باتفاق مردم باشد ، حال آن‌كه فضل اللّه آشكارا مىگويد : « متعيّن نيست از براى اعتبار امامت ، عددى از مردم كه بيعت كنند . بلكه شرط نيست عدد ، تا غايتى كه اگر متعلق شود حلّ و عقد به يك كس كه مطاع باشد در ميان مردم ، كافى است كه او بيعت كند تنها از براى انعقاد امامت » . خلاصه آن‌كه اجماع با بيعت يك تن نيز تحقق مىيابد به شرط آن‌كه آن يك تن آدم متنفذى باشد كه مردم به مخالفت با او برنخيزند .\r\nالبته اين نفوذ و مطاعيت ممكن است نفوذ معنوى و مطاعيت حاصل از اعتقاد و قبول عامه باشد ، ولى در واقع چنين حالتى بسيار نادر است و معمولا نفوذ و مطاعيت نتيجه زور و اقتدار و گردن‌كلفتى افراد است كه مردم جرأت مخالفت را از دست مىدهند و خواه‌وناخواه به تبعيت و اطاعت گردن مىنهند و به طور كلى در يك نظام سالم راهى چنين پرمخاطره نبايد تجويز شود . اين گرفتارى براى متكلمين و فقهاى اهل تسنن از آنجا پيدا شده است كه در بيعت با ابو بكر اجماع به معنى\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nواقعى وجود نداشت بلكه اين عمر بود كه تصميم گرفت و قدم پيش نهاد و به قول خود فضل اللّه در « ابطال الباطل » : « البادى فى البيعة كان عمر بن الخطاب و تتابع - الانصار و بايعوه بعد تلجلج و تردّد و مباحثة » عمر بعدها اين بيعت را كارى ناگهانى و ناسنجيده « فلته » مىخواند و دعا مىكرد كه خداوند مسلمانان را از شرّ آن نگاه دارد . و از اين‌رو است كه علماى اهل سنت و جماعت به تأويل و توجيه وقايع تاريخى برخاسته‌اند و سخن فضل اللّه در اين‌باره تقريبا ترجمه و تكرار كلام غزالى است كه مىگويد : « براى انعقاد امامت ، بيعت يك شخص تنها كفايت مىكند مشروط برآن كه وى صاحب قدرتى باشد كه ديگران از او فرمان ببرند و تمايل او موجب تمايل و هوادارى جمهور گردد و در برابر آن مخالفت قابل توجهى بظهور نرسد . بنابراين بيعت شخص واحدى بدينگونه كه مورد قبول و اطاعت ديگران باشد به عنوان موافقت جمهور تلقى مىشود . » غزالى سخن خود را چنين ادامه مىدهد : « در مورد ابو بكر اگر كسى جز عمر با او بيعت نمىكرد و مردم به مخالفت خود باقى مىماندند يا به گروههاى همسان تقسيم مىشدند كه برنده و بازنده در ميان‌شان معلوم نبود امامت او منعقد نمىشد زيرا كه شرط اوليهء انعقاد امامت وجود قدرت در امام و تمايل مردم به پيروى از اوست بدانگونه كه ظاهر و باطن دلالت بر بيعت او كند چه مقصود از نصب امام جلوگيرى از اختلاف و دسته - بنديهاست . . . و قدرت جز با موافقت اكثريت متنفذين حاصل نمىگردد . « 1 » »\r\nابن تيميه نيز به دنبال غزالى همين بحث را از سر گرفته است : « به فرض آن‌كه عمرو گروهى از ياران او با ابو بكر بيعت مىكردند اگر ديگران تمكين نمىكردند امامت ابو بكر درست در نمىآمد . امامت ابو بكر وقتى درست شد كه جمهور صحابه كه داراى قدرت و شوكت بودند با او بيعت كردند و اين كه عمر پيش از ديگران بيعت كرده مؤثر در موضوع نيست زيرا به‌هرحال در هر بيعتى يكى بر ديگران پيشدستى مىكند . « 2 » »\r\nانصاف آن است ، كه علماى تسنن در اين بحث سخت به تكلف افتاده‌اند .\r\nآنان يا مىبايستى مانند شيعه ، امام را معصوم و تعيين او را از اختيار مردم خارج مىدانستند و يا اگر نصب امام را در اختيار امت قرار مىدادند مىبايستى صميمانه\r\n\r\n\r\n","description":"","footnote":"\r\n( 1 ) غزالى ؛ الرد على الباطنيه صفحهء 64 .\r\n( 2 ) ابن تيميه ؛ منهاج السنه جلد اول صفحهء 142 بولاق .\r\n","page_name":" 33 ","page_number":33},
  {"content":"\r\n\r\nاعتراف كنند كه شورى و اجماع نه در مورد ابو بكر تحقق يافت و نه در مورد عمر و عثمان . اگر اجماع ، ملاك تعيين امام است بايد گفت كه شتابزدگى عمر در مورد ابو بكر به صورتى كه در تاريخها آورده‌اند محملى نداشت و وصيت ابو بكر در مورد عمر راه را بر انتخاب آزاد مردم بست و هيأتى كه عمر به‌نام شورى تشكيل داد سنگى بود كه سر راه شوراى واقعى غلطانيدند . اگر مردان بزرگى چون غزالى و ابن تيميه مىتوانستند خود را از بند تعصب برهانند مىگفتند كه تجربهء صدر اسلام درباره شورى و مراجعه به آراء جمهور تجربه‌اى سالم و كامل نبود . در انتخاب سه خليفهء اول روشى اتخاذ نشد كه نشانهء احترام به حق مردم يا دليل شناختن چنين حقى براى مردم باشد . حدّ اكثرى كه در مقام داورى بيطرفانه در انتخاب خلفاى سه‌گانه مىتوان گفت اين است كه به علّت هيجان و شتابزدگى راه اشتباه سپرده‌اند و چون اهل تسنن امام را معصوم نمىدانند نسبت خطا و اشتباه چيزى از قدر و منزلت آنان نخواهد كاست .\r\nاين اشكال بر استدلال كلامى فضل اللّه روزبهان و متقدمان او از اينجا ناشى مىشود كه مىخواهند جريانات تاريخى بعد از رحلت رسول اكرم را به عنوان الگوئى كامل و سالم و بىعيب از حكومتى برخاسته از توافق و اجماع جمهور معرفى نمايند و لاجرم اين كوشش متكلفانهء ناموفق ، زواياى بسيار پرارزش بحثهاى هوشمندانهء آنان را مستور مىدارد . انصاف را بايد گفت طرحى كه فضل اللّه در اين كتاب براى حكومت ارائه مىدهد به هيچ روى غير موجّه و نامعقول نيست .\r\nحكومتى كه پيشنهاد مىكند بر مدار شريعت است كه « پيغمبر قواعد و اصول آن را تعليم و تلقين امت فرموده » و همين قواعد و اصول « بدان اعتبار كه خلائق بر آن اجتماع نموده‌اند و موجب اجتماع و الفت امت گشته » « ملت » ناميده مىشود .\r\nقواعد و اصولى كه بدين ترتيب مقرر مىشود « يك وضع كلى است » كه « اهل ادوار بسيار را كفايت مىكند اما در هر روزگارى عالم را مدّبرى بايد ، چه اگر تدبير منقطع شود نظام مرتفع گردد و بقاى نوع بر وجه اكمل حاصل نگردد » پس به اصطلاح امروزى قواعد مقرر در شريعت به منزلهء قانون اساسى است و تدبير و ادارهء امور در هر زمان بر عهدهء دولت است ، دولتى كه در چهارچوب همان قانون اساسى و كلى كار كند و مكلّف و ملتزم به رعايت آن باشد و تكليف جزئيّات بر عهدهء\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nحقوقدانان و مجتهدان خواهد بود كه « بر حسب مصلحت هروقت و روزگارى » با استنباط از قواعد و اصول ، حكم آن را تعيين كنند .\r\nاما دولت ، دولتى كه فضل اللّه روزبهان ارائه مىكند در معنى از دو ركن تشكيل مىشود : نخست ركن ادارى و نظامى عبارت از پادشاه با وزيران و اميران و رجال و كارمندان دولت ، دوم ركن قضائى و قانونى عبارت از قضات و مجتهدان و روحانيون . در رأس روحانيون كسى به‌نام صدر يا شيخ الاسلام قرار دارد كه « اعلم علماى ممالك پادشاه » است . در انتخاب چنين كسى علاوه‌بر توجه به مقام علمى مراتب پرهيزگارى و امانت و هوش و رشد فكرى و شهامت و دلسوزى او نيز بايد در نظر گرفته شود . فضل اللّه مخصوصا تصريح مىكند كه چنين كسى بايد « به امور عرف » آشنا و « به مصالح و مفاسد امور خبير » باشد . به‌عبارت روشنتر ، كسى كه با خارج از عالم كتاب بيگانه و از مقتضيات عملى زندگى بىخبر باشد به درد اين كار نمىخورد . اين مقام ، واسطه يا رابط ميان پادشاه و روحانيون است . و براى تحكيم استقلال شيخ الاسلام تأكيد شده كه بودجهء خاصى براى او در نظر گرفته شود .\r\nاو را « مراجعه به عمّال ديوان و وزرا نبايد كرد بلكه بايد كه در امور مالى و اكتساب جاهى شيخ الاسلام را اصلا مظنهء مراجعه به اركان دولت و وزرا نباشد زيرا كه احتياج علما موجب مداهنهء ايشان مىگردد » . اين شيخ الاسلام نظام آموزش و پرورش را زير نظر دارد . امتحان علما و تعيين صلاحيت و مرتبهء هريك با توجه به مايهء علمى و استعداد ذهنى و قدرت اجتهاد و روش تعليم و تدريس ايشان برعهدهء شيخ الاسلام است . نظارت در كار دانشجويان نيز از وظايف او است كه پايهء تحصيل هر دانشجو را با توجه به « مناسبت ذهن او » با علمى كه مىخواند مشخص سازد و از مدرسّان و استادان بخواهد كه در اهتمام به حال دانشجويان فروگزار ننمايند و علاوه بر استادان ، دستياران تعيين كند كه با دانشجويان درس را تكرار كنند ، « و امتحان ايشان زودبه‌زود كند تا ايشان در ترقى سعى كنند » ، وسائلى براى تشويق آنها كه در امتحان امتياز و موقعيتى بدست مىآورند فراهم سازد « و اگر بعد از امتحان قصورى يا وقوفى يابد از سبب آن قصور سؤال كند و در كشف آن مبالغت نمايد » اگر تقصير از مدرس و معيد باشد « مؤاخذهء شديد نمايد » و اگر تقصير از دانشجو باشد نخست او را به لطف ارشاد كند و اگر اصلاح نشود حقوق او را قطع كند و اگر عقب‌افتادگى از كمى استعداد دانشجو باشد يا ذهن او\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nبا درسى كه مىخواند مناسبت نداشته باشد بايد رشتهء او را عوض كند .\r\nو اما قاضى اگرچه مانند شيخ الاسلام توسط پادشاه نصب مىشود ليكن پادشاه در اين‌باره نيز آزادى عمل كامل ندارد . چه با شرايط سنگينى كه در صلاحيت قاضى قائل شده‌اند اختيار پادشاه به انتخاب از ميان افراد معدودى واجد صلاحيت محدود مىشود . و به‌هرحال قانون شرع به يك‌سان ، هم بر دولت و هم بر مردم ، حكومت مىكند پس در دولت اسلامى مورد نظر فضل اللّه اگرچه تمركز قدرت هست ليكن استبداد و مطلق العنانى نيست .\r\nالبته نوشته‌هائى چون « سلوك الملوك » را نبايد با كتابهائى كه در عصر حاضر نوشته مىشود مقايسه كرد . اين كتاب - اگر مقايسه‌اى لازم باشد - بايد با كتاب مكياولى مقايسه شود كه درست در يك زمان نوشته شده ( 1513 ميلادى مطابق با 919 هجرى قمرى ) و به ياد بياوريم توصيهء مكياولى را كه مىگويد :\r\nامير بايد از هر وسيله براى بسط قدرت خود بهره جويد و در اين راه حتى مىتواند به ارتكاب جنايت دست بزند زيرا كه امير به ترس و وحشت مردم بهتر مىتواند تكيه كند تا به دوستى و محبت آنان .\r\nقاضى از اختيار و استقلال قابل ملاحظه‌اى برخوردار است و حتى ممكن است نصب مفتيان و محتسبان و اخذ زكات و تعيين ائمّهء مساجد ( پيشنمازان ) نيز در حيطهء اختيار او قرار گيرد . نخستين وظيفهء كسى كه به‌عنوان قاضى تعيين مىشود تحويل گرفتن « ديوان حكم » يعنى سوابق و پرونده‌ها و بايگانى دادگسترى است كه مشتمل بر « محاضر و سجلّات و حجّتهاى ايتام و اوقاف » مىباشد . دومين وظيفهء قاضى رسيدگى فورى به كار زندانيان است كه به‌صورت نوعى تجديدنظر در تصميمات قاضى سابق درمىآيد زيرا قاضى جديد بايد « سؤال كند از هر يك كه سبب حبس او چيست ؟ اگر اعتراف به‌حق نمايد امضا كند حكم را » ، و « اگر بگويد كه مرا به ظلم حبس كرده‌اند پس بر خصم او بيّنه است و بر او يمين . . . » قاضى در صورتى كه زبان متهم يا يكى از طرفين دعوى را نداند از مترجم استفاده مىكند ليكن به يك مترجم نمىتوان اكتفا كرد بلكه مترجم « بايد كه از دو كس كمتر نباشد » . قاضى ممنوع است از اين كه در حال اوقات تلخى و كج‌خلقى و بيمارى و خستگى و هيجان مبادرت به صدور رأى كند و حتى در صورتى كه طرف دعوى\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nشخص پادشاه باشد بايد در مجلس قاضى حضور يابد و با مدعى در يك رديف بنشيند و تصريح شده است كه اگر سلطان در كنار قاضى بر كرسى جاى گرفت « و خصم بر زمين نشست سزاوار است كه قاضى از جاى خود برخيزد و خصم سلطان را به جاى خود نشاند و بعد از آن قضا كند تا تسويه رعايت كرده باشد » . دادرس بايد تا آنجا كه ممكن است بكوشد تا مرافعه را از راه سازش حل‌وفصل كند و چون حكم دهد بايد « تفسير كند از براى خصم و وجه قضا را بيان كند تا بداند كه قاضى حجت را فهميده و قضا بعد از فهم كرده » ، يعنى حكم قاضى بايد مدلّل و موجّه باشد و او در توضيح حكم خود بايد سعى كند كه در ذهن محكوم سوء تفاهمى ايجاد نشود و رفتار دادرس بايد وجدان طرفين را قانع گرداند كه دادگاه جز احقاق حق نظرى ندارد . مسائلى چون تعيين « جلواز » كه ناظر بر حفظ انتظام و جلوگيرى از درهم‌ريختگى دادگاه است ؛ كيفيت تنظيم دادخواست ، مشورت با وكلا ، تنظيم صورتمجلس دادرسى ، تعديل و تزكيهء شهود ، مراسم تحليف ، آئين دادرسى ، طرز عمل با زندانيان ، رسيدگيهاى غيابى ، محدوديتهاى قاضى در زندگانى شخصى ، بحثهاى مربوط به هديه و رشوه در باب دوم راجع به قضا و همچنين نكات و دقائق ديگرى كه در هر يك از ابواب پانزده‌گانهء « سلوك الملوك » مطرح است از نظر محققان فرهنگ اسلامى بسيار درخور دقت و ملاحظه است و فسوسا كه اين همه فوايد و نوادر در قالب بيانى رنجور و نادلپذير و درهم و مغشوش ريخته شده است .\r\nفضل اللّه از منابع و مآخذى نقل مىكند كه اينك شهرت و معروفيتى در ميان ما ندارد . در اين منقولات ، اقوال و فتواهائى هست كه نشانگر سير تحول حقوق اسلام است . مثلا در صفحهء 39 از كتاب « صنوان الافتاء » حنفيه نقل مىكند :\r\n« اعتبار مؤونت امام و سلطان در زمان ما همچو اعتبار مؤونت حضرت پيغامبر ( ص ) و خلفاء راشدين نيست زيرا كه حضرت پيغامبر ( ص ) منصور بود برعب ، و اسلام تازه و طرى بود در زمان خلفاء راشدين ، و مردمان از ايشان مىترسيدند از براى بقاء اثر نبوت در وقت ايشان ، و امروز متغير شده كارها ، و دلها از جاى خود گشته در زمان ما ، پس اگر امام تكلفات در خانه و اسباب و اسبان و غلامان نكند ميان مردمان ، و بر سيرت خلفاء راشدين زندگانى در امر معاش كند مردمان او را اطاعت نكنند . »\r\nآنجا كه از روز تعطيل هفته سخن مىگويد معلوم مىشود كه هميشه جمعه روز تعطيل نبوده بلكه قضات در زمان خصّاف ( اواسط قرن سوم هجرى ) گاهى\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nدوشنبه و گاهى سه‌شنبه را تعطيل مىكرده‌اند و « رسم در زمان ابى حنيفه ( نيمهء اول قرن دوم ) آن بود كه روز شنبه را روز بطالت مىساخته‌اند و مدرّس روز شنبه درس نمىگفته » و اين رسم تا روزگار فضل اللّه يعنى تا قرن دهم هجرى « در ميان ائمهء بلخ » جارى بوده كه شنبه‌ها تدريس نمىكرده‌اند و « بعضى از قاضيان اين روز اختيار كرده‌اند و بعضى اختيار روز دوشنبه كرده‌اند . » آنگاه فضل اللّه مىگويد كه در زمان ما قضات روزهاى سه شنبه را تعطيل مىكنند زيرا كه كارمندان دولت در آن روز تعطيل دارند و كار قضات نيز در عداد ديگر كارهاى دولتى محسوب مىشود .\r\nگاهى فتواهاى شگفت‌انگيز نقل مىكند مثلا از يكى از كتب شافعيان ( انوار ) مىآورد كه وقتى ذمى جزيه را مىپردازد بايد در حالتى خفت‌بار سرپا بايستد و مسلمان كه جزيه را مىگيرد نشسته باشد و ذمى بايد خاضعانه كمر خم كند « سر پيش اندازد و پشت دو ته كند » و جزيه را در كفهء ترازو بريزد و مسلمان كه نشسته است ريش ذمى را بگيرد و سيلى به گوش او بزند .\r\nفضل اللّه بلافاصله از يكى ديگر از كتابهاى شافعيان ( روضه ) نقل مىكند كه اين تفاصيل را فقهاى خراسان از خود درآورده‌اند « مخترع فقهاى خراسان است » و همه باطل و مردود است .\r\nبعضى از مطالب كتاب منعكس كنندهء موضع خصمانهء علماى اشعرى است در برابر متفلسفين و مشتغلين به علوم غيرشرعى ، فضل اللّه مىگويد : « اكثر علما در اين زمانه فلسفى طبيعت شده‌اند و به واسطهء كثرت تتبع علوم فلاسفه قوتى در بحث پيدا كرده « 1 » » و عالم دين « كه در علوم فلسفى او را مهارتى نيست در بحث و اتقان سخن و آرايش آن قوت مجادله با متفلسفان ندارد » . نگرانى خاطر فضل اللّه از آنجاست كه مىترسد متفلسفان با تسلطى كه در بحث و مناظره دارند علماى دين را تحت الشعاع خويش قرار دهند و احيانا يكى از آنان به سمت شيخ الاسلامى منصوب شود و نظام آموزشى كشور را زير نفوذ تعليمات فلسفى بكشاند . بنابراين هشدار مىدهد كه « منفعت علم ايشان كه اهل تفلسفند اصلا به مسلمانان نمىرسد بلكه اسلام را ضرر مىرساند » و براى اين‌كه جاى ترديدى در ميان نباشد\r\n\r\n\r\n","description":"","footnote":"\r\n( 1 ) سلوك صفحهء 65 .\r\n","page_name":" 38 ","page_number":38},
  {"content":"\r\n\r\nعلوم شرعيه را بر سه تقسيم مىكند : قسم اول ؛ حديث و تفسير و فقه ؛ قسم دوم كلام ، اصول فقه و خلاف ؛ قسم سوم ، زبان و ادبيات عرب مشتمل بر نحو و صرف و اشتقاق و معانى و بيان و بديع ؛ و اضافه مىكند : « آنچه وراى اين سه قسم است از علوم فلاسفه است « 1 » » كه از آن ميان فقط آموختن طب و اندكى از حساب و منطق را جايز مىداند و اين مقدار از حساب و منطق كه به لحاظ علوم شرعيه مورد نياز است در جزو كتب فقهى و كلامى وارد شده و لذا « اصلا به تعلم علوم فلاسفه سواى آنچه علماى شريعت آن را داخل علوم خود ساخته‌اند » احتياجى نيست . « بنابراين بر شيخ الاسلام واجب باشد كه از تعلّم آن منع كند و اصلا نگذارد كه كس به درس و افادهء آن مشغول گردد كه جميع فسادات كه در اسلام ناشى شده منشأ آن اشتهار علوم فلاسفه است « 2 » » و تأكيد مىكند : « اگر مدرس اشتغال به علومى نمايد كه در شرع نافع نباشد مستحق آن نباشد كه از بيت المال چيزى گيرد . « 3 » پس بر شيخ الاسلام واجب است كه اگر كسى را داند كه به تعليم و تعلّم علوم فلاسفه مشغول است او را منع كند و از وظائف ( حقوق ) مدارس اسلام و منافع مصالح مسلمين البته او را محروم سازد و در ايذا و تحقير او مبالغتى لايق بنمايد بحدّى كه او را آن امر منزجر گردد و از اشتغال بدان مرتدع شود و به علوم شرعيه ميل كند « 4 » » حتى گماشتگان و مأموران ( راصدان ) شيخ الاسلام بايد « مراقب اوقات تعطيل و خلوات ، دانشجويان باشند تا « اگر از يكى ، حاشا ، تفرّس فسقى يا منكرى نمايد او را به محتسب سپارد » . و دانشجوئى كه در دام راصدان شيخ الاسلام گرفتار آيد بايد پس از زجرى بليغ « به تشهير و تأديب و قطع وظيفه و تحقير و ايذا ، البته او را انگشت‌نما سازند بلكه او را تبعيد كنند » تا ديگران از حال او عبرت گيرند .\r\nاز نكات جالب توجه ديگر در مباحث فضل اللّه اين است كه وى به رغم حقد و كينهء عميقى كه نسبت به شاه اسمعيل و پيروان قزلباش او ( مرتدّان طاقيه سرخ يا قزل‌برك ) دارد و با وجود آن‌كه از يك‌طرف خان اوزبك و از طرف ديگر سلطان عثمانى را به هجوم به ايران و يكسره كردن كار « طايفهءباغيه » فرا مىخواند نگران اين امر هم هست كه مبادا لشكريان خان يا سلطان ، بلاد ايران را به‌عنوان\r\n\r\n\r\n","description":"","footnote":"\r\n( 1 ) سلوك صفحهء 66 .\r\n( 2 ) سلوك صفحهء 67 .\r\n( 3 ) سلوك صفحهء 315 .\r\n( 4 ) سلوك صفحهء 68 .\r\n","page_name":" 39 ","page_number":39},
  {"content":"\r\n\r\nدار الحرب مورد تاخت‌وتازى بيرحمانه قرار دهند و هموطنان او را به‌عنوان كافر و مرتد از دم شمشير بگذرانند و زنان و كودكان را به بردگى گيرند . گوئى در ته دل از فتوائى كه علماى ماوراء النهر چندسال پيش دربارهء مسلمانان قزاق صادر كرده بودند ، و او خود نيز به نامردى بر آن صحّه نهاده بود ، همچنان احساس تشويش و ندامت مىكرد و به همين جهت در باب يازدهم اين كتاب براى پيشگيرى از فاجعهء ديگرى مىگويد : « قال فضل اللّه بن روزبهان غفره اللّه شك نيست در آن كه بلاد خراسان و عراق عرب و عراق عجم كه عبارت از بغداد و اصفهان است و بلاد فارس و آذربايجان و ديار بكر است سالهاست كه دار الاسلام است . . . حالا در اين زمان طايفهء طاغيهء باغيهء طاقيه سرخان بر آن مستولى شده‌اند و با وجود آنكه ايشان بر آن استيلا يافته‌اند در زمان استيلاى ايشان همچنان دار الاسلام است و دار الحرب نگشته باتفاق جميع اهل مذاهب و اقوال » و براى اثبات اين مطلب مطابق قواعد فقه حنفى و شافعى دلائلى مىآورد و تأكيد مىكند : « شك نيست كه شيعهء اماميه از فرقه‌هاى اسلام‌اند و اقامت جمعه و اعياد و نصب قضات بر طريق اهل اسلام مىنمايد » و سرانجام نتيجه مىگيرد كه « باتفاق مذاهب و اقوال ، بلاد خراسان و عراقين و آذربايجان و جميع ممالكى كه اليوم در تصرف طاقيه سرخان است دار الحرب نيست بلكه همچنان دار الاسلام است و استحلال دماء و فروج و اموال ايشان نمودن و سبى و غارت ايشان حرام است و با اهل آن بلاد عمل بايد كرد عملى كه با ساير امصار دار الاسلام كنند و با طايفهء طاغيهء طاقيه سرخ قتال بايد كرد بنابرآن كه ايشان به سجدهء صنم و به سبّ شيخين مرتد شده‌اند . اين است حكم فتواى مذهبين كه مذكور شد و هركه آن را دار الحرب گويد و اعتقاد آن كند كه دماء و فروج و اموال اهل ممالك مذكوره حلال است او احمقى جاهل عامى است و مستحق تعزير و تأديب . « 1 » »\r\nگفتيم كه در تأليف « سلوك الملوك » هدف عملى معينى در ميان بوده است :\r\nراهنمائى و ارشاد عبيد اللّه خان به اقامهء يك دولت اسلامى و تطبيق حكومت با موازين شرعى . متأسفانه ما از چگونگى برخورد خان اوزبك با اين كتاب چيزى\r\n\r\n\r\n","description":"","footnote":"\r\n( 1 ) سلوك ، صفحهء 457 .\r\n","page_name":" 40 ","page_number":40},
  {"content":"\r\n\r\nنمىدانيم و عملا هم اثرى از مطالب كتاب در تغيير شيوهء حكومت وى نمىيابيم .\r\nگمان نمىرود كه خان با دريافت نسخهء كتاب در تحسين و تجليل معلم سابق خود كوتاهى ورزيده باشد ولى گمان هم نمىرود كه گامى فراتر رفته و دستور - العملهائى را كه در اين مجموعه تدوين شده است به‌كار بسته باشد .\r\nآرى خانى كه به‌قول صاحب احسن التواريخ « به قساوت قلب موصوف ، از علوم باخبر و در شعر بىبدل » بود در تزوير و تلبيس دستى قوى داشت . لشكر خود را « جنود مسعود اسلام » مىناميد و مدعى بود كه « هرگز در نيّت و فعل غير از رفاهيت اهل اسلام و عدالت و آبادانى ملك چيزى ديگر » ندارد و مىگفت : « هرگز راضى نيستم . . . كه بر مؤمنى از لشكريان ما نقصان رسد « 1 » » ليكن شهادت تاريخ دربارهء لشكريانى كه به ادعاى او « جنود اسلام » بودند اين است كه « از شومى ايشان امواج محن و افواج فتن به درجهء اعلى رسيد و سلب و نهب در اطراف خراسان شايع گرديد » . در هر دوبار كه هرات را اشغال كرد به بهانهء شيعه‌كشى هركسى را كه سرش به‌تنش مىارزيد و ثروت و مكنتى داشت از دم شمشير گذرانيد : « بسا مردم سنّىمذهب متعصب كه سبب مال او را شيعه گفتند و در آن زمان كشته گرديد و بسا شيعيان محتاج . . . كه بنابر عدم تموّل سالم ماندند » .\r\nاز جملهء كسانىكه در اين غوغا كشته شدند مولانا هلالى شاعر بود كه دربارهء خان گفته بود :\r\n غارت كنى و مال مسلمان ببرى * كافر باشم اگر مسلمان باشى \r\nهلالى را گرفتند ليكن او پيش‌بينى اين مصيبت را كرده و قصيده‌اى غرا در مدح عبيد اللّه خان پرداخته بود :\r\n خراسان سينهء روى زمين از بهر آن آمد * كه خان آمد در او يعنى عبيد اللّه خان آمد \r\nخوب ، ثواب اين مدح گناه آن قدح را از ميان مىبرد ، ليكن گزارش داده بودند كه مولاناى شاعر مردى پولدار و از مال و مكنت جهان برخوردار است ، بنابراين « به واسطهء بسيارى جهات ( تمول و ثروت ) خان قبيح حركات به حبس وى حكم كرد ، پس از ايذاى بسيار و آزار بيرون از شمار آن نادرهء روزگار را در چهار سوق هرات بقتل آوردند « 2 » »\r\n\r\n\r\n","description":"","footnote":"\r\n( 1 ) نامهء عبيد اللّه خان اوزبك به شاه طهماسب صفوى ، احسن التواريخ ج 12 ص 226 .\r\n( 2 ) احسن التواريخ صفحهء 224 .\r\n","page_name":" 41 ","page_number":41},
  {"content":"\r\n\r\n* * * ما نخست برآن بوديم كه در پايان هر باب از اين كتاب تجزيه و تحليل كوتاهى از مطالب آن به زبانى ساده و قابل فهم بياوريم و نظر فقهاى شيعه را هم در قبال آراء حنفيان و شافعيان ياد كنيم ليكن ترسيديم كه بحث به درازا كشد و حق كلام در هيچ باب ادا نشود و جز ملال و خستگى خواننده ثمره‌اى حاصل نگرداند . پس ، از آن سودا درگذشتيم و تنها با افزودن عناوينى در حاشيهء صفحه‌ها و سعى در نقطه گذارى و از هم گشودن گره‌هاى كور جمله‌ها تا آنجا كه مىتوانستيم به يارى خوانندگان برخاستيم و هم بدين منظور فهرستى جامع اصطلاحات فقهى و لغات غريبهء كتاب و نيز فهرستى ديگر در معرفى مآخذ و منابع مذكور در آن ، فراهم آورديم .\r\nو اينك نيز چند كلمه‌اى دربارهء نسخه‌هائى كه مبناى كار ما در تصحيح و چاپ اين متن قرار گرفته است : درست بيست سال پيش بود كه در ضمن مطالعه و تحقيق در قسمت مخطوطات شرقى موزهء بريتانيا به نسخه‌اى از سلوك الملوك برخورد كرديم و ميكروفيلم آن را به‌قصد چاپ و نشر فراهم آورديم . اين نسخه كه به شمارهء  OR 235  در فهرست كتابهاى خطى موزه مشخص گرديده نسخه‌اى صحيح و تميز و قابل اعتماد و خواناست كه در صفحهء اول آن نه نام كتاب و نه هيچگونه عنوان و زيب و زينتى ديده مىشود ، ليكن تاريخ پايان كتابت آن در آخرين صفحه به اين عبارت قيد شده است : « قد وقع الفراغ من تحرير هذا الكتاب بعون الملك الوهاب و حسن توفيقه فى شهر رمضان المبارك بتاريخ خمس عشرين فى يوم الجمعه سنه 1089 » بنابراين نسخه‌اى است كه كمابيش يكصد و هفتاد سال پس از تأليف كتاب نوشته شده است . در همان ايام ايران‌شناس نامور پروفسور مينورسكى كه تاريخ عالم‌آراى فضل اللّه روزبهان را به انگليسى تلخيص و ترجمه كرده بود ما را از وجود نسخهء اصل سلوك الملوك به خط مصنف در يكى از كتابخانه‌هاى شوروى آگاه گردانيد . كوشش و پيگيرى براى بدست آوردن ميكروفيلم اين نسخه سالها به طول انجاميد و هم آنگاه كه اين مأمول بحصول پيوست از فرستندگان ميكروفيلم پيغام رسيد كه چون ايرانشناسان شوروى در صدد چاپ اين كتاب هستند از اقدام به طبع و نشر آن در ايران خوددارى شود . بدين‌سان چند سالى نيز در انتظار كار\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nايرانشناسان شوروى سپرى گرديد و در اين اثنا معلوم شد كه « مجلس مخطوطات فارسيهء حيدرآباد » چاپ اين كتاب را مورد نظر قرار داده و تهيه و تصحيح متن را براساس نسخه‌هائى كه در كتابخانه‌هاى هندوستان وجود دارد بر عهدهء يكى از اعضاى خود ، دكتر محمد غوث ، گذاشته است . بعدها تكميل كار دكتر غوث بر عهدهء دكتر نظام الدين رئيس سابق بخش فارسى دانشگاه عثمانيهء حيدرآباد محول گرديد .\r\nنسخه‌هاى حيدرآباد ناقص و نامعتبر و از لحاظ تاريخ كتابت متأخر بودند .\r\nليكن نظام الدين نسخه‌هاى موزهء بريتانيا و شوروى را نيز بدست آورد و مورد استفاده قرار داد و متن مصحح وى توسط وزارت فرهنگ هندوستان بچاپ رسيد . با آنكه سعى نظام الدين مشكور و درخور احترام است . اين متن از اشتباهات و لغزشها خالى نبود و نياز به كوشش ديگرى را مطرح مىكرد . ما در اين چاپ نسخهء دستنويس مصنف را كه خصوصيات آن در زير معرفى مىشود اصل قرار داديم و از نسخهء موزهء بريتانيا كه دومين نسخهء معتبر موجود است در خواندن كلمات و رفع نقائص نسخهء اصل كمك گرفتيم و آنجا كه ضرورت داشت اختلاف دو نسخه را در زير صفحه يادآور شديم . كلمات غريب و بسيارى از اعلام در نسخهء اصل مشكول است و جابجا در حاشيهء صفحات ، اضافات و تصحيحات از طرف خود مصنف افزوده شده و هم عناوين و سرفصلهائى بر مطالب كتاب ترتيب داده شده است .\r\nدر بالاى صفحهء اول اين نسخه كه تحت شماره  1914 No 2480 Or . 732 Abb  كتابخانهء انستيتوى شرقى لنينگراد نگهدارى مىشود اين عبارت نقش بسته است : « هذا كتاب سلوك الملوك ادب القاضى به خط مصنف » و از يادداشتى در پائين همين صفحه برمىآيد كه اين نسخه تقريبا يكصد سال پس از تأليف كتاب به‌دست كتابفروشى در شهر بخارا بوده است : « خريده شد اين كتاب را در بلدهء فاخره بخارا از ملا عرب كتابفروش در تاريخ شهر رمضان المبارك سنه 1022 صاحبه مالكه ابو القاسم بن بابا محمد غفرذنوبهما و ستر عيوبهما » . در صفحهء ديگر اين عبارت را مىخوانيم :\r\n« كتاب سلوك الملوك فى الفقه على مذهبى الحنفى و الشافعى تأليف الفقير الى اللّه ابى الخير فضل اللّه بن روزبهان المشتهر به خواجه مولانا الاصفهانى عفى اللّه عنهما صنفه فى بخارا المحروسه سنه عشرين و تسعمائه » .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nدر آخرين صفحهء ديباچه ( در گوشهء بالاى دست چپ از ورق بيست و هشتم ) اين يادداشت جلب‌نظر مىكند : « جزو اول از كتاب سلوك الملوك ابتداء شروع در اين روز چهارشنبه بيستم ذى حجه سنه تسع عشر و تسعمائه در فاخره بخارا حرسها اللّه » و از آن پس كتاب به چهل جزو تقسيم شده ( هر جزو 8 ورق يا 16 صفحه ) و آخرين جزو در حاشيهء بالاى دست چپ ورق 345 مشخص گرديده با اين نوشته : « چهل جزو شد . جزو چهلم از كتاب سلوك الملوك و به تم الكتاب و الحمد للّه » . برخى از اوراق اصلى كتاب از ميان رفته و به جاى آن اوراقى با خطى ديگر نوشته شده كه از آن جمله است پنج ورق آخر كتاب ( از اواخر فصل اول از پانزدهم تا خاتمهء آن باب ) و عبارت پايان كتاب مشوش است و حال آنكه نسخهء موزهء بريتانيا ( كه از آن به رمز « م » ياد كرده‌ايم ) پس از مطالبى مشعر بر خاتمهء كتاب و دعا براى تصفيهء خراسان و عراق و گشوده شدن راه حج با اين عبارت روشن ، تاريخ فراغت از تأليف را معلوم مىدارد :\r\n« با تمام انجاميد كتاب سلوك الملوك كه نقود عقائل عباراتش در بازار افاضل عين مسكوك و عيون نفايس اشاراتش در خزاين مسائل تبر مسبوك است و الحمد اللّه على نعمه و احسانه بيمين مؤلف آن العبد الضعيف المحتاج الى رحمة اللّه فضل اللّه بن روزبهان المشتهر به خواجه مولانا الاصفهانى بلغه اللّه اقصى الامانى ليلة الجمعه سلخ شهر ربيع الاول سنه عشرين و تسعمائه بفاخره بخارا المحروسه زاد اللّه سكانها امنا و قرارا » و آنگاه قطعه شعرى مشتمل بر ماده تاريخ خاتمه كتاب مىآورد :\r\n چون ز تقرير من مكمل شد * كان تاريخ ذاك « تقريرى » \r\nو بدين ترتيب معلوم مىشود كه فضل اللّه در بيستم ذيحجه 919 شروع در مقدمهء كتاب كرده و در آخر ربيع الاول 920 آن را بپايان رسانيده ، يعنى يكصد روز تمام صرف گردآوردن مطالب و تهيه مسوده كتاب شده است و الحق انجام چنين كارى در آن مدت كوتاه گواهى بر حضور ذهن و آمادگى فكر و تسلط و احاطه مؤلف بر مسائل فقهى مىباشد همچنانكه تأليف كتابى چون ابطال الباطل در مدت دو ماه نيز گواه توانائى و چيره‌دستى وى در مباحث كلامى است .\r\nتصحيح و چاپ اين كتاب با دشواريها و موانع بيشمار مواجه گرديد و بدرازا كشيد . اينك كه كار حروفچينى بپايان رسيده است مىخواهيم با اين چند\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nسطر ، مقدمه‌اى را كه سه سال پيش نوشته شده بود با زمان حال پيوند دهيم . در اين مدت ، تحولات شگرفى در كشور ما رخ داده كه از نظر موضوع اين كتاب اهميتى فوق العاده دارد . قانون اساسى جمهورى اسلامى ايران براى نخستين‌بار در عالم تشيع طرح حكومتى بر شالودهء نظريهء ولايت فقيه بنياد نهاد . در جائى از مقدمه بمناسبت اشاره كرده‌ايم كه بحث از دولت و مبانى حكومت در گذشته چندان مورد عنايت فقهاى اسلام نبوده است . اينك در اين سه سال و اندى كه بر عمر جمهورى اسلامى مىگذرد از شمار كتابها و رساله‌ها و مقاله‌هائى كه در اين باب منتشر شده چنين برمىآيد كه حوزه‌هاى فقهى بر سر آنند كه مگر آن قرنها سكوت و بىتوجهى را در اندك زمان جبران كنند و ما خداى را سپاسگزاريم كه در موقعيتى چنين توفيق نشر اين كتاب را كه به‌قلم يكى از فحول علما از برادران اهل تسنن ما نگارش يافته است ارزانى فرمود .\r\nتهران - بهمن ماه 1360\r\nمحمد على موحد\r\n\r\n","description":"","footnote":"","page_name":" 45 ","page_number":45},
  {"content":"\r\n . \r\n","description":"","footnote":"","page_name":" 46 ","page_number":46},
  {"content":"\r\n\r\n\r\n[ ديباچه 
  ]\r\nبسم اللّه الرحمن الرحيم فتح الباب هر كتاب به حمد آن ملك وهّاب سزاست كه سلوك ملوك عادل در مناهج شرع كامل او انتهاج صراط مستقيم هدايت است ، و سعادت سلاطين صاحب تمكين در استسعاد به متابعت دين او و اتّباع طرق فقه و روايت است . صانعى كه چون به حكم الدين و الملك توأمان اين دو ارجمند فرزند را به تسويت آباء علوى و تربيت امّهات سفلى از بطون كمون به مظهر بروز آورد ، ايشان را در مهد عهد رضيع اللّبان ساخت . قادرى كه به مقتضاى الملك لا يبقى مع الظّلم از صفحات ايّام ارقام سعادات ظلمهء حكّام را بازپرداخت . و صلوات ناميات و تحيّات طيّبات تحفهء روضهء سيّد كائنات ، كه زلال حيات ابدى از مشارع شريعت او فائض ، و سياسات دين متينش نفوس را به ارتياضات روحانى رايض است .\r\nشرع او عكسى است از عرش برين بر زمين فتاده ، لاجرم هركه بر مسند شرعش متمكّن گشت السلطان ظلّ اللّه فى الارض او را نام نهاده . چشمهء عذب شرعش كه عين حيات خيرات است ، شر را همچو خاشاك بر طرف فكنده ، و عين بىمين شرع او كه مبدأ عنايت است ، شين شين شرّ اشرار را همچو خار از گلزار آفاق بركنده است . حضرت منطق هر موجود به آيات وحدت وجود ، گوهر نطق صاحب شريعت و هادى طريقت و محقّق حقيقت ، بهترين كائنات و سيّد موجودات ابو القاسم محمّد رسول اللّه صلّى اللّه عليه و سلّم كه ناطق رهنماى  وَ ما يَنْطِقُ عَنِ الْهَوى  « 1 » است ، در آب آيات و هواى هدايات پرورش داده ، و اسم مباركش كه محمود هر موجود\r\n\r\n\r\n","description":"","footnote":"\r\n( 1 ) سورهء النجم آيهء 3 .\r\n","page_name":" 47 ","page_number":47},
  {"content":"\r\n\r\nاست ، ديده به حمد واجب الوجود گشاد . اللّهم صلّ على سيّدنا محمّد معلّم سلوك - الملوك بتعليمات الشّريعة و مؤيّد الملوك بسلوك الآداب الرّفيعة و على آله و اصحابه و سلّم تسليما .\r\nو تسليم و رضوان پروردگار منّان بر اوّل و افضل خلفاى راشدين ، خليفهء رسول اللّه ربّ العالمين ، صدّيق اكبر ، ابو بكر عبد اللّه بن عثمان كه به صدق مقتداى اصحاب ، و به‌خلافت رهنماى طريق صواب است ، دست اهل ملّت و رشاد در اول و آخر قوى از صدق و طاعت اوست ، و پشت ارباب ارتداد شكسته از راى و مناعت اوست . ديگر بر خليفهء ثانى بانى ، اول كسى كه او را امير المؤمنين خواندند ، و سرهاى بيعت را در طريق انقياد او ماندند ، عمر فاروق رضى اللّه تعالى عنه كه چهارهزار جامع در ممالك اسلام كه خود فتح فرموده بود بنا كرد ، و در ده‌سال مدت خلافت زيادت از ده‌هزار علم و رايت اسلام برپا كرد . و ديگر بر خليفهء ثالث كه قارى مثانى است ، و امام مجبول بر متابعت رحمت رحمانى است ، عثمان ذى النّورين كه خانهء دين معمور از كرم و عنايت اوست . و جمع مصحف مجيد در رفعت قدر آيت اوست . ديگر امام رابع ، اول در صدق و صفا ، ثانى در اخوّت مصطفى ، ثالث در اقتران به ذكر حقّ و رسول مجتبى ، على مرتضى كه دين قوى از عزّ و مناعت اوست ، و قلعه‌گشاى خيبر بازوى شجاعت اوست . رضوان اللّه تعالى عليهم اجمعين و على التابعين لهم باحسان الى يوم الدّين و على الائمّة الصّالحين و العلماء الهادين المهتدين .\r\nقال الفقير الى اللّه فضل اللّه بن روزبهان الاصفهانى غفر اللّه ذنوبه و رحم اسلافه ، و اتى كلّ واحد مرغوبه ، اين كتابى است موسوم به : سلوك الملوك در او احكام شرعيّهء متعلقه به امام و سلطان مذكور ، و فى الحقيقه تمام مسائل او جواب يك صورت فتوى است و آن آنكه :\r\n« ما قول علماء الاسلام ايّدهم اللّه تعالى لهداية الأنام ، در آن كه سلطانى نذر كرد كه هرچه صادر گردد از او از اعمال متعلقه به سلطنت به شرع موافق باشد ، و وراى شرع را مقتدى نسازد و معمول به نگرداند در اعمال پادشاهى . او\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nرا چگونه عمل بايد كرد ؟ و تفاصيل اعمال او با مسلمانان از اهل عدل و باغيان و مرتدان و كافران از اهل كتاب و غير ايشان چيست ؟ و تصرّف او در نصب ولات شريعت از قضات و محتسبان و داروغگان و واليان مظالم و حفّاظ ثغور و عاملان خراج و عاشران زكوات و حفّاظ طرق و عسسان برچه وجه است ؟ و تصرّف او در اموال چهار بيت المال و اموال خمس و غنايم و خراج و جزيه و لقطه و عشور و هدايا و مال فىء و اموال ضايعه و متخلّفه « 1 » از سلاطين برچه طريق است ؟ و جمع او چگونه بايد كرد ؟ و در مصالح اسلام از لشكريان و اهل استحقاقات چگونه صرف بايد كرد ؟ و در نفوس مسلمانان به اجراء حدود شريعت و تعزيرات بر چه نسق تصرّف بايد نمود ؟ و آن حدود معيّنه در شريعت كدامهاست ؟\r\nو با اهل بغى و مرتدّان و كفّار حربى بر چه طريق جنگ بايد كرد ؟ و در متخلّفات « 2 » ايشان از غنايم و انفال ، عمل به چه وجه موافق شرع است ؟ و با اهل جزيه و امان ، عمل چگونه كنند ؟ و موادعهء كفّار بر چه نسق است ؟ فى الجمله تفصيل جميع آنچه سلطان را در ارادت وفا به نذر مذكور احتياج به‌غير نباشد در استفتا من حيث السلطنه چيست ؟ »\r\nاين است صورت استفتا . و اين كتاب « سلوك الملوك » به‌قصد جواب اين صورت مكتوب شده به‌قدر طاقت مؤلف ، در فقه مذهبين حنفى و شافعى ، ان شاء اللّه بر امّهات ضروريّهء أحكام سلطانى و اعمال امامت مشتمل باشد ، منافع او ملوك اسلام را در هر عصرى حاصل آيد ، اگر برحسب مضمون آن عمل نمايند . و مطالب آن را كه از امّهات كتب مذهبين كه معتمد و معتبر در فتوى بوده منقول است ، امام و مقتدا سازند .  وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ . *  « 3 » اكنون داعى بر تأليف اين كتاب را ياد كنيم و باللّه التوفيق :\r\n\r\n\r\n","description":"","footnote":"\r\n( 1 ) م . مختلفه .\r\n( 2 ) م . مختلفات .\r\n( 3 ) سورهء بقره آيهء 213 .\r\n","page_name":" 49 ","page_number":49},
  {"content":"\r\n\r\nذكر داعى بر تأليف كتاب سلوك الملوك و تفصيلى داستان محاربهء حضرت خاقان جهان عبيد اللّه خان شيبانى .\r\nبدان ايّدك اللّه كه معرفت باعث بر تأليف اين كتاب موقوف بر سماع حكايتى است كه در اينجا مذكور خواهد شد : در تاريخ سنهء ست عشرة و تسعمائة حضرت خاقان جهان ظلّ اللّه الرّحمن ابو الفتح محمّد الشّيبانى خان امام الزّمان و خليفة الرّحمان انار اللّه برهانه در مرو شهد شهادت نوشيد ، و از خزائن وهّاب ديّان خلعت سعادت پوشيد . بعد از واقعهء آن حضرت سلاطين اوزبك در ما وراء النهر توقف نفرمودند ، و به طرف تركستان رفته آنجا قيشلاميشى نمودند . و پادشاه بابر بن عمر شيخ جغتائى به امداد و معونت مرتدان طاقيه سرخ به سمرقند و بخارا درآمد و لشكر عظيم زياده از هفتاد هزار سوار از جغتائى و مغول و تركمان و لشكر بدخشان تا بلاد هندوستان همراه داشت . ستارهء ارباب دين سوخته گشت و آتش بدعت طائفهء ملحدين افروخته شد ، در دين و دول و ملك و ملل انواع فساد و خلل روى نمود . آوازهء رفض و الحاد كه هرگز از آب جيحون نگشته بود ، از اوج گردون گذشت . و فساد بدعت و ارتداد كه آثار او از صدر اسلام باز بدين ديار نرسيده بود ، بكمال اعتبار رسيد . رفضهء طاقيه سرخ منابر مجامع ماوراء النهر را كه مرابع ظهور رضوان و رحمت بود ، مواضع بروز عدوان و لعنت ساختند . و مساجد اسلام را كه معابد ارباب سنت و جماعت بود ، به نشر قبايح رفض و شناعت از مراسم عبادت و طاعت بازپرداختند . و اگر نعوذ باللّه شرار آتش فتنهء ايشان بالا مىگرفت و دولت ناپايدار ايشان در آن بلاد صورت بقا مىگرفت ، عنقريب از مراسم ايمان آثارى و از دار اسلام ديّارى باقى نمىماند .\r\nدر آن زمستان سلاطين عظام اوزبك را به واسطهء واقعهء هايلهء حضرت خان سعيد شهيد رحمه اللّه تعالى در بلاد تركستان خواطر شريفه سمير هموم و احزان ، و ضماير لطيفه قرين انواع مصائب و اشجان بود ، و از فوت آن يوسف مصر خلافت اخوان را بلاد تركستان كنعان غم و ملال و بيت الاحزان همّ و كلال گشته ، نه روى رحلت از آن ديار به جانب دشت و نه راه نهضت به صوب ماوراء النهر به‌عزم\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nبازگشت بود .\r\nچون سوابق نعم الهى و لواحق كرم نامتناهى ، رقم خلافت ارض بر جبههء سعادت و كامگارى عاليحضرت خلافت پناه ، ايالت دستگاه ، سلطنت منقبت ، شوكت - مرتبت ، سكندر سياست ، افلاطون كياست ، سايهء خورشيد پايهء خورشيد علم ، سايهء ظل اللّه الرّحمن ، امان اللّه لاهل الايمان ، متبوع اعاظم الخواقين بحسن السلوك ، ملك - العلماء و عالم الملوك ، نعمة اللّه السابغة لاهل السداد ، حجة اللّه الدامغة على ارباب العناد ، المعتصم بعواطف النصير المستعان ، ناصر الحق ، ابو الغازى عبيد اللّه بهادر خان ، خلّد اللّه تعالى ملكه و خلافته و ابّد بين العالمين جوده و رأفته كشيده ، و حكم قضاء ازلى از ديوان الطاف لم يزلى منشور رفيع  إِنِّي جاعِلُكَ لِلنَّاسِ إِماماً  « 1 » به اسم شريف آن حضرت مرقوم ساخته ، و ذات همايون صاحب علم و ملك و فنون را به تشريف شريف  يا داوُدُ إِنَّا جَعَلْناكَ خَلِيفَةً فِي الْأَرْضِ  « 2 » نواخته بود ، و عنايت بىمثال ملك متعال وعد مكنون  وَ لَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الْأَرْضَ يَرِثُها عِبادِيَ الصَّالِحُونَ  « 3 » به اعلاى اعلام دولت اين پادشاه عالم صالح محقق گردانيده ؛ و لطف بيحساب پروردگار وهّاب موعود مودود  وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِي الْأَرْضِ  « 4 » به وجود متّصف به عدالت و جود اين سلطان عاقبت محمود به وفا رسانيده بود ، هر آينه در اوقات اقامت سلاطين اوزبك در بلاد تركستان كه مخّيم سعادت آن حضرت قلعهء ارقوق بود ، و هر يك از سلاطين با عساكر خاصّه و ايل خود در قلعه‌اى از قلاع تركستان نشسته ، و دست تصرّف از ملك و پادشاهى بربسته ، و پاى عزيمت از انتهاض به صوب مقاتلهء اعدا شكسته بودند ، ملهم غيب به اعلام لا ريب در خاطر قدسى مآثر آن حضرت القا فرمود كه وقت آن نيست كه پاى امن در دامن سلامت كشى و از اعدا رنج شماتت و از احبّا بار ملامت كشى ، گام اهتمام در شاهراه انتقام بايد\r\n\r\n\r\n","description":"","footnote":"\r\n( 1 ) سورهء بقره : آيهء 124 .\r\n( 2 ) سورهء ص : آيهء 26 .\r\n( 3 ) سورهء انبياء : آيهء 105 .\r\n( 4 ) سورهء نور : آيهء 55 .\r\n","page_name":" 51 ","page_number":51},
  {"content":"\r\n\r\nنهاد ، و قدم سعى در مصاف جهاد بايد گشاد . اوامر زاجرهء  فَلْيُقاتِلْ فِي سَبِيلِ اللَّهِ الَّذِينَ يَشْرُونَ الْحَياةَ الدُّنْيا بِالْآخِرَةِ  « 1 » را اتّباع نمائى ، و فرمان واجب الاذعان  قاتِلُوهُمْ يُعَذِّبْهُمُ اللَّهُ بِأَيْدِيكُمْ وَ يُخْزِهِمْ وَ يَنْصُرْكُمْ عَلَيْهِمْ وَ يَشْفِ صُدُورَ قَوْمٍ مُؤْمِنِينَ  « 2 » را به حسن مجاهده استماع فرمائى . چون اين معنى از ملهم غيب در خاطر شريف استقرار پذيرفت ، ملاحظه فرمود كه با وجود آنكه اعمام نامدار و اكابر سلاطين شيبانى كه به سنّ و مرتبت سابق و فايقند ، بدين امر اقدام نمىنمايند ، و ابواب مقاتله با اعدا به دست مجاهده و غزا نمىگشايند ، سابق گشتن در اين ميدان متعذّر ، و تفرّد بدين امر عظيم الشّان بىمعاونت اخوان متعسّر است . ايامى در اين تردّد و تأمل گذشت و دواعى عالم غيب هر روز بر اقدام به دفع اعدا و توجه به جانب غزا متضاعف و متزايد مىگشت . و فى الواقع در آن اوقات توجه به جانب ماوراء النهر كه محفوف به لشكرهاى بيحساب و پادشاهان رفيع جناب بود ، و واقعهء عظيمهء حضرت خان شهيد در آن نزديكى روى نموده ، و دشمن قاتل با شوكت كامل در مقابل قائم ، از اندازهء مقدرت اوزبك دور مىنمود ؛ و از اين جهت هيچ يك از سلاطين اين انديشه را در خاطر نمىگذرانيدند ، و شاهباز عزم ايشان شكار اين مقصود را از حوصلهء خويش افزون مىديد .\r\nحضرت عبيد اللّه خان از آب سيحون عبور فرموده عزم زيارت مرقد منوّر و مشهد معطّر حضرت قطب الاقطاب الواصلين ، سلطان الاولياء الكاملين ، المخصوص بمواهب - الكرامات من اللّه القوى ، السلطان خواجه احمد يسوى قدّس اللّه سرّه فرمودند ، و به زيارت آن مزار بابركات و آن مورد فيوض و نفحات از روى نيازمندى و افتقار مشرّف گشتند ، و به صحبت اعمام نامدار و اقارب بااعتبار رسيده ، حقيقت عزيمت ماوراء النهر را با ايشان در ميان نهادند و فرمودند كه هر كدام از اعمام و اقارب كه تصدى اين امر را قبول مىفرمايند و قدم مجاهده در راه غزاى طاقيه سرخان مىگشايند ، من كمر اطاعت در ميان جان بسته در تسليم بزرگى و پادشاهى به دو سرمىافكنم ، و در خيل سپاهيان\r\n\r\n\r\n","description":"","footnote":"\r\n( 1 ) سورهء نساء : آيهء 74 .\r\n( 2 ) سورهء توبه : آيهء 14 .\r\n","page_name":" 52 ","page_number":52},
  {"content":"\r\n\r\nاو جهت دفع اعدا شمشير مىزنم . چون قدم در آن راه نهادن متضمّن انديشهء سربرباد دادن بود ، سلاطين عظام اوزبك با وجود عدّه و اسباب هيچ‌يك راه قبولى نپيمودند ، و التفاتى بدان سخن نفرمودند ، بلكه به طريق تعجب اين سخن را تلقّى كردند ، و در جواب آن جدّ ، به استهزا و هزل درآمدند و گفتند : با وجود آنكه اعمام كرام كه به سنّ و مرتبت مقدّم و امامند ، و اقدام به امثال اين امور سزاوار پيران و اكابر است ، كسى كه مندرج در جملهء صغار و فرزندان باشد لاف مصاف‌زدن او را از باب گزاف است ، بايد كه به مضمون فرمودهء كبّر الكبراء عمل نمائى ، و من بعد در اين انديشه بر خاطر نگشائى ، تا آن زمان كه بخت خفته بيدار گردد ، و دولت برگشته يار شود ، و ما را عزم توجه بدان ديار مصمّم گردد ، لاشك در آن زمان ترا با خود رفيق سازيم ، و به‌اتفاق به انديشهء كار دشمنان پردازيم .\r\nحضرت عبيد اللّه خان چون از استعانت اعمام و اخوان مأيوس گشت و امر او در رجاء مدد از ايشان به تعنيف و تخويف معكوس شد ، قطع طمع از اعانت مخلوق كرده ، روى اميد به جانب لطف خالق بيچون كرد ، و فرمودهء  وَ ما تَوْفِيقِي إِلَّا بِاللَّهِ عَلَيْهِ تَوَكَّلْتُ وَ إِلَيْهِ أُنِيبُ  « 1 » را نصب العين ديدهء توكل خود ساخت ، و خاطر را از استعانت به غير حىّ لا يموت بازپرداخت ، و معاودت به بلدهء مطهرهء يسى نمود ؛ و شب بيستم محرم سنهء ثمانى عشرة و تسعمائة در مزار حضرت خواجه قدّس اللّه سرّه العزيز احيا فرموده به صنوف عبادات و تضرعات اشتغال فرمود ، و از راه توبه و عهد و نياز به خشوع درآمده از لطف حضرت واهب الوجود طلب اعانت و نصرت فرمود ، و با حضرت حق سبحانه و تعالى عهد وثيق و ميثاق اكيد فرمود كه اگر خداوند تعالى او را توفيق ظفر بر اين طائفهء طاغيه دهد ، و در عزم جنگ بابر كه فرموده نصرت او را كرامت گردد ، جميع عمر در كلّ امور سلطنت از احكام شرع شريف تجاوز نكند ، و تمامى احكام « 2 » را بر وجه شرع و فتوى اجرا كند .\r\n\r\n\r\n","description":"","footnote":"\r\n( 1 ) سورهء هود : آيهء 88 .\r\n( 2 ) م . امور .\r\n","page_name":" 53 ","page_number":53},
  {"content":"\r\n\r\nو بدين موجب نذر شرعى مؤكّد بايمان فرمود ، و حضرت حق تعالى را بر خود گواه گرفت ، و ارواح انبيا و اوليا و عزيزان را شاهد نذر خود ساخت ، و اين طريق نذر را به ارشاد و هدايت حضرات سادات عظام كه نقاوهء خانواده نبوّت و ولايت بودند دريافت .\r\nو از غرائب واقعات آنكه اين فقير حقير درين تاريخ در بلدهء محفوظهء سمرقند سمير حزن و ملال و اسير ارباب بدعت و ضلال بودم ، نه راه بيرون رفتن بجانبى و نه طريق التيام با يار و مصاحبى ، همه اوقات ديدهء « 1 » انتظار بر شاهراه سلاطين اوزبك دوخته ، و مشاعل غموم در شبهاى تار بر سر راه انتظار برافروخته بودم . همه روز مرغ روح در جوّ هواى اشتياق پرواز داشت كه شايد حمامه‌اى از آن ديار نامه‌اى رساند ، يا غمامه‌اى از صوب تركستان قطرهء رحمتى بر تشنگان بوادى شوق چكاند . همگى سامعه خبرى را جويان ، و باصره در پى اثرى پويان ، و زبان حال در عين ملال اين ترانه گويان بود :\r\n آرزوى نامه‌ات سر ز دلم برزند * باد اگر بگذرد ، مرغ اگر پر زند \r\nدر اين شب كه حضرت خان در مزار با بركات حضرت خواجه « 2 » احيا فرموده ، « 3 » و عرض نياز و تضرع خويش در حضرت بىنياز نموده ، و آن عهود و مواثيق و نذر صادق واثق كرده ، در واقعه ديدم كه مبشّرى خبر رسانيد كه حضرت عبيد اللّه خان به فتح و كامرانى به بلدهء بخارا رسيدند ، و من در خواب قلم برداشتم و اين غزل را به ايشان كتابت كردم . چون از خواب بيدار شدم ، بامداد آن غزل در خاطر داشتم ، به امداد مداد آن را در كاغذى نوشتم و تاريخ واقعه ثبت كردم . و چون آثار آن حكايت در عالم نبود ، و هيچ آفريده را گمان آنكه لشكر اوزبك در اين اوقات بدين ديار آيند ، موجود نى ، آن ورقه را در خفيه به بعضى دوستان جانى نمودم ، و ايشان از آن مسرور شدند و گفتند : پنهان بايد داشت تا حقيقت امر معلوم گردد . بعد از بيست روز از\r\n\r\n\r\n","description":"","footnote":"\r\n( 1 ) م . چشم .\r\n( 2 ) م . خواجه احمد .\r\n( 3 ) م . فرموده بودند .\r\n","page_name":" 54 ","page_number":54},
  {"content":"\r\n\r\nآن تاريخ واقعهء جنگ بابر روى نمود ، و فقير آن غزل را نوشته به خدمت حضرت عبيد اللّه خان روان گردانيدم . و چون آن غزل از غرائب واقعات غيبيه است در اين مقام درج كنيم . غزل كه در واقعه منظوم گشته :\r\n بيا مطرب سرودى گو كه تا دستى برافشانم * كه از فتح بخارا مىرسد اخبار سلطانم \r\n وصال شاه شيبانى ميسر مىشود ديگر * كه باز آمد جوان بر مسند خانى دگر خانم \r\n چه شبها در فراقت روز كردم كو شب و صلى * كه كام عيش بخشد از نصيب خويش دورانم\r\nچه سرودى مىنهد ديگر به گلزار بخارا رو * چه گنجى مىرسد ديگر بدين ويرانه ايوانم \r\n زبان حال ارباب بخارا اى امين اين است * به حمد اللّه كه باز آمد عبيد اللّه سلطانم \r\nچون حضرت عبيد اللّه خان از نهر سيحون گذشته به ارقوق معاودت فرمودند ، و عزم توجه به جانب بخارا جزم ساختند ، و اعيان امراى خويش را جمع فرموده با ايشان فرمودند كه اقامت در مقام ذلت و خوارى دلالت بر كمال عجز و بىاعتبارى مىكند ، و حياتى كه در خوارى گذرد مرگ را بر آن ترجيح است . و حالا به واسطهء حوادث دوران ، ملك و اسباب و اموال بتمامى از دست اوزبك بيرون رفته ، و اگر بدين نسق روزگارى مىگذرد ، معلوم نيست كه حيات يكى از ما باقى مىمانده باشد . به هر حال تا قوتى در جان و قدرتى در ابدان هست ، به عزم مقاتلهء اين اعداء دين و دولت كه بر مملكت و اموال ما مستولى شده‌اند حملهء مردانه كنيم ، و خود را در ميان مردم عالم بغيرت و مردى افسانه كنيم . و من عزم جزم كرده‌ام كه متوجه طرف بخارا گردم ، ويكران عزم را در ميدان رزم بتازم ، و بعد قضاء اللّه بنياد اين قوم بىبنياد براندازم . هر كه در اين امر با من موافقت مىنمايد ، و عازم مرافقت مىگردد ، بايد كه دل بر هلاك نهد ، بعد از آن روى\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nبه دشمن بىباك نهد . اول اهل و عيال را وداع كند ، بعد از آن روى به سوى جنگ و نزاع كند . نخست ترك سر بايد گفت ، پس از آن پاى در راه نهادن . و كمر اجتهاد در ميان جان بايد بست ، پس دست به پيكار گشادن . از شما هر كس كه بدين موجب از سر جان برخاسته اجازت است كه همراهى كند ، و الّا در خانه نشيند تا آن زمان كه چارهء كار ما نصرت الهى كند . فى الجمله از گزيدگان و اعيان لشكر اوزبك كه حقوق خدمت گذشته در خانوادهء اين حضرت و حضرت مغفرت پناهى والد ماجد ايشان قدّس اللّه روحه داشتند ، موازى پنج هزار سوار خونخوار كينه گزار كه به نوك سنان جان گداز ، دمار دشمنان برآوردندى ، و از حوافر خيل راهوار ، هنگام حمله زمين را همچو گرد بر هوا بردندى ، كوه نزد حملهء ايشان همچو كاه بر باد فنا رفتى ، و آسمان را از نهيب صدمت ايشان بيم تزلزل بودى ، در خدمت حضرت خان موافقت نموده ، اتفاق كردند كه تا يك تن را جان در بدن باشد ، از مصاف دشمن روگردان نگردند . و تا رگهاى ايشان را حركت باقى باشد پى استيصال دشمن تاركهاى خود را در راه توسن حضرت خان نهند . بدين موجب عهد و ميثاق نموده و از لوح انديشه ارقام خوف و بيم فرموده ، روى در راه نهادند . و حضرت خان بامداد  يُمْدِدْكُمْ رَبُّكُمْ بِخَمْسَةِ آلافٍ مِنَ الْمَلائِكَةِ مُسَوِّمِينَ  « 1 » مستظهر و مستوثق بوده ، در طريق توكل و اعتماد فرمودهء بيچون  قُلْ لَنْ يُصِيبَنا إِلَّا ما كَتَبَ اللَّهُ لَنا هُوَ مَوْلانا وَ عَلَى اللَّهِ فَلْيَتَوَكَّلِ الْمُؤْمِنُونَ  « 2 » را نصب العين ديدهء اعتبار و استظهار خود ساخت ، و از راه چول تورت قوئى « 3 » روانه گشته ، بعد از چند روز به غجدوان رسيدند ، و از باطن اقدس حضرت قطب الاقطاب الكاملين خواجه عبد الخالق غجدوانى قدّس اللّه روحه العزيز استمداد همت فرموده ، و شرف زيارت آن مزار مقدسه دريافته ، عرض نياز و افتقار خود را تازه فرمودند ، و از آنجا به در شهر بخارا آمدند . داروغهء بخارا كه از قبل بابر\r\n\r\n\r\n","description":"","footnote":"\r\n( 1 ) سورهء آل عمران : آيهء 125 .\r\n( 2 ) سورهء توبه : آيهء 51 .\r\n( 3 ) م . قويوق .\r\n","page_name":" 56 ","page_number":56},
  {"content":"\r\n\r\nپادشاه منصوب بود ، به حصار شهر تحصن جست . و چون خبر توجّه رايات همايون عبيد اللّه خان در سمرقند به پادشاه بابر رسيد ، و منهيان اخبار نمودند كه با حضرت عبيد اللّه خان اندك لشكرى همراه است ، و همانا به عزم تاختن به طرف بخارا آمده‌اند ، و گرفتن ايشان آسان است ؛ فى الحال بابر به جمع عساكر امر كرد ، و در اندك روزى موازى هفتاد هزار سوار مكمّل جنگى از سپاه تركمان و جغتاى و مغول و بدخشان اجتماع نمودند ، و بابر به امن خاطر مستظهر به شوكت عساكر از سمرقند بيرون آمد . تصور آن داشت كه چون آوازهء كثرت و شوكت عساكر او به اوزبك مىرسد مجال توقف و اصطبار ايشان از محالات است ، و فى الحال روى به جانب فرار مىآورند . لا جرم به تعجيل تمام روان شد و همچنان غافل و بىسامان مىرفت كه كسى به جانب شكار رود . ندانست كه شير غرّان هرچند تنها باشد ، هزار روباه شكار اوست . و خورشيد هر چند منفرد برآيد ، سپاه انجم فرو ريختهء تيغ پيكار اوست . چون خبر توجه بابر معروض حضرت خان عالى مكان شد ، از خارج بخارا برخاسته به‌طرف تومان خيرآباد بيرون شد « 1 » ، و بر لب گول ملك جنگ را مستعد گشتند . و چون لشكر از خارج بخارا روان گشتند ، داروغهء بخارا تصور كرد كه ايشان فرار نمودند ، به قدغن تمام كتابت به بابر ميرزا نوشت كه اوزبك فرار كردند ، و هرچند زودتر مىبايد آمد « 2 » كه مبادا به راه چول خوارزم بيرون روند ، و خود را ازين ورطه خلاص سازند . اين خبر علاوهء استعجال ميرزا بابر شد ، و به تعجيل تمام روانه گشت ، و در كنار گول ملك از تومان خيرآباد اتفاق ملاقات عسكرين شد . از لشكر بابرى آنچه بجنگ رسيدند پنجاه هزار سوار گزيدهء مسلح مكمّل بودند با اعيان امراى جغتاى و مغول و تركمان . حضرت خان درين وقت با سه هزار اوزبك كه حاضر بودند به استقبال آن لشكر توجه فرمودند . و چون لشكر بابرى قلت ايشان را مشاهده كردند ، به گرد ايشان احاطت نمودند كه مبادا جمعى از ايشان بيرون روند ، و چنان مىپنداشتند كه آن شكارى است كه در\r\n\r\n\r\n","description":"","footnote":"\r\n( 1 ) م . رفتند .\r\n( 2 ) م . و هرچند زودتر مىكنيد بهتر است .\r\n","page_name":" 57 ","page_number":57},
  {"content":"\r\n\r\nحيطهء احاطه و تسخير ايشان درآمده . لشكر اوزبك سه فرقه شدند ، نخست امير شجاع نامدار ، ناسخ داستان شجاعت رستم و اسفنديار ، امير شجاع الدين اوروس ميرزا با هزار سوار جنگى بر قلب لشكر ميرزا بابر حمله كرد ، و اسب بر ايشان افگنده با ايشان آميخته گشت ، و از عقب درآمد و كارزارى كرد كه تا ديدهء مريخ طارم اورنگ بر خونريز مردان كار ناظر گشته ، به مثل آن رزم رزمى آتش آهنگ مشاهده ننموده ، و تا مهر عالم‌افروز گردون برين منظر نيلگون بر جوانمردان معارك قتال جهت تماشا برمىآيد ، ديده بر چنان كارزارى نگشوده .\r\nو آن شير مرد معركهء جدال و هژبر مصاف قتال ، داد مردى و مردانگى داده ، صفوف ايشان را بر يكديگر زد ، و در اثناى دار و گير از اسب جدا شده ، از دست‌ساقى اجل شربت شهادت نوشيد ، و از حلل رضوان الهى خلعت سعادت پوشيد .\r\n بارك اللّه فيك مير اوروس * زده در كشور شجاعت كوس \r\n داد مردى تو در جهان دادى * به جلادت تو ملك بگشادى \r\n اندر اين شوره‌زار چرخ‌فلك * كس ندانست چون تو حق نمك \r\n داده در حال شدت و زحمت * جان خود در ره ولىنعمت \r\nچون فرقهء اول صفوف ايشان را بر يكديگر زدند ، هزار سوار ديگر همچو شعلهء شهاب كه در اوج سماك جهت احتراق شياطين ، آتشين حمله و تيزآهنگ است ، بيك دفعه اسب افكندند ، و بانگ بر يكديگر زده بر قول بابر تاختند ، و به طريق جنگ اوزبك از عقب ايشان درآمده ، آن سرگردانان وادى حيرت را در چرخ درآوردند ، و كارزارى مردانه كرده بسيارى از ايشان را در خاك هلاك انداختند . فاما ميرزا بابر همچنان در قلب لشكر ايستاده از آن هر دو صدمت متزلزل نشد ، تا آنكه از آسمان رفعت و اقبال ماهچهء علم نصرت شعار حضرت عبيد اللّه خان طالع گشت . و اشعهء لمعات رايات آن خورشيد اوج جلال در ظلمات معركه لامع شد . موكب مسعود كواكب جنود آن محمدى سيرت عاقبت محمود محفوف به جيوش  أَ لَنْ يَكْفِيَكُمْ أَنْ يُمِدَّكُمْ رَبُّكُمْ بِثَلاثَةِ آلافٍ مِنَ الْمَلائِكَةِ \r\n\r\n","description":"","footnote":"","page_name":" 58 ","page_number":58},
  {"content":"\r\n\r\n مُنْزَلِينَ  « 1 » روى در معركهء جدال آورد ، فى الحال ظلمات وجود آن ظلمه از پرتو آفتاب رايت آن خورشيد فر متلاشى گشت ، و آن لشكر بىمرّ همچو انجم وقت سحر ، از تباشير صبح اقبال خانى ، روى در انهزام آوردند ، و بابر در عين نحوست و تدابر ، روى ادبار به جانب هزيمت كرد ، و عساكر بىاندازه در صحن آن معركه ، همچو دفتر بىشيرازه پريشان گشتند ، و از هبوب عواصف رياح نكبات ، اوراق وجود آن مديران در آن صحرا منتشر گشت ، و هيچ حرف وجودى نبود كه خامهء تير او را به زخمى نقطه ننهاد  كانَ ذلِكَ فِي الْكِتابِ مَسْطُوراً  « 2 » .\r\n چو اقبال و بخت از كسى سركشد * فلك خط به ديوان او دركشد \r\n اگر جمله عالم شود لشكرش * قضا را نيارند برد از سرش \r\n سمندش شود لنگ در زير پا * بود نيزه كمتر ز چوب عصا \r\n به تيزى اگر تيغ اخگر بود * ز ساطور قصّاب كمتر بود \r\n ز نيكى روز است اقبال و بس * بد روز آخر مبيناد كس \r\nچون بابر ميرزا از آن مصاف به هزيمت بيرون رفت ، شب‌هنگام به بخارا آمد و آن شب در ارك بخارا بود ، و وقت سحر بر شتر جمازّه‌اى سوار شده به استعجال تمام خود را به سمرقند رسانيد و در آنجا يك روز بيش توقف نيارست كردن . كوج و عيال برداشته روى به جانب حصار كرد ؛ الحمد للّه الّذى صدق وعده و نصر عبده و اعزّ جنده و هزم الاحزاب وحده .\r\nو بعد از وقوع اين فتح در سمرقند غزلى صورت نظم يافته بود كه مجمل حكايت آن جنگ و تاريخ واقعه را متضمن است ، در اين مقام مناسب نمود كه آن را ايراد نمايم :\r\nغزل مشتمل بر مجمل حكايت جنگ عبيد خانى با بابر ميرزا\r\n ساقى بيار جامى از خون ديده‌ها پر * تا با تو بازگويم جنگ عبيد و بابر « 3 » \r\n\r\n\r\n","description":"","footnote":"\r\n( 1 ) سورهء آل عمران : آيهء 124 .\r\n( 2 ) سورهء الاسراء : آيهء 58 .\r\n( 3 ) م . احوال جنگ بابر .\r\n","page_name":" 59 ","page_number":59},
  {"content":"\r\n\r\n با يكديگر مصافى دادند بر لب گول * هر دو جوان و پر زور هر دو يل و بهادر \r\n چشم اميد بابر بر لشكر فراوان * آمد عبيد خان را نصرت ز حق فراخور \r\n پنجه هزار جنگى در خيل بابرى بود * كمتر زده يك آن با خان ولى همه در \r\n با حرز قُل هو اللّه آمد عبيد صابر * خوانده به دشمنانش   أَلْهاكُمُ التَّكاثُرُ   \r\n يك حملهء عبيدى برداشت كوه لشكر * تا همچو ريگ صحرا گشتند در تناثر \r\n بابر كه داشت جولان بر توسن جلادت * شد جانب سمرقند تازان به پشت اشتر \r\n فايق عبيد خان شد در خطهء بخارا * « فاق عبيد خان » « 1 » است تاريخ جنگ بابر \r\n آن لشكر پريشان باز از در سمرقند * سوى حصار رفتند پوشيده زير چادر \r\n اقبال داشت بابر تا بود اهل سنت * چون يار رافضى شد افتاد در تدابر \r\n يا رب عبيد خان را پيوسته باد نصرت * گفته ملك امين‌وار يا مستعان فانصر \r\nچون از نصرت واجب الوجود و بركت آن نذور و عهود ، حضرت حق سبحانه و تعالى حضرت عبيد خان را مظفّر و منصور گردانيد ، ديگر روز سايهء اقبال بر سر ( بلدهء ) « 2 » فاخرهء بخارا افكند و آن ويرانه را مجددا منزل گنج امن و عافيت ساخت ، و آن پاكيزه منزل را از قاذورات بدعت و رفض بازپرداخت ، اعلام سنت در بلاد ماوراء النهر ارتفاع يافت ، و رايات بدعت منحوس منكوس گشت . و بعد از چند روز متوجه جانب ( بلدهء ) « 2 » محفوظهء سمرقند گشت ، تا خطبهء اسلام را در آن ديار بر منابر معابد اهل سنت و جماعت نشر فرمايد ، و آثار رفض و بدعت را از صفحات شعاير « 3 » دين بفرسايد .\r\nو چون موكب همايون به سمرقند رسيد ، حضرات سلاطين اوزبك كه خبر اين فتح نامدار و بشارت اين ظفر شادى آثار در تركستان شنيده بودند ، متوجه سمرقند گشتند ، و در مقام تعريف و تحسين و توصيف و آفرين درآمدند و به جلادت و رجوليّت و جرأت و دولت اين حضرت زبان ثنا برگشودند ،\r\n\r\n\r\n","description":"","footnote":"\r\n( 1 ) مساويست با ( 918 )\r\n( 2 ) اضافه از : م .\r\n( 3 ) اصل : شعار .\r\n","page_name":" 60 ","page_number":60},
  {"content":"\r\n\r\nو حضرت عبيد اللّه خان در مقام ادب و احسان درآمده همچو شير غرّان كه به مخالب شجاعت صيد را در قيد تسخير درآورد ، و شكار خود را با اخوان در ميان نهد ، و از فريسهء خود اقران را نصيب دهد ، ملكت « 1 » ماوراء النهر را در ميان اعمام و اقران و اخوان قسمت فرمود ، و تخت سمرقند را به حضرت عمّ عميم الالطاف بزرگوار نامدار مقرر فرمود ، و ديگر نواحى را به اخوان تقسيم كرد ، و خود به وطن مألوف كه خطهء بخاراست در عين سلامت و عافيت معاودت فرمود ، و همگى همت خسروانه و نهمت پادشاهانه را معطوف به صوب وفا به نذر مذكور كرد ، و الحق به قدر علم و امكان مقدرت بدان وفا فرمود . و در عقب آن فتوح متواليه و مغانم كثيرهء متتاليه يوما فيوما از خزاين مواهب فيّاض وجود به آستانهء اقبال وفود « 2 » نمود ، چنانچه تفاصيل آن ان شاء اللّه تعالى در كتابى كه موضوع از جهت تاريخ واقعات و فتوح آن حضرت باشد مذكور و مسطور گردد ، به توفيق اللّه المنّان .\r\nو چون بعد از استقرار در بخارا فرمان همايون به توجه اين فقير حقير از سمرقند به جانب بخارا نفاذ يافت ، و اين فقير با متعلقان از سمرقند به بخارا نقل كردم ، و بعد از تحمّل مشاقّ هجران خونخوار از چشمهء عذب وصل خوشگوار روح و روان را آسايش دادم ، و رخت اقامت در موطن عافيت و سلامت نهادم ، اوقاتى كه به شرف ملازمت آن حضرت مشرّف مىگشتم ، مشاهده مىنمودم كه آن حضرت جهت وفا به نذر ، هر حكم از احكام سلطنت كه پيش مىآيد به شرع و فتوى رجوع مىفرمايند . و چون احكام و مسائل متعلقه به امور سلطان در ابواب فقه منتشر است ، و استحضار آن مسائل ، بلكه علم به مواقع آن مطالب ، آحاد و متعيّنان مفتيان را حاصل نيست ، امر وفا به نذر در حيّز تعويق است و امور ملك و مال در عرضهء فساد و اختلال ، چنان انديشه كردم كه جمع و تحقيق مسائل مفتى بها براين فقير كه در اين خطه ساكنم ، و در صدد تعليم آن حضرت ، فرض\r\n\r\n\r\n","description":"","footnote":"\r\n( 1 ) م . مملكت .\r\n( 2 ) م . وجود .\r\n","page_name":" 61 ","page_number":61},
  {"content":"\r\n\r\nعين است ، جهت فقدان جماعتى كه از عهدهء افاده و افتاء جميع آن ابواب بيرون آيند . بنابراين بعد از تقديم استخاره و استشارهء اصحاب علم ، عزم جزم كردم كه احكام متعلقه به امام و سلطان را در كتابى جمع گردانم ، و آنچه از آن جمله مفتى به « 1 » باشد در مذهبين بيان كنيم . و در هر باب از ابواب احكام و مسائل اولا از مذهب حنفى آنچه مفتى به باشد و از مذهب شافعى آنچه مختار مذهب باشد ايراد نمايم .\r\nچه اگر آن حضرت تقليد مذهب حنفى مىفرمايند ، فبها ، و الّا هرچه راى صواب ايشان در عمل از ديگر مذهب اختيار فرمايند ، آن حكم نافذ و معتبر است .\r\nچنانچه در اصل كتاب اين سخن با دليل آن مذكور شده . و نيز شايد كه سلطانى ديگر كه مقلّد مذهب شافعى باشد ، خواهد كه به وجه شرع در احكام سلطنت عمل نمايد . پس بايد كه سلاطين هر دو مذهب كه امروز در ممالك اسلام شائع و معتبر و متداول آن دو مذهب است از آن فائده يابند . رجاء واثق آن است كه چون سلطانى كه نذر كرده باشد كه هرچه از او صادر شود بر مقتضاى فتواى شريعت باشد ، مضمون اين كتاب « سلوك الملوك » را نيكو تفهّم كند و در ساير احكام به مقتضاى آنچه در او مذكور است عمل نمايد ، از عهدهء وفا به نذر بيرون آيد ، و ما را به حكم فرمودهء اذا مات الانسان انقطع عمله الّا عن ثلاث : صدقة جارية و علم ينتفع به و ولد صالح يدعو له ، بعد از وفات ثوابى غير منقطع حاصل گردد ، ان شاء اللّه تعالى . اكنون بيان تفاصيل ابواب اين كتاب بنمائيم به طريق فهرست ، و بعد از آن وجه حصر مطالب كتاب در آن ابواب بيان كنم ، ان شاء اللّه تعالى و منه التوفيق فى كل باب .\r\n\r\n\r\n","description":"","footnote":"\r\n( 1 ) م . معتبر .\r\n","page_name":" 62 ","page_number":62},
  {"content":"\r\n\r\n\r\nبيان تفاصيل ابواب كتاب « سلوك الملوك » به طريق فهرسه\r\nبدان ايدّك اللّه تعالى كه اين كتاب « سلوك الملوك » مشتمل بر مقدمه و پانجده باب است ، چنانچه درين فهرس معلوم مىگردد :\r\nفهرس ابواب سلوك الملوك مقدمه در معنى امام و سلطان و امير و وزير نزد اهل شرع ، و در او چهار فصل است :\r\nفصل اول در معنى امام و بيان شرايط او و طرق انعقاد امامت .\r\nفصل دوم در معنى سلطان و رزق او .\r\nفصل سيوم در معنى وزير و انقسام او به وزير تفويضى و وزير تنفيذى .\r\nفصل چهارم در معنى امير و انقسام او به امير عامه و امير خاصه و حكم اختلاف امير و وزير .\r\nتتمة المقدمه در بيان مجملات امورى كه واجب است بر امام و سلطان من حيث الامامة و السلطنة .\r\nباب اول در بيان كيفيت حفظ شريعت و معنى اجتهاد و تعيين شيخ الاسلام و نصب مفتيان و شرايط ايشان . و اين باب مشتمل بر هفت فصل است :\r\nفصل اول در معنى شريعت و بيان فرق ميان شريعت و طريقت و حقيقت .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nفصل دوم در بيان وجوب حفظ شريعت بر سلطان .\r\nفصل سيوم در بيان كيفيت حفظ شريعت من حيث العلم و تعيين شيخ الاسلام و معنى صدر و بيان اعمالى كه شيخ الاسلام را در حفظ شريعت بايد نمود و بيان اقسام علوم شرعيّه .\r\nفصل چهارم در معنى اجتهاد و بيان امورى كه چون در كسى جمع گردد او را مجتهد توان گفت ، و شروط مجتهد .\r\nفصل پنجم در بيان معنى مفتى و شرايطى كه مفتى بدان مفتى مىگردد و اطلاق اين اسم بر او صحيح است و كيفيت فراگرفتن سلطان فتوى را و شرايط خبر واحد و معنى ضبط صدر و ضبط كتاب .\r\nفصل ششم در بيان حكم در مجتهدات و آنكه حاكم به مذهب هر مجتهد كه عمل نمايد نافذ است و اگر چه نه آن مجتهد باشد كه تقليد او مىكند .\r\nفصل هفتم در بيان انتقال از مذهبى به مذهبى و تقليد در بابى دون بابى .\r\nباب دوم در بيان نصب قضات در امصار و شروط و آداب قضات و اعمال ايشان من حيث القضاء . و اين باب مشتمل بر هفت فصل است :\r\nفصل اول در بيان معنى قضا در لغت و شرع و تعريف قاضى .\r\nفصل دوم در شرايطى كه چون در كسى جمع شود ، امام يا سلطان او را قاضى تواند ساخت ، و ذكر شروط شهادت كه در قضا لازم است .\r\nفصل سيوم در كيفيت نصب سلطان قاضى را و اصل تشريع قضا در زمان حضرت پيغامبر صلى اللّه عليه و سلم و خلفاى راشدين و اقسام قضات و كيفيت نصب ايشان و بيان آنكه مصر شرط نفاذ قضا نيست ، و جواز نصب دو قاضى .\r\nفصل چهارم در بيان جواز قبول قضا از سلطان جاير ، و ذكر صفاتى كه چون در كسى جمع گردد سزاوار باشد كه سلطان او را نصب كند به قضا ، و بيان آداب قاضى بعد از نصب در مذهبين ، و حكم نصب سلطان باغى و صفات لايقهء قضات و\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nآداب قاضى بعد از نصب و قبول هديه كردن قاضى را ، و حاضر شدن او در دعوت و ضيافت .\r\nفصل پنجم در بيان اعمال قاضى و كيفيت مرافعه كه سلطان چون قضا كند او را بدان عمل بايد كرد تا بر وجه شرع باشد و بيان آن كه اعمال قضات هجده امر است ، و جواز فتوى دادن قاضى و خواندن قاضى خصمان را به صلح ، و بيان طريق قضات ماوراء النهر در مرافعه ، و در بيان حبس مدّعى عليه و اعمال قاضى بعد از حبس غريم و وقت حبس .\r\nفصل ششم در بيان آنچه از قاضى حكم است و آنچه حكم نيست در مذهبين ، و حكم استخلاف قاضى قضات و بيان نصب سلطان قاضى عسكر را و احكام او ، و الفاظ حكم نزد حنفيه و الفاظ حكم نزد شافعيه ، و بيان آن كه حنفى را مىرسد كه شافعى را خليفه سازد و به عكس ، و نصب دو قاضى در يك مصر .\r\nفصل هفتم در بيان عزل كردن سلطان قاضى را و حكم هديهء سلطان و قاضى ، و تحقيق معنى رشوت و احكام آن ، و حكم منافع كه سلطان از رعيت مىيابد ، و حكم آنچه مقرّب سلطان مىستاند جهت مهمّ مردم ، و حكم هديه كه سلطان از بلاد كفّار مىستاند ، و بيان آن كه هديهء پادشاهان در بيت المال بايد نهاد ، و حكم قبول جايزه از سلطان ، و خوردن طعام سلاطين ، و احكام اجرت كتابت سجل ، و حكم اجرت پيادهء قاضى ، و حكم اجرت قسمت .\r\nباب سيوم در بيان نصب كردن سلطان محتسب را ، و معنى احتساب و اركان آن ، و تفاصيل منكرات كه محتسب را منع آن بايد كرد . و اين باب مشتمل بر هفت فصل است :\r\nفصل اول در معنى احتساب و درجات آن ، و تعريف محتسب و شروط او ، و معنى امر معروف و نهى منكر ، و وجوب نصب محتسب بر سلطان و آداب محتسب .\r\nفصل دوم در بيان فرضيت احتساب و كيفيت نصب كردن سلطان محتسب\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nرا ، و حكايت احتساب عمر .\r\nفصل سيوم در بيان محتسب عليه از سلطان و پدر و معلم و قريب ، و احتساب صحابه خلفا را ، و احتساب صحابه امرا را ، و احتساب تابعيان خلفا را ، و احتساب تبع تابعين خلفا را ، و احتساب سلف خلفا را .\r\nفصل چهارم در بيان محتسب عليه از عامهء مردمان ، و كيفيت احتساب هر طائفه و شروط محتسب فيه ، و احتساب در مجتهد فيه در شافعى و حنفى .\r\nفصل پنجم در بيان معروفات معروفه كه محتسب بايد كه بدان امر كند ، و انواع معروفات ، و معروفات متعلقه به امور عامه و معروفات متعلقه به خواص .\r\nفصل ششم در بيان منكرات مألوفه كه بر محتسب نهى آن واجب است ، و منكرات متعلقه به حقوق اللّه ، و منكرات مساجد و منكرات بازارها و منكرات شارعها و منكرات حمام و منكرات ضيافات .\r\nفصل هفتم در بيان عمل كردن محتسب به علم و ظن و امارات « 1 » ، و آنچه متعلق است بدين ، و مراتب نهى منكر ، و منع طبيب نااهل و منع ظلم بربهايم و منع كاهن .\r\nباب چهارم در بيان نصب كردن سلطان داروغه‌ها را ، و تعيين عسسان و نصب واليان مظالم و تعيين حافظان ثغور . و اين باب مشتمل بر چهار فصل است .\r\nفصل اول در بيان نصب كردن سلطان واليان را ، و داروغگان را در ممالك ، و احكام ايشان ، و ذكر امرا كه حضرت پيغامبر صلى اللّه عليه و سلم نصب فرموده ، و امرا كه خلفاء راشدين نصب كرده‌اند ، و اوصاف امير كه سلطان او را نصب كند ، و بيان آن كه حكم حاكم جاير نافذ نيست . و نوشتن كتاب عهد امارت جهت امير ، و حكايت عزل عمر سعد بن ابى وقّاص را جهت شكايت رعيّت .\r\n\r\n\r\n","description":"","footnote":"\r\n( 1 ) اصل : بعلم نظر و امارت .\r\n","page_name":" 66 ","page_number":66},
  {"content":"\r\n\r\nفصل دوم در بيان تعيين عسس و احكام او ، و حكايت عسسى عمر رضى اللّه عنه و اوصاف عسس ، و طريق عسسان در مصر .\r\nفصل سيوم در بيان نصب سلطان والى مظالم را ، و تعريف او و شروط و اوصاف و اعمال او ، و تغليظ امر مظلمه ، و اصل ولايت مظالم ، و بيان پنج صنف كه در مجلس والى مظالم حاضر گردند ، و بيان آن كه اعمال والى مظالم ده است ، و حكم اوقاف عامّه و اوقاف خاصّه ، و بيان آن‌كه فرق ميان قاضى و والى مظالم از ده وجه است ، و كيفيت مرافعه پرسيدن والى مظالم ، و اسباب مقوّيهء دعوى ، و اسباب مضعّفهء دعوى ، و خاتمهء فصل در بيان عمل كردن امير و حاكم با كسى كه متهم گردد به دزدى يا زنا يا قطع طريق .\r\nفصل چهارم در تعيين كردن سلطان حافظان ثغور را در اطراف بلاد اسلام ، و آداب حافظان ثغور در حفظ ثغور .\r\nباب پنجم در بيان صدقات و اصناف آن و كيفيت فراگرفتن آن و قسمت كردن آن به مستحقان و نصب عاشر و بيان سيرت حضرت پيغامبر صلى اللّه عليه و سلم در فراگرفتن زكوات . و اين باب مشتمل بر پنج فصل است :\r\nفصل اول در معنى صدقه و زكات و اقسام آن ، و زكات شتر و زكات گاو و زكات گوسفند و زكات اسب نزد ابو حنيفه ، و زكات زروع و ثمار و زكات پنبه و زعفران و زكات عسل و زكات حنا و وسمه و زكات زر و سيم و زكات معدن و ركاز و زكات تجارت .\r\nفصل دوم در بيان مستحقان زكات و بيان آن كه ايشان هشت صنفند .\r\nفصل سيوم در بيان كيفيت فراگرفتن سلطان زكات را ، و كيفيت وجوب و صرف در مصارف ، و بيان آن‌كه وجوب زكات على الفور است ، و وجوب نيّت در زكات ، و نصب عامل زكات ، و بيان اخذ زكات به اكراه از ممتنع .\r\nفصل چهارم در نصب كردن سلطان عاشر را ، و معنى عاشر در شرع .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nفصل پنجم در بيان سيرت حضرت پيغامبر صلى اللّه عليه و سلّم در فراگرفتن زكوات .\r\nباب ششم در عشر و خراج و بيان اراضى عشريّه و خراجيّه و كيفيت فراگرفتن عشر و خراج و صرف آن به مستحقان و نصب عمّال خراج و ذكر بيوت اموال اربعه . و اين باب مشتمل بر هفت فصل است :\r\nفصل اول در معنى عشر و خراج .\r\nفصل دوم در بيان اراضى عشرى و خراجى ، و معنى خراج مقاسمه و خراج وظيفه و زمين عشرى و خراجى نزد حنفيّه ، و بيان آن‌كه زمين عرب تمامى عشرى است ، و تعريف موات ، و بيان آن‌كه زمينهاى ممالك اسلام كدام عشرى است و كدام خراجى است ، و آب خراجى و آب عشرى ، و حكم آب جيحون .\r\nفصل سيوم در بيان مقدار خراج واجب ، و خراج زعفران ، و مقدار جريب و انواع ذراع ، و معنى قفيز و مقدار آن .\r\nفصل چهارم در بيان كيفيت فراگرفتن سلطان خراج را ، و ذكر آن‌كه خراج بر او واجب مىگردد و آن كه خراج از او ساقط مىشود ، و خراج اشجار و اجارت دادن سلطان زمين را از براى خراج ، و بيع زمين از جهت خراج ، و حكم خراج زمين مستاجر و معار ، و بيان اسباب مسقطهء خراج ، و سقوط خراج به موت صاحب ، و نصب عامل خراج ، و حكم زمين تاك و زمين ساده ، و حكم تعجيل خراج و حبس غله از جهت خراج ، و جمع ميان عشر و خراج به مذهب شافعى .\r\nفصل پنجم در بيان كيفيت صرف عشر و خراج در مصارف شرعيّه و مصرف خراج نزد حنفيه ، و دفتر لشكر كه آن‌را دفتر عطا گويند ، و تسويه در عطاى لشكر ، و تقسيم رزق لشكر ، و جواز ذخيره‌كردن سلطان را .\r\nفصل ششم در بيان آن‌كه سلطان را جايز نيست كه خراج را از رعيّت نستاند ، و بيان اقطاع و استغلال ارض خراجى به اهل او ، و حكم اقطاع تمليكى و\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nاقطاع استغلالى .\r\nفصل هفتم در بيان بيوت اموال اربعهء بيت المال ، و ذكر مجمل احكام آن ، و مصرف خراج و جزيه و مصرف لقطات و تركات ، و بيان آن‌كه امام را جايز است كه از بيت المالى قرض كند و به بيت المالى ديگر صرف نمايد .\r\nباب هفتم در بيان لقطات و تركات كسى كه او را وارثى نباشد ، و احكام كفّارات چون به‌دست سلطان آيد ، و احكام اموال ضايعه و اموال متخلّفه « 1 » از سلاطين ، و بيان ضرايب و نوايب ، و مجمل اموال متصرفهء سلاطين . و اين باب مشتمل بر هفت فصل است :\r\nفصل اول در احكام لقطات و كيفيت صرف او در مصرف ، و بيان مراتب تعريف لقطه ، و مدت تعريف ، و عمل امام و قاضى در لقطه ، و اجارت لقطه .\r\nفصل دوم در احكام تركات من لا وارث له من المسلمين ، و بيان مصارف آن ، و اصل تشريع وراثت اسلام .\r\nفصل سيوم در بيان احكام كفّارات و مصرف آن چون به‌دست سلطان رسد ، و اقسام كفّارات .\r\nفصل چهارم در بيان اموال ضايعه و مجهول المالك ، و اموال بازمانده از پادشاهان سابق ، و معنى اموال ضايعه .\r\nفصل پنجم در بيان ضرائب و نوائب و احكام متعلقه بدان ، و مصرف نوايب و معنى نايبه ، و بيان آن‌كه كفالت به نائبه صحيح است ، و بيان آن‌كه جائز است سلطان را كه مدد لشكر اسلام از رعيّت خواهد وقت ضرورت ، و اقسام ضرائب و نوائب ، و جواز قتل عوّانان وقت فترت ، و بيان آن‌كه سلطان را جايز است كه در بستن بند نهرهاى عامه استمداد از رعيت نمايد .\r\nفصل ششم در بيان مجملات اموال كه در دست سلاطين است ، و مجملات\r\n\r\n\r\n","description":"","footnote":"\r\n( 1 ) م . مختلفه .\r\n","page_name":" 69 ","page_number":69},
  {"content":"\r\n\r\nاحكام و مصارف آن ، و بيان آن‌كه اموالى كه در دست سلطان است دوازده نوع است .\r\nفصل هفتم در بيان آن‌كه اموال سلاطين اين زمان از شبهه خالى نيست ، و ورع ترك قبول عطاى ايشان است ، و بيان آن‌كه مال خراج حلال‌ترين مالهاست علما را .\r\nباب هشتم در بيان احكام حدود و تعزيرات و كيفيت اجراى آن ، و ذكر اقسام آن على التفصيل . و اين باب مشتمل بر هفت فصل است :\r\nفصل اول در معنى حدّ و تعزير و بيان آن‌كه اجراى حد حقّ سلطان است و كسى كه سلطان به دو تفويض كند ، و بيان اقسام حدود مجملا ، و بيان حدود كه حضرت پيغامبر صلى اللّه عليه و سلم اجرا فرموده .\r\nفصل دوم در بيان حدّ زنا و كيفيت اقامت آن ، و تعريف زنا ، و شروط بيّنهء زنا ، و رجوع از شهادت زنا ، و بيان آن‌كه شروط احصان رجم هفت است ، و بيان وطى موجب حد . و بيان شبههء اشتباه و شبههء حكمى ، و بيان آن‌كه بر امام و سلطان حدود اجرا نتوان كرد ، و حكم تقادم عهد در حدود ، و بيان آن‌كه تقادم عهد در حقوق عباد مانع شهادت نيست .\r\nفصل سيوم در احكام حدّ شرب خمر و كيفيت آن و بيان اباحت شير اسپ .\r\nفصل چهارم در احكام حدّ سرقت و كيفيت اقامت آن ، و بيان آن‌كه بر او قطع لازم مىآيد و آن‌كه لازم نمىآيد ، و كيفيت اثبات سرقت .\r\nفصل پنجم در احكام حدّ قطّاع الطريق و شروط قاطع الطريق و طريق ثبوت قطع طريق .\r\nفصل ششم در احكام حدّ قذف ، و معنى قذف در لغت و شرع ، و معنى احصان قذف .\r\nفصل هفتم در تعزير و احكام متعلقه به آن ، و معنى تعزير در لغت و شرع ،\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nو بيان آن‌كه سلطان را جايز است تعزير بالمال .\r\nباب نهم در بيان اقامت سلطان شعاير اسلام را از حج و جمعات و اعياد و بيان انكاح و حفظ ايامى و صغاير كه ايشان را اوليا نباشد . و اين باب مشتمل بر چهار فصل است :\r\nفصل اول در بيان مجمل فروض كفايات كه سلطان را در اقامت آن اهتمام بايد نمود ، و بيان اقسام فروض كفايات .\r\nفصل دوم در بيان اقامت زيارت كعبه به حج و عمره ، و بيان امارت حج صديق اكبر رضى اللّه عنه و حج خلفاى راشدين و سيرت حج حضرت پيغامبر صلى اللّه عليه و سلم ، و اقامت مناسك بتفصيل .\r\nفصل سيوم در بيان اقامت جمعات و اعياد ، و بيان آن‌كه سلطان شرط جمعه است ، و بيان آن‌كه نماز جمعه در عقب متغلّب صحيح است لسلطانه ، و سيرت حضرت پيغامبر صلى اللّه عليه و سلم در اقامت جمعه و سيرت آن حضرت ( ص ) در اقامت عيد .\r\nفصل چهارم در بيان انكاح ايامى و صغيرات و صغار كه ايشان را اولياء خاصه نباشد و سلطان را ولايت ايشان باشد .\r\nباب دهم در قتال بغات و ضمان ولات . و اين باب مشتمل بر سه فصل است :\r\nفصل اول در معنى باغى و احكام متعلقه به دو ، و بيان آن‌كه مقاتله به سلاح بغات نزد احتياج جايز است .\r\nفصل دوم در بيان حكم قتال با بغات .\r\nفصل سيوم در بيان ضمان ولات و احكام ضمان حدّ و مسائل جلّاد و بيان آن‌كه ضمان حد و تعزير پيش حنفى نيست .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nباب يازدهم در جهاد و كيفيت قتال به اهل حرب و فرستادن سرايا . و اين باب مشتمل بر چهار فصل است :\r\nفصل اول در معنى جهاد و دار الحرب و احكام متعلقه بدان ، و بيان آن‌كه بلادى كه حالى در حكم طاقيه سرخان است از بلاد اسلام است ، دار الحرب نيست به اتفاق مذاهب .\r\nفصل دوم در بيان حكم جهاد با كفّار و شروط وجوب جهاد .\r\nفصل سيوم در بيان كيفيت قتال با كفّار و دعوت به اسلام و دعوت به جزيه ، و بيان آن‌كه جايز نيست كه صد مسلمان از دويست كافر بگريزند ، و بيان آن‌كه جايز است خراب كردن بناهاى كافران .\r\nفصل چهارم در بيان سيرت پيغامبر صلى اللّه عليه و سلّم در جهاد با كافران ، و مراتب جهاد و اقسام آن .\r\nباب دوازدهم در غنايم و قسمت آن و تنفيل و اخراج خمس و مستحقان آن ، و احكام استيلاى كفّار . و اين باب مشتمل بر پنج فصل است :\r\nفصل اول در بيان معنى غنيمت ، و فرق ميان او وفىء ، و كيفيت جمع آن .\r\nفصل دوم در بيان كيفيت قسمت غنائم ، و حكم سلب به مذهب شافعى و شروط آن ، و بيان آن‌كه حصهء غنايم بعد از وفات به ورثهء او مىرسد .\r\nفصل سيوم در بيان قسمت خمس غنايم و احكام تنفيل و اعطاء رضخ ، و حكم سلب به مذهب حنفى .\r\nفصل چهارم در بيان احكام استيلاى كفّار بر يكديگر ، و العياذ باللّه بر اموال و ديار مسلمانان .\r\nفصل پنجم در سيرت حضرت پيغامبر صلى اللّه عليه و سلم در قسمت غنايم ، و بيان نهى از خيانت در غنيمت .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nباب سيزدهم در احكام مرتدّان و اسلام ايشان و حكم اموال آن جماعت . و اين باب مشتمل بر چهار فصل است :\r\nفصل اول در بيان معنى ردّت و آنچه مسلمانان به دو مرتد مىگردند ، و انواع ردّت ، و ردّت رافضيان ، و ردّت متصوفهء جاهل .\r\nفصل دوم در بيان كيفيت ثبوت ارتداد ، و احكام مرتدّان بعد از ثبوت ردّت ايشان ، و كيفيت توبهء مرتد و اسلام او .\r\nفصل سيوم در احكام اموال و ازواج مرتدان ، و اقسام تصرفات مرتد ، و حكم ارتداد كودك و اسلام صبى .\r\nفصل چهارم در بيان سيرت ابو بكر صديق رضى اللّه عنه در جهاد با مرتدان ، و حكم اموال مرتدان به مذهب حنفى و شافعى و آن‌كه نزد او اموال ايشان فىء است .\r\nباب چهاردهم در احكام ذميّان و كيفيت عقد ذمّت و احكام جزيه و مقدار آن و كيفيت اخذ . و اين باب مشتمل بر شش فصل است :\r\nفصل اول در معنى ذمّت و جزيه ، و تعريف ذمّى و آن‌كس كه جائز است كه عقد ذمّت بر او كنند ، و مكانى كه جائز است در او عقد ذمّت .\r\nفصل دوم در بيان كيفيت عقد ذمّت و مقدار جزيه .\r\nفصل سيوم در كيفيت فراگرفتن جزيه و خراج بنى تغلب ، و بيان هيأت و صورت ستدن جزيه .\r\nفصل چهارم در بيان مصارف جزيه و عشور تجارات اهل ذمّت و خراج بنى تغلب .\r\nفصل پنجم در بيان آن‌كه آن‌چه مؤاخذ سازند ذمّى را برآن بعد عقد ذمت ، و بيان آن‌كه چه‌چيز بر ذمّى لازم است .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nفصل ششم در بيان حكم معابد يهود و نصارى ، و حكم احداث و هدم آن و ابقاى آن .\r\nباب پانجدهم موادعة با كفّار و كيفيت آن و بيان مدت و احكام مستأمن و كيفيت امان .\r\nو اين باب مشتمل بر سه فصل است :\r\nفصل اول در معنى موادعت و كيفيت آن ، و حكم موادعت با مرتدان .\r\nفصل دوم در بيان احكام مستأمن ، و حكم استيمان مسلم جهت دخول بلاد كفار .\r\nفصل سيوم در احكام امان ، و وجوب هجرت از بلاد كفار نزد قدرت به دار الاسلام ، و اللّه يهدى الى دار السلام .\r\nاين است فهرس ابواب و فصول كتاب « سلوك الملوك » كه در ديباچهء كتاب مذكور شد تا ناظر در او قبل از شروع بر مجمل مقاصد مطلع گردد و استخراج مسائل نزد واقعه بر او آسان باشد . اكنون وجه حصر و ضبط مقاصد كتاب در ضمن ابواب مذكوره بيان نمايم ، و التوفيق من اللّه العليم .\r\nبيان ضبط مقاصد كتاب و وجه حصر او در ابواب بدان ايّدك اللّه تعالى بالتأييدات الرّبانيّه كه اين كتاب موضوع است براى بيان اعمال امام و سلطان من حيث الامامة و السلطنة ، و اين موقوف است اولا بر معرفت امام و سلطان در شرع ، پس لابد باشد از معرفت مفهوم ايشان ، و مقدمهء اين كتاب مفيد آن است .\r\nو چون امامت در شرع عبارت از خلافت حضرت پيغامبر است صلى اللّه عليه و سلم در اقامت شرع و حفظ حوزهء ملت به حيثيتى كه واجب باشد متابعت او بر كافهء مردم ، پس عمل امام ، اقامت شرع و حفظ حوزهء ملت باشد . و مراد از اقامت شرع اجراى احكام اوست در ميان امت اجابت كه مسلمانانند ، و مراد از حفظ\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nحوزه ، ذبّ امت دعوت است از حريم ملت كه كافرانند . و اين هر دو عمل موقوف است بر تعلّم علوم شريعت ، زيرا كه اين اعمال شرع بىعلم بدان ممكن نيست ، پس امام را حفظ علوم شريعت بايد كرد . و باب اول از سلوك الملوك مفيد « 1 » حفظ علوم شريعت است .\r\nو عمل امام در شرع بنابر اتصاف او به وصف امامت يا با مسلمانان است يا با كافران ؛ اگر با مسلمانان است ، يا با مسلمانان عادل است كه در طاعت امامند يا با مسلمانان باغى كه از طاعت او خارجند ؛ و اوّل كه در طاعت امامند ، يا تصرف در نفوس ايشان است يا در اموال ، يا در مجموع معا . اگر تصرف در نفوس ايشان است يا به نصب كسى است كه الزام خصوم كند جهت اداء حقوق ، و آن قاضى است ، و باب دوم مفيد نصب اوست . يا به نصب كسى است كه امر به معروفات كند و نهى از منكرات نمايد ، و آن محتسب است ، و باب سوم مفيد نصب او است . يا به نصب كسى است كه نائب خليفه باشد در اجراى احكام متعلقه به سياسات ، و آن داروغه و اشباه او است ، و باب چهارم مفيد نصب او است . اين است ابواب تصرّف در نفس .\r\nيا تصرّف در اموال است به اخذ حقوق شرع از آن و صرف در مصارفى كه شارع تعيين فرموده ؛ و آن اگر متمحّض « 1 » است در عبادت ، تصرف در او به اخذ زكات است ، و باب پنجم مفيد آن است . و اگر متضمن مؤونت است يا سبب حفظ مقاتلهء اسلام است « 2 » و آن خراج است ، و باب ششم مفيد آن است . يا سبب حفظ غير ايشان است ، از ارباب مصالح شرع « 3 » ، و آن لقطات و تركات و باقى اموال مصالح است ، و باب هفتم مفيد آن است . اين است عمل و تصرف امام در اموال .\r\nو امّا تصرف در مجموع از اموال و نفوس ؛ يا اجراى حدود است كه متضمن حفظ مال و تعذيب نفوس است جهت استصلاح ، و باب هشتم مفيد\r\n\r\n\r\n","description":"","footnote":"\r\n( 1 ) م . متضمن .\r\n( 2 ) م . اضافه دارد : « ازين جهت كه مقاتله‌اند » .\r\n( 3 ) م . اضافه دارد : « و غيرهم » .\r\n","page_name":" 75 ","page_number":75},
  {"content":"\r\n\r\nآن است . يا به امر كردن ايشان است به اقامت شعاير اسلام از حج و جمعه و عيد كه متضمن تكليف ابدان است يا بذل مال ، و باب نهم مفيد آن است . اين است عمل امام با مسلمانان عادل .\r\nيا عمل است و تصرف در مسلمانان بغات ، و باب دهم مفيد آن است . و اما عمل امام در شرع با كافران يا به جنگ است يا به صلح ، اگر به جنگ است يا از جهت تعرّق ايشان است در كفر يا جهت عروض كفر است ، و اوّل يا در نفوس ايشان است يا اموال ايشان ، اگر در نفوس ايشان است آن جهاد است ، و باب يازدهم مفيد آن است . يا در اموال ايشان است و آن غنايم است ، و باب دوازدهم مفيد آن است . يا جهت عروض كفر است ايشان را بعد از اسلام ، و آن مرتدانند از كافران ، و باب سيزدهم مفيد آن است . اين است عمل با كافران به جنگ .\r\nو اما عمل با كافران به صلح ، يا به مصلحت اخذ مالى است از ايشان ، و آن جزيه است ، و آن جماعت ذمّيانند ، و باب چهاردهم مفيد آن است . يا به مصلحتى است غير مال از استيناس با اهل اسلام ، و از سماع قرآن و شيوع تجارت و ديگر مصالح كه راى امام تقاضاى آن كند ، و آن موادعه و امان است ، و باب پانجدهم مفيد آن است .\r\nاين است وجه ضبط مقاصد كتاب در ابواب مذكوره كه جهت سهولت ضبط و حفظ براى طالبان و مفتيان از نواير مطالب اين كتاب سمت ذكر يافت . و چون سلطان اسلام كه بواسطهء فقدان بعضى از شرايط امامت به استيلا بر ملك اسلام مسلط شده خواهد كه سلطنت اسلام و ملك او را به استحقاق حاصل باشد ، به‌همين اعمال كه بر امام لازم است كه عمل نمايد بايد كه عمل كند ، و ما او را در احكام مذكورهء كتاب قرينهء امام ياد كرديم در ابواب . پس اين كتاب در بيان اعمال امام و سلطان باشد ، و التوفيق من اللّه و المدد ، و الآن اوان الشروع فى المقصود و التكلان على اللّه المعبود .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nمقدمهء كتاب سلوك الملوك در معنى امام و سلطان و امير و وزير نزد اهل شرع ، و در او چهار فصل است :\r\n\r\nفصل اول در معنى امام :\r\nبدان ايّدك اللّه تعالى كه مسألهء امامت در اصل از علم فروع فقهيه است زيرا كه نصب امام به مذهب اهل حق بر امّت واجب است شرعا ، پس از جملهء علم فقه باشد ، زيرا كه از جملهء افعال مكلفين است كه بحث از او مىكنند ، من حيث يصح و يفسد و يحلّ و يحرّم « 1 » ، ليكن علماى كلام آن را در علم اصول دين ايراد مىكنند بنابرآن كه خلاف در او بسيار شده ، و مخالفان از اهل بدعت در او انواع رايهاى باطل ايراد كرده‌اند ، و اصوليان كلام او را از جهت بسيارى خلاف كه در او واقع شده ، داخل علم كلام ساخته‌اند و گفته : امامت در شرع عبارت از خلافت حضرت پيغامبر است صلى اللّه عليه و سلم ، در اقامت دين و حفظ حوزهء ملّت به حيثيتى كه واجب باشد متابعت او بر كافهء مردم ، و آن عبارت از ايالت بزرگ است و رياست عظمى بر عامهء مسلمانان تا تدبير مصالح دين و حفظ نوع از تطرّق آفات و فساد مؤمنان بنمايد . و واجب است بر امّت كه نصب امامى كنند در ميان خود تا موجب دفع ضرر مظنون گردد .\r\nامام ابو حفص عمر نسفى رحمه اللّه در كتاب « مجمع العلوم » در باب اصول دين على اعتقاد المهتدين گويد : « لابد است مسلمانان را از امامى كه قائم شود در ميان ايشان به تنفيذ احكام ايشان و اقامت حدودشان و سدّ مداخل كفّار به بلاد اسلام ، و روان‌گردانيدن لشكرها ، و فراگرفتن زكات و صدقهء فريضه و قهر كردن\r\n\r\n\r\n","description":"","footnote":"\r\n( 1 ) م . اضافه دارد : « يجب و لا يجب » .\r\n","page_name":" 77 ","page_number":77},
  {"content":"\r\n\r\nمتغلّبان و دزدان و قاطعان طريق ، و اقامت جمعه‌ها و عيدها و قطع منازعات واقعه ميانهء بندگان و قبول شهادات قايمه بر حقوق و تزويج اطفال خود كه ايشان را اوليا نباشد و قسمت غنيمتها » اين است سخن امام نسفى .\r\nو در كتب اهل كلام گفته‌اند : شرايط امام دوازده چيز است ؛\r\nاول آن كه قريشى باشد ، بنابرآن كه حضرت صلى اللّه عليه و سلم فرموده :\r\nالائمة من قريش .\r\nدوم آن كه مجتهد باشد تا احكام شرع داند .\r\nسيوم آن كه خداوند راى و تدبير باشد تا حفظ حوزه نمايد « 1 » .\r\nچهارم آن كه خداوند كفايت و علم به مصالح مال باشد تا در وجوه اموال تصرف بر وجه لايق كند .\r\nپنجم آن كه شجاع و قويدل باشد ، تا حوزهء اسلام را از كفار و اهل بغى نگاه دارد .\r\nششم آن كه عادل باشد تا جور نكند ، و اهل قبول شهادت و قضا باشد .\r\nهفتم آن كه بالغ باشد تا مقبول التصرف باشد .\r\nهشتم آن كه عاقل باشد تا به قوت عقل تميز ميان امور تواند كرد .\r\nنهم آن كه آزاد باشد زيرا كه عار رقيّت با سلطنت منافات دارد .\r\nدهم آن كه مرد باشد زيرا كه زنان اهل ولايت نيستند .\r\nيازدهم آن كه سميع و بصير باشد ، تا از نقصان اين دو حاسّه از استيفاى پرسش و معرفت احوال رعيّت محروم نماند .\r\nدوازدهم آن كه ناطق باشد تا به احكام تلفظ تواند كرد .\r\nاين است شرايط امام كه در اصول مذكور است . و فقها گفته‌اند اگر كسى كه اين شرايط در او موجود باشد ، يافت نشود ، مثلا هيچ قريشى نيست كه در او اين شرايط باشد و مردم محتاجند به امام ، و به استيلا كسى فراگيرد او سلطان باشد .\r\nامام بغوى رحمه اللّه در كتاب « تهذيب » گفته كه اگر از اولاد اسماعيل\r\n\r\n\r\n","description":"","footnote":"\r\n( 1 ) م . و قيام به امور ملك تواند نمود .\r\n","page_name":" 78 ","page_number":78},
  {"content":"\r\n\r\nكسى نباشد كه در او شرايط موجود باشد ، والى سازند كسى را كه مستجمع شرايط باشد از عجم . و مراد از عجم اينجا مقابل عرب است ، پس ترك داخل عجم باشد . و اگر دو كس يافت شوند ؛ عالمى فاسق و جاهلى عادل ، جاهل عادل اولى است به امامت . و شرط نيست كه امام معصوم باشد ، و نه آن كه قريش هاشمى باشد ، خلاف مر روافض را .\r\nامام ابو حفص نسفى رحمه اللّه در « مجمع العلوم » گويد : « سزاوار آن است كه امام ظاهر باشد نه پوشيده ، چنانچه شيعه گويند كه او مختفى و منتظر است ، و بايد كه از قريش باشد ، و جايز نيست از غير ايشان ، و مخصوص نيست به اولاد هاشم و نه به اولاد على ، و شرط نيست كه امام معصوم باشد و نه آنكه افضل اهل زمان خود باشد . و شرط است كه از اهل ولايت باشد ، و سايس باشد ، يعنى صاحب سياست باشد ، و قادر بر تنفيذ احكام باشد ، و حفظ حدود دار اسلام نمايد ، و انصاف مظلوم از ظالم ستاند . و منعزل نمىگردد امام به فسق » اين است سخن نسفى .\r\nو در علم اصول كلام گفته‌اند به مجرّد آن كه اين اوصاف در كسى جمع شود امام نيست تا آن زمان‌كه او را به امامت نصب كنند ، و اهل حلّ و عقد با او بيعت كنند . و طرق انعقاد امامت چهار است :\r\nاول اجماع مسلمانان بر امامت او و بيعت اهل حلّ و عقد از علما و قضات و رؤسا و ساير وجوه مردم كه حضور ايشان ميسر باشد . و شرط نيست اتفاق اهل حلّ و عقد در ساير بلاد ، بلكه هرگاه كه خبر به اهل بلاد بعيده رسد ، لازم است ايشان را موافقت و متابعت . و متعيّن نيست از براى اعتبار امامت عددى از مردم كه بيعت كنند ، بلكه شرط نيست عدد تا غايتى كه اگر متعلق شود حلّ و عقد به يك كس كه مطاع باشد در ميان مردم ، كافى است كه او بيعت كند تنها از براى انعقاد امامت . و شرط است كه آن جماعت كه بيعت مىكنند به صفات شهود باشند .\r\nو شرط است كه قبول كند آن كسى كه او را امام مىسازند و بيعت او مىكنند آن بيعت را ، و اگر امتناع نمايد از قبول ، او را اجبار نتوان كرد ، مگر آن‌كه متعيّن\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nباشد و جز او كسى نباشد كه مستحق امامت باشد . و جايز نيست نصب دو امام در يك وقت ، زيرا كه حضرت پيغامبر صلى اللّه عليه و سلم فرموده‌اند : اذا بويع للخليفتين فاقتلوا الآخر منهما ؛ يعنى گاهىكه دو خليفه را بيعت كنند ؛ بكشيد آخر از آن دو را . مراد آن كه بيعت او را باطل گردانيد ، و اعتبار نكنيد . و نيز سبب جنگ و فتنه مىگردد . و اگر ميان هردو بعد اقليمى باشد ، هم جايز نيست ، به خلاف دو پيغامبر يا پيغامبران در يك وقت ، زيرا كه از فتنه‌ها معصومند .\r\nو بايد كه نصب كند يك كس كه امام است در بلاد نائبان و واليان از قبل خود ، بلى اگر ميان دو شهر يا دو اقليم بحرى باشد كه مانع وصول مضّرت هريك از ايشان باشد به ديگرى ، جايز است تعدّد . و بيعت ابو بكر صدّيق رضى اللّه عنه به اين طريق منعقد شده كه آن اجماع است .\r\nطريق دوم استخلاف امام سابق كسى را كه شرايط امامت در او جمع شده باشد . و طريق آن است كه عهد كند امام در حيات خود خلافت را از براى ديگرى ، و امامت عمر فاروق رضى اللّه عنه بدين طريق ثابت شده كه حضرت صدّيق در حيات خود او را خليفه ساخت ، و كتاب استخلاف او نوشت ؛ و سر بسته بيرون فرستاد كه بيعت كنند كسى را كه درين كتاب نام او مذكور است ، و جميع اصحاب بيعت كردند ، و حضرت على مرتضى كرم اللّه وجهه فرمود كه :\r\nبايعنا من فى الكتاب و ان كان عمر ، يعنى بيعت كرديم آن كسى را كه در كتاب است ، و اگر چه عمر باشد . و غرض آن‌كه در خلافت هاشمى بودن شرط نيست . و بعد از وفات صدّيق رضى اللّه عنه ديگر اصحاب تجديد بيعت كردند ، با حضرت فاروق رضى اللّه عنه ، و امامت او منعقد شد و طاعت او فريضهء مسلمانان گشت . و شرط است كه امام كسى را خليفه سازد كه شرطهاى امامت در او اجمع و اتم باشد ، پس اگر مفضولى را خليفه سازد جايز نيست مگر آن‌كه به دو مستقيم شود ، و او حفظ حوزه بهتر تواند كرد . و بايد دانست كه مدار در امر امامت حفظ حوزهء اسلام است . چون كسى جامع‌تر باشد حفظ حوزه را او به امامت احقّ است ، و اگر چه ديگر شرايط در ديگران اقوى و اتم باشد . و اگر فرزند خود را يا پدر خود\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nرا امام سازد جايز است ، چون شرايط در ايشان موجود باشد . و امامت بميراث نمىباشد .\r\nسيوم از طرق انعقاد امامت شورى است . و آن‌چنان باشد كه امام امر خلافت را در ميان دو كس نهد ، يا زياده بر آن ، كه ايشان مشاورت كنند هر كه را اختيار كنند امام باشد . و آن همچو استخلاف است ، ليكن در اين صورت مستخلف متعين نيست ، و ايشان مشاورت مىكنند ، و اتفاق بر يك كس مىكنند .\r\nو شرط نيست رضاى غير ايشان و نه اتفاق او ، و جايز نيست كه اتفاق بر كسى كنند در حيات او ، الّا به اذن او ، پس اگر ترسند كه امر بعد از او منتشر گردد ، از او رخصت خواهند . و شرط است در معهود اليه كه خليفه است ، شروط امامت از وقت عهد به سوى او ، تا بغايتى كه اگر صغير باشد يا فاسق نزد عقد ، و بالغ و عدل باشد نزد موت عاهد ، يعنى امام مستخلف ، امام نمىگردد ، مگر آن كه اهل حلّ و عقد با او بيعت كنند . و اگر خليفه عزل نفس خود كند منعزل گردد ، و نقل كند خلافت بدان كه عهد كرده ، و اگر عهد كننده يا خليفه خواهند كه خلافت را نقل به غير كنند ، ايشان را تمكين نكنند . و خلافت امير المؤمنين عثمان رضى اللّه - عنه به شورى ثابت شده ، و آن‌چنان بود كه عمر رضى اللّه عنه بعد از آن‌كه ابو لؤلؤ او را تيغ زد ، امر خلافت را در ميان شش كس نهاد كه عثمان رضى اللّه عنه يكى از ايشان بود ، و بعد از وفات عمر رضى اللّه عنه اصحاب حلّ و عقد از صحابه بر عثمان اتفاق كردند ، و امامت او منعقد شد . و خلافت امير المؤمنين علّى كرم اللّه وجهه همچو خلافت امير المؤمنين ابو بكر صديق رضى اللّه عنه به اجماع اهل حلّ و عقد از صحابه منعقد گشت در مدينه ، و طاعت او بر تمام مسلمانان كه در اطراف بلاد اسلام بودند فريضه شد . جماعتى در شام و عراق بيعت نكردند ، و مخالفت نمودند و آن مخالفان باغيان بودند ، و حق با علّى مرتضى بود به اتفاق تمامى امّت . و بعد از آن‌كه علّى - مرتضى كرم اللّه وجهه شهيد شد ، اهل حلّ و عقد با فرزند او امير المؤمنين - حسن كه مستجمع شرايط امامت بود بيعت كردند ، و طاعت او بر تمامى مسلمانان\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nفرض شد ، و مدت شش ماه خلافت كرد ، و مدت خلافت نبوّت بسر آمد ، بنا بر آن حديث كه حضرت پيغامبر صلى اللّه عليه و سلم فرموده : الخلافة بعدى ثلاثون سنة ثمّ يكون بعد ذلك ملكا عضوضا ، يعنى خلافت بعد از من سىسال باشد و پس از آن باشد خلافت ملكى كه به دندان گزند يكديگر را ، و به شوكت ستانند آن را . و اين پنج را خلفاء راشدين گويند كه خلافت ايشان به اجماع صحابه منعقد شده ، و راه راست شرع و دين در زمان ايشان صراط مستقيم سلوك شد ، و اكثر احكام دين و اجماعات در دور خلافت ايشان مقرر گشت . و اللّه اعلم .\r\nطريق چهارم از اسباب انعقاد پادشاهى و امامت ، استيلا و شوكت است .\r\nعلما گفته‌اند كه چون امام وفات كند ، و شخصى متصدّى امامت گردد بىبيعتى و بىآن‌كه كسى او را خليفه ساخته باشد ، و مردمان را قهر كند به شوكت و لشكر ، امامت او منعقد مىگردد بىبيعتى ، خواه قريشى باشد و خواه نه ، و خواه عرب باشد يا عجم يا ترك ، و خواه مستجمع شرايط باشد و خواه فاسق و جاهل ، و اگرچه آن مستولى بدين فعل عاصى مىگردد . و چون بواسطهء سطوت و استيلا جاى امام گرفته ، او را سلطان گويند ، و امام و خليفه بر او اطلاق توان كرد .\r\nو اللّه اعلم .\r\n\r\nفصل دوم در معنى سلطان :\r\nسلطان در عرف شرع كسى است كه بر مسلمانان مستولى باشد به حكم شوكت و قوت لشكر . و علما گفته‌اند : واجب است طاعت امام و سلطان در هرچه امر و نهى كند ما دام كه مخالف شرع نباشد ، خواه عادل باشد خواه جاير . و واجب است نصيحت او به حسب قدرت ، و جايز است كه گويند او را خليفه و امام و امير المؤمنين و خليفهء رسول اللّه صلى اللّه عليه و سلم ، و جايز نيست كه او را خليفة اللّه گويند .\r\nدر كتاب « صنوان القضا و عنوان الافتا » تأليف امام محمد بن محمد بن اسماعيل الخطيب الاسفورقانى الحنفى آورده كه جايز است امام و سلطان را كه رزق خود را فراگيرد از بيت المال . زيرا كه « ابو بكر صديق رضى اللّه عنه » چون\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nخليفه شد ، فرمود : « قوم من مىدانند كه حرفت تجارت من عاجز نمىآمد از مؤونت اهل و عيال من ، و من به امر مسلمانان مشغول گشتم ، و زود باشد . كه آل ابو بكر بخورند از اين مال . » و در روايتى ديگر آمده كه ابو بكر رضى اللّه عنه فرمود :\r\n« شما مرا مشغول گردانيديد از تجارت خود ، پس از براى من چيزى مقرر گردانيد . » پس صحابه براى او هر روز دو درهم مقرّر كردند . و در بعضى روايات آمده كه سه درهم مقرر كردند . و در بعضى روايات آمده كه ابو بكر و عمر رضى اللّه عنهما كفايت خود را از بيت المال مقرر كردند آنچه ضرورت ايشان باشد . و روايت كرده‌اند كه امير المؤمنين على كرم اللّه وجهه مقدار كفايت خود و اهل و عيال « 1 » از بيت المال فرا مىگرفت ، زيرا كه محبوس از براى حقّ عامّه بود ، و حبس از براى حق عامه از اسباب لزوم نفقه است از بيت المال . اين است ارتزاق خلفا در عهد اول ، و امّا در وقت ما سلطان را مىرسد كه فراگيرد از بيت المال آن چيزى كه شوكت سلطنت او بدان قائم گردد . در كتاب « صنوان الافتاء حنفيه » آورده « 2 » ، كه جايز است امام را كه فراگيرد از بيت المال اسپان فراوان و غلامان و خانهء گشاده « 3 » و آنچه كافى باشد او را از نفقه و كسوت ، و همچنين از براى عيال خود ، و ملازمان خود . و اعتبار مؤونت امام و سلطان در زمان ما همچو اعتبار مؤونت حضرت پيغامبر صلى اللّه عليه و سلم و خلفاء راشدين نيست ، زيرا كه حضرت پيغامبر صلى اللّه عليه و سلم منصور بود برعب ، و اسلام تازه و طرى بود در زمان خلفاء راشدين ، و مردمان از ايشان مىترسيدند از براى بقاء اثر نبوّت در وقت ايشان ، و امروز متغير شده كارها ، و دلها از جاى خود گشته در زمان ما . پس اگر امام تكلفات در خانه و اسباب و اسپان و غلامان نكند ميان مردمان ، و بر سيرت خلفاء راشدين زندگانى در امر معاش كند ، مردمان او را اطاعت نكنند ، و امور مسلمانان معطل شود . اين است سخن او .\r\n\r\n\r\n","description":"","footnote":"\r\n( 1 ) م . و كفايت اهل و عيال .\r\n( 2 ) م . در همان كتاب صنوان الافتاء حنفيه كه مذكور گشت نيز آورده .\r\n( 3 ) م . خانه و حوالى گشاده .\r\n","page_name":" 83 ","page_number":83},
  {"content":"\r\n\r\nو در « انوار شافعيه » گويد : اگر امام يا سلطان فقير باشند پس ايشان را مىرسد كه قدر كفايت خود از بيت المال ستانند . و معتبر كفايت مثل او است از خانه‌ها و جامه‌ها و اولاغان آنچه لائق به حال او باشد . و اگر امام غنى باشد و ابا كند از امامت مگر به عوضى ، او را مىرسد كه قدر اجرت‌مثل خود از بيت المال ستاند . پس ظاهر شد كه به اتفاق مذهبين ، سلطان را مىرسد كه از بيت المال مقدار كفايت خود ستاند ، برحسب آنچه لايق به‌حال او باشد . اين است معنى سلطان و بيان معيشت او در شرع ، و اللّه اعلم .\r\n\r\nفصل سيوم ، در معنى وزير :\r\nدر شرع : وزارت را از « وزر » گرفته‌اند و وزر سنگينى باشد در لغت ، و مناسبت نقل آن‌كه كسى كه متحمّل بار وزارت شده ، كارى سنگين را تحمّل نموده ، و بارى ثقيل بر دوش گرفته .\r\nو وزارت در شريعت عبارت از نيابت سلطنت و خلافت باشد . و كسى كه صاحب ولايت عامه كه امام يا سلطان است او را نائب خود سازد در رتق‌وفتق مهمات و با او در مصالح امور مصلحت انديشد ، او را وزير گويند . و اصل مشروعيت وزارت آن است كه حق تعالى در قرآن مىفرمايد از زبان دعاى موسى صلوات اللّه - عليه :  وَ اجْعَلْ لِي وَزِيراً مِنْ أَهْلِي  « 1 » و در احاديث آمده كه ابو بكر و عمر رضى اللّه عنهما وزيران حضرت پيغامبر بودند صلى اللّه عليه و سلم . امام اقضى القضاة ابو الحسن الماوردى در كتاب « احكام سلطانى » گفته : وزارت دو قسم است ؛ وزارت تفويض و وزارت تنفيذ .\r\nاما وزارت تفويض آن است كه سلطان وزير سازد كسى را كه تدبير امور را مفوّض به رأى او سازد ، و امضاى كارها را به اجتهاد او بازگذارد . و شرط است كه وزير تفويضى را شرايط امام حاصل باشد ، غير شرط قرشيّت ، و بايد كه از اهل كفايت باشد در آن چيزى كه توكيل مىكند به سوى او از حرب و خراج . و شرط است در تفويض كه سلطان لفظى گويد كه مشتمل بر دو شرط باشد ،\r\n\r\n\r\n","description":"","footnote":"\r\n( 1 ) سورهء طه : آيهء 29 .\r\n","page_name":" 84 ","page_number":84},
  {"content":"\r\n\r\nيكى عموم ولايت و يكى نيابت ، و اين بدان حاصل مىشود كه گويد : در گردن تو افكندم آنچه مرا مىرسد كه آن كنم از امور پادشاهى ، بدان كه تو كنى آن را به نيابت از من . يا آنكه گويد : ترا نائب خود ساختم در آنچه مرا مىرسد كه آن كنم .\r\nو چون وزارت وزير تفويضى صحيح گردد ، بايد كه امور را به عرض پادشاه رساند ، و تدبيرات پادشاه را امضا كند . و مر وزير تفويضى را رسد كه تفويض مناصبى كه پادشاه را مىرسد كه تفويض نمايد او كند . و هر تصرف كه او در مملكت به نيابت والى كند منفذ باشد . و امراء بلاد و حكام و قضات و ساير ارباب مناصب را تواند كه نصب كند و عزل نمايد . و هرچيز كه از امام صحيح است از وزير تفويضى صحيح است ، الّا سه چيز : اول عهد امامت به غير ، و استعفاء امت از امامت ، و عزل كسى كه سلطان او را والى ساخته باشد . و وزير را نمىرسد كه وزارت را بعد از خود به ديگرى تفويض كند ، و نه آن كه عزل كند كسى را كه امام او را نصب كرده باشد ، و اللّه اعلم .\r\nقسم دوم از وزارت ، وزارت تنفيذ است . و آن آن است كه نظر در امور مقصور بر رأى امام باشد و تدبير او ، و وزير ميان پادشاه و ميان رعايا و واليان ممالك هم‌چو سفير باشد ، كه پيغام پادشاه بديشان رساند ، و انفاذ كند آنچه پادشاه فرمايد ، و امضا كند آنچه پادشاه حكم كند . و شرط نيست در اين وزير حريّت و علم و اسلام و معرفت به امر حرب ، ليكن شرط است در او امانت و ذكورت و صدق لهجه و قلّت طمع تا رشوت نستاند ، و ذكا و فطنت ، و آن كه اصلاح كند آنچه ميان او و ميان مردم باشد از دشمنى و كينه ، و بايد كه از اهل اهوا « 1 » و بدعت نباشد .\r\nو فرق ميان اين دو وزير از چند وجه است ، و آن آنكه جايز است وزير تفويض را مباشرت حكم و نظر در مظالم ، و مىتواند كه تفويض واليان را بسر خود كند ؛ و متفرد « 2 » شود به كشيدن لشكر و تدبير جنگها و آن كه تصرف كند در\r\n\r\n\r\n","description":"","footnote":"\r\n( 1 ) م . هوا .\r\n( 2 ) م . منفرد .\r\n","page_name":" 85 ","page_number":85},
  {"content":"\r\n\r\nاموال بيت المال به دادن و ستدن . وزير تنفيذ را جايز نيست كه بر سر خود اين كارها كند تا پادشاه نفرمايد . و پادشاه را مىرسد كه دو وزير تنفيذ نصب كند .\r\nامّا وزير تفويض اگر هريك را عموم تصرف دهد در امور مملكت جايز نيست ، و اگر هر دو را شريك سازد در نظر كردن در امور ، و افراد نكند يكى را از آن دو به استقلال ، صحيح باشد . و وزارت اين هنگام در ميان هردو مشترك باشد . و ايشان را رسد كه تنفيذ امور كنند به اتفاق ، و چيزى كه در او اختلاف كنند موقوف باشد به رأى امام . و اگر ايشان را شريك نسازد در نظر كردن در امور ، و افراد كند هر يكى را بدان كه ديگرى را در او نظر نباشد ، مثل آن‌كه يكى را وزارت بلاد مشرق دهد و يكى را وزارت بلاد مغرب ، يا يكى را وزير بر حرب سازد و ديگرى را بر خراج ، صحيح باشد . و اللّه اعلم .\r\n\r\nفصل چهارم ، در معنى امير در شرع :\r\nامير در عرف شرع عبارت از كسى است كه امام يا سلطان او را نصب كند در بلده‌اى از بلاد اسلام به ايالت و حكومت . فقها گويند : چون امير گرداند امام كسى را بر اقليمى يا بر شهرى پس امارت او يا عامّه است يا خاصّه .\r\nامّا امارت عامّه آن است كه تفويض كند به سوى او ولايت بر جميع اهل آن بلاد ، بدان كه بگويد : تفويض كردم به سوى تو فلان ناحيه را كه تو امير باشى بر اهل آن ، و نظر كنى در آنچه متعلق است بدان بلاد . و اين نصب امير ، عزل وزير نيست از تفحّص و مراعات اهل آن بلده . و اگر وزير را بعد از امير نصب كنند ، عزل آن امير نباشد . و امير را رسد كه نظر كند در تدبير لشكرها و ترتيب ايشان در نواحى و تقدير ارزاق ايشان ، اگر امام خود تقدير نفرموده باشد . و او را رسد نظر در احكام و تفويض قضات و حكام و ستدن خراج و قبض صدقات و تفويض عملها به عمّال در آن بلده ، و حمايت حريم مملكت و راندن دشمنان از آن ، و مراعات شرع و دين بىتغييرى و تبديلى ، و اقامت حدود اللّه و حقوق آدميان ، و امامت در جمعه و جماعت ، و خليفه گذاشتن . و وزير تفويض را عزل او نرسد ،\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nاگر امام او را امير گردانيده باشد . و نرسد وزير را كه نقل كند او را از آن بلده به بلده‌اى ديگر . و اگر وزير خود تفويض امارت به او كرده باشد ، پس اگر به فرمودهء امام كرده باشد ، همچنان او را عزل او نرسد . و اگر از پيش خود تفويض كرده باشد يا اطلاق كرده باشد او را ، عزل او مىرسد . و استبدال او به ديگرى مىتواند كرد ، و نقل مىتواند كرد او را به ناحيه‌اى ديگر . و اللّه اعلم .\r\nو اما امارت خاصّه آن است كه امير را بر تدبير لشكر مخصوص سازند ، و سياست رعيت و حمايت بيضهء اسلام و راندن دشمنان از حريم مملكت . چنين امير را نرسد كه تعرّض به قاضيان و حكّام نمايد ، و خراج و صدقات نتواند ستد . و اقامت حدود كه محتاج است به اجتهاد بنابر اختلاف فقها در آن ، يا محتاج باشد به بيّنه از براى انكار خصم ، و اگر محتاج به بيّنه نباشد بنابر ظهور ، يا امرى اجتهادى نباشد ، پس اگر در حقوق اللّه باشد ، همچو حدّ زنا كه جلد است يا رجم ، پس او را حق است به استيفاء آن . و اگر از حقوق آدميان باشد ، همچو قصاص و حدّ قذف ، پس اختيار از آن صاحب حق است ، اگر رفع به امير كند امير را حق باشد در استيفا ، و اگر رفع بر قاضى كند قاضى احق باشد . و اللّه اعلم .\r\n\r\nتتمة المقدمه\r\nدر بيان مجملات امورى كه واجب است بر امام و سلطان من حيث الامامة و السلطنة :\r\nبدان ايّدك اللّه بالتأييدات الرّبانيّه كه تولّى امامت فرض كفايت است ، كه اگر هيچ‌يك از مستجمعان شرايط امامت بدان اقدام ننمايد ، همگنان عاصى شوند . و اگر يك مستحق بدان قيام كند ، عصيان از مسلمانان ساقط شود « 1 » .\r\nو اگر مستجمع شرايط نباشد مگر يك كس ، متعين گردد آن يك شخص ، و بر او فرض عين باشد ، و لازم باشد او را طلب آن كردن ، اگر مردم او را بدان نخوانند .\r\nو چون نصب كنند او را به امامت ، يا به شوكت كه از اسباب انعقاد امامت\r\n\r\n\r\n","description":"","footnote":"\r\n( 1 ) م . از مسلمانان بوجود او ساقط گردد .\r\n","page_name":" 87 ","page_number":87},
  {"content":"\r\n\r\nاست مستولى شود بر بلاد اسلام - و او را سلطان گويند - در عرف فقها بر او ده چيز واجب است ، از آن حيثيت كه امام است يا سلطان .\r\nواجب اول بر امام يا سلطان آن است كه حفظ دين نمايد بر اصول آن‌كه مستقر و معين شده ، و آن‌چيزى كه اجتماع كرده‌اند بر او سلف امّت .\r\nواجب دوم آن كه انفاذ كند احكام خود را در ميان جماعتها كه در منازعت باشند ، و قطع خصومات ايشان كند تا عدالت او عام شود ميان مسلمانان .\r\nواجب سيوم آن كه حمايت بيضهء اسلام كند و دشمنان را از حريم ممالك اسلام براند ، تا مسلمانان را تصرف در معايش و ارزاق آسان گردد ، و در سفرها تردّد به امن توانند نمود .\r\nواجب چهارم آن‌كه اقامت حدود كند تا محارم حضرت حق سبحانه و تعالى محفوظ و محروس ماند .\r\nواجب پنجم آن‌كه محكم گرداند مداخل كفّار را به بلاد اسلام - كه آن را ثغور گويند - و مردمان قوى را بر ممالكى كه مظنّهء دخول كفار باشد نصب كند ، تا آن را نيكو محافظت نمايند .\r\nواجب ششم آن‌كه مجاهده كند با كسى كه معاندت مىنمايد با اسلام بعد از آن‌كه دعوت كند ايشان را تا آن زمان كه تسليم شوند ، يا مصالحت كند با ايشان .\r\nواجب هفتم آن‌كه جمع گرداند مال فىء و صدقات و خمس غنايم را .\r\nواجب هشتم آن كه تقدير كند عطاى مستحق در بيت المال ، بىاسراف و بىتقتير يعنى به اندازه دهد ، زيادت نگرداند و كم ندهد .\r\nواجب نهم آن‌كه طلب كفايت مهمّات ممالك به امينان نمايد و تفويض مهامّ شرعيه مثل وزارت و امارت و قضا و احتساب به مردمان نمايد كه ايشان را ناصح و امين داند .\r\nواجب دهم آن‌كه بنفس خود مباشرت كند اطلاع بر امور را ، و تفحّص احوال همهء طوائف نمايد ، تا منتهض شود از براى سياست ائمه و حراست امّت .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nاين است مجمل واجبات بر امام و تمامى ابواب كتاب تفصيل اين مجملات است ، چنانچه بر ناظر در ابواب كتاب اين معنى واضح خواهد بود . و چون حفظ دين بر اصول مستقّره و آنچه سلف بر آن اجتماع كرده‌اند ، بىعلم و اجتهاد و فتواى مفتيان كه ايشان را استحقاق افتا باشد ميسر نيست ، لاجرم تقديم اين امور كه موقوف عليه اعمال است مناسب نمود ، و التكلان على اللّه المهيمن - المعبود .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nباب اول در بيان كيفيت حفظ شريعت و معنى اجتهاد و تعيين شيخ الاسلام و نصب مفتيان و شرائط ايشان .\r\nو اين باب مشتمل بر هفت فصل است :\r\n\r\nفصل اول در معنى شريعت :\r\nبدان ايدك اللّه تعالى كه شريعت محمد صلى اللّه عليه و سلّم عبارت از طريقه‌اى است كه حق تعالى وضع فرموده از جهت امت حضرت محمد رسول اللّه صلى اللّه عليه و سلّم كه خاتم پيغامبران است كه آن طريقه مشتمل است بر اصول و فروعى كه هركس كه بدان اصول اعتقاد نمايد و بدان فروع عمل كند اهل صراط مستقيم باشد ، و از اصحاب نعيم مقيم گردد .\r\nو او را به‌چند اعتبار چند لقب است . بدان اعتبار كه مردمان او را خاشع و خاضع شده‌اند او را دين گويند ، زيراكه معنى دين خضوع است . و نيز شايد كه او را دين از آن جهت گويند كه مشتمل است بر سياست و تدبير صلاح نفس . و دين به معنى سياست آمده ، چنانچه حضرت پيغامبر صلى اللّه عليه و سلم فرموده :\r\nالكيّس من دان نفسه و عمل لما بعد الموت ، يعنى عاقل كسى است كه سياست كند نفس خود را و عمل نمايد از براى پس مرگ . شايد كه او را دين از آن جهت گويند كه مشتمل بر حكم جزاست ، و مدار شريعت بر جزاست ، در اعمال و در معاد . و دين به معنى جزا بسيار وارد شده ، همچنانكه حق تعالى مىفرمايد :\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n مالِكِ يَوْمِ الدِّينِ  « 1 » يعنى خداوند يوم جزا . و شايد كه جهت آن او را دين گويند كه احكام او تدوين يافته ، و حضرت حق جل و علا اصول و فروع آن‌را در كتاب مجيد وحى فرموده ، و حضرت پيغامبر صلى اللّه عليه و سلم قواعد و اصول آن را تعليم و تلقين امّت فرموده و بدان اعتبار كه خلائق برآن اجتماع نموده‌اند ، و موجب اجتماع و الفت امّت گشته ، آن‌را ملّت گويند . يا بواسطه آن‌كه آن‌را املا كرده‌اند بر مردمان آن‌را ملّت گويند . و به اعتبار آنكه همچو آبشخورى است كه هر طائفه از زلال او نصيب مىيابند ، و علوم و اعمال آن‌را جهت منفعت همچو آب كه از آبشخور بردارند ، كار مىفرمايند ، آن‌را شريعت مىگويند ، و شريعت در لغت آبشخور است . و به اعتبار آنكه اظهار كرده‌اند آن‌را بر مردمان ، شرع مىخوانند ، زيرا كه شرع در لغت اظهار است . اين است حقيقت طريقت شريعت . و بعضى احكام اصول و فروع و آنچه تمامى مردمان بدان مأموراند ، از احكام دين ، آن‌را شريعت گويند . و خواصّ آداب و عزايم كه مخصوصان آن‌را كار مىفرمايند به طريقت موسوم سازند . و نتايج اعمال و دقائق احوال كه بعد از اقدام به آداب و عزايم حاصل شود ، آن‌را به اسم حقيقت مخصوص سازند . و اين مجموع دين و شرع باشد . و در مواقع استعمالات الفاظ گاه باشد كه التباس افتد ، و عوام پندارند كه مگر طريقت و حقيقت وراى شريعت است به معنى اعم ؛ و حال آنكه كسى كه مقابله ميانهء اين اقسام پيدا كند ، شريعت بر بعضى از شرع اطلاق كند ، و هر سه را شريعت گويد به معنى اعم . و التباسات در الفاظ موجب قدح در معانى حقيقى نشود ، نزد كسى كه بر مقاصد مطلع باشد ، و اللّه تعالى اعلم .\r\n\r\nفصل دوم ، در بيان وجوب حفظ شريعت بر پادشاه :\r\nبدان ايّدك اللّه تعالى مراد از حفظ شريعت نسبت با عامهء مردمان آن است كه بر محافظت احكام آن اقدام نمايند ، و به اوامر او خود را مأمور سازند و عمل نمايند و از نواهى آن منتهى گردند و شرع را قدوه و پيشوا دانند . اما در اين باب مراد از حفظ شريعت اهتمام نمودن حاكم و\r\n\r\n\r\n","description":"","footnote":"\r\n( 1 ) سورهء حمد : آيهء 3 .\r\n","page_name":" 91 ","page_number":91},
  {"content":"\r\n\r\nپادشاه است بدانكه قوانين او در ميان امت مرعى و محفوظ باشد ، و در اصول و فروع او به هيچ نوع خلل نيايد ، تا بواسطهء آن محافظت ، پادشاه را توان گفت كه عادل است ، چون نواميس الهى را محفوظ داشته و به رعايت احكام آن چشم ترقب گماشته است . و اين حفظ و رعايت بر پادشاه واجب است و اگر ترك كند آن‌را ، عاصى و آثم گردد . و بيان اين سخن آنكه آدمى مدنى الطبع است ، يعنى در تعيّش خود محتاج است به اجتماع بنى نوع كه ايشان متعاون و متشارك باشند ، و چون قوت شهوى و غضبى داعى به جور و اختلافند ، لابد است از عادلى كه رفع جور نمايد . و عادل كسى است كه مناسبت و مساوات پيدا كند ميان چيزهاى نامتناسب ، و عدل كسى را ميسر شود كه بر طبيعت وسط واقف باشد . و تعيين كنندهء وسط شريعت الهى است . پس واضع عدالت شرع باشد . و در اجراى احكام شرع و حفظ قوانين كلّيهء او كه موجب بقاى نوع است احتياج به شخصى افتد كه به تأييد الهى ممتاز باشد ، و به تدبير و شوكت و استيلا موصوف باشد ، تا نفوس او را طاعت كنند و او قوانين شرع را محافظت كند ، و آن شخص پادشاه باشد . و در هر روزگار و قرنى به صاحب شريعت احتياج باشد زيراكه يك وضع كلى كه صاحب شريعت آن‌را به وحى الهى مقرر گرداند اهل ادوار بسيار را كفايت كند . اما در هر روزگارى عالم را مدبّرى بايد ، چه اگر تدبير منقطع شود ، نظام مرتفع گردد و بقاى نوع بر وجه اكمل حاصل نگردد . پس مدبّر عالم كه پادشاه است ، لا بد باشد او را از حفظ شريعت و مردمان را به اقامت مراسم آن تكليف كردن ، و او را به حكم مجتهدان ، ولايت تصرف در جزويات مستنبطه از كتاب و سنت باشد برحسب مصلحت هروقت و روزگارى .\r\nو از اينجا مستفاد گشت كه اگر پادشاه حفظ شريعت نكند در نظام نوع انسان خلل پيدا شود ، و آن خلل نه بواسطهء آن باشد كه شريعت الهى به حفظ نوع وفا نمىكند بلكه بواسطهء تقصير پادشاه باشد كه حفظ شريعت ننموده . پس خداى تعالى پادشاه را در ترك حفظ شريعت به گناه تمامى آدميان مؤاخذت فرمايد ، زيراكه اگر او به حفظ شريعت اقدام نمودى ، در نوع انسان عدالت قائم\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nشدى ، و اقامت شريعت همه را بر صراط مستقيم قائم گردانيدى . و بدين معنى اشارت فرموده حضرت پيغامبر صلى اللّه عليه و سلم در كتابتى كه به كسرى و قيصر نوشته ، چه در آنجا نوشته كه به اسلام درآييد و اگر نه گناه تمامى رعيت در گردن شماست . پس اگر پادشاه در حفظ شريعت تقصير نمايد ، در قيامت حامل گناهان تمامى رعيت باشد ، بىآنكه از گناهان رعيت چيزى كم شود . پس هيچ امر پادشاه را ضرورت‌تر از حفظ شريعت نباشد ، زيرا كه در ترك ، كمال اثر و عصيان او را لازم مىآيد و اللّه اعلم .\r\n\r\nفصل سيوم ، در بيان كيفيت حفظ شريعت من حيث العلم و تعيين شيخ الاسلام :\r\nچون شرع عبارت از علم و عمل است ، پادشاه را گزير نباشد در حفظ شريعت از اقدام به امورى كه علم شرع بدان محفوظ ماند و التزام اعمالى كه عمل شريعت بدان محفوظ ماند .\r\nاما محافظت امورى كه علم شرع بدان محفوظ ماند ؛ اول آن است كه در ممالك خود احتياط نمايد و بعد از تفحص و تفتيش تمام ، شخصى را كه اعلم علماى ممالك پادشاه باشد در علوم شريعت پيدا كند ، و در تحقيق آن كه او اعلم علما است در علوم شرعيّه او را تأمّلى و اختبارى تمام بايد .\r\nو در اين زمان تحقيق چنين عالم در غايت صعوبت باشد ، زيرا كه اكثر علما در اين زمانه فلسفى طبيعت شده‌اند ، و بواسطهء كثرت تتبّع علوم فلاسفه قوّتى در بحث پيدا كرده ، و اگر كسى در علوم شرعيّه تعمّقى تمام كرده و اصول و فروع آن را دانسته و استحضار نموده ، گاه هست كه در علوم فلسفى او را مهارتى نيست ، و در بحث و اتقان سخن و آرايش آن ، قوّت مجادله با متفلسفان ندارد ، و چون پادشاه در صدد تحقيق اعلم درآمد ، متفلسفان بواسطهء حبّ تعيّن ، خود را در پيش افكندند و در بحث خودنمائى بجا آوردند و بر پادشاه و جماعت مميّزان حق را پوشانيدند ، و خود را دانشمند فرا نمودند . و حال آن‌كه منفعت علم ايشان كه اهل تفلسفند اصلا به مسلمانان نمىرسد ، بلكه اسلام را ضرر مىرساند .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nفى الجمله طريق تحقيق اين است كه پادشاه ملاحظه فرمايد كه از دانشمندان مشهور مملكت او كيست كه به مزيد اتقان در علوم شرعيّه شهرت دارد ، و طلبهء علم او را به اتقان آن مسلم مىدارند ، و استفادهء آن علوم از او مىكنند ، و اكثر اوقات او به مطالعه و مدارسه و مذاكرهء آن علوم صرف مىشود ، و كسى در احاطهء او به اطراف علوم شرعيّه سخنى ندارد ؟ و اگر در مملكت او چند كس چنين باشند احتياط نمايد كه از ايشان كدام به ورع مشهورتر و از خيانت و طمع دورتراند ، او را اختيار كند ؛ و اگر چه در علم كمتر از خائن طامع باشد . و اگر چند كس به وصف امانت و ورع مشهور باشند از ايشان كسى اختيار كند كه او را خبرت به امور عرف زياده باشد ، و به مزيد كياست و رشد در مهمات اختصاص زياده داشته باشد . و اگر درين صفات هم برابر باشند كسى كه او را جرأت و جلادت و شفقت و ديندارى بيشتر باشد ، و به مصالح و مفاسد امور خبيرتر باشد ، و چنين شخصى اگرچه ناياب است و وجود او حكم وجود عنقا و كيميا دارد ، چون بيابد مدار امور اسلام را به رأى او منوط سازد .\r\nو امير المؤمنين عمر بن الخطّاب رضى اللّه عنه چون متصدّى امر خلافت شد ، فرمود كه اين كار را در گردن من انداختند ، و من خود را درين امر بىمشاورت و مصلحت علما مستقل نمىدانم . و امير المؤمنين علّى را رضى اللّه عنه جهت اعانت در انفاذ احكام اجتهادى تعيين فرمود . و او در آن عصر از جملهء اعلم علماى صحابه بود ، و هيچ امر بىمشاورت او نكردى .\r\nپس واجب باشد پادشاه را كه بر مسند امامت متمكّن شده كه اختيار سيرت خلفاء راشدين كند و مناط امور را به رأى اعلم علما مفوّض دارد . و چنين شخص را كه پادشاه ، امور اسلام و شريعت در گردن او اندازد ، در عبارت محدثان « 1 » و اهل اين اعصار قريبه شيخ الاسلام گويند ، زيرا كه او بواسطهء اعلميّت ؛ اهل اسلام را شيخ و پيشواست . و بايد كه پادشاه چون اعلم را به منصب شيخ الاسلامى\r\n\r\n\r\n","description":"","footnote":"\r\n( 1 ) م . اضافه دارد : « يعنى نوپديدآمدگان » .\r\n","page_name":" 94 ","page_number":94},
  {"content":"\r\n\r\nمقرر سازد ، او را به مصاحبت و خدمت و ملازمت خود مكلّف ندارد ، كه مصاحبت و ملازمت پادشاهان على الدوام رونق علما ببرد ، و وقت ايشان را پريشان سازد .\r\nو وعيد بسيار در احاديث وارد شده از براى علما كه مصاحب پادشاهان باشند .\r\nاما بايد كه جماعتى از ارباب علم هم در ملازمت پادشاهان باشند كه از مراتب علما او را خبردار گردانند ، و به مثابت وسايط باشند ميان اهل علم و شرع و پادشاه ، و ايشان را « صدور » گويند . و در صحيح بخارى روايت كنند كه قرّا كه آن روز اهل علم ايشان بوده‌اند ، اصحاب مجلس عمر بن الخطاب بودند و واسطهء ميان مردم و خليفه مىشدند ، و مهمّات مردم را عرض مىكردند ، و امروز چنين كس را « صدر » گويند ، و وجود او ضرورى است ، زيرا كه لابد است كه پادشاه ارباب استحقاقات مناصب شرعيّه و اصحاب ارتزاقات را بشناسد ، و اگر صدر نباشد آن شناختن دشوار ميسر مىگردد . و « صدر » فى الحقيقه « نقيب » علماست ، و واسطهء اثر منافع پادشاهان به علما و خدّام شريعت .\r\nو بايد كه پادشاه شيخ الاسلام مذكور را تعظيم تمام نمايد ، و در وظايف تكريم او دقيقه‌اى نامرعى ندارد . او را بعد از آزمودن بر جميع امور شرع امين مطلق داند ، و هر مصلحت از مصالح اسلام كه بر پادشاه عرض كند ، در امضاى آن اصلا توقف ننمايد ، و جميع عساكر و اركان دولت و متصدّيان مهمّات مملكت را به امضاى رأى شيخ الاسلام مأمور و مكلّف دارد ، و اگر در امضاى رأى شيخ الاسلام از اركان دولت خلافى ظاهر شود ، بدان مؤاخذت بليغ نمايد ، و سياست تمام كند ، و اهمال در اين سياست اصلا تجويز نكند تا وقع و شوكت شيخ الاسلام در دلها تمام شود . و بايد كه معيشت شيخ الاسلام از جهتى مقرر گرداند كه بىتكلّف و زحمت و حمل مشقت و مؤونت صرف وقت در كسب به دو و اصل شود ، و از محلّى بايد كه تعيين كند كه شيخ الاسلام را مراجعت به عمّال ديوان و وزرا نبايد كرد ، بلكه بايد كه در امور مالى و اكتساب جاهى شيخ الاسلام را اصلا مظنّهء مراجعت به اركان دولت و وزرا نباشد . زيرا كه احتياج علما موجب مداهنت ايشان مىگردد ، و چون\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nاحتياج منقطع شد ، از مداهنت فراغت حاصل آيد . چون چنين عالم متدين رشيد بىطمع از جانب پادشاه در امور حفظ علم شريعت متمكّن شد و پادشاه صلاح حفظ علوم شريعت به دو رجوع كرد ، و از عهدهء آن بيرون آمد ما دام كه از صلاح چنين مرد بيرون نرود در امور متعلقه به منصب او و آنچه ما يحتاج حفظ علوم شريعت باشد ، برحسب اشارت او مرتّب سازد .\r\n چو عالم ز شه صاحب اكرام شد * ميان كسان شيخ الاسلام شد \r\n علوم شريعت مهيا شود * چو شيخى در اسلام پيدا شود \r\n در اسلام شيخى چنين شهره است * نه شيخى كز اسلام بىبهره است \r\nبيان اعمالى كه شيخ الاسلام را در حفظ علوم شريعت بايد نمود : چون تكفّل حفظ علوم شريعت از پادشاه به شيخ الاسلام راجع شود ، و او در آن مسند تمكّن يابد ، بايد كه تفحّص حال علماى مملكت نمايد ، و مراتب علم و ذهن و طريق تعليم و قوّت اجتهاد و افتا و تدريس ايشان را اختبار تمام كند ، و احتياط نمايد كه هركس از ايشان مناسبت به كدام علم از علوم شرعيّه دارند ، و تعليم و تفهيم آن علم بهتر مىتوانند نمود ، هر يك را به تعليم و تفهيم و تدريس آنچه بهتر مىدانند ، و در تعليم آن مهارت بيشتر دارند ، مقرر فرمايد .\r\nديگر اختبار حال طلبهء علم كند ، و هركسى كه او از جملهء طالبان علم باشد اختبار مرتبهء تحصيل او و مناسبت ذهن او با علوم به وجه كامل بنمايد ، و ميل و رغبت ايشان را درين مناسبت مدخلى تمام باشد . پس بعد از اين اختبار ايشان را بر مدرّسان موزّع گرداند . و چنانچه پدر مشفق پيوسته از معلّم فرزند عزيز التماس اهتمام در شأن فرزندان مىكند ، شيخ الاسلام بايد كه از مدرّس نسبت با طلبه كه تعليم ايشان در عهدهء او كرده بنمايد . و هر اندك زمانى به حال هر مدرّس و طلبهء او مراجعت كند ، و معيدان را مقرر سازد كه با طالب علمان اعادت درسها مىنمايند ، و امتحان ايشان زودبزود كند ، تا ايشان در ترقى سعى كنند . و چون امتحان كند ، و در ايشان اثر ترقى فهم كند ، در اعزاز ايشان مبالغت كند . و البته ايشان را به مزيد وظيفه يا انعامى و توفيرى از قبل پادشاه\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nمخصوص سازد ، به مرتبه‌اى كه طالبان علم از آن منافست كنند و در ترقى و يافتن آن منفعت ساعى باشند . و اگر بعد از امتحان قصورى يا وقوفى يابد ، از سبب آن قصور سؤال كند ، و در كشف آن مبالغت نمايد . و اگر سبب ، تقصير مدرّس و معيد بوده باشد در تعليم و اعادت ايشان را ، به ترك تعليم و مساهلت در آن ، مؤاخذهء شديد نمايد ، بلكه به استرداد وظيفه و تعزير و ايذا ممتحن سازد ، تا اهمال در حق طلبه ننمايند . و اگر سبب آن ، تقصير طالب علم بوده باشد ، اولا او را به لطف ارشاد كند ، و بر طلب ترقى تحريض نمايد ؛ و اگر اهمال مكرر شود زجر كند ، و اگر اصرار نمايد از وظيفه اخراج كند . و اگر سبب ، قصور فهم او باشد ، و عدم مناسبت او با آن علم كه در صدد مطالعه و قراءت آن است ، احتياط را تجديد كند كه به كدام علم مناسبت او بيشتر است ، او را بدان مدرّس سپارد كه آن علم را تعليم مىكند .\r\nو نزد علما علوم شرعيّه معلوم است كه كدام است . و على الاجمال علوم شرعيّه سه قسم است :\r\nقسم اول آنكه او را علم شرع گويند ، و آن حديث و تفسير و فقه است .\r\nقسم دوم آنكه آن را علوم شرعيّه گويند بواسطهء آن كه شرع را به دو توقف است ، و آن نسبت با علوم شرع اصول است ، و آن دو علم است : علم اصول كلام و علم اصول فقه و خلاف .\r\nقسم سيوم آنكه تعلّم اين علوم بواسطهء آنكه شريعت عربى است و كتاب و سنت برآن زبان وارد شده ، به دو موقوف است ، و او به مثابهء آلت است . و آن علوم عربيّهء أدبيّه است همچو نحو و صرف و اشتقاق و معانى و بيان و بديع و آنچه ازين باب باشد .\r\nو امّا آنچه وراى اين سه قسم است از علوم فلاسفه است . و از آن جمله طبّ و اندكى از حساب و منطق محتاج اليه است . امّا طبّ جهت صحت ابدان ، بنابرآن كه تداوى سنّت است . و امّا حساب بواسطهء احتياج بعضى ابواب فقه به جبر و مقابله و بعضى اعمال حسابى . و امّا منطق بواسطهء آن كه در مباحث نظر و\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nمعرفت صحت و فساد آن به دو احتياج است . و علماى كلام ، منطق را بقدرى كه ضرورى است از جملهء كلام گردانيده‌اند ، تا اعلاى علوم شرعيّه محتاج به علمى ديگر نباشد . پس در منطق بدانچه علماى كلام نوشته‌اند از مختصرات اكتفا بايد نمود ، و تعمّق زيادت در آن از مقدار ضرورى محظور و ناسزاست و منع از آن واجب .\r\nو امّا علم طبّ اشتغال بدان به قدر ضرورت علاج ممنوع نيست . و امّا حساب آنچه از آن ضرورى است علما در ابواب فقه بيان كرده‌اند . پس احتياج به كتب فلاسفه نيست ، و آن مقدار كه بعضى از علما گويند كه جهت ردّ و ابطال از تعلّم آن گزير نيست ، زيرا كه ردّ بدعت فرض على الكفاية است ، و ردّ موقوف است بر تصوّر آن ، در كتب علماى كلام مذكور است .\r\nپس ثابت شد كه اصلا به تعلّم علوم فلاسفه سواى آنچه علماء شريعت آن را داخل علوم خود ساخته‌اند ، اشتغال ضرورى نيست . بنابراين بر شيخ الاسلام واجب باشد كه از تعلّم آن منع كند ، و اصلا نگذارد كه كسى به درس و افادهء آن مشغول گردد كه جميع فسادات كه در اسلام ناشى شده ، منشأ آن اشتهار علوم فلاسفه است .\r\nدر كتاب « خلاصة الفتاوى حنفيّه » گويد : تعلّم علم كلام و نظر در او از جهت مناظره ، وراى قدر حاجت ، منهىّ عنه است . و تعلّم علوم نجوم قدر آنچه به دو مواقيت صلات و قبله بدانند باكى نيست ، و زيادت بر آن حرام است . و تمويه و حيله در مناظره اگر در او مسترشد و متعلم باشد و تكلّم به طريق انصاف كند بىتعنّت ، مكروه نيست . و همچنين اگر گاهى تكلّم كند بىاسترشاد ، ليكن به طريق انصاف باشد مكروه نيست . و همچنين گويد كه از قاضى الامام شنيدم كه او مىگفت كه هركه قصد او در بحث آن باشد كه خواهد كه خصم را خجل گرداند كافر گردد . و صاحب « خلاصه » گويد كه در بعضى مواضع ديدم كه گفته‌اند كافر نگردد و ليكن خوف كفر هست . اين است سخن صاحب « خلاصه » . و از آنجا مستفاد مىگردد كه مناظرات و بحثها كه در مدارس مىكنند اگر غرض ايشان خجل ساختن خصم باشد ، حرام است . و چون تعلّم علم كلام زيادت از قدر حاجت\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nمنهىّ عنه باشد ، علوم فلاسفه به طريق اولى منهى عنه باشد . و بر شيخ الاسلام واجب است كه اگر كسى را داند كه به تعليم و تعلّم علوم فلاسفه مشغول است او را منع كند ، و از وظائف مدارس اسلام و منافع مصالح مسلمين البته او را محروم سازد ، و در ايذا و تحقير او مبالغتى لايق بنمايد ، بحدّى كه او از آن امر منزجر گردد ، و از اشتغال بدان مرتدع شود ، و به علوم شرعيّه ميل كند .\r\nچون قواعد مذكوره در تعليم و تعلّم بجا آورد ، بايد كه از احوال طالب علمان باخبر باشد ، و در هر مدرسه از مدارس ، امامى معيّن گرداند و طالب علمان را به حضور جماعت البته مكلّف سازد ، و راصدان بر ايشان بگمارد كه مراقبت تعطيل و خلوات ايشان كنند . و اگر از يكى ، حاشا ، تفرّس فسقى يا منكرى نمايد ، او را به محتسب سپارد تا زجرى بليغ كند ، و به تشهير و تأديب و قطع وظيفه و تحقير و ايذا البته او را انگشت‌نما سازد ، بلكه بنفى از بلده تعزير كند ، تا ديگران از حال او عبرت گيرند . و چون از ايشان صلاح و عبادت و حضور جماعات و ترك منكرات تفرّس كند ، در تعظيم ايشان مبالغت كند و در وظائف و منافع ايشان افزايد . چون در امر مدارس و طلبه بدين نوع عمل واقع شود ، عنقريب علماء ديندار پيدا شوند ، و طالب علمان از مرتبهء طلب به مرتبهء كمال گرايند ، و استحقاق قضا و افتا و تدريس و اعادت در ايشان پيدا شود . چون اين مراتب پيدا كند حال ايشان را به عرض پادشاه رساند ، تا پادشاه از جملهء ايشان هر كه را استحقاق منصبى باشد در ممالك به دو رجوع كند . و چون در اطراف ممالك مهمّات شرعى را مردم اهل تصدى نمايند ، هر آينه رونق علم شرع پيدا شود ، و چراغ دين افروخته گردد .\r\nو چون پادشاه به تعيين شيخ الاسلام كه اعلم العلما است اقدام نمود ، و او برحسب مذكور عمل كرد ، پادشاه از عهدهء حفظ علوم شريعت بيرون آمد و از عصيان در آن قسم ان شاء اللّه دور شد . بعد از آن او را به حفظ شريعت من حيث - العمل اقدام بايد نمود . و بقيّت اين كتاب تمامى متضمن بيان آن چيزى است كه پادشاه چون در حفظ شريعت من حيث العمل بدان قيام نمايد ، از عهدهء واجب\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nحفظ شريعت بيرون آمده باشد . و چون پادشاه را اقدام به اعمال شريعت بىعلم و اجتهاد يا تقليد مفتى مجتهد ميسر نيست ، در اين مقام لابد است از بيان معنى اجتهاد و ذكر امورى كه چون در شخص جمع گردد او را بدان مجتهد توان گفت و اللّه اعلم .\r\n\r\nفصل چهارم ، در معنى اجتهاد و بيان امورى كه چون در كسى جمع گردند ، او را مجتهد توان گفت :\r\nبدان ايّدك اللّه تعالى كه به اتفاق مذاهب اجتهاد جايز است ، و عمل كردن بدان واجب و در اين مسأله مخالف اهل ظاهراند ، مثل داود ظاهرى و تابعان او كه ايشان برآنند كه اجتهاد جايز نيست و عمل بدان نمىتوان كرد . و علماء حنفيّه گفته‌اند : اجتهاد افتعالى است از جهد ، به نصب جيم ، و آن تعب است و ضعف ، و معنى اجتهاد اتعاب نفس است يا قوهء مفكّره ، يا ضعيف گردانيدن از براى طلب مقصود . و از اينجا گرفته‌اند اجتهاد قاضى و مفتى و متحرّى . و اصل در اجتهاد قول معاذبن جبل است رضى اللّه عنه كه چون حضرت پيغامبر صلى اللّه عليه و سلّم او را قاضى يمن ساخت ، پرسيد از او كه اگر در واقعه‌اى ترا علم به فرمودهء خدا و رسول نباشد چه كنى ؟ معاذ گفت : اجتهد برأيى يعنى اجتهاد كنم به رأى خود ، و آن حضرت صلى اللّه عليه و سلم آن را قبول فرمود ، و مقرر داشت . و اين دليل است بر صحت اجتهاد .\r\nو علماء حنفيّه در تعريف اجتهاد خلاف كرده‌اند . بعضى گفته‌اند : اجتهاد بذل مجهود است در طلب مقصود . و بعضى گويند : بذل وسع و طاقت است در طلب حكم شرعى .\r\nامّا شرايط اجتهاد نزد علماء حنفيّه ؛ در « هدايه » گفته كه در حدّ اجتهاد كلامى است كه دانسته شده از اصول فقه ، و حاصل آن آنكه شرط اجتهاد آن است كه صاحب او صاحب حديثى باشد كه او را معرفتى به فقه باشد ، تا معانى آثار بداند ، يا صاحب فقهى باشد كه او را معرفتى به حديث باشد ، تا مشغول نگردد به قياس ، در جائى كه منصوص عليه باشد ، و بعضى گويند : و شرطى ديگر آن است\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nكه صاحب قريحه‌اى باشد كه بدان قريحه عادات مردم را بداند ، زيرا كه بعضى از احكام هست كه بناء آن بر عرف و عادت است . اين است سخن صاحب « هدايه » .\r\nو در « نهايه » گفته : مراد از اين سخن آن است كه مجتهد دو كس‌اند :\r\nيكى آنكه مشهور به علم حديث باشد ، چنانچه او را صاحب حديث توان گفت ، و علما و ارباب خبرت او را در علم حديث مسلّم دارند ، بنابر مهارت او در اصول و فروع آن ، و مع ذلك او را معرفت به علم فقه باشد ، به حيثيتى كه استنباط احكام فرعيّه از ادلّهء اصوليّهء تفصيليّه تواند كرد . دوم آنكه مشهور به فقه باشد ، چنانچه او را صاحب فقه توان گفت ، و مع ذلك معرفت حديث و اقسام آن داشته باشد . و بعضى گفته‌اند كه به‌همين اكتفا نتوان كرد ، بلكه بايد كه جودت طبع كه عبارت از قريحه است او را باشد كه عرف و عادت داند ، زيرا كه بسيارى از احكام شرع مبنى بر عرف و عادت است ، همچو ايمان كه مدار در آن بر عرف است ، اين است سخن صاحب نهايه .\r\nو در « صنوان الافتاء حنفيّه » گويد : امّا شرط بازگشتن شخص مجتهد ، شيخ الاسلام ركن الدين اللامشى الحنفى رحمه اللّه گفته آن است كه شخصى بداند از كتاب و سنّت آنچه متعلق است به او احكام شرعيه ، نه آنچه متعلق است به او قصّه‌ها و موعظه‌ها . و شرطى ديگر آن كه عالم باشد به معانى خطابات شرع ، و اين به معرفت اقسام كتاب و مصادر و موارد او حاصل مىگردد . و شرطى ديگر آن است كه عالم باشد به وجوه عمل به كتاب و سنّت و قياس . فامّا معرفت فروع مستخرجه به رأيهاى مجتهدان شرط نيست .\r\nو شيخ الاسلام شمس الائمه سرخسى گفته : هرگاه كه « مبسوط » را حفظ كند و مذاهب متقدمان بداند ، او را مىرسد كه اجتهاد كند .\r\nو بعضى گويند كه شرط مجتهد آن است كه انواع حجتهاى شرعيّه و عقليّه كه موجب علم است داند ، و اسباب شرايع از اصول دين و فروع او از عبادات موقّته و غير موقّته و كفّارات و حدود و معاملات و احكامى كه حق اللّه است در منازل خود از فرايض و واجبات و سنن و نوافل و رخصتها و عزيمتها ، و معنى و\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nاحكام الفاظ بقدرى كه متناول گردد او را مسمّيات داند ، مثل عام و خاص و مأوّل و مشترك و ظاهر و نصّ و مفسّر و محكم و حقيقت و مجاز و صريح و كنايت ، و دلالت عرف زبان و دلالت لفظ در نفس خود ، و دلالت متكلم در صفت خود ، و دلالت محل كلام و احكام ثابته به ظاهر نه به قياس ، و ثابت به معنى نصّ ، و ثابت به اشارت نصّ و به دلالت نصّ ، و ثابت به طريق اقتضاى نصّ ، و ثابت به طريق اضمار ، و ثابت به فحواى نصّ ، و ثابت به علت مظنونه ، و ثابت به علّتى كه واجب گرداند او را احتياط ، و ثابت به اضافه به تعليل مبانى او با توفّر معانى او از كفايت و اضمار و حذف و اختصار ، و ثابت به اضافت به بودن معنى او غير معلوم ؛ مانند مجمل و مشترك و متشابه و مأوّل .\r\nو بايد دانست كه هر نوع از آنچه ذكر كرديم از انواع حجتها منقسم است به دو قسم : ظاهر و باطن . و ظاهر را رجحانى نيست از براى ظهور او ، و نيز باطن را رجحانى نيست بواسطهء بطون او ، بلكه رجحان موقوف است بر قدر اثر در مضمون او ؛ مثلا نصّ ، حجّت ظاهره است از رسول ؛ و علّت ، حجّت باطنه كه بدان نمىتوان رسيد مگر به تأمل از عقول ، و علماى ما ظاهر را از حجتها قياس خوانند ، و باطن را استحسان ، پس از آن گاهى به قياس فرا مىگيرند و گاهى به استحسان ، تا معلوم شود كه رجحان به قدر اثر است و قوت معنى . و نيز بايد كه مجتهد موضع اجماع و صورت اجماع و كسى كه اجماع به دو منعقد مىگردد و چيزى كه اجماع به دو منعقد مىگردد ، و مراسم و مراتب او بداند . و فى الجمله شرط است در اجتهاد ، معرفت اصول فقه كه اين امور در او مذكور است .\r\nو قاضى القضات فخر الدين المعروف بقاضى خان در « فتاوى » خود گفته :\r\nكسى را نمىرسد كه اجتهاد كند به خلاف آنچه اتفاق كرده‌اند بر آن اصحاب ما ، و اگرچه مجتهد متقن باشد . زيرا كه ظاهر آن است كه حق با اصحاب ماست ، و از آن تجاوز نمىكند ، و اجتهاد او نمىرسد به اجتهاد اصحاب ما ، و اگر از اصحاب ما در مسأله‌اى روايتى ظاهره نباشد ، و متأخران بر آن اتفاق كرده باشند ، واجب است بر قاضى مجتهد كه عمل كند بدان . و اگر از ايشان روايتى نباشد اگر قاضى\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nيا مفتى به مرتبه‌اى باشند كه اگر سؤال از ايشان كنند ده مسأله را ، در هشت صواب گويد و در دو خطا كند ، او را اجتهاد مىرسد . اين است سخن قاضى خان .\r\nو حاصل كلام در باب اجتهاد نزد حنفيّه آن است كه صاحب « هدايه » گفته كه بايد كه صاحب حديثى عالم به فقه باشد ، يا صاحب فقهى عالم به حديث ، و ذهنى نيك داشته باشد كه استنباط احكام كند ، و عرف و عادات مردم بداند . اين است حد و شروط مجتهد نزد علماء حنفيه .\r\nو اما حد اجتهاد نزد شافعيه ؛ آن بذل مجهود است در استنباط احكام شرعيّه از براى نيل مقصود در آنچه اجتهاد در آن مىكند . و در « انوار شافعيه » گفته :\r\nحاصل نمىشود اهليت اجتهاد الّا بدانكه بداند چند امر را :\r\nاول كتاب اللّه تعالى ، و شرط نيست علم به جميع او بلكه علم بايد بدانچه متعلق است به احكام ، و شرط نيست كه قرآن ياد داشته باشد .\r\nدوم علم به سنّت رسول اللّه صلى اللّه عليه و سلم ، آنچه متعلق است به احكام نه تمام آن . و شرط است كه از كتاب و سنت ، خاص و عام و مطلق و مقيّد و مجمل و مبيّن و ناسخ و منسوخ بداند ، و از سنّت متواتر و آحاد و مرسل و مسند و متصل و منقطع و حال راويان از روى جرح و تعديل بداند .\r\nسيوم بايد كه اقاويل علماء صحابه و آن جماعت كه از پى ايشان آمده‌اند از اجماع و اختلاف بداند .\r\nچهارم بايد كه قياس جلى و خفى بداند ، و تميز ميان صحيح و فاسد از قياس بتواند .\r\nپنجم بايد كه زبان عرب داند از لغت و اعراب ، و شرط نيست تبحّر در اين علوم ، بلكه كافى است معرفت مجملات از آن .\r\nو حاجت نيست در اجتهاد كه تتبع احاديث همه بنمايد ، بلكه كافى است كه او را اصلى مصحّح باشد به جميع احاديث احكام ، همچو « سنن ابو داود » يا « ترمذى » يا « نسائى » . و شرط نيست ضبط جميع مواضع اجماع و اختلاف ، بلكه كافى است كه در مسأله‌اى كه قضا مىكند يا فتوى مىدهد كه قول او مخالف\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nاجماع نباشد . و اين بدان حاصل مىشود كه بداند كه او موافقت كرده بعضى متقدمان را ، يا غالب شود بر ظنّ او كه اوّليان در او تكلم نكرده‌اند ، بلكه در عصر او متولد شده . و همچنين است معرفت ناسخ و منسوخ . و هر حديثى كه اجماع كرده‌اند سلف بر قبول او ، يا اهليت راويان او متواتر باشد ، حاجت نيست كه بحث كنند از عدالت راويان او ، و آنچه غير اين باشد بحث بايد كرد از عدالت راويان آن .\r\nو بايد دانست كه اجتماع اين امور در مجتهد مطلق شرط است كه در جميع ابواب شرع فتوى دهد ، و اما كسى كه مجتهد باشد در بابى دون بابى ، علم متعلق بدان باب او را كافى است . و از اينجا بيرون آمد كه جايز است كه مجتهد باشد شخصى در بابى از ابواب نه در بابى ديگر . اين است شرايط اجتهاد در مذهبين .\r\nاكنون چون اجماع اهل عصر است كه پادشاهان مجتهد نيستند كه اين شرايط در ايشان موجود باشد ، پس سلطان را حالا عمل به رأى مجتهدان بايد كرد و مقرر از مذاهب ملوك ماوراء النهر عمل به مذهب امام اعظم ابو حنيفه است رحمه اللّه و متداول در ميان كتب ايشان است . پس سلطان را لابد عمل به فتوى بايد كرد زيرا كه او مدعى اجتهاد نيست ، و لا بد است از تقليد و روايت ، پس عمل به فتوى بايد كرد . و درين مقام واجب است بيان كردن معنى مفتى و شرايط كه به وجود آن صحيح است كه شخصى را مفتى گويند ، و كيفيت فراگرفتن سلطان فتوى را از مفتى و آنچه متعلق بدين باب است ، و اللّه اعلم .\r\n\r\nفصل پنجم ، در بيان معنى مفتى و شرايطى كه مفتى به دو مفتى مىگردد ، و اطلاق اين اسم برو صحيح است ، و كيفيت فراگرفتن سلطان فتوى را :\r\nچون شرط اجتهاد در امام يا سلطان موجود باشد او را عمل به اجتهاد خود بايد كرد ، و درين صورت احتياج به فتوى و به استفتا ندارد ، ليكن چنين پادشاه مجتهد در اعصار كم بوده . اما سؤالات امير المومنين عمر بن الخطاب رضى اللّه عنه از علماء صحابه ، طلب موافقت رأى بوده و موافقت علماء صحابه از باب اتفاق رأيهاست . و چون\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nمجتهد نباشد و اختيار مذهب حنفى كرده با آنكه او را عمل به مذاهب اربعه نافذ است ، و چون حكم كند به مذهبى از مذاهب اربعه ، آن حكم نافذ و واجب القبول است - چنانچه در باب عمل به مجتهدات مذكور خواهد شد ان شاء اللّه تعالى - پس لابد باشد او را عمل كردن به قول مقبول الروايه‌اى از فتواى علماى مذاهب ، و او را در عرف شرع مفتى گويند ، و از اينجا معنى مفتى بيرون آمد .\r\nپس مفتى در عرف شرع كسى است كه جواب حادثات بلده را اخبار كند از علوم شرعيهء فرعيه . و اين چنين مفتى اگر مجتهد باشد اخبار از مجتهدات خود مىكند در واقعات . اگر پادشاه مقلد مذهبى باشد و آن مجتهد باز نمايد كه رأى من موافق رأى آن مجتهد است ، مثل امام ابو حنيفه رحمة اللّه عليه ، پادشاه را عمل بدان واجب مىگردد بنابر موافقت در تقليد . و اگر گويد كه حكم من مخالف حكم اوست ، پس حكم او جواز تقليد در مسأله يا بابى دون بابى باشد ، و بعد از اين مذكور گردد ان شاء اللّه تعالى .\r\nچون معنى مفتى مجتهد معلوم شد ، اكنون بيان معنى مفتى مقلد كرده شود كه او كسى است كه روايت كند از كتب معتبره ، حكمى كه او را استنباط مىكند از نقل كتاب معتبر مثل « هدايه » يا « خلاصه » يا « قاضى خان » در فقه حنفى ، و « حاوى » و « منهاج » و « روضه » و « كبير » و « انوار » در فقه شافعى . چنين مفتى را شرايطى است كه در كتب ذكر كرده‌اند ، و على الاجمال شرط است در او اهليت روايت و قوّت عربيت ، بقدرى كه استنباط مقاصد آن كتاب تواند كرد ، و قريحتى مناسب فقه ، كه تفقّه اثر آن است ، تا واقعه را با روايت تطبيق تواند كرد .\r\nاكنون شرايط مفتى را ياد كنيم : در كتاب « خلاصهء حنفيه » گويد : انّ - المفتى ينبغى ان يكون عدلا عالما بالكتاب و السنة يعنى سزاوار آن است كه مفتى عدل باشد و عالم به كتاب و سنت باشد . و در كتاب « قنيه » در رمز « طث » گويد : آنچه ياد كرده‌اند از شرايط مفتى كه جايز نيست مر مفتى را كه فتوى دهد در مسأله‌اى تا آن زمان كه بداند كه ما از كجا گفته‌ايم . يعنى تا دليل مسأله نداند و مأخذ اجتهاد پيش او ظاهر نباشد جايز نيست او را كه فتوى دهد .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nآيا در زمان ما محتاج بدان هست مفتى كه تا دليل نداند فتوى ندهد يا آنكه اكتفا به حفظ مسأله تواند كرد ؟ بعضى گويند : اكتفا به حفظ مسأله تواند كرد گاهى كه نقل از كتب مصححه كند ، و بعضى گويند : حفظ كافى نيست . و بعضى گويند : اين مختلف است برحسب حفّاظ ، يعنى تا آن كس چگونه حفظ كرده باشد . اگر حفظ با درايت و استعمال قريحه است اكتفا به حفظ تواند كرد ؛ و الّانى .\r\nو صاحب « قنيه » از عصام بن يوسف روايت كند كه او گفت كه من در ماتمى بودم ، و در آنجا چهاركس از اصحاب ابو حنيفه رحمة اللّه حاضر بودند :\r\nابو يوسف و زفر و عافيه و كسى ديگر ، - گويند قاسم بن معن بود - و آن چهارنفر اتفاق كردند ، بدان كه حلال نيست كسى را كه فتوى دهد به قول ما ، ما دام كه نداند كه از كجا مىگوئيم .\r\nو در كتاب « قنيه » از قاضى على سغدى رحمه اللّه روايت كرده كه او گفته : در « اصول فقه ابو بكر رازى » آمده كه او گفت چون بيابند از سخن مردى و مذهب او كتابى كه معروف باشد بدانكه تصنيف اوست و نسخه‌هاى او دانند كه متداول شده ، جايز است مر كسى را كه نظر كند در آن كتاب كه بگويد كه فلان چنين گفته و اگر چه سماع نكرده باشد از كسى مانند كتب محمد بن الحسن و « موطّا » مالك و مانند آن از كتب مصنفهء از اصناف علوم ، زيرا كه وجود اين بر اين نسق به منزلهء خبر متواتر است و مثل اين محتاج به اسناد نيست .\r\nو هم در كتاب « قنيه » از روايت ابو نصر آمده كه از او پرسيدند كه پيش ما چهار كتاب واقع شده : كتاب ابراهيم بن رستم و « ادب القاضى » خصّاف و كتاب « مجرّد » و « نوادر » از وجه هشام ، آيا جايز است كه ما فتوى از آن بدهيم ؟\r\nدر جواب گفت كه آنچه صحيح شده از اصحاب ما رحمهم اللّه آن علمى برگزيده است ، كه مرضىّ و مرغوب است ، فاما در فتوى ، من رأى آن نمىكنم كه كسى فتوى دهد به چيزى كه آن را نفهمد و بار مردم بر گردن خود گيرد . پس اگر باشد مسائلى كه مشهور باشد و از اصحاب ما ظاهر شود ، اميدوارم كه اعتماد برآن\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nتوان كرد .\r\nو در « نوازل » گفته كه فتوى در چيزى كه متعلق به قضا باشد بر قول ابو يوسف است رحمه اللّه زيرا كه تجربهء او زياده است .\r\nو در كتاب « هدايه » گويد : آيا فاسق صلاحيت آن دارد كه مفتى باشد يا نى ؟ بعضى گويند : نى ، زيرا كه فتوى از امر دين است ، و خبر فاسق در ديانات مقبول نيست . و بعضى گويند : فاسق صلاحيت فتوى دارد زيرا كه او اجتهاد مىكند ، و در آنجا كوشش خود بجا مىآورد تا اصابت حق كند ، از جهت آن كه مىترسد او را نسبت بخطا كنند ، پس با وجود فسق چون مجتهد باشد رواست . و در « نهايه » گفته اين معنى قبل از اين زمان ما بوده ، اما در زمان ما مفتيان را مبالات نيست ، از آنكه خطا كنند .\r\nقال العبد فضل اللّه بن روز بهان : آنچه منقح شد نزد ما از روايات كتب حنفيّه كه بعضى را ياد كرديم آن است ، كه اكثر علماء حنفيّه برآنند كه مفتى بايد كه مجتهد باشد و اگر مجتهد نباشد و به طريق نقل از كتب مصححه روايت كند ، رجاء آن هست كه عمل به فتواى او توان كرد . و بر اين تقدير چون سلطان از كسى كه نقل از كتب ايشان مىكند در واقعه‌اى طلب فتوى كند ، و آن كس او را اخبار كند ، اين خبر واحد باشد ، و آن كس كه اخبار مىكند راوى باشد .\r\nپس بر اين تقدير بايد كه شرايط روايت در او محقق باشد . و اگر شرايط روايت و نقل در او نباشد ، و او عالم به شرايط روايت نباشد ، سلطان را عمل كردن به قول او جايز نباشد . و ما در اين مقام بيان حقيقت خبر واحد و شرايط آن بنمائيم ، تا اگر در كسى آن شرايط محقق گردد ، و اهليّت روايت و فهم مروىّ او را محقق باشد ، قبول فتواى او توان كرد ؛ و الّا عمل به فتواى او جايز نباشد .\r\nدر كتاب « تحقيق » در اصول فقه حنفيّه گفته : خبر واحد خبرى است كه او را روايت كند يك كس يا زياده ، ما دام كه به مرتبهء تواتر و اشتهار نرسد ؛ و حكم او آن است كه چون شرايط او موجود باشد به دو واجب است عمل كردن . و او موجب يقين نيست بلكه موجب ظنّ است ، و آن مذهب فقهاست ، و اكثر اهل\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nعلم برآن رفته‌اند . و قبول خبر واحد و وجوب عمل به دو متعلق است به هشت شرط كه چهار در نفس خبر است و چهار در مخبر . و اما آنچه متعلق به نفس خبر است :\r\nاول آن كه مخالف كتاب اللّه نباشد .\r\nدوم آن‌كه مخالف سنت مشهوره نباشد .\r\nسيوم آن‌كه در حادثه‌اى نباشد كه بليّه به دو عموم داشته باشد ، زيرا كه عادت مقتضى استفاضه است در امثال اين كه بليّه به دو عام است .\r\nچهارم آن‌كه متروك المحاجة به دو نباشد نزد ظهور اختلاف .\r\nو اما آن چهار صفت كه در مخبر مىبايد :\r\nاول عقل است ، و آن نورى است در باطن كه ادراك مىكنند بدان حقيقت معلومات را همچنانچه ادراك مىكنند به نور حسّى مبصرات را .\r\nدوم عدالت ، و آن عبارت از استقامت است بر طريق حق .\r\nسيوم اسلام ، و آن عبارت از قبول دين حق محمدى است صلى اللّه عليه و - سلم .\r\nچهارم ضبط ، و آن‌چنان است كه شيخ الامام ، فخر الاسلام رحمه اللّه گفته :\r\nسماع كلام است چنانچه سزاوار باشد ، بعد از آن فهم معنى آن ، ديگر حفظ او و بذل مجهود نمودن در حفظ او . اين است شرايط خبر واحد كه اگر يكى از آن محقق نگردد عمل به دو نتوان كرد .\r\nو در اصول حديث آورده‌اند كه شرط قبول خبر واحد و روايت او آن است كه او ضابط باشد . و ضبط دو ضبط است : ضبط صدر و آن آن است كه ثبت كند آنچه بشنود به حيثيتى كه متمكّن باشد از استحضار او هر وقت كه خواهد . و ضبط كتاب و آن آن است كه از كتابى روايت كند كه آن را تصحيح نموده باشد ، و بر صحت او اعتماد داشته باشد بدان وجه كه بر استاد خوانده باشد ، و استاد آن كتاب را به دو « مناوله » كرده باشد و گفته باشد كه از من روايت كند ، و از وقت سماع يا قراءت يا مناوله آن كتاب را حفظ كرده باشد نزد خود تا وقت\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nروايت . و اگر روايت از كتابى كند كه او را در آن سماع يا قراءت يا مناولهء صحيحه بعد از تصحيح آن كتاب نباشد ، روايت از آن كتاب مقبول نيست . و اگر روايت كند جايز نيست عمل به روايت او .\r\nدر كتاب « قنيه » گويد در رمز « بق » كه در اصول فقه آمده كه هرگاه كه محدّث كتاب بدهد و اجازت دهد او را ، آنچه در اوست و او سماع نكرده باشد ، نزد ابو حنيفه آن است كه روايت او جايز نيست . و نزد ابو يوسف آن است كه جايز است . و در رمز « ط » گفته گاهى كه شخص بيابد سماع خود را مكتوب و آن را ياد نداشته باشد ، حلال نيست روايت كند از او نزد ابو حنيفه ، خلاف مر امامين را . پس نزد امام شرط صحت روايت ، حفظ حديث باشد از وقت سماع تا زمان روايت ، و نزد ايشان حفظ شرط نباشد و متصل مىگردد برين عمل و روايت مسائل از كتب فقه هرگاه كه ببيند . اين است سخن صاحب « قنيه »\r\nچون معلوم شد كه مفتى گاهى كه مجتهد نباشد او راوى است ، و شرايط روايت هشت است ، بايد دانست كه پادشاه را چون واقعه‌اى پيش آيد كه او را علم بدان نباشد لابد است كه مراجعت كند به كسى كه او را علم آن مسأله باشد ، و حكم آن واقعه به پادشاه تواند رسانيد . پس معلوم شد كه پادشاه چون مجتهد نباشد لا بدّ است او را از مفتى كه جواب واقعات و احكام به پادشاه رساند ، پس فرض باشد او را كه تعيين كند كسى را جهت افتا . اكنون اگر كسى را يافت كه استحقاق اين كار از او تفرّس مىكند ، اولا او را به حضور علما اختبار نمايد كه شرايط اجتهاد و عدّهء آن او را مهيّاست ، يا نى .\r\nاگر بعد از اختبار ظاهر گردد كه او اهليّت اجتهاد دارد ، و عدالت او ثابت است ، بايد كه او را به افتا تعيين نمايد ، و نزد واقعات به فتواى او رجوع كند ، و بدان عمل نمايد . و چون در ساير اعمال به فتواى مجتهد متورّع عمل كند ، هر آينه از عهدهء اعمال حفظ شريعت بيرون آمده باشد . و اگر بعد از اختبار ظاهر گردد كه اهليت اجتهاد او را نيست ، احتياط نمايد كه اهليت نقل و روايت دارد از كتب مصحّحه در مذهب ، و آن هشت شرط كه در خبر واحد و ناقل آن بيان\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nكرديم در او موجود است يا مفقود ، اگر آن هشت شرط در او موجود است ، و ضبط صدر يا ضبط كتاب ، با تفهّم معانى ، و قريحهء كامله كه بدان قوت تطبيق واقعه با روايت او را حاصل باشد ، پس روايت او را قبول كند ، و بدان عمل نمايد .\r\nو بايد كه آن مفتى راوى در هر واقعه آن نقل را از كتاب مروىّ عنه بخواند ، و كتاب مروىّ عنه بايد كه به « سماع » يا « قراءت » يا « مناوله » به دو رسيده باشد ، و آن كتاب را از وقت « سماع » يا « قراءت » يا « مناوله » تا وقت روايت از خود جدا نگردانيده باشد ، و آن را محفوظ داشته باشد ، تا آن زمان كه روايت كند . و اگر گويد كه در « هدايه » يا « محيط » يا « مبسوط » همچنين گفته ، به مجرد همين قبول روايت او نتوان كرد ، ما دام كه اين كتب را ضبط نكرده بوجهى كه بيان كرديم ، بدانكه « سماع » يا « قراءت » يا « مناولهء » آن از استاد او را حاصل نباشد . زيرا كه شروط روايت در اين صورت حاصل نيست ، و او مجتهد مقبول القول نيست ، و چون نه مجتهد است و نه راوى ، قبول سخن او در امور دينيّه بر وجه حجّت نتوان كرد ، و اللّه اعلم ، مگر آنكه آن مسأله نسبت به آن مذهب از مشهورات يا متواترات باشد كه بر اين تقدير بحث از احوال روات در او شرط نيست .\r\nو در كتاب « صنوان القضاء حنفيّه » آورده كه سزاوار نيست كسى را كه فتوى دهد مردمان را مگر گاهى كه مخصوص باشد به علم و عدالت و امامت و وقوف بر ادلّهء شرع ، مگر آنكه فتوى دهد به چيزى كه شنيده باشد كه بر اين تقدير او حاكى است نه مفتى ، و او به منزلهء راوى است . پس شرط است در او آنچه شرط است در روايت از عقل و ضبط و اسلام و عدالت . اين است شروط مفتى در مذهب حنفى .\r\nو اما شروط مفتى در مذهب شافعى در كتاب « انوار شافعيّه » گفته : شروط مفتى چهار امر است :\r\nاول اسلام ، زيرا كه كافر در امور ديانات امين نيست .\r\nدوم تكليف ، زيرا كه بر طفل و مجنون اعتداد و اعتماد نيست .\r\nسيوم عدالت ، زيرا كه در ديانات سخن فاسق معتبر نيست .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nچهارم تيقّظ و اجتهاد و قوّت ضبط .\r\nو اگر مجتهد عدل نباشد او را لازم است عمل به فتواى خود كردن ، و قبول نكنند فتوى از كسى كه غالب باشد بر او غفلت و سهو ، و قبول نتوان كرد از عامى ، هرگاه كه مسأله يا مسائل به دليل نداند « 1 » . و عالمى كه به مرتبهء اجتهاد نرسيده باشد حكم عامى دارد .\r\nو موت مجتهد او را از آن بيرون نمىبرد كه تقليد او توان كرد ، و سخن او را فرا توان گرفت ، همچنانكه عمل به شهادت شاهد مىكنند از پس مرگ او .\r\nامام رافعى قزوينى رحمه اللّه در كتاب « عزيز » كه او را شرح كبير بر « وجيز » غزالى گويند گفته : و از براى آنكه مردمان امروز همچو متفقانند بر آن كه مجتهدى امروز نيست ، پس اگر ما منع كنيم تقليد گذشتكان ، مردمان را حيران بازگذاريم .\r\nآن كسى كه مذهب مجتهدى بداند و در آن مذهب متبحّر گردد ، ليكن به مرتبهء اجتهاد نرسد ، مىرسد او را كه فتوى دهد به قول آن مجتهد . امام رافعى فرموده اگر مأخذ مسأله آن باشد كه ياد كرديم ، متبحّر و غير او در اين حكم مساويند .\r\nبلكه عامى هرگاه كه آن مسأله را بداند از مذهب آن مجتهد ، و اخبار كند غير خود را ، و آن غير به آن عمل كند بنابر تقليد ميّت واجب آيد كه جايز باشد . و امام نووى شامى « 2 » رحمه اللّه گفته اين سخن ضعيف است يا باطل است ، مگر آن كه فرض كنند در مسائلى كه معلوم باشد قطعا همچو وجوب نيّت در وضو ، و فاتحه در نماز ، و نيّت به شب كردن در روزهء فرض ، كه در اينجا نيكوست و احتمال دارد . اين است سخن نووى .\r\nو جايز نيست مجتهد را تقليد مجتهدى ديگر نه در فتوى و نه در قضا . و لازم است مجتهد را تجديد اجتهاد هرگاه كه حادثه‌اى واقع شود ، و آن گاهى است كه دليل به خاطر او نباشد و اگر دليل به خاطر او باشد حاجت به تجديد اجتهاد نيست .\r\n\r\n\r\n","description":"","footnote":"\r\n( 1 ) اصل : بداند .\r\n( 2 ) م . شافعى .\r\n","page_name":" 111 ","page_number":111},
  {"content":"\r\n\r\nو آن جماعتى كه خود را منسوب به مذهب شافعى يا ابو حنيفه يا مالك يا احمد مىكنند چند صنفند :\r\nاول عوام ، و تقليد ايشان شافعى يا ابو حنيفه را ، متفرع بر تقليد ميّت است .\r\nدوم جماعتى كه به مرتبهء اجتهاد رسيده باشند . و مجتهد تقليد مجتهد نمىتواند كرد ، پس نسبت ايشان به شافعى يا ابو حنيفه از براى آن است كه او جارى مىگردد بر طريقهء ايشان در اجتهاد و استعمال ادلّه و ترتيب بعضى بر بعضى .\r\nسيوم جماعتى كه متوسط باشند ، و ايشان آنانند كه به رتبت اجتهاد نرسيده‌اند ليكن واقفند بر اصول امام ، و متمكّنند از قياس در آن چيزى كه او را منصوص نمىيابند . و اين جماعت مقلّدان آن امامند . و مردمانى كه ايشان را تقليد مىكنند هم مقلّد آن امامند .\r\nو ابو الفتح هروى از تلامذهء امام الحرمين گفته : مذهب عامهء اصحاب در اصول آن است كه عامى را هيچ مذهبى نيست ، پس اگر مجتهدى بيابد تقليد او كند ، و اگر نيابد و متبحّرى را بيابد در مذهب تقليد او كند ، پس بدرستى كه او تنبيه مىكند او را بر مذهب خود . و اين سخن تصريح است بدانكه متبّحر در مذهبى مىتوان او را تقليد كرد .\r\nو امام نووى رحمه اللّه در كتاب « روضه » نقل از خطيب ابو بكر بغدادى مىكند كه او گفت : سزاوار است امام يا سلطان را كه تفقّد احوال مفتيان كند و سؤال كند از احوال علماء مشهور . پس هر كس كه صلاحيت داشته باشد او را به فتوى نصب كند ، و اگر صلاحيت نداشته باشد واجب است او را منع ، و گفتن با او كه اگر ديگر فتوى مىنويسى ترا زجر مىكنم .\r\nو سزاوار است كه مفتى با وجود آن شروط سابقه ، منزّه باشد از چيزى كه قطع مروّت كند ، و فقيه النفس باشد و سليم الذهن و رصين الفكر و نيكو تصرف و استنباط . و فرق نيست ميان آن كه مفتى بنده باشد يا آزاد ، و مرد باشد يا زن ، و كور باشد يا روشن چشم ، و كاتب باشد يا امّى ، و ناطق باشد يا اخرس ، هرگاه كه كتابت داند يا اشارت او مفهوم گردد .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nامام ضميرى نقل از خطيب ابو بكر شافعى كند رحمه اللّه كه جايز است قبول فتواى اهل اهوا و كسى كه او را به بدعت او كافر نتوان گفت و فاسق نباشد . و اما خوارج و روافض كه سلف را دشنام مىدهند فتواى ايشان مردود است ، و اقوال ايشان ساقط است . و امام بغوى رحمه اللّه در اول كتاب « تهذيب » گفته : سزاوار است عالم را كه صاحب ورع باشد و از اهوا و بدعت دورى جويد ، و محترز باشد از حرام و معاصى ، زيرا كه سخن مبتدع شنيدن حرام است ، و جايز نيست عمل به فتواى فاسق ، اگرچه متبحّر باشد در علم . و كسى اهل فتوى باشد و به قضا مشغول باشد مىرسد او را كه فتوى دهد در احكام و غير آن .\r\nو شيخ ابو عمر بن صلاح رحمه اللّه گفته : سزاوار آن است كه مفتى همچو راوى باشد در آن كه تأثير نكند در فتواى او قرابت و عداوت و جرّ نفع و دفع ضرر ، زيرا كه او در حكم كسى است كه از شرع خبر مىدهد ، در چيزى كه به كسى اختصاص ندارد . و به فتواى او مرتبط نيست الزامى و التزامى ، به خلاف حكم قاضى .\r\nو صاحب « حاوى » گفته : هرگاه كه مفتى در فتواى خود مخاصمه با شخصى معين پيش گيرد و با او معانده كند ، فتواى او در شأن آن كس مردود است ، چون مبنى بر معادات است ، همچنانچه شهادت او در حق دشمن مردود است .\r\nو در « انوار شافعيه » گفته : كه شرط است كه مفتى كه منسوب باشد به مذهب امامى ، فقيه النفس باشد و مذهب امام خود را ياد داشته باشد ، و صاحب خبرت باشد به قواعد و اساليب آن مذهب ، و نصوص او را داند . و اصولى ماهر در تصرّف در فقه حلال نيست او را فتوى به مجرّد همان مهارت . و اگر او را واقعه‌اى روى نمايد ، لازم است او را استفتا . و همين حكم دارد متصرّف بحّاث در فقه از ائمهء خلاف و فحول مناظران . و جايز نيست مفتى را كه تساهل كند در فتوى ، و تساهل بدان باشد كه تثبّت نكند و مسارعت كند در جواب ، پيش از استيفاء فكر و نظر . و اگر پيشتر از واقعه مسأله را دانسته باشد باك نيست مسارعت .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nو گاه باشد كه مفتى را حمل كند اغراض فاسده بر تتبّع حيله‌ها كه حرام است يا مكروه است ، و تمسك شبهه‌ها از براى رخصت دادن كسى كه نفع او را خواهد ، و تغليظ بر كسى كه ضرر او را خواهد . و اما اگر قصد او صحيح باشد پس به طريق حسبت سعى كند در طلب حيله‌اى كه شبهه در او نباشد ، و به مفسده منجر نگردد ، و از آن جهت كند كه خلاص كند بدان حيله مستفتى را از ورطهء سوگند و مانند آن ، پس آن نيكوست .\r\nو سزاوار است كه مفتى در هر حالى فتوى ندهد و در حال تغيّر خلق او كه او را منع كند از تثبّت و تأمل همچو غضب و حزن و جوع و عطش و مانند آن فتوى ندهد .\r\nو اولى آن است كه فتوى بر سبيل تبرّع دهد . پس اگر رزقى از بيت المال بگيرد او را جايز است ، اگر متعين نباشد در آن كار . و اگر متعين باشد به طريق اجرت چيزى نتواند گرفت . و همچنان غير متعين اجرت نتواند گرفت اگر او را كفايت رزق باشد . و اگر او را كفايت رزق نباشد شيخ ابو حاتم قزوينى در كتاب « حيل » گفته كه بگويد مستفتى را كه لازم است مرا كه فتوى دهم ترا ، اما لازم نيست مرا كه كتابت كنم جواب فتوى را از براى تو ، پس اگر آن مرد او را به اجارت گيرد تا كتابت كند جايز است . و امام نووى گفته رحمه اللّه : كه اين حيله اگرچه مكروه است ، سزاوار است كه اگر فراگيرد زيادت از اجرت كتابت نگيرد ، و مراد آن كتابتى است كه در غير فتوى كند . و اگر اهل شهرى اتفاق كنند برآن كه از براى مفتى رزقى از اموال خود بدهند ، جايز باشد .\r\nو ابو مظفّر سمعانى رحمه اللّه گفته : كه جايز است مفتى را كه هديه از مردمان قبول كند به خلاف قاضى . و شيخ ابو عمر بن صلاح رحمه اللّه گفته :\r\nسزاوار آن است كه حرام باشد مفتى را قبول هديه اگر آن هديه بر وجه رشوه باشد در آن كه فتوى مىدهد بدان چيزى كه مراد مهدى است . و منافات ميان اين هر دو قول نيست ، زيرا كه جواز بر تقدير آن است كه بر وجه رشوه نباشد .\r\nو بر امام واجب است كه تقدير كند از بيت المال جهت مفتى آن مقدار كه\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nاو را غنى سازد از تكسّب ، گاهى كه نصب كرده نفس خود را از جهت فتوى ، و همچنين است حكم تدريس ، چنانچه در باب خراج ان شاء اللّه تعالى مذكور شود . اين است تعريف مفتى و شرايط او در مذهبين .\r\nو نصب مفتى در بلده واجب است پادشاه را ، و اگر مسافت قصر از عالم مفتى خالى باشد ، اهل آن تمامى عاصى گردند ؛ چنانچه سبيل فروض كفايات است .\r\nو چون سلطان در احكام گاه است كه محتاج است بدان كه به قول مجتهدى ديگر غير آن مجتهد كه پادشاه مقلّد اوست عمل نمايد ، پس واجب باشد بر ما كه بيان كنيم حكم قضا و حكومت در امور اجتهادى كه آن نافذ است ، و حكم آن على المذهبين چگونه است ، و اللّه اعلم .\r\n\r\nفصل ششم ، در بيان حكم در مجتهدات و آن كه حاكم به مذهب هر مجتهد كه عمل نمايد نافذ است اگرچه نه آن مجتهد باشد كه او تقليد او مىكند :\r\nبدان ايدك اللّه تعالى كه سلطان اگرچه مقلّد يك مجتهد باشد - همچو امام ابو حنيفه رحمه اللّه تعالى - اگر در مسأله‌اى كه اختلاف مجتهدان در او باشد به قول و مذهب مجتهدى ديگر عمل نمايد و حكم كند ، آن نافذ و معتبر است . در كتاب « هدايه » آورده آنچه اختلاف كرده‌اند در او فقها ، پس اگر قضا كند به دو قاضيى ، بعد از آن بيايد قاضى ديگر كه مذهب و رأى او غير آن چيزى باشد كه آن قاضى اول در آن باب حكم كرده ، امضا كند رأى قاضى اوّل را . و اصل در او آن است كه حكم و قضا هرگاه كه ملاقات كرد محلى را كه مجتهد فيه است نافذ مىشود . و غير او ردّ آن نمىتواند كرد ، زيرا كه اجتهاد ثانى همچو اجتهاد اوّل است ، و اوّل مرجّح شده به اتصّال قضا و حكومت به دو ، پس او را نقض نتوان كرد به آنچه مرجحّ شده . پس اگر قضا كند در چيزى كه اجتهاد در آن كرده‌اند در حالتى كه مخالف رأى او باشد ، اگر فراموش كرده باشد كه مخالف مذهب اوست ، نافذ مىشود نزد ابو حنيفه رحمه اللّه ، و اگر عامد باشد در او دو روايت است از ابو حنيفه رحمه اللّه . و صاحب « هدايه » گفته : وجه نفاذ آن\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nكه خطا نيست بيقين . و نزد امامين آن است كه نافذ نيست در هر دو وجه زيرا كه حكم كرده است به چيزى كه خطاست نزد او و فتوى بر اين است نزد صاحب « هدايه » .\r\nو در « فتاواى خلاصه » آورده كه در « فتاواى صغرى » آمده كه آنچه اختلاف در آن در ميان سلف بوده ، حكم آن چيزى دارد كه اختلاف در آن در ميان صحابه بوده ، تا بغايتى كه اگر قضا كند قاضيى در مسأله‌اى مأذون در نوعى ، بدان كه او مأذون است در يك نوع - چنانچه مذهب شافعى است - بازمىگردد آن امر متّفق عليه . و اما قضا بر متروك التسميه عامدا ، جايز است نزد ما به خلاف امام ابو يوسف رحمه اللّه . و اگر زنا كند مردى به مادر زن خود ، « 1 » پس مخاصمه كند زن او را به قاضى ، و قاضى بر آن باشد كه حرام نيست بر او ، و او را با شوهر به نكاح مقرر دارد - چنانچه مذهب شافعى است - و حكم كند بر اين ، قضاى او نافذ است . پس اگر باطل گرداند آن‌را قاضى ديگر ، پس از آن رفع كند به قاضى ديگر كه سيوم باشد ، امضاى قضاى قاضى اول كند . اين است سخن صاحب « خلاصه » كه از « فتاواى صغرى » روايت كرده .\r\nو هم در « خلاصه » گويد كه اگر باشد نفس قضا مجتهد فيه ، بعضى گويند جايز است و بعضى گويند جايز نيست به مذهب غير عمل كردن .\r\nو اگر قضا كند حاكمى به ابطال طلاق مكره - چنانچه مذهب شافعى است - نافذ باشد ، و اگر حكم كند حنفى المذهب به جواز نكاح به غير شهود - چنانچه مذهب مالك است - آن قضا نافذ است .\r\nو گاهى قضا در مجتهد فيه نافذ است كه قاضى بداند كه مجتهد فيه است اما گاهى كه نداند كه مجتهد فيه است نافذ نيست .\r\nو امام محمد رحمه اللّه در كتاب « سير كبير » گفته كه مردى مرد و او را غلامان مدبّر هست ، و به مذهب ابو حنيفه و اكثر علما آن است كه آن غلامان آزاد مىگردند ، بعد از آن مردى آمد و اثبات قرض خود كرد بر مرده ، و قاضى\r\n\r\n\r\n","description":"","footnote":"\r\n( 1 ) م . و قاضى مادر زن او را دره زند پس مخاصمه . . .\r\n","page_name":" 116 ","page_number":116},
  {"content":"\r\n\r\nايشان را فروخت بر ظن آن‌كه بندگانند ، بعد از آن حال ايشان ظاهر شد ، قضاء او باطل است ؛ بنابرآن‌كه اصل مسأله مجتهد فيه نيست ، بنابرآن‌كه مخالفت بعضى كه اعتداد بديشان نباشد آن را اختلاف مجتهدان نگويند . ديگر امام محمد در « سير كبير » مىگويد : و اگر قضا كند در فصل مجتهد فيه ، و آن مثل قضا به بيع مدبّر است - كه مذهب شافعى است - نافذ است اگر داند كه مجتهد فيه است ، و اگر نداند باطل است . و در « خلاصه » مىگويد كه در « فتاواى صغرى » آورده در كتاب « قضا » كه قاضى هرگاه كه قضا كند در محل اجتهاد ، و آن موافق رأى و مذهب او نباشد بلكه مذهب او خلاف آن باشد ، نافذ است نزد ابو حنيفه رحمه اللّه . و فتوى برآن است ، و قول ابو يوسف رحمه اللّه با ابو حنيفه است .\r\nو صاحب « خلاصه » در كتاب « مفقود » آورده كه امام شمس الائمهء سرخسى رحمه اللّه در كتاب خود آورده كه اگر زوجهء مفقود و فرزند او طلب كنند از قاضى كه نصب كند وكيلى را كه قضاء ديون مفقود كند ، و جمع غلّات او نمايد و متاعهاى او را به اجارت دهد ، قاضى بايد كه نصب كند . و اين بنابرآن است كه قاضى را مىرسد كه حكم بر غايب كند و نصب وكيلى بر غايب بنمايد يا از قبل او نصب كند . پس نزد علماء حنفيّه آن است كه قضا بر غايب و نصب الوكيل از قبل او جايز نيست . و اين مسأله مشهور و معروف است . اما اگر قاضى حنفى حكم بر غايب كند كه مخالف مذهب اوست ، داند كه مسأله مجتهد فيه است ، و او به قول شافعى عمل كرده ، نافذ است به اجماع . و همچنين ذكر كرده در زيادات در آخر ابواب دعاوى كه آن نافذ است . ديگر صاحب « خلاصه » مىگويد پس اگر گويند كه در اين مسأله مجتهد فيه نفس قضاست ، و هرجاكه در مجتهد فيه قاضى به خلاف مذهب خود حكم كند محتاج است به انفاذ كسى كه آن قضا موافق مذهب او باشد ، پس اين حكم موقوف به امضاى قاضى ديگر باشد ، در جواب گوئيم كه نى ، احتياج به امضاء قاضى ديگر نيست ، زيراكه مجتهد فيه درين مسأله نفس قضا نيست ، بلكه مجتهد فيه سبب قضا است ، بلكه سخن در آن است كه بيّنه حجّت مىگردد بىآن‌كه خصمى حاضر باشد از براى\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nقضا يا نى ؟ پس چون حاكم آن را حجت دانست و قضا كرد بدان نافذ شد .\r\nهمچنانكه اگر قضا كند به شهادت محدود در قذف ، نافذ است . صاحب خلاصه گفته كه فتوى برين است . و بعد از مطالعهء اين نقول معلوم شد كه اگر حاكم به خلاف مذهب خود حكمى كند يا به مذهبى ديگر عمل نمايد ، آن نافذ است در مذهب امام ابو حنيفه رحمه اللّه ، و فتوى برين قول است ، و اللّه اعلم . و تتمّهء اين بحث در كتاب نصب قضات مذكور گردد ان شاء اللّه تعالى .\r\nاكنون بيان كنيم كه نقل از مذهبى به مذهبى جايز است يا نى ؟ و تقليد در بابى از ابواب تنها توان كرد يا نى ؟ و اللّه اعلم .\r\n\r\nفصل هفتم ، در بيان انتقال از مذهبى به مذهبى و تقليد در بابى دون بابى :\r\nبدان ايدك اللّه تعالى كه مؤمن عامى لابد است او را در احكام شرعيه تقليد كند عالمى مجتهد را . امام ابو حفص نسفى رحمه اللّه در كتاب « مجمع العلوم » گفته : تقليد ، عبارت از اتّباع مرد جاهل است عالم را ، به علم او و ورع او ، و اعتقاد بر آنچه او اعتقاد كرده بر طريق جزم بىتردّد ، و اين تقليد عامى را جايز است .\r\nو از طلبهء علم هركه به حدّ اجتهاد نرسيده باشد همچنين جايز است ، و جايز نيست مر اهل اجتهاد را .\r\nو در كتاب « قنيه » گفته از كتاب امام ظهير الدين مرغينانى كه او گفته :\r\nعامى را نمىرسد كه تحوّل كند از مذهبى به مذهبى ، و برابر است در او حنفى و شافعى . و قاضى على سغدى رحمه اللّه گفته : مرد يا زن را مىرسد كه نقل كند از مذهب شافعى به حنفى ، و از مذهب حنفى به شافعى ، و ليكن بايد كه انتقال كند بالكليّه نه در يك مسأله ، كه آن جايز نيست و او را تمكين نكنند . و روايت از عبد السيد الخطيبى كرده‌اند كه از او سؤال كردند از حال كسى كه تعليق سه طلاق خود به تزوج كرد ، و اين را طلاق قبل از عقد گويند . و نزد شافعى رحمه اللّه اين تعليق صحيح نيست ، و اعتبار ندارد . و عبد السيد در جواب گفت كه او مجتهد معتدّ به است ، و بر تقدير اين تعليق اگر به مذهب شافعى عمل\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nكند ، مىرسد او را نزد مشايخ عراقيان ، و نمىرسد نزد خراسانيان از اصحاب ما « 1 » .\r\nو در رمز مت‌ع از قنيه گفته : باكى نيست كه فراگيرد اين مسأله را بر مذهب شافعى رحمه اللّه ، زيراكه بسيارى از صحابه بر جانب اويند . « 2 » و از اينجا بيرون آمد كه در يك مسأله وقت ضرورت تقليد مىتوان كرد ، و اين است روايات مذهب حنفى برين مسأله .\r\nاما روايات مذهب شافعى رحمه اللّه ؛ در « انوار شافعيه » گويد : شرط نيست مجتهد را كه تدوين مذهبى كرده باشد يا كند ، و گاهى كه مجتهد مذهبى تدوين كرد جايز است مقلد را كه انتقال كند از آن مذهب به مذهبى ديگر . و نزد اصوليان اگر عمل كرد به او در حادثه‌اى ، پس در آن حادثه انتقال به مذهب ديگر جايز نيست ، و در غير او جايز است . و اگر تقليد كند مجتهدى را در بعضى مسائل و مجتهدى ديگر را در بعضى مسائل ديگر ، جايز باشد . و نزد اصوليان جايز نباشد .\r\nو اگر اختيار كند از هر مذهبى آنچه آسانتر باشد ، شيخ ابو اسحق فيروز آبادى رحمه اللّه گفته : فاسق گردد . و ابن ابو هريره گفته فاسق نگردد . و اين رأى را ترجيح كرده‌اند .\r\nو اسنوى در « شرح منهاج » گفته كه امام قرافى رحمه اللّه در « شرح محصول » گفته : كه شرط است اين كس كه دو امام را تقليد مىكند ، كه واقع نشود در امرى كه اجتماع كرده‌اند بر ابطال او امام اول و امام دوم . مثلا اگر\r\n\r\n\r\n","description":"","footnote":"\r\n( 1 ) م . مسأله را مفصلتر طرح كرده است : « روايت از عبد الله السيد الخطيبى كرده‌اند كه از ايشان پرسيده شد ازين مسأله كه اگر از عالمى سؤال كنند از حال كسى كه تعليق سه طلاق خود به تزويج كرد ، بعده شرط وجود گرفت ، آن عالم در جواب گويد : بمذهب شافعى رحمه الله حانث نمىشود زيراكه اين را طلاق قبل از عقد گويند و نزد شافعى رحمه الله اين تعليق صحيح نيست و اعتبار ندارد پس سايل اختيار جواب اين عالم كرد بنابرين كه امام شافعى مجتهد معتدبه است . اين اختيار اين كسىكه حنفى است مذهب شافعى را درين مسأله ، جايز است يا نى ؟ عبد اللّه السيد الخطيبى گفت : بقول مشايخ عراق جايز است و مىتواند كه به اين مذهب عمل كند درين مسأله ، و بر قول خراسانيان جايز نيست و نمىرسد » .\r\n( 2 ) م . اضافه دارد : « و هم صاحب قنيه مىگويد چون كه در اين مسأله عموم بلوى است اگر حكم حاكم به فتح تعليق متحقق شود در اين مسأله عمل به اين حكم كردن رخصت است . »\r\n","page_name":" 119 ","page_number":119},
  {"content":"\r\n\r\nكسى تقليد مالك كرد در آن‌كه وضو باطل نمىشود به آن‌كه لمس كنند بىشهوت ، بايد كه تمام بدن را در غسل دست بمالد و تمام سر را مسح كند ، و الّا نماز او باطل باشد نزد امامين . اين است سخن شارح « منهاج » رحمه اللّه .\r\nقال فضل اللّه بن روزبهان : و از اينجا مستفاد شد كه اگر عسر و يسر يك باب از ابواب ارتكاب نمايند ، چنانچه به اتفاق امامين آن امر باطل نباشد ، تقليد دو مذهب توان كرد ، در بابى دون بابى ، ما دام كه مرتكب عسر و يسر هر دو باشند . و بر اين تقدير كه در شرح اصول درج كرده اتفاق اصوليان هم هست درين مسأله و اللّه اعلم .\r\nچون سلطان بر نصب مفتيان مستحق اقدام نمود ، و در اعمال شريعت لابد است از كسى كه الزام كند خصوم را جهت اداى حقوق ، و چنين كسى را در عرف شرع قاضى گويند . و لابد است سلطان را از طلب كسىكه مستجمع شرايط قضا باشد . پس بر ما واجب باشد بيان كيفيت نصب قضات ، و شروط صحت تفويض قضا ، و مجمل آداب قاضى در اعمال او من حيث القضا ، و اللّه اعلم .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nباب دوم در بيان نصب قضات در امصار و شروط و آداب قضات و اعمال ايشان من حيث القضا .\r\nو اين باب مشتمل بر هفت فصل است .\r\n\r\nفصل اول ، در معنى قضا در لغت شرع و تعريف قاضى :\r\nبدان ايدك اللّه تعالى قضا در لغت به هفت معنى آمده : اول الزام ، و قاضى را از آن جهت قاضى گويند كه الزام خصوم مىكند . دوم حكم ، و اصل او قضاى بوده به يا ، زيرا كه فعل « قضيت » است ، چون يا بعد از الف آمده او را مهموز ساختند ، و به اين معنى است آنچه در قرآن وارد شده :  وَ قَضى رَبُّكَ أَلَّا تَعْبُدُوا إِلَّا إِيَّاهُ  . « 1 » سيوم به معنى فراغ ، چنانچه گويند : ضربه فقضى عليه يعنى او را در جاى كشت ، گوئيا ازو فارغ شد . چهارم به معنى قتل ، چنانچه گويند :\r\nسمّ قاض ، اى : قاتل . پنجم به معنى موت ، قضى نحبه يعنى : مات . ششم به معنى ادا ، و ادا و قضا مترادفانند . گويند ادّى دينه و قضى دينه ، غير آن‌كه استعمال مىكنند ادا را گاهى در غير واجب ، و قضا را البتّه در واجب استعمال مىكنند . هفتم به معنى احكام ، قال اللّه تعالى :  فَقَضاهُنَّ سَبْعَ سَماواتٍ  « 2 » اى - احكمهنّ .\r\n\r\n\r\n","description":"","footnote":"\r\n( 1 ) سورهء الاسراء : آيهء 23 .\r\n( 2 ) سورهء فصلت : آيهء 12 .\r\n","page_name":" 121 ","page_number":121},
  {"content":"\r\n\r\nو امّا در شريعت قضا عبارت از فصل خصومات است و قطع منازعات ، و قاضى در عرف شرع عبارت از كسى است كه فاصل خصوم باشد ، و مبيّن محقّ از مبطل . « 1 » اين تعريف قاضى است نزد علماء حنفيه ، و درين تعريف بحث است زيرا كه بر محكّم صادق است كه او فاصل خصوم است و مع ذلك او را قاضى نمىگويند .\r\nو تعريف قاضى نزد شافعيان آن است كه قاضى كسى است كه او را از قبل امام و سلطان يا خلفاء ايشان در نصب ، سلطنت الزام خصوم جهت اداء حقوق باشد ، و اين تعريف بر محكّم صادق نيست ، زيراكه او را سلطنت الزام خصوم از قبل سلطان و امام نيست ، و خليفه يا سلطان را اگرچه الزام خصوم هست ليكن به قيد « 2 » نصب از قبل امام يا خليفه بيرون مىروند .\r\nامام ابو يوسف رحمه اللّه به اسناد خود آورده بدين ترتيب : قال ابو يوسف يعقوب رحمه اللّه عن عبيد اللّه « 3 » بن حميد عن ابى بكر الهذلى عن ابن مليح عن ابن اسامة ، و محمد عن ابى بكر الهذلى ( عن ابن مليح عن ابن اسامه ) « 4 » ان عمر بن الخطاب رضى اللّه عنه كتب الى ابى موسى الاشعرى : اما بعد فانّ القضاء فريضة محكمة و سنّة متّبعة يعنى عمر بن خطاب به ابى موسى اشعرى نوشت كه اما بعد بدرستى كه قضا فريضه‌اى محكمه است و سنّتى متّبعه است .\r\nو فقيه ابو الليث رحمه اللّه در « مبسوط » گفته : قضا را از آن جهت فريضهء محكمه گفت كه حق تعالى فرموده :  إِنَّا أَنْزَلْنا إِلَيْكَ الْكِتابَ بِالْحَقِّ لِتَحْكُمَ بَيْنَ - النَّاسِ  « 5 » و ديگر آيات وارده ، و او را سنّت متّبعه گفته زيراكه حضرت پيغامبر صلى اللّه عليه و سلم قضا در ميان امت فرموده ، پس اتّباع او واجب باشد . و صدر الشهيد در « ادب قاضى » گفته : قضا فريضهء محكمه است . يعنى حكم در\r\n\r\n\r\n","description":"","footnote":"\r\n( 1 ) مبطل باشد .\r\n( 2 ) م . تقيد .\r\n( 3 ) م . عبد الله .\r\n( 4 ) اضافه ازم .\r\n( 5 ) سورهء النساء : آيهء 105 .\r\n","page_name":" 122 ","page_number":122},
  {"content":"\r\n\r\nميان خصمين به حق كردن فريضهء محكمه است . مراد آن‌كه ثابت است در شريعت ما و ديگر شرائع و هيچ نسخ و تبديلى برآن واقع نشده . و سنّت متّبعه است ، مراد آن‌كه سنّتى است كه مهجور نشده .\r\nقال فضل اللّه ابن روزبهان غفره اللّه اگر مراد از قول امير المؤمنين عمر رضى اللّه عنه فريضهء محكمه آن باشد كه قضا كردن ميان مردم فرض است به حكم شرع ، پس مراد از آن ، فرض كفايت خواهد بود ، زيراكه بر همه كس قضا فرض نيست . و اين معنى اختيار فقيه « ابو الليث » است . و محكمه را تفسير بدان كرده فقيه ، كه حكمت در او رعايت كرده باشند . و صدر الشهيد محكمه را به معنى ثابته اختيار كرده ، يعنى شرع ما قبل با شريعت ما موافق است در آن‌كه قضا فريضه است . و شايد كه مراد از فريضه ، مفروضه باشد به معنى مقدّره ، و معنى آن‌كه نصب و تعيين قاضى امرى است كه در شرع مقدّر و معيّن شده و ثابت و محكم است ، يعنى از تطرّق نسخ و تبديل آمن است . و وجه آن‌كه حضرت پيغامبر صلى اللّه عليه و سلم قبل از وفات به اندك زمانى نصب معاذ ابن جبل رضى اللّه عنه فرمود به قضاء يمن ، پس از نسخ برى است ، و سنّت متّبعه است بنابر همين نصب .\r\nو ظاهر اين است كه مراد از قضا در سخن امير المؤمنين عمر رضى اللّه عنه الزام خصوم است . و در كتاب « 1 » ابو موسى اشعرى - كه او حاكم عراق بود در زمان امير المؤمنين عمر رضى اللّه عنه - نوشته كه نصب حكّام در اطراف كند « 2 » نه آن‌كه مراد او بيان آن است كه حكم كردن ميان مردم فريضه است و طريقهء پيغمبر است ، زيراكه معلوم است كه ابو موسى اشعرى را اين معنى معلوم بوده كه حكم كردن فرض است . پس بر اين تقدير در استدلال فقيه ابو الليث رحمه اللّه تأمل است ، زيراكه آنچه ذكر كرده دليل فرضيّت نصب قضات نيست ، و اللّه اعلم .\r\n\r\n\r\n","description":"","footnote":"\r\n( 1 ) م . كتابت .\r\n( 2 ) م . كنند .\r\n","page_name":" 123 ","page_number":123},
  {"content":"\r\n\r\nاكنون بيان كنيم شروط قضات در مذهبين چيست ؟\r\n\r\nفصل دوم ، در شرايطى كه چون در كسى جمع شود امام يا سلطان او را قاضى تواند ساخت :\r\nبدان ايدك اللّه تعالى كه در مذهب حنفى كسى را قاضى توان ساخت كه گواهى او را توان شنيد . پس در اين مقام لابد باشد از بيان كسانى كه گواهى ايشان توان شنيد .\r\nدر « هدايه » گويد : قبول نكنند گواهى اعمى را ، پس شرط اول شاهد آن باشد كه او بصير باشد . دوم آن‌كه محدود در قذف نباشد . سيوم آن‌كه والد نباشد نسبت با ولد . و چهارم آن‌كه ولد نباشد نسبت با والد . پنجم آن‌كه زناشوهرى ميان ايشان نباشد . ششم آن‌كه مولاى مشهود له نباشد و مكاتب او هم نباشد . هفتم آن‌كه مخنّث بدكردار نباشد . هشتم آن‌كه نايحه و مغنّيه نباشد .\r\nنهم آن‌كه مدمن الخمر نباشد . دهم آن‌كه كفتر « 1 » باز نباشد . يازدهم آن‌كه غنا از براى مردم نگويد . دوازدهم آن كه اتيان نكرده باشد بابى را از كباير كه متعلق مىشود به دو حدّ ، يعنى فاسق مرتكب كباير نباشد حال اداء شهادت . سيزدهم آن كه بىازار به حمام در نرود . چهاردهم آن‌كه آكل ربا و مقامر به نرد و شطرنج نباشد ، مراد آن‌كه به قمار بازد نرد يا شطرنج را . امّا مجرّد باختن شطرنج به مذهب حنفى نيز فسقى نيست كه مانع از شهادت باشد . و در هدايه گفته همچنين است حكم كسى كه نماز او فوت شود به واسطهء اشتغال به نرد و شطرنج ، و امّا مجرّد اشتغال به لعب به شطرنج ، آن فسق نيست كه مانع از شهادت باشد ، زيرا كه اجتهاد را در او جواز است . و در « نهايه » گفته : شافعى و مالك حلال داشته - اند شطرنج را ، و ما در شروط شهادت به مذهب شافعى بيان كنيم . پانزدهم آن‌كه تارك مروّت نباشد كه افعال مستحقره از او صادر شود همچو بول و اكل بر طريق . شانزدهم آن‌كه ظاهر نكند سبّ سلف را ، نعوذ باللّه من ذلك به خلاف\r\n\r\n\r\n","description":"","footnote":"\r\n( 1 ) م . كبوتر\r\n","page_name":" 124 ","page_number":124},
  {"content":"\r\n\r\nشهادت كسى كه نعوذ باللّه پوشيده از او صادر شود ( و پوشيده دارد « 1 » ) كه قبول مىتوان كرد . و شهادت اهل اهوا را قبول مىتوان كرد الّاخطّابيّه .\r\nاين است بعضى از آنچه از كتاب « هدايه » مستفاد مىگردد از شروط شهادت . چون اين صفات جمع شد شهادت او مقبول باشد ، و چون شرط باشد كه قاضى موصوف به صفات شهود باشد هر آينه ( بر عدم ) « 2 » اين صفات موصوف بايدش بود . و در « هدايه » مىگويد پس هر كس كه اهل شهادت باشد اهل قضا باشد .\r\nو آنچه شرط باشد از براى اهليّت شهادت ، شرط باشد از براى اهليّت قضا .\r\nو در « هدايه » گفته كه صحيح نيست ولايت قاضى تا آن زمان كه جمع شود در مولّى شرايط شهادت و از اهل اجتهاد باشد . و در آخر گفته : اما اجتهاد شرط اولويّت است در صحيح ، و تقليد جاهل صحيح است . يعنى سلطان را رسد كه جاهلى را قضا دهد كه به فتواى علما كار كند ، امّا سزاوار به سلطان كه قضا را تفويض مىكند آن است كه اختيار كند كسى را كه قادرتر باشد به قضا به واسطهء علم ، و اولى باشد . زيرا كه حضرت پيغامبر صلى اللّه عليه و سلم فرمود هر كه تقليد كند كسى را عملى و در رعيّت او كسى باشد كه افضل باشد ، بدرستى كه او خيانت كرده خدا و رسول را و جماعت مسلمانان را . و عبارت حديث اين است :\r\nمن قلّد انسانا عملا و فى رعيّته من هو اولى منه ، فقد خان اللّه تعالى و رسوله و جماعة المسلمين .\r\nو در « هدايه » گفته كه فاسق اهل قضا است ، يعنى اگر او را تقليد كنند صحيح باشد ليكن تفويض سزاوار است كه ننمايد . چنانچه در حكم شهادت كه سزاوار نيست كه قاضى قبول شهادت فاسق كند ، ليكن اگر قبول كند جايز است نزد ما . اين است سخن صاحب « هدايه » .\r\nو امّا شروط كه چون در كسى جمع شود او را قاضى توان ساخت به مذهب شافعى ؛ هشت امر است : اول آن‌كه مرد باشد نه زن و خنثى . دوم آن‌كه آزاد\r\n\r\n\r\n","description":"","footnote":"\r\n( 1 ) اضافه از م .\r\n( 2 ) اضافه از م .\r\n","page_name":" 125 ","page_number":125},
  {"content":"\r\n\r\nباشد نه بنده ؛ و مدبّر و مكاتب حكم بنده دارد . سيوم آن‌كه مكلّف باشد نه صبى و مجنون . چهارم آن‌كه شنوا باشد . پنجم آن‌كه بينا باشد نه كور . ششم آن‌كه عدل باشد نه فاسق . هفتم آن‌كه صاحب كفايت و رشد باشد ، يعنى نه مختلّ - الرأى به واسطهء مرضى يا پيرى . هشتم آن‌كه مجتهد باشد و شروط اجتهاد پيشتر معلوم شده . اين است شروطى كه چون در كسى جمع شود جايز باشد و سزاوار كه پادشاه تفويض قضا به دو كند ، چنانچه بعد از اين مذكور شود ان شاء اللّه .\r\n\r\nفصل سيوم ، در كيفيت نصب سلطان قاضى را ، و اصل تشريع قضا در زمان پيغمبر صلى اللّه عليه و سلم و خلفا :\r\nبدان ايّدك اللّه تعالى كه حضرت پيغامبر صلى اللّه عليه و سلم نصب قاضى فرموده ، و آن‌چنان بوده كه آن حضرت صلى اللّه عليه و سلم امير المؤمنين على را كرم اللّه وجهه به يمن فرستاد به قضا . و در سنن ابو داود و صحيح ترمذى و ابن ماجه از امير المؤمنين على كرّم اللّه وجهه روايت كرده‌اند . كه او فرمود :\r\nحضرت پيغامبر صلى اللّه عليه و سلم مرا قاضى ساخت بر يمن ، من گفتم : يا رسول اللّه مرا مىفرستى و من جوانم و علمى به قضا ندارم . پس آن حضرت صلى اللّه عليه و سلم فرمود : بدرستىكه زود باشد كه خداى تعالى هدايت دهد دل ترا ، و زبان ترا ثابت گرداند . گاهى كه دو كس پيش تو به قضا آيند قضا مكن از براى اول تا آن زمان كه بشنوى سخن دوم را ، پس بدرستى كه شأن اين است كه اين‌چنين عمل كردن سزاوارتر است كه متبين شود از براى تو حكم قضا . امير المؤمنين على كرم - اللّه وجهه فرمود كه بعد از آن سخن هرگز شك نكردم در هيچ قضا .\r\nو همچنين در « صحاح » ثابت شده كه حضرت پيغامبر صلى اللّه عليه و سلم معاذ بن جبل را به ناحيهء ديگر از مخاليف يمن قاضى گردانيد . پس نصب قضات سنّت متّبعه باشد . و در زمان خلفاى راشدين ، خلفا خود به قضا اقدام مىنمودند . و بعد از اين مذكور شود كه امام و سلطان را قضا جايز است و اگر در مرافعات جزويه حكم كنند نافذ است . و ائمه در زمان خلافت خود قضا هم مىكرده‌اند ، چون احكام بسيار شده قاضى را نصب كرده‌اند . و قاضى ايشان\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nشريح ابن الحارث بن قيس الكوفى است ، و او از آن جمله است كه جاهليت و اسلام هر دو دريافته است ، و ثقه است ، و بعضى گويند صحابى است ، و اكثر برآنند كه تابعى است ، و بيش از هشتاد سال از هجرت وفات كرد ، و عمر او صد و - هشتاد سال بود يا بيشتر ، گويند هفتاد سال قضا كرده .\r\nچون سنّت حضرت پيغامبر صلى اللّه عليه و سلم مقتضى نصب قضات است و خلفاء راشدين بدان عمل نموده‌اند ، پس طريقهء مسلوكه در دين اين باشد كه نصب قاضى كنند ، و نصب قضات بر پادشاه واجب است اگر خود از عهدهء تكفّل حكم ميان مردم نتواند بيرون آمد ، زيرا كه اقامت احكام شرعيّه بر پادشاه واجب است و بدون قاضى ميسر نيست .\r\nو اختلاف كرده‌اند علماى حنفيّه در آن‌كه اگر سلطان خود حكم كند ميان دو كس جايز نيست حكم يا جايز است ؟ در كتاب « صنوان القضا » روايت كرده از فقيه ابو الليث كه او گفته : سلطان گاهى كه قضا كرد ميان دو كس جايز نيست حكم او نزد بعضى از مشايخ . شيخ الاسلام ابو القاسم رحمه اللّه بر اين است ، و خصّاف در « ادب القاضى » گفته كه حكم او جايز است . و علت گفته كه از آن جهت جايز است كه چون قاضى استفادهء ولايت از سلطان مىكند و قضا از او تقلّد مىنمايد ، محال است كه قضاء قاضى نافذ باشد و قضاء سلطان نافذ نباشد .\r\nاين است روايت « صنوان القضاء حنفيّه » .\r\nفى الجمله سلطان را وقت بدان وافى نيست كه نصب كند نفس خود را از جهت رفع خصومات ، پس نصب قاضى واجب باشد .\r\nو در كتاب « خلاصه » از « شرح شافى » نقل كرده كه مباح نيست طلب قضا به هيچ حال نزد اكثر علما ، و چون دهند او را بىطلبى ، حلال نيست ( مر او را ) « 1 » شروع در او كردن ، ما دام كه اجبار بدان نكنند . و اين قول شيخ كرخى و خصّاف و علماء عراق است ، و ابو حنيفه رحمه اللّه اين اختيار فرموده ، زيرا كه او از قضا امتناع نموده تا آن‌كه او را تازيانه‌ها زدند . و امام محمد\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 127 ","page_number":127},
  {"content":"\r\n\r\nرحمه اللّه ابا كرد تا آن زمان كه او را پنجاه روز ( و چيزى ) « 1 » بند كردند . و مشايخ بلاد ما گفته‌اند : باكى نيست تقلّد قضا نمودن كسى را كه آمن باشد از نفس خود جور را ( و از غير خود منع را ) « 1 » ، از براى آن‌كه صحابه و تابعيان و آنان كه بعد از ايشان بوده‌اند از سلف و علماء دين قبول قضا كرده‌اند بىاكراهى .\r\nو در حديث آمده كه قاضيان سه كس‌اند : يكى در بهشت است و دو در دوزخ ؛ امّا آن دو كه در دوزخ‌اند يكى آن‌كه او را علم باشد ، به خلاف علم خود عمل كند . و يكى جاهل كه بىعلم عمل كند . و اما آن قاضى كه در بهشت است آن است كه او را علم باشد و به علم خود عمل كند و از مسروق رحمه اللّه منقول است كه او گفته هر آينه يك روز قضا به حق كردن دوست‌تر است نزد من از آن‌كه يك سال غزا مىكنم ، و آنچه مذكور شد كلام « 2 » امام محمد بن الحسن است رحمه اللّه كه در كتاب « ادب القاضى » گفته . ( و در كتاب « الاقضيه » گفته « 3 » ) سزاوار نيست سلطان را كه بر قضا كسى را عمل فرمايد ، يعنى او را قاضى سازد ، الّا آن كس كه معتمد باشد در دين ، و صاحب صلاح و فقه باشد ، و علم به سنّت و آثار ، او را حاصل باشد . و در « محيط » گفته كه علم شرط اولويّت است نه شرط جواز تقليد ، چنانچه گذشت .\r\nو در « هدايه » گفته كه باكى نيست در آمدن در قضا كسى را كه واثق باشد به نفس خود بدان كه او اداء فرض قضا تواند كرد . زيرا كه صحابه آن را قبول كرده‌اند و ايشان بس‌اند كه مقتدا باشند . و نيز از آن جهت كه قضا فرض كفايه است زيرا كه امر به معروف است و مكروه است دخول در قضا كسى را كه از عجز ترسد و آمن نباشد بر نفس خود از ظلم . و بعضى مكروه داشته‌اند كه كسى به اختيار در قضا در رود ، زيرا كه حضرت پيغامبر صلى اللّه عليه و سلم فرموده كه هر كه را قاضى ساختند او را كشته‌اند بىكارد ، و لفظ حديث اين است : من\r\n\r\n\r\n","description":"","footnote":"\r\n( 1 ) اضافه از م .\r\n( 2 ) از : مسروق رحمه اللّه . . . تا كلام اضافه از م .\r\n( 3 ) اضافه از م .\r\n","page_name":" 128 ","page_number":128},
  {"content":"\r\n\r\nجعل قاضيا فقد ذبح من غير سكّين .\r\nصاحب « هدايه » گويد : صحيح آن است كه دخول در قضا رخصت است از جهت طمع در اقامت عدل ، و ترك قضا عزيمت است ، زيراكه شايد كه خطا كند ظنّ او و موفق نشود از براى حق ، يا كسى او را اعانت نكند ، مگر آن‌كه او اهل قضا باشد ، و غير او كسى ديگر اهل نباشد ، كه آن زمان بر او فرض مىگردد قبول قضا از براى نگاه داشتن حقوق بندگان . و سزاوار آن است كه طلب ولايت قضا در دل نكند ، و به زبان درخواست نكند كه او را قاضى سازند . زيرا كه در حديث آمده كه هر كس طلب قضا كند او را به نفس او بازگذارند . و هر كه او را بر قضا اجبار و تكليف نمايند ، خداوند تعالى ملكى فرستد كه او را راه راست نمايد .\r\nاين است كلام « هدايه » .\r\nو در كتاب « صنوان القضا » آورده كه امام اعظم مأمور است به تقليد قضا و افتا به كسى كه اعلم مردمان و اورع و اتقى و اولى باشد ، بنابر حديث سابق كه حضرت پيغامبر صلى اللّه عليه و سلم فرمود كه هر كس تقليد كند عمل غير را ، و در رعيّت او كسى باشد كه اولى باشد از او ، پس به درستى كه او خيانت كرده باشد با خدا و رسول خدا و جماعت مسلمانان : اين است سخن صاحب « صنوان - القضا » .\r\nقال العبد فضل اللّه بن روزبهان غفر اللّه ذنوبه : بعد از تتّبع روايات ائمهء حنفيّه رحمهم اللّه بر ما ظاهر شد كه امام يا سلطان مأموراند بدانكه تقليد كنند قضا را به كسى ، و آن كس كه تقلد قضا مىكند حال او از چند وجه بيرون نيست :\r\nاول آن‌كه او متعين است در آن بلده از جهت قضا بدان وجه كه غير از او كسى را استحقاق تصدّى اين امر نيست ، بر اين تقدير تقلد قضا بر او فرض است و تقليد سلطان قضا را به دو هم فرض است . در كتاب « صنوان » مذكور است كه در « ادب القاضى » صدر الشهيد رحمه اللّه گويد كه گاهى مستحب است تحرّز از دخول در قضا كه در بلده جماعتى باشند كه صلاحيت قضا داشته باشند ، اما هرگاه كه جماعتى نباشند فرض است برآن متعين ، تقلّد قضا از جهت صيانت حقوق بندگان\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nو تنفيذ احكام شرع ، تا بغايتى كه اگر او امتناع كند از تقلّد آثم گردد . اين است نقل صدر الشهيد كه موافق روايت « هدايه » است . و بر اين تقدير سلطان بايد كه چنين شخص متعين را قاضى سازد و اگر قبول نكند اجبار كند او را .\r\nدوم آن‌كه در بلده قومى باشند كه ايشان را صلاحيت قضا باشد ، ( هم در صنوان مذكور است كه ) « 1 » صدر الشهيد گفته : اگر در بلده قومى باشند كه ايشان را صلاحيت قضا باشد اگر يكى امتناع كند آثم نگردد . و اگر تمامى امتناع نمايند ، ببينيم اگر سلطان به حيثيتى است كه فصل خصومات به نفس خود مىتواند نمود ، ايشان آثم نگردند در امتناع از قضا . و اگر چنان نيست آثم گردند ، زيرا كه مؤدّى به تضييع احكام اللّه تعالى مىشود . و اگر تمامى مستحقان امتناع نمايند و جاهلى را قضا دهند ، مشترك گردند در گناه . اين است سخن صدر الشهيد .\r\nاز اينجا مستفاد مىگردد كه اگر سلطان بنفس خود تواند فصل خصومات كند ، نصب قاضى بر او فرض نباشد ليكن سنّت باشد بنابر اقتدا به خلفاء راشدين و سلف صالحين . و اللّه اعلم .\r\nو در اين صورت كه در بلده‌اى جماعتى باشند كه استحقاق داشته باشند ، سزاوار است سلطان را كه اقدر و اولى و اعلم و اورع را اختيار كند بنابر حديث سابق . پس اگر اعلم اورع اولى از قبول امتناع نمايد با وجود آن‌كه غير از او مستحق قضا باشد ، آيا سلطان او را اجبار و تكليف بر قبول قضا تواند كرد يا نى ؟\r\nظاهرا تواند كرد ، و اللّه اعلم . زيرا كه اختيار اعلم اقدر بنابر ملاحظهء صلاح مسلمين است ، و آنچه متضمّن صلاح عامّه باشد حاكم را مىرسد كه عمل كند . و اجبار امام ابو حنيفه رحمه اللّه تعالى كه خلفا كرده‌اند ، و او را تازيانه زده ، و امام محمد را حبس كرده‌اند در اين حال بوده ، چه نمىتواند بود كه امتناع ايشان در وقت تعيّن بوده باشد ، و الّا برآن تقدير ايشان آثم مىگردند در عدم قبول . و جايز نيست كه حمل كنند امتناع قبول را از آن ائمه بر حالت تعيّن ، زيرا كه موجب اثبات اثم مىگردد ايشان را ، پس امتناع ، محمول خواهد بود بر حالت\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 130 ","page_number":130},
  {"content":"\r\n\r\nعدم تعيّن . و آن‌كه خليفه اختيار اعلم اورع كرده ، و ايشان امتناع نموده « 1 » و خليفه اجبار كرده ، بنابر مصالح مسلمانان كه در نصب ايشان بوده .\r\nو بايد دانست كه با وجود آن كه كسى اعلم و اورع مستحقان قضا باشد ، مكروه است او را طلب كردن قضا ، چنانچه گذشت از روايت « هدايه » ؛ بلكه بسيارى از علما برآنند كه حلال نيست قبول قضا بىاجبار .\r\nو امام ابو حفض نجم الدين عمر نسفى رحمه اللّه در كتاب « مشارع الشرائع » روايت از كرخى و خصّاف و علماء عراق كرده كه حلال نيست قبول قضا ما دام كه او را برآن اجبار نكنند . و صاحب « فتاواى كبرى » روايت كرده كه سزاوار نيست كسى را كه طلب قضا كند ، و اگر طلب كند بدكردار باشد ، بنابرآن كه حضرت پيغامبر صلى اللّه عليه و سلم فرموده : من قلّد القضاء فكانّما ذبح به غير سكّين .\r\nو امام محمد در « ادب قاضى » گفته كه از پيغامبر صلى اللّه عليه و سلم به ما رسيد كه فرموده : من ابتلى ان يقضى بين اثنين فانّه يذبح نفسه به غير سكّين .\r\nو شمس الائمة الحلوائى رحمه اللّه مىگفته كه سزاوار نيست كسى را كه اين لفظ را حقير شمارد ، مبادا كه برسد به دو آن چيزى كه رسيده بدان قاضى . زيرا كه حكايت كرده‌اند كه قاضئى كه اين حديث به دو رسيد ، پس گفت : اين چگونه باشد ؟ و آن سخن را حقير شمرد ، بعد از آن كسى را به مجلس خود خواند كه موى او را راست سازد ، آن حلّاق مو از سيب ذقن او مىتراشيد ، قاضى عطسه كرد ، و استره به حلق او رسيد ، و سر او را پيش او انداخت .\r\nسيوم آن‌كه در آن بلده مستحقى نباشد قضا را بنابر آن‌كه عدل مجتهد نباشد ، بايد كه سلطان در اين صورت اختيار نكند از براى قضا كسى را كه بخواهد قضا را از او ، يا وسائل و شفعا انگيزد ، يا رشوت دهد . صدر الشهيد در كتاب « ادب القاضى » ياد كرده كه جايز نيست طلب قضا را به شفعا و نه به رشوت و ذكر كرده از امام ابو القاسم رحمه اللّه كه او گفته قضات بر دو قسمند : يك قسم آنان كه\r\n\r\n\r\n","description":"","footnote":"\r\n( 1 ) م . و ايشان ابا كرده‌اند .\r\n","page_name":" 131 ","page_number":131},
  {"content":"\r\n\r\nايشان را پادشاه قضا تفويض كند « 1 » و يك قسم ديگر آنان كه توليت كنند ايشان را قضا به سبب رشوت يا شفعا . قاضى اول چون قضا كند در فصل مجتهد فيه ، بعد از آن اگر رفع كنند قضيهء او را بقاضئى كه رأى او خلاف رأى آن قاضى اوّل باشد ، قاضى ثانى نتواند كه نقض حكم قاضى اوّل كند . و قسم دوم هرگاه كه رفع كنند قضاء او را به قاضئى كه رأى او مخالف رأى اول باشد ، مىتواند كه نقض كند قضاء او را . و فتوى برآن است كه آن كس كه تقلّد قضا كند بواسطهء رشوت ، نافذ نيست قضاء او اصلا . زيرا كه امام گاهى كه تقليد كرد قضا را بواسطهء رشوت كه فراگرفت از قاضى يا از قوم خودش ، و حال آن‌كه قاضى عالم است به رشوت دادن قوم خود ، صحيح نيست تفويض او ، همچون قضاء قاضى در چيزى كه رشوت گرفته باشد در او . امّا آن سلطانى كه تقليد قضا كند او را به سبب شفعا و آن‌كسى كه تقليد كند خالصا لوجه اللّه ، هر دو مساويند در نفاذ قضاى ايشان در مجتهدات . اين است سخن صدر الشهيد كه در « صنوان القضا » از او روايت كرده .\r\nو چون مستجمع شرايط قضا موجود نباشد ، سزاوار است سلطان را كه اجتهاد نمايد و آن كسى كه اصلح باشد اين كار را ، اختيار كند . و اصلحيّت به قلّت طمع و رشد در مهمات و استعمال فكر و قريحه در واقعات حاصل مىگردد .\r\nو جايز نيست كه فاسق را قاضى سازد ، و ليكن اگر قاضى سازد قضاء او نافذ است . در هدايه گفته كه فاسق اهل قضا است ، زيراكه اهل شهادت است تا بغايتى كه اگر تقليد كنند قضا او را ، صحيح باشد . ليكن سزاوار نيست كه تقليد كنند . اين است سخن « هدايه » كه سابقا در شروط مذكور شد .\r\nپس اگر سلطان عدل نيابد كه قضا را به دو تقليد كند ، و فاسق را بالضروره قاضى سازد ، قضاء او نافذ باشد . و نزد ضرورت مشرك را قاضى تواند ساخت ، چنان كه در « خلاصه » روايت كرده از كتاب « اجناس » كه سلطان توليت كند قاضيى مشرك را بر مسلمانان ، بعد از آن مسلمان شود آن قاضى ، امام محمد رحمه اللّه فرموده او همچنان قاضى باشد ، و محتاج نيست كه ثانيا او را توليت كند . و در « هدايه » آورده\r\n\r\n\r\n","description":"","footnote":"\r\n( 1 ) م . اضافه دارد : و بىاختيار و طلب ايشان قضا را در گردن ايشان اندازد .\r\n","page_name":" 132 ","page_number":132},
  {"content":"\r\n\r\nكه بعضى از مشايخ گفته‌اند كه چون تقليد كنند فاسق را قضا در ابتدا ، صحيح باشد ، و اگر تقليد كنند و او عدل باشد منعزل مىگردد به فسق . و هم در « هدايه » گفته كه اگر عدل باشد و فاسق گردد به فراگرفتن رشوت يا غير آن منعزل نمىشود ، ليكن مستحق عزل مىگردد . و اين قول ظاهر مذهب است و مشايخ ما برآنند . و در خلاصه گفته كه اختلاف روايات است در آن‌كه قضا را به فاسق تفويض توان كرد يا نى ؟ واصحّ آن است كه تقليد صحيح است و منعزل نمىگردد به فسق .\r\nاين است سخن « خلاصه » .\r\nو اما تفويض كردن امام يا سلطان قضا را به كسى ، پس لابد است در او از چيزى كه دلالت كند بر تفويض ، چنانچه گويد : « ترا بر فلان مملكت قاضى ساختم » . و در « خلاصه » گفته كه در « فتاواى صغرى » مذكور است كه تعليق قضا و امارت به شرط و مضاف به وقت در مستقبل جايز است . مثل آنكه بگويد : « گاهى كه فلان بيايد ، پس تو قاضى فلان مملكتى » يا آن‌كه بگويد كه « تو هرگاه به فلان مملكت روى ، پس تو امير آنجائى » يا « قاضى آنجائى » . اين جايز است به اجماع . و تعليق به حكم ميان دو كس ، مضاف به وقتى در مستقبل ، مثل آن‌كه بگويد هرگاه كه فلان بيايد تو حكم كن ميان ما در فلان حادثه ، صحيح است نزد امام محمد .\r\nو امام ابو يوسف رحمه اللّه گفته : صحيح نيست و فتوى به قول ابو يوسف است .\r\nو قاضى هرگاه كه تقليد قضا كند به كسى يك روز جايز است ، و قضا احتمال تأقيت دارد . و هم در « خلاصه » گويد كه سلطان هرگاهى كه تقليد كند كسى را قضاء بلده‌اى معين ، داخل نمىشود در آن مواضع و توابع آن بلده ما دامى كه در منشور او ننويسد كه بلده و سواد همه . و در « فتاواى صغرى » آورده است كه در « محيط » آورده است كه اين به روايت « نوادر » است ، كه مصر شرط نفاذ قضا نيست ، اما بر ظاهر روايت ، مصر شرط نفاذ قضا است . پس برين صورت مقلّد بر قرى نمىگردد و اگرچه در منشور او نوشته باشند . و امام ابو يوسف رحمه اللّه تعالى برآن رفته كه مصر شرط نفاذ قضا نيست . و شمس الائمه سرخسى رحمه اللّه و بسيارى از مشايخ روايت « نوادر » را فراگرفته‌اند . اين است سخن صاحب « خلاصه » . و ظاهرا\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nفتوى بر اين باشد زيراكه اختيار ابو يوسف است رحمه اللّه ؛ و سابقا گذشت كه در قضا فتوى بر قول و اختيار امام ابو يوسف است رحمه اللّه و اللّه اعلم .\r\nو در « خلاصه » آورده كه اگر مقيد سازد قضاء قاضى را سلطان به مكانى جايز است ، و متقيد مىشود بدان مكان و از آن تجاوز نمىكند .\r\nو در « نوازل » آورده در كتاب زكات و حكايت از فقيه ابو جعفر كرده كه ابو بكر بن سعيد مىگفت كه توليت حكام در ديار ما صحيح نيست ، از براى آن كسى كه ايشان را توليت قضا و حكومت مىكند مواجهه نمىنمايد بتقليد ايشان ، بلكه منشور مىنويسد و در منشور در هر فصلى مىنويسد كه ان شاء اللّه تعالى ، و استثنا ابطال ما تقدّم مىكند . اين است روايت « نوازل » . و از آنجا مستفاذ مىگردد كه شرط است در توليت قاضى و حاكم كه در مشافهه بگويد به او آن‌كس كه ايشان را توليت مىكند كه ترا قاضى ساختم يا حاكم گردانيدم .\r\nو در « خلاصه » آورده كه در فوايد خال خود ديدم كه گفت : خليفه و سلطان گاهى كه تقليد كنند كسى را قضا ، و آن قاضى ردّ كند آيا تواند كه بعد از آن قبول كند ؟ گفته : اگر به مشافهه او را تقليد كرده ممكن نيست او را قبول آن تقليد بعد از ردّ . و اگر به طريقهء مغايبه كرده بدان وجه كه منشورى از براى او نوشته فرستاده و او ردّ كرده ، بعد از آن قبول كرد مر او را مىرسد و جايز است .\r\nو در « خلاصه » آورده كه سلطان هرگاه با شخصى بگويد كه : جعلتك قاضيا يعنى ترا قاضى گردانيدم و نگويد كه در كدام شهر ، قاضى نمىشود بر بلدى كه او در آنجاست ، زيراكه احتمال دارد تعميم كرده باشد و احتمال دارد كه تخصيص كرده باشد بعضى بلاد را ، پس مكان قضا مجهول شد . و قاضى الامام رحمه اللّه گفته كه قاضى مىشود در آن بلدى كه او در آنجاست ، همچو كسى كه وكيل سازد آدمى را به بيع ، كه او وكيل مىشود به بيع در بلدى كه او در آنجاست عرفا ، و چنين شخصى كه سلطان با او گويد كه ترا قاضى ساختم قاضى نمىشود در جميع بلاد ، و اگرچه سلطان را بلاد بسيار باشد . و هم در « خلاصه » گفته كه سلطان چون قاضى را گويد كه حوادث فلان را مشنو تا من از سفر بازگردم ، جايز نيست قاضى را\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nكه بشنود ، و اگر قضا كند نافذ نيست . و هم در « خلاصه » گويد كه قاضى گاهى كه قضا كند در حادثه‌اى به حق ، بعد از آن سلطان او را امر كند كه آن حادثه را يك‌بار ديگر بشنود در حضور علما ، فرض نيست بر قاضى آن شنودن . و هم در خلاصه گويد كه سلطان هرگاه كه تقليد قضا كند كسى را و استثنا كند خصومت معيّنه را يا شخص معيّن را ، صحيح است استثنا ، و قاضى نمىگردد در آن خصومت يا در حق آن مرد . اين است سخن صاحب « خلاصه » .\r\nو سلطان را مىرسد كه در يك بلده دو كس را قاضى مطلق گرداند . در « خلاصه » آورده كه در « فتاواى صغرى » گفته است اگر تفويض قضا كنند به دو مرد ، كه هريك از ايشان منفرد باشد به قضا ، آيا جايز است يا نه ؟ گفته : ما روايتى نيافتيم ليكن مولانا الامام خال من رحمه اللّه مىگفت : بر قياس نائب قاضى آن است كه سزاوار آن است كه جايز باشد ، زيراكه نائب قاضى نائب از سلطان است و به اين قياس صحيح است . و در « صنوان القضا » گفته : سلطان گاهى كه تفويض كند قضاء ناحيه‌اى را بدوكس بر آن وجه كه هيچ‌يك از آن دو مستقل نباشد بىديگرى ، جايز نيست ، همچو دو وكيل به بيع ، زيراكه او راضى نشده الّا به رأى هردو باهم ، نه رأى يك كس . همچنين ذكر كرده شيخ الاسلام مشهور به خواهرزاده رحمه اللّه در آخر كتاب « صحيح مبسوط » و اگر مخصوص گرداند هر قاضى را به طرفى از اطراف بلده ، جايز است . و اگر هريك را مستقل سازد در جميع بلد ، پس او را دو وجه است : يكى آن‌كه جايز نيست ، زيراكه نزاع مىافتد ميان خصمين در اختيار يكى از آن‌دو قاضى ، و اجابت داعى ايشان . و دوم آن‌كه جايز است و حكم به قرعه كنند در تقديم نزد نزاع . و صاحب « ذخيره » گفته كه سلطان گاهى كه تقليد كند مردى را به قضاء شهرى كه در او قاضئى ديگر باشد و معزول نگرداند قاضى اول را صريحا ، اگر بگويند كه قاضى اوّل معزول مىشود ، وجهى دارد ؛ زيراكه تقلد دو قاضى در يك مصر غير معتاد است ، پس تقليد ثانى متضمن عزل اوّل است . و اگر بگويند : معزول نمىشود ، هم وجهى دارد ، از براى آن‌كه ولايت او عام است ، پس مالك تقليد و عزل است بر هروجه كه\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nخواهد و اللّه اعلم . اين است احكام و مسائل كيفيت تفويض قضا به مذهب ابو حنيفه رحمه اللّه تعالى .\r\nاما كيفيت تفويض قضا به مذهب شافعى رحمه اللّه تعالى ، در « انوار شافعيّه » گويد : واجب است بر امام نصب قاضى در هر بلده و ناحيه‌اى كه قاضى نباشد او را ، پس اگر امام يا سلطان حال كسى كه او را قاضى مىسازد داند در علم و عدالت ، پس توليت كند او را قضا . و اگر نداند حاضر گرداند او را و جمع كند ميان او و علما تا علم او را بدانند ، و از همسايگان و مخالطان او تحقيق كنند سيرت او را .\r\nو اگر قاضى سازد كسى را كه حال او را نداند نافذ نيست آن تفويض ، و اگرچه بعد از آن بداند كه به صفت قضات است . و شرط است در توليت قضا تعيين آن كس كه او را قاضى مىسازد ، و تعيين محل ولايت او از ديهى يا شهرى يا ناحيه‌اى .\r\nو اگر سلطان بگويد كه والى ساختم يكى از اين دوكس را ، يا كسى را كه رغبت كند در قضا از علماء فلان بلده ، باطل باشد آن توليت . و اگر بگويد كه قضا را تفويض كردم به فلان و فلان ، پس آن نصب دو قاضى است . و منعقد مىشود قضا به مراسله و مكاتبه گاهى كه مقارن شود بدان چيزى كه دلالت بر توليت كند .\r\nو گفتن سلطان با شخصى : « قضا را توليت كردم به تو » يا « تقليد كردم قضا را به تو » يا « ترا خليفهء خود ساختم در قضا » يا « ترا نائب خود ساختم در قضا » يا « قضا كن ميان مردم » يا « حكم كن در فلان شهر » اينها همه صريح است در توليت . و اگر بگويد : « اعتماد كردم » يا « حوالت كردم بر تو » يا « ردّ كردم » يا « گردانيدم قضا را » يا « تفويض كردم » يا « اسناد كردم به سوى تو » اينها همه كنايات است و منعقد نمىشود قضا بدان تا آن زمان كه مقارن شود به دو آن چيزى كه نفى احتمال كند . همچنانچه سلطان گويد : نظر كن به سوى آنچه توكيل كردم به سوى تو ، يا حكم كن در چيزى كه اعتماد كردم به تو .\r\nابو الحسن ماوردى رحمه اللّه گفته كه شرط است قبول لفظا . و امام رافعى گفته : شرط نيست همچو وكالت . و جايز است كه توليت قضا را عام سازند ، بدان وجه كه گويند : قاضى ساختم ترا بر همه‌كس و در همه واقعات ، و جايز است كه\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nتخصيص كنند يا در اشخاص ، بدانكه او را قاضى سازد ميان سكّان محله‌اى يا در قبيله‌اى يا در خصومات دو شخص يا اشخاص معيّنه يا در خصومات كسى كه به خانهء او آيد يا در مسجد او ، يا در حوادث تخصيص كند - بدانكه او را والى سازد بر قضا در نكاحها ، نه در اموال يا عكس آن - يا در قدرى معين از مال يا در طرفى از حكم تخصيص كند ، بدان‌كه او را والى سازد در قضا به اقرار نه بيّنه يا عكس آن ، يا در مكانى تخصيص كند كه در خانه يا محلى خاص قضا كن ، يا در زمانى تخصيص كند ، به آن‌كه او را والى سازد سالى يا روزى كه تعيين كند در هفته‌اى . اين است نقل كتاب « انوار شافعيه » كه از « عزيز » و « روضه » نقل كرده ، و تمامى مفتى به است .\r\nو امّا شرايط قاضى در فصل سابق در مذهب شافعى بيان كرده شد .\r\nو اما حال قاضى نسبت با طلب قضا و ترك طلب ؛ در « انوار شافعيه » گفته كه قضا فرض كفايت است و آن كسى كه صلاحيت قضا ندارد حرام است كه متولّى آن گردد ، و حرام است كه توليت كنند او را . و آن كسى كه صلاحيت دارد ، اگر متعين است بدان وجه كه غير از او در آن ناحيه كسى صلاحيت قضا ندارد ، لازم است او را طلب و مشهور گردانيدن نفس خود نزد سلطان و قبول كردن قضا ، اگر سلطان تفويض كند . و اگر قبول نكند ، سلطان بايد كه او را تكليف و اجبار نمايد به قبول ، و معذور نيست بدان‌كه ترسد از ميل و خيانت .\r\nامام اوزاعى شارح « منهاج » رحمه اللّه گفته : سزاوار آن است كه متعين را گاهى لازم باشد طلب قضا كه گمان برد كه اگر طلب مىكند به دو مىدهند ، يا متردد باشد در او . و اگر بر ظن او غالب باشد كه اگر طلب قضا مىكند به دو نمىدهند بنابر فساد زمان ، و نيز متضمن قبول منّت است ، ظاهر آن است كه لازم نيست او را طلب . بلى واجب است قبول هرگاه كه او را بدان خوانند .\r\nديگر در « انوار شافعيه » گفته : و اگر متعين نباشد بلكه در آن ناحيه كسى باشد كه صلاحيت قضا داشته باشد ، پس اگر غير او اصلح است قضا را ، جايز است او را قبول ، و مكروه است او را طلب . و اگر مثل او باشد او را مىرسد كه قبول كند و واجب نيست . و اما\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nطلب ، پس اگر ذكر او پوشيده است در ميان مردم ، و اگر متولّى قضا مىگردد مشهور مىشود و مردمان به علم او نفع مىيابند ، و كفايت معاش ندارد و اگر قاضى مىشود از بيت المال كفايت معاش او حاصل مىگردد ، مستحب است مر او را طلب . و اگر كفايت معاش دارد مكروه است او را طلب و قبول . و بر اين صورت حمل كرده‌اند امتناع سلف از قضا . و اگر در آن ناحيه كسى هست كه دون او است ، مستحب است او را قبول و طلب ، گاهى كه واثق باشد به نفس خود .\r\nو در هرجا كه گفتيم كه طلب و توّلى مستحب است يا مباح ، پس آن نزد وثوق و غلبه ظن است به قوت نفس . و اما نزد خوف پس احتراز بايد كرد . و اينها گاهى است كه در آن ناحيه قاضئى نباشد كه متولى امر قضا باشد ، يا غير مستحق باشد از براى جورى يا جهلى . و اگر مستحق باشد و طالب خواهد كه او را عزل كند ، پس طلب حرام است و طالب مجروح است ، خواه فاضل باشد خواه مفضول .\r\nو اگر بذل مالى كند كه قضا گيرد ، اگر متعين است يا مستحب است او را طلب ، جايز است . و آن‌كس كه مال مىگيرد از او ظالم است . همچنانچه گاهى كه متعذر باشد حسبت ، الّا به بذل مال ، جايز است او را بذل مال تا والى گردد .\r\nو همچنين بذل كردن مالى جايز است از براى آن‌كه او را معزول نسازند . و فراگيرنده ظالم است . و مستحب است بذل مال از براى عزل قاضئى كه او به صفات قضات نباشد . و فراگرفتن مال در اين صورت حرام است . و حرام است بذل مال از براى عزل كسى كه به صفات قضات باشد . و اگر بذل كند و اول را عزل كند ، و آن‌كس كه بذل كرده قاضى شود ، قضاى اين دوم نافذ نيست . و اول معزول نمىشود ، زيراكه عزل به رشوت حرام است ، و توليت مرتشى راشى را ممنوع است . و اين نزد تمهيد اصول شرعيّه است ، و اما نزد ضرورات و ظهور فتنه‌ها نافذ است عزل و توليت و اللّه اعلم و بحقائق الامور احكم .\r\n\r\nفصل چهارم ، در بيان جواز قبول قضا از سلطان جايز و ذكر صفاتى كه چون در كسى جمع گردد سزاوار باشد كه سلطان او را نصب كند به قضا ، و بيان آداب قاضى بعد از نصب در مذهبين :\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nبدان ايّدك اللّه تعالى كه چون امام مستجمع شرايط در ميان امت باشد و نصب قضات كند در بلاد بعد از تحقّق علم و عدالت ، به اتفاق مذاهب مستحق را جايز است كه قبول قضا كند از او . و اگر امام نباشد و سلطان عادل باشد هم جايز است قبول از او مستحق را . و اگر سلطان عادل نباشد حال از دو بيرون نيست :\r\nيا آن است كه سلطان جاير است ، يا باغى بر امام حق . امّا اگر سلطان جاير است ، جايز است تقلّد قضا از او در مذهب حنفيّه . در « هدايه » آورده كه جايز است تقلّد قضا از سلطان جاير همچنانچه جايز است از عادل ، زيراكه صحابه رضوان اللّه عليهم اجمعين تقلّد قضا كرده‌اند از معاويه ، و حق در دست على بود رضى اللّه عنه در نوبت او ، و تابعيان تقلّد قضا از حجّاج كرده‌اند ، و او جاير بود . مگر گاهى كه سلطان جاير تمكين نكند او را از قضاء به حق ، زيراكه مقصود حاصل نمىگردد از تقلّد ، به خلاف آن‌كه تمكين كند ( سلطان جاير قاضى را از قضا به حق كه مقصد از قضا حاصل مىگردد « 1 » ) . اين است سخن صاحب « هدايه » ، و موافقت كرده با او درين مسأله و دليل ، صدر الشهيد در « شرح ادب قاضى » ، و صاحب « خلاصه » هم موافقت كرده در مسأله و دليل ، و اللّه اعلم .\r\nقال فضل اللّه بن روزبهان غفر اللّه ذنوبه : بايد دانست كه معاويه به اتفاق اهل سنت و جماعت از كبار صحابه است و او در زمان خلافت ابو بكر رضى اللّه عنه از قبل خليفهء به حق در شام امير بود ، و همچنين در زمان امير المؤمنين عمر و امير المؤمنين عثمان رضى اللّه عنهما از قبل ايشان بر شام امير بود . و چون امير المؤمنين على خليفه شد ، او در شام اظهار مخالفت كرد ، و علما او را از اهل بغى شمرده‌اند بعد از اظهار خلاف . و حقّ با امير المؤمنين على بود در وقت مخالفت معاويه . چون على رضى اللّه عنه وفات فرمود ، و حسن بن على رضى اللّه عنهما با معاويه صلح كرد ، و با او بيعت فرمود ، معاويه امام بحقّ شد . و بعد از آن مدت هجده سال امامت او در جميع بلاد اسلام ثابت بود به حكم اجماع اهل حلّ و عقد بر بيعت او . اين است معتقد جميع اهل سنت و جماعت .\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 139 ","page_number":139},
  {"content":"\r\n\r\nچون اين مقدمه معلوم شد ، بايد دانست كه استدلال صاحب « هدايه » گاهى صحيح مىآيد كه ثابت گردد ، كه صحابه تقلّد قضا از معاويه در زمان بغى او كرده‌اند نه در زمان امارت او در عهد خلفا ، و نه در زمان اجماع صحابه بر امامت او ، زيرا كه در اين دو زمان شك نيست كه معاويه از اهل عدل بود و امارت او بحقّ بوده . و اين ثابت نشده كه صحابه از او در زمان بغى تقلّد قضا كرده باشند . زيرا كه از اخبار صحيح شده كه در زمان بغى صحابه او را منكر بوده‌اند ، و اگر ظاهرا مصاحبت مىكرده‌اند ، تقلّد مناصب از او نمىنموده‌اند . و بر تقدير آن‌كه ثابت شود كه در زمان بغى از او تقلّد كرده‌اند ، آن دليل جواز تقلّد است از سلطان باغى . و در آن مسأله او را ياد بايد كرد ، نه دليل جواز تقلّد از سلطان جاير . زيرا كه در عرف ، سلطان جاير كسى را گويند كه او ظالم باشد در عملهاى سلطنت ، و احقاق حقوق مسلمانان ننمايد ، نه كسى را كه در اجتهاد غلط كند . و باغى كسى است كه در اجتهاد خطا كند نه آن كه جور بر بندگان كند . و قرين ساختن معاويه با حجّاج ظالم قرينهء آن است كه از سلطان جاير ، ظالم در احقاق حقوق مىخواهند . و اين استدلال صاحب « هدايه » و آن كه متابعت او نموده با آن كه غير صحيح است ، مستلزم آن است كه معاويه را كه از اكابر صحابه است قرين حجّاج ظالم ساخته‌اند ، و رافضيان را مجال طعنى در صحابه داده ، با اتفاق اهل سنت بر آن كه تمامى صحابه عدولند ، و هيچ يك فاسق نيستند و جور عين فسق است . و اللّه تعالى اعلم .\r\nو امّا اگر سلطان باغى باشد عزل و نصب او اهل عدل را بعد از قهر و غلبه نافذ است . در كتاب « صنوان القضا » ذكر كرده كه صدر الشهيد در « ادب قاضى » آورده كه اگر قومى از اهل خوارج يا اهل عدل « 1 » غالب شوند بر مدينه‌اى يا مصرى از امصار مسلمانان تا بغايتى كه نافذ گردد امور ايشان و جارى گردد احكام ايشان ، پس قضات عدل قاضيانند بر حال خود ، ما دام كه عزل نكنند ايشان را باغى . و گاهى كه عزل كند ايشان را باغى ، بيرون روند از قضا تا بغايتى كه اگر منهزم\r\n\r\n\r\n","description":"","footnote":"\r\n( 1 ) چنين است در نسخه‌ها و به نظر مىرسد كه « يا اهل عدل » زايد باشد .\r\n","page_name":" 140 ","page_number":140},
  {"content":"\r\n\r\nگردد باغى ، بعد از آن نافذ نباشد قضاى ايشان ، ما دام كه تقليد نكند ايشان را سلطان عدل نوبتى ديگر . زيرا كه باغى سلطان شده به حكم قهر و غلبه ، پس جايز است عزل او . پس از آن اگر ايشان توليت كنند قاضى را ، پس خالى نيست از آن كه توليت مىكنند از قوم خوارج يا از اهل عدل ، اگر از خوارج توليت مىكنند نافذ نيست هيچ يك از قضاياى او ، و اگر رفع كنند به قاضئى از اهل عدل آن را باطل گرداند ، زيرا كه ايشان هر چه مىكنند بر وجه استحلال مىكنند ، بنابر آن‌كه ايشان خونها و مالهاى ما را حلال مىدانند ؛ پس قضاى او نافذ نيست ، و اگر چه موافق شريعت باشد . و اگر از اهل عدل نصب مىكنند ، نافذ است قضاى او تا بغايتى كه اگر غالب شوند بر ايشان اهل عدل و رفع كنند به قاضئى اهل عدل ، تنفيذ كند قضاء او را . و در كتاب « اقضيه » گفته كه نافذ است قضاى اهل بغى . و در كتاب « قنيه » در رمز « مت » آورده كه حلال نيست قبول عمل از غير اهل عمل ، و اگر چه مستحق باشد آن را ، نزد ابو حنيفه رحمه اللّه زيرا كه اوعون ظالم است بر ظلم او . و گفته : استاد ما مىگفت كه در « محيط » خلاف آن هست ، يعنى حليّت قبول عمل از غير اهل . و در كتاب « اقضيه » گفته : اهل بغى به منزلهء فسّاق اهل عدلند ، و ما گفتيم كه فاسق صلاحيت قضا دارد بر اصحّ اقوال و اللّه اعلم .\r\nو اما مذهب امام شافعى رحمه اللّه در اين مسأله آن است كه متسلط به قهر و غلبه بر بلاد اسلام ، سلطان است و او خواه عادل باشد و خواه جاير ، احكام او نافذ است ، و قبول قضا از او جايز است . و در « انوار شافعيّه » گفته : اگر باغيان را قاضئى باشد در شهرى ، پس اگر آن قاضى خونهاى اهل عدل و مالهاى ايشان را حلال مىداند ، نافذ نيست حكم او ، و اگر حلال نمىداند ، نافذ است حكم بدان چيز كه نافذ است حكم قاضى اهل عدل ، مگر آن‌كه او از خطّابيّه باشد كه ايشان قضا مىكنند از براى موافقان ايشان به تصديق آن موافقان . و تمامى اين مبحث در باب قتال بغات ان شاء اللّه مذكور گردد .\r\nاما آن صفات كه چون در كسى جمع گردد سزاوار باشد كه او را قاضى\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nسازند ؛ شيخ الامام علم الهدى ابو منصور ماتريدى رحمه اللّه گفته : سزاوار است كه حاكم عالم باشد به حلال و حرام ، و عدل و صاحب ورع ، و راه يافته به وجوه تدابير خلق ، عارف به مراتب مردمان ، موصوف به علوّ همت ، و نگاه داشتن نفس از خبايث ، و عفت از فروج ، و آن كه برسد به مرتبهء مجتهدان . اين است سخن ابو منصور رحمه اللّه .\r\nو استاد الائمه رحمه اللّه در « اقضيه » از ابوذر رضى اللّه عنه روايت كرده كه او گفته : اهل قضا آن كسى است كه در او عدالت و علم به كتاب اللّه باشد ، و ناسخ و منسوخ و حلال و حرام و امر و نهى داند ، و علم به سنّت رسول اللّه - صلى اللّه عليه و سلم داشته باشد ، و از اهل اجتهاد باشد ، و محدود در قذف نباشد . و بعضى ديگر از علماء حنفيّه گفته‌اند : اهل قضا كسى است كه عالم به خدا ، و عارف به نصوص شرع از روى تفسير و تأويل ، و عارف باشد به طرق فقه در اصل شرع از روى تعليل ، و مؤيّد « 1 » باشد به روح القدس در انوار عقل و شرع . و مثل اين قاضى امام خلق و حجت حق است . اين است بعضى از اوصاف قضات كه بايد به دو متصف باشند نزد حنفيّه تا سزاوار باشد سلطان را كه تفويض قضا بديشان نمايد . و اگر به كسى تفويض قضا نمايد كه اين اوصاف در او نباشد آن تفويض نافذ است ، اما سلطان در آن تفويض آثم است ، ما دام كه كسى را يابد كه موصوف بدان اوصاف باشد ، و با وجود او تفويض به غير مستحق كند . و اگر كسى نباشد موصوف بدان اوصاف و به غير مستحق تفويض كند ، او را قاضى ضرورت خوانند و اللّه اعلم .\r\nو امّا اوصاف لايقهء قضات در مذهب شافعى ؛ در « انوار شافعيّه » گفته است :\r\nمستحبّ است كه قاضى و افرا العقل ، حليم ، صاحب تثبت ، خداوند فطنت و راى و وقار و سكينه باشد ، و جبّار نباشد كه خصوم از او ترسند ، و ضعيف نباشد كه به دو استخفاف كنند و طمع در او نمايند ، و قريشى باشد ، و رعايت علم و تقوى اولى از رعايت نسب است . و شرط نيست كه نيكونويس باشد ، و نه آن‌كه سليم الاعضا\r\n\r\n\r\n","description":"","footnote":"\r\n( 1 ) اصل : متأيد .\r\n","page_name":" 142 ","page_number":142},
  {"content":"\r\n\r\nباشد . و اگر متعذر باشد اجتماع اين شروط ، پس والى سازد امام فاسقى را يا جاهلى را ، قضاى او نافذ مىگردد للضروره . اين است كلام « انوار » .\r\nامّا بيان آداب قاضى بعد از نصب در مذهب حنفيّه ؛ در « هدايه » گفته كه كسى را قاضى سازند نظر كند در ديوان قاضى كه پيش از او بوده ، و آن خريطه‌اى چند است كه در او سجلّهاست ، و مراد از سجلّ كتاب حكم است ، خواه آن بياضها از مال بيت المال باشد يا مال خصوم يا مال قاضى . ديگر نظر كند در حال محبوسان پس هر كسى كه اعتراف كند بحقى لازم گرداند آن حق او را ، و آن كسى كه انكار كند قبول نكند قول معزول را بر او مگر به بيّنتى ، و اگر كسى بيّنه اقامت نكند ، تعجيل ننمايد به گذاشتن او تا آن زمان كه ندا كند بر او و نظر كند در امر او . و نظر كند در امانتها و وقفها كه در دست قاضى سابق بوده ، و عمل كند به دو برآن چيزى كه قائم شود برآن بيّنه ، يا اعتراف كند به دو صاحب يد ، پس آن را تسليم مقرّ له اول كند . و از براى حكم در جائى ظاهر بنشيند تا جاى او بر غربا پوشيده نگردد ، و در مسجد نشيند و مسجد جامع اولى است ، و اگر در خانه نشيند باكى نيست . و قبول هديه كند از خويش و قوم خود كه محرم باشند و از كسى كه پيش از قضا معتاد بوده باشد كه او را هديه مىداده ، و اگر ايشان را خصومتى باشد قبول هديهء ايشان نكند ، و همچنين اگر زيادت از معتاد آورند . و حاضر نشود در هيچ دعوتى مگر دعوت عام . و دعوت خاصّه آن است كه اگر صاحب دعوت داند كه قاضى حاضر نمىشود آن دعوت نكند . و به جنازه حاضر شود ، و عيادت مريض بگويد ، و مهمانى نكند يكى از خصمان را بىآن ديگرى ، و چون هر دو خصم حاضر گردند ميان ايشان برابرى كند در نشستن و اقبال بديشان نمودن و اشارت و نظر ، و با يكى پوشيده سخن نگويد و اشارت نكند ، و او را تلقين حجّت نكند ، و در روى يكى نخندد ، و مزاح با يكى نكند ، و گواه را تلقين نكند كه با او گويد كه همچنين و همچنين گواهى مىدهى . و امام ابو يوسف رحمه اللّه مستحسن شمرده اين تلقين را در غير موضع تهمت . اين است سخن صاحب « هدايه » .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nاما آداب قاضى به مذهب شافعى ؛ در « انوار شافعيه » گفته : مستحب است كه امام يا سلطان چون كسى را قاضى مىسازد ، كتاب عهدى از براى او بنويسد و ياد كند در او آن چيزى را كه محتاج اليه است ، و دو كس را گواه گيرد بدان كه او را قاضى ساخته و بر مضمون كتاب ، و گواهان با او بيرون روند ، و مردمان را خبر دهند . و اگر گواه گيرد و ننويسد كافى است . و اگر بنويسد و گواه نگيرد كافى نيست .\r\nو مستحب است قاضى را كه تحقيق حال علماء آن بلده كه او را در آن قاضى ساختند بنمايد . و عدول آن شهر را تحقيق كند و اگر مشهور شود كه او را قاضى ساخته‌اند و گواه و كتاب نباشد كافى است . و مستحب است كه قاضى در آن شهرى كه او را قاضى ساخته‌اند روز دوشنبه يا پنجشنبه يا شنبه در رود و دستارى سياه در سر او باشد ، و ميان شهر فرو آيد و ديوان حكم را بستاند ، و آن چيزى است كه در دست قاضى است از محاضر و سجلّات و حجّتهاى ايتام و اوقاف ، و نظر كند اولا در امر محبوسان و سؤال كند از هر يك كه سبب حبس او چيست ؟ و اگر اعتراف بحقّ نمايد امضا كند حكم را . و اگر بگويد كه مرا به ظلم حبس كرده‌اند ، پس بر خصم او بيّنه است ، و بر او يمين . و اگر غائب باشد بنويسد تا حاضر شود . بعد از آن در اوصياى يتيمان نظر كند . و بعد از آن نظر كند در امينان قاضى كه منصوبند بر اطفال . بعد از آن نظر كند در اوقاف عامّه و متولّى آن ، و در لقطه‌ها و چيزهائى كه گمشده باشد .\r\nو قاضى از براى خود كاتبى و دو مترجم و دو مزكّى ترتيب كند . و شرط است كه كاتب ، عارف باشد بدانچه مىنويسد از سجلّات و محاضر . و شرط است كه مسلمان و عدل باشد ، و مستحب است كه فقيه و وافر العقل و عفيف از طمع و نيكوخط و ضابط حروف باشد . و شرط است در كسى كه ترجمان قاضى باشد - در زبانى كه قاضى نداند و او سخن خصوم را به قاضى رساند - كه عدل و آزاد و مكلّف باشد ، و بايد كه از دو كس كمتر نباشند ، و شرط نيست كه بصير باشد . و شرط است در كسى كه سخن به قاضى مىشنواند ، اگر قاضى را گوش سنگين باشد ،\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nكه از دو كس كمتر نباشند . و مستحب است كه مجلس قضا گشاده و ظاهر باشد ، و جاى تنگ يا گرم يا سرد نباشد تا مردم ايذا نيابند ، و در او باد و غبار و دود نباشد . و مستحب است كه جاى نشستن او مرتفع باشد همچو تخت دكانى و مانند آن ، و مستحب است كه از براى او فراشى افكنند و بالشى نهند ، و روى به قبله نشيند ، و تكيه نكند ، و مسجد را مجلس قضا نسازد ، و مكروه است اگر بسازد . و تمكين نكند خصوم را از اجتماع در مسجد ، و دشنام دادن به يكديگر و مانند آن ، بلكه ايشان را در بيرون مجلس نشاند ، و كسى را نصب كند كه دو خصم درآورد ، و اگر اتفاق افتد يك قضيه يا چند قضيه وقتى كه او در مسجد از جهت نماز حاضر شود باكى نيست . و مكروه است كه حاجبى فراگيرد گاهى كه زحام نباشد . و مكروه نيست حاجب در اوقات خلوت .\r\nو بايد كه حكم نكند در هر حالى كه متغير شود در او خلق او ، همچو غضب وجوع و شبع مفرط و مرض مؤلم و خوف مزعج و حزن و فرح سخت و غلبهء خواب و ملال و سنگينى وضو و حضور طعام كه بدان مشتهى باشد . و اگر قضا كند نافذ باشد . و مكروه است كه خريد و فروخت به نفس خود كند بلكه وكيلى گمارد تا جهت او خريد و فروخت كند كه نشناسند كه وكيل اوست ، و چون او را بشناسند تبديل كند او را به وكيل ديگر ، و اين مخصوص به خريد و فروخت نيست بلكه اجاره و ساير معاملات همين حكم دارد .\r\nو هر كه بىادبى كند در مجلس او ، نهى كند او را ، و اگر قبول نكند تهديد كند ، پس زجر كند ، پس تعزير كند . و اگر بىادبى با قاضى كند چنانچه گويد :\r\nتو جور مىكنى يا مثل اين ، او را تعزير كند . و عفو اولى است اگر حمل بر ضعف او نكند ، و تعزير اولى است اگر حمل بر ضعف او كند . و جايز است كه تعيين كند از براى قضا روزى را يا دو روز بر حسب حاجت مردمان و دعاوى ايشان . و جايز است كه تعيين كند وقتى را از روز پس اگر خصمان در غير آن وقت حاضر شوند سخن ايشان بشنود مگر آنكه در نماز باشد ، يا در حمام باشد ، يا بر طعام باشد و مانند اين كارها .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nو مستحب است كه قاضى را درّه‌اى باشد كه تأديب كند بدان گاهى كه حاجت افتد . و زندانى فراگيرد از براى حاجت به دو در تعزير و استيفاء حق از كسى كه مماطلت نمايد . اين است سخن « انوار » .\r\nو چون اصحّ در مذهبين اين است كه سلطان مىتواند كه قضا كند ، در اين مقام اعمال قاضى و كيفيت پرسيدن مرافعه و متعلقات آن را ياد كنيم تا اگر سلطان خواهد كه مرافعه پرسد او را معرفت آن حاصل باشد ، و باللّه التوفيق .\r\n\r\nفصل پنجم ، در بيان اعمال قاضى و كيفيت مرافعه كه سلطان چون قضا كند او را بدان عمل بايد كرد تا بر وجه شرع باشد :\r\nبدان ايّدك اللّه تعالى كه اعمالى كه قاضى متكفّل او است بسيار است ، از آن جمله آنچه اتفاق مذهبين است كه از اعمال قاضى است هجده امر است :\r\nاول ، سماع بيّنه .\r\nدوم ، تحليف .\r\nسيوم ، فصل خصومات به حكم يا اصلاح از تراضى .\r\nچهارم ، استيفاء حقوق و حبس نزد حاجت .\r\nپنجم ، اقامت حدود و تعزيرات .\r\nششم ، تزويج كسى كه او را ولى نباشد از نساء .\r\nهفتم ، ولايت در مال صغار و مجانين و سفها .\r\nهشتم ، بيع‌تر كه از براى دين بعد از ثبوت او .\r\nنهم ، حفظ مال غائب و اقراض او .\r\nدهم ، بيع مال مجهول المالك و حفظ ثمن او يا صرف او در مصالح .\r\nيازدهم ، نگاه داشتن چيزهاى گمشده و لقطات .\r\nدوازدهم نظر در وقف از جهت حفظ اصول او و ايصال غله‌هاى او به مصارف به تفحص از حال متولّى و قيام به آن اگر متولّى وقف نباشد . و در اين عمل خلاف حنفيّه هست . در « فصول عمادى » گويد : اگر قاضى به قرى رود و نصب قيّم كند در\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nامور صغير يا در وقف يا در نكاح ايتام جايز است زيرا كه از اعمال قضا نيست .\r\nهمچنين حكايت كرده‌اند از فتواى ظهير الدين مرغينانى در فصل سىويكم از شهادات « محيط » گفته كه اين مشكل است نزد من ، زيرا كه قاضى اين به ولايت قضا مىكند ، نمىبينى كه اگر او را اذن ندهند مالك اين نصب نيست ؟ پس از اعمال قضا باشد فى الجمله . پس بايد كه مصر شرط نفاذ او باشد به ظاهر روايت .\r\nسيزدهم ، نظر در وصايا و تعيين مصروف اليه اگر وصيت جهت باشد و قيام بدان نمودن اگر وصى نباشد ، و به تفحص از حال وصى اگر معين باشد .\r\nچهاردهم ، نظر در طرق و منع از تعدى به بناها و انزاع بنائى كه جايز نباشد .\r\nپانزدهم ، نصب مفتيان و محتسبان اگر در منشور او باشد .\r\nشانزدهم ، اخذ زكات .\r\nهفدهم ، قسمت تركات و در او خلاف حنفيّه است و همان بحث سابق وارد است .\r\nهجدهم ، نصب ائمه در مساجد .\r\nاين هجده امر است كه هر كس كه از جانب امام يا سلطان قاضى مطلق شد بدين امور اقدام مىتواند نمود بلكه سزاوار است كه اقدام نمايد تا از عهدهء قضا بيرون آمده باشد . و او را نمىرسد كه جبايت جزيه و خراج كند به توليت مطلقه مگر آنكه سلطان او را نصب كند جهت آن كار . اين است اعمال متعلقه به قاضى .\r\nاما كيفيت مرافعه ، پس اصول آن در كتابتى كه امير المؤمنين عمر بن الخطاب رضى اللّه عنه فرستاده به ابى موسى اشعرى رضى اللّه عنه كه از قبل او امير عراق بوده معلوم مىشود ، و آن كتابت را كتاب سياسة القضاة خوانند ، و امام محمد ابن - حسن در كتاب « ادب القاضى » آورده از كتاب « مبسوط » و كتاب را بدان ابتدا كرده .\r\nو امام خصّاف رحمه اللّه هم در كتاب « ادب القاضى » كه تصنيف او است آورده .\r\nو اول آن كتاب آن است كه « اسّ بين الناس » و اين عبارت را به تخفيف آس\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nخوانده‌اند كه از مواسات باشد ، و معنى آنكه مواسات كن با مردمان يعنى به رفق و مجاملت با مردم زندگانى كن . و به تشديد خوانده‌اند و آن مبالغه در اسوه و اصلاح است . و بعضى گويند : معنى آن است كه تسويه كن ميان مردم در نظر و مجلس و حكم .\r\nامام محمد گفته : سزاوار است كه قاضى چون مرافعه پرسد ، هر دو خصم را پيش خود بنشاند ، زيرا كه اگر هر دو را بر يك جانب نشاند ، يكى به دو نزديكتر خواهد بود ، و اگر يكى را بر طرفى نشاند تفضيل صاحب يمين كرده باشد ، زيرا كه يمين را فضل است بر يسار ، پس تسويه گاهى محقق مىشود كه هر دو را برابر نشاند . و سزاوار است خصمان را كه پيش او به زانو در آيند ، و اگر مربع نشينند قاضى يا اعوان او ايشان را منع كنند ، و گويند به زانو نشينيد از جهت تعظيم حكم شرع . و صاحب « ذخيره » آورده است كه مردى با سلطان مخاصمت كرد به سوى قاضى ، پس سلطان با قاضى در مجلس نشست ، و خصم بر زمين نشست ، سزاوار است كه قاضى از جاى خود برخيزد و خصم سلطان را به جاى خود نشاند ، و بعد از آن قضا كند تا تسويه رعايت كرده باشد . در « عيون حنفيّه » آورده كه سزاوار است كه قاضى قيّمى را بر سر خود بازدارد نزد خصومت ، كه مردمان را منع كند از سخن كه فايده در آن نباشد .\r\nامام محمد گفته كه سزاوار نيست قاضى را كه فتوى دهد در مجلس قضا زيرا كه آن منع مىكند او را از اشتغال به قضا ، و بعضى گويند : جايز است در عبادات و جايز نيست در معاملات . امام ظهير الدين مرغينانى گفته : صحيح آن است كه باكى نيست او را كه فتوى دهد در مجلس قضا و غير آن ، در معاملات و غير آن . و مكروه آن است كه فتوى دهد از براى خصم . و سزاوار است مر قاضى را كه الاسبق فالاسبق را مقدم دارد ، و كسى را تقديم نكند بر كسى كه پيش از او آمده باشد بواسطهء آن كه سلطان باشد يا غير او .\r\nو در « فتاواى كبرى » ذكر كرده كه سزاوار است قاضى را كه استعجال نكند در قطع خصومت و دفع كند ايشان را اندكى ، شايد كه صلح كنند ايشان . و در\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n« عيون » آورده كه چون مخاصمه نمايند به قاضى برادران يا پسران عم ، سزاوار است كه ايشان را اندكى مدافعت نمايد ، و تعجيل نكند به قضا ميان ايشان ، زيرا كه قضا اگرچه بر حق است ، گاه هست كه سبب عداوت ميان ايشان مىگردد . و صدر الشهيد گفته : اين مخصوص به اقارب نيست بلكه ميان اجانب نيز سزاوار است كه همچنين عمل كند . امام ظهير الدين مرغينانى گفته گاهى كه قاضى طمع كند در اصلاح خصوم به آنكه انفاذ حكم در ميان ايشان نكند نيكو باشد ، زيرا كه عمر رضى اللّه عنه فرموده : خصوم را ردّ كنيد شايد كه صلح كنند . و امام - ابو يوسف رحمه اللّه گفته كه من برآنم كه بيش از يك دو نوبت ردّ ايشان نكند اگر طمع صلح باشد ، زيرا كه در زيادت اضرار مستحق است ، و اگر انفاذ حكم كند بىتردّد او را مىرسد .\r\nو سزاوار است كه قاضى عذر خواهد به سوى كسى كه ترسد كه در نفس او چيزى پيدا گردد در مجلس او ، و تفسير كند از براى خصم ، و وجه قضا را بيان كند ، تا بداند كه قاضى حجت را فهميده و قضا بعد از فهم كرده ، زيرا كه شايد كه او را متّهم سازند به غفلت .\r\nو سزاوار است كه بر بالاى سر قاضى جلوازى واقف باشد ، و جلواز كسى است كه مردم را از بىادبى منع كند ، و چون خصمان بيايند جلواز بگويد : كدام از شما مدّعىايد ؟ آن كس كه مدّعى است بايد كه سخن گويد . و مردمان در اين امر اختلاف كرده‌اند ، بعضى گويند : سزاوار آن است كه قاضى ساكت شود تا مدّعى سخن گويد ، و سؤال از دعواى او نكند . و خصّاف رحمه اللّه گفته : سزاوار است كه سؤال كند ، زيرا كه مجلس قضا مجلس به هيبت است ، پس هر كه مثل آن مجلس نديده متحيّر مىگردد ، پس بايد كه سؤال كند از او تا قادر شود بر دعوى . و از امام محمد بن الحسن رحمه اللّه روايت كرده‌اند كه قاضى اختيار دارد اگر خواهد سؤال كند همچنانچه رأى خصّاف است ، و اگر خواهد ساكت شود .\r\nو گاهى كه دعوى كند فراگيرد قاضى يا كاتب او بياضى را ، پس بنويسد دعوى را در آن رقعه به لفظه ، زيادت نگرداند بر آن و ناقص نسازد ، و اگر فارسى\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nباشد آن را به زبان عربى نقل نكند ، مگر آن كه تواند كه عربى گرداند بىزيادت و نقصان ، و بىآن‌كه كلمهء مبهمهء مشتركه بياورد كه مؤدّى شود به اشتباه . و تاريخ بنويسد . پس از آن قاضى در آن نظر كند كه آن صحيح است يا فاسد ؟ و اگر قاضى خود اهل فتوى يا اجتهاد نباشد لابد باشد از آن كه آن را به خط مفتيان رسانند تا بنويسند كه صحيح است يا فاسد ؟ پس اگر فاسد باشد سؤال نكند از آن خصم ديگر جواب را ، بلكه بگويد به مدعى كه دعوى تو باطل است ، برو ، و تصحيح دعوى كن . و اين سخن از قاضى فتوى باشد . و اگر صحيح باشد پس بر قول آن مشايخ كه گذشت قاضى سؤال نكند از مدّعى عليه جواب آن را ، بلكه نظر كند به سوى او تا جواب دهد خود . و بر رأى خصّاف رحمه اللّه سؤال كند از او ، و گويد دعوئى بر تو كرده اين خصم همچنين ، چه مىگوئى ؟ پس اگر اقرار كند يا انكار كند ، اقرار او را يا انكار او را بنويسد به همان لفظ كه گفته ، زيادت نگرداند بر آن و ناقص نسازد در آن رقعه‌اى كه اثبات كرده در او دعوى مدعى را . و اين رسمى است كه خصّاف رحمه اللّه آن را نهاده .\r\nو اما قضات ماوراء النهر رحمهم اللّه رسمى ازين احسن نهاده‌اند ، و آن آنكه مدّعى چون بر در قاضى آيد ، مشاورت كند با وكلاء محكمه تا او را اشارت كنند به كاتب محاضر ، پس كاتب دعوى او را در رقعه‌اى بنويسد ، و اسم او و اسم خصم او بنويسد . چون خصمان حاضر شوند و پيش قاضى آيند ، مدّعى رقعه به صاحب مجلس دهد تا دعوى او را از آن رقعه بخواند ، تا او را ترددّى بسيار بر باب قضات نبايد كرد . پس اگر اقرار كند يا جحود كند ، قاضى يا كاتب سخن او را در آن رقعه بنويسد كه صاحب مجلس آن را پيش قاضى خوانده ، پس اگر انكار كند آن را مدّعى عليه ، بر قول مشايخ سؤال نكند از مدعى كه تو بيّنتى دارى يا نى ؟ و بر رأى خصّاف سؤال كند . و گاهى كه دعوى و انكار بنويسد بر مدعى خواند و بگويد : تو همچنين دعوى كرده‌اى . و بر مدّعى عليه خواند و گويد كه تو همچنين گفته‌اى . پس اگر بگويد كه بلى ، آن را نگاه دارد . بعد از آن اگر اقرار او ثابت شده باشد ، به مقتضاء اقرار او را مؤاخذه نمايد . و اگر نه ،\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nبيّنه از مدعى طلب نمايد . و احكام بيّنه در كتاب شهادات مذكور و معلوم است .\r\nچون بيّنه تمام شود ، تعديل و تزكيه نمايد . و اگر تحليف بايد كرد تحليف كند .\r\nو بعد از طلب مستحق به مقتضاى آنچه فتواى مذهب باشد حكم شرعى نمايد .\r\nو چون ثابت شود بر مدّعى عليه آنچه مدّعى دعوى مىكند به اقرار يا به بيّنه ، پس قاضى او را حبس نكند ما دام كه طلب نكند مدّعى حبس او را .\r\nهمچنين گفته خصّاف رحمه اللّه . و شريح گفته : حبس كند . و گاهى كه طلب كند مدّعى حبس او را پس قاضى بايد كه تأنّى نمايد در حبس او و تعجيل نكند ، و امر كند او را به خروج از حقّ او ، پس اگر نكند و مدعى بازگردد و طلب حبس او كند . در « غريب الروايه » گفته است كه حبس نكند ما دام كه دو گواه گواهى ندهند بر غناى او . و در ظاهر روايت آن است كه حبس كند او را هرگاه كه طالب طلب حبس كند . ليكن خصّاف رحمه اللّه تسويه كرده ميان دين ثابت به اقرار و ميان دين ثابت به بيّنه . و مذهب نزد ما آن است كه در اقرار ، حبس نكند در اوّل وهله و در بيّنه ، حبس كند . و چون وقت حبس آيد آيا قاضى از مدّعى عليه پرسد كه مالى دارى يا نى ؟ خصّاف رحمه اللّه گفته : صواب آن است كه حبس نكند تا آن زمان كه بپرسد از او كه مالى دارى يا نى ؟ اگر اقرار كند كه مالى دارد او را حبس كند . و اگر گويد : مالى ندارم سزاوار است كه قاضى بگويد با طالب كه از براى او مالى اثبات كن تا او را حبس كنم . و اين مذهب بعضى از قضات است .\r\nو اگر مديون طلب كند از قاضى كه سؤال كند از مدعى از يسار و اعسار او ، سؤال كند قاضى به اجماع . و چون مديون از قاضى سؤال كند و قاضى از داين ، و داين برآن باشد كه او مالدار است و مديون بر آن باشد كه او مال ندارد ، خصّاف گفته : قول قول مديون است زيرا كه عسرت اصل است در بنى آدم ، و مديون متمسك است به اصل . و اگر يك عدل يا دو عدل از اعسار او اخبار كنند پيش از حبس ، از محمد رحمه اللّه در آن دو روايت است : در روايتى آنكه قاضى او را حبس نكند . و ابو بكر محمد بن فضل بدين فتوى داده و آن قول اسمعيل بن حمّاد است از ابى حنيفه رحمه اللّه . و فقيه ابو بكر اسكاف گفته كه عامهء مشايخ ماوراء النهر\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nبرآنند كه قاضى او را حبس نمايد ، و التفات نكند بدين بيّنه . زيرا كه بيّنه بر اعسار ، بيّنه بر نفى است . پس قبول نكند ، مگر آن كه مؤيّد گردد به مؤيّدى ، و پيش از حبس او مؤيّد نگشته به مؤيّدى . و بعد از آن كه حبس كردند و مدتى گذشت مؤيّد شد به مؤيّد زيرا كه ظاهر آن است كه اگر قادر بر اداى دين بودى بتلخى حبس راضى نمىشد . پس از آن چون حبس متوجه مديون شد و قاضى او را حبس كرد ، قاضى يا نائب قاضى بايد كه نام او را در آن ديوان بنويسد ، و اسم آن كس كه او را از جهت او حبس كرده‌اند ، و مقدارى كه بواسطهء آن حبس كرده‌اند ، و تاريخ ( حبس ) « 1 » .\r\nاما آنچه قاضى را بايد كرد بعد از آن كه حبس كرده باشد ؛ خصّاف در « ادب القاضى » گفته كه بيّنه در افلاس مقبول است به اجماع ، و اختلاف در آن است كه آيا قاضى حكم كند به افلاس يا نى ؟ ابو حنيفه رحمه اللّه گفته : قضا نكند قاضى به افلاس . و امامين گفته‌اند كه قضا كند . و بيّنه بر افلاس گاهى مقبول است كه مدتى از حبس او گذشته باشد . و در تقدير آن مدت اختلاف كرده‌اند . امام محمد آن را به دوماه و سه‌ماه يا چهارماه در چند قول تقدير كرده . و ابو حنيفه به شش‌ماه تقدير كرده به يك روايت ، و طحاوى و حسن از ابو حنيفه همچنين روايت كرده‌اند . و ظهير الدين مرغينانى و بسيارى از مشايخ بر آن رفته‌اند كه آن تقدير لازم نيست و به رأى قاضى مفوّض است . اگر داند كه او ضجر يافته و مالى كه دارد ظاهر خواهد كرد ، از حال او سؤال كند . و چون سؤال كند و ظاهر شود عسرت او ، از حبس او را بيرون آورد . و اگر اخبار كند قاضى را از عسرت او يك عدل ثقه كافى است . و احتياط اقرب آن است كه دو كس او را اخبار كنند .\r\nو احتياج به لفظ شهادت نيست ، بلكه اگر اخبار كنند كافى است . و اين گاهى است كه منازعت ميان او و صاحب حق در يسار و اعسار نباشد . و اگر حال منازعت باشد لابد است از اقامت بيّنه . و كيفيت شهادت بر اعسار آن است كه گواهى دهند كه او فقير است و نمىدانيم كه او مالى دارد . و به اين شهادت عمل كنند .\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 152 ","page_number":152},
  {"content":"\r\n\r\nو اگر محبوس گويد كه من بىچيزم ، و طلب سوگند طالب كند كه نمىداند كه او بىچيز است ، پس قاضى او را سوگند دهد . اگر نكول كند محبوس را اطلاق نمايد ؛ و اگر سوگند خورد ، حبس او را مويّد سازد .\r\nو اما آنچه قاضى كند با محبوس در وقت حبس ؛ خصّاف در « ادب القاضى » گفته : قاضى بايد كه محبوس را بيرون نكند به آمدن ماه رمضان و نه عيدين و نه جمعه و نه صلوات جماعت و نه حج فريضه و نه حضور جنازهء بعضى از اهل او ، و اگر چه كفيل دهد . و در « نوادر » گفته كه از محمد بن الحسن سؤال كردند از محبوس كه پدر او يا فرزند او وفات كند او را از حبس بيرون توان كرد ؟ گفت :\r\nنى ، مگر آن كه كسى نباشد كه ايشان را كفن كند كه بر اين تقدير بيرون توان كرد ، و اگر كسى باشد بيرون نتوان كرد .\r\nو خصّاف گفته كه محبوس در زندان چون خسته شود ، اگر خادمى باشد او را كه خدمت او كند او را بيرون نكنند ، و از براى علاج بيرون نتواند آمد ، و اگر چه در زندان بميرد . و اگر خادمى نباشد او را بيرون توان كرد به كفيل .\r\nو امام محمد گفته چراغ تواند افروخت ، و اما به حمام بيرون نرود . و اگر احتياج به مباشرت داشته باشد باكى نيست اگر زوجهء او يا كنيز او را پيش او گذارند پوشيده . و ابن شجاع در « نوادر » گفته به روايت ( از حسن بن ابى مالك و حسن بن ابى مالك روايت كرده از ابى يوسف ابو يوسف روايت كرده ) « 1 » از ابى حنيفه كه محبوس را منع كنند از وطى حراير و كنيزان ، زيرا كه زندگانى بىوطى مىتوان كرد ، به خلاف خوردن و آشاميدن . و صدر الشهيد گفته كه در كسب كردن محبوس اختلاف مشايخ است ، بعضى گفته‌اند منع نكنند زيرا كه هردو جانب را در آن فايده است . و بعضى گفته منع كنند . و آن اختيار شمس الائمه سرخسى است . و قاضى القضات گفته : فتوى امروز برآن است كه منع نكنند او را از اكتساب ، و منع كنند او را از وطى و ساير تنّعمات و اللّه اعلم . اين است كيفيت مرافعه در مذهب حنفى .\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 153 ","page_number":153},
  {"content":"\r\n\r\nو اما كيفيت مرافعه در مذهب شافعى رحمه اللّه ، در « انوار شافعيه » گفته :\r\nبايد كه قاضى تسويه كند ميان هر دو خصم در دخول ايشان بر او ، و در قيام از براى ايشان ، و نظر به سوى ايشان ، و در استماع سخن و گشادگى رو و در جواب سلام و ساير انواع اكرام . و بايد كه يك خصم را بر راست نشاند ، و يكى را بر چپ ، يا هر دو را برابر نشاند ، و اين اولى است . و اگر يكى كافر باشد ، و يكى مسلم ، او را مىرسد كه رفع كند مسلم را بر كافر . و تسويه درين امور واجب است . و بايد كه اقبال كند به سوى خصمان به وقار ، و مزاح با ايشان نكند ، و نخندد و نه پوشيده سخن گويد ، و نراند ايشان را بىسببى ، و شهود را تعنّت نفرمايد به آنكه گويد چرا گواهى مىدهيد ؟ يا اين چه گواهى است ؟ و تلقين نكند مدعى را دعوى ، و نه مدّعى عليه را اقرار يا انكار . و جرى نگرداند كسى را كه مايل يابد او را به نكول بر سوگند ، و تلقين ندهد شاهد را شهادت ، و او را جارى نگرداند گاهى كه او را مايل يابد به توقف ، و او را به شك نيندازد و منع نكند او را گاهى كه او ارادت اداى شهادت كند . و گاهى كه دعوى مدعى محرز نباشد ، او را جايز نيست كه مبيّن گرداند او را كيفيت تصحيح دعوى . و جايز نيست تعريف شاهد كيفيت اداء شهادت . و باكى نيست كه استفسار كند به آنكه او مثلا دعوى در اهم مىكند بگويد كه دراهم صحاح يا مكسّر ؟ و چون دعوى تمام كند ، خصم او را مطالب سازد به جواب و گويد : چه مىگوئى ؟ پس اگر اقرار كند از جهت مدعى ، پس مدعى را مىرسد كه از قاضى طلب حكم كند بر آن مقر ، بدان كه از حق او بيرون آيد . چنانچه گويد : از حق او بيرون آى ، يا تكليف كردم ترا كه از حق او بيرون آئى ، يا الزام كردم ترا ، يا چيزى كه بدينها ماند . و ثابت مىشود مدّعى به مجرد اقرار ، و حاجت نيست به حكم قاضى ، به خلاف بيّنه كه او محتاج است به حكم قاضى ، و اگر چه بيّنه را تعديل كرده باشند . و گاهى كه خواهد كه حكم كند به بيّنه ، مستحب است كه محكوم عليه را پيش خود بنشاند و بگويد :\r\nبيّنه بر تو قايم شده و من مىخواهم كه بر آن حكم كنم . و ايشان را پيش از حكم به صلح خواند بعد از ظهور وجه حكم . و تأخير كند يك روز يا دو روز ، گاهى كه\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nاز ايشان درخواست كند او را بحل كنند از تأخير ، و اگر او را بحل نكنند تأخير اصلا جايز نيست . اين است حال اقرار .\r\nو اگر انكار كند مدّعى عليه ، قاضى را مىرسد كه ساكت شود ، و مىرسد كه بگويد مدعى را آيا ترا بيّنتى هست يا نى ؟ پس اگر بگويد آرى و اقامت كند ، خود مقصود حاصل شد . و اگر گويد كه اقامت بيّنه نمىكنم يا مىخواهم كه او را سوگند دهم ، او را تمكين كند . و اگر گويد كه هيچ بيّنه ندارم ، نه حاضر و نه غائب ، يا اصلا بيّنه ندارم ، يا گويد : هر بيّنتى كه من اقامت كنم يا گواهى كه از براى من گواهى مىدهد باطل است ، يا كاذب است ، يا مزوّر است ، و مدّعى عليه سوگند بخورد ، بعد از آن مدعى بيّنتى بياورد بشنوند . و اگر بگويد :\r\nگواهان من فاسقانند يا بندگانند ، بعد از آن گواهان عدول يا آزادان بياورد قبول كنند . و اگر زمانى گذشته باشد كه ممكن باشد كه ايشان استبرا از فسق كنند ، و آزاد گردند قبول كنند . و اگر مدّعى عليه از سوگند نكول كند ، و مدعى سوگند مردوده بخورد ، حق واجب مىگردد ، و حاجت نيست به حكم قاضى ، زيرا كه يمين مردوده حكم اقرار دارد . و اگر دو كس با يكديگر پيش قاضى آيند ، و هر يك گويد كه من مدعىام ، اگر يكى سابق شود التفات به قول آن ديگر نكنند ، بلكه بر او جواب است ؛ پس از آن اگر خواهد دعوى كند . و اگر هيچ يك سابق نشوند و تنازع كنند يا هر دو دعوى كنند با هم ، از عون سؤال كند ، هر كه عون او را حاضر گردانيده باشد ، او مدّعى عليه است . و اگر هر دو برابر باشند قرعه اندازند .\r\nاين بيان كيفيت مرافعه است گاهى كه مدعى عليه حاضر باشد .\r\nپس اگر مدعى عليه غائب باشد دعوى بر او جايز است ، و شرط است در او آنچه شرط است در دعوى بر حاضر ، از بيان مدّعى و قدر او و صفت او ، و آن كه بگويد كه من مطالبت مىكنم از او مال را ، و بگويد كه من مىخواهم كه بيّنه بر او اقامت كنم . و در دعوى على غائب شرط است كه قاضى و محكوم له يا وكيل او در محل ولايت خود باشند نه محكوم عليه و نه محكوم به ، و شرط است كه مدعى را بيّنتى باشد به آنچه دعوى مىكند ، و شرط است كه در دعوى گويد\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nكه غائب منكر است ، يا متعرض اقرار و انكار او نشود ، پس اگر بگويد كه او مقر است ، بيّنهء او را استماع ننمايند ، و دعوى او لغو باشد . اين گاهى است كه خواهد كه اقامت بيّنه كند تا قاضى بنويسد به حاكم بلد غائب ، و اگر او را مالى حاضر باشد و خواهد كه اقامت بيّنه كند بر دين خود تا قاضى آن را بستاند ، آن دعوى بشنوند خواه گويد او مقر است يا منكر ، يا گويد نمىدانم كه او مقرّ است يا منكر است . و شرط نيست كه قاضى نصب كند مسخّرى را تا انكار كند از قبل غائب ، و اگر بكند جايز است بلكه مستحب است . و شرط است كه قاضى او را سوگند دهد چون اقامت بيّنه كند و تعديل نمايد بر آنكه او ابرا نكرده او را از دين ، و هيچ از او نگذاشته ، و عوض نگرفته ، و استيفا نكرده ، و حوالت ننموده ، نه او و نه كسى از قبل او ، بلكه ثابت است در ذمهء او ، و لازم است او را اداء آن .\r\nو جايز است كه اقتصار كند به ثبوت مال در ذمت او ، و وجوب تسليم او . و واجب است كه سوگند ياد كند يا بيّنه هرگاه كه دعوى بر صبى باشد يا مجنون ، و شرط نيست تعرض به صدق شهود . و جايز است قضا بر غائب به شاهد و يمين ، و درين صورت دو سوگند بايد : يكى از براى تكميل حجت و يكى از براى نفى مسقطات .\r\nاين است كيفيت دعوى بر غائب نزد شافعى رحمه اللّه به وجهى كه در « عزيز » و « روضه » آورده ، و صاحب « انوار » آن را ياد كرده .\r\nو اما دعوى بر غائب در مذهب حنفى ؛ در « فصول عمادى » آورده در فصل خامس كه شمس الائمهء سرخسى ذكر كرده در اول دعوى اصل قضا بر غائب جايز نيست نزد ما ، خواه كه غائب باشد از مجلس و حاضر باشد در بلده ، يا غائب باشد از بلده . و قاضى ظهير الدين در « فتاوى » گفته كه اگر دعوى كند بر غائبى چيزى را ، نيست مر قاضى را كه نصب كند از او وكيل را . و اگر قاضى بينه بر غائب بشنود بىخصم و وكيل ، و قضا كند بر غائب ، در نفاذ قضاى او دو روايت است : شمس الائمه سرخسى و شيخ الاسلام ابو بكر رحمهما اللّه گفته‌اند نافذ است قضاء او ، و غير ايشان از مشايخ گفته‌اند نافذ نيست . و در « منقود » خواهر - زاده گفته رحمه اللّه كه سزاوار نيست قاضى را كه قضا كند از براى غائب بىخصم ،\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nهم‌چنانچه جايز نيست كه قضا كند بر غائب ، ليكن با اين اگر توكيل كند وكيلى را و انفاذ خصومت كند ميان ايشان جايز است ، و فتوى بر اين است . اين است كلام « فصول عمادى »\r\nو در « محيط » گفته كه قاضى هرگاه كه قضا كند بر غائب ، و آن خلاف رأى او باشد ، امام محمد گفته قضاء او نافذ نيست . و ابو يوسف رحمه اللّه گفته نافذ است .\r\nو فضلى قول ابو حنيفه را با ابو يوسف رحمه اللّه روايت كرده و گفته فتوى بر آن است در « صغرى » ، همچنين ياد كرده در « فصول عمادى » . و نيز گفته : اگر قضا كند بر غائب ، پس خصم رجوع كند به قاضى ديگر و ابطال كند آن قاضى ( دوم قضاء قاضى اول را ) « 1 » صحيح نيست ابطال او . اين است سخن صاحب « فصول عمادى » كه از « فتاواى جامع » روايت كرده . و تتمهء مسائل متعلقه به قضاء على الغائب سابقا ياد كرده شد ، و اللّه تعالى اعلم .\r\nاكنون به ياد كنيم آنچه از قاضى حكم است و آنچه حكم نيست ، و باللّه - التوفيق .\r\n\r\nفصل ششم ، در بيان آنچه از قاضى حكم است و آنچه حكم نيست در مذهبين ، و حكم استخلاف قاضى قضات و بيان نصب سلطان قاضى عسكر را و احكام او :\r\nبدان ايّدك اللّه كه غرض اصلى از نصب كردن سلطان قاضى را آن است كه الزام خصوم كند از جهت اداى حقوق ، و الزام خصم به حكم حاصل مىگردد ، پس بايد دانست كه حكم قاضى به چه چيز حاصل مىگردد ؟\r\nاما در مذهب حنفى در « فصول عمادى » آورده كه قاضى هرگاه كه بگويد ثابت شد نزد من كه اين مدعى را برين مدّعى عليه چندين هست ، آيا اين حكم باشد يا نى ؟ بعضى گويند : حكم باشد . و شمس الاسلام اوزجندى رحمه اللّه مىگفته : لابد است كه بگويد « حكمت » يا « قضيت » يا « انفذت عليك القضا » و ناطفى در « واقعات » خود نيز همچنين گفته و صحيح آن است كه لفظ « حكمت » يا\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 157 ","page_number":157},
  {"content":"\r\n\r\n« قضيت » شرط نيست و اگر بگويد « ثبت عندى » كافى است . و همچنين اگر بگويد « ظهر عندى » يا « صحّ عندى » يا « علمت » اينها همه حكم است . همچنين گفته در « محيط » .\r\nو همچنين اگر بگويد كه « اشهاد مىكنم بر او » حكم است . و شمس الائمه حلوائى گفته : گفتن قاضى « ثبت عندى » حكم است از او . و در « عدّه » همچنين ياد كرده . و در « فتاواى رشيد الدين » گفته كه شمس الائمه حلوائى گفته كه ما بدين فرامىگيريم كه « ثبت عندى » حكم است ، و ليكن اولى آن است كه مبيّن گرداند كه ثبوت به بيّنه است يا به اقرار ؟ زيراكه حكم قاضى به بيّنه مخالف حكم او است به اقرار . و در كتاب قضا از « عدّه » گفته : هرگاه كه قاضى بگويد مدّعى عليه را من ترا در اين مدّعا حقى نمىدانم ، اين حكم نباشد از او . و همچنين اگر بعد از شهادت و طلب حكم بگويد كه تسليم كن محدود را به مدعى ، اين حكم نباشد از قاضى . و در « فتاواى رشيد الدين » آورده كه بعضى گفته‌اند كه حكم باشد از قاضى ، زيراكه امر او الزام است و حكم . در « ذخيره » نص كرده كه امر قاضى قضا نيست ، زيراكه گفته اگر قاضى بگويد مدعى عليه را كه اين محدود را بدين مدعى ده ، اين حكم نباشد . و سزاوار است كه بگويد كه حكم كردم به اين محدود مر اين مدعى را . اين است سخن « فصول عمادى » .\r\nو اما آنچه حكم است از قاضى در مذهب شافعى رحمه اللّه ؛ در كتاب « انوار شافعيه » گفته : گاهى كه اقرار كند مدعى عليه ، يا نكول كند و مدعى سوگند خورد ، ديگر از قاضى درخواست كند كه اشهاد كند بر اقرار او يا برنكول او و سوگند مدعى ، واجب است بر قاضى كه قبول كند . و اگر اقامت بيّنه كند بدانچه دعوى مىكند ، و از قاضى درخواهد كه اشهاد كند بر او ، پس حكم همچنين است . و اگر سوگند خورد مدعى عليه و از قاضى طلب اشهاد كند كه حجت او باشد ، واجب است بر قاضى اجابت او . و اگر يكى از آن‌دو طلب كنند كه از براى ايشان محضرى بنويسد بدانچه جارى شده يا سجلى نويسد ، واجب نيست اجابت ليكن مستحب است . و اگر طلب حكم كند بدانچه ثابت شده نزد او ، واجب است حكم . و حكم آن است كه بگويد :\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n« حكم كردم از براى مدعى بدين مدّعا » يا « انفاذ او كردم » ، يا « تنفيذ كردم » يا « امضا كردم » يا « الزام كردم » و اگر بگويد « ثابت شد نزد من » يا « صحيح شد نزد من » يا « واضح شد نزد من » يا « قبول شهادت كردم » حكم نباشد . گاهى كه حكم كند و محكوم له طلب كند اشهاد او بر حكم ، لازم است او را كه اشهاد كند . اين است مذهب شافعى درين مسأله ، و اللّه اعلم .\r\nو اما حكم استخلاف قاضى در مذهب حنفى ؛ در « فصول عمادى » آورده كه قاضى هرگاه كه مأذون نباشد از قبل سلطان در آن‌كه كسى را از قبل خود خليفه سازد در قضا ، پس كسى را خليفه سازد ، نافذ نيست قضاء خليفهء او ، خواه كه استخلاف در صحت او باشد يا در مرض او يا در سفر او . و اگر غير خود را استخلاف كند به اذن سلطان ، خليفهء او قاضى از جهت سلطان باشد ، تا به غايت كه قاضى مالك عزل او نباشد . مگر گاهى كه سلطان با او بگويد كه توليت قضا كن هر كه را خواهى ، يا استبدال كن هركه را خواهى ، كه اين هنگام مالك عزل او مىشود . و اگر قاضى مأذون نباشد در استخلاف ، پس استخلاف كند و حكم كند خليفهء او در مجلس قاضى پيش او ، جايز است . و اگر حكم كند در غيبت او ، بعد از آن رفع كنند حكم او را بر قاضى ، و قاضى او را تنفيذ كند ، آن حكم نافذ است نزد ما از روى استحسان . و همچنين است حكم قاضى گاهى كه تنفيذ كند حكم حكم در مجتهدات را . همچنين ياد كرده قاضى ظهير الدين در « فتاوى » . و در « فصول عمادى » گفته كه سلطان گاهى كه با مردى بگويد كه ترا قاضى ساختم ، او را نمىرسد كه كسى را خليفهء خود سازد ، مگر آنكه او را اذن دهد در آن به تصريح ، يا به دلالت ، به آن وجه كه بگويد : ترا قاضى قضات ساختم ، زيراكه قاضى قضات آن كسى است كه تصرف كند در قضا به آنكه كسى را قاضى سازد ، يا معزول گرداند ، يعنى او را ولايت نصب و عزل باشد . همچنين ياد كرده در « ذخيره » .\r\nو در « خلاصه » گفته كه قاضى هرگاه كه مأذون نباشد به استخلاف ، او را نمىرسد كه كسى را خليفه سازد . و خليفهء قاضى گاهى كه قاضى اذن دهد به استخلاف او را ، پس او خليفه گذارد كسى را و اذن دهد او را به استخلاف ، جايز\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nاست او را كه خليفه گذارد . و همچنين در هر مرتبه كه اذن به استخلاف از كسى كه او را سلطنت اذن باشد حاصل گردد ، جايز است او را استخلاف . اين است سخن « خلاصه » .\r\nو اما حكم استخلاف در مذهب شافعى رحمه اللّه ؛ در « انوار شافعيه » گفته :\r\nمستحب است امام را كه اذن دهد قاضى را در استخلاف ، پس اگر اذن دهد او را جايز است كه خليفه گمارد ؛ و اگر در اذن گفته باشد كه از قبل خود خليفه گذارد و قاضى معزول شود خليفهء او معزول مىگردد . و اگر گويد خليفه گذار از قبل من ، خليفه به عزل او منعزل نمىگردد . و اگر اطلاق كند توليت را و نگويد كه از قبل من يا خود خليفه گذار ، و قاضى را ممكن باشد قيام بدانچه او را در آن توليت كرده ، همچون قضاء بلدهء صغيره ، او را استخلاف نمىرسد مگر به عذرى از مرضى يا غيبتى از براى مهمى يا غير آن . و اگر ممكن نباشد او را همچون قضاء دوشهر يا شهرى بزرگ ، پس او را استخلاف مىرسد در قدر زايد .\r\nو اگر او را نهى كند از استخلاف ، او را نمىرسد كه استخلاف كند در امور عامه ، و جايز است در خاصه ، همچو تحليف و سماع بيّنه و غير آنها . و اگر ممكن نباشد او را قيام بدانچه به دو تفويض كرده‌اند ، توليت باطل نمىگردد و تنزيل مىكنند آن را بر ممكن ، و استخلاف نتوان كرد .\r\nو جائى كه استخلاف جايز باشد ، شرط است در خليفه آنچه شرط است در قاضى . و شافعى را مىرسد كه خليفهء حنفى بگذارد و به عكس . و عمل كند نائب به اجتهاد خود يا اجتهاد مقلّد خود ، تا بغايتى كه اگر شرط كند بر نائب خود كه حكم به اجتهاد منيب كند ، باطل باشد استخلاف . و همچنين اگر شرط كند بر مقلّد كه حكم به خلاف اجتهاد مقلّد خود كند باطل است . و اگر تقليد كند امام كسى را از براى قضا بر آن شرط كه قضا بر مذهبى بعينه كند آن تقليد باطل است . و در جائى كه قاضى ممنوع از استخلاف باشد و خليفه گمارد ، حكم خليفه باطل باشد و جايز نباشد انفاذ او ، ليكن اگر خصمان راضى گردند به حكم او حكم محكمّ داشته باشد . و در جائى كه استخلاف او را مجوّز باشد ، و استخلاف\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nكند كسى را كه صلاحيت قضا او را نباشد ، پس حكم او باطل است . و اگر نصب كند امام دو قاضى را در يك بلد ، و هريك را مخصوص سازد به طرفى يا زمانى يا حادثه‌اى ، يا يكى را قاضى سازد در اموال و ديگر را در خونها يا در فروج ، يا تعيين كند يكى را از براى مردان و يكى را از براى زنان ، جايز باشد . و اگر دو كس را قاضى سازد بر آن‌كه حكم كنند هريكى از ايشان در واقعه‌اى كه رفع كنند متخاصمان به سوى او ، جايز است . و اگر ولايت ايشان را عام سازد به حسب زمان و مكان و حادثه ، پس اگر شرط كند بر ايشان كه در حكم مجتمع « 1 » باشند ، تقليد باطل باشد . و اگر اثبات كند از براى هريك استقلال ، صحيح باشد . اين است سخن « انوار » در باب استخلاف .\r\nاما حكم قاضى عسكر و نصب او را به مذهب حنفى ؛ در « فصول عمادى » آورده كه اگر سلطان كسى را قاضى عسكر سازد ، ولايت نيست او را بر غير جندى ، پس اگر متخاصمان را در تعيين حاكم نزاع افتد ، يكى از ايشان لشكرى باشد و ديگرى بلدى ، و عسكرى خواهد كه او را مخاصمه كند به قاضى عسكر ، و بلدى خواهد مخاصمه كند به قاضى بلد ، امام ابو يوسف رحمه اللّه گفته كه اختيار مدّعى دارد . و امام محمد رحمه اللّه گفته : اختيار مدّعى عليه دارد . و فتوى بر قول امام محمد است اينجا . اين است سخن « فصول عمادى » و در « فتاواى رشيدى » گفته كه فتوى به قول امام ابو يوسف است در مسائل قضا . اين است سخن او .\r\nو همچنين است اگر نزاع ميان دو كس از اهل يك بلده افتد در تعيين قاضى مترافع اليه .\r\nدر « فصول عمادى » گفته و در « فتاواى تاتار خانى » و در كتاب « جواهر » آورده كه قضاء قاضى عسكر نافذ نيست در عقار ، زيراكه تفويض به سوى او كرده‌اند قضا در امور عسكر ، و اين در منقولات است نه در عقارات ، مگر آن‌كه تنصيص بر آن واقع شود در وقت تقليد . اين است سخن « جواهر » در باب ادب قاضى . و در « خلاصه » گفته كه قاضى جند را ولايت بر غير عسكر نيست . و هر\r\n\r\n\r\n","description":"","footnote":"\r\n( 1 ) م . مستجمع .\r\n","page_name":" 161 ","page_number":161},
  {"content":"\r\n\r\nكس كه او محترف است در بازار عسكر ، او جندى است .\r\nو در « صنوان القضا » آورده است كه از امام نجم الدين عمر نسفى سؤال كردند كه دو مرد از غير اهل عسكر اختصام نزد قاضى عسكر كنند ، جايزست قضاء قاضى عسكر در باب ايشان ؟ در جواب گفت كه جايز نيست مگر آن‌كه سلطان در وقت تقليد نص كرده باشد بر آن‌كه اگر غير عسكرى نزد او آيند حكم كند ، كه بر آن تقدير جايز است .\r\nو اگر دو كس از اهل عسكر به قاضى بلده‌اى اختصام كنند ، در آن بلده قضاء او صحيح است در ميان ايشان ، زيراكه ولايت او عام است بنابر عموم تقليد . اين است احكام قاضى عسكر .\r\nاكنون احكام عزل كردن سلطان مر قضات را ياد كنيم ، و باللّه التوفيق .\r\n\r\nفصل هفتم ، در بيان عزل كردن سلطان قاضى را و حكم هديه سلطان و قاضى و تحقيق معنى رشوت و احكام آن :\r\nبدان ايدك اللّه تعالى كه سلطان را همچنانچه توليت نصب قضات هست توليت عزل هم هست . در كتاب « صنوان القضا » آورده كه سلطان گاهى كه عزل كند قاضى را منعزل نمىگردد ما دام كه خبر به دو نرسد . و هشام از محمد روايت كرده كه سلطان گاهى كه عزل كند قاضى را منعزل مىگردد نايب او ، و اگر بميرد منعزل نمىگردد نايب او . و ناطقى در « هدايه » خود آورده كه هرگاه كه قاضى بميرد يا معزول گردد ، خلفاء او منعزل مىگردند . اين است سخن او و در « فصول عمادى » آورده كه سلطان را مىرسد كه قاضى را عزل كند ، و قاضى ديگر به جاى او گذارد از براى ريبتى كه او را باشد در باب او يا غير ريبه .\r\nو هم در « فصول عمادى » آورده كه در اقضيه گفته كه قاضى را نگذارند برقضا زيادت از يك سال تا علم را فراموش نكند . در « نهايهء سقناقى » شرح « هدايه » گفته كه روايت كرده‌اند از ابو حنيفه رحمه اللّه كه او گفته : نگذارند قاضى را برقضا الّا يك سال ، زيراكه هرگاه كه مشغول شد به قضا زيادت از يك سال فراموش مىكند علم را ، پس او را عزل بايد كرد ، و كسى ديگر را بر جاى او\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nبايد قاضى ساخت تا مشغول گردد بدرس .\r\nو در « فتاواى صغرى » گفته : تعليق عزل قاضى به شرط صحيح است تا آن كه اگر خليفه بنويسد كتابى كه هرگاه كه كتاب من برسد به تو پس تو معزولى ، پس چون اين كتاب به قاضى برسد معزول شود : و در « هدايه ناطفى » گفته كه هرگاه كه قاضى وفات كند ، خلفاء او منعزل مىگردند . و ابو يوسف رحمه اللّه بر آن رفته كه منعزل نمىگردند . و در « محيط » گفته كه سزاوار آن است كه منعزل شود نائب به عزل قاضى زيراكه او نايب سلطان است يا نايب عامه است ، نمىبينى كه او منعزل نمىشود به موت قاضى ؟ در « فوايد شمس الاسلام » آورده كه سلطان گاهى كه شرط كند در تقليد آن‌كه قاضى امتثال امر يكى نكند ، پس او مخالفت كند منعزل گردد ، اما باطل نگردد آنچه گذشته است از قضاياء او .\r\nو اگر تقليد قضا به دو كنند بعد از آن برسد به دو كه خصومت فلان نشنود ، منعزل گردد در حق او .\r\nو در « هدايه » آورده كه اگر قاضى عدل باشد و فاسق گردد به فراگرفتن رشوت يا غير آن ، منعزل نمىگردد اما مستحق عزل مىشود . و بعضى ازين مبحث سابقا مذكور شد .\r\nاما احكام عزل در مذهب شافعى : در كتاب « انوار شافعيه » آورده كه انعزال قاضى حاصل مىگردد به هر چيزى كه اگر در اول امر آن چيز در قاضى بودى قضاء او منعقد نمىشد . پس اگر قاضى مجنون شود يا مغمى عليه گردد يا كور يا گنگ يا كر يا فاسق يا مرتد يا آخذ رشوت گردد ، منعزل مىشود . و اگر از اهليت ضبط و اجتهاد بيرون رود از براى غفلتى يا نسيانى ، منعزل گردد و حكم او نافذ نباشد . و اگر اين احوال زايل گردد ، بازنمىگردد ولايت او مگر به توليتى جديد .\r\nو امام را مىرسد كه عزل قاضى كند هرگاهى كه ظاهر شود ازو خللى . و كافى است از او غلبهء ظن ، و اگر ظاهر نگردد از او خللى . پس اگر در آنجا كسى نيست كه صلاحيت قضا دارد ، جايز نيست عزل او و نافذ نيست عزل او ، اگر از پادشاه صادر گردد . و اگر در آنجا كسى هست صالح قضا كه افضل از اوست جايز است\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nعزل او . و اگر مثل او است يا دون او ، و در عزل مصلحتى است همچو تسكين فتنه‌اى يا غير آن پس حكم همچنين است . و اگر مصلحتى نيست جايز نيست ، ليكن اگر عزل كند نافذ است .\r\nو توليت قاضئى بعد از قاضئى ، عزل قاضى اول نيست . و قاضى معزول نمىشود پيش از رسيدن خبر عزل به او . و اگر عزل كند قاضى خود را ، منعزل مىگردد ، مگر آن‌كه متعين باشد .\r\nو معزول مىگردد به موت قاضى و معزول شدن او هركسى كه قاضى او را اذن داده باشد در شغل معين ، همچو بيع بر ميت يا غائب و سماع بيّنه در حادثهء معينه ، و همچنين نايب مطلق او اگر مأذون در استخلاف نباشد ، يا سلطان به او گفته باشد كه استخلاف كن از قبل خود ، يا اطلاق كند . و اگر گويد استخلاف از قبل من كن ، معزول نمىگردد . و عزل قاضى خليفه را به همين تفصيل است . و معزول نمىگردند قايمان بر يتيمان و اوقاف به موت قاضى و انعزال ايشان و نه قاضى به موت امام و انعزال او .\r\nو اگر وصيت كند قاضى از براى كسى به قضا بعد از موت خود ، همچنان باشد كه امام وصيت كند به امامت از براى كسى بعد از موت خود . اين است احكام عزل قاضى و انعزال نزد شافعى .\r\nچون بسيارى از علما برآنند كه قاضى به رشوت معزول مىگردد ، در اين مقام حقيقت رشوت و فرق ميان او و هديه بيان كنيم و باللّه التوفيق :\r\nقال اللّه تعالى :  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  « 1 » و كذا امر كل الانبياء صلوات اللّه عليهم . بدان ايدك اللّه تعالى كه تمامى پيغامبران صلوات - اللّه عليهم اجمعين كه تبليغ رسالت كرده‌اند و قواعد شريعت وضع فرموده ، هرگز برآن اجرتى و مزدى نگرفته‌اند . و حق تعالى در قرآن مىفرمايد با حضرت پيغامبر صلوات اللّه عليه و سلم :  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  « 1 » الآيه و در بسيارى از آيات قرآن مذكور است كه انبيا با امّتان خود گفته‌اند كه ما از شما طمع اجرتى و\r\n\r\n\r\n","description":"","footnote":"\r\n( 1 ) سورهء الشورى : آيهء 23 .\r\n","page_name":" 164 ","page_number":164},
  {"content":"\r\n\r\nمزدى نداريم . و اين مبالغهء انبيا در قطع طمع از امت در عوض تبليغ رسالت بنابر چند امر است :\r\nاول رفع تهمت مخالفان كه ايشان گويند كه انبيا در تبليغ رسالت اجر مىخواهند و بر اين تقدير انبيا را حكم مزدور دهند و وقع رسالت از خواطر ايشان برود و نيكو نپذيرند . دوم ازالهء هواى نفس در اقدام بر اعمال تبليغ رسالت ، زيرا كه نفس را در طمع دنيا ميلى غريزى است ، و چون گرفتن اجر بر ايشان مباح باشد در هر عمل كه نمايند ، ميل اجر در او ظاهر گردد . و آن هواى نفس ، ثواب آن عمل را باطل گرداند . سيوم اقتصار بر ثواب باقى كه آن اجر آخرت است ، زيراكه اقدام بر فراگرفتن ثواب دنيا موجب تقليل ثواب آخرت مىگردد ، و انبيا فانى عاجل را از براى باقى آجل ترك مىكنند . بنابرين امور ، حق تعالى ايشان را امر فرموده كه در عوض تبليغ رسالت مزد دنيا نخواهند . و چون سلطان و قاضى متابعان حضرت پيغامبرند صلى اللّه عليه و سلم اصل اين است كه ايشان در عوض اجراء قواعد شرع هيچ اجر نگيرند كه آن مزد كار ايشان گردد ، فكيف كه چيزى گيرند كه بدان حق را باطل گردانند . و آنچه سلطان و قاضى از مردم مىگيرند يا هديه است يا رشوت ، و ما در اين مقام بيان هر دو در مذهبين بنمائيم و حكم هريك بگوئيم ان شاء اللّه تعالى ، ديگر نسبت آن با سلطان و قاضى بيان كنيم .\r\nدر كتاب « نهايهء جزرى » آورده كه حضرت پيغامبر صلى اللّه عليه و سلّم فرمود : لعن اللّه الرّاشى و المرتشى و الرايش يعنى لعنت كرده خدا رشوت دهنده را و رشوت گيرنده را ، و رايش كسى است كه در ميان باشد . و رشوت عبارت از پيوستن است به حاجت و مرادى كه كسى را باشد به دادن چيزى به كسى كه او را بدان مراد رساند . و اصل او از رشا است و رشا بندى است كه دلو را به چاه مىرساند تا آب از آن بردارند به دلو . علما گفته‌اند كه رشوت دهنده كسى است كه به كسى چيزى دهد كه اعانت كند او را بر باطل و رشوت گيرنده كسى است كه آن را فراگيرد از آن جهت كه او را اعانت كند بر باطل . اما آن چيزى كه كسى\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nدهد جهت آن‌كه حق خود را فراگيرد يا دفع ظلم از خود كند ، پس او داخل در اين وعيد نيست كه در حديث مذكور شده . و روايت كرده‌اند كه عبد اللّه بن - مسعود را رضى اللّه عنه در زمين حبشه گرفتند در چيزى ، و او دو دينار طلا داد تا او را خلاص كردند . و روايت كرده‌اند از جماعتى از ائمهء تابعيان كه ايشان گفته‌اند كه باكى نيست كه چيزى به كسى دهد از آن جهت كه دفع ظلم از مال و نفس خود كند گاهى كه ترسد . اين است سخن صاحب « نهايه » .\r\nو امام محمد بن الحسن رحمه اللّه در « سير كبير » آورده كه آنچه به رشوت آن را فراگيرند آن ملك نمىگردد . و در « قنيه » آورده در « رمز عك » و گفته كه در غير او از كتب موجود است كه قاضى كه او را رشوت حرام دادند كه اصلاح مهم كند و او اصلاح كرد بعد از آن پشيمان شد ، باز دهد آنچه به دو داده‌اند . « 1 » و هم در « قنيه » آورده كه دو كس با يكديگر تعاشق مىكنند ، و هريك به ديگرى چيزى مىدهند ، آن رشوت است . و ثابت نمىگردد ملك در او ، و آن كسى كه داده مىتواند آن را بازستاند . و در « خلاصهء عزيزى » آورده كه كسى زنى را مىخواهد كه به زنى درآورد و او را زوجهء خود سازد و آن زن در خانهء برادر است و برادر مىگويد : اين زن را به تو نمىدهم ، تا چندين دهى ، و آن مرد داد و زن را زوجهء خود گردانيد ، مىرسد او را كه آن زر را كه به دو داده از براى تزويج باز ستاند ، زيراكه آن رشوت است . و در « قنيه » آورده در رمز « نج » كه اگر كسى را بر كسى قرضى است و او را از آن دين‌برى ساخت تا اصلاح كند مهم او را نزد سلطان ، و او اصلاح كرد مهم او را ، آن رشوت است ، و براءت حاصل نمىگردد .\r\nو اگر مردى قبول نمىكند كه پيش زن خود خسپد و با زن گويد كه مرا از مهر ابرا كن تا با تو بخسپم ، پس او را ابرا كرد ، بعضى گويند ابرا حاصل مىگردد ، زيرا كه ابرا از براى تودّدى است كه داعى به جماع است ، و پيغامبر صلى اللّه عليه و سلم فرموده كه هديه دهيد به يكديگر تا همديگر را دوست گيريد ؛ به خلاف ابرا در\r\n\r\n\r\n","description":"","footnote":"\r\n( 1 ) در حاشيه نسخهء اصل عين عبارت « قنيه » را آورده است : قاض او غيره دفع اليه سحت لاصلاح المهم فاصلح ثم ندم ، يردّ ما دفع اليه .\r\n","page_name":" 166 ","page_number":166},
  {"content":"\r\n\r\nصورت سابق ، زيراكه مقصود از او اصلاح مهم است ، و اصلاح مهم مستحق عليه است از روى ديانت ، و بذل مال در چيزى كه مستحق عليه باشد حدّ رشوت است .\r\nاين است تمامى سخن « قنيه » . و از اينجا معلوم شد كه رشوت نزد علماء حنفيه عبارت از بذل مال است در چيزى كه آن مستحق عليه باشد . يعنى مالى كه بدهند بر رسيدن مهمى كه آن‌كس مستحق آن باشد از روى ديانت كه آن مهم او را بسازند ، چنين مال را در عرف شرع رشوت گويند .\r\nو از اينجا هم فرق ميان هديه و رشوت معلوم شد . چه هديه عبارت از چيزى است كه آن را به كسى فرستند بىآن‌كه قصد ايشان رسيدن به مقصودى باشد . و اگر قصد ايشان رسيدن به مقصودى باشد اگر آن مقصود مستحق عليه است آن رشوت در صورت هديه است . و اگر غير مستحق عليه ، آن جعل و اجرت است و حكم او مذكور خواهد شد .\r\nو در كتاب « صنوان القضا » گفته : صدر الشهيد رحمه اللّه در « ادب القاضى » ذكر كرده كه هديه بر سه وجه است ، يا حلال است از جانب مهدى و قابض هر دو ، و يا حلال است از جانب مهدى و حرام است از جانب قابض ، يا حرام است از جانب مهدى و قابض هردو . و اما اول ، آن هديه‌اى است كه از براى طلب محبت مىفرستند كه بر هردو حلال است . و دوم ، آن‌كه كفايت ظلم ظالم كنند و آن بر دهنده حلال است و برستاننده حرام ، زيراكه او بعضى مال داده تا باقى نگاه دارد ؛ پس بر او حلال است و بر ظالم حرام ، زيراكه مالى است كه به رشوت گرفته . و بعضى گويند كه مباح نيست دادن ، زيرا كه تمكين ظالم است بر گرفتن مال حرام . واصحّ آن است كه حرام است بر قابض ، زيراكه كفّ ظلم از او واجب است بىمال ، و او بدل خوش نمىدهد ، بل به خوف از او مىدهد . و سوم ، آن است كه چيزى به كسى دهد از جهت آن‌كه او را مدد كند پيش سلطان ؛ اگر مقصود او آن است كه كارى كه بر او حرام است از جهت او نزد سلطان بسازد ، حلال نيست از هردو جانب ، و اگر امرى حلال است ، حلال نيست آن‌كس را كه مىگيرد ، زيراكه قيام به مصالح مسلمانان واجب است .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nو حيلت در اين آن است كه او را اجارت گيرد تا مدتى معلوم كه عمل كند از براى او ، و اگر مدت مبيّن نگرداند او را جايز نيست . و اين گاهى است كه استيجار در فعلى كند كه جايز باشد استيجار بر او . اما گاهى كه هديه دادن بىشرط باشد ؛ ليكن آن مهم ساز نزد سلطان داند كه هديه از براى آن مىدهد كه او را اعانت كند نزد سلطان ، و اصلاح امر او مىكند ، نقل از عبد اللّه بن مسعود - رضى اللّه عنه كرده‌اند كه مكروه است چيزى گرفتن ، و مشايخ ما رحمهم اللّه برآنند كه باكى نيست . اما گاهى كه مقرب پادشاه مهم او را بسازد نزد سلطان و اصلاح امر او كند بىشرطى و طمعى ، باكى نيست قبول كردن او . و اگر پيش از اين خود در ميان ايشان دادن هديه به يكديگر رسم بوده به سبب قرابتى يا صداقتى ، پس هديه در اين صورت به دو فرستاد ، بعد از آن قيام به اصلاح امر او نزد سلطان نمود ، باكى نيست اگر هديهء او قبول كند . زيراكه رد كردن آن را از مكارم اخلاق نمىشمرند و در صورت قرابت سبب قطيعهء رحم است .\r\nو امام محمد رحمه اللّه در « سير كبير » گفته كه اگر پادشاهى از دار الحرب كفار هديه به امير لشكر اسلام فرستاد ، آن هديه مخصوص به دو نيست ، زيراكه از آن جهت آن هديه را جهت او مىفرستد كه او لشكر اسلام دارد ، و بدان لشكر عزيز است . و اگر آن لشكر و عزت پادشاهى او را نمىبود ، از جهت او هديه نمىفرستاد ؛ پس آن مال بيت المال باشد . و اگر هديه كند به مبارزى از مبارزان لشكر ، مخصوص مىگردد به دو ، زيراكه قوت و عزت او به ذات خود است . پس همچنين است حكم گاهى كه هديه كند به عالمى ، او را مىرسد كه قبول كند . و اگر به قاضى هديه كند سزاوار آن است كه قبول نكند . اين است سخن امام محمد در « سير كبير » .\r\nدر كتاب « محيط » آورده كه هديه‌ها كه رعيت به پادشاه مىدهند از آن سؤال كردند از امام ابو بكر محمد بن فضل بخارى كه در زمان ما حكم آن چيست ؟\r\nگفت : آن را به خداوندان خود باز بايد داد . و از شيخ الامام الزاهد ابو بكر محمد - بن حامد سؤال كردند ، گفت : در بيت المال بايد نهاد . و همچنين ياد كرده\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nامام محمد در « سير كبير » . و شيخ الامام محمد بن فضل بخارى رحمه اللّه گفته كه من مىدانستم كه مذهب اين است ليكن فتوى بدان نمىدادم ، از ترس آنكه مبادا كه در بيت المال نهند ، و امرا در آن تصرف كنند و در شهوات و لهو خود صرف نمايند ، زيراكه مىدانيم كه ايشان بيت المال را از جهت آرزوهاى خود نگاه مىدارند نه از جهت مسلمانان .\r\nو از عمر رضى اللّه عنه روايت كرده‌اند كه او منع مىكرد عمال خود را از قبول كردن هديه و مىگفت اگر قبول كرده باشند به صاحبان ردّ كنند ، و اگر نيابند صاحبان آن را در بيت المال نهند . اين است سخن « محيط » كه از امام - محمد بن فضل بخارى روايت كرده .\r\nو اما حكم قبول كردن هديه از امراء جور ، در كتاب « محيط » گويد كه اختلاف كرده‌اند صحابه و جماعتى كه از پس ايشان بودند از علما در جواز قبول هديه از امراء جور . ابن عباس و ابن عمر قبول هديه از مختار مىكردند .\r\nو روايت كرده‌اند كه ابراهيم نخعى تجويز مىكرد ، و از صحابه ابوذر و ابو دردا قبول نمىكردند . و روايت كرده‌اند از حضرت امير المومنين على - رضى اللّه عنه كه مىفرمود : سلطان اصابت مىكند از حلال و حرام ، هرگاه كه ترا چيزى بدهد ، بگير آن را كه او ترا مىدهد از حلال آنچه اصابت مىكند . و حاصل مذهب در او آن است كه اگر اكثر مال او از رشوت و حرام باشد حلال نيست قبول جايزه از او ، ما دام كه ندانند كه آنچه مىدهد از مال حلال است .\r\nو اگر صاحب تجارت و زراعت باشد ، و اكثر مال او از آن باشد ، جايز است قبول جايزه از او ، ما دام كه نداند كه آنچه مىدهد از وجه حرام است . و در قبول كردن حضرت پيغامبر صلى اللّه عليه و سلم هديه از بعضى مشركان ، دلائل است بر آنچه ما گفتيم . اين است سخن صاحب « محيط » .\r\nقال فضل اللّه بن روزبهان غفر اللّه در استدلال صاحب « محيط » نظر است .\r\nزيراكه در قبول كردن حضرت پيغامبر صلى اللّه عليه و سلم هدايا را از بعضى مشركان ، هيچ دليل نيست بر جواز قبول هديه از سلاطين جور ، بنابرآنكه هديهء\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nمشركان در حكم مال فىء است ، چه حاصل شده از كفار بىايجاف خيل و ركاب ، و آن بر مسلمانان حلال طيّب است . به خلاف هداياء امراء جور كه غالب در او حرمت است . بلى اگر گويند او دليل مطلق قبول هديه است ، فى الجمله وجهى دارد . و اللّه اعلم .\r\nو در « محيط » گفته كه در « عيون المسائل » آورده كه يكى هديه به كسى فرستاد يا او را مهمانى كرد ، اگر غالب مال او از حرام است سزاوار نيست كه قبول كنند و از طعام او خورند ، ما دام كه خبر ندهد كه آن مال حلال است كه قرض كرده يا به ميراث يافته ، و اگر غالب مال او از حلال است باك نيست كه قبول كند ما دام كه بر او روشن نباشد كه از حرام است . و اين بواسطهء آن است كه اموال مردمان خالى نيست از اندكى حرامى ، و خالى است از بسيار حرامى .\r\nپس اعتبار غالب بايد كرد و بنابرآن نهاد .\r\nو در « فتاواى اهل سمرقند » آورده‌اند كه مردى پيش سلطان رفت و چيزى خوردنى پيش او آورد ، اگر آن را سلطان به بها خريده ، يا به بها نخريده و آن مرد نمىداند كه آن مغصوب است بعينه ، حلال است او را خوردن . اما گاهى كه خريده باشد آن را به ثمن ، پس از براى آن حلال است كه عقد واقع مىشود بر مثل ثمن مشار اليه نه بر عين مشار اليه . پس متمكن نمىگردد خبث حرامى در مشترى . و اما آن‌كه نخريده و ليكن نمىداند آن مرد كه مغصوب است بعينه ، پس از آن جهت حلال است او را خوردن ، كه اصل در اشياء اباحت است ما دام كه دليل حرمت معلوم نباشد . پس لاجرم اگر داند دليل حرمت بدانكه داند كه اين شىء مغصوب است بعينه ، حلال نيست او را اكل . همچنين ياد كرده‌اند و صحيح آن است كه نظر كند به غالب مال آن سلطان و بناى حكم بر آن نهد كه ما گفتيم .\r\nو اما اجرت معلم در زمان ما باك نيست . و حكايت كرده‌اند از امام - ابو الليث حافظ رحمه اللّه كه او گفت : من سه چيز را فتوى مىدادم و از آن رجوع كردم : فتوى مىدادم كه حلال نيست معلم را كه اجرت تعليم قرآن فراگيرد . و\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nفتوى مىدادم كه سزاوار نيست كه صاحب علم پيش سلطان دررود . و فتوى مىدادم كه سزاوار نيست كه صاحب علم به قرا رود و وعظ گويد تا چيزى جمع كنند و به دو دهند . اين سه فتوى مىدادم و از هر سه رجوع كردم . صاحب « محيط » گفته از آن جهت رجوع كرد كه ترسيد كه قرآن و علم و حقوق ضائع گردد و اللّه اعلم . اين است سخن صاحب « محيط » در احكام هدايا .\r\nو اما رشوت پس گرفتن آن حرام است بر سلطان و قاضى به اتفاق . اما در مذهب حنفيه در « خلاصه » گويد كه سزاوار نيست قاضى را كه قبول هديه كند الا از كسى كه هديه مىكرده به دو قبل از قضا ، و اجنبى و قريب در او هر دو برابراند . و اگر هديه كند كسى به قاضى در زمان قضا بيشتر از آن كه پيش از قضا مىكرده ، ردّ كند زياده را . و اين گاهى است كه او را خصومت نباشد . پس اگر او را خصومت باشد ، قبول هديهء او اصلا نكند . و اگر قبول هديه كند و او را ممكن باشد رد كردن آن بر صاحب او ، بايد كه رد كند ؛ و الّا در بيت المال نهد .\r\nو حكم همچنين است در هر موضعى كه او را روا نيست قبول هديه . و اگر آن كسى كه هديه داده متأذّى گردد بدان كه هديهء او را باز دهند ، قبول كند هديهء او را ، و بدهد او را مثل قيمت او .\r\nفاما گاهى كه رشوت گيرد بعد از آن قضا كند ، يا قضا كند بعد از آن رشوت گيرد ، يا پسر قاضى يا كسى كه قاضى قبول شهادت او مىكند رشوت گيرند ، قضاء او نافذ نباشد . پس اگر توبه كند و رد كند آنچه گرفته ، پس او همچنان بر قضاء خود است . و ما ياد كرديم كه قاضى به فسق منعزل نمىشود . صاحب « خلاصه » گفته : همچنين ياد كرده شمس الائمه حلوائى در شرح « ادب القضاء خصّاف » . اين است احكام هديه و رشوت سلطان و قاضى در مذهب حنفيه .\r\nو اما اجرت كتابت صكوك و اجرت محضران محكمه و اجرت قسمت تركه ، در كتاب « محيط » ذكر كرده كه گاهى كه قاضى خواهد كتابت سجل كند .\r\nو بر آن اجرى گيرد ، او را جايز است كه مقدارى گيرد كه غير او مىگيرند . و همچنين است حكم در آن‌كه متولى قسمت ميراث گشته به نفس خود ، به آن‌كه\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nاجرى گيرد ، و اگر چيزى گيرد به طريق اجر در آنكه مباشرت نكاح صغار نمايد ، او را نمىرسد فراگرفتن آن ، زيراكه واجب است بر او ؛ و آنچه واجب نيست بر او مباشرت آن ، جايز است فراگرفتن اجر بر آن . و اگر مال يتيم فروشد هيچ نگيرد ، و اگر بگيرد و رخصت بيع دهد نافذ نباشد . و قاضى در مال ميّت غريب آن كند كه در لقطه مىكند و حكم آن خواهد آمد . ليكن گاهى كه حاضر شود مالك بعد از تصدق از بيت المال بردارد . اين است سخن « خلاصه » .\r\nو اما اجرت پيادهء قاضى كه او را محضر و مشخص گويند ، در خلاصه آورده كه اجرت اشخاص در بيت المال است و بعضى گفته‌اند در مال متمرّد است كه همراه خصم به محكمه حاضر نشده . و صدر الاسلام گفته كه مؤونت موكّل بر مدعى عليه است . و بعضى مشايخ زمان ما گفته‌اند كه بر مدعى است . و در « محيط » گفته كه اصحّ اين است .\r\nو اما اجرت قسمت در « هدايه » گفته كه سزاوار است كه قاضى نصب كند قاسمى را كه او را روزى دهد از بيت المال تا ميان مردمان قسمت كند بىاجرى ، و اگر از بيت المال او را روزى ندهد كسى را نصب كند كه به اجر قسمت كند . و اين اجر بر هردو متقاسمان باشد ، و اجرت قسمت بر عدد رؤوس است نزد ابو حنيفه رحمه اللّه . و امامين گفته‌اند : بر قدر نصيبها است . اين است سخن صاحب « هدايه » . چون احكام هديه و رشوت به مذهب ابو حنيفه مذكور شد احكام آن به مذهب شافعى مذكور گردد ان شاء اللّه .\r\nدر كتاب « انوار شافعيه » گفته : حرام است بر قاضى رشوت . پس اگر او را رزقى از بيت المال باشد ، حرام است بر او گرفتن چيزى از خصوم . و اگر نباشد و گويد به خصمين كه در ميان شما قضا نمىكنم تا مرا رزقى دهيد ، امام رافعى - رحمه اللّه در « شرح صغير » گفته كه بسيارى بر آن رفته‌اند كه جايز است ؛ و مقتضى « كبير » و « روضه » آن است . و در شرح « لباب » گفته كه بيشتر آن منع كرده‌اند . و اما كسى كه رشوت مىدهد به قاضى ، اگر از براى آن مىدهد كه او حكمى باطل از براى او كند ، يا ترك حكم كند به حق ، پس آن‌كس عاصى است . و اگر مىدهد تا\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nبه حق خود رسد عاصى نيست همچو فداى اسير . و متوسط حكم آن‌كس دارد كه رشوت مىدهد .\r\nو اما هديه ، اولى آن است كه سدّ آن باب كند و قبول نكند آن را ، و اگر در صدد قبول شود نظر كنيم اگر آن‌كس كه هديه مىدهد خصومتى دارد فى الحال حرام است قبول هديهء او در محل ولايت او . و هديهء او در غير محل ولايت او همچو هديهء كسى است كه عادت او آن بوده باشد كه هديه مىدهد به دو پيش از قضا از براى قرابتى يا صداقتى ، پس حرام نباشد اگر زيادت نگرداند بر معهود . اگر زيادت گرداند همچو هديهء كسى است كه عادت نبوده از او هديه ، و اگر او را خصومتى فى الحال نباشد ، پس اگر هديه بيشتر از آن است كه معتاد بوده پيش از قضا ، حرام است قبول آن . و اگر بيشتر نباشد حرام نيست قبول آن .\r\nو جايى كه حكم كرديم كه هديه حرام نيست ، قاضى را مىرسد كه هديه گيرد ، و مالك آن مىشود . و اولى آن است كه عوض آن هديه بدهد يا آن را در بيت المال نهد . و جائى كه حكم كرديم كه هديه بر او حرام است و او قبول كرد ، مالك آن نمىگردد و آن را بر مالك ردّ مىبايد كرد .\r\nو فرق ميان رشوت و هديه از دو وجه است . اول آنكه رشوت آن است كه شرط كنند بر كسى كه قبول آن مىكند كه حكم ناحق كند جهت او يا امتناع كند از حكم حق ، و هديه عطيّهء مطلقه است . و دوم آن است كه امام ابو حامد محمد الغزالى رحمه اللّه در كتاب « احيا » گفته كه مال را اگر از جهت غرض اخروى بذل مىكنند پس آن صدقه است . و اگر از براى غرض دنياوى مىكنند ، اگر آن غرض مالى است كه از آن حاصل كنند ، پس آن هبه است به شرط ثواب .\r\nيا از براى عملى است ، اگر آن عمل حرام است يا واجبى است كه او در آن متعيّن است ، آن رشوت است . و اگر مباح است آن عمل پس اجاره است يا جعاله . يا از براى دوستى مجرد است ، يا توسل به جاه اوست ، پس هديه است اگر جاه او به علم و نسب باشد ، و رشوت است اگر به عمل و قضا باشد . اين است سخن غزالى كه در « انوار » نقل كرده و اللّه اعلم . چون فارغ شديم از نصب\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nقضات و احكام متعلقه بديشان اكنون شروع كنيم در احتساب و نصب محتسب و باللّه التوفيق .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\nباب سوم در بيان نصب كردن سلطان محتسب را و معنى احتساب و اركان آن و تفاصيل منكرات كه محتسب را منع آن بايد كرد .\r\nو اين باب مشتمل بر هفت فصل است .\r\n\r\nفصل اول ، در معنى احتساب و درجات آن و تعريف محتسب و شروط او :\r\nبدان ايّدك اللّه تعالى كه « احتساب » افتعالى است از « حسب » همچنانچه « اعتداد » افتعالى است از « عدّ » ، و از آن جهت مىگويند كسى را كه نيت كرد به عمل خود وجه اللّه را كه او « احتساب » كرد آن را ، زيراكه چون در عمل او وجه اللّه را نيت كرد اعتدادى عمل او را پيدا شد ، پس در حالت مباشرت فعل معتد به است ، يعنى در شمارى درمىآيد عمل او و برآن اعتبارى مىتوان كرد .\r\nو بدين معنى است آنچه در حديث وارد شده : من صام رمضان ايمانا و احتسابا غفرله ما تقدّم من ذنبه و « حسبت » اسمى است از « احتساب » همچنانچه عدت از اعتداد ، و اما « احتساب » در اعمال صالحات و نزد مكروهات ، آن مبادرت جستن است به طلب اجر و تحصيل او به تسليم و صبر ، يا به استعمال انواع برّ و قيام بدان بر وجهى كه مرسوم است در آن از جهت طلب ثوابى كه اميد دارند بدان ، و از اين معنى است حديث عمر رضى اللّه عنه كه فرموده : ايّها النّاس احتسبوا - اعمالكم فانّ من احتسب عمله كتب له اجر عمله و اجر حسبته . يعنى اى جماعت مردمان احتساب كنيد اعمال خود را يعنى استعمال انواع برّكه لايق\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nباشد در عملهاى خود بنمائيد كه هركه احتساب عمل خود كند بنويسند از براى او اجر عمل او و اجر عمل حسبت او . همچنين گفته صاحب « نهايهء جزرى » .\r\nاين است معنى احتساب در لغت .\r\nاما در اصطلاح اهل شرع ، احتساب را استعمال كنند به معنى امر معروف و نهى منكر ، و مناسبت نقل آن‌كه كسى كه اين كار مىكند اعتداد به اعمال او است بر معنى اول ، يا آن‌كه مبادرت به طلب اجر مىجويد به استعمال انواع برّ در اين امر معتد به بر حسب معنى ثانى .\r\nچون معنى احتساب در لغت و شرع معلوم شد بايد دانست كه هر آمر معروف و ناهى منكر را بر حسب اين معنى محتسب توان گفت ، ليكن در عرف عام اين اسم محتسب مغلّب شده بر كسى كه منصوب از قبل سلطان باشد در امر معروف و نهى منكر ، و غرض ما درين باب بيان صفات و اعمال چنين كس است .\r\nو علما گفته‌اند : مراد از امر معروف امر به واجبات و مندوبات است ، و مراد از نهى منكر نهى از محرومات و مكروهات است . پس اگر سلطان نصب كند از براى اين كار كسى را ، متعين مىگردد بر او اين كار ، و او را محتسب مىگويند . و امام غزالى رحمه اللّه تعالى در كتاب « احيا » گفته كه احتساب هشت درجه دارد :\r\nاول تعرّف و مراد از او « 1 » تجسس است و آن حرام است ، پس جايز نباشد كه گوش فراخانهء غير دارند تا آواز ابريشمينه بشنوند ، و نه آن‌كه بوى خمر بكشند از خانه‌اى ، و نه آن‌كه از همسايگان او استخبار كنند تا ايشان او را خبر دهند بدآنچه جارى مىشود در خانهء او . بلى اگر خبر دهند او را دو عدل بدانكه فلان شراب مىخورد در خانهء خود ، يا آنكه در خانهء او شرابى هست كه آن را مهيّا داشته از براى خوردن ، محتسب را مىرسد كه هجوم كند بر خانهء او . و اگر دو بنده يا يك گواه عدل گواهى دهند اولى آن است كه امتناع نمايد .\r\nدرجهء دوم تعريف است و آن آن است كه بشناساند او را كه آن فعل كه\r\n\r\n\r\n","description":"","footnote":"\r\n( 1 ) م . اضافه دارد : « دانستن حال است بايد كه بتعين و حقيقت حال بشناسد و » .\r\n","page_name":" 176 ","page_number":176},
  {"content":"\r\n\r\nاو مىكند منكر است . پس اگر داند حاجت به تعريف نيست ، و اگر نداند تعريف واجب است به لفظ بىعنفى . همچنانچه روستائى را ديد كه اتمام ركوع و سجود در نماز نمىكند و نماز نيكو نمىگذارد ، بايد كه او را تعريف كند به لطف و بگويد : آدمى هميشه عالم نبوده و نزائيده عالم ، و ما نيز جاهلان بوديم به امور نماز ، و علما ما را در آموزانيدند ، و شايد كه روستاى تو از اهل علم خالى باشد ، يا عالم او تقصير كرده باشد در بيان كردن نماز از براى شما . و بدين نسق تعليم به لطف كند زيراكه ايذاء مسلمان حرام است ، همچنانچه تقرير بر منكر حرام است . و هركسى كه در عوض سكوت از نهى منكر ايذاء مسلم آورد چنان باشد كه خون را به بول شسته باشد . و هيچ عاقل اين كار نكند .\r\nدرجهء سيوم نهى است به وعظ و نصيحت و ترسانيدن از خداى تعالى و اخبار وارده كه دلالت بر وعيد آن‌كس مىكند و حكايات سلف و متقيان .\r\nدرجهء چهارم دشنام و تعنيف به سخن درشت همچنانچه گويد : اى فاسق ، اى فاجر ، اى احمق ، اى جاهل ، اى مغرور ، اى غبى ، و بايد كه فحش نگويد ، و چيزى نگويد كه متضمن نسبت او باشد به زنا و مقدمات آن و دروغ نباشد .\r\nدرجهء پنجم تغيير به دست ، همچو شكستن ملاهى و ريختن شراب و بركندن ابريشمينه از او و برون كردن او از خانهء مغصوب .\r\nدرجهء ششم تهديد و تخويف است ، چنانچه گويد ازين كار درگذر و اگر نه سرت مىشكنم . يا مىگويم كه ترالت كنند و مانند آن .\r\nدرجهء هفتم زدن او را به دست و پا و غير آن به قدر حاجت ، و بيرون آوردن سلاح اگر احتياج بدان افتد .\r\nدرجهء هشتم آن‌كه استمداد كند به غير اگر احتياج واقع شود . و اگر صفها راست كنند و مقاتله كنند ، حكم دفع صائل دارد ، و در آن باب مذكور شده .\r\nاين است درجات احتساب بوجهى كه در « احياء علوم » ياد كرده .\r\nو در كتاب « محيط » ذكر كرده كه كسى كه خواهد كه نهى كند قومى را از فسّاق مسلمانان از منكرى و غالب راى او آن باشد كه كشته مىشود ، و زخمى\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nو المى بدان فاسقان نمىتواند رسانيد ، با وجود اين باكى نيست اگر اقدام بدان نهى نمايد ، و اين عزيمت است . و اگر چه جايز است كه اقدام ننمايد و ساكت گردد ، و آن رخصت است . اين است سخن « محيط » .\r\nاما شروط محتسب : اول آن كه مكلف باشد ، پس بر صبى و مجنون احتساب نيست . دوم آن‌كه مسلمان باشد ، زيرا كه كافر را حسبت نيست . سيوم آن‌كه قادر باشد ، پس واجب نيست بر عاجز ، و شرط نيست كه آزاد باشد و مرد عدل باشد ، پس واجب است احتساب بر بنده و زن . و واجب باشد بر فاسق كه احتساب به فعل كند ، زيرا كه قول او مقبول نيست از روى وعظ . و در « محيط » آورده است كه اگر كسى منكرى ديد و اين بيننده مثل آن منكر ارتكاب مىكند ، بر وى لازم است كه از آن منكر نهى كند . زيرا كه بر او واجب است كه آن منكر را ترك كند و ديگرى را از آن نهى كند . و بعضى گفته‌اند كه امر معروف و نهى - منكر مشروط است به عدالت ، و فاسق را نمىرسد كه امر معروف و نهى منكر كند .\r\nو مذهب صحيح كه جمهور علما برآنند آن است كه عدالت در آن باب شرط نيست و بر مكلف واجب است كه فسق را نهى كند و به طاعت امر كند . و فسق كردن معصيت است و ترك امر معروف و نهى منكر نيز معصيت است .\r\nو اختيار امام غزالى رحمه اللّه آن است كه احتساب به قول از محتسب فاسق اعتبار ندارد و ساقط است به نسبت با كسى كه عالم باشد به فسق او ، زيرا كه در كلام او بر اين تقدير فائده‌اى نيست . اما احتساب به فعل از او متصور است و معتبر ، مثل شكستن آلات ملاهى و ريختن شراب . و گاهى كه محتسب بداند كه كلام او نفع نمىدهد و مضرت مىدهد اگر منع مىكند ، وجوب احتساب ساقط باشد ؛ و حرام است بر او حاضر شدن در آنجا ، و بايد كه بر اين تقدير از خانه بيرون نيايد الّا از براى حاجتى مهمه يا واجب . و لازم نيست او را كه مفارقت كند از آن شهر ، و نه آن كه هجرت كند ، مگر آنكه ترسد كه بفساد افتد يا حمل كنند بر مساعدت ظلم و منكرات . و اگر داند كه نفع نمىدهد سخن او و ليكن نمىترسد كه به دو مكروهى رسد واجب نيست منع ، ليكن مستحب است . و اگر داند كه\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nبه مكروهى مىرسد ليكن منكر را باطل مىگرداند حكم همچنين است . و اللّه اعلم .\r\nو تتمهء اين در فصل محتسب فيه ان شاء اللّه مذكور گردد .\r\nاكنون فرضيّت احتساب و كيفيت نصب كردن سلطان محتسب را بيان كنيم ، ان شاء اللّه تعالى و به التوفيق .\r\n\r\nفصل دوم ، در بيان فرضيت احتساب و كيفيت نصب كردن سلطان محتسب را :\r\nبدان ايّدك اللّه تعالى كه احتساب كه عبارت از امر معروف و نهى منكر است ، فرض كفايت است ، كه اگر جمعى از مسلمانان بدان اقدام نمايند از ديگران ساقط گردد . و اگر هيچ كس بدان اقدام ننمايد همگنان عاصى گردند . و دلائل فرضيّت آن على الكفايه در كتاب و سنت بسيار است . و فضائل اشتغال بدين امر بيحد و بيشمار است . و چون آن دلائل مشهور و معروف و همگنان را معلوم است درين مقام احتياج به بسط آن نيست . و چون احتساب ، فرض كفايت است هر كس كه شروط احتساب در او يافته شود او را مىرسد كه امر معروف و نهى منكر كند . و در احتساب شرط نيست اذن امام . محمد غزالى رحمه اللّه در « احيا » گفته كه شرط كرده‌اند بعضى در احتساب اذن امام ، و آن فاسد است به اطلاق نصوص . و همچنين شرط ظهور امام منتظر فاسد است ، چنانچه اماميه گويند . و اگر امام منع كند كسى را از احتساب ، آن منكر باشد و انكار بر امام در آن منع واجب باشد .\r\nاين است كلام غزالى .\r\nو چون محافظت بر اقامت فروض كفايات بر امام و سلطان واجب است تا موجب تعطّل احكام شرع نگردد بدان وجه كه امت به يكديگر حوالت كنند و هركسى اعتماد نمايد كه ديگرى بدان فرض كفايت اقدام مىنمايد و آن فرض كفايت معطل ماند . و بيشك امر احتساب كه عبارت از امر معروف و نهى منكر است از فروض كفايت است ، پس بر امام يا سلطان واجب باشد كه شخصى را كه موصوف به صفات صحت احتساب باشد جهت اين امر نصب كند . و بايد كه اختيار كند از مردمان كسى را كه به آداب محتسبان موصوف باشد .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nامام غزالى در « احياء علوم » گويد : حسبت را پنج درجه است : اول تعريف ، ديگر وعظ ، « 1 » ديگر تعنيف ، ديگر مباشرت به ضرب دست ، ديگر كشيدن سلاح ، « 2 » و هيچ اشكال نيست در آن كه اذن امام شرط نيست در آن چهار درجه ، و در درجه پنجم نظر است . زيرا كه زدن و سلاح بيرون آوردن بىاذن امام موجب وقوع فتنه است و سبب جرأت عوام ، و احتمال دارد كه منجر گردد به مفاسد .\r\nاين است سخن غزالى .\r\nو هم در « احياء علوم » گفته كه آداب محتسب پنج امر است :\r\nاول علم به شرايط و آداب احتساب و معرفت معروفات ، تا بدان امر كند و منكرات تا از آن نهى كند ، و علم به درجات و مراتب احتساب و آنچه متعلق بدين امر باشد .\r\nدوم ورع ، و بايد كه سلطان اختبار كند از حال كسى كه او را محتسب مىسازد ، و از اهل خانه و جيران و ارباب اختلاط او حقيقت تورّع او را تحقيق نمايد ، اگر مجتنب از محرمات و مكروهات و مشتبهات باشد او را به احتساب نصب كند تا در احقاق حقوق بنابر خوف الهى و حذر از عقاب قيامت بذل مجهود نمايد .\r\nسيوم حسن خلق ، و بايد كه سلطان جهت احتساب كسى را نصب كند كه حسن الخلق باشد . و امام غزالى گفته كه حضرت پيغامبر فرمود صلى اللّه عليه و - سلم : لا يأمر بالمعروف و لا ينهى عن المنكر الّا رفيق فيما يأمر به ، رفيق فيما ينهى عنه ، حليم فيما يأمر به ، حليم فيما ينهى عنه ، فقيه فيما يأمر به ، فقيه فيما ينهى عنه يعنى امر نكند به معروف و نهى نكند از منكر الّا كسى كه صاحب رفق باشد در آنچه امر مىكند ، و صاحب رفق باشد در چيزى كه نهى از آن مىكند ، و صاحب حلم باشد در چيزى كه امر بدان مىكند ، و صاحب حلم باشد در چيزى كه نهى\r\n\r\n\r\n","description":"","footnote":"\r\n( 1 ) م . اضافه دارد : به كلام لطيف .\r\n( 2 ) م : مباشرت بدست ، مثل شكستن ملاهى و ريختن خمر و كشيدن جامهء حرير از مردان ، ديگر تخويف و تهديد به زدن يا مباشرت زدن و هيچ اشكال . . .\r\n","page_name":" 180 ","page_number":180},
  {"content":"\r\n\r\nاز آن مىكند ، و فقيه باشد در چيزى كه امر بدان مىكند ، و فقيه باشد در چيزى كه نهى از آن مىكند . و علما گفته‌اند كه مىبايد كه محتسب نسبت به آنان كه احتساب ايشان مىكند ، همچو طبيب باشد نسبت با مريض ، كه طبيب را سزاوار است كه با مريض نهايت رفق و مجاملت كار فرمايد و حسن اخلاق استعمال كند و آنچه آن را بدان امر مىكند و از آن نهى مىنمايد به مثابت ادويه است كه طبيب مريض را بدان علاج كند . پس اگر او را تعريف منكرات كند بايد كه چنان تعريف كند كه طبيب مريض را تعريف كند مرض او ، چنانچه گويد : تو به فلان مرض مبتلائى ، بايد كه در علاج كوشى ، و علاج تو اين است . و اگر او را زجر كند بايد كه بنوعى كند كه از آن غضب و نفسانيت مستفاد نگردد بلكه همچنان باشد كه طبيب زجر كند مريض را كه چرا دوا قبول نمىكنى ؟ و اگر او را ضرب كند بايد كه در آن ضرب قصد ايذاء او نكند بلكه همچنان باشد كه طبيب مريضى را كه صاحب سكته باشد ضرب كند تا حركت در او پيدا شود و نفس از جهت حركت متنبّه گردد و عوارض كه موانع حس و حركت است بر طرف شود . اين است مراد از حسن خلق و رفق كه محتسب را در نهى منكرات بايد كرد .\r\nچهارم صبر بر آن چيزى كه پيش مىآيد محتسب را از نوايب و زحمات ارباب منكرات ، و حق تعالى در قرآن مىفرمايد :  وَ أْمُرْ بِالْمَعْرُوفِ وَ انْهَ عَنِ الْمُنْكَرِ وَ اصْبِرْ عَلى ما أَصابَكَ إِنَّ ذلِكَ مِنْ عَزْمِ الْأُمُورِ .  « 1 » يعنى امر كن به معروف و نهى كن از منكر و صبر كن بر آنچه به تو رسد در امر معروف و نهى منكر كه آن صبر از عزم امور است يعنى صبر از عزيمتهاست يا امر معروف و نهى منكر بر صبر از عزم امور است .\r\nپنجم « 2 » قطع طمع از خلائق ، و محتسب بايد كه در امر معروف و نهى منكر اصلا او را شايبهء طمع از مال يا بضعى نباشد . زيرا كه بر تقدير طمع ، اخلاص از عمل او دور مىگردد و قول او مقبول و مرضى نيست . اين است آداب محتسب كه ذكر\r\n\r\n\r\n","description":"","footnote":"\r\n( 1 ) سورهء لقمان : آيهء 17 .\r\n( 2 ) م . اضافه دارد : تقليل علايق و .\r\n","page_name":" 181 ","page_number":181},
  {"content":"\r\n\r\nكرده امام غزالى رحمه اللّه .\r\nو چون سلطان كسى را خواهد كه محتسب سازد بايد كه از اهل مملكت خود كسى كه موصوف به اين صفات باشد اختيار كند . و اهمّ صفات در محتسب ديندارى و اهتمام در نهى منكرات است . چون چنين كس را اختيار كرد تفويض امر احتساب به دو نمايد ، و جميع اهل مملكت خود را امر فرمايد كه از اطاعت او در امر معروفات و نهى منكرات تجاوز ننمايند ، و حكام و امرا و ساير عساكر را مأمور سازد به انقياد نزد محتسب . و اگر كسى از لشكريان و ارباب تعزّز در اطاعت امر محتسب تهاونى نمايد او را ادب بليغ كند چنانچه موجب عبرت ديگران شود ، تا احكام محتسب در بلده نفاذ يابد و معروفات شايع و مشهور شود و منكرات ضايع و منكور ماند . و حضرت امير المؤمنين عمر ابن الخطاب رضى اللّه عنه در ايام خلافت درّه در دست گرفته به بازارها در مىآمده و امر به معروفات و نهى از منكرات مىكرده . و اگر سلطان به نفس خود بدان اقدام تواند نمود حاجت به نصب محتسب نباشد ، ليكن چون امور متغير شده و مهابت خلافت كه از بقيّت نبوت بود در آن زمان ، امروز برجاى نمانده ، سلطان را خود اقدام بر آن نمودن دشوار است .\r\nلهذا امروز نصب قايم به احتساب كه از فروض كفايات است بايد نمود . اين است كيفيت نصب سلطان محتسب را .\r\nو بايد كه سلطان بعد از نصب محتسب او را اعوان و انصار از جانب خود نصب كند تا دست او را قوى سازند و پشت او به حمايت سلطنت استظهار يابد .\r\nو رزق محتسبان در بيت المال است چنانچه بعد از اين ان شاء اللّه در باب ارزاق بيت المال مذكور گردد . چون معنى احتساب و درجات آن و محتسب و شروط و آداب آن مذكور شد لابد است از بيان محتسب عليه ، و آن كسى است كه محتسب بر او احتساب مىكند . و چنين كسى خالى نيست از آن كه او را اختصاصى و اتصالى به محتسب است همچو پدر و معلم و قريب و صديق ، و سلطان كه والى و حاكم اوست يا از آحاد مردم است . و ما هر يكى را در فصلى بيان كنيم . و باللّه - التوفيق .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\nفصل سيوم ، در بيان محتسب عليه از سلطان و پدر و معلم و قريب :\r\nبدان ايدك اللّه تعالى كه احتساب كردن بر منكرات بر همه‌كس واجب است .\r\nو فرق ميان سلطان و رعيت و قريب و بيگانه و پدر و فرزند و استاد و تلميذ نيست . و امام غزالى رحمه اللّه گفته كه شرط است در آن كه احتساب او مىكنند كه او آدمى باشد و شرط نيست كه مكلف باشد زيرا كه احتساب بر صبى و مجنون مىتوان كرد . و شرط نيست كه مسلمان باشد زيرا كه انكار زنا بر كافر مىتوان كرد ، و اظهار خمر و شرب آن . و مىرسد فرزند را كه احتساب بر پدر كند ، به تعريف و نصيحت و وعظ و شكستن عود و ريختن شراب و ردّ آنچه غصب كرده باشد يا دزديده به مالكان و باطل گردانيدن صورتها كه نقش بر ديوار كرده و آنچه در چوب كنده باشد در خانهء خود ، و او را نمىرسد كه احتساب پدر كند به دشنام و تعنيف و تهديد . و اين ترتيب جارى است در بنده با سيّد و زوجه با زوج .\r\nو همچنين جايز است رعيت را كه احتساب كنند با سلطان . اما رعيت را در احتساب با سلطان غير تعريف و نصيحت نمىرسد . و امام غزالى رحمه اللّه در كتاب « احياء علوم » گفته : امر سلاطين به معروف آن است كه ايشان را بشناسانند آن منكر ، و نصيحت كنند ايشان را و اين جايز است . اما تعنيف در قول اگر مضرت نرساند او را و منفعت دهد جايز است . حضرت پيغامبر صلى اللّه عليه و سلم فرموده : افضل الجهاد كلمة حق عند سلطان جاير . يعنى فاضلترين جهادى سخن حقى است نزد پادشاه ظالم . و اين احتساب بر سلاطين در همه زمانى بوده ، و صحابه و تابعين تمامى منكرات را بر سلاطين رد كرده‌اند . و روايت كرده‌اند كه امير المؤمنين عمر رضى اللّه عنه در ايام خلافت خود خطبه كرد و اصحاب حضرت پيغامبر صلى اللّه عليه و سلم حاضر بودند . پس گفت : شما از من عدل و راستى مشاهده مىكنيد و مرا طاعت مىكنيد . اگر من به خلاف سيرت عدل و حق با شما زندگانى كنم شما چه كنيد ؟ اصحاب گفتند : اذن قوّمناك تقويم القدح . يعنى آن زمانى كه كجى كنى ترا همچنان راست گردانيم كه تير تراشيده را راست مىگردانند . يعنى ترا احتساب كنيم و نصيحت نمائيم .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nو در « صحيح بخارى » روايت كرده كه قرّاء اصحاب در مجلس عمر بودند نوبتى عيينة بن حصن فزارى كه از رؤساى عرب بود به ديدن خليفه آمد و يكى از قرّا برادر زادهء عيينه بود ، به دو توسل جست كه او را به ديدن خليفه برد ، آن كس سخن او را نزد عمر بگفت و براى او اذن حاصل كرد . چون درآمد گفت : اى پسر خطّاب به سويّت قسمت نمىكنى مال خداى تعالى را ، و لشكر نمىفرستى ، و عطيه نمىدهى . عمر رضى اللّه عنه از سخن او خشمناك شد و خواست كه او را ادب كند زيرا كه نصيحت به عنف كرده بود . برادرزادهء او گفت :\r\nيا امير المؤمنين حق تعالى مىفرمايد كه  خُذِ الْعَفْوَ وَ أْمُرْ بِالْعُرْفِ وَ أَعْرِضْ عَنِ - الْجاهِلِينَ  « 1 » و اين از جاهلان است . پس عمر از گناه او درگذشت . و در زمان امير المؤمنين عثمان رضى اللّه عنه اصحاب پيغامبر صلى اللّه عليه و سلم او را نصيحت مىكرده‌اند ، مثل عمار بن ياسر و ابوذر . و همچنين ديگر امرا را صحابه نصيحت مىكرده‌اند چون منكرى ملاحظه مىنموده‌اند . و در « صحيح - بخارى » روايت كند كه مروان در مدينه حاكم بود . روز عيد خطبه كرد پيش از نماز ، مردى گفت : خطبه بعد از نماز عيد است . مروان گفت : آنچه تو ديدى آن ترك كرده شده است ، يعنى خطبهء بعد از نماز را ترك كرده‌اند .\r\nابو سعيد خدرى رضى اللّه عنه حاضر بود . گفت : اما اين مرد آنچه برو لازم بود گفت . حضرت پيغامبر صلى اللّه عليه و سلم با ما فرموده كه هركس كه از شما منكرى بيند ، بايد كه تغيير كند آن را به دست خود ، پس اگر نتواند تغيير كند آن را به زبان خود ، و اگر نتواند به دل منكر آن شود . و اين قسم ضعيف‌ترين ايمان است . يعنى ثواب او كمتر از آن دو قسم ديگر است .\r\nاما در زمان تابعيان ، روايت كرده‌اند كه مهدى خليفه حج كرد . چون به مطاف درآمد ، ملازمان او مردم را از طواف خانه دور كردند . عبد اللّه بن - مرزوق كه او از زهّاد تابعيان بود برجست و رداء خليفه در گردن خليفه انداخت و او را تحريك كرد و گفت : نظر كن كه در چه كارى ؟ كيست كه ترا بدين خانه\r\n\r\n\r\n","description":"","footnote":"\r\n( 1 ) سورهء الاعراف : آيهء 199 .\r\n","page_name":" 184 ","page_number":184},
  {"content":"\r\n\r\nسزاوارتر از ديگران ساخت ؟ مهدى در او نظر معرفت كرد . زيرا كه او را مىشناخت ، و او از غلامان آزاد كردهء ايشان بود . و فرمود كه او را به بغداد بردند و در اصطبل حبس كردند . و اسپى داشت مهدى كه مردم را به دندان مىگرفت ، او را پهلوى او بستند . آن اسپ منقاد او شد به امر اللّه تعالى ، و اصلا او را نگزيد . پس مهدى فرمود كه او را در خانه‌اى كردند ، و در آن را بربستند و كليد نزد مهدى آوردند . بعد از سه روز او را در بستان ديدند ، با او گفتند كه ترا كه بيرون كرد ؟ گفت : آن كس كه مرا حبس كرد .\r\nو روايت كرده‌اند كه هارون الرشيد نوبتى به گشت بستان خود رفت و با او كنيزكى بود كه عود مىنواخت و غنا مىگفت از جهت او ، و عود نيكو نمىنواخت . پرسيد كه چرا عود نيكو نمىنوازى ؟ گفت : اين عود من نيست .\r\nفرمود كه عود او را بياورند . چون عود او را مىبردند ، فقيرى پيرى از زمين دانهء خرما برمىچيد ، عود او را بر زمين زد و بشكست . او را گرفتند و پيش خليفه آوردند و خبر كردند كه او عود را شكسته ، بسيار در قهر شد . مردمان گفتند : او را بكش . گفت : نى ، او را بياورند تا سؤال كنيم از او . و خليفه از آنجا به مجلس حكم آمد و آن پير فقير را حاضر كردند و دانه‌هاى خرما كه برچيده بود در آستين داشت . خادم گفت : اين دانه‌ها را بيرون آور . گفت : اين معاش من است امشب .\r\nخادم گفت : ما امشب ترا شام دهيم . گفت : مرا حاجت به شام شما نيست . خليفه گفت : بگذار او را . ديگر گفت : ترا چه بر اين داشت كه كردى ؟ پير گفت : چه كردم ؟ خليفه را حيا آمد كه در مجلس حكم نام عود را برد . پير گفت : من از پدران و اجداد تو شنيدم كه اين مىخواندند :  إِنَّ اللَّهَ يَأْمُرُ بِالْعَدْلِ وَ الْإِحْسانِ وَ - إِيتاءِ ذِي الْقُرْبى وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ  « 1 » . من منكرى ديدم و آن را تغيير نمودم . خليفه گفت : تغيير كن هر منكرى كه بينى . و غير از اين هيچ نگفت . و آن پير بيرون رفت . خليفه با خادم گفت : بيرون رو ، و حال اين مرد را احتياط كن ، اگر حكايت آنچه گذشته با مردمان مىگويد ، او را هيچ مده . و اگر\r\n\r\n\r\n","description":"","footnote":"\r\n( 1 ) سورهء النحل : آيهء 90 .\r\n","page_name":" 185 ","page_number":185},
  {"content":"\r\n\r\nهيچ نمىگويد يك بدره زر سرخ بده او را . خادم بيرون رفت ، ديد كه او به كار خود مشغول است و دانهء خرما از زمين برمىچيند و به هيچ كس التفات نمىكند .\r\nپس بدرهء زر سرخ به دو داد . آن پير رد كرد و قبول ننمود و اين بيتها برخواند .\r\n ارى الدّنيا لمن هو فى يديه * هموما كلّما كثرت لديه \r\n تهين المكرمين لها بصغر * و تكرم كلّ من هانت عليه \r\n اذا استغنيت عن شىء فدعه * و خذ ما انت محتاج اليه \r\nو اما در زمان تبع تابعين و سلف حكايت كرده‌اند كه مهدى حج كرد و مردمان بسيار گرد او برآمده بودند . سفيان ثورى در ميان غلبهء مردم بود . گفت : اى نيكو رو ، به ما رسيده به اسناد كه حضرت پيغامبر صلى اللّه عليه و سلم حج كرد و بر شترى سوار بود و نه كسى را مىزدند و نه كسى را مىراندند و نه چاووشان مردم را از راه او دور مىكردند . پرسيد كه اين چه كسى است ؟ گفتند : سفيان ثورى است . پس او را طلب كردند و نيافتند ، و در ميان مردمان خود را پوشيده ساخت .\r\nو اما در زمان سلف حكايت كردند كه به مأمون خليفه گفتند : مردى هست كه امر معروف مىكند و احتساب مىنمايد . مأمون گفت : او را بياوريد .\r\nچون او را درآوردند مأمون گفت : چه چيز ترا بر امر معروف داشته ، و حال آن كه ما بدين اولىايم ؟ و مأمون در وقت اين سخن كتابى در دست داشت .\r\nو از دست او بيفتاد و مأمون از آن آگاه نبود . آن محتسب گفت : قدم خود را از نام خداى تعالى بردار ، بعد از آن هرچه مىخواهى بگوى . مأمون مراد او را نفهميد تا آن زمان كه سه نوبت گفت . پس گفت : بردار ، يا مرا رخصت ده تا بردارم . گفت : رخصت دادم . پس كتاب را برداشت و به دست مأمون داد .\r\nمأمون برداشت و ببوسيد و خجل شد و گفت : آيا آمنى از ايشان كه حق تعالى در باب ايشان گفت :  الَّذِينَ إِنْ مَكَّنَّاهُمْ فِي الْأَرْضِ أَقامُوا الصَّلاةَ وَ آتَوُا الزَّكاةَ وَ أَمَرُوا بِالْمَعْرُوفِ وَ نَهَوْا عَنِ الْمُنْكَرِ  « 1 » چون امر معروف و نهى منكر حق ماست كه خداى تعالى ما را در زمين تمكين داده ، تو چرا نفس خود را درين كار احق\r\n\r\n\r\n","description":"","footnote":"\r\n( 1 ) سورهء الحج : آيهء 41 .\r\n","page_name":" 186 ","page_number":186},
  {"content":"\r\n\r\nدانستى و بىاذن ما شروع كردى درين كار ؟ گفت : يا امير المؤمنين تو همچنانى كه وصف كردى خود را از سلطنت و تمكين ، و ما برادران و دوستان توئيم و حق تعالى مىفرمايد :  وَ الْمُؤْمِنُونَ وَ الْمُؤْمِناتُ بَعْضُهُمْ أَوْلِياءُ بَعْضٍ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ  « 1 »  .  و حضرت پيغامبر صلى اللّه عليه و سلم مىفرمايد :\r\nالمؤمنون كالبنيان يشدّ بعضهم بعضا اين است كتاب خدا و سنت رسول او ، پس اگر تو انفاذ سخن خدا و رسول كردى ، بايد كه شكر كنى كسى را كه درين كار ترا مدد مىكند . و اگر انفاذ نكردى پس آن كس كه امر تو به سوى او باز مىگردد و پادشاهى تو در دست اوست شرط فرمود كه اجر كسى كه عمل صالح كند ضائع نگردد . پس مأمون را سخن او خوش آمد . گفت : مثل تو بايد كه امر به معروف كند ، پس آن مرد بر كار خود مستمر ماند . اين است حكايات صحابه و تابعين و سلف كه در هر زمان خلفا و سلاطين را نصيحت كردند . و غرض آنكه احتساب اهل حق در هر زمان نسبت با سلاطين مستمر بوده و سلاطين آن را پسنديده‌اند و با وجود آن كه متسلط و جبار بوده‌اند آن را منقاد شده‌اند .\r\nو اما ولد نسبت با والد ، بايد كه به تعريف و وعظ باشد و تعنيف و مباشرت ضرب به دست جايز نيست . اما با اقارب و خويشان بايد كه رعايت خويشى از احتساب مانع نيايد . و اما تلميذ نسبت به استاد ، پس امر او احق است ، زيرا كه محترم استادى است كه مفيد علم است از حيثيت دين ، و حرمت نيست عالمى را كه عمل به علم خود نمىكند . پس تلميذ را مىرسد كه معامله كند با اوستاد به موجب علمى كه از او تعلم كرده . اين است احكام محتسب عليه از خواص . و اما احكام محتسب عليه از عامهء مردمان و كيفيت احتساب هر طائفه را پس آن را ياد كنيم و باللّه التوفيق .\r\n\r\nفصل چهارم ، در بيان محتسب عليه از عامهء مردمان و كيفيت احتساب هر طائفه و شروط محتسب فيه\r\n: بدان ايدك اللّه تعالى كه احتساب را عمومى نسبت\r\n\r\n\r\n","description":"","footnote":"\r\n( 1 ) سورهء التوبه : آيهء 71 .\r\n","page_name":" 187 ","page_number":187},
  {"content":"\r\n\r\nبا عامهء مردم هست تا بغايت كه احتساب بر شخص غير معلوم مىتوان كرد . فقها گفته‌اند كه اگر بهايم را ببيند كه در زراعت درآمده‌اند و صاحب زراعت معلوم نباشد كه كيست ؟ و اين شخص قادر باشد بر آن كه حفظ كند آن را ، بىآن‌كه تعبى به بدن او رسد يا خسرانى در مال او شود يا نقصى در جاه او پيدا شود ، واجب است دفع كردن آن بهايم از آن زراعت . و بعضى فقها گفته‌اند كه واجب نيست بلكه مندوب است .\r\nو حق آن است كه واجب است ، زيرا كه دفع فساد است از ارض ، و متضمن احتساب بر آن صاحب مجهول كه بهيمه را ارسال كرده . و سابقا مذكور شد كه محتسب را مىرسد كه احتساب بر كفّار كند و آن راجع به حفظ حرمت اسلام مىگردد . پس احتساب در او بايد كرد .\r\nو اما آنچه حسبت در او مىكنند آن را شروط است : اول آن‌كه منكر باشد و اگر چه معصيت نباشد تا بغايتى كه اگر كودكى را يا مجنونى را ديد كه شراب مىخورد بايد كه آن را بريزد ، و همچنين اگر مجنونى را ديد زنا با مجنونه‌اى مىكند يا با بهيمه‌اى ، بايد كه منع كند . دوم آن است كه موجود باشد فى الحال ، پس اگر شخصى فارغ شد از شراب يا زنا ، آحاد را حسبت او نمىرسد ، و حاكم بعد از اقامت بيّنه اجراء حد تواند كرد . سيوم آن‌كه ظاهر باشد بىتجسس ، پس هركسى كه بپوشاند معصيت خود را در خانهء خود و در خانه ببندد ، جايز نيست تجسس بر او ، مگر آن‌كه ظاهر شود از خانه ظهورى كه آن را بداند كسى كه در بيرون است ، همچو آواز سازها از طنبور و عود و آواز مستان و كلمات ايشان كه مألوف است ميان ايشان . و همچنين او را مىرسد در رفتن ( در خانه ) « 1 » اگر بوهاى شراب آيد و به قراين بداند كه ايشان مىخورند . و گاه هست كه شراب يا ملاهى را در زير جامه پوشيده مىدارند ، پس اگر فاسقى را بيند كه در شيب دامن او چيزى هست ، جايز نيست او را كه كشف كند ، ما دام كه ظاهر نشود به علامت خاصه به دو ، همچو رايحه يا غير آن . چهارم آن‌كه منكر مقطوع باشد ، پس حنفى را نمىرسد كه انكار بر شافعى كند اگر او سوسمار خورد ، و متروك التسميه از\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 188 ","page_number":188},
  {"content":"\r\n\r\nمذبوحات . و شافعى را هم نمىرسد كه انكار بر حنفى كند به شرب نبيذ و فراگرفتن ميراث ذوى الارحام ، و نشستن در سرائى كه آن را به شفعهء جوار گرفته باشد . بلى اگر شافعى ، شافعى را بيند كه او نبيذ مىخورد ، يا نكاح بلا ولى مىكند و وطى مىنمايد ، مىرسد او را كه انكار كند . زيرا كه بر هر متّبعى واجب است كه اتّباع مقلّد خود كند ، و عاصى مىشود به ترك اتّباع . و اگر شافعى حنفى را ببيند كه سوسمار مىخورد يا متروك التسميه ، او را مىرسد كه بگويد : يا اعتقاد كن كه شافعى اولى است به اتّباع ، يا ترك كن اين را . و همچنين حنفى را مىرسد كه بگويد با شافعى گاهى كه نكاح بلا ولى مىكند ، زيرا كه قول كسى كه بگويد هر مقلّدى را مىرسد كه اختيار كند از مذاهب آنچه خواهد معتبر نيست . اين است احكام محتسب فيه در مذهب شافعى چنانچه در « انوار » ذكر كرده . و در كتاب « شرح مقاصد » در باب امر معروف آورده كه در كتاب « محيط حنفيه » ياد كرده كه حنفى را مىرسد كه احتساب كند بر شافعى در خوردن كفتار و متروك التسميه عمدا ، و شافعى را مىرسد كه احتساب بر حنفى كند در مثلث و نكاح بلا ولى .\r\nاين است نقل « شرح مقاصد » .\r\nو چون احتساب عبارت از امر معروف و نهى منكرات است ، بايد كه محتسب معروفات را داند تا بدان امر كند و منكرات را شناسد تا از آن نهى كند . و ما معروفات مألوفهء مشهوره و منكرات شائعه در مواضع در دو فصل ياد كنيم بوجهى كه فقها ياد كرده‌اند . و چون در اين باب مخالفتى ميان مذهبين نيست بنابر آن‌كه در اصول آن خلافى نيست و اصحاب مذهبين در آن متفقند ، غايت آن كه اصحاب شافعى اهتمام به تفاصيل ذكر آن نموده‌اند و حنفيان در آن خلاف ندارند ، از كتب شافعيه تفصيل مىكنيم . و بايد دانست كه بسيارى از ابواب هست كه اهل مذهب حوالت به كتب اصحاب مذهبى ديگر مىكنند بنابر اتفاق اصول ، همچنانچه شافعيه در باب الفاظ كفر گفته‌اند كه علماء حنفيه اهتمام تمام در ضبط آن الفاظ نموده‌اند و در اكثر با اصول ما متفق است ، پس حوالت با كتاب ايشان مىكنيم ، از آنجا طلب نمايند . پس معلوم شد كه هرگاه كه در اصول\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nاتفاق افتاد ، فروع مستنبطه از كتب مذهبى به كتب مذهبى ديگر حوالت مىتوان كرد و اللّه اعلم .\r\n\r\nفصل پنجم ، در بيان معروفات معروفه كه محتسب بايد كه بدان امر كند :\r\nبدان ايّدك اللّه تعالى كه علما گفته‌اند بايد كه محتسب را اهتمام به امر معروفات بيشتر از نهى منكرات باشد ، زيرا كه معروفات به مثابهء نور است و منكرات به مثابهء ظلمت است ، چون نور افروخته شد ظلمت فانى گشت . چنانچه حق تعالى مىفرمايد :  وَ أَقِمِ الصَّلاةَ إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ  « 1 » و نيز در امر - معروفات حاجت به اثارهء قوّت غضبى كه موجب دخول حظوظ نفس مىگردد در عبادات ندارد . و بايد دانست كه معروفات بسيار است . فاما معروفات مشهوره كه اصول اعمال مسلمانان است چند نوع است :\r\nنوع اول آنچه متعلق به حق اللّه است و آن دو قسم است :\r\nاول آنچه تمامى مردمان بدان مأمورند همچو اقامت جمعه در جائى كه شروط آن موجود باشد . پس اگر ايشان عددى باشند كه مذهب ايشان آن باشد كه جمعه بدان عدد منعقد مىگردد و مذهب محتسب آن باشد كه منعقد نمىگردد ، ايشان را امر نكند به چيزى كه ايشان آن‌را جايز نمىدانند ، و نهى نكند از چيزى كه ايشان آن را فرض مىدانند . و اما نماز عيد واجب است بر او كه امر كند مردمان را به حضور آن ، خواه كه اعتقاد ايشان و محتسب وجوب آن باشد يا بودن آن سنت . امام رافعى رحمه اللّه گفته كه امر به نماز عيد واجب است يا جايز ، در آن دو وجه است . و هيچ‌يك از وجهين را تصحيح نكرده . و امام نووى رحمه اللّه در « روضه » گفته اصح وجوب امر است بدان ، و اگر چه گوئيم كه آن سنت است زيرا كه امر به معروف امر به طاعت است ، خصوصا آنچه شعار ظاهر باشد . و اسنوى صاحب « مهمات » بر امام نووى اعتراض كرده و گفته فتوى بر آن است كه امر بدان مستحب است . اين است مذهب شافعى رحمه اللّه . اما در مذهب حنفى امر\r\n\r\n\r\n","description":"","footnote":"\r\n( 1 ) سورهء العنكبوت : آيهء 45 .\r\n","page_name":" 190 ","page_number":190},
  {"content":"\r\n\r\nبدان واجب است بلاخلاف ، بنابر آنكه اصح در مذهب ايشان وجوب صلات عيد است و آن قول ابو حنيفه است رحمه اللّه و فتوى بر آن است و اللّه اعلم .\r\nدوم آن است كه مأمورند بدان آحاد بدان معنى كه آن معروف را مىتوانند كه بدان اقدام نمايند بىجماعت ، ليكن جماعت در آن مسنون است . همچو جماعات اوقات پنجگانه كه حضور جماعت فرض نيست ، بنابرآن كه نماز جماعت سنت مؤكّده است . اما ترك او بالكليه و اسقاط جماعات موجب ترك شعار است .\r\nدر كتاب « محيط » گفته جماعت سنت است و جايز نيست كسى را تأخّر « 1 » از او الّا به عذرى ، زيرا كه از اعلام دين است . پس اقامت او هدى باشد و ترك او ضلالت ، مگر آن كه او را عذرى باشد ، زيرا كه عذر را اثرى است در اسقاط فرايض ، پس در اسقاط سنن به طريق اولى . و اهل بلده اگر اجتماع كنند بر ترك جماعت ايشان را ضرب كنند و مقاتله با ايشان بنمايند . اين است سخن « محيط » .\r\nو از اينجا معلوم شد كه محتسب بايد كه مردم را امر كند به حضور جماعت ، و اين امر برو واجب است . زيرا كه امر به طاعت است و اقامت شعار ، و اقامت شعار هدى است ، پس از جنس معروفات باشد و محتسب را امر بايد كرد بدان ، و اللّه اعلم . و در « انوار » گويد اگر كسى نماز را از وقت تأخير كند و گويد فراموش كردم ، محتسب بايد كه او را تحريض كند بر مراقبت وقت و اگر كسى تأخير كند نماز را تا آخر وقت متعرض نگردد او را . و اللّه اعلم .\r\nنوع دوم آنچه متعلق به حقوق آدميان است و آن دو قسم است :\r\nاول آنچه عام است ، همچو شهرى كه شرب او معطل شود بدان وجه كه آب افتد « 2 » و ممر او باطل گردد . و همچو سور مملكت كه منهدم شود و يا جامع شهر ويران گردد يا راههاى آينده و رونده خراب گردد و مردم بدانها محتاج باشند پس اگر در بيت المال مالى باشد مردمان را بدان امر نكنند ، و اگر نباشد مردمان را امر كنند از مالداران كه آن را عمارت كنند و رعايت نمايند . يا بگويد محتسب\r\n\r\n\r\n","description":"","footnote":"\r\n( 1 ) م . تخلف .\r\n( 2 ) در حاشيهء م به جاى « افتد » نسخه بدل داده : « مسدود شود » .\r\n","page_name":" 191 ","page_number":191},
  {"content":"\r\n\r\nكه هر يك آنچه به دو آسان باشد و خاطر او بدان خوش باشد بيرون آورد ، و آن را بدان وجوه عمارت كنند .\r\nدوم آن‌كه متعلق به حق آدمى خاص باشد همچنانچه كسى را به كسى چيزى مىبايد داد ، و مالدارست و منكر نيست كه احتياج به رفع قاضى باشد ، محتسب او را امر كند كه ادا كن ، گاهى كه صاحب حق از محتسب طلب كند .\r\nليكن محتسب را نمىرسد كه او را بزند و حبس كند زيرا كه آن حق قاضى و سلطان است .\r\nنوع سيوم حقوق مشتركه است همچو امر كردن اوليا با نكاح زنانى كه ايشان را كفو پيدا شود ، و الزام كردن زنان كه عدّه بدارند ، و خداوندان غلامان را فرمايد محتسب كه حقوق غلامان ادا كنند ، و خداوندان بهايم را فرمايد كه تعهد ايشان كنند و عليف لايق دهند ، بارهائى نكنند ايشان را كه طاقت نياورند .\r\nاين است معروفات مشهوره كه انواع آن مذكور شد و افراد آن به تتبع محتسب را معلوم مىگردد . بايد كه هرچه در شرع معروف و پسنديده است ازين انواع ، محتسب بدان امر كند تا از عهدهء قسم اول از احتساب كه امر معروف است بيرون آمده باشد . و اللّه اعلم .\r\n\r\nفصل ششم ، در بيان منكرات مألوفه كه بر محتسب نهى آن واجب است .\r\nبدان ايّدك اللّه تعالى كه منكرات انواع است :\r\nنوع اول آنچه متعلق به حق اللّه است . از آن جمله تغيير هيأت عبادت همچو جهر در صلات سرىّ و عكس آن ، و زيادت در اذان ، و تصدى از براى تدريس و وعظ كسى را كه اهل آن نباشد . پس بايد كه محتسب نهى كند از اينها ، و آن را كه صلاحيت درس و وعظ نباشد نگذارد كه درس و وعظ گويند . و همچنين انكار كند بر ائمهء مساجد عامه كه نماز را دراز گزارند به واسطهء تطويل قراءت ، و انكار كند بر قاضيان گاهى كه خصوم را محجوب گذارند و تقصير كنند در نظر و خصومات .\r\nو بايد دانست كه منكرات كه مألوف است در اماكن بسيار است و ما حقوق\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nمتعلقه به آدمى را در عبادات و غير آن بر حسب اماكن تفصيل كنيم تا آسان باشد محتسب را نهى از آن ان شاء اللّه تعالى .\r\nنوع دوم آنچه متعلق به حقوق اللّه و حقوق الناس است بر حسب اماكن :\r\nاما منكرات مساجد همچو نماز نادرست گزاردن ، پس اگر محتسب كسى را بيند كه نماز را تمام نمىگزارد او را نهى كند ، و همچنين نهى كند كسى را كه قرآن به لحن خواند و او را تلقين كند كه چگونه خواند تا صحيح باشد . و آن كسى كه در قراءت قرآن لحن بسيار مىكند اگر قادر است بر تعلّم بايد كه امتناع نمايد از قراءت ، پس اگر پيش از تعلّم بخواند عاصى گردد . و اگر زبان او مطاوعت او نمىكند ، پس اگر اكثر آنچه مىخواند لحن است ، بايد كه ترك كند و مشغول به تعلم فاتحة الكتاب گردد ، و تصحيح آن نمايد . و اگر اكثر قراءت او صحيح باشد و قادر بر تسويه نباشد باكى نيست اگر قراءت كند ، و ليكن آواز را خفض كند يعنى برندارد تا غير او نشنود .\r\nو همچنين بايد كه محتسبان نهى كنند مؤذّنان را از بسيار دراز كشيدن مدّها ، و منحرف شدن از صوب قبله به تمامى سينه در وقت اذان كه حيعلتين گويد .\r\nو همچنين نهى كند از آن كه مؤذنان منفرد شوند به اذان بىآنكه توقف نمايند تا ديگرى تمام كند . اين مجموع منكرات است كه محتسب را تعريف بايد كرد .\r\nو اگر از معرفت صادر شود نهى بايد كرد . و اگر خطيب جامهء سياه پوشد كه غالب باشد بر آن ابريشم ، يا شمشيرى گيرد كه به طلا آرايش كرده باشند ، او فاسق گردد و انكار برو واجب باشد . و مجّرد سياه پوشيدن مكروه نيست ، ليكن مستحب نيست . و آن كسى كه گفت كه بدعت است مراد او آن است كه در صدر اول نبوده ، اما چون نهى از آن وارد نشده سزاوار نيست كه او را بدعت و مكروه شمارند و ليكن ترك آن احبّ است .\r\nو واجب است منع واعظ مبتدع و قصه‌خوان كاذب در اخبار ، و جايز نيست حضور مجلس ايشان الّا از براى منع . و هرگاه كه كلام واعظ مايل به رجا باشد و مردمان را بر معاصى جرى سازد و تكيه بر عفو كنند و خوف ايشان كم گردد ،\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nواجب باشد منع آن واعظ . بلكه اگر خوف غالب باشد بر رجا آن لايق‌تر و نكوتر است . و اگر واعظ جوانى باشد آراستهء بسيار شعر ، و حركات و اشارات كند ، و در مجلس وعظ او زنان حاضر گردند ، واجب است منع او ، زيرا كه فساد او اكثر از صلاح اوست . بلكه سزاوار آن است كه مسلّم ندارند وعظ را الّا از براى كسى كه ظاهر او ورع باشد ، و هيأت او سكينه و وقار و در رىّ صلحا باشد . و الّا مضرت او در دين بيش از منفعت او است .\r\nو واجب است كه ميان زنان و مردان در مجلس وعظ حايلى سازند كه مانع نظر باشد ، زيرا كه مظنهء فساد است . و واجب است منع زنان جوان از حضور مساجد از براى نماز و از براى مجالس وعظ اگر خوف فتنه باشد .\r\nو در كتاب « محيط » آورده كه امام ابو يوسف رحمه اللّه گفت : سؤال كردم از ابو حنيفه رحمه اللّه كه زنان را رخصت هست كه در مساجد حاضر شوند ؟\r\nگفت : زن پير از براى نماز خفتن و صبح حاضر شود و از براى غير آن دو نماز بيرون نيايد . و زن جوان اصلا بيرون نيايد . و امام ابو يوسف رحمه اللّه گفته كه در تمام نمازها زن پير بيرون آيد . اين است سخن « محيط » و اللّه اعلم .\r\nو در « انوار شافعيه » گفته : از منكرات مساجد ، حلقه‌هاست كه روز جمعه مىگيرند از براى فروختن دواها و طعامها و تعويذات ، و برخاستن گدايان و شعرها خواندن ، و اين امور نزد بعضى حرام است زيرا كه دروغ و تلبيس است . و آنها كه تعويذها مىسازند مىخواهند كه تلبيس كنند بر عوام و مردم رستاق ، اينها همه در مسجد حرام است ؛ و بر محتسب واجب است نهى آن . بلكه هر بيعى كه در او دروغ و تلبيس و پوشانيدن عيب باشد بر مشترى ، حرام است . و بعضى از كارهاست كه در بيرون مسجد مباح است همچو خياطت و بيع ادويه و كتب و اطعمه ، اگر جاى بر نمازگزاران تنگ نگردانند و موجب تشويش نمازگزاران نگردد ، و در ايام نادره و اوقات اندك واقع شود حرام نيست . و در كتاب « قنيه » از قاضى عبد الجبار و شهاب امامى روايت كرده كه ايشان گفته‌اند : بيع و دوختن نعل و انشاد شعر اگر تمامى مسجد را مشغول نمىگرداند مكروه نيست .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nو آنچه تمامى مسجد را مشغول مىگرداند يا غالب مىشود مكروه است . و هم در « قنيه » از ابو حامد روايت مىكند كه درس در مسجد جايز است ، و اگر چه در او نمد يا بوريايى باشد كه جهت مسجد مسبّل ساخته باشند . و غير او همچنين گفته‌اند . اين است نقل « قنيه » . و در « انوار » گفته كه اگر دكّانى در مسجد بنا كنند از جهت خريد و فروخت حرام است و بر محتسب واجب كه او را منع كند ، زيرا كه بعضى مباحات است كه بر شرط قلت مباح است ، گاهى كه بسيار شد گناه صغيره گشت . همچنان بعضى از گناهان هست كه صغيره است به شرط عدم اصرار .\r\nاما منكرات بازارها ، بايد دانست كه معتاد است در بازارها دروغ گفتن در بيع ، و اخفاء عيب ، و ترك ايجاب و قبول ، و فروختن ملاهى و صورتها در عيد به صبيان ، و فروختن ظرفهائى كه از طلا و نقره ساخته باشند ، و فروختن ابريشمينه كه غير مرد آن را سزاوار نباشد همچو بغل بند ابريشمينه ، و اينها همه منكرات است كه محتسب را منع آن بايد كرد .\r\nاما منكرات شارعها ، همچو نهادن ستونهاى دكانها و خانه‌ها و تخت دكانى بر راهها ، و نشانيدن درختها بر سر راهها ، و اخراج مخرجها و روشنها و اجنحه و نهادن چوبها و بارها و طعامها ، اگر اينها مؤدّى به تنگ ساختن راه مىگردد و مضرت به آينده و رونده مىرساند ممنوع است ؛ و بر محتسب واجب است كه منع كند . و همچنين اولاغان بر سر راهها بستن و راندن آن با خار و هيزم به حيثيتى كه جامه‌هاى مردم به درد ، و خاشاكهاى خانه‌ها بر سر راهها ريختن ، و آب پاشيدن به مرتبه‌اى كه انديشهء آن باشد كه كسى از آن بلغزد ، و آب ناودانها رها كردن در راههاى تنگ ، و بازگذاشتن برف و آب ايستادهء جمع شده در راه ، اين مجموع منكرات بازارهاست . و بر محتسب واجب است كه منع كند . و اگر بر در خانهء كسى سگ گزنده باشد ، واجب است منع او . و اگر محتسب مردى را بيند كه در راه خالى با زنى ايستاده ، نه در راهى كه مردم بگذرند ، به آن مرد بگويد كه اگر محرم تست اين زن ، او را نگاه‌دار از ريبه . و انكار نمىرسد محتسب را در حقوق خاصهء آدميان همچو ظلم همسايه بر همسايه مگر آن‌كه ازو طلب كنند .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nاما منكرات حمامها ، همچو صورتها كه بر در حمام باشد ، و كشف عورت و نظر در او ، و كشف دلّاك از عورت آن كس كه او را خدمت مىكند ، و دست بردن به عورت از براى چرك گرفتن بىكيسه ، و دست در شيب ازار او در بردن ، و به رو افتادن پيش دلاك ، اين همه حرام است ، الّا افتادن به رو پيش دلاك كه آن مكروه است . و جايز نيست دست فروبردن در ظرفهاى نجس در آبهاى اندك ، و غسل ازار و طاس نجس در حوض كه آب او اندك باشد . و اگر درحمام سنگ نرم باشد كه مردم برآن لغزند چون غافل گردند ، واجب است محتسب را كه آن را بركند . و بازگذاشتن سدر و صابون كه مردمان را لغزاند بر زمين حمام منكر است ، و منع اين منكرات بر محتسب واجب است . و اللّه اعلم .\r\nاما منكرات ضيافت همچو فرش حرير نسبت با شافعى ، و مجمرهء طلا و نقره ، و استعمال گلاب از ظرفهاى طلا و نقره ، و پرده‌هاى صورتگرى ، و شنيدن اوتار و زنان كه غنا گويند ، و جمع شدن زنان بر بامها از براى نظر كردن به مردان « 1 » ، اين همه حرام است و منع او واجب است . و گاهى كه طعام حرام باشد ، يا موضع ضيافت مغصوب باشد ، منكر اشدّ و اغلظ است . و اگر آنجا كسى باشد كه جامهء حرير پوشيده باشد يا انگشترى طلا در دست كرده باشد پس او فاسق است ، با او نشستن جايز نيست الا به ضرورت . و اگر در ضيافت مبتدعى باشد كه در بدعت خود سخن گويد ، جايز است حاضر شدن كسى را كه قادر باشد به ردّ بر او ، و اگر « 2 » سخن نگويد ، جايز است حاضر شدن به اظهار كراهت . و اگر آنجا كسى باشد كه مردمان را خنداند به سخنان مضحك از جنس فحش و دروغ جايز نيست حاضر شدن . و اگر خنداند نه به فحش و دروغ ، جايز است اگر اندك باشد . و اگر آن را عادت گرفته باشد جايز نيست . و نيست از جملهء منكرات اين سخن كه گويد امروز ترا صدبار طلب كردم و هزار بار اين سخن گفتم و آنچه مانند اين باشد . و اسراف در طعام و بنا و صرف مال به مطرب و نايحه منكر است ، و واجب است منع از آن .\r\n\r\n\r\n","description":"","footnote":"\r\n( 1 ) م . اضافه دارد : اگر در ميان مردان جوانى باشد كه خوف فتنه باشد .\r\n( 2 ) م . اضافه دارد : و اگر قادر به رد او نباشد حاضر شدن جايز نيست و اگر مبتدع .\r\n","page_name":" 196 ","page_number":196},
  {"content":"\r\n\r\nو اللّه اعلم .\r\nاين است منكرات مواضع و احوال كه اين اصول مألوفه ياد كرديم تا غنيه باشد ارباب احتساب را . اكنون بيان نمائيم كه محتسب در كجا بايد كه به علم عمل كند و در كجا به ظن عمل كند و مسائل متعلقه بدان ، و باللّه التوفيق .\r\n\r\nفصل هفتم ، در بيان عمل كردن محتسب به علم و ظن و اماره و آنچه متعلق است بدين .\r\nبدان ايّدك اللّه تعالى كه محتسب بايد كه عالم باشد بدانچه امر مىكند بدان يا نهى مىنمايد از آن چنانچه سابقا گذشت و اين مختلف است ؛ پس اگر چيزى كه در آن امر و نهى مىكند از واجبات ظاهره و محرمات مشهوره است همچو نماز و روزه و زنا و خمر ، پس همه كس در علم او شريكند . و آنچه از دقايق اقوال و افعال باشد ، يا متعلق به اجتهاد باشد ، عوام را در آنجا هيچ مدخلى نيست . بلكه آن مفوّض به علماست ، يا كسى كه اعلام كنند او را علما ، و علما نيز انكار بر چيزى توانند كرد كه اجماع كرده باشند بر انكار آن ، و اما مختلف فيه ، پس انكار در آن جايز نيست الّا بر كسى كه معتقد تحريم او باشد ، كه انكار كند بر كسى كه معتقد تحريم او باشد . همچو شافعى كه انكار كند بر شافعى شرب نبيذ و وطى در نكاح بلا ولى ، چنانچه گذشت . و مستحب است خروج از خلاف گاهى كه لازم نيايد اخلال به سنّت ثابته يا وقوع در خلافى ديگر .\r\nو مراتب نهى آن است كه تغيير به دست كند ، و اگر نتواند به زبان ، و اگر نتواند به دل . و كافى نيست وعظ آن‌كسى را كه ممكن باشد او را زايل گردانيدن منكر به دست ، و همچنين كافى نيست در احتساب ، منكر شدن به دل كسى را كه قادر باشد بر نهى به زبان ؛ و رفق بايد كرد با جاهل و با ظالمى كه از شرّ او ترسند .\r\nاين است بيان حال منكرى كه معلوم باشد . و اما منكرى كه مظنون باشد ، علما گفته‌اند كه سنت است محتسب را كه بحث و تجسس نمايد ، و به خانه‌ها در رود به غلبهء ظن ، پس اگر بر ظنّ او غالب باشد كه قومى منكر را پوشيده\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nداشته‌اند و اين غلبهء ظن به آثار و امارات باشد ، پس اگر آن منكر از آن جمله باشد كه تدارك او فوت گردد - مثل آنكه مردى ثقه او را اخبار كرد كه مردى كسى را برده كه بكشد ، يا زنى را برده كه با او زنا كند - جايز است او را تجسس و اقدام بر كشف . و اگر فوت نگردد ، جايز نيست . و اگر محتسب بر نفس خود يا غير خود ترسد مفسده‌اى را كه اعظم از مفسدهء منكر باشد كه واقع شده ، آن واجب ساقط مىگردد . و همچنين گفته در « انوار » و نيز گفته كه امام ابو الحسن - اقضى القضاة ماوردى در « احكام سلطانى » گفته : اگر ظن برد محتسب به كسى كه او غسل جنابت نمىكند يا نماز نمىگزارد يا روزه نمىگيرد ، او را مؤاخذه ننمايد به تهمت . و اگر بيند او را كه مىخورد طعامى در ماه رمضان ، او را ادب نكند تا از او سؤال كند كه چرا روزه مىخورى ؟ اگر عذرى ياد كند همچو مرضى يا سفرى و احتمال داشته باشد ، متعرض او نشود . و او را امر كند كه پوشيده خورد ، همچنانچه اگر عذر او داند . و اگر كسى را بيند كه از مردم گدائى مىكند و داند كه او غنى است به مال يا عمل ، منع كند او را و ادب نمايد . و اگر بر او آثار غنا بيند او را تعليم كند تحريم گدائى ( با وجود غنا ، و منع نكند . و اگر او را قوى و جلد بيند منع كند « 1 » . )\r\nو نيز محتسب منع كند از تطفيف در كيل و ميزان و ذراع ، و اگر در آن شك داشته باشد او را مىرسد كه اختبار كند و عيار مقرر سازد . و اگر بر عيار مهر كند احتياط در آن بيشتر باشد .\r\nمحتسب بايد كه منع طبيب نااهل كند . و اگر كسى طبيبى كند و او را علم باشد و طريق پسنديده ، او را مقرر دارد و الّا منع كند او را . و اهل ذمه را غيار دوزد ، و نگذارد كه اهل ذمه منكرات و عقايد خود را كه در باب عيسى و عزير دارند اظهار كنند . و انكار كند بر كسى كه نماز را چندان دراز كشد كه ضعيفان عاجز شوند از آن در قيام . و انكار كند بر خداوندان بهايم اگر در حق ايشان تقصير كنند . و انكار كند بر ارباب كشتيها كه بار بسيار در آن نهند و خوف\r\n\r\n\r\n","description":"","footnote":"\r\n( 1 ) م . اين عبارت را ندارد .\r\n","page_name":" 198 ","page_number":198},
  {"content":"\r\n\r\nغرق باشد . و همچنين وقتى كه كشتى را روان سازند و بادهاى سخت وزد و خوف غرق شدن كشتى باشد . و اگر كسى در راهى عام بنائى كند ، او را منع نمايد اگرچه راه گشاده باشد . و امر كند ايشان را از فرود آوردن بنا اگر بنابر شارع كرده باشند ، و اگرچه آن بنا مسجد باشد . و منع كند از نقل مردگان از قبرى به قبرى ، در جائى كه جايز نباشد ، و از مملكتى به مملكتى . و منع كند از آن‌كه مردان ريش را رنگ كنند به سياهى ، مگر از جهت جهاد . و منع كند از آرايش كردن مردان جهت آن كه خود را به زنان بيگانه نمايند . و همچنين منع كند از آن‌كه كاهنى و رمالى كنند ، و بر آن ادب كند . و اگر چيزى ستده باشند بر آن ، ستاننده و دهنده را ادب نمايد . اين است سخن اقضى القضاة ماوردى .\r\nو چون احكام و آداب محتسبان و طريق نصب ايشان به احتساب و مسائل متعلقه بدان به حمد اللّه مسطور شد ، و آنچه اتفاق مذهبين در آن بوده ياد كرده شد ، و آنچه خلافى بود اشارت به محل خلاف نموده شد ، اكنون لابد است كه احكام نصب كردن داروغگان ممالك و تعيين عسسان و نصب واليان مظالم و تعيين حافظان ثغور بنمائيم ، ان شاء اللّه تعالى و به التوفيق .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\nباب چهارم در بيان نصب كردن سلطان داروغگان را در ممالك و تعيين عسسان و نصب واليان مظالم و تعيين حافظان ثغور .\r\nو اين باب مشتمل بر چهار فصل است .\r\n\r\nفصل اول در بيان نصب كردن سلطان واليان و داروغگان را در ممالك و احكام ايشان .\r\nبدان ايّدك اللّه تعالى كه سلطان را لازم است كه سياست اهل مملكت خود نمايد و احكام عدل و شرع در ميان ايشان جارى گرداند . پس بر اين تقدير در ممالكى كه در تحت فرمان او باشد لابد باشد كه محافظت اهل آن نمايد و اجراى احكام كند . و چون او را ميسر نيست كه به نفس خود حفظ تمام ممالكى نمايد كه در دست اوست ، لابد باشد او را از نصب امرا و واليان در ممالك ، و آن واليان را در زبان فارسى داروغگان گويند . و حضرت پيغامبر صلى اللّه عليه و سلم بعد از فتح ممالك عرب اميران را نصب فرمود ، و عادت آن حضرت بوده كه چون قبيله‌اى از قبائل عرب به اسلام درمىآمده‌اند كسى را به امارت در ميان ايشان نصب مىفرموده كه امامت نماز مىكرده ، و ايشان را به جهاد مىبرده ؛ چه در عرب قبل از بعثت آن حضرت صلى اللّه عليه و سلم امارت نبوده و عرب معنى امير و پادشاه نمىدانسته‌اند و حكم كسى را طاعت نمىكرده‌اند . و در هر قومى سادات و مهتران ايشان در وقت خلاف ميان ايشان حكم مىكرده‌اند .\r\nدر حديث آمده كه آن حضرت صلى اللّه عليه و سلم فرمود : من مات و لم -\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nيعرف امام زمانه مات ميتة جاهلّية يعنى هركس كه بميرد و نشناسد امام زمان خود را مرده بر طريق اهل جاهليت . علما گفته‌اند : مراد حديث آن است كه هر كس كه طاعت امام و امراى او نمىكند مردن او بر طريق مردن زمان كفر است كه اهل زمان كفر طاعت سلاطين و امرا نمىكرده‌اند . و از اين جهت است كه آن حضرت صلى اللّه عليه و سلم مبالغات بسيار فرموده در آن‌كه طاعت امرا كنند و اگرچه آن امير نه مرد اصيل يا سيّد قوم باشد . چنانچه در حديث آمده : اسمعوا و اطيعوا و لو امّر عليكم عبد حبشّى يعنى بپذيريد و اطاعت كنيد و اگرچه امير سازند بر شما بنده‌اى حبشى را . و در حديث ديگر فرموده : من اطاع اميرى فقد اطاعنى و من اطاعنى فقد اطاع اللّه و من عصى اميرى فقد عصانى و من عصانى فقد عصى اللّه يعنى آن‌كس كه اطاعت امير من كرد اطاعت من كرده ، و هركس اطاعت من كرد اطاعت خدا كرده ، و آن‌كسى كه عصيان امير من كرد عصيان من كرده ، و آن كسى كه عصيان من كرد عصيان خدا كرده . و احاديث در باب فضايل اطاعت امرا بسيار است و اين جمله بواسطهء آن است كه عرب اطاعت امرا را نمىدانسته‌اند ، و آن حضرت ايشان را بدان ترغيب مىفرموده .\r\nآن حضرت صلى اللّه عليه و سلم و خلفاى راشدين رضوان اللّه عليهم اجمعين امرا در ممالك نصب فرموده‌اند ، اما امراى حضرت پيغمبر صلى اللّه عليه و سلم ؛ در مكّه عتّاب بن اسيد را كه جوانى فقيه بود و از سادات بنى اميّه بود به امارت نصب فرموده ، و در طائف عروة ابن مسعود ثقفى رضى اللّه عنه ، و در بحرين العلاء بن - حضرمى و در يمن چند امير نصب فرمود ، زيراكه يمن چند ناحيه است و آن را مخاليف يمن گويند ، در يك مخلاف ابو موسى اشعرى را و در ديگرى وايل بن حجر كندى را و در ديگرى فيروز ديلمى را و در ديگرى معاذ بن جبل را به امارت تعيين فرمود . اين ممالك است كه در زمان آن حضرت فتح شده و در هر قبيله‌اى از قبائل عرب امرا را نصب فرمود . و چون خود از مدينه به غزا يا حج رفتى ، اميرى را در مدينه نصب فرمودى كه امامت نماز كردى ، و اقامت احكام كه والى نمايد كردى و اين سنت نصب امرا در ممالك و نصب نايب در محلى كه خود ساكن\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nمىبوده‌اند هنگام غيبت ، در ميان خلفاى راشدين مستمر شد .\r\nو امير المؤمنين ابو بكر صدّيق رضى اللّه عنه در ايام خلافت خود دوازده امير را از صناديد قريش و انصار و ديگر قبايل جهت امارت بلاد تعيين كرد . اول خالد بن الوليد را رضى اللّه عنه امارت حبش داد و بر تمامى امراى شام و عراق والى گردانيد . ديگر يزيد بن ابى سفيان را بر دمشق امير ساخت ، و ابو عبيدهء جرّاح را بر بيسان و قيساريّه از ولايت شام ، و ثمامة بن اثال را بر يمامه بعد از قتل مسيلمهء كذّاب ، و ابو عبيدهء ثقفى را بر بعضى از بلاد عراق كه فتح شده بود ، و مثنّى بن حارثه را بر بعضى ديگر و امراى پيغمبر را صلى اللّه عليه و سلم بر ممالك مذكوره به حال خود بازگذاشت . و اين مقدار بلاد در زمان او فتح شده و اينها امراى آن زمان بودند . و چون از مدينه به غزا بيرون رفتى ، امير المؤمنين على رضى اللّه عنه يا غير او را بر مدينه خليفه ساختى .\r\nو اما امير المؤمنين عمر رضى اللّه عنه بعد از آن‌كه فتح ممالك كرد ، امرا و لشكر را دو قسم گردانيد :\r\nآن لشكرى را كه در مقابل قيصر روم مىفرستاد و بزرگترين ايشان را حاكم شام ساخت و آن لشكر و امرا را شاميان مىگفتند ، و بزرگترين امراى ايشان امير دمشق بود ، و تمامى امراى شامات در طاعت او بودند ، اگرچه عهد امارت از خليفه مىگرفتند . و چون فتح تمامى شامات شد و قيصر به روم رفت ، ابو عبيده بن - الجرّاح رضى اللّه عنه كه از عشرهء مبشّره است از قبل خليفه بزرگتر امراى شام بود ، و يزيد بن ابى سفيان كه بزرگترين اولاد ابو سفيان بوده بر دمشق امير ساخت . و او حاكم بود از قبل عمر در مملكت و لشكر ، ولى در تحت رايت ابو عبيده بود و امير كل لشكر ابو عبيده بود . و چون در طاعون عمواس كه در عهد عمر شده بود ابو عبيده وفات فرمود - و قبر مبارك او در ولايت بيسان است - و يزيد بن ابى سفيان در شام هم در آن طاعون وفات كرد ، ابو سفيان پدر ايشان در مدينه بود ، عمر رضى اللّه عنه تعزيت گفت ابو سفيان را بدان فرزند ، و فرمود جاى او را به فرزند ديگر تو دادم يعنى معاويه بن ابى سفيان ، پس معاويه در دمشق به امارت بنشست . و\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nهر امير از امراى ممالك شام كه وفات مىكرد امير المؤمنين عمر رضى اللّه عنه جاى او را به معاويه مىداد ، زيراكه بسيار صاحب سياست و تدبير و شجاعت و علم و سخاوت و سيادت بود . و در بقيه ايام خلافت عمر حاكم على الاطلاق در تمامى شامات معاويه بود ، و با روم محاربات كرد و بسيارى از روم فتح كرد ، و چندان‌بار در وسط ممالك روم درآمد ، و ممالك را فتح كرد ، و جنگهاى مردانه كرد و اساس پادشاهانه پيدا كرد .\r\nقسم دوم از لشكر اسلام در زمان عمر رضى اللّه عنه به طرف عراق درآمدند و اول ايشان در زمان عمر رضى اللّه عنه سعد ابن ابى وقّاص بود رضى اللّه عنه كه در قادسيه با رستم فرخ زاد كه از قبل يزدجرد آمده بود جنگ كرد و او را بكشت و مداين را فتح كرد . و امير مداين كه بر جاى كسرى بود از قبل عمر رضى اللّه عنه سعد بن ابى وقّاص بود ، و عمر او را در آخر عزل كرد ، و جاى او را به عمّار بن ياسر داد ، و ديگر به مغيرة ابن شعبه داد ، و ديگر به ابى موسى داد .\r\nو عمر كسى را امارت زيادت از يك سال ندادى در غالب . و فرمودى كه چون امير مملكت از عزل آمن شد ، مملكت را ملك خود دانست و از طاعت احتمال معاندت پيدا كرد . و مفاسد بر آن مترتب مىدانست . و در وقتى كه امير المؤمنين عمر رضى اللّه عنه وفات مىفرمود ، وصيّت كرد كه هر خليفه‌اى كه بعد از من به خلافت نشيند بايد كه امرا را تا مدت يك سال عزل نكند ، مبادا موجب عدم طاعت خليفه گردد . ديگر از امراى عمر رضى اللّه عنه عتبة بن غزوان بود كه به بصره رفت و آنجا را فتح كرد و در آنجا وفات فرمود . و ديگر ابو موسى اشعرى كه از قبل او بر بصره امير بود . و لشكر بصره فارس و اهواز را بگرفتند ، و واليان آنجا با امير بصره بودند زيراكه داخل لشكر بصره بودند . و واليان عراق و آذربايجان و خراسان و ماوراء النهر تابع لشكر كوفه بودند . و داروغگان ايشان را امير المؤمنين عمر رضى اللّه عنه نصب مىفرمود و خراج هر مملكتى عطاى لشكر آن مملكت بود ، چنانچه در باب خراج ان شاء اللّه مذكور گردد . و امير مصر در زمان عمر رضى اللّه عنه عمرو بن العاص بود .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nو اما امراى زمان امير المؤمنين عثمان رضى اللّه عنه ؛ پس امير بر كوفه كه لشكر مىفرستاد به اطراف خراسان و عراق و آذربايجان ، وليد بن عقبه بود . و عثمان رضى اللّه عنه در اكثر بلاد اسلام امرا را از قوم خود بنى اميّه معين گردانيد ، و ايشان مردمان به قوت و شهامت بودند . و در مصر اول عمر بن العاص بود و عثمان او را عزل كرد و عبد اللّه بن سعد بن ابى سرح را امير ساخت ، و ديگر او را عزل كرد و محمد ابن ابى بكر را امير ساخت . و شام به دست معاويه بود ، و احنف بن قيس در خراسان ، و عبد الرحمن در آذربايجان ، و عبد اللّه بن عامر در فارس ، و آخر به خراسان آمد .\r\nو اما در زمان امير المؤمنين على رضى اللّه عنه ؛ چون آن حضرت به كوفه ( تشريف « 1 » ) فرمود ، امارت مكّه را به فضل بن عباس داد ، و بصره را به عثمان بن - حنيف ، و يمن را به عبيد اللّه ابن عباس ، و بصره را به عبد اللّه بن عباس ، و آذربايجان و فارس را به زياد بن ابى سفيان ، و خراسان را به عبد اللّه بن عامر داد .\r\nاين است ذكر امراى خلفاى راشدين كه در اين مقام بعضى را ياد كرديم تا معلوم گردد كه سنّت مستمره بود نصب خلفا اميران را در بلاد . و چون ايالت و سياست ممالك بر سلطان فرض است ، و اقامت او بدين مهم در جميع اقطار دشوار بلكه متعذر ، پس واجب باشد بر او كه در هر قطرى از اقطار بلاد اسلام حاكمى نصب نمايد كه آن حاكم نائب او باشد در اقامت سياست و عدل ، و تقويت ضعيف .\r\nهمچنانچه بر او واجب است نصب قضات از جهت حفظ قواعد شريعت . و اگر به نفس خود تصدى آن مهمات متعلقه به قاضى تواند نمود ، اصلا نصب قاضى بر او واجب نيست ، زيراكه قاضى فى المعنى نايب اوست در الزام خصوم ، چون الزام خصوم از منوب متصوّر باشد ، چرا واجب باشد بر او نصب نايب ؟ و همچنين است حكم در احتساب و غير او .\r\nو از اينجا بيرون آمد كه امراى بلاد نواب سلطانند در اجراى احكام عدل و سياست . پس لايق باشد در امرا اوصافى كه بدان حفظ حوزه توانند نمود چنانچه در\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 204 ","page_number":204},
  {"content":"\r\n\r\nسلطان ، و آن اوصاف هفت وصف است :\r\nاول عدالت است . پس اگر جايرى فاسقى را بر بلده‌اى امير سازد آن امارت نافذ باشد ، ليكن سلطان رعايت حق نكرده باشد ، بنابرآن حديث كه گذشت و مضمون آن‌كه هركس كه والى سازد بر رعيت كسى را ، و در ميان رعيت كسى باشد كه از او اولى باشد ، پس او خيانت خدا و رسول و مسلمانان كرده . و چون عادل موجود باشد و سلطان جاير را امارت دهد خيانت كرده باشد . و اين مراد است از عدم رعايت حق . و اگر امير كه سلطان او را نصب كرده باشد عدل بوده باشد در وقت نصب ، و بعد از آن فاسق و جاير گردد ، اختلاف كرده‌اند فقها در نفاذ امر او و انعزال او . در « عنوان الافتاء حنفيه » آورده كه در « فتاواى اهل سمرقند » آمده كه امير سلطان در بلده‌اى كه او را سلطان تجويز كرده باشد كه نصب قضات كند ، چون جاير باشد حكم او جايز نيست و حكم قضات او جايز است . و در « منتقى » از امام ابو يوسف رحمه اللّه روايت كرده كه اميرى كه قضات را تقليد قضا تواند كرد قضاى آن امير جايز است اگر عدل باشد ؛ اگر نه ، جايز نيست . و بعضى گويند كه فرق ميان امير جاير و ميان قاضى جاير و امام ثابت است ، و آن آنكه امام و امير ، امام و امير مىشوند اگر ( چه ) « 1 » فاسق باشند . و اگر عدل باشند و بعد از آن فاسق شوند از امامت و امارت بيرون نمىروند . و بعضى گفته‌اند كه هر دو برابرند يعنى امير و قاضى ، كه به نفس جور و خيانت معزول مىگردند . زيراكه هردو امينند در شرع ، و امين هرگاه كه خاين شد ، امين بازنمىماند . و بعضى گويند : قاضى منعزل مىشود و امير منعزل نمىشود . و بعضى گويند : قاضى و امير منعزل نمىشوند و ليكن ايشان را معزول بايد كرد . و على رازى كه صاحب ابى يوسف رحمه اللّه است فرق كرده ميان قاضى و امير و گفته : حاجت مسلمانان به بقاى ولايت خليفه بعد از فسق بيشتر است ، و لهذا واليان و قاضيان خليفه بعد از موت خليفه معزول نمىگردند ، و بعد از موت قاضى نايبان او معزول مىگردند . و شيخ الامام نجم الدين عمر نسفى رحمه اللّه گفته : اصل نزد اهل سنت و جماعت آن است كه سلطان\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 205 ","page_number":205},
  {"content":"\r\n\r\nجاير سلطان است الّا در چيزى كه جور كرده در آن ، كه آن‌چيز خارج است از ولايت او ، و اين تأويل قول ابى حنيفه است كه او گفته : سلطان هرگاه كه جور كرد معزول شد ، يعنى فيما بينه و بين اللّه تعالى در رسيدن ثواب ؛ و اما در آنچه ميان او و مردمان است او همچنان سلطان است و او را ولايت است ، الّا در آن چيزى كه جور كرده در آن ، كه حكم او در آنجا نافذ نيست . اين است سخن صاحب « عنوان الافتا » . و از آنجا معلوم مىگردد كه سزاوار سلطان آن است كه والى كه بر مملكتى نصب كند عادل صالح نصب كند ، زيراكه در نفاذ حكم جاير فاسق اختلاف فقهاست . و مفتى به آن است كه مستحق عزل مىگردد . پس جاير در اول امر سزاوار آن نباشد كه تفويض امارت به دو كنند .\r\nدوم آنكه شجاع باشد تا حفظ حوزه به وجه لايق تواند .\r\nسيوم آنكه صاحب شهامت باشد تا سايهء مهابت او بر مردم نشيند .\r\nچهارم آنكه صاحب رأى و تدبير باشد زيراكه حفظ حوزه به تدبير محتاج است .\r\nپنجم آن‌كه سميع باشد تا سخن مردم شنود .\r\nو ششم آن‌كه بصير باشد تا فرق ميان مردم تواند كرد .\r\nهفتم آن‌كه كافى باشد در تدبير امور حرب و حفظ مملكت و فراخور ملك و لشكر تا حوزه از تطرق آفات مصون ماند . اين است شرايط و اوصاف لايقه به امرا كه ايشان را امارت دهند بر بلاد .\r\nو در مقدمهء كتاب مذكور شد كه امارت خاصّه هست و امارت عامّه هست ، و احكام هر يك مذكور شد و آن‌كه صاحب امارت عامه را نصب قضات مىرسد .\r\nدر كتاب « عنوان الافتاى حنفيه » گفته كه سلطان گاهى كه امير سازد غلامى را بر بلده‌اى و امر كند او را به نصب قاضيان ، جايز است تقليد قضا از او ، زيراكه تقليدى كه آن غلام كرده به طريق نيابت از پادشاه بوده ، پس نصب آن غلام حكم نصب سلطان دارد . و خصّاف در « ادب القاضى » گفته كه اگر قومى از خوارج يا از اهل عدل غلبه كنند بر مملكتى يا مصرى از امصار مسلمانان تا بغايتى كه\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nامور ايشان نافذ گردد ، پس قضات اهل عدل قضاتند بر حال خود ما دام كه معزول نگرداند ايشان را باغى . و گاهى كه معزول گرداند ايشان را باغى بيرون روند از قضا تا بغايتى كه اگر منهزم شود باغى بعد از آن نافذ نباشد قضاى ايشان ، ما دام كه تقليد نكند ايشان را سلطان عدل نوبت ديگر . زيراكه باغى سلطان شده به حكم قهر و غلبه ، پس عزل كردن او قاضى را جايز باشد . اين است سخن صاحب « عنوان الافتا » كه از خصاف روايت كرده . و در « ادب القاضى » آورده كه گاهى كه امام كسى را قضاى بلده‌اى دهد و از براى او كتاب عهد نويسد ، ثابت مىشود قضاى او بىآنكه گواه گيرد بر آن كتاب . و نزد شافعى رحمه اللّه آن است كه اگر بلده دور باشد ، سزاوار است كه سلطان دوكس را گواه گيرد و برايشان كتاب عهد بخواند ، و گواهان با او بيرون روند و بدان گواهى دهند . و اگر بلده نزديك باشد ، شيخ ابو اسحق فيروز آبادى گفته شهادت واجب است . و شيخ - اصطخرى گفته واجب نيست ، و به استفاضه و انتشار خبر ثابت مىگردد . اين است سخن « عنوان الافتا » .\r\nو گاهى كه قضاى قاضى احتياج به كتابت عهد دارد ، نصب امرا را هم كتابت عهد بايد . پس سزاوار باشد پادشاه را كه هرگاه كه اميرى را به امارت بلده‌اى يا مصرى نصب كند ، كتاب عهد از براى او نويسد . و اگر گواه گيرد اولى باشد . حضرت پيغامبر صلى اللّه عليه و سلم چون كسى را امارت دادى جهت او كتاب عهد نوشتى . و همچنين اگر كسى را عامل صدقات ساختى ، در آن كتاب عهد او را وصيت به تقوى و رعايت حقوق ضعفا نمودى ، و به اهل آن بلده نوشتى كه او را اطاعت كنند ، و وصيّت رعيّت بدان والى نمودى . و بر اين سيرت خلفاى راشدين عمل نموده‌اند در نصب امرا بر ممالك .\r\nو بايد كه سلطان در كتاب عهدنامه نويسد كه او را اطاعت كنيد الّا در چيزى كه معصيت خدا و رسول باشد ، زيراكه آن حضرت و خلفا چنين مىكرده‌اند .\r\nو بايد كه سلطان بعد از نصب امير در مصرى يا بلده‌اى پيوسته از احوال او آگاه باشد ، و اگر كسى از اهل آن مصر از او شكايت نمايد ، و بعد از آن‌كه\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nنزد سلطان ظاهر گردد كه شكايت او به حق است ، امير را احضار كند اگر ميسر باشد احضار او ، و اگر احضار او ميسر نباشد ، به واسطهء آن‌كه خوف فتنه در آن مصر باشد در دور شدن امير از آنجا ، او را از آن امر به پيغام و كتابت منع كند ، اگر ممتنع نگردد او را عزل كند و به ديگرى تبديل نمايد .\r\nو امير المؤمنين عمر رضى اللّه عنه چون از عمّال او شكايت كردندى ، فى الحال به احضار ايشان امر فرمودى ، و اگرچه مسافت ميان ايشان دور بودى . امام - عبد الرحمن بن جوزى رحمه اللّه در كتاب « منتظم فى تاريخ العالم » ذكر كرده كه اهل كوفه از قبيلهء بنى اسد جماعتى به شكايت سعد بن ابى وقّاص رضى اللّه عنه به مدينه رفتند و نزد عمر رضى اللّه عنه از او شكايت كردند و گفتند او لشكر نمىفرستد به جنگ دشمن ، و قسمت غنايم به سويت نمىكند ، و عطا نمىدهد . و سعد بن ابى - وقاص از كبار صحابه بود و در شرف و بزرگى و سبق اسلام ممتاز ، و پيش از عمر مسلمان شده بود ، و جنگ با كسرى يزدجرد كرده بود و عراق و مداين را فتح كرده ، و بناى كوفه نموده ، و در اين وقت كه اين جماعت به شكايت نزد عمر آمدند لشكرهاى يزدجرد به عزم جنگ مسلمانان در نهاوند جمع شده بودند ، و مهابت سعد بن ابى وقاص در خواطر ايشان استقرار تمام داشت . و سعد در تهيّهء لشكر بود در كوفه ، چون مردمان كوفه پيش عمر از او شكايت كردند ، عمر به دو كتابت نوشت و در آنجا فرمود : قلّ شاكروك و كثر شاكوك يعنى كم شدند شكرگويندگان تو و بسيار شدند شكايت كنندگان تو ، و مرا مانع نمىگردد از باز - گردانيدن تو از كوفه آن‌كه لشكرهاى عجم از تو مىترسند و وقت جنگ با ايشان نزديك شده ، بدان‌كه من امارت لشكر كوفه را به نعمان بن مقرّن انصارى دادم ، تو بايد كه فى الحال متوجه مدينه گردى ، و جواب آنان گوئى كه از تو شكايت كرده‌اند كه از امارت كوفه معزولى . و او را بازطلبيد به مدينه و با شاكيان از اهل كوفه او را مقابل ساخت . و ايشان گفتند تمامى اهل كوفه از او شكايت دارند .\r\nپس عمر رضى اللّه عنه محمد بن مسلمه انصارى را همراه او به كوفه فرستاد كه در مساجد كوفه اوقات نماز سعد را بگرداند ، و در هر مسجد محله‌اى او را به اهل\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nمحله نمايد ، و گويد : امير المؤمنين مىفرمايد كه شكايت كه از او داريد بگوئيد . و سعد همراه محمد بن مسلمه باز به كوفه آمد . و در « صحيح بخارى » روايت كند كه چون سعد به كوفه آمد هر روز وقت نماز ظهر ، محمد بن مسلمه او را به مسجد حيّى از احياء عرب مىبرد ، و مردم او را شكر مىگفتند . يك روز او را به مسجد بنى اسد برد ، چون نماز گزاردند آنچه سخن امير المؤمنين بود محمد بن مسلمه به مردم رسانيد . پس مردى برخاست و گفت : اگر راست مىپرسى او عطيه نمىداد و قسمت به سويه نمىكرد و لشكر نمىفرستاد . حضرت سعد بن ابى وقّاص رضى اللّه عنه مستجاب الدعوة بود . به دعاى آن حضرت صلى اللّه عليه و سلم كه در روز احد از براى او فرمود : اللهم سدّد رميته واجب دعوته يعنى اى خدا تيراندازى او را راست گردان ، و دعاى او را مستجاب ساز . و هرگز تير سعد بن ابى وقاص خطا نكردى ، و هر دعا كه فرمودى مستجاب شدى . چون آن مرد او را همچنين تهمتى كرد ، سعد رضى اللّه عنه فرمود : اى خدا اگر او دروغ مىگويد او را كور ساز ، و عمر او را دراز گردان ، در فسق و ضلالت او را هلاك گردان . راوى گويد : ما آن مرد را ديديم كه كور شده بود ، بسيار پير گشته و همچنان در راهها به زنان جمّاشى مىكرد و آخر در چاهى افتاد كه در خانه او بود ، هلاك شد .\r\nاين است روايت بخارى . و غرض آن كه بايد سلطان را معاش با امراى بلاد بر اين نسق باشد كه امرا هميشه خايف از عزل و قهر او باشند ، و دانند كه به اندك شكايت كه رعيت مىكنند سلطان ايشان را عزل مىكند . هر آينه چون چنين خايف و انديشناك باشند بر رعايا ظلم نمىكنند ، و مملكت از شر ايشان مصون مىماند ، و سلطان بر تغييرات و تصرفات در آن مدينه مستقل الحكم است . و اگر امير مدينه داند كه سلطان شكايت رعايا را در باب او نمىشنود و بازخواست نمىكند ، او مستقل الحكم گشت ، و عنان تدابير اهل آن مصر از دست سلطان بيرون رفت ، و خداوند تعالى او را از اعمال آن امير كه نايب او است بازخواست مىنمايد . و اللّه اعلم .\r\nديگر از امورى كه سلطان را نسبت با امراى بلاد بايد كرد يكى آن است\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nكه پيوسته ايشان را از آن تحذير نمايد كه تصرف در اموال مصالح كنند يا تكثير در مال و اسباب نمايند . در كتاب « حلية الاولياء » حافظ ابو نعيم اصفهانى رحمه اللّه تعالى آورده كه عمر بن الخطاب رضى اللّه عنه به ابى موسى اشعرى كه از قبل او حاكم عراق بود كتابت نوشت و در آنجا فرمود : ايّاك و ان تسمن فانّ - حتف الشّاة فى سمنه يعنى بپرهيز از آن‌كه فربه گردى ، پس بدرستى كه هلاك گوسفند در فربهى اوست . مراد آن‌كه به كثرت اموال و اسباب خود را فربه مساز كه زمانه ترا در شهوات نفسانى هلاك گرداند ، يا سبب عزل تو شود ، همچنانچه گوسفند چون فربه شد قصّاب او را بكشتن حاضر گرداند و لاغر را تعرض نمىرساند .\r\nو در معنى كتابت امير المؤمنين عمر رضى اللّه عنه گفته شده :\r\n گوسفندا چون هلاكت فربهيست * لاغرت بودن بهى اندر بهيست \r\nاين است مجمل آداب عمل سلطان با امرا بعد از نصب ، و احكام و مسائل متعلقه بدان‌كه مذكور شد . و چون سلطان را حفظ مملكت ، همچنانچه در روز مىبايد كرد در شب هم مىبايد نمود ، در اين فصل ان شاء اللّه احوال و احكام عسس ياد كنيم . و باللّه التوفيق .\r\n\r\nفصل دوم در بيان تعيين عسس و احكام او .\r\nدر كتاب « نهايهء جزرى » گفته :\r\nعسس اسمى است از عسّ يعسّ اذا طاف باللّيل يحرس الناس ، همچو طلب كه اسم كسى است كه چيزى جويد ، و مىتواند بود كه جمع حرس كه جمع حارس است . و عسس كسى است كه در شب طوف كند و حراست مردم نمايد و كشف كند از اهل ريبه . و در حديث عمر رضى اللّه عنه آمده كه او عسسى مىكرد شبها در مدينه و طواف به شب مىنمود و حراست مردم مىكرد . اين است سخن صاحب « نهايه » .\r\nبدان ايّدك اللّه تعالى كه بر سلطان واجب است كه حراست مردم نمايد در شب و روز . پس اگر سلطان آمن باشد از دزدان و بد عملان و داند كه در مملكت او در شبها فساد و ريبه نيست و اموال و اعراض مسلمانان مصون و\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nمحفوظ است و امكان خلل ندارد ، برين تقدير واجب نيست كه عسسى كند يا كسى را عسس سازد . و اگر از فساد مفسدان به شب آمن نباشد ، بر او واجب است كه عسسى كند همچنانچه امير المؤمنين عمر بن الخطاب رضى اللّه عنه مىفرموده در ايام خلافت خود .\r\nدر حكايت عسسى عمر رضى اللّه عنه روايت كرد در كتاب « منتظم ابن جوزى » رحمه اللّه آورده كه اسلم غلام عمر رضى اللّه عنه روايت كرد كه امير المؤمنين عمر را رضى اللّه عنه عادت آن بود كه شبها در مدينه عسسى كردى و شرّ اهل فساد را از اسواق و بيوت مسلمانان دفع نمودى . شبى بيرون آمد از خانه و با من گفت :\r\nاى اسلم همراه من بيا كه امشب با يك دگر عسسى كنيم . اسلم گفت : به اتفاق عمر بيرون آمديم از خانه ، پس گفت : اى اسلم در درون شهر احتياط كرديم ، هيچ خوفى از فسادى نيست ، بيا تا از شهر بيرون رويم و حوالى شهر را احتياط كنيم . چون از دروازهء مدينه بيرون آمديم ، از دور آتشى بنمود . گفت : اى اسلم بيا تا اين آتش را ببينيم كه درين وقت كيست كه او را افروخته ؟ چون پاره‌اى راه رفتيم و به آتش نزديك شديم ، ديديم كه بر بالاى آتش ديگى نهاده و عورتى ضعيفه پيش ديگ نشسته و آتش مىافروزد و مىگويد : خدايا عمر را جزا ده بدانچه با من كرده . عمر رضى اللّه عنه بسيار از خداى تعالى ترسان شد و گريه بر او افتاد ، فرياد از نهاد او برآمد و گفت : اى ضعيفه عمر را چرا نفرين مىكنى و او ترا نمىشناسد ، و گناه او چيست ؟ گفت : عمر شوهر مرا به غزا فرستاد و او كشته شد ، و مرا از آن شوهر اطفال خرد است ، و در قبيلهء ما قحط شد ، و من اين اطفال را برداشتم كه پيش عمر آورم ، و ديروقت رسيدم و به شهر در نتوانستم آمد و با اطفال در اين صحرا بىقوت در سرما بازماندم . عمر گفت : اين ديگ چيست كه بر آتش نهاده‌اى ؟ گفت : طفلان گرسته بودند و بخواب نمىرفتند از گرسنگى ، اين ديگ را بر آتش نهادم و آب در آن كردم تا اطفال به اميد طعام ترك گريه كنند و بخواب روند . و حالا طفلان گرسنه خواب كرده‌اند ، و باد آتش را مىميراند ، و من بدين حال با اطفال مبتلا درمانده‌ام . اسلم گويد : عمر دست بر سر زد و گفت :\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nاى واى عمر ، اگر خداى تعالى او را بدين گناه فراگيرد . فى الحال گفت : اى اسلم روان‌شو تا به شهر رويم و از جهت اينها طعام آوريم ، و خود روان شد و من در عقب او روان شدم ، و به خانه خود دررفت و يك‌تا بار از آرد بيرون آورد و يك انبان چربى . چون بار بيرون آورد گفت : اى اسلم اين لنگ « 1 » بار را بر پشت من نه . گفتم : يا امير المؤمنين من بردارم . گفت : اى اسلم من احقّم كه اين‌بار را بردارم زيراكه خداوند تعالى اين بار خلافت بر گردن من نهاده ، و مرا از عهدهء آن بيرون مىبايد آمد . پس عمر آن را بر پشت خود گرفت و من همراه او بودم تا از مدينه بيرون آمد و آن بار را بدان ضعيفه رسانيد . چون بار از پشت خود بيفكند ، نزديك ديگ آمد و پاره‌اى آرد در آن آب ريخت ، و چربى در او انداخت ، و باد سخت مىآمد ، اسلم گويد كه سوگند به خدا كه امير المؤمنين عمر را ديدم كه محاسن سفيد بر خاك و خاكستر نهاده بود ، و آتش را باد مىدميد ، چون طعام پخته شد عمر فرمود : اى ضعيفه فرزندان را بيدار كن ، تا ازين طعام بنوشند . آن ضعيفه فرزندان را بيدار كرد ، و امير المؤمنين به دست خود طعام را در ظرفى كرد ، و اطفال از آن سير خوردند ، و آن ضعيفه هم طعام خورد ، چون سير شدند و فراغت يافتند . عمر فرمود : اى ضعيفه عمر را دعا كن كه او را گناهى نيست كه از حال شما آگاه نبود . اين بار و چربى را تصرف كن در وجه قوت اين اطفال ، و چون بامداد شود نزد عمر رو كه جهت تو و اطفال غازى رزقى از بيت المال مقرر گرداند . و چون آن زن راضى شد ، و عمر را دعا كرد ، اسلم گويد : عمر رضى اللّه عنه خداى تعالى را شكر گفت ، و فرمود من ترسيدم كه خداوند تعالى مرا به دعاى اين ضعيفه فرا گيرد .\r\nو باز مراجعت به مدينه فرمود . اين است نقل كتاب « منتظم » و محمد بن جرير طبرى نيز در تاريخ اين حكايت آورده .\r\nو همچنين در همه زمان خلفا در مدينه عسسان بوده‌اند ، و در ممالك حكام نصب عسس كرده‌اند ، و سابقا گذشت كه حفظ صلاح شب و دفع فسادات واقعه در آن بر سلطان واجب است ، و اگر بر آن اقدام ننمايد آثم گردد . و در صدر اول كه\r\n\r\n\r\n","description":"","footnote":"\r\n( 1 ) م . اين تاى .\r\n","page_name":" 212 ","page_number":212},
  {"content":"\r\n\r\nآثار مهابت نبوت در خلفا موجود بوده ، خود بدان امر اقدام مىنموده‌اند ، و امروز چون سلاطين را به خود ميسر نيست كه اقدام بدان نمايند ، كسى را در آن امر نايب خود مىسازند .\r\nپس از اينجا معلوم گشت كه عسس نايب سلطان است در حفظ مملكت از فساد در شب .\r\nاما اوصاف عسس :\r\nاول بايد كه عدل باشد و از فسق مجتنب ، زيراكه او از براى دفع فساد است و چون خود فاسق باشد ، از فساد او آمن نتوان بود ، فكيف كه او دفع فساد كند .\r\nدوم آنكه از اهل خبرت به مواقع فساد و مواضع ريبه باشد ، تا او را بر دفع آن قدرت باشد .\r\nسيوم آنكه با شهامت و سياست باشد تا دزدان و مفسدان بر ضعف او اعتماد ننمايند و در فتنه و فساد افزايند .\r\nچهارم آنكه شجاع و قوى دل باشد تا از هجوم مفسدان در شبها نترسد .\r\nپنجم آنكه سميع باشد تا صمم او را از سمع اصوات و فهم كلام مخاصمان در شبها محروم نسازد .\r\nششم آنكه بصير باشد تا از فقدان آن حاسه او را عجز از تتبع احوال اهل فساد حاصل نگردد .\r\nهفتم آن‌كه بالغ و عاقل باشد چه طفل و مجنون اهل اين كار نيستند .\r\nاين است اوصاف لايقه به عسس كه سلطان در وقت تعيين بايد كه اين اوصاف را در شخصى كه مىخواهد كه او را عسس سازد موجود يابد ، و چون اوصاف در او جمع شد دفع فساد شبها در مملكت به عهدهء او كند ، و بايد كه سلطان او را به اعوان و انصار از قبل خود مدد فرمايد ، تا از عهدهء اهل فساد به اعانت سلطان بيرون تواند آمد ، و عسس را بايد كه در هر محله از محلات بلده جمعى باشد كه به محافظت آن كوى و محله اقدام نمايند ، و چون اهل ريبه و فساد را يابند به سلطان يا حاكم رفع كنند ، تا دفع فساد و شر ايشان بنمايد .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nو اين فقير در سنهء ست و ثمانين و ثمانماية در دار الاسلام مصر معظمه با سلطان الملك الاشرف قايتباى ملك مصر رحمه اللّه عليه مصاحب بودم ، و او در آن وقت مدت سى سال بود كه در مصر پادشاه بود ، و بغايت سيرت پسنديده داشت ، و اكثر شبها بيدار بودى و به نماز و قراءت قرآن اشتغال داشت و چون نماز صبح گذاردى اول كسى كه پيش او درآمدى عسس مصر بودى ، و هيچ كس را پيش از او بار ندادى ، تا عسس واقعات شب را با او حكايت كردى و هر شر و فسادى كه در شب واقع شده بودى به عرض سلطان رسانيدى ، و سلطان آن را به تدبيرات صائبه دفع كردى ، و امضاى احكام عسس كردى ، و آنچه به والى مظالم رفع بايستى كرد ، فرمودى و آنچه به قاضى بايستى رسانيدن فرمودى تا رسانند ، چون مهمات عسس احتياط كردى و دفع فسادات شب بنمودى به ديگر مهمات اشتغال نمودى . و سزاوار به سلطان آن است كه همچنين عمل كند تا اهل فساد اهتمام سلطان را در دفع فساد بدانند ، و ترك فساد كنند . اين است احكام متعلقه به تعيين عسس .\r\nاكنون بيان ولايت مظالم و اوصاف و شروط و اعمال والى مظالم بنمايم ان شاء اللّه تعالى و به التوفيق .\r\n\r\nفصل سيوم ، در بيان نصب سلطان والى مظالم را و تعريف او و شروط و اوصاف و اعمال او .\r\nبدان ايدك اللّه تعالى كه اهمّ امور مسلمانان ردّ مظالم بندگان خداست . و حضرت پيغامبر صلى اللّه عليه و سلم فرمود هركس كه او را مظلمه‌اى بر گردن باشد از برادر خود ، بايد كه از او نحلى جويد ، پيش از آن كه هيچ دينارى و درهمى نباشد كه بدان بحلى توان جست . پس اگر اين كس را عملى صالح باشد از او بستانند ، و به صاحب مظلمه دهند ، و اگر نباشد مظالم صاحب مظلمه را بردارند ، و بر آن كس نهند كه مظلمهء او در گردن دارد . و ديگر اخبار صحاح وارد شده در تعظيم و تهويل امر مظلمه . و بايد دانست كه مظالم عباد به توبه طهارت از آن حاصل نمىآيد ، و غير ردّ آن چارهء ديگر نيست . و از اينجاست كه\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nعلما بر آن رفته‌اند كه ظلم كردن بر حيوانات عجم بدتر است از ظلم كردن بر آدمى .\r\nزيرا كه ظلم كردن بر آدمى ( را ) « 1 » طريقى به ازالت مظلمه هست ، و آن درخواستن مظلمه است از او و طلب بحلى كردن ، و در حيوانات استحلال محال است ، پس مظلمهء حيوان در گردن آدمى مىماند تا قيامت . و حق تعالى جهت آن حيوان بنده را بدان مظلمه مؤاخذت خواهد نمود ، و جزا خواهد داد . چون اين مقدمه معلوم شد ، بايد دانست كه آدميان تمامى به طبع خود بىآنكه كسى باشد كه ايشان را از مظالم باز دارد ، در رد مظلمه نمىكوشند . و آن كسى كه استرداد مظالم كند و حقوق به ارباب رساند سلطان است . و امام ابو الحسن ماوردى اقضى القضاة بصرى رحمه اللّه در كتاب « احكام سلطانى » گفته : اگر آن كسى كه مالك امور عامه است همچو خليفه و سلطان ، يا كسى كه خليفه و سلطان به دو تفويض مهمات نمايند ، همچو امير و وزير تفويضى تواند كه امر كند به ردّ مظالم ، و آن را به صاحبان رساند ، و به شرايط آن اقدام نمايند ، حاجت نيست كه جهت ولايت ردّ مظالم شخصى را تعيين كنند ، همچنانچه خلفاى راشدين بدان اقدام مىنموده‌اند . و لهذا ايشان والى مظالم را نصب نكردند . و اگر كسى از ايشان بدان امر اقدام ننمايد و از عهدهء واجبات و اعمال آن بيرون نيايد ، لابد است از آن كه كسى را نصب كند از جهت پرسش مظلمه‌ها . و آن كس كه پادشاه او را تعيين كند جهت پرسش مظالم و استرداد آن از ظالم و رسانيدن به مظلوم او را در لسان شرع « والى مظالم » گويند .\r\nو بعد از اين ان شاء اللّه تعالى مذكور گردد كه فرق ميان او و قاضى از ده وجه است .\r\nاين است حاصل سخن صاحب « احكام سلطانى » .\r\nو بايد دانست كه در زمان خلفاى راشدين مظالم بسيار نبود ، تا احتياج به نصب والى آن باشد ، و اگر كسى را طلب مظلمه بود ، خلفا خود آن را مىپرسيدند ، و امر به ردّ مظلمه مىفرمودند . و چون عهد خلفاى راشدين منقرض شد و نوبت خلافت به بنى مروان رسيد ، مظالم بسيار شد ، و مردمان تصرف در حقوق يكديگر كردند ، و مروانيان خود اكثر ظالم بودند ، مظلمه‌ها اندوختند . و\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 215 ","page_number":215},
  {"content":"\r\n\r\nاين قبل از امام عمر بن عبد العزيز است رضى اللّه عنه . چون نوبت خلافت بدان امام عادل رسيد ، در ازالت مظالم و رد آن مبالغت تام نمود . در كتاب « منتظم » ابن جوزى رحمه اللّه آورده كه سليمان بن عبد الملك خلافت را بعد از خود به عمر بن - عبد العزيز داد ، و آن شب كه سليمان وفات مىكرد ، عمر بن عبد العزيز رضى اللّه عنه به امر تكفين و تجهيز او مشغول بود ، و بامداد چون او را دفن كردند ، عمر بن - عبد العزيز به خانه آمد ، و چون شب استراحت نفرموده بود ، ساعتى به استراحت مشغول شد . و او را فرزندى صالح زاهد بود كه در زهد و صلاح قرينهء او بود .\r\nبر بالين پدر آمد ، و گفت : اى پدر چه خسپيده‌اى ؟ اين كار را در گردن تو انداختند ، برخيز ، و به رد مظالم مشغول شو . گفت : اى فرزند من شب نغنوده‌ام ، گفتم ساعتى استراحت كنم ، و بعد از پيشين برخيزم ، و به رد مظالم مشغول گردم . فرزند گفت :\r\nاى پدر تو اعتماد بر حيات دارى كه بعد از پيشين زنده باشى ؟ برخيز و به رد مظالم مشغول شو كه مبادا كه تا وقت ظهر زنده نباشى ، و بار مظلمه‌ها در گردن تو بماند .\r\nو خداى تعالى ترا بدان عقوبت فرمايد . عمر گفت : الحمد للّه كه خداوند تعالى از پشت من بيرون آورد كسى را كه اعانت مىكند مرا در دين من . فى الحال برخاست و بيرون آمد ، و مردمان را جمع كرد ، و خطبه خواند و فرمود : خداوند تعالى برايمهء عدل واجب گردانيده كه مظالم مسلمانان را رد كنند ، و من اول مظلمه‌اى كه رد مىكنم مظلمهء اولاد مروان است ، و اول از مظالمان ايشان كه رد مىكنم ، اراضى فدك است كه از حضرت پيغامبر صلى اللّه عليه و سلم باز مانده ، و ابو بكر صديق رضى اللّه عنه ازواج و اهل بيت پيغامبر را صلى اللّه عليه و سلم از آن روزى داد ، و آنچه باقى ماند در سلاح و اسپ غازيان صرف كرد ، چنانچه آن حضرت صلى اللّه عليه و سلم در آن عمل مىفرموده . بعد از آن عمر بن الخطاب رضى اللّه عنه به طريق آن حضرت صلى اللّه عليه و سلم و صديق رضى اللّه عنه عمل كرد . و بعد از ايشان بعضى از خلفا فدك را به اقطاع به مروان بن الحكم دادند كه جد ما بود - زيرا كه مروان پدر عبد العزيز است - و آن فدك در دست اولاد مروان بازماند ، و آن را ميراث و حق‌خود دانستند . گواه باشيد كه من آن را رد\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nكردم به بيت المال ، و در آنجا عمل خواهم كرد ، همچنانچه شيخين رضى اللّه عنهما مىفرموده‌اند .\r\nو اين اول مظالم بود كه عمر بن عبد العزيز آن را رد كرد . و چون مظالم بسيار بود و مهمات خلافت شاغل بود از آن كه در همه روزها بدان مشغول توان شد ، يك روز را جهت رد مظالم معين گردانيد تا متظلمان در آن روز جمع گردند .\r\nو در آن روز اعمال والى مظالم مىفرمود . و پنج صنف كه بعد از اين خواهم گفت كه بايد كه در مجلس والى مظالم حاضر گردند ايشان را حاضر مىگردانيد ، و پرسش مظالم مىنمود . و چون نوبت خلافت او بگذشت ، مروانيان باز فدك را تصرف كردند . و بعد از انقراض دولت مروانيان ، و نوبت خلافت عباسيان در اوائل خلفا خود بدان امر اقدام مىنموده‌اند .\r\nابو عبد اللّه حاكم نيشاپورى رحمه اللّه روايت كرده كه چون سفّاح كه اول خلفاى عباسيّه است در كوفه به اعانت ابو مسلم خراسانى خليفه شد ، و خطبهء خلافت خواند ، و گفت : ما ردّ مظالم مردم گذشته از خلفا خواهيم كرد ؛ مردى علوى برخاست ، و مصحفى در گردن حمائل كرده بود ، گفت : يا امير المؤمنين اول مظلمهء مرا فرماى تا رد كنند . گفت : ظالم بر تو كيست ؟ گفت : ابو بكر . گفت :\r\nاو چه ظلم بر تو كرده است ؟ گفت : او فدك را كه ميراث فاطمه بود از حضرت پيغامبر صلى اللّه عليه و سلم بازستد و در بيت المال داخل ساخت . سفاح خليفه گفت : بعد از او عمر چه كرد ؟ گفت : او هم ظلم كرد ، و داخل بيت المال ساخت .\r\nگفت : على ابن ابى طالب چه كرد ؟ آن علوى خاموش شد . زيرا كه على بن ابى - طالب رضى اللّه عنه با فدك همچنان عمل كرده بود كه شيخين كردند . پس سفاح او را زجر كرد ، و از مجلس دور گردانيد .\r\nو چون نوبت خلافت به هارون الرشيد رسيد ، مهمات و اشغال خلافت بسيار شده بود ، و وقت خليفه بدان وفا نمىكرد كه تواند بدان پرداخت ؛ هر آينه امام محمد بن الحسن شيبانى را والى مظالم ساخت . و امام ابو يوسف قاضى بود ، و بعد از آن طريقهء نصب ولات مظالم در ميان خلفا متداول شد ، و آن سنت معهوده شد .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nو علما آن را استحسان كردند ، و اهل مذهبين آن را استصواب نمودند .\r\nو امام ابو الحسن قاضى القضاة ماوردى كتاب « احكام سلطانى » تصنيف كرد ، و مسائل متعلقه به امور سلطنت را در آنجا به افراد ذكر كرد ، و شروط و اعمال والى مظالم را در آنجا ياد كرد . و ما درين كتاب آنچه امام ماوردى رحمه اللّه در كتاب « احكام سلطانى » در باب والى مظالم گفته ، ياد كنيم ، و هرجا محل خلاف مذهبين باشد ، بدان اشعار نمائيم ان شاء اللّه تعالى .\r\nامام ابو الحسن ماوردى مىفرمايد : شرط ناظر در مظالم آن است كه جليل القدر و نافذ الامر و عظيم الهيبة و ظاهر الفقه و قليل الطمع و كثير الورع باشد ، و از براى نظر كردن در مظالم روزى معلومى را معين گرداند كه متظلمان دانند آن روز را . اين گاهى است كه والى مظالم نه شخصى باشد كه اين كار در عهدهء او كرده باشند ، بلكه از قبل سلطان مأذون گردد كه گاهى آن كار كند . و اگر از عمّال سلطان باشد كه آن كار را در عهدهء او كرده باشند ، بايد كه هر روز بدان مشغول گردد . و بايد كه والى مظالم سهل الحجاب باشد ، تا مردمان زود به دو توانند رسيد كه مظالم خود را به دو رفع كنند . و بايد كه والى مظالم مجلس خود را كامل گرداند به حضور پنج صنف كه او از ايشان استغنا ندارد « 1 » ، و نظر او منتظم نمىگردد الّا به حضور ايشان . صنف اول : حاميان و اعوان ، تا مردم قوى را به مجلس او حاضر گردانند . صنف دوم : قضات و حكّام از براى استعمال آنچه حادث شده نزد ايشان ، و معرفت آنچه جارى شده در مجالس ايشان . صنف سيوم : فقها تا رجوع كنند به سوى ايشان در چيزى كه مشكل شود بر ايشان . صنف چهارم : كتّاب كه ثابت گردانند آنچه جارى مىگردد ميان خصمان . پنجم : شهود تا گواهى دهند بر آنچه واجب باشد گواهى دادن بر آن . اين است اصناف خمسه كه بايد در مجلس والى مظالم حاضر گردند ، و هركس كه متصدّى اين شغل گردد بايد كه اين پنج صنف در مجلس او حاضر گردند .\r\nديگر امام ابو الحسن ماوردى رحمه اللّه در كتاب « احكام سلطانى » گفته\r\n\r\n\r\n","description":"","footnote":"\r\n( 1 ) م . كه او را از ايشان گزيرى نيست .\r\n","page_name":" 218 ","page_number":218},
  {"content":"\r\n\r\nكه آن چيزى كه محفوظ مىماند به نظر والى مظالم ده قسم است :\r\nاول نظر كردن در تعدّى و ظلم حاكمان بر رعيت ، پس والى مظالم بايد كه در آن نظر كند ، و مظالم حكام را پرسش نمايد ، و انتصاف مظلوم از ظالم ستاند .\r\nدوم نظر در حال عاملان اموال از خراج و جزيه و عشور ، بايد كه تحقيق جور ايشان كند . و اگر زيادتى در اخذ خراج كرده باشند ، آن را بازيافت نمايد ، و انصاف مظلوم از ظالم ستاند .\r\nسيوم نظر در حال كتّاب ديوان از براى آن‌كه ايشان امينان مسلمانانند .\r\nبايد كه والى مظالم در دفترهاى ديوان نظر كند ، و اگر چيزى كه ثبت بايد نمود و كاتب در آن تقصير كرده باشد آن را تدارك كند . و اگر چيزى محو بايد كرد و كاتب اثبات كرده باشد ، آن را محو گرداند . و اگر يكى از اهل خراج دعوى بر كاتب كند كه او جريب مرا زيادت نوشته ، آن را تحقيق نمايد ، و حكم حق اجرا نمايد .\r\nچهارم نظر در تظلّم مرتزقه از نقص ارزاق ايشان و تأخير آن ، پس بايد كه والى مظالم نظر كند در رزقهاى جماعتى كه رزق ايشان در بيت المال و مصالح مسلمانان است ، اگر مستحق را رزقى نرسانيده باشند ، فرمايد تا رسانند ، و اگر مستحق بىنصيب باشد ، نصيب او را از بيت المال مقرر گرداند ، و اگر غير مستحقى رزق از بيت المال داشته باشد ، او را بيرون كند .\r\nپنجم نظر در ردّ چيزهائى كه آن را غصب كرده باشند ، و آن دو قسم است اول غصبهاى سلطانى كه واليان جور بر او غالب شده باشند . و اين به دو نوع مىباشد : يكى آنكه عمال سلطان رغبت در آن اموال كرده باشند ، و آن را غصب نموده . و يكى آنكه تعدّى بر اهل آن اموال كرده باشند ، و ايشان را در آن رغبت باعث بر غصب نشده باشد . اين نوع دوم اگر والى داند امر كند به ردّ او پيش از تظلم ، و اگر نداند موقوف است بر تظلم . و جايز است در او كه مراجعت كند به سوى ديوان سلطنت ، پس اگر ذكر او را در آن بيابد ، قبض كند آن را و رد كند\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nآن را به صاحب او ، و حاجت به بيّنه نيست كه بر آن گواهى دهد . و نوع اول آنكه مرغوب فيه بوده آن چيزى است كه غالب شده برو دستهاى صاحب قوّت ، و در او تصرف كرده‌اند همچو تصرف مالكان به قهر و غلبه ، همچو امراى عساكر كه اموال رعيت را غصب مىكنند . پس اين موقوف است بر تظلم ارباب او ، و از دست متصرفان بيرون نمىتوان آورد الّا به اعتراف غاصبان ، يا به علم والى مظالم كه آن غصب است ، يا به بيّنتى كه قايم شود بر غاصب به غصب او . و مغصوب - منه را مىرسد كه تملّك آن كند چون داند كه ملك اوست به طريق تحقيق گاهى كه او را در آن شبهه‌اى نباشد .\r\nششم نظر در مشارفهء اوقاف ، و آن دو قسم است : اوقاف عامه و اوقاف خاصه ، اما اوقاف عامه بايد كه ابتدا به تفحص احوال او كند ، و اگر چه متظلمى نباشد تا جارى گرداند آن را بر سبيلهاى آن ، و امضا كند آن را بر شروط واقفان ، گاهى كه آن شروط را داند . و طريق معرفت آن شروط يا آن است كه تفحص ديوانهاى حكام كه حراست احكام كرده باشند بنمايد و بر آن مطلع شود ، يا از ديوان سلطنت تحقيق آن نمايد ، يا كتابتهاى قديم باشد كه در نفس افتد صحت آن ، و اگرچه گواهان بدان گواهى ندهند . و اما اوقاف خاصه پس آن موقوف است بر تظلم اهل آن ، همچو اوقاف اولادى يا قرابتى ، پس والى مظالم عمل كند در آن وقت مخاصمه به چيزى كه ثابت مىگردد بدان حقوق نزد قاضى . و جايز نيست كه در اوقاف خاصه رجوع بديوان سلطنت كند و نه به چيزى كه در كتب قديمه ثابت باشد ذكر او گاهى كه شهود نباشد .\r\nهفتم تنفيذ آن‌چيزى كه موقوف مانده باشد از احكام قاضيان از براى ضعف ايشان از انفاذ آن ، و آن چنانست كه آن كسى كه حكم بر او كرده‌اند تعزّز مىنمايد و حكم را قبول نمىكند . در اين صورت والى مظالم بايد كه حكم را بر او انفاذ كند ، و تعزّز او را بر طرف سازد . يا آنكه محكوم عليه مردى عالىقدر و عظيم الخطر است .\r\nهشتم نظر در چيزى كه عاجز شده باشند از انفاذ آن محتسبان ، والى مظالم\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nبايد كه آن را انفاذ كند ، و احكام محتسبان را در امر معروفات و نهى منكرات اجرا نمايد .\r\nنهم مراعات عبادات ظاهره همچو جمعه‌ها و عيدها و حج و جهاد . والى مظالم بايد كه آن را اقامت كند و مردمان را ترغيب به حج و غزا نمايد .\r\nدهم نظر كردن ميان متخاصمان و حكم كردن ميان متنازعان ، و جايز نيست او را حكم كردن ميان ايشان به چيزى كه قاضيان بدان حكم نكنند .\r\nو فرق ميان نظر والى مظالم و نظر قضات از ده وجه است :\r\nوجه اول آنكه نظر والى مظالم از زيادتى مهابت و قوت دست است كه قاضى را آن نيست . پس والى مظالم مخصوص است بدان كه باز دارد خصوم را از مجاهده‌كردن با يك‌ديگر و منع كند ظالمان را از غلبه‌كردن و مال مردم گرفتن .\r\nوجه دوم آن‌كه نظر والى مظالم بيرون مىآيد از تنگى وجوب بفراخى جواز ، پس ناظر در مظالم را مجال فراخ‌تر و مقال واسع‌تر است ، بنابرين جايز است او را تفحص كند از سبب ثبوت ملك يد .\r\nوجه سيوم آنكه والى مظالم كار مىفرمايد در زيادتى ترسانيدن و كشف اسباب كردن بعلامات و شواهد آن چيزى كه بر قاضيان تنگ است ، و والى مظالم مىتواند كه چون امارات و شواهد باشد كشف اسباب كند ، و بقراين و امارات عمل كند ، و تخويف متّهم نمايد ، و قاضى نمىتواند .\r\nوجه چهارم آن‌كه والى مظالم مقابل مىسازد ظلم كسى را كه ظاهر شود ظلم او بتأديب ، و قاضى نمىتواند .\r\nوجه پنجم آن‌كه والى مظالم را مىرسد كه تانّى نمايد در بازگردانيدن خصوم نزد اشتباه امور ، تا امعان كند در كشف از اسباب او ، و قضات را اين نمىرسد ، و جايز نيست كه قاضى را كه اين تأخير كند و والى مظالم را جايز است .\r\nوجه ششم آن‌كه والى مظالم را مىرسد كه ردّ خصوم كند گاهى كه كار ايشان بسته گردد ، بسوى وسايط از مردم امين كه به صلح ميان خصمان تنازع را رفع كنند بتراضى ، و قاضى را نمىرسد الا از رضاى خصمان برد .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nوجه هفتم آن‌كه والى مظالم را مىرسد كه خصمان را ملازمت فرمايد گاهى كه واضح شود امارات آن كه ايشان با يك‌ديگر در جنگ و جحودند . و او را مىرسد كه كفيل گيرد در موضع تهمت و قاضى را نمىرسد .\r\nوجه هشتم آن‌كه او را مىرسد كه سماع گواهى مستور العداله بنمايد ، و قاضى را لابد است از تعديل .\r\nوجه نهم آنكه جايز است او را سوگند دادن گواهان گاهى كه در باب ايشان شبهه‌اى داشته باشد ، گاهى كه بطوع سوگند خورند . و قاضى را نمىرسد نزد شافعى . و همچنين او را مىرسد كه در محل تردّد زيادت از دو گواه طلب كند ، تا زائل شود شك .\r\nوجه دهم آن‌كه والى مظالم را جايز است ابتدا كردن باستدعاى شهود و سؤال كردن از آنچه نزد ايشان است . و عادات قضات آن است كه مدعى را گويند كه گواه را حاضر گردان ، و گواهى نمىشنوند الّا بعد از سؤال .\r\nاين ده‌وجه است كه والى مظالم را مىرسد كه عمل كند ، و نظر قضات بدان نمىرسد . و بالجمله نظر والى مظالم از نظر قاضى اوسع است ، و سياست و مهابت او بيشتر است . اين است وجوه فارقه ميان قاضى و والى مظالم .\r\nاكنون بيان كيفيت دعوى نزد والى مظالم و شهادت و حكم او بنمايم .\r\nامام ابو الحسن اقضى القضاة ماوردى رحمه اللّه در كتاب « احكام سلطانى » گفته :\r\nخالى نيست حال دعوى از سه امر ؛ يا آن است كه با دعوى چيزى هست كه او را قوى مىگرداند ، يا چيزى هست كه او را ضعيف مىگرداند ، يا خالى است از مقوى و مضعف هر دو .\r\nاما اول پس مقوّى دعوى شش چيز است :\r\nاول آنكه با او كتابى باشد كه در او شهود عدول حاضرين باشند ، پس در اين صورت آنچه مخصوص است به نظر والى مظالم دو چيز است . اول آنكه ابتدا كند باستدعاء شهود از براى شهادت و انكار بر جاحد ، پس اگر روشن نگردد ، عمل كند والى مظالم يا قاضى به موجب شرع .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nدوم آن‌كه با او كتابى باشد كه در او عدول شهود غائبين باشند ، پس آنچه مخصوص است به نظر والى مظالم چهار چيز است :\r\nيكى ترسانيدن مدعى عليه .\r\nيكى تقدم نمودن باحضار شهود ، گاهى كه ايشان متضرر نگردند .\r\nديگر تقدم نمودن بملازمت مدعى عليه سه روز يا بيشتر بحسب حال از قوت امارت يا ضعف آن .\r\nديگر آن‌كه نظر كند در دعوى ، پس اگر مدعا در ذمّت باشد ، تكليف كند او را كه كفيلى بگذارد ، و اگر عين قايم باشد همچو املاك ، حجر كند مدعى را در آن املاك ، و آن بامينى سپارد كه او را نگهدارد ، از براى هر كدام كه حق او را برآيد ، تا آن زمان كه حق ظاهر شود بمقتضاى شرع .\r\nسيوم از مقوّيات دعوى آن‌كه با دعوى كتابى باشد كه در آنجا شهود حاضرين باشند ، اما عدول نباشند ، پس آنچه مخصوص است به نظر مظالم آنكه تقدم نمايد به احضار آن گواهان ، و احوال ايشان را باز داند ، پس اگر آن گواهان از خداوندان قدر و ارباب صيانت عرض باشند ، اعتماد بگواهى ايشان اقوى است . و اگر اراذل باشند هيچ اعتمادى بر سخن ايشان نيست ، ليكن قوى مىگردد ترسانيدن خصم بسخن ايشان . و اگر اوساط باشند جايز است اعتماد بر سوگند ايشان پيش از شهادت ، و بعد از آن ، و او را مىرسد كه بدين گواهان حكم كند ، و قاضى را نمىرسد .\r\nچهارم آن‌كه با آن دعوى كتابى باشد كه در او شهود عدول باشند ، اما وفات كرده باشند ، و كتاب موثوق باشد به صحت ، پس آنچه مخصوص است به نظر صاحب مظالم در اين صورت چند چيز است : يكى ترسانيدن مدّعى عليه به چيزى كه او را مضطر سازد براست گفتن ، و سؤال كردن از او كه اين مدّعا به چگونه بدست او درآمد ؟ زيرا كه ممكن است كه او جواب دهد به چيزى كه از آن جواب منكشف شود آنچه حق باشد . و اگر امر به صلح كنند ، خوب باشد ، و الّا حكم جزم كند بموجب قضا .\r\nپنجم آن‌كه با مدعى خط مدعى عليه باشد ، بدان چه دعوى او متضمن\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nآن است ، پس اگر مدعى عليه اعتراف كند كه آن خط او است ، سؤال كند از آن چه مضمون او است ، اگر اقرار كند او را الزام نمايد بموجب اقرار . و اگر انكار كند او را ، جايز نيست حكم بر او به مجرد خط . و اگر گويد نوشتم اين خط را تا مرا قرض دهد و او قرض نداد ، يا آن‌كه بدهد به من ثمن آنچه فروختم به دو و او ثمن نداد ، پس نظر والى مظالم در مثل اين ترسانيدن مدعى عليه است ، بحسب حال و قوت علامت ، بعد از آن بازگردانيدن ايشان را بوسايط ، پس از آن حكم قضا كردن . و اگر انكار كند خط را ، او را اختبار كنند از جهت ترسانيدن ، بعد از آن او را بوسايط رد كنند ، پس اگر به صلح كشد نيكو آيد . و الّا قاضى حكم كند بموجب قضا بعد از سوگند .\r\nششم اظهار حساب بان چيزى كه دعوى متضمن او است و اين در معاملات مىباشد ، و خالى نيست از يكى از دو چيز : يا آن كه حساب مدعى است يا مدعى - عليه . پس اگر حساب مدعى است شبهه در او ضعيف‌تر است . و اگر حساب مدعى - عليه باشد ، دعوى با او اقوى مىگردد . پس والى مظالم رد كند ايشان را بوسايط بعد از ترسانيدن ، پس از آن بقاضى .\r\nو اما قسم دوم كه مقارن گردد بدعوى آنچه او را ضعيف سازد ، و آن هم شش چيز است كه منافى حال قوت است ، پس ترسانيدن منتقل مىگردد از جانب مدعى عليه بجانب مدعى .\r\nاول آنكه دعوى را مقابل سازد بكتابى كه در او شهود حاضرين عدول باشند كه گواهى داده باشند به چيزى كه باطل گرداند دعوى را ، و آن بيّنه است يا اقرار بانتقال از او ، يا آن كه اقرار كرده باشد در آن كتاب كه او را هيچ حقى نيست در آنچه دعوى مىكند ، يا گواهى داده باشند بدانكه مدّعى عليه مالك آن چيز است كه دعوى مىكند . پس بر اين تقديرات باطل شود دعوى او ، و ادب كند او را والى مظالم بوجهى كه مصلحت او باشد . پس اگر ياد كند كه گواهى خريدن بر سبيل رهن است - و گاه هست كه مردمان چنين مىكنند در بعضى اوقات - نظر كند در كتاب خريدن ، اگر در آنجا ياد كرده باشند كه بر سبيل رهن است ، و اين\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nالجا نيست شبههء اين دعوى ضعيف گردد . و اگر مذكور نباشد قوى گردد . پس اگر مدعى عليه سؤال كند مدعى را سوگند دهد كه فروختن حق بود ، و رهن و الجا نبود ، مذهب امام اعظم و بعضى اصحاب شافعى آن است كه سوگند ياد كند . و بعضى ديگر از اصحاب شافعى امتناع نموده‌اند از تحليف او . و والى مظالم را مىرسد كه عمل كند از اين دو قول بدانچه مقتضاى شواهد حال او باشد .\r\nدوم از مضعفات دعوى آنكه شهود كتاب دعوى عدول باشند ليكن حاضر نباشند ، پس اگر انكار او متضمن اعتراف است به آنكه گويد كه حقى نيست او را در مدعا ، زيرا كه من خريده‌ام اين را از او ، و ثمن به دو داده‌ام ، و بر اين تقدير مدعى باشد ، و او را زيادتى يد و تصرّف هست پس والى مظالم در اين صورت هر دو را بترساند كه راست گويند و رد كند ايشان را بوسايط كه وساطت كنند ، پس اگر كار به صلح انجاميد ، بر آن قرار دهد ، و الّا مبالغه نمايد در كشف از همسايه - هاى ايشان ، و انتزاع كند مدعا را از دست او و تسليم كند او را بمدعى تا آن زمان كه بيّنه قايم شود . يا تسليم كند او را به امينى كه نگاه دارد او را از جهت مستحق . يا آن‌كه او را در دست مدعى عليه قرار دهد ، و حجر كند بر وى بحسب اجتهاد . پس اگر از گواهان نااميد شود حكم جزم كند ميان ايشان . پس اگر مدعى عليه طلب سوگند مدعى كند ، او را سوگند دهد ، و اگرچه انكار او متضمن اعتراف نباشد و گويد كه اين ملك از آن من است و او را در آن حقى نيست ، و باشد شهادت كتاب يا بر اقرار آنكه حقى نيست مر او را در آن ، يا بر اقرار او بدانكه ملك مدعى عليه است ، و ملك همچنان مقرر در دست او باشد و جايز نباشد انتزاع آن ، و اما حجر بر مدّعى عليه ، و نگاه داشتن غله و وساطت پس معتبر است بشواهد اقوال ايشان .\r\nسيوم آنكه گواهان كتاب حاضر باشند ، و عدول نباشند ، پس مراعات كند والى مظالم آنچه ما در پيش ياد كرديم در طرف مدعى از آن سه حال ، و مراعات كند حال انكار او كه آيا متضمن اعتراف است ؟ پس عمل كند بموجبى كه گفتيم .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nچهارم آن‌كه شهود كتاب عدول باشند ، ليكن مرده باشند ، پس بدان كتاب هيچ حكمى متعلق نمىشود مگر در ارهاب ، بعد از آن حكم جزم بر آنچه متضمن او است انكار از اعتراف بسبب يا نى .\r\nپنجم آن‌كه مقابل سازد مدعى را به چيزى كه موجب دروغ او است ، پس والى مظالم عمل كند بر آنچه در پيش ياد كرديم . و ترسانيدن و كشف كردن معتبر بشواهد حال است ، بعد از آن حكم جزم بعد از نااميدى .\r\nششم حساب است بر وجهى كه سابقا ذكر كرديم ، و اللّه اعلم .\r\nو اما حالت سيوم و آن آنست كه دعوى مجرد باشد از قوت و ضعف هر دو ، پس نظر والى مظالم در آن مراعات حال هر دو است در غلبهء ظن ، و حال ايشان خالى نيست از سه وجه : اول آنكه غلبهء ظن در طرف مدعى باشد . و دوم در طرف مدعى عليه . سيوم آن‌كه برابر باشد . و اثر غلبهء ظن در طرفين ترسانيدن ايشان است ، و كشف از جهتين كردن . و اگر غلبهء ظن در طرف مدعى باشد ، و ريبه متوجه مدعى عليه ، پس اين از سه‌وجه مىباشد : يكى آنكه مدعى با آن كه حجتى نداشته باشد ضعيف اليد باشد ، و مدّعى عليه قوى و صاحب شوكت باشد . دوم آن كه مدعى مشهور بصدق و امانت باشد ، و مدّعى عليه مشهور بكذب و خيانت ، پس غالب مىشود بر ظن صدق مدعى . و سيوم آنكه هر دو برابر باشند غير آن‌كه معلوم باشد كه مدعى را تصرفى و يدى قديمه در اين ملك بوده ، و يد مدّعى عليه را سببى معلوم نيست . پس آنچه مقتضاى نظر والى مظالم است درين سه حال ، دو چيز است : يكى ترسانيدن مدّعى عليه و سؤال او از سبب يد او و حدوث ملك او . و اگر غلبهء ظن از جانب مدّعى عليه باشد ، پس آن از سه وجه مىباشد : يكى آن‌كه مدعى مشهور بظلم و خيانت باشد و مدّعى عليه بعدل و امانت ، دوم آنكه مدّعى دنى مبتذل باشد و مدّعى عليه پاكيزه و مصون ، پس در اين دو صورت او را سوگند دهند . سيوم آنكه يد مدّعى عليه را سببى باشد كه دانند ، و دعوى مدّعى را هيچ سببى معلوم نباشد ، پس در اين سه حال غلبهء ظن در جانب مدّعى عليه است و ريبه متوجه مدّعى . پس اگر امر موقوف دارند تا تحليف ، پس آن غايت حكمى است\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nكه جايز نيست دفع طالب از او ، نه در نظر قضات ، نه در نظر والى مظالم . پس اگر مدّعى دعوىهاى خود را متفرق سازد ، و خواهد كه مدعى عليه در هر مجلسى سوگند دهد بر بعضى از آن ، و قصد تعنّت داشته باشد ، پس آنچه مقتضاى حكم قضات است آنست كه منع نكنند او را ، و آنچه نتيجه مىدهد آن را . نظر والى مظالم آن است كه جمع كند تمام دعوىهاى خود را در يك مجلس ، و بيك‌بار او را سوگند دهد . اين است كيفيت مرافعات كه والى مظالم پرسد ، و رعايت غلبهء ظن و ملاحظهء قراين و امارات در طرفين نمودن و به مقتضاى هر يك عمل كردن . اكنون بيان كنيم عمل والى مظالم و امير و حاكم نسبت با كسى كه او متهم باشد به موجب حدى از حدود ، و باللّه التوفيق .\r\n\r\nخاتمهء فصل ، در بيان عمل كردن امير و حاكم با كسى كه متهم گردد بدزدى يا زنا يا قطع طريق .\r\nامام ابو الحسن اقضى القضاة ماوردى رحمه اللّه در كتاب « احكام - سلطانى » گفته كه گاهى كه رفع كنند متهمى را بدزدى يا بزنا يا قطع طريق بامير يا حاكم يا والى مظالم ، مىرسد او را با آن متهم از اسباب كشف و استبراء آن چيزى كه نمىرسد قاضيان را ، زيرا كه امرا مخصوص‌اند بسياست و قضات به احكام .\r\nو آنچه او را مىرسد كه قاضيان را نمىرسد از نه وجه است :\r\nوجه اول آن‌كه جايز است امير را كه بشنود نسبت كردن بزناى كسى را كه متهم بزنا باشد از اعوان امارات و راجع گردد بقول ايشان از حال او ، كه او آيا از اهل ريبه است ، و معروف است بدآنچه او را قذف كرده‌اند بدان يا نه ؟\r\nپس اگر او را تبرئه كنند از آن مردم ، تهمت خفيف و ضعيف مىشود ، و اگر او را شناسند بامثال آن تهمت قوى و غليظ گردد .\r\nوجه دوم آنكه او را مىرسد كه رعايت شواهد حال كند ، و اوصاف متهم را بداند در قوّت تهمت و ضعف آن ، پس اگر آن مرد متهم زناكار باشد ، و از براى زنان تصنّع كند و آرايش نمايد ، يا آن كس كه متهم بدزدى گشته سابق متهم بدزدى بوده يا قطع طريق ، تهمت قوى مىگردد ، ( و الّا ضعيف مىشود همچنين اگر\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nمتهم بدزدى مرد عيّار پيشه باشد ، و در بدن او آثار ضرب باشد و با او چيزى باشد كه ديوارها را سوراخ كنند ، پس تهمت قوى مىشود ) « 1 » و اگر بر ضد آن باشد تهمت ضعيف مىگردد . و قضات را نمىرسد كه همچنين عمل كنند .\r\nوجه سيوم آن‌كه امير تعجيل كند حبس كسى كه متهم باشد از براى كشف و استبراء ، و مدت او متقدر نيست بلكه آن به رأى امام است و اختيار او ، و قاضيان را نمىرسد كه حبس كسى كنند الّا به حق واجب .\r\nوجه چهارم آن‌كه جايز است امير را با قوت تهمت آنكه متهم را بزند - زدن تعزير نه زدن حدّ - تا او راست گويد . پس اگر اقرار كند بزدن ، اگر او را زده باشند از آن جهت كه اقرار كند ، امير را نمىرسد كه به اين اقرار حكم كند . و اگر او را زده باشند از آن جهت كه راست گويد پس انكار كند ضرب او را ، پس طلب اعادت اقرار كند ، پس اگر اعادت كند مأخوذ باشد به اين اقرار ، نه به اقرار اول . و اگر اقتصار بر اقرار اول كنند و استعاده نكنند ، جايز است عمل به اقرار اول ، و اگرچه اكراه كرده باشند او را .\r\nوجه پنجم آن‌كه جايز است امير را در باب كسى كه گناهان از او مكرر گردد و منزجر نشود به حدود كه او را حبس مؤبّد بنمايد ، و حبس او را دايم گرداند تا آن كه او بميرد گاهى كه مردم متضرر گردند به گناهان او ، و قوت و كسوت او از بيت المال دهند . و قاضيان را چنين حبس نمىرسد .\r\nوجه ششم آنكه جايز است سوگند دادن متهم از جهت استبراء حال او و تغليظ براو و تنگ بگيرد براو كه او را سوگند دهد بطلاق و عتاق و صدقه ، و قاضى را اين نمىرسد .\r\nوجه هفتم آن‌كه امير را مىرسد كه فراگيرد اهل گناهان را بتوبه بر طريق اجبار و او را وعيد و تهديد كند تا او را بتوبه كشد بطوع ، و تنگ نگيرد بر او وعيد بر قتل را در جائى كه بر او واجب نمىشود بدان قتل . ليكن جايز نيست او را كه آن وعيد بقتل را محقق گرداند و بكشد او را در جائى كه واجب نباشد بر او قتل .\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 228 ","page_number":228},
  {"content":"\r\n\r\nوجه هشتم آن‌كه جايز است امير را كه گواهىهاى خدمتگاران بشنود ، و قاضى را جايز نيست و اگرچه بسيار باشند .\r\nوجه نهم آن‌كه امير را جايز است كه نظر كند در جنگها كه در ميان مردمان واقع مىشود ، و اگرچه آن جنگها موجب غرامت و حدّى نباشد ، و اگرچه بر هيچ‌يك اثر ضربى و جراحتى نباشد ، و سخن كسى شنود كه او سابق شده در دعوى . و اگر اثر جراحت در يكى از ايشان باشد همچنين سخن كسى شنود كه سابق شده در دعوى ، نه سخن كسى كه اثر جراحت دارد .\r\nاين است تمامى سخنان امام ابو الحسن ماوردى رحمه اللّه كه در « احكام - سلطانى » ياد كرده . اكنون تعيين كردن سلطان حافظان ثغور را بيان كنيم و انشاء اللّه تعالى و باللّه التوفيق .\r\n\r\nفصل چهارم ، در تعيين كردن سلطان حافظان ثغور را در اطراف بلاد اسلام .\r\nبدان ايدك اللّه تعالى كه ثغور جمع ثغر است ، و آن موضعى است كه حدّ فاصل باشد ميان بلاد مسلمانان و كافران ، و آن موضع مخافت است از اطراف بلاد ، و واجب است بر امام و سلطان كه تعيين كنند جماعتى را كه نگاه دارند آن موضع را . و احاديث بسيار واقع شده در فضيلت جماعتى كه در ثغور ساكن باشند و در آنجا مرابطت نمايند . و مرابطت آن است كه اسپان و شتران كه بر آن جنگ توان كرد مهيّا سازند ، و آن را تربيت كنند از جهت غزاى كافران . و حق تعالى در قرآن مىفرمايد :\r\n وَ أَعِدُّوا لَهُمْ مَا اسْتَطَعْتُمْ مِنْ قُوَّةٍ وَ مِنْ رِباطِ الْخَيْلِ تُرْهِبُونَ بِهِ عَدُوَّ اللَّهِ  « 1 » الآية ، در حديث صحيح وارد شده كه فرموده : ارتبطوا الخيل و امسحوا بنواصيها و اعجازها الحديث . و امثال اين احاديث بسيار است ، و فضايل مرابطت در ثغر جهت اعداد جهاد كفار بىشمار ، و بسيارى از صحابه و تابعين در ثغور ساكن شده‌اند ، و آن را افضل عبادات دانسته . و در حديث آمده : رباط يوم و ليلة فى سبيل اللّه خير من - الدّنيا و ما فيها . و بايد كه امام يا سلطان جماعتى را بمحافظت ثغور فرستد كه\r\n\r\n\r\n","description":"","footnote":"\r\n( 1 ) سورهء الانفال : 60 .\r\n","page_name":" 229 ","page_number":229},
  {"content":"\r\n\r\nكفايت محاربه كفار توانند كرد ، اگر كفار متوجه آن ثغور گردند . و در هر ثغر از ثغور بلاد اسلام اميرى را نصب بايد كرد كه قوىدل و شجاع و با نيرو باشد .\r\nو ارزاق جماعتى كه بمحافظت ثغور و بلاد اسلام ، نامزد شده‌اند از بيت المال است ، چنانچه در باب خراج انشاء اللّه مذكور گردد .\r\nو اما آداب حفظ ثغور ؛ آن‌كه حافظ ثغر بايد كه پيوسته جاسوسان به طرف بلاد كفار روانه سازد ، و از استخبار احوال ايشان غافل نباشد ، و در روزها سر راه‌هاى بلاد اهل حرب مردان نشاند كه اگر كفار هجوم كنند ، ايشان در مقابلهء ايشان بمدافعت اشتغال نمايند ، و در شبها حراست نمايند به رجال . و اگر ميان امام و سلطان و ميان اهل حرب مصالحت جارى شده بود ، اعتماد بر آن صلح ننمايند ، و از انديشهء غدر ايشان آمن نباشند . و بايد كه اسپان حافظان ثغور هميشه معدّ و مهيّا باشند تا اگر در احوال غفلت كفار توجه به بلاد اسلام نمايند ، اسپان از مقاومت در حرب عاجز نمانند . و در حديث صحيح آمده كه آن حضرت صلّى اللّه عليه - و سلّم فرمود : خير النّاس من اخذ بعنان فرسه كلّما سمع هيعة طار اليها يعنى بهترين مردمان كسى است كه عنان اسپ خود گرفته باشد كه هربار كه شنود صدائى پرواز كند بسوى آن . اين است آداب حافظان ثغور كه باب امراء بلاد را بر آن ختم نموديم ، و التوفيق من اللّه الكريم .\r\nو چون سلطان نصب شيخ الاسلام جهت حفظ علوم شريعت نمود ، و تعيين مفتيان جهت جواب واقعات حادثه فرمود ، و نصب قاضيان كه انفاذ احكام شرع نمايند كرد ، و تعيين محتسبان جهت امر معروفات و نهى منكرات از او صادر شد ، و نصب امراء اطراف بلاد اسلام و ولات مظالم و حافظان ثغور كرد و بوجهى كه درين چهار باب ذكر كرديم از عهدهء حفظ علوم و اعمال شريعت بيرون آمد ، بعد از آن او را لابد است از رسانيدن ارزاق اين جماعت و تعيين عطاء مرتزقه از جند و ساير ارباب مصالح ، و تدبير مداخل مال بيت المال و اموالى كه بارباب استحقاق بايد رسانيد . پس بر ما واجب باشد كه بيان آن اموال و احكام متعلقه بدان نمائيم ، و ابتدا از صدقات فريضه نمائيم ، التوفيق من اللّه الكريم .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n\r\nباب پنجم در بيان صدقات و اصناف آن و كيفيت فراگرفتن آن و قسمت كردن آن بمستحقان و نصب عاشر و بيان سيرت حضرت صلى اللّه عليه و سلم در فراگرفتن زكات .\r\nو اين باب مشتمل بر پنج فصل است .\r\n\r\nفصل اول ، در معنى صدقه و زكوات و اقسام آن .\r\nبدان ايّدك اللّه تعالى كه صدقه در عرف شرع عبارت از مالى است كه بذل كنند آن را از براى غرض آجل يعنى ثواب كه در قيامت بيابند آن را و بدين معنى منقسم است بصدقهء فريضه يا واجب كه اگر ترك كنند آن را آثم گردند ، و صدقهء نافله كه بذل در آن مستحب و مندوب اليه است ، و اگر ندهند آثم نگردند بنا دادن . و قسم اول يا متعلق بوقتى خاص است ، مثل عيدين كه آن صدقهء اضحيه است و فطر بر مذهب ابو حنيفه ، چه در مذهب او صدقهء فطر واجب است بعد از ملك نصاب ، و آن متعلق بطلوع آفتاب روز فطر است . و نزد شافعى صدقهء فطر فريضه است و متعلق بوقتى خاص است كه آن غروب آفتاب در شب عيد است . و همچنين اضحيه واجب است نزد امام ابو حنيفه ، خلاف مر امامين را ، و متعلق است بروز عيد اضحى ، و نزد شافعى سنت مؤكّده است ، و امامين با او متفق‌اند و وقت آن نزد ايشان هم روز عيد اضحى است . و اگر متلق بوقت نيست و فريضه است ، باتفاق مذهبين آن زكات است . و ما در اين مقام معنى زكات و اقسام\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nآن‌كه اخراج زكات از آن مىبايد كرد بيان كنيم بحسب مذهبين ، انشاء اللّه تعالى .\r\nاما معنى زكات در لغت و شريعت ؛ در كتاب « صنوان الافتاء حنفيه » آورده كه زكات اسمى است مأخوذ از تزكيه ، يعنى پاك گردانيدن ، و از اين جهت او را زكات گويند كه مطّهر دهندهء او است از اثمى كه واقع شود او را در كسب ، همچنانچه حق تعالى در قرآن مىفرمايد :  خُذْ مِنْ أَمْوالِهِمْ صَدَقَةً تُطَهِّرُهُمْ وَ - تُزَكِّيهِمْ بِها  « 1 » يا از زكى يزكو است ، و آن عبارت از نمو و زياده گشتن است چنانچه گويند : زكى الّزرع اذا انتمى « 2 » ، و او را از آن جهت زكات گويند كه مال را بواسطهء اداى آن نموّى حاصل مىگردد ، و در زبان شرع ارادت مىكنند بدان تمليك بعضى نصاب به فقير از آن جهت كه نمو كند مال صاحب آن بدان و بركت يابد به اداى آن . اين است تفسير زكات لغة و شرعا .\r\nاما اصناف اموالى كه زكات از آن بيرون مىبايد كرد چهار صنف است :\r\nصنف اول بهيمة الانعام و آن سه قسم است : اول شتر . و در « هدايه » گويد :\r\nنيست در كمتر از پنج شتر صدقه ، و چون به پنج شتر رسد ، و ايشان سايمه باشند ، و سال بر آن بگذرد ، يك گوسفند بيرون بايد كرد تا آنكه به نه شتر رسد . چون ده شود در او دو گوسفند باشد تا بچهارده . چون پانزده شود سه گوسفند تا به نوزده .\r\nچون بيست شود چهار گوسفند تا به بيست و چهار . چون بيست و پنج شود يك شتر ماده كه در سال دوم درآمده باشد ، و او را بنت مخاض گويند در عرب ، تا به سى و پنج . چون به سى و شش رسد يك شتر ماده كه بسال سيوم درآمده باشد كه او را بنت لبون گويند تا بچهل و پنج . چون بچهل و شش برسد يك شتر ماده كه بسال چهارم درآمده باشد كه او را حقّه گويند تا به شصت . چون به شصت و يك رسد پس يك شتر ماده كه در سال پنجم درآمده باشد كه او را جذعه گويند تا بهفتاد و - پنج . چون بهفتاد و شش برسد دو بنت لبون دهد تا نود . چون نود و يك باشد دو حقّه دهد تا صد و بيست . بدين ترتيب كه مذكور شد در كتابهاى صدقات حضرت\r\n\r\n\r\n","description":"","footnote":"\r\n( 1 ) سورهء التوبة : 103 .\r\n( 2 ) م : اذا نما .\r\n","page_name":" 232 ","page_number":232},
  {"content":"\r\n\r\nپيغامبر صلى اللّه عليه و سلم مشهور شده . اين است سخن « هدايه » .\r\nدر زكات شتر از پنج تا بدينجا كه به صد و بيست مىرسد ، هر دو مذهب متفق‌اند . و چون از صد و بيست گذشت در مذهب حنفيه استيناف فريضه بايد كرد . و در « هدايه » گويد كه چون از صد و بيست گذشت استيناف فريضه كنند :\r\nپس در هر پنج گوسفندى دهند ، و يا دو حقّه و در ده دو گوسفند دهند ، و در پانزده سه گوسفند ، و در بيست و چهار چهار گوسفند ، و در بيست و پنج بنت مخاض تا صد و پنجاه ، پس در آنجا سه حقّه بايد داد . و ديگر بار استيناف فريضه كنند :\r\nپس در پنج يك گوسفند يا سه حقه و در ده دو گوسفند و در پانزده سه گوسفند و در بيست چهار گوسفند ، و در بيست و پنج بنت مخاضى و در سى و پنج بنت لبونى ، چون به صد و نود و شش رسد ، چهار حقّه بايد داد تا به دويست . بعد از آن استيناف فريضه كنند هميشه ، همچنانچه استيناف فريضه مىكردند در پنجاهى كه بعد از صد و پنجاه بود . اين است سخن صاحب « هدايه » .\r\nو اما بر مذهب شافعى رحمه اللّه چون صد و بيست و يك شود سه بنت لبون بايد داد تا صد و سى ؛ چون به صد و سى رسد يك حقّه بايد داد و دو بنت لبون ، و حساب بدين نسق استقرار يافت ، پس در هر پنجاه يك حقّه بايد داد ، و در هر چهل يك بنت لبون ، و واجب متغير مىگردد به هر ده كه زيادت مىشود . اين است مذهب شافعى رحمه اللّه در زكات شتر .\r\nو هر دو طريقه كه در مذهبين اختيار كرده‌اند در حديث وارد شده ، و اختلاف در آن است كه آخر بكدام قرار گرفته . و امام و سلطان را مىرسد كه به هر دو طريقه عمل نمايند ، و در هر دو مذهب هيچ فرقى نيست ميان شتران بختى كه از شتران عربى و عجمى هر دو پيدا شده باشد ، يا آن‌كه عربى محض باشد .\r\nو اما زكات گاو بمذهب حنفيه ؛ در « هدايه » گويد كه در كمتر از سى گاو صدقه نيست ، چون به سى گاو چرنده رسيد ، و يك‌سال برو گذشت ، يك گاو نر يا يك گاو ماده كه در سال دوم ( از عمر ) « 1 » درآمده باشد ، و او را تبيع يا تبيعه گويند\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 233 ","page_number":233},
  {"content":"\r\n\r\nبايد داد . و در چهل يك گاو نر يا يك گاو ماده كه در سال سيوم درآمده باشد ، و او را مسنّ و مسنّه گويند . چون زيادت شد بر چهل واجب مىشود در زيادت به قدر آن تا شصت نزد ابو حنيفه رحمه اللّه . پس اگر زيادت يكى باشد ربع عشر مسنّه بايد داد ؛ و در دو نصف عشر مسنّه و در سه سه‌ربع عشر مسنّه اين روايت اصلى است . و مختار امامين آن است كه در زيادت از چهل تا شصت هيچ نيست ، چون به شصت رسيد دو تبيع است يا دو تبيعه ، و در هفتاد يك تبيع و مسنّه‌اى ، و در هشتاد دو مسنّه و در نود سه تبيع و در صد دو تبيع و مسنّه ، بعد از آن در صد و ده يك تبيع و دو مسنه ، ديگر در صد و بيست چهار تبيع يا سه مسنّه و همچنين مىرود الى غير - النهايه . اين است زكات گاو در مذهب ابو حنيفه رحمه اللّه .\r\nو اما زكات گاو در مذهب شافعى رحمه اللّه ؛ در « انوار شافعيه » گويد كه هيچ زكات نيست در گاو تا آن زمان كه برسد به سى عدد ، چون به سى عدد رسيد در او يك تبيع است ، اگرچه گاوها همه ماده باشند تا آن‌كه بچهل رسد ، چون بچهل رسيد يك مسنّه است تا به شصت رسد ، پس از آن يك تبيع است . پس از آن حساب مستقر مىشود ، پس در هر سى يك تبيع است ، و در هر چهل يك مسنّه ، و همچنين واجب متغير مىشود در هر ده ده الى غير النهايه . اين است زكات گاو در مذهب شافعى .\r\nو اما زكات گوسفند در مذهب حنفى ؛ در « هدايه » گويد كه در كمتر از چهل گوسفند چرنده هيچ صدقه نيست . چون بچهل رسيد و يك سال برآن گذشت در او يك گوسفند است تا صد و بيست . چون صد و بيست و يك شد در او دو گوسفند است تا دويست . و چون دويست و يك شد در او سه گوسفند است . چون بچهارصد رسيد در او چهار گوسفند است . پس از آن در هر صد گوسفند يك گوسفند است . و ميشينه و بزينه هر دو برابرند . و در زكات گوسفند نر و ماده هر دو گيرند . و ظاهر مذهب آن است كه گوسفند يك ساله ستانند . اين است زكات گوسفند در مذهب حنفى .\r\nاما زكات گوسفند در مذهب شافعى رحمه اللّه ؛ در « انوار شافعيه » گويد كه هيچ صدقه نيست در گوسفند تا آن زمان كه برسد بچهل ، پس يك گوسفند بايد\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nداد تا صد و بيست و يك ، پس دو گوسفند بايد داد تا به دويست رسد ، چون به دويست و يك رسد سه گوسفند بايد داد تا بچهارصد رسد ، چون بچهارصد رسد چهار گوسفند بايد داد . بعد از آن حساب مستقر شد ، در هر صد يك گوسفند بايد داد . و گوسفندى كه در اينجا و در شتر واجب مىگردد بايد كه يك سال بر او تمام شده باشد ، اگر ميشينه دهد . و اگر بزينه دهد بايد كه در سال سيوم در آمده باشد . و جايز است كه در گوسفند شتر نرينه دهد نه در زكات گوسفند ، و جايز است كه ميش ستانند از بز و به عكس به شرط رعايت قيمت « 1 » . اين است زكات گوسفند در مذهب شافعى رحمه اللّه .\r\nو در « وقايهء حنفيه » گفته كه هيچ زكاتى در اشتر و درازگوش نيست كه از براى تجارت نباشند . و همچنين هيچ زكاتى در عوامل نيست ، و مراد گاوهائيست كه كار كنند و زمين شكافند . و همچنين هيچ زكاتى در حوامل نيست و آن شترانى است كه از براى باركردن مهيا داشته باشند . و همچنين هيچ زكاتى در گاو و شترى نيست كه آن را علف دهند و به خود چرا نكند . و همچنين هيچ زكاتى نيست در بره و بچهء شتر و گوساله الّا به تبعيت مادر آن . اينست سخن « وقايه » .\r\nو اما زكات اسپ مختلف فيه است ، و مشهور در مذهب امام اعظم رحمه اللّه اين است كه زكات در او هست . در « هدايه » گويد كه گاه كه اسپهائى باشند « 2 » نر و ماده صاحب او اختيار دارد ، و اگر خواهد از هر اسپى يك دينار بدهد ، و اگر خواهد آن را قيمت كند و از هر دويست درهم پنج درهم بدهد . اين نزد ابو حنيفه است ، و زفر هم موافق او است . و امامين بر آن رفته‌اند كه در اسپ اصلا زكات نيست ، اگر تمامى اسپان نر باشند و جدا باشند از ماده ، اصلا زكاتى نيست در ايشان ، و اگر تمامى اسپان ماده باشند و جدا باشند از نرها ، همچنين در او زكاتى نيست نزد ابو حنيفه رحمه اللّه . و زكات در مختلط است نزد او بوجهى كه گذشت .\r\nو در « كافى » گفته كه مختار فتوى در زكات اسپ قول امامين است . اين است سخن\r\n\r\n\r\n","description":"","footnote":"\r\n( 1 ) متن مطابق م . در اصل به جاى « قيمت » « قسمت » آمده است .\r\n( 2 ) م . هرگاه كه اسبها چرنده باشند .\r\n","page_name":" 235 ","page_number":235},
  {"content":"\r\n\r\n« كافى » .\r\nو اما نزد شافعى رحمه اللّه در اسپ زكاتى نيست ، و همچنين در بنده مگر آن از براى تجارت باشد كه زكات تجارت از آن بايد گرفت . اين است احكام و مسائل متعلقه بزكات انعام .\r\nاكنون صنف دوم از اموال زكات ياد كنيم : زكات زرع و ثمار ؛ صنف دوم از اصناف زكويات زرع و ثمار است . اما زكات زرع و ثمار بمذهب ابو حنيفه رحمه اللّه عليه ؛ در « هدايه » گويد كه ابو حنيفه رحمه اللّه بر آن رفته كه هرچه زمين او را بيرون آورد ، خواه اندك و خواه بسيار و خواه به آب روان پرورده باشد و خواه به آب باران ، عشر بايد داد در زكات او ، مگر هيزم و نى و علف خشك . و اين گاهى است كه نيستانى يا درختانى از هيزم يا موضعى كه علف از او رويد ، فرانگيرند « 1 » . پس اگر فراگيرند عشر لازم مىآيد . و مراد از اين نى غير نيشكر است ، و نى و زيره كه عطرى است ، چه در آن هر دو نى عشر است . و در شاخ خرما و كاه عشر نيست . اين است قول ابى حنيفه رحمه اللّه . و امامين گفته‌اند كه واجب نيست عشر الّا در آن چيزى كه او را ثمره‌اى يافته باشد ، و بنصاب برسد ، كه آن پنج وسق است ، و وسق شصت صاع است و آن صاع عراقى است ، و شافعى صاع حجازى اختيار كرده به صاع رسول اللّه صلى اللّه عليه و سلم ، و در « شرح وقايه » گفته كه صاعى هشت رطل است « 2 » . و نزد امامين در خضروات صدقه نيست ، و در چيزى كه يك سال باقى نماند . و نزد ابو حنيفه در خضروات صدقه واجب است ، و آن را ادا كند به فقير ، نه آن‌كه سلطان آن را فراگيرد . و در « اسرار » قاضى ابو زيد همچنين است . اين حكم زرعى است كه آب باران و آب روان خورد ، و اما زرعى كه آب دلو يا دولاب خورد ، در آنجا نصف عشر است ، بىآن‌كه مؤونت زراعت از او بردارند ، مثل اجر حصّاد در علفه گاو و مانند آن . مراد آن‌كه نصف وظيفه كه\r\n\r\n\r\n","description":"","footnote":"\r\n( 1 ) متن مطابق م . اصل : فراگيرند .\r\n( 2 ) م . پنج وسق است و وسقى شصت صاع است بصاع رسول اللّه صلى اللّه عليه و سلم .\r\nو در « شرح وقايه » گفته كه صاع عراقى معتبر است نزد ما و پيش شافعى صاع حجازى ، و صاع عراقى هشت رطل است و صاع حجازى پنج رطل و ثلث رطل است .\r\n","page_name":" 236 ","page_number":236},
  {"content":"\r\n\r\nعشر كل « 1 » است لازم مىآيد ، نه آن‌كه مؤونت زراعت بردارند ، بعد از آن عشر باقى دهند يا نصف عشر ، بلكه كل بايد داد قبل از اخراج مؤونت‌ها ، و همچنين قبل از اخراج مؤونت نصف عشر بايد داد . اين است سخن « شرح وقايه » . « 2 »\r\nو در « هدايه » گويد كه ابو يوسف رحمه اللّه بر آن رفته كه در چيزى كه معتاد نمىباشد كه از او وسق سازند ، مثل زعفران - بنابر عزت او - و پنبه ، واجب است در او عشر گاهى كه قيمت او به قيمت پنج وسق برسد از ادنى آنچه او را در وسق مىسازند همچو زرت در زمان ما . و امام محمد گفته : عشر واجب مىگردد گاهى كه برسد آن چيزى كه بيرون مىآيد از زمين به پنج عدد از اعلى آنچه تقدير كرده مىشود بدان نوع او ، پس اعتبار كرده شود از پنبه به پنج خروار ، هر خروارى سيصد من ، و در زعفران پنج من . و در عسل عشر است گاهى كه آن را از زمين عشرى يا در كوهى كه در زمين عشرى باشد حاصل كنند . و نزد ابو حنيفه واجب در عسل عشر است ، خواه كم باشد و خواه بسيار . و در بعضى روايات از ابو يوسف آمده كه در عسل چيزى لازم نمىآيد تا آن زمان كه به پنج من برسد .\r\nو هم از ابو يوسف آمده كه او اعتبار قيمت كرده . و هم از او روايت آمده كه در عسل چيزى نيست تا آن زمان كه بده مشك رسد ، هر مشكى پنجاه من . و روايت از امام محمد آمده كه در عسل چيزى نيست تا آن زمان كه به پنج فرق برسد كه هر فرقى سى و شش رطل باشد . اين است سخن « هدايه » .\r\nو مقرر مذهب آنست كه نزد ابو حنيفه رحمه اللّه هرچيزى كه از زمين بيرون مىآيد غير از هيزم و نى و علف خشك ، خواه بسيار باشد و خواه اندك ، اخراج عشر يا نصف عشر از آن بايد كرد ، خواه حبوب باشد خواه ثمار . و نزد امامين چنان است كه هرچه از زمين بيرون مىآيد « 3 » ( و يك سال بماند و به پنج وسق برسد ، عشر يا نصف عشر از آن بيرون بايد كرد . و در « عنوان الافتا » گفته كه امام محمد در « منتقى » گفته : عشر نيست در آن چيزى كه از ادويه باشد و\r\n\r\n\r\n","description":"","footnote":"\r\n( 1 ) متن مطابق م . اصل : كل عشر .\r\n( 2 ) اضافه از م .\r\n( 3 ) آنچه در ميان دو ابرو مشخص شده از نسخه اصل ساقط است . از م . نقل شد .\r\n","page_name":" 237 ","page_number":237},
  {"content":"\r\n\r\nعشر نيست در رياحين و حنا و گل و وسمه . و ابو يوسف رحمه اللّه در حنا عشر واجب گردانيده زيرا كه آن را مىكوبند و سالها نگاه مىدارند . و در « مبسوط » ياد كرده كه عشر در وسمه واجب است نزد امامين هردو .\r\nو در كتاب « منتقى » آورده كه ابراهيم بن هراسه گفته : از امام محمد سؤال كردم كه زمين عشرى در او درختى باشد كه ميوه نداشته باشد ، همچو درخت توت و بيد ؟ گفت : عشر در او نيست . و بعضى مشايخ ما رحمه اللّه گفته‌اند كه هر گاه كه استنما كند زمين خود را بقوايم درخت بيد يا نى و آنچه بدان ماند و هرساله آن را قطع كنند و فروشند واجب گردد در او عشر . و امام ابو يوسف رحمه اللّه گفته :\r\nآلوئى كه آن را خشك مىكنند ، او بمنزلهء مويز است ، و در او عشر واجب است .\r\nو همچنين است عنّاب و هيچ عشر نيست در شفتالو و سيب و امرود و آلو و بهى و زردآلو ، و ترنجبين هرگاه كه بر خار افتد در زمين كسى كه گفته‌اند كه در او عشر هست . و بعضى گويند كه نيست ، زيراكه آن باتفاقى مىافتد در زمين ، و زمين را از براى آن مهيا نكرده‌اند . و از اينجاست اگر ترنجبين بر درخت افتد ، عشر در او نيست . اين است سخن « عنوان الافتا » . اما فرق ميان زمين عشرى و خراجى و آب عشرى و خراجى در باب عشر و خراج مذكور گردد انشاء اللّه تعالى .\r\nاما زكات زرع و ثمار در مذهب شافعى ؛ در « انوار شافعيه » گويد : صنف دوم از اصناف اموال زكوى نبات است ، و او را شرطهاست : اول آنكه آن نبات قوت گردد به اختيار همچو گندم و جو و برنج و ارزن و ذرت و نخود و عدس و باقلا و ماش و لوبيا و جلبان - كه دانه‌اى است نزديك به ماش از حبوب - و انگور ، و رطب از ميوه‌ها . پس آنچه قوت نگردد به اختيار ، همچو حلبه و كنجد و شونيز و رازيانج و كرويا و زيره و كشنيز و شهدانه و خرپزه و خيار و انجير و امرود و زردآلو و آلو و بهى و شفتالو و سيب و انار و جوز و بادام و ترب و سلق و شلجم و جزر و قسط و بادنجان و نيشكر و پنبه و صنوبر و چنار و زيت و زعفران و ورس و عسل و دوشاب و سركه و عصفر و دانه او و بقول و دانه‌هاى ايشان ، زكات در اين جمله واجب نمىگردد . )\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nشرط دوم آن‌كه مملوك باشد ، پس اگر سيل دانهء زكوى از بلاد حرب بياورد و در صحرا برويد ، عشر در او نيست ، همچو درختهاى خرما كه مباح است در صحرا ، و بايد كه مملوك آدمى معين باشد ، پس اگر بستانى يا زمينى يا موضعى را وقف كند بر مسجدى يا رباطى يا قنطره‌اى يا جماعتى غير معين همچو فقرا و مساكين ، پس هيچ عشرى در ثمار و زروع او نيست . و اگر كسى اجاره كند چنين زمين را و زراعت كند واجب مىشود بر مستأجر با اجارهء زمين ، همچنانچه واجب مىشود بر تاجر با زكات تجارت اجرت دكان كه او را اجاره كرده باشد .\r\nشرط سيوم آن است كه بنصاب رسد نبات ، و آن پنج وسق است ، و وسقى شصت صاع است ، و صاعى چهار مدّ است ، و مدّى رطلى و ثلث رطلى است به بغدادى .\r\nپس صاعى پنج رطل و ثلثى باشد ، و جمله نصاب هزار و شش صد رطل بغدادى باشد از روى تحديد . و به من صغير كه دو رطل است ، هشت‌صد من باشد . و به من كبير ، و آن شش‌صد درهم است ، سىصد و چهل و شش من و ثلث منى و رطلى صد و سى درهم است . و بعضى گويند : صد و بيست و هشت درهم است و چهار سبع درهمى . و اگر ناقص شود از نصاب رطلى يا بيشتر زكات واجب نمىگردد و اگر زيادت گردد واجب است قسط او . و واجب در چيزى كه آب باران خورد يا انهار يا چشمه يا قنات يا غدير عشر است . و واجب در چيزى كه آب دلو يا دولاب خورد ، يا آب خريده يا بخشيده يا غصب كرده شده خورد ، نصف عشر است .\r\nاين است زكات نبات نزد شافعى رحمه اللّه عليه .\r\nصنف سيوم از اصناف اموال زكوى زر و سيم است . اما زكات سيم در مذهب حنفيه ؛ در « هدايه » گويد كه نيست در آنچه مادون دويست درهم باشد صدقه ، پس چون به دويست رسيد و سال بر آن گذشت در و پنج درهم است . و چيزى در زيادت از دويست درهم نيست تا آن زمان كه برسد بچهل ، پس در او يك درهم است . پس از آن در هر چهل درهم درهمى است . و اين نزد ابو حنيفه است . و امامين گفته‌اند كه آنچه زيادت از دويست است زكات به حساب دويست است . و معتبر در دراهم كه زكات او بيرون مىكنند وزن هفت است و آن‌چنان است كه\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nده درم وزن هفت مثقال باشد . و بدين جارى شده تقدير در ديوان عمر رضى اللّه عنه و امر بر آن قرار گرفته .\r\nاما زكات وزن ذهب كه آن طلاست و در فارسى زر گويند او را ؛ در « هدايه » گفته كه نيست در مادون بيست مثقال از طلا صدقه ، پس هرگاه كه به بيست مثقال برسد درو نصف مثقالى است . و مثقال آن است كه هر هفت ازو وزن ده درهم باشد ، و درهم معروف است . پس از آن در هر چهار مثقال دو قيراط است ، و هر مثقالى بيست قيراط است . و نيست در مادون چهار مثقال صدقه نزد ابى حنيفه .\r\nو نزد امامين واجب است حساب آن ، و اين مسألهء كسور است ، و هر دينارى ده درهم است در شرع ، پس چهار مثقال در زر همچو چهل درهم باشد در نقره « 1 » . و در طلائى كه سكه نزده باشند و نقره همچنين ، و در زيورها و ظرفهاى طلا و نقره زكات هست . اين است سخن « هدايه » .\r\nاما زكات زر و سيم نزد شافعى ؛ در كتاب « انوار شافعيه » گويد كه شرط است در زكات معدنى كه زر و سيم باشد ، و آن‌كه ملك باشد و آن‌كه بنصاب رسد ، پس اگر ناقص گردد از نصاب و اگرچه نقص حبّه‌اى باشد واجب نمىگردد زكات و نصاب نقره دويست درهم است از روى وزن ، و در او پنج درهم است . و نصاب طلا بيست مثقال است و در او نصف مثقالى است . و آنچه از نصاب مذكور در زروسيم زيادت آيد به حساب آن است خواه كم باشد خواه بسيار . و مراد از دراهم - دراهم اسلام است . و قدر مثقال اسلام ، و آن شش دانق است . و هر ده درهم هفت مثقال است . و نقره را به طلا تكميل نكنند و عكس آن . و در زكات زروسيم شرط است كه يك سال بر آن بگذرد . و زكات نيست در زيورهاى طلا و نقره كه سازند گاهى كه مباح باشد ، و آن آنست كه از براى زنان سازند . و واجب است در زيور حرام . و اگر دست آرنجى از طلا يا نقره سازد و قصد استعمال او نكند ، نه مباح و نه حرام و نه جهت نهادن گنج ، زكات در او نيست . از معدنيات غير طلا و نقره در هيچ جنسى ديگر زكات نيست . اين است زكات زروسيم نزد شافعى .\r\n\r\n\r\n","description":"","footnote":"\r\n( 1 ) متن مطابق م . در نسخهء اصل : « پس چهار مثقال در اين همچو چهل درهم باشد . »\r\n","page_name":" 240 ","page_number":240},
  {"content":"\r\n\r\nاما زكات معدن نزد حنفيه ؛ در « هدايه » گويد : معدن طلا و يا نقره و يا مس يا آهن يا رو يا ارزير كه در زمين خراجى يابند يا عشرى ، در او خمس است نزد ما ، و شافعى رحمه اللّه گفته كه در او هيچ نيست مگر آن‌كه طلا يا نقره باشد چنانچه گذشت . و فرق ميان معدن و ركاز آن است كه معدن عبارت از موضعى است كه استخراج مىكنند از او چيزى چند كه خداوند تبارك و تعالى در او آفريده روزى كه آسمان و زمين آفريد . و گنج اسم موضعى است كه در او دفن كنند اموال را و صنع آدمى را در آن مدخل باشد ، و ركاز مشترك است . تارة گويند مراد از او گنج باشد ، زيراكه مركوز است در زمين ، و تارة گويند مراد معدن باشد . اين است تفسير كنز و معدن و ركاز نزد حنفيان . و اما نزد شافعى رحمه اللّه ؛ ركاز عبارت از مدفون در جاهليت است ، و حكم معدن در مذهب ابو حنيفه گذشت . و در « هدايه » گويد كه اگر در خانهء خود معدنى بيابد نزد ابو حنيفه در او هيچ نيست ، و نزد امامين بر او خمس است ، و اگر در زمين خود نيابد نزد ابو حنيفه رحمه اللّه در او دو روايت است . اين است سخن « هدايه » .\r\nو اما حكم ركاز بمعنى كنز نزد حنفيّه ؛ در « هدايه » گويد كه اگر گنجى بيابد واجب مىگردد در او خمس نزد همه ، پس اگر بيابيم او را كه بر او ضرب اسلام باشد ، همچنانچه بر او كلمهء شهادت نوشته باشند ، او به منزلهء لقطه است ، و حكم او در موضع خود دانسته شده . و اگر بر ضرب اهل جاهليت باشد ، مثل آن كه بر او نقش صنمى كرده باشند در او خمس است بر هر حال . پس از آن اگر آن را در زمين مباح يافتند ، چهار يك خمس او از آن‌كسى است كه آن را يافته . و اگر در زمين مملوك يافتند حكم همچنين است نزد ابو يوسف . و نزد ابو حنيفه و محمد رحمهما اللّه آن است كه آن از آن‌كسى است كه خطى از براى او كشيده باشند ( گرداگرد زمين « 1 » ) ، و مراد از اين كسى است كه امام او را تمليك كرده باشد در اول فتح آن بقعه ، و اگرچه آن مال در ظاهر باشد ( اگرچه به دو تصرف آن‌كس بر ظاهر اين زمين است ، اما مالك مىشود آن چيزى را كه در باطن زمين است ) « 2 » همچنانچه\r\n\r\n\r\n","description":"","footnote":"\r\n( 1 ) اضافه از م .\r\n( 2 ) اضافه از م .\r\n","page_name":" 241 ","page_number":241},
  {"content":"\r\n\r\nكسى صيد ماهى كرد و در اندرون او درّى يافت ، مالك آن درّ مىگردد كه در بطن اوست . و اگر نشاسند آن كسى را كه اول زمينى را امام به دو داده ( و نه ورثهء آن كس را ) « 1 » صرف كنند بدورتر مالكى كه بشناسند او را در اسلام . و اگر ضرب مشتبه شود حكم جاهليت دهند او را در ظاهر مذهب . و بعضى گويند : او را حكم اسلامى دهند بواسطه ظاهر يد . و در فيروزج كه در كوه مىيابند خمس نيست و در زيبق هست نزد ابو حنيفه و امام محمد در قول آخر او . و خلاف مر ابو يوسف را . و خمس نيست در مرواريد و عنبر نزد ابو حنيفه و محمد ، خلاف مر ابو يوسف را . اين است سخن « هدايه » .\r\nو اما زكات معدن و ركاز در مذهب شافعى ؛ در « انوار شافعيه » گويد كه اجناس معدنى اگر طلا و نقره باشد در او زكات هست ، و زكات نيست در آهن و ديگر معدنيات از مس و رو و ياقوت و پيروزه و زبرجد و زمرّد و مرواريد و عقيق و مشك و عود و عنبر . و اما طلا و نقره كه از معدن بيرون مىآيد مقدار زكات او ربع عشر است . و شرط است در او نصاب . و ضمّ كنند بعض آنچه موجود مىشود به بعضى اگر عمل متتابع باشد ، و اگر قطع عمل كنند بىعذرى باطل گردد ضمّ .\r\nو اما ركاز كه او مدفون جاهليت است ، شرط است كه طلا و نقره باشد ، و در غير آن واجب نيست . و شرط است كه نصاب باشد ، و شرط نيست كه يك سال بر او بگذرد . و حق او را فى الحال بيرون بايد كرد ، چنانچه در معدن . و شرط است كه به ضرب جاهليت باشد چنانچه صورتى يا شكل صليب بر آن باشد . و اگر به ضرب اسلام باشد كه در او نقش كرده باشند قرآن يا اسم رسول يا اسم پادشاه اسلامى ، پس اگر مالك او معلوم باشد ، از آن اوست . و واجبست عرض كردن بر او . و اگر مالك او معلوم نباشد و ندانند كه ضرب جاهليت است يا اسلام ؟ به آن‌كه آن زيورى چند باشد ، و يا ظرفى چند باشد ، آن لقطه است . و اگر در موات دار الاسلام يابند يا در موات دار الحرب يا در خرابه‌اى يابند كه عمارت جاهليت بوده باشد ، يا در جائى يابند كه او را احيا كرده باشد آن‌كس كه او را يافته ، پس اگر در مسجد\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 242 ","page_number":242},
  {"content":"\r\n\r\nيابند يا در شارع ، آن لقطه است . و اگر در ملك غير يابند پس آن از آن اوست .\r\nاگر دعوى كند بهر ضرب كه باشد بىسوگند ، واجب باشد عرض كردن بر او . و الّا از آن آن‌كسى است كه ملك را از او يافته صاحب يد ، تا منتهى شود به آن‌كسى كه زمين را احيا كرده . و اگر در زمين وقف يابد پس آن از آن صاحب يد است در آن .\r\nاين است احكام ركاز در مذهب شافعى و اللّه اعلم و التوفيق .\r\nاما زكات اموال تجارت كه آن صنف چهارم است از اصناف اموال زكوى ؛ در مذهب ابو حنيفه رحمه اللّه در « هدايه » گويد كه زكات واجب است در كالاهائى كه بدان تجارت كنند ، آن كالاها هرچيز كه باشد خواه از جنس آن چيزى باشد كه در او زكات واجب مىشود همچو سوايم ، يا از آن جنس باشد كه در او زكات واجب نمىشود همچو جامه‌ها و استر و مركب ، گاهى كه قيمت آن كالا بنصاب طلا و نقره برسد ، زكات در او واجب مىگردد . و نصاب بايد كه در اول سال و آخر او موجود باشد . و نزد زفر رحمه اللّه در تمام سال بايد كه نصاب موجود باشد . و بعد از نصاب ادا كند از هر دويست درهم ، پنج درهم . و شرط است نيت تجارت ، و بايد كه قيمت كالا به چيزى كنند از ( زر و نقره ) « 1 » كه نافع‌تر باشد فقرا و مساكين را از جهت احتياط حق ايشان ، پس اگر قيمت بيكى از دو نقد كنند نصاب تمام شود ، و به نقدى ديگر اگر قيمت كنند نصاب تمام نشود ، به چيزى قيمت بايد كرد كه قيمت نصاب در او تمام شود از جهت منفعت فقرا . اين يك روايت است از ابو حنيفه ، و در روايت اصل آن است كه او مخيّر است . و نزد ابو - يوسف آن است كه قيمت كند به چيزى كه خريده است اگر ثمن او نقد باشد ، و اگر به غير نقد خريده تقويم كند بغالب نقد بلد . « 2 » و نزد امام محمد آن است كه قيمت كند به نقد غالب بر هر حالى . و اگر نصاب كامل باشد در هر دو طرف سال ، پس نقصان او در ميان سال اسقاط زكات نمىكند ، اما لابدّ است از نصاب در ابتداء او تا منعقد شود سبب بر اهل او . و همچنين واجب است نصاب در انتهاى سال از براى وجوب ادا . و ضم كنند قيمت كالا را به طلا و نقره تا نصاب تمام شود . و نزد ابو حنيفه\r\n\r\n\r\n","description":"","footnote":"\r\n( 1 ) اضافه از م .\r\n( 2 ) اضافه از م .\r\n","page_name":" 243 ","page_number":243},
  {"content":"\r\n\r\nرحمه اللّه به قيمت ضمّ كنند ، و نزد امامين باجزا . و اين هم روايت است از ابو حنيفه رحمه اللّه تا بغايتى كه اگر كسى را صد درهم و پنج مثقال طلا باشد كه قيمت او صد درهم باشد ، پس نزد ابو حنيفه بر او زكات هست ، زيرا كه نصاب كامل شد به قيمت . و نزد ايشان زكات نيست زيرا كه اجزا مضموم نشده ( زيرا كه در اين مسأله بضمّ اجزا نصاب كامل نمىشود زيرا كه از يكى نصف نصاب حاصل است و از يكى ربع نصاب « 1 » ) و اگر كسى را ده دينار و صد درهم باشد واجب مىشود زكات بر او باتفاق . اين است حكم زكات تجارت در مذهب حنفى .\r\nو احكام زكات تجارت در مذهب شافعى ؛ در « انوار شافعيه » گويد كه محل زكات تجارت اعيانى است كه قابل معاوضه باشد ، و آن را شروط است :\r\nاول آن‌كه آن عين كه بر آن تجارت مىكنند باقى ماند بعد از استعمال و مستهلك نشود به استعمال ، پس اگر صابون خرد تا جامه مردمان بشويد بعوض ، و در دست او بماند سالى واجب نمىشود زكات ، زيرا كه آنچه مىماند اثرى است ، و اگر رنگ خرد كه بدان جامه‌هاى مردم را رنگ كند ، واجب مىگردد ، زيرا كه آنچه باقى مىماند عين است .\r\nدوم آن‌كه كسب كنند آن مال را بمعاوضه به نيتى كه با كسب مقارن باشد . پس اگر نزد او كالائى باشد كه او خريده باشد به نيّت آن‌كه نگاه دارد ، پس نيت تجارت كند در او ، به مجرد همين نيت آن كالا مال تجارت نمىگردد ، تا آن زمان كه وقت اكتساب نيت تجارت كند . و چون حكم تجارت ثابت شد ، حاجت نيست كه در هر معامله نيتى جديد كند ، بلكه همان نيت اول كه وقت اكتساب كرده كافى است . و كالا بيرون مىرود از آن كه از براى تجارت باشد ، هرگاه كه نيت نگاه داشتن آن كنند . و اگر چه مال تجارت نمىشود به مجرد نيت چنانچه گذشت .\r\nسوم گذشتن سال ، و شرط نيست استمرار ملك در تمام سال ، تا بغايتى كه اگر كالائى را به كالائى ديگر فروخت در ميان سال ، سال همچنان مستمر است . و اگر\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 244 ","page_number":244},
  {"content":"\r\n\r\nچيزى را فروخت از براى آن‌كه عوض او را نگاه دارد و تجارت در او نكند ، سال منقطع شد .\r\nچهارم نصاب در آخر سال ، و شرط نيست در اول و وسط . و آغاز سال تجارت از آن روزى است كه كالا را خريد و اگر به غير نقد خريده يا بنقد خريده و آن دون نصاب است ، يا در ذمت خريده و نقد كرده نصاب در ثمن او . و اگر به عين خريده و آن نصاب است ، پس ابتدا از روزى است كه او تملك آن نقد كرد . و اگر خريد سايمه از براى تجارت ، دو زكات بر او لازم نمىآيد . ليكن اگر كامل شود نصاب يكى ، واجب زكات اوست ، و اگر نصاب هر دو كامل شود پس واجب زكات عين است مگر گاهى كه سال تجارت مقدم شود كه واجب زكات او است در آن سال و واجب زكات عين است در ساير احوال . و زكات تجارت ربع عشر است ، و متعلق به قيمت است و از او بيرون بايد كرد . و جايز نيست كه از عين اخراج كنند . و قيمت بنقدى كنند كه بدان خريده باشد ، و اگرچه در وقت خريدن نصاب نبوده باشد .\r\nاين است احكام زكات تجارت نزد شافعى ، اكنون بيان اصناف مستحقان زكات نمائيم و باللّه التوفيق .\r\n\r\nفصل دوم ، در بيان مستحقان زكات .\r\nبدان ايّدك اللّه تعالى كه خداوند تعالى در آيهء كريمه بيان مستحقان زكات فرمود قال اللّه تعالى :  إِنَّمَا الصَّدَقاتُ لِلْفُقَراءِ وَ الْمَساكِينِ وَ الْعامِلِينَ عَلَيْها وَ الْمُؤَلَّفَةِ قُلُوبُهُمْ وَ فِي الرِّقابِ وَ الْغارِمِينَ وَ فِي سَبِيلِ اللَّهِ وَ ابْنِ السَّبِيلِ فَرِيضَةً مِنَ اللَّهِ وَ اللَّهُ عَلِيمٌ حَكِيمٌ  « 1 » و اين مجموع كه در آيه مذكور شده‌اند هشت صنفند ، و ما اصناف را به احكام ايشان ياد كنيم ، و اشارت بخلاف مذهبين بنمائيم ، انشاء اللّه تعالى .\r\nصنف اول از مستحقان زكات فقير است ، و او آن كسى است كه او را هيچ مالى نباشد ، و كسى نداند كه در موقع حاجت او افتد . همچنانچه محتاج بده درهم است ، و مالك دو درهم بيشتر نيست و خانه‌اى كه مسكن او است و جامه‌اى\r\n\r\n\r\n","description":"","footnote":"\r\n( 1 ) سورهء التوبة : آيهء 60 .\r\n","page_name":" 245 ","page_number":245},
  {"content":"\r\n\r\nكه پوشيده از براى تجمل ، و بنده‌اى كه محتاج به خدمت او است و اموالى كه غايب است تا مسافت قصر او را از فقر بيرون نمىبرد . و اگر قادر باشد بر كسب و او مشغول بتعلم قرآن است ، يا علمى كه فرض كفايت باشد ، يا تعليم مىكند و اشتغال به كسب او را از تعليم و تعلم مانع مىآيد ، زكات او را حلال است . بخلاف آن كه مشغول باشد بتوافل طاعات . زيرا كه كسب و قطع طمع از مردم اولى است از اقبال بر نوافل با طمع ، و اگر قادر باشد بر جمع ميان كسب و تحصيل يا آنكه تحصيل نمىكند و معتكف در مدرسه شده معطّل ، حلال نيست او را زكات .\r\nاين است معنى فقير در مذهب شافعى ، چنانچه در « انوار » گفته .\r\nو اما معنى فقير در مذهب حنفى ؛ در « هدايه » مىگويد : فقير آن كسى است كه او را ادنى چيزى باشد و مسكين آن كسى است كه او را هيچ نباشد . و اين مروى است از ابو حنيفه . و بعضى گويند برعكس است . و هر يكى را وجهى هست .\r\nاين است سخن « هدايه » .\r\nصنف دوم از اصناف هشتگانه مسكين است ، و او آن كسى است كه مالك باشد يا كاسب باشد چيزى را كه در موقع حاجت او واقع شود ، ليكن او را كافى نباشد ، چنانچه او محتاج بده دينار است ، و او مالك هفت است يا هشت . و فرق نيست ميان آن‌كه مالك نصاب باشد يا كمتر يا بيشتر . اين است معنى مسكين بمذهب شافعى . و اما در مذهب حنفى معنى مسكين گذشت . و در « هدايه » گويد كه اختلاف است در آن كه فقير و مسكين دو صنف‌اند « 1 » يا يك صنف . و در « عنوان الافتا » آورده كه نزد ابو حنيفه آن است كه فقير و مسكين دو صنف‌اند . و نزد ابو يوسف آن است كه هر دو يك صنفند ، و ثمره اختلاف ظاهر مىشود در جائى كه وصيت كند كه ثلث مال او بفلان دهند و فقرا و مساكين ، پس بر قول ابو حنيفه مال را سه قسم بايد كرد ، و هر يك ثلثى گيرند . و نزد ابو يوسف رحمه اللّه دو قسم بايد كرد : نصفى فلان برد و نصفى آن دو برند و اللّه اعلم .\r\nصنف سيوم عامل ؛ و او عبارت از ساعى و كاتب و قسّام و عاشر و عريف و\r\n\r\n\r\n","description":"","footnote":"\r\n( 1 ) م . و از امام محمد رحمه اللّه مروى است كه هر دو يك صنفند .\r\n","page_name":" 246 ","page_number":246},
  {"content":"\r\n\r\nحاسب و حافظ است نه امام و قاضى ، و نه والى اقليم بلكه رزق ايشان اگر بتطوع نكنند در خمس الخمس است . و وكيل بتفريق زكات عامل نيست . پس اگر به تطوّع آن كار نكند اجرت او بر مالك است ، همچو اجرت كيّال . اين است مذهب شافعى ، چنانچه در « انوار شافعيه » ياد كرده .\r\nو در « هدايه » گويد كه اجرت عامل در زكات ( برين وجه است كه ) « 1 » امام بدهد او را بعد از عمل به قدر عمل او ، پس آن‌قدر دهد كه در وسع او باشد ، و در وسع اعوان او . و مقدّر بهشت يك نيست چنانچه شافعى بر آن رفته ، زيرا كه استحقاق او بطريق كفايت است . و از اين جهت عامل مىستاند و اگر چه غنى باشد ، ليكن در او شبههء صدقه هست . پس بايد كه عامل اگر هاشمى باشد نگيرد آن را ، از جهت تنزيه قرابت آن حضرت صلّى اللّه عليه و سلّم از شبههء چرك . و غنى موازنه با او نمىكند در استحقاق كراهت ، پس اعتبار نكردند اين شبهه را در حق او . اين است سخن صاحب « هدايه » .\r\nصنف چهارم مؤلفهء قلوب و آن جماعتىاند كه به اسلام درآيند و نيّت ايشان ضعيف باشد . و اين ضعف نيت ايشان بقول ايشان دانسته مىشود . و هم از مؤلّفه‌اند آنان كه ايشان را شرفى باشد كه توقع باشد بتألف ايشان ، اسلام نظراى ايشان ، يا جهاد با كفار يا مانع زكات ، زيرا كه اين دادن آسانتر از لشكر كشيدن است .\r\nو آن كس كه گويد من ضعيف نيّتم قول او را قبول كنند ، و آن كسى كه گويد كه شريفم ، مطالبت كنند او را به بيّنه . اين است مذهب شافعى رحمه اللّه ، و نزد او سهم مؤلّفهء قلوب باقى است . و اما در مذهب حنفى سهم مؤلّفهء قلوب ساقط است .\r\nو در « عنوان الافتا » گويد كه مؤلّفهء قلوب از رؤساى عرب سه صنف بودند :\r\nصنفى مسلمان شدند ، همچو عيينه و صفوان و اقرع ، و حضرت پيغامبر صلّى اللّه عليه - و سلّم ايشان را سهمى مىداد از براى تأليف دلهاى ايشان بر اسلام . و صنفى را مىداد از جهت اميد اسلام ايشان . و صنفى را مىداد از جهت دفع شر ايشان . و اين بواسطهء آن بود كه اسلام ضعيف بود ، و كفار قوى بودند . چون حضرت حق\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 247 ","page_number":247},
  {"content":"\r\n\r\nسبحانه و تعالى اسلام را قوى گردانيد و كافران ضعيف شدند ، اجماع كردند صحابه در زمان ابو بكر بر سقوط سهم ايشان . اين است سخن « عنوان الافتا » .\r\nصنف پنجم رقاب است ، و ايشان مكاتبانند به شرط آن‌كه كتابت صحيح باشد ، و او را چيزى نباشد كه وفا بنجوم او كند . و جايز است صرف كردن به دو پيش از حلول نجم كتابت . و اين اتفاق مذهبين است .\r\nصنف ششم غار مانند و قرض ايشان چند نوع است :\r\nيكى آن‌كه از براى مصلحت و حاجت خود قرض كرده باشند ، پس از زكات آن قرض را ادا مىتوان كرد به دو شرط : اول آن‌كه محتاج باشد قرض‌دار بدان‌كه از زكات ادا كند بنابر آن‌كه وفاى قرض نداشته باشد ، و اگر چيزى نداشته باشد و بر كسب قادر باشد ، قضاى قرض خود از كسب كند . دوم آن‌كه نفقه در طاعتى كرده باشد همچو حجّى يا جهادى ، يا در مباحى همچو انفاق بر نفس خود يا عيال ، يا خسرانى در معامله يافته باشد و بواسطهء آن قرض كرده باشد . پس اگر در معصيتى خرج كرده باشد همچو خمر و انفاق بطريق اسراف ، پيش از توبه او را چيزى ندهند ، و بعد از توبه دهند .\r\nقسم دوم آن‌كه قرض از براى اصلاح ذات البين كرده باشد ، پس قرض او را از زكات ادا كنند ، خواه فقير باشد و خواه غنى ، بنقد يا ملك يا متاع .\r\nقسم سوم آن‌كه او را ضمانى لازم شده باشد . و جايز است زكات گرفتن از براى صداق زوجه . اين است بيان سهم غارمين در مذهب شافعى .\r\nو اما در مذهب حنفى ؛ در « هدايه » گويد كه غارم كسى است كه لازم شود او را دينى و مالك نصاب نباشد كه آن نصاب فاضل از دين او باشد .\r\nصنف هفتم غازيان متطوّعه‌اند و ايشان را از سهم زكات چيزى مىتوان داد ، و اگرچه اغنيا باشند . و حاجيان را نمىتوان داد ، و نه غازيان كه ايشان ارتزاق از بيت المال دارند ، و اگرچه فىء منقطع شود . اين است مذهب شافعى رحمه اللّه عليه .\r\nو اما در مذهب ابو حنيفه رحمه اللّه عليه ؛ در « هدايه » گويد كه سبيل اللّه\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nفقراء غازيانند نزد ابو يوسف رحمه اللّه ، و نزد محمد رحمه اللّه فقراء حاجيانند . و صرف نكنند باغنياء غازيان نزد حنفيان ، زيرا كه مصرف زكات فقرااند . اين است سخن « هدايه » .\r\nو در كتاب « عنوان الافتا » ذكر كرده كه در شرح « جامع الصغير » آورده كه مراد از سبيل اللّه غازى و حاج منقطع است هر دو ، و اللّه اعلم .\r\nصنف هشتم ابن السبيل است ، و او آن كسى است كه انشاء سفر كند از مقام خود ، و غريبى كه بشهرى بگذرد . و شرط است كه سفر او سفر معصيت نباشد .\r\nپس ابن السبيل كه سفر طاعت يا مندوب يا مباح كند ، او را از زكات چيزى بدهند . و كسى كه هايم باشد و نداند كه كجا مىرود او را ندهند . و شرط دادن آن است كه او نيابد آن چيزى كه محتاج اليه اوست در سفر . پس كسى را بدهند كه هيچ مال نداشته باشد ، و كسى كه مال داشته باشد ليكن در غير بلدى كه نقل كرده از او ، و اگرچه كسب داند . و شرط است در جميع اين جماعتى كه صرف مىكنند در ايشان كه كافر نباشند ، و بندهء غنى نباشد ، و غازى از مرتزقه نباشد ، و هاشمى و مطّلبى نباشد نزد شافعى ، و همچنين مولاى ايشان نباشد . و جايز نيست صرف زكات در بناى مسجد . و اگر هاشمى يا مطلّبى را يا بعضى از مرتزقه را عامل سازند حلال نيست او را سهم عمّال . و اگر خمس الخمس از بنى هاشم و بنى مطلّب منقطع شود از براى خالى بودن بيت المال يا استيلاء ظالمان ، ايشان را از زكات ندهند . و جايز نيست دادن زكات بصبى و مجنون ، و جايز است دادن بقيّم ايشان .\r\nاين است مذهب شافعى .\r\nو اما بر مذهب حنفى مراد از ابن سبيل آن كسى است كه او را مالى در وطن خود باشد و در آن مكانى كه او در آنجاست هيچ نداشته باشد . اين است سخن صاحب « هدايه » .\r\nو در « عنوان الافتا » گفته كه ابن السبيل آن كسى است كه منقطع از مال خود باشد . پس جايز است صرف كردن به دو ، و اگرچه او را مال بسيار در وطن خود باشد . و در كتاب محمد بن صالح جرجانى رحمه اللّه آورده كه ابن سبيل كسى\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nاست كه او قادر نباشد بر مال خود و غنى باشد و قادر باشد بر آن كه استقراض نمايد ، و قرض او را بهتر است از قبول صدقه ، و اگر قبول صدقه كند مجزى است از كسى كه مىدهد او را . اين است سخن « عنوان الافتا » . چو اصناف كه مستحقان زكات‌اند مذكور شدند ، اكنون بيان كيفيت فراگرفتن سلطان يا امام زكات را از مستحقان زكات و كيفيت وجوب او و كيفيت صرف او بنمائيم و باللّه التوفيق .\r\n\r\nفصل سوم ، در بيان كيفيت فراگرفتن سلطان زكات را و كيفيت وجوب و صرف در مصارف .\r\nبدان ايّدك اللّه تعالى علماء حنفيه اختلاف كرده‌اند ، در آن كه زكات واجب على الفور است ، تا وقت وجوب و حصول نصاب آن را ادا بايد كرد ، يا واجب على التّراخى است ( بعد از تحقق وقت وجوب ) « 1 » تا هر وقت كه خواهد دهد ادا كند . در كتاب « هدايهء حنفيه » گويد : زكات واجب است بر هر آزاد عاقل بالغ مسلم ، گاهى كه مالك نصاب كامل شود ملكى تمام و سال بر او بگذرد . و ديگر اختلاف كرده‌اند كه واجب على الفور است ، يا على التّراخى ؟ بعضى اختيار كرده‌اند كه واجب على الفور است ، زيرا كه آن مقتضاى مطلق امر است . و بعضى گويند :\r\nواجب على التّراخى است ، زيرا كه جميع عمر ، وقت اداء اوست . و در « كفايه » گفته كه وجوب على الفور قول كرخى است ، زيرا كه او گفته آثم مىشود بتأخير زكات بعد از تمكن . و همچنين ذكر كرده حاكم شهيد رحمه اللّه . و از امام محمد رحمه اللّه روايت كرده‌اند كه هر كس كه تأخير زكات كند بىعذرى ، شهادت او مقبول نيست . و تفريق كرده امام محمد رحمه اللّه ميان حج و زكات ، گفته كه آثم نمىگردد بتأخير حج ، و آثم مىگردد بتأخير زكات ، زيرا كه در زكات حق فقراست ، پس بتأخير حق ايشان آثم مىگردد ، و اما حج خالص حق اللّه است . و هشام از ابو يوسف روايت كرده است كه او گفته آثم نمىشود بتأخير زكات ، و آثم مىشود بتأخير حج ، زيرا كه زكات موقت بوقتى نيست ، و حج فريضه‌اى است كه متعلق است اداء او بوقت همچو صلات ، و شايد كه آن وقت را در نيابد . اين است\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 250 ","page_number":250},
  {"content":"\r\n\r\nسخن « كفايه » . و از نقول مذكوره در كتاب « عنوان الافتا » چنان معلوم مىگردد كه فتوى بر آن است كه وجوب او على الفور است .\r\nو اما در مذهب شافعى رحمه اللّه وجوب زكات على الفور است . در « انوار - شافعيه » گويد كه واجب است اداء زكات بعد از تمكن على الفور ، يا بنفس خود يا به وكيل يا به صرف به امام ، و آن اولى است اگر عادل باشد ، و اول اولى است اگر عادل نباشد . اين است حكم وجوب زكات .\r\nو اما نيّت در مذهب حنفى ؛ در « هدايه » گويد : و جايز نيست الّا به نيتى كه مقارن ادا باشد يا مقارن به بيرون كردن مقدار واجب باشد ، و اگر تصدّق كند جميع مال خود را و نيّت زكات نكند ساقط مىشود فرض زكات از او از روى استحسان . اين است سخن « هدايه » .\r\nو اما نيّت زكات در مذهب شافعى ؛ در « انوار شافعيّه » گويد كه در اداى زكات واجب است نيّت بدل ، و واجب نيست لفظ او اصلا ، و اگر بدهد بىنيّت واقع نمىشود از فرض او ، و اگرچه فراموش كرده باشد . و كيفيت نيّت آن است كه گويد كه اين فرض زكات مال من است ، يا زكات مال من است ، يا فرض صدقهء مال من است . و واجب است بر سلطان كه نيّت كند در زكات مال ممتنع ، و نيّت سلطان قايم مقام نيّت او مىگردد . و اگر بسلطان دهد زكات خود را طايع ، يا به وكيل دهد ، پس اگر وقت دادن نيّت كرده كافى است . و محتاج نيست به نيت سلطان و وكيل نزد تفريق . و اگر دافع ترك نيّت كند ، و سلطان و وكيل نيّت كنند كافى نيست . و اگر كسى را وكيل سازد در نيّت و تفريق ، هر دو جايز است .\r\nاين است نقل « انوار » .\r\nاما كيفيت فراگرفتن سلطان يا امام زكات را از كسى كه بر او واجب شده ، بايد دانست كه كسى كه زكات بر او واجب گشت حال او از دو بيرون نيست :\r\nيا آن است كه او در دادن زكات مال ممتنع است از ادا يا نى ؛ اگر ممتنع است از ادا ، بر امام و سلطان واجب است كه زكات را از او گيرند ، و اگر تقصير كنند بعد از قدرت بر او در آن مقصر باشند و آثم گردند . و اگر ممتنع نيست از ادا ليكن بحيثيتى\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nاست كه اگر امام و سلطان او را مطالبت باداى زكات نمىكنند و او به خود اداى آن نمىنمايد ، و اين معنى نزد امام و سلطان معلوم است ، واجب است كه او را امر نمايند كه ادا كند . و اگر نكند سلطان از او بستاند . و تفريق كند .\r\nو اگر ادا كند آيا افضل آنست كه خود ادا كند ، يا به امام يا سلطان دهد ؟\r\nاما در مذهب حنفيه ، در « شرح وقايه » گفته كه ولايت اخذ خراج امام راست . و همچنين فراگرفتن زكات در اموال ظاهره ، و آن عبارت از عشر خارج از ارض است ، و زكات سوايم و زكات اموال تجارت مادامى كه در تحت حمايت « 1 » عاشر باشد .\r\nپس اگر باغيان و پادشاهان خراج مىگيرند اعادتى بر مالك نيست . و اگر زكات مذكوره بگيرند ، پس اگر صرف كنند در مصارف خود و آن عبارت از مصارف زكات است ، اعادت برمالكان نصاب جايز نيست . و اگر صرف نكنند در مصارف زكات ، بر ايشان است اعادهء آن پوشيده ، يعنى ادا كنند بر مستحقان فيما بينهم و بين اللّه . و بعضى مشايخ گفته‌اند كه نيّت كنند بدفع زكات بپادشاهان باغى و ظالم تصدق بر ايشان ، زيرا كه با وجود آن تبعات كه بر ايشان است ايشان فقرا - اند . و شيخ ابو منصور رحمه اللّه عليه اين قول را تزييف كرده و گفته كه در زكات لابد است از اعلام متصدق عليه ، و مختار اين قول است . اين است سخن شارح « وقايه » . و از آنجا مستفاد مىگردد كه ولايت اخذ زكات در اموال ظاهره كه زرع و ثمار و سوايم و اموال تجارت است كه بر عاشر گذرد امام راست . پس افضل آن باشد كه امام از ايشان بستاند . و چون امام بنفس خود تصدّى اخذ آن نمىكند ، لابد باشد از عامل زكات . و از اينجا بيرون آمد كه در مذهب حنفى بر امام واجب باشد نصب عامل زكات .\r\nو در كتاب « عنوان الافتا » آورده كه صحيح شده است كه حضرت پيغامبر - صلى اللّه عليه و سلم نصب عشّار كرده‌اند ، و همچنين خلفاى راشدين نصب عشّار كرده‌اند رضى اللّه عنهم . و همچنانچه عاشر صدقات اموال ظاهره مىستاند ، صدقات اموال باطنه كه با تجّار است هم مىستاند . زيرا كه حق فراگرفتن در مال تجارت\r\n\r\n\r\n","description":"","footnote":"\r\n( 1 ) اصل : جبايت . متن مطابق م .\r\n","page_name":" 252 ","page_number":252},
  {"content":"\r\n\r\nاز آن امام بوده در صدر اول تا زمان عثمان ؛ و او تفويض ادا كرد بارباب در امصار ، پس ماند همان مالى كه آن را بر عاشر گذرانند كه عاشر ستاند . و اسقاط حق اخذ در امصار موجب اسقاط آن در ممرور بر عاشر نمىگردد . زيرا كه مال در بيابانها در حمايت پادشاه است از هر وجهى ، و در امصار در حمايت او است از وجهى دون وجهى . اين است سخن « عنوان الافتا » . و از آنجا معلوم مىگردد كه حق اخذ اموال زكوى امام راست .\r\nو امام نجم الدين عمر نسفى رحمه اللّه در « مشارع الشرائع » گفته : حق فراگرفتن زكات امام راست در سوايم و در مال تجارت گاهى كه بر عاشر گذراند .\r\nاين است سخن او . و چون حق اخذ او را باشد ، و خود بنفس خود نتواند كه فراگيرد ، لابد باشد او را از نصب ساعى و عاشر . و حضرت پيغامبر صلّى اللّه عليه و - سلم ساعيان و عاملان زكات نصب فرموده ، و از جملهء عاملان زكات آن حضرت سعد بن ابى وقّاص بوده كه او را عامل بر صدقات هوازن ساخته بوده ، و علاء ابن - الحضرمى را عامل بر زكات بحرين ساخته و ابو هريره هم از عاملان زكات بوده ، و همچنين تمامى خلفاى راشدين نصب عاملان زكات كرده‌اند . و چون يكى از بيت المالهاى اربعه ، بيت المالى است كه در او اموال زكات مىنهند ، لابد باشد از كسى كه آن را از مالكان ستاند و در بيت المال ضبط كند ، تا امام متمكّن باشد از صرف كردن آن در مصارف . و سزاوار آن است كه از جهت هر نوعى از انواع زكات عاملى نصب كند ، چنانچه در سوايم يكى را عامل سازد ، و بر عشريّات يكى را والى گرداند كه زروع و ثمار را اخراج عشر كند ، و همچنين عاشرى را در طريق نصب كند كه زكات ارباب تجارات ستاند ، چنانچه بحث آن خواهد آمد .\r\nچون پادشاه ساعى و عاشر نصب كند آيا اكتفا به نيّت توان كرد ، يا او را وقت دفع نيّت بايد كرد ؟ و ظاهر آن است كه نيّت او كافى است ، زيرا كه در كتاب « قنيه » گفته كه جايز است كه نيّت زكات كند به چيزى كه از او ظالم بظلم مىستاند ، و اگرچه ظالم نه به جهت زكات ستاند . اين است نقل قنيه . و از او معلوم مىگردد كه نيّت دافع كافى است وقتى كه به عامل يا پادشاه مىدهد . و چون\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nپادشاه نصب عامل و عاشر كرد در اموال ظاهره ، ممكن نيست از آن كه مالك گويد من به ديگرى داده‌ام ، چنانچه در فصل عاشر مذكور خواهد شد . و با وجود نصب عاشر اگر امتناع نمايد از اداى زكات ، عامل را مىرسد كه از او با كراه ستاند ، زيرا كه عامل در اخذ زكات فى الحقيقه وكيل پادشاه است در اخذ زكات ، و سلطان را مىرسد كه باكراه ستاند . و در كتاب « قنيه » در رمز « شپس » آورده كه كسى كه امتناع كند از زكات ، پس فراگيرد امام زكات را از او باكراه ، و آن را در مصارف خود صرف كند مجزى است امام را ، از براى آن‌كه امام را ولايت اخذ صدقات است ، پس فراگرفتن قايم مقام دفع مالك است . و بعضى علما گفته‌اند كه به اين شكل مشكل است ، زيرا كه نيّت شرط است ، و در اينجا موجود نشد . و لهذا بعضى علماء حنفيه گفته‌اند چنانچه در « قنيه » روايت كرده ، كه اگر امتناع از اداى زكات كند ، از او به جبر نستانند ، ليكن حبس كنند او را تا ادا كند آن را از اختيار . و شافعى رحمه اللّه گفته كه به جبر بستانند . اين است نقل « قنيه » .\r\nقال فضل اللّه بن روزبهان غفره اللّه : از اين جهت علما گفته‌اند كه به جبر نستانند و به اختيار ستانند تا نيّت از جانب او محقق گردد ، زيرا كه در اكراه نيّت متصور نيست ، و اللّه اعلم . و اما آنچه بشافعى نسبت كرده بعد از اين مذكور گردد انشاء اللّه تعالى . و ما اين كه گفتيم افضل آن است كه اموال ظاهره را به عامل زكات دهد ، آن گاهى است كه معلوم باشد كه آن پادشاه كه عامل او اخذ زكات مىكند به مصرف مىرساند . و اگر چنانچه حكام ظلمه باشند ، و معلوم باشد كه بمصارف نمىرساند ؛ در « قنيه » از امام ابو بكر محمد بن فضل بخارى رحمه اللّه روايت كرده كه او گفته كه افضل آن است كه اداء زكات از مال ظاهر خود كند زيرا كه اين جماعت زكات را در مواضع خود نمىنهند ، بخلاف خراج كه ايشان آن را در مواضع خود مىنهند ، زيرا كه موضع آن لشكريانند ، و اين جماعت لشكريانند زيرا كه حمايت بيضهء اسلام مىكنند . اين است سخن محمد بن فضل . و اين است حكم مسألهء نصب عامل و اخذ زكات پادشاه را بمذهب ابو حنيفه رحمه اللّه .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nو اما در مذهب شافعى در « انوار شافعيه » گويد كه واجب مىشود زكات على الفور و عاصى مىگردد بتأخير بعد از تمكّن ، و ضمان مىشود اگر تلف كند بعد از تمكّن ؛ و اگر تلف كند پيش از تمكّن و بعد از سال هيچ بر او نيست . و تمكّن بدان حاصل مىگردد كه مال حاضر شود ، و كسى را كه به دو صرف مىبايد كرد موجود يابند ، و اشتغال بامر مهمّى نباشد از روى دين و دنيا . و اگر تأخير كند از براى طلب افضل همچو دادن به امام يا صرف بقريب يا جار يا كسى كه محتاج‌تر باشد ، در اين صورتها بتأخير عاصى نمىگردد اگر حاجت ايشان مستند نباشد .\r\nو اگر امتناع كند از اداى زكات و مستحقان آن را از مال او بستانند به نيّت زكات ، آن در موقع خود واقع نمىگردد . و گاهى كه بفروشد مال زكات را يا گرو كند بعد از وجوب و قبل از اخراج ، باطل است در قدر زكات ، زيرا كه مستحق شريك است در او ، و اگرچه جايز است اخراج از موضعى ديگر .\r\nو شرط است در عاملى كه سلطان او را از براى اخذ صدقات نصب مىكند كه مكلف و حرّ و عدل و فقيه به ابواب زكات باشد . و مستحب است كه امام شتران صدقه را كه عامل به دو رساند داغى كند كه نشانهء او باشد ، و همچنين شتران فىء و خمس غنيمت . و چون مصارف هريك جداست ، سزاوار آن است كه نشان او جدا باشد تا بيك‌ديگر مختلط نگردند . و آن امتيازى تواند بود كه بحسب مواضع باشد ، يا بحسب تفاوت نقش هر نشانه ؛ و بايد كه نشانه در موضعى صلب كنند كه بر او مو نباشد ، و اولى در گوسفند گوش اوست ، و در گاو و شتر ران او . و مكروه است كه بر روى او كنند . اين است بيان كيفيت اخذ زكات .\r\nاما كيفيت صرف زكات ، بايد دانست كه در مذهب حنفى زكات و عشور در يك خزانهء بيت المال است . و مصرف زكات اصناف او است ، و مصرف عشر در باب آينده خواهد آمد . و آنجا مذكور گردد كه امام را مىرسد كه زكات را در مصارف عشور قسمت كند يا نه .\r\nاما كيفيت صرف زكات در مذهب حنفى ؛ در كتاب « هدايه » گويد بعد از ذكر اصناف مستحقان زكات كه مالك را مىرسد كه زكات هر يك از اينها كه\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nبيابد بدهد ، و او را مىرسد كه اقتصار بر يك صنف كند . و جايز نيست كه زكات بذمّى دهد . و بمال زكات بناى مسجد نكنند ، و مرده را بر آن كفن نكنند . و بمال زكات بنده نخرند كه آزاد كنند . خلاف مر مالك را كه فى الرقاب را حمل به خريدن بنده كرده و آزاد ساختن او . و امام شافعى و ابو حنيفه رحمهما اللّه حمل بر مكاتبان كرده‌اند ، چنانچه مذكور شد . و در « هدايه » گويد : و دفع نكند آن را بغنى ، زيرا كه غنى را صدقه حلال نيست . و مزكّى زكات خود را به پدر و جد خود ندهد ، و به فرزند و نبيره ندهد . و زن صدقهء خود را به شوهر « 1 » ندهد نزد ابو حنيفه رحمه اللّه .\r\nو امامين گفته‌اند كه ( رواست كه زن به شوهر ) بدهد . و بمكاتب و مدبّر و ام الولد خود ندهند . و به بنده‌اى كه بعضى ازو آزاد كرده باشند ( زكات دادن روا نيست ) « 1 » نزد ابو حنيفه رحمه اللّه ؛ و امامين گفته‌اند كه بدهد . و زكات ندهد بمملوك غنى ، و نه بولد غنى گاهى كه صغير باشد ، بخلاف آن كه كبير باشد . و زكات به بنى هاشم ندهند و بنى هاشم اولاد علىاند و اولاد عباس و آل جعفر و آل عقيل و آل حارث بن عبد المطلب . و همچنين ندهند بموالى ايشان . و امام ابو حنيفه و محمد رحمهما اللّه گفته‌اند كه گاهى كه زكات به مردى دهد كه گمان برد كه او غنى است يا هاشمى است يا كافر است يا در تاريكى دهد ، پس ظاهر شود كه آن كس پدر او بوده ، يا پسر او بوده ، پس هيچ اعادتى بر او نيست . و امام ابو يوسف رحمه اللّه گفته كه اعادت بر او هست . اين است بيان مصارف زكات و كيفيت صرف در مذهب حنفى .\r\nو اما كيفيت صرف در مذهب شافعى ؛ در « انوار شافعيه » گويد : آن كسى كه از امام يا سلطان زكات طلب كند ، و امام داند كه او مستحق است يا داند كه غير مستحق است ، عمل بعلم خود كند . و اگر حال او نداند اگر دعواى فقر و مسكنت كند ، او را مطالبت به بيّنه نكند ، مگر آن‌كه داند كه او را مالى هست و دعواى هلاك آن مال كند . يا دعواى عيال كند ، يا دعواى قصور كسب او از وفا به حاجت او كند . و اگر دعواى عجز از كسب كند ، پس اگر مردى پير باشد ، يا\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 256 ","page_number":256},
  {"content":"\r\n\r\nزمن ، يا دست و پاى او بريده باشد ، يا جوانى ضعيف البنيه باشد ، بدهند او را بىسوگند و بىبيّنه . و اگر جوانى صحيح قوّى باشد پس آيا او را سوگند بدهند يا نه ؟\r\nدر او دو وجه است : اصحّ در « روضه » و شرحين آن است كه ندهند . و وجه دوم آن كه بدهند و آن مذكور در « شرح لباب » و « حاوى » است . و اگر گويد : مرا چيزى نيست و بر او اثر فقر ظاهر باشد ، او را بىسوگند بدهند . و اگر اثر غنا ظاهر باشد ، آيا سوگند بدهند ؟ همان خلاف گذشته مىآيد . و اگر كسى كه تفريق مىكند مالك خود باشد ، او را سوگند نمىرسد ، زيرا كه آن از وظايف حكام است .\r\nو غازى و ابن سبيل را بىبيّنه بدهند ، و بىسوگند . پس اگر غازى و ابن سبيل بيرون نروند از ايشان باز ستانند . و عامل و غارم و مكاتب را مطالبه به بيّنه كنند . و مراد از بيّنه در اينجا اخبار دو عدل است . و شرط نيست دعوى و سماع قاضى و انكار و استفاضه و تصديق خداوند قرض . و سيد قايم مقام بينه مىگردد .\r\nو اما قدر زكات ؛ فقير و مسكين را آن‌قدر بدهند كه حاجت ايشان بدان زايل گردد و كفايت ايشان حاصل آيد . و اين مختلف است برحسب اختلاف مردم و نواحى . پس اگر آن فقير و مسكين صاحب حرفت باشند آن‌قدر بدهند ايشان را كه آلات حرفت بخرند ، خواه قيمت او اندك باشد خواه بسيار . و تاجر را آن مقدار بدهند كه رأس المال ساخته بخرد از نوعى كه تجارت در آن نوع نيكو مىداند و تصرف در آن نوع مىتواند كرد ؛ پس بقلى را پنج درهم ، و باقلانى ده درهم ، و ميوه‌فروش را بيست درهم ، و خباز را پنجاه درهم ، و بقّال را صد درهم ، و عطّار را هزار درهم ، و بزّاز را دوهزار درهم ، و صيرفى را پنج‌هزار درهم ، و جوهرى را ده‌هزار درهم . و كسى كه هيچ حرفت و تجارت نداند كفايت يك سال بدهند او را . بعضى گفته‌اند كه كفايت تمام عمر بدهند او را ، بدان وجه كه او را چندان دهند كه به دو ضيعه‌اى بخرد كه كفايت عمر او از آن حاصل گردد . و عامل را اجرت مثل عمل او بدهند ، و اين مختلف است باختلاف عمل و امانت او . و اگر از سهم عمال چيزى زيادت آيد آن را صرف كنند بر ساير اصناف ، و اگر ناقص آيد تكميل كنند آن را از ساير سهام .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nو مؤلفهء قلوب را آن‌قدر بدهند كه رأى امام باشد . و مكاتب و غارم را به قدر دين ايشان بدهند . و غازى را نفقه و كسوت و ساير مؤونتها بدهند در مدت رفتن و اقامت كردن و بازگشتن ، و سلاح و اسپ او بدهند - اگر سواره جنگ كند - يا بها آن بدهند . و ابن سبيل را آن‌قدر بدهند كه او را به مقصد برساند يا موضع مال او ، و او را كسوت بدهند اگر محتاج بكسوت باشد ، و مركب بدهند اگر ضعيف باشد يا سفر او دراز كشد ، و الا مركب ندهند ، ليكن آن‌قدر بدهند كه نقل زاد و بار خود بران كند همچو غازى كه پياده باشد . و جايز نيست كه چيزى بابن السبيل بدهند پيش از خروج و اشتغال او باسباب .\r\nو هرگاه كه در شخصى دو صفت جمع شود بيك صفت بدهند او را تنها . و واجب است كه جميع اصناف را استيعاب كنند اگر عامل باشد ، و الّا هفت قسم كنند . و اگر تمامى هفت قسم نيابند ، قسمت بر موجودين كنند . و جايز نيست نقل كردن به جائى ديگر و اگر چه بسوى قريبى محتاج برند . و اگر نقل كند او ضامن گردد و فرض باقى ماند ، و اگرچه نقل كند بموضعى قريب . و اگر تمامى اصناف منعدم گردند الّا يك صنف يا يك شخص ، تمامى را به دو دهند ما دام كه از استحقاق بيرون نرود . و اگر بيرون رود نقل فاضل بايد كرد باقرب بلاد يا مواضع ، همچنانچه اگر همه منعدم شوند و هيچ كس نماند . و هرگاه قسمت كند امام يا عامل ، واجب است استيعاب آحاد صنف . و همچنين اگر مالك قسمت كند ، اگر مستحقان منحصر باشند در موضعى و زكات واجب وفا كند بديشان ، و الّا لابد است از سه كس از هر صنفى ، الّا عامل كه او جايز است كه يكى باشد . و اگر سه يافته نشود ، آن‌قدر كه يافته شود بدهند ، و باقى را به دو صرف كنند ، ما دام كه از استحقاق بيرون نرود . و اگر بيرون رود رد كنند بساير اصناف . و اگر آنجا كسى نباشد واجب باشد نقل . و واجب است تسويه ميان اصناف نه ميان آحاد اصناف ، مگر آن‌كه قسمت كند امام يا عامل كه آنجا تفضيل بعضى بر بعضى جايز نيست با آن‌كه حاجات ايشان متساوى باشد . و هرگاه كه وصيت كنند چيزى از براى جماعتى كه محصور باشند ، تسويه در آنجا واجب است .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nو فطر حكم ساير زكات دارد در نقل و استيعاب اصناف و صرف زكات نقدين . و مواشى و تجارت به فقراء بلدى است كه تمام شده در آن بلد سال آن مالها .\r\nپس اگر زروع و ثمار در صحرائى باشد كه در آنجا هيچ بنائى نباشد ، صرف كنند باقرب بناها بدان مال . و اگر مال او در مواضع متفرقه باشد ، قسمت كنند زكات هر پاره‌اى از آن مال بمستحقان بلد آن مال . اين است كيفيت صرف زكات اهل بناها .\r\nو اما اهل خيمه‌ها ؛ پس اگر ايشان در يك محل ساكن نيستند بلكه دايما طواف مىكنند ، صرف كنند بدان كسان كه با ايشان طوف مىكنند از اصناف هشتگانه . پس اگر اهل اصناف نباشد ، نقل كنند آن را باقرب بلاد . پس اگر ايشان را قرارى باشد ، پس اگر متميّز نمىگردند به آب و چرازار ، پس ايشان را مىرسد كه صرف كنند بمادون مسافت قصر . و اگر متميّز مىشوند هريك جماعت كه يك حله گويند ايشان را ، حكم اهل يك موضع دارند . پس نقل از آنجا به جائى دگر جايز نيست . اين است كيفيت صرف زكات در مذهب امام شافعى رحمه اللّه تعالى . اكنون بيان مسايل متعلقه بنصب عاشر نمائيم ، و باللّه التوفيق .\r\n\r\nفصل چهارم ، در بيان نصب كردن سلطان عاشر را .\r\nبدان ايّدك اللّه تعالى كه عشر در لغت ده يك است ، و عشر بفتح ، گرفتن عشر است . امام ابن اثير جزرى رحمه اللّه در كتاب « نهايه » گويد : گويند : عشرت ماله اعشره عشرا فانا عاشر و عشّرته فانا معشّر و عشّار اذا اخذت عشره اين است مفهوم عاشر در لغت ، اما در شريعت او را اطلاقى عام هست ، و اطلاقى خاص . و اما اطلاق عام ، عاشر را بر كسى گويند كه عشر اموالى گيرد كه در شريعت مقرر شده كه ايشان عشر دهند ، و آن اموال زروع و ثمار است كه از او عشر اخراج مىكنند . و همچنين كسى كه اخذ عشور تجارات اهل ذمت كند . و بالجمله هر كه عشر معين در شرع گيرد . و اما اطلاق خاص در باب زكات بر كسى اطلاق كنند ، كه او را امام نصب كرده باشد بر طريق تا اخذ صدقات از تجار كند . و در اين فصل بحث از او است . و سابقا مذكور\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nشده كه تا زمان عثمان تمامى اموال تجارت را خلفا زكات مىگرفتند ، خواه در شهر خواه در سفرها . و عثمان زكات اهل بلده را بديشان بازگذاشت كه خود ادا كنند ، و تجارات سفر را عاشر گيرد كه او را نصب كند امام . با وجود اين امام را جايز است كه اموال شهر را هم زكات گيرد اما عادت به نصب عاشر در راهها شده است .\r\nدر كتاب « هدايه » گويد : عاشر كسى است كه نصب كند او را امام بطريق ، تا بستاند صدقات را از تجار . و در « شرح هدايه » گفته‌اند كه از آن جهت او را عاشر گويند كه عمل او بعشر تعلق دارد ، و فى الجمله عشر مىگيرد ، زيرا كه او ربع عشر از مسلم مىگيرد ، و نصب عشر از ذمّى مىگيرد ، پس فى الجمله عشر مىگيرد زيرا كه بعضى از عشر حكم عشر دارد . اين است سخن شارح « هدايه » .\r\nدر كتاب « نهايه جزرى » آورده كه حضرت پيغامبر صلّى اللّه عليه و سلّم فرمود كه هرگاه كه بعاشر رسيد او را بكشيد . مراد آن است كه اگر كسى بيابيد كه عشر گيرد بر طريقه‌اى كه اهل جاهليت مىگرفته‌اند ، كه آن را حلال داند ، و ترك فرض خدا كند كه آن ربع عشر است ، او را بكشيد . زيرا كه او كافر است ، زيرا كه مستحلّ ما حرّم اللّه است . فاما كسى كه عشر گيرد بر وجهى كه خداى تعالى فرض كرده ، پس آن نيست ، زيرا كه بسيارى از صحابه عاشر بوده‌اند بدين معنى ، كه عشر واجب در شرع مىگرفته‌اند . و حضرت پيغامبر صلّى اللّه عليه و سلّم و خلفاء - راشدين ايشان را نصب كرده بوده‌اند . « 1 » پس جايز است كه فراگيرندهء او را عاشر نام نهند ، زيرا كه آن‌چيزى كه او فرامىگيرد اضافتى بعشر دارد همچو ربع عشر و نصف عشر ، چگونه چنين باشد ؟ و عاشر گاه هست كه تمام عشر فرا مىگيرد ، و آن زكات آن چيزى است كه اهل ذمه مىدهند از تجارات خود ، و اهل اسلام مىدهند از زكات آنچه به آب باران و آب روان حاصل شده باشد . و آنچه وارد شده است در حديث از عقوبت عشار محمول بر تأويل است . اين است سخن صاحب « نهايهء جزرى » .\r\n\r\n\r\n","description":"","footnote":"\r\n( 1 ) م . و آنچه فرموده‌اند كه جايز است . . .\r\n","page_name":" 260 ","page_number":260},
  {"content":"\r\n\r\nقال فضل اللّه بن روزبهان غفره اللّه : از اين سخن معلوم شد كه عشار را به دو معنى اطلاق مىكنند ، كه آن معنى عام و خاص است ، چنانچه سابقا ياد كرديم و اللّه اعلم . و در « شرح وقايه » گويد كه تصديق كند عاشر تجار را با سوگند ، اگر انكار كنند تمام شدن سال را يا فراغ از دين را ، يا دعوى كند كه او را به فقيرى ديگر ادا كردم در مصر ، و اين دعوى در غير سوايم باشد . پس اگر دعوى اداى سوايم كند به فقير در مصر ، تصديق نكنند او را ، زيرا كه سوايم او را نمىرسد كه ادا كند به فقير ، بلكه سلطان بايد كه از او گيرد و در مصرف آن را صرف كند . و اگر دعوى كند كه ادا كرده‌ام بعاشرى ديگر ، و حال آنكه در آن سال عاشرى ديگر موجود بوده باشد ، و برات او بيرون نياورد ، او را تصديق كنند با يمين . و آنچه تصديق كنند در آن مسلمان را تصديق كنند در او ذمى را ، نه حربى را ، مگر آن كه حربى دعوى كند كه اين كنيز امّ الولد من است ، او را تصديق كنند ، و از او چيزى نستانند .\r\nو عاشر فراگيرد از مسلمان ربع عشر ، و از ذمى ضعيف آن كه نصف عشر است ، و از حربى عشر ، و اگر مال او بنصاب رسيده باشد و عاشر نداند مقدار آنچه اهل حرب از تجار ما كه اهل اسلاميم مىگيرند گاهى كه تاجر ما بر ايشان مىگذرد ، و اگر عاشر داند قدر آن‌كه اهل حرب از تجار ما مىگيرند ، بايد كه عاشر ما از حربى مثل آن بگيرد . اگر آنچه مىگيرند بعض مال باشد ، و اگر آنچه اهل حرب از تجار ما مىگيرند كلّ مال باشد ، عاشر ما كلّ مال حربى بگيرد . از مال اندك حربى نگيرند و اگرچه اقرار كند كه باقى نصاب در خانه دارد . و اندك آنست كه بنصاب نرسيده باشد . و اگر اهل حرب از تجار ما هيچ نگيرند ، ما از ايشان هيچ نمىگيريم .\r\nو اگر از حربى عشر فراگيرند ، بعد از آن بگذرد بر عاشر ما ، پيش از ( گذشتن ) « 1 » سال ، اگر مرّهء دوم از خانهء خود مىآيد ( كه در دار حرب است ) « 2 » عشر از او بگيرند .\r\nو الّا از او چيزى نگيرند . و اگر از ديار اسلام بخانهء خود مىرود از او چيزى نگيرند .\r\nو اما عشر گرفتن از شراب ذمى و خوك او ، حكم آن است كه از شراب\r\n\r\n\r\n","description":"","footnote":"\r\n( 1 ) اضافه از م .\r\n( 2 ) اضافه از م .\r\n","page_name":" 261 ","page_number":261},
  {"content":"\r\n\r\nاو عشر گيرند و از خوك او نگيرند . مراد از عشر شراب قيمت عشر است . اين نزد ابو حنيفه است رحمه اللّه ، و نزد زفر آن است كه از هردو عشر گيرند . و نزد ابو يوسف آنست كه اگر بگذرانند خمر و خنزير را با هم ، عشر از هر دو بگيرند . و او خوك را تبع خمر ساخته است . و اگر خمر را بتنها بگذرانند عشر گيرند . و اگر خوك را تنها گذراند عشر نگيرند . و اگر مضارب مال مضاربه بگذراند از او چيزى نگيرند .\r\nو اگر بندهء مأذون در تجارت گذرد ، اگر مديون باشد از او هيچ نگيرند . و اگر مديون نباشد كسب او ملك مولاى اوست ، پس اگر مولاى او با او باشد از او بگيرند . و اگر مولا با او نباشد از او نگيرند . و اللّه اعلم . اين است سخن « شرح وقايه » .\r\nاما حكم عاشر در مذهب امام شافعى رحمه اللّه در باب عشر و خراج انشاء - اللّه مذكور شود ، و اللّه اعلم . اكنون بيان سيرت حضرت پيغامبر صلّى اللّه عليه و سلّم در فراگرفتن زكات بنمائيم تا سلطان بدان اقتدا نمايد ، و باللّه التوفيق .\r\n\r\nفصل پنجم ، در بيان سيرت حضرت پيغامبر صلى اللّه عليه و سلم در فراگرفتن زكوات .\r\nبدان ايّدك اللّه تعالى كه حضرت پيغامبر صلّى اللّه عليه و سلّم را در هر عمل از اعمال كليّهء شريعت سيرتى خاص بوده كه آن منشأ مذاهب است ، و در هر باب سلطان را امر ضرورى است كه سيرت آن حضرت صلّى اللّه عليه و سلّم بوجهى كه ارباب صحاح و علماء سيرت از طرق مصحّحهء متقنه اخراج فرموده‌اند نيكو بداند ، تا مواقع عزايم و رخصتها را از يك ديگر جدا تواند كرد ، و داند كه سنت و طريق آن حضرت در آن عمل چگونه بوده ، و چون بداند و بدان اقتدا كند ، بر صراط مستقيم سنت قايم باشد ، و او را از سلاطين اسلام و أيمهء عدل توان گفت .\r\nاما سيرت حضرت پيغامبر صلّى اللّه عليه و سلّم در فراگرفتن زكوات ؛ الشيخ - الامام رحلة يمن ، استاد المحدثين ، مجد الدين محمد بن يعقوب الفيروز آبادى - الشيرازى رحمه اللّه در كتاب « صراط مستقيم » سيرت آن حضرت صلّى اللّه عليه و سلّم در زكات ياد كرده و ما در اين مقام آن را ياد كنيم ، زيرا كه بر سخن او اعتماد تمام است . شيخ فيروز آبادى رحمه اللّه در كتاب « صراط مستقيم » گويد : عادت حضرت\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nپيغامبر صلّى اللّه عليه و سلّم در زكات و صدقات مراعات فقرا بوده با مراعات اصحاب اموال ، و مصلحت هر دو جانب را باقصى الغايه نگاه داشتى و زكات را در چهار صنف از مال كه دوران آن بميان خلق بيشتر و احتياج مردمان بدان فراوان‌تر بود واجب كرد : صنف اول زرع و ثمار . صنف دوم بهيمة الانعام از شتر و گاو و گوسفند .\r\nصنف سوم زر و سيم كه قوام معاش عالميان بدانست . صنف چهارم اموال تجارت از هر صنف كه باشد . و در هر سال يك‌بار فرمود ، و در زروع و ثمارگاه حصاد و كمال آن فرمود ، و اين غايت عدل است . و بحسب سعى شخص در تحصيل مال و سهولت و مشقت او در مقدار واجب بيان فرمود . لاجرم پنج يك را واجب كرد در مالى كه بىمشقت و تكلف بدست آيد ، همچو گنجى كه بيابد . و آمدن سال را در او اعتبار نكرد ، بلكه در حال كه بيابد بر وى واجب شود كه اخراج كند خمس را و آنچه در تحصيل آن از مشقتى و كلفتى لابد است نيمهء آن واجب كرد ، چنانچه در زروع و ثمار كه به آب باران حاصل شود . و نيمهء آن واجب كرد در آنچه بزيادت تكلفى محتاج بود از دولابى يا چاهى يا خريدن آبى و مانند آن . و نيمهء آن واجب كرد در آنچه محتاج است به عمل و تعب دايم از ارتكاب مشقت اسفار و ركوب بحار و ترقب و انتظار و امثال آن . و ديگر در هر نوعى از مال نصابى تعيين فرمود ، چنانچه در نقره دويست درهم ، و در زر بيست مثقال ، و در غلات و ثمار هشتصد من شرعى ، كه پنج شتروار باشد از شتران عربى ، و در گوسفند چهل ، و در گاو سى ، و در شتر پنج . اما چون نصاب احتمال آن نداشت كه مواسات در جنس آن باشد ، يك گوسفند در پنج شتر تعيين فرمود ، اما چون به بيست و پنج برسد احتمال آن باشد كه از جنس آن بدهد ، لاجرم مخيّر باشد ميان پنج گوسفند و يك شتر .\r\nو هركه را بدانستى كه از اهل زكات است زكات بدادى ، و اگر كسى زكات طلب داشتى و حال وى معلوم نبودى او را زكات بدادى « 1 » . اما بعد از آن كه غناء وى معلوم شدى او را زجر كردى كه توانگران را از زكات حظى نيست ، و نه توانايان را بر اكتساب . و عادت آن بود كه زكات را در شهرها و ديها كه\r\n\r\n\r\n","description":"","footnote":"\r\n( 1 ) تصحيح قياسى . اصل در نسخه‌ها : ندادى .\r\n","page_name":" 263 ","page_number":263},
  {"content":"\r\n\r\nبستدندى هم در آن موضع بر فقراء آنجا صرف كردندى ، و اگر چيزى فاضل بودى بدان حضرت آوردندى و بر فقراء مدينه صرف كردى . و از عادت آن حضرت نبود كه از اسپ و برده و درازگوش و خيار و عسل و فواكه كه در كيل نمىآيد و ذخيره‌كردن را نمىشايد ، زكات بستاند ، مگر رطب و انگور كه از آن زكات مىستد ، و فرق نمىكرد ميان تروخشك آن . هر آن كسى كه زكات را بر آن حضرت آوردى او را دعا كردى گاه چنين : اللّهم بارك فيه و فى اهله ، و گاه فرمودى : اللّهم صلّ عليه و متصدّق را نهى كردى كه صدقهء خويش را باز خرد .\r\nو شتران صدقه را بدست مبارك خويش داغ كردى ، و غالبا داغ بر گوش نهادى .\r\nو گاه از براى مصالح اسلام قرض كردى ، و بر مال صدقات حوالت فرمودى . و گاه ضرورت دوساله از پيش طلب داشتى . اين است سخن كتاب « صراط مستقيم » ، و از آنجا سيرت آن حضرت صلى اللّه عليه و سلم در فراگرفتن زكات فهم مىگردد . و چون سلطان بدان اقتدا نمايد و بموجب مذكور عمل كند سنت و طريقهء آن حضرت را تتبع كرده باشد ، و از عهدهء آنچه او را بايد كرد و سزاوار باشد در امر زكات بيرون آمده باشد . اكنون شروع در احكام خراج و عشر نمائيم ، و التوفيق من اللّه - الكريم .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\nباب ششم در عشر و خراج و بيان اراضى عشرى و خراجى و كيفيت فراگرفتن و خراج و صرف آن به مستحقان و نصب عمال خراج و ذكر بيوت اموال اربعه .\r\nو اين باب مشتمل بر هفت فصل است .\r\n\r\nفصل اول ، در معنى عشر و خراج .\r\nبدان ايدك اللّه تعالى كه معنى عشر در باب سابق معلوم شد ، و آن عبارت از دو يك مالى است كه به حكم اللّه تعالى از اموال گيرند كه در شرع مقرر شده . و در باب سابق مذكور شد كه عشر از زرع و ثمار گيرند اگر بآب‌باران باشد ، و نصف عشر گيرند اگر به آب دلو و دولاب باشد ، و تفاصيل آنچه علما در او اختلاف كرده‌اند كه عشر گيرند مذكور شد . و در اين باب مراد از عشر وظيفهء ده يكى است كه آن را از زمين عشرى ستانند .\r\nو اما خراج اسمى است از خروج ، و در شرع آن را اطلاق مىكنند بر وظيفهء معينه‌اى كه آن را موظف ساخته باشند بر آدمى يا بر زمين كه ادا كنند آن را بر وجهى كه در شرع معين شده . پس اگر آن وظيفه را بر آدمى معين گردانيده باشند ، او را خراج رؤوس گويند همچو جزيه . و اگر بر زمين معين كرده باشند او را خراج اراضى گويند .\r\nو فرق ميان عشر و خراج از وجوه بسيار است ، و هر يك را بيت المال ديگرى است . و در « هدايه » گفته كه خراج مؤونت زمين است ، و در او معنى عبادت\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nنيست ، و عشر در او غالب معنى مؤونت است ، و معنى عبادت تابع است . اين است سخن « هدايه » ، و در « كفايه » شرح « هدايه » گفته كه مؤونت عبارت از چيزى است كه او سبب بقاء شىء باشد همچو نفقه ، و عشر و خراج دو سبب بقاء زمينهايند در دست مالكان ، ليكن مصرف عشر فقرايند و مصرف خراج مقاتله‌اند ، كه عبارت از لشكريانند . پس لشكر منع قاصدان اهل اسلام مىكنند و فقرا دعا مىكنند بنصرت اهل اسلام بر كفار ، و زمينها بدعاى ايشان باقى مىماند در دست ارباب آن از اهل اسلام . اين است سخن « كفايه » ، و از آن‌جا معنى عشر و خراج و فرق ميان ايشان معلوم مىگردد . اين است معنى عشر و خراج نزد حنفيه .\r\nو اما معنى عشر و خراج نزد شافعيه آن‌كه عشر عبارت از ده يكى است كه آن را از زروع و ثمار بيرون مىكنند به حق زكات ، و خراج عبارت از وظيفه‌اى است كه آن را بر زمين ضرب كنند كه هر ساله مالك آن زمين آن وظيفه را از او اخراج كند ، خواه نصاب زكوى باشد و خواه نه . و در خراج نصاب شرط نيست ، و در عشر نصاب شرط است . و اگر زمين خراجى را صاحب آن مزروع ندارد ، خراج از او ساقط نمىگردد . زيرا كه او همچو اجرت مضروبه است بر زمين ، و بزراعت تعلق ندارد بخلاف عشر . پس اگر زمين عشرى را مسلمانى زراعت نكند بر او هيچ لازم نمىآيد بخلاف زمين خراجى . اين است معنى عشر و خراج در مذهبين ، و اللّه اعلم .\r\nو تحقيق احكام ايشان موقوف است بتحقيق اراضى عشرى و خراجى ، و ما در اين فصل آن را ياد كنيم به احكام متعلقه بدان ، و باللّه التوفيق .\r\n\r\nفصل دوم ، در بيان اراضى عشرى و خراجى .\r\nبدان ايّدك اللّه تعالى كه اختلاف است ميان اصحاب مذهبين در تعيين اراضى عشرى و خراجى . اما در مذهب حنفيه در « محيط » گويد : خراج اراضى دو نوع است : خراج وظيفه و خراج مقاسمه .\r\nخراج مقاسمه ، صورتش آن است كه امام فتح كند بعضى از بلاد اهل حرب را بقهر و زور ، و منت نهد بر ايشان به آنكه گردنهاى ايشان را و زمينهاى\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nايشان را ببخشد ، و مقاسمت كند با ايشان در زراعتهاى زمينهاى ايشان و ميوه‌هاى تاكهاى ايشان بر نصف يا ثلث يا ربع ، و اين نوع از خراج بفعل پيغامبر صلى اللّه عليه و سلم ثابت شده ، كه چون آن حضرت فتح خيبر فرمود بعضى از زمينها را ميان غانمان قسمت كرد و منت نهاد به بعضى بر ايشان ، و مناصفه كرد با ايشان در زروع آنچه منت نهاده بود بر آن تا رزق ايشان گردد .\r\nو خراج وظيفه ، صورت آن‌چنان است كه فتح كند امام بلده‌اى را از بلاد حرب به عنوه و زور ، و منت نهد بر ايشان برقاب و اراضى ايشان ، و توظيف كند بر اراضى مقدارى معلوم از دراهم و دنانير يا قفيزى چند معلوم از طعام . و اين نوع از خراج به قضاى عمر رضى اللّه عنه معلوم شده ، زيرا كه او چون فتح سواد عراق كرد ، خواست كه اين نوع خراج بر سواد عراق نهد ، صحابه بر آن راضى شدند ، و انقياد كردند مگر اندكى از ايشان ، و ايشان هم آخر به رأى او بازگشتند . عمر رضى اللّه - عنه حذيفة بن اليمان و عثمان بن حنيف را فرستاد تا زمين را مساحت كردند ، و امر كرد ايشان را كه وظيفه كنند بر هر جريبى از جريبهاى زراعت يك درهم ، و بر هر جريبى از جريبهاى زمين تاك ده درهم ، و در هر جريبى از زمين اسپست پنج درهم . ايشان مساحت كردند و بدستورى كه عمر فرموده بود عمل كردند . چون بازگشتند عمر گفت با ايشان : شايد كه شما حمل كرده باشيد زمين را آن چيزى كه طاقت آن نداشته باشد آن زمين ، پس ايشان گفتند : بلكه ما زمين را چيزى بار كرده‌ايم كه طاقت آن دارد ، و اگر زيادت مىكرديم هم طاقت داشت . پس عمر ساكت شد ، و بر آن قرار داد در زمان صحابه و حضور ايشان . و روايت كرده‌اند كه عمر از آن پشيمان شد ، و خواست كه زيادت گرداند . ايشان را نوبتى ديگر فرستاد ، كه در هر جريبى از زمين زراعت با درهمى قفيزى از گندم زيادت كنند . و در روايتى آمده كه قفيزى از زرع آن زمين زيادت كنند . و نيز امر كرد كه بر هر زمينى از زمينى تاك با ده درهم ، ده قفيز گندم نهند . و اين از باب مقادير است ، و مقادير بقياس ثابت نمىگردد ، و ثبوت او بسماع مىتواند بود . و آن به عمر رسيده از حديث ابو هريره . اين است سخن « محيط » . و از آنجا مستفاد شد كه خراج به دو\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nنوع مىباشد ، خراج مقاسمه و خراج وظيفه .\r\nاما زمين عشر و خراج ؛ در كتاب « عنوان الافتا » گفته : هر بلده‌اى كه اهل او بطوع مسلمان شدند ، يا فتح كردند آن بلده را بقهر و زور و قسمت كردند آن را ميان غانمان آن زمين عشرى است . و همچنين هر زمينى كه آن را فتح كنند بقهر و زور از زمينهاى عرب ، و اهل او بت‌پرست باشند و مسلمان شوند بعد از فتح ، و امام آن زمينها را بديشان بازگذارد ، آن عشرى است . و امام محمد رحمه اللّه گفته كه زمين عرب تمام عشرى است ، زيرا كه بعضى از او طوعا مسلمان شده‌اند همچو مدينهء پيغامبر صلى اللّه عليه و سلم و طايف و يمن و ساير حجاز و بحرين ، و بعضى از آن آنست كه بقهر و زور گرفته‌اند و قسمت فرموده‌اند آن را حضرت پيغامبر صلى اللّه - عليه و سلم ميان غانمان ، و او را عشرى ساخته ، همچو خيبر و قريظه و نظير .\r\nو هر بلده‌اى از بلاد عجم گاهى كه امام او را فتح كند بقهر و زور ، و متردد گردد در ميان آنكه منت نهد بر ايشان برقاب ايشان و اراضى ايشان و خراج نهد بر زمين ايشان ، و ميان آنكه قسمت كند آن را در ميان غانمان ، و بر اراضى عشر نهد و بگويد زمينها را عشرى ساختم ، بعد از آن پشيمان شود و منت نهد بر ايشان برقاب و اراضى ايشان ، پس آن اراضى باقى مىماند عشرى . همچنين ذكر كرده امام محمد رحمه اللّه در « نوادر » و كرخى رحمه اللّه در شرح آن . و همچنين هر بلده‌اى كه آن را بقهر و زور فتح كنند ، و مسلمان شوند اهل آن پيش از آن كه حكم كنند در ايشان به چيزى ، امام اختيار دارد ، اگر خواهد قسمت كند آن را ميان مردم ، زمين عشرى باشد ، و اگر خواهد منت نهد برايشان . و بعد از منت امام اختيار دارد ، اگر خواهد بر ايشان عشر نهد ، و اگر خواهد خراج ، اگر آب خراج خورد ( آن زمين « 1 » ) . و همچنين است حكم زمين موات ، گاهى كه احيا كنند آن را باذن امام به آب عشرى ، كه آن عشرى است ، و اگر چه بقهر و زور فتح كرده باشند در ابتدا . همچنين ذكر كرده امام محمد در « اصل » ، و اين قول اوست . اما بر قول ابو يوسف رحمه اللّه ، اگر اين اراضى كه احيا كرده در حيّز ارض عشر است ، آن\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 268 ","page_number":268},
  {"content":"\r\n\r\nعشرى است . و اگر در حيّز ارض خراجى است ، آن خراجى است .\r\nو اختلاف كرده‌اند فقها در زمين موات ؛ مروى از ابو يوسف آن است كه زمين موات آن است كه فتح كند امام بلده‌اى را به زور و قهر ، و قسمت نكند زمينها را در ميان غانمان و ترك كند آن را مهمل ، يا بعضى را قسمت كند و بعضى را قسمت نكند ، پس آنچه قسمت نكند آن را موات است . و امام محمد رحمه اللّه در كتاب شرب از « مبسوط » گفته كه هر زمينى را كه مالك نگردد او را يكى از مسلمانان يا ذمّيان ، و آب از او منقطع شود ، و ارتفاق اهل مصر و قريه از او باز برد ، آن موات است ، و اگرچه قريب بعمرانات باشد . و در كتاب « بقالى » آمده كه زمين موات آنست كه نزديك نباشد بعامر ، و فاضل باشد از حاجت اهل او . و هم در « بقالى » گفته كه اراضى مملو كه هرگاه كه اهل او منقرض شدند ، حكم لقطه دارد . و بعضى گويند حكم موات دارد . و در « نوادر » هشام از محمد روايت كرده كه او گفت كه هرگاه كه زمينها را آثار عمارت باشد همچو جدول و مانند آن ، و او را اربابى باشد كه ايشان را نشناسند ، كسى را نمىرسد كه آن را احيا كند و ملك خود سازد ، يا از او خاك بردارد . و هشام از محمد روايت كرده كه در قصرهاى خالى و معابد يهود و نصارى كه خراب شده باشد ، گاهى كه از او كسى خاك بردارد و در زمين خود اندازد ، اگر آن قصورى است كه خراب شده قبل از اسلام ، او بمنزلهء موات است ، از آنجا خاك بر مىتوان برداشت . و اگر بعد از اسلام خراب شده و او را ارباب هست ، اما معروف نيستند ، از او چيزى بر نمىتوان داشت . و اگر از او چيزى برداشته باشند ، و مالكى ظاهر گردد ، رد بايد كرد به دو .\r\nپس اگر در او زراعتى كرده باشد ، زرع از آن زارع باشد ، ليكن مقدار تخم و اجرت اجرا پاك و حلال است او را ، و آنچه از آن زيادت آيد صدقه بايد كرد ، در قول ابو حنيفه و محمد رحمهما اللّه . و ضامن گردد زارع از براى مالك آنچه زراعت او نقص كرده باشد در آن زمين ، چنانچه اگر غصب كند زمينى را و در آن زراعت نمايد .\r\nو قدورى رحمه اللّه گفته : آنچه از او عادى باشد كه هيچ مالكى او را\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nنباشد ، يا آنكه مملوك باشد در اسلام ليكن او را مالكى در اسلام معلوم نباشد بعينه ، و او دور باشد از قريه بحيثيتى كه اگر آدمى بايستد و صيحه زند آواز او در آنجا نشنوند ، آن موات است . و معنى عادى آن است كه خرابى او قديم باشد ، و اعتبار كرده امام محمد رحمه اللّه انقطاع ارتفاع اهل قريه از او حقيقة و اگرچه قريب باشد بقريه . همچنين گفته شيخ الاسلام شمس الائمهء سرخسى رحمه اللّه ، و اصح آن چيزى كه گفته‌اند در قرب و بعد از عمرانات آن است كه مردى به طرف عمارتهاى قريه بايستد و باعلاى صوت خود آواز كند ، پس بهر موضعى كه آواز او برسد ، از جملهء قريه باشد . قاضى قضات همچنين ياد كرده . اين است تعريف زمين موات ، و حكم او آنست كه گذشت كه اگر از حيّز زمين عشرى است عشرى خواهد بود . و اگر از حيّز زمين خراجى است خراجى خواهد بود . اين است بيان اراضى و خراجى و عشرى .\r\nو اما زمينهاى ممالك اسلام ؛ در كتاب « محيط » روايت كرده كه امام محمد - رحمه اللّه در كتاب « عشر و خراج » گفته : زمين سواد تمامى خراجى است ، و حدّ او از عذيب است تا عقبهء همدان به طول ، و از عذيب است تا عبادان بعرض ، و هر چه يلى سواد عراق است از زمين جبل مثل طبرستان و مانند آن ، همه خراجى است .\r\nو اين بفعل عمر معلوم شده زيرا كه عمر همچنانچه وظيفهء خراج را مقرر گردانيد بر زمين سواد عراق ، همچنان مقرر گردانيد بر زمين جبل . و همين حكم در هر زمينى كه آن را بقهر و زور گيرند و اهل او را بازگذارند جارى است و آن زمين خراجى است . و همچنين هرگاه كه نقل كنند قومى را از اهل ذمّه از بلده‌اى ببلدهء ديگر از براى مصلحتى كه ديده باشند ، پس بدرستى كه اراضى ايشان خراجى مىگردد . و همچنين هر بلده‌اى كه اهل او از امام طلب كنند كه ذمت دهد ايشان « 1 » را ، بايد كه امام قبول كند ، و بر اراضى آن خراج نهد . و اين از آن جهت است كه وظيفهء زمين در اصل خراج است . و نقل از خراج بعشر در بعضى مواضع از براى اسلام مالك است ، پس بدون آن نقل ثابت نمىگردد ، و همچنان خراجى باز مىماند .\r\n\r\n\r\n","description":"","footnote":"\r\n( 1 ) م . كه ذمتى باشند ايشان .\r\n","page_name":" 270 ","page_number":270},
  {"content":"\r\n\r\nاين است سخن « محيط » .\r\nو اما آب خراج ، در « محيط » گفته كه آب خراج آب چاههائى است كه فرو برده باشند در زمين خراج ، و آب چشمه‌هائى كه ظاهر شود در زمين خراج ، و آب نهرهائى كه حفر كرده‌اند آن را اعاجم ، همچو نهر يزد جرد و نهر ملك و امثال آن ، زيرا كه اين واديها در دست اهل كفر بوده و در دست ما درآمده ، پس حكم غنيمت گرفته .\r\nو هم در « محيط » روايت كرده از امام محمد رحمه اللّه كه او گفته : زمين عرب تمامى عشرى است . و آن از عذيب است تا بمكّه و عدن ابين تا به مهره در اقصى يمن . و سزاوار آن بودى كه زمين مكّه خراجى بودى ، زيرا كه حضرت پيغامبر صلى اللّه عليه و سلم او را بقهر و زور فتح كرد ، و هر زمينى كه آن را به زور فتح كنند خراجى است ، و اگرچه اهل او بطوع و رغبت مسلمان گردند بعد از آن همچو زمينهاى عجم ، و زمينهاى عرب گاهى كه اهل او از اهل كتاب باشند و آن بقهر و زور فتح شود . ليكن ما زمين مكّه را عشرى مىگوئيم جهت اتبّاع فعل پيغامبر صلى اللّه عليه و سلم زيرا كه حضرت پيغامبر صلى اللّه عليه و سلم مكّه را عنوة فتح كرد ، و اهل او مسلمان شدند ، و مكّه را بديشان بازگذاشت ، و عشر را وظيفهء ايشان ساخت . و همچنين است حكم هر زمينى كه عنوة مفتوح شود كه آن عشرى است .\r\nو اما آب عشرى آن آبى است كه بيرون آيد از چاهى كه آن را در زمين عشر حفر كرده باشند ، و آب چشمه كه در زمين عشر ظاهر گردد . و اما هرگاه كه زمين عشرى باشد آبى كه از او پيدا گردد هم آب عشرى خواهد بود ، از جهت آن‌كه آب تابع زمين است . و همچنين آب باران و آب درياهاى بزرگ عشرى است . و اما آب سيحون و جيحون و دجله و فرات بر قول ابو يوسف رحمه اللّه خراجى است ، و بر قول محمد عشرى . و امام محمد در اوّل كتاب « عشر و خراج » ذكر كرده كه آن خراجى است . و همچنين روايت كرده‌اند از ابو يوسف رحمه اللّه در « نوادر » . و از محمد هم روايت كرده‌اند كه او گفته عشرى است . پس شايد كه آنچه از او نقل\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nكرده‌اند در كتاب « عشر و خراج » نقل قول ابو حنيفه و ابو يوسف رحمهما اللّه باشد ، و احتمال دارد كه قول كل باشد ، پس در اين مسأله دو روايت باشد از محمد . و شمس الائمة الحلوائى بدين ميل كرده كه از امام محمد در اين مسأله دو روايت است ، يا آن كه آنچه در كتاب ياد كرده مأوّل باشد بر قول محمد ، و بدين ميل كرده شيخ الاسلام رحمه اللّه و در تأويل خود كه گفته : گاهى كه زمين بحالى باشد كه ممكن باشد آب دادن او به آب خراج ، پس او را آب دهند به آب دجله يا فرات ، او خراجى است . و هر زمين خراجى كه ممكن باشد آب دادن او به آب خراج ، گاهى كه او را آب عشرى دهند آن زمين خراجى است ، زيرا كه تعطيل از جانب صاحب زمين است . و اما هر زمينى كه متعذر باشد آب دادن او به آب خراج ، گاهى كه او را آب عشر دهند آن زمين عشرى مىگردد . اين است سخن صاحب « محيط » .\r\nاينست احكام زمين خراجى و آب خراجى و زمين عشرى و آب عشرى كه در اين مقام مذكور شد از مذهب ابو حنيفه .\r\nو امّا زمين و آب خراجى و عشرى در مذهب شافعى ؛ در « انوار شافعيه » گويد كه هر مملكتى كه امام آن را فتح كرده بقهر و زور ، املاك و عقارات آن تمامى غنيمت مسلمانان است و ملك ايشان مىگردد بعد از قسمت . و سواد عراق مفتوح شده عنوة و قسمت كرده شده ميان غانمان ، بعد از آن عمر رضى اللّه عنه غانمان را استطابهء خاطر كرد ، و ايشان را از ملكيت فرو آورد ، و وقف ساخت سواد عراق را بر مسلمانان ، و بساكنان آنجا اجارت داد . و خراجى كه بر سواد عراق ضمّ كرده‌اند اجرتى است منجّمه كه هر ساله ادا كنند ، و صرف كنند در مصالح مسلمانان آنچه اهم باشد . و جايز است صرف كردن آن به فقرا و اغنيا از اهل فىء و غير ايشان . و سواد عراق از عبّادان است تا بحديثه موصل به طول و از قادسيه است تا بحلوان بعرض ، و بغداد و نواحى آن از جملهء سواد عراق است ، و طول او صد و شش فرسخ است و عرض او هشتاد فرسخ است . و گاهى كه وقف كند واقف قريه‌اى را بر قومى جايز است در آنجا ساختن مسجد و مقبره و سقايه . اين است حكم سواد عراق ، و او تمامى خراجى است .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nو اما مكّه مفتوح شده از روى صلح ، و خانه‌هاى او و عرصه‌هاى او همه مملوكه است ، و ملك صاحبان است كه در دست دارند ، و بيع آن جايز است .\r\nو زمين خراجى نزد امام شافعى رحمه اللّه آن است كه فتح كند امام بلده‌اى را بقهر و زور ، و قسمت كند آن را ميان غانمان ، بعد از آن عوض بدهد ايشان را و وقف كند بر مسلمانان ، و بر او خراجى معين گرداند كه هميشه از آن ستانند همچنانچه عمر رضى اللّه عنه فرمود در سواد عراق . و نيز از زمين خراجى است آن بلده‌اى كه فتح كند امام آن را از روى صلح ، بر آن وجه كه اراضى از آن ما باشد و كفار ساكن شوند در او بخراجى معلوم ، پس زمين فىء است ، و خراج اجرتى است كه ساقط نمىشود باسلام ايشان . و اگر شرط كنند كه زمين از آن ايشان باشد در اين حالت ، پس خراج جزيه‌اى است كه ساقط مىشود باسلام ايشان . اين است زمين خراجى .\r\nو اما زمين عشرى هر بلادى است كه مسلمان شده‌اند اهل او بر آن بلاد و آن بلادى كه احيا كرده باشند آن را مسلمانان . اينها همه عشرى است ، و فراگرفتن خراج از آن ظلم است ، و آن خراج قايم مقام عشر نمىشود مگر آن‌كه سلطان فراگيرد آن را بر آن وجه كه بدل عشر سازد آن را . پس بر اين تقدير ساقط مىشود فرض خراج ، همچنانچه اگر قيمت گيرد باجتهاد . و مملكتها كه از او خراج مىگيرند و حال او معلوم نيست كه در اول اسلام عشرى بوده يا خراجى ، بر آن نسق كه بوده در آن عمل بايد كرد . زيرا كه ظاهر آن است كه آن‌چيزى كه جارى شده باشد در طول زمان ، جارى شده باشد به حق ، و اللّه اعلم . اين است حكم زمين خراجى و عشرى بمذهب شافعى رحمه اللّه .\r\nو اما آب خراجى و عشرى در مذهب شافعى رحمه اللّه ، پس معرفت آن موقوف است بمعرفت اقسام آبها ، و در كتاب « روضه » امام نووى رحمه اللّه گويد :\r\nآب چند قسم است :\r\nاول آنكه از موضعى برآمده باشد كه به كسى مخصوص نباشد ، و آدميان را در اخراج آن صنعى نباشد همچو آب فرات و دجله و جيحون و ساير اوديهء عالم ، و\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nعيونى كه در جبال است و موات و سيلهاى باران ، پس همه مردم در او شريك‌اند ، و جايز نيست منع از فراگرفتن آن از براى طهارت و خوردن و غير آن ، و كسى كه محتاج آن آب باشد جهت آشاميدن يا آب دادن بهايم ، او اولى است از كسى كه محتاج باشد بدان از براى زراعات و ثمار و اشجار . و آنچه فراگيرند از او در ظرف يا در حوض ، ملك فراگيرنده مىشود . و اراضى كه از اين آب خورد اگر احياء اسلامى است ، شك نيست كه عشرى خواهد بود . و اگر عمارات جاهليت است ، و در زمان فتح خراج بر آن مقرر كرده‌اند ، خراجى است . غرض كه آب خود عشرى و خراجى نمىباشد ، بلكه تابع زمين است . و اللّه اعلم .\r\nقسم دوم آبى است كه برآيد در ملك بنفس خود يا به عمل و حفر ، پس او ملك مالك است كه آن زمين را تصرف نموده بملكيت ، و بيرون نمىرود از ملك او بخروج از او . و واجب نيست بذل آنچه فاضل آيد از براى زراعت . و واجب است از براى ماشيه بمفت ، به شرط آن‌كه محتاج آبى ديگر نيابد كه مباح باشد و آن‌جا علفى باشد كه حيوانات در او بچرند . و شرط ديگر آن‌كه آب در مستقر خود باشد ، و شرط ديگر آن‌كه متضرر نشود بدان‌كه مواشى در ميان زراعت او درآيند . و كاريزها حكم چاهها دارد .\r\nو قسم سيوم آبى است كه تابع شود در موضعى كه مخصوص به كسى نباشد و ليكن ظاهر باشد در او صنع آدميان همچو آب چاهى كه در موات حفر كرده باشند ، پس اگر آن را حفر كرده‌اند از براى جماعتى كه بر او مىگذرند ، پس آن آب مشترك است ، و حفر كننده همچو يكى از ايشان است . و بر اين تقدير جايز است برداشتن آن آب از براى آشاميدن و زراعت كردن . و اگر آن چاه را حفر كرده‌اند از براى ارتفاق نه از براى تملك ، پس حافر اولى است به آب او تا آن‌زمان كه از آنجا كوچ كند . و او را نمىرسد كه فاضل را منع كند از براى شرب ، و او را مىرسد كه منع كند آن را از براى زراعت مطلقا ، و از براى مواشى گاهى كه فاضل نيايد از شرب او و ماشيه او و زراعت او . و اگر چاه فرو برده باشد از براى آن‌كه ملك خود سازد ، حكم آن دارد كه در ملك خود حفر كرده باشد ، و حكم آن گذشت . و\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nاگر حفر كرده باشد مطلقا ، اختصاص به كسى ندارد ، و مردمان در او همه برابرند .\r\nاين است نقل « روضهء » نووى رحمه اللّه . و از آنجا بيرون آمد كه مدار در عشرى بودن يا خراجى بودن زمين است ، و آب اگر ملك است و در زمين عشرى زراعت مىكند ، عشرى است ، و همچنين اگر مخصوص به كسى نيست همچو دجله و فرات .\r\nو اگر در زمين خراجى زراعت كرده و آب ملك داده يا آب عام مثل دجله و فرات ، آن خراجى است . اين است حكم آب عشرى و خراجى در مذهب شافعى رحمه اللّه .\r\nاكنون بيان مقدار خراج كنيم ، و باللّه التوفيق .\r\n\r\nفصل سوم ، در بيان مقدار خراج واجب .\r\nبدان ايّدك اللّه تعالى كه سابقا مذكور شد كه در مذهب حنفيه خراج دو قسم است : خراج وظيفه و خراج مقاسمه . اما خراج وظيفه در كتاب « محيط » گفته كه امام محمد گفته كه وظيفه در زمين خراج در هر زمينى كه صلاحيت زراعت داشته باشد ( بر هر جريبى « 1 » ) قفيزى و درهمى است ، و بر هرجريب يورشقه كه او را اسپست گويند و در عربى رطبه پنج درهم ، و بر هرجريب تاك ده درهم ، و بر زعفران به قدر آنچه كه طاقت زمين باشد . اما زمين زراعت و تاك و رطبه تقرير عمر فرموده ، و اما زمين زعفران تقديرى در او وارد نشده از جهت عمر زيرا كه زعفران آن‌وقت نبوده در سواد عراق ، و در او طاقت زمين اعتبار كرده‌اند ، و اين از براى آنست كه خراج توظيفى است بر زمين به قدر طاقت . قاضى الامام صدر الاسلام در شرح كتاب « عشر و خراج » همچنين گفته ، و در بعضى روايات هست كه خراج زعفران قفيزى و درهمى آمده .\r\nو اما جريب تام شصت گز در شصت گز است بگز ملك ، و گز ملك نه قبضه است ، و اين زيادت مىشود بر گز عامه بيك قبضه . اين جمله لفظ كتاب « عشر و خراج » است . و شيخ الاسلام خواهرزاده گفته كه امام محمد گفته است كه جريب اسم شصت گز در شصت گز است . و اين حكايت جريب ايشان است در زمينهاى ايشان ، و اين تقديرى لازم نيست در همه زمينها . و جريب زمينها مختلف\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 275 ","page_number":275},
  {"content":"\r\n\r\nمىشود باختلاف بلدان ، پس در هر بلدى اعتبار بايد كرد متعارف اهل آن بلده . و مراد از ذراع ملك ذراعى است كه منسوب بملك ايشان بوده در زمان ايشان ، و آن زيادت از گزهاى عامه بوده بقبضه‌اى ، همچنين آورده در « محيط » ، و در « كفايهء » سيد گفته كه ذراع كرباس كه ذراع عامه است هفت قبضه بىاصبع قايمه است و ذراع مساحت هفت قبضه است با اصبع قايمه . و آن روز زمين را بگر ملك ذراع مىكرده‌اند ، و غير زمين را مانند كرباس و غير آن بگز عامه گز مىكرده‌اند . و مراد از دراهم به وزن سبعه است ، چنانچه در كتاب زكات گذشت . و مراد از قفيز صاعى است كه در زمان حضرت پيغامبر صلى اللّه عليه و سلم بوده ، و آن هشت رطل است ، ( كه چهارمن شرع مىشود و اين قول امام اعظم رحمه اللّه و امام محمد رحمه اللّه است و قول امام ابو يوسف رحمه اللّه نيز اول چنين بوده بعد از آن رجوع كرده و گفته كه صاع هشت رطل است ) « 1 » و ثلث رطلى ، و آن صاع اهل مدينه است . و آن قفيز كه در خراج مىستانند قفيز گندم است . همچنين ذكر كرده در موضعى از كتاب « عشر و خراج » ، و در موضعى ديگر از كتاب « عشر و - خراج » ياد كرده و گفته كه اين قفيز از آن جنس است كه در آن زمين كشته باشند .\r\nو صحيح اين است . و امام محمد در كتاب « عشر و خراج » گفته كه سزاوار است كه اين قفيز بزيادت دو كف دست باشد . و در تفسير سخن محمد تكلّم كرده‌اند :\r\nبعضى گفته‌اند كه تفسير او اين است كه كيّالى بنهد كفّهء خود را بر جانب قفيز نزد كيل از كودى كه غله از آن مىكشند ، و نگاه دارد آنچه مىافتد در كفّهء او از طعام و بريزد قفيز را با آنچه در كفهاى اوست در جوال آن‌كس كه خراج مىستاند . و بعضى گويند معنى اين است كه پر گرداند كيّال قفيز را ، بعد از آن دست مالد بر بالاى قفيز تا آنچه بالاى اوست از دانه‌ها فروريزد ، بعد از آن قفيز را در جوال عاشر ريزد ، بعد از آن هردو كف دست خود را از آن كود پر گرداند و در جوال عاشر ريزد . و چرا شرط كرده شده اين دو كف دست را ؟ - از جهت احتياط حق اللّه ، تا يقين گردد كه از عهدهء حق برآمده‌اند . ديگر بايد دانست\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 276 ","page_number":276},
  {"content":"\r\n\r\nكه اين مقدار واجب نيست در هرسال الّا يك نوبت ، خواه كه مالك در آن زمين يك نوبت زراعت كند يا چند نوبت ، بخلاف خراج مقاسمه و عشر ، زيراكه آنجا واجب جزوى است كه بيرون آيد از زمين ، پس مكرر مىشود وجوب بمكرر شدن آنچه بيرون مىآيد . و اما خراج وظيفه بخلاف اوست .\r\nپس از آن بايد دانست كه آنچه ما ياد كرديم از مقدار خراج گاهى است كه زمين طاقت آن داشته باشد ، اما گاهى كه زمين طاقت آن نداشته باشد بدان وجه كه ريع او كم باشد ، پس در آن صورت نقص بايد كرد تا بدان حد كه طاقت زمين بدان وفا كند . پس نقصان از وظيفهء عمر گاهى كه زمين طاقت آن وظيفه نداشته باشد جايز است باجماع ، اما زيادت بر وظيفهء عمر رضى اللّه عنه هرگاهى كه زمين را طاقت آن باشد به آنكه ريع او بسيار باشد آيا جايز است يا نه ؟ پس در زمينى كه توظيف از عمر رضى اللّه عنه ثابت شده جايز نيست باجماع . و همچنين زمينى كه توظيف او از امامى صادر شده باشد ، مثل توظيف عمر رضى اللّه عنه جايز نيست زيادت باجماع ، و اگرچه طاقت زيادت داشته باشد . و همچنين است حكم ، اگر امام توظيف كند بر زمينها مثل وظيفهء عمر ، بعد از آن خواهد كه زيادت كند بدان وظيفه ، او را نمىرسد و اگرچه زمين طاقت زيادت داشته باشد . و همچنين اگر خواهد كه وظيفه را بگرداند بوظيفهء ديگر بدان وجهى كه وظيفهء اول او دراهم باشد ، و خواهد كه بمقاسمه تحويل كند . يا وظيفهء مقاسمه باشد ، و خواهد كه تحويل بدراهم كند . او را نمىرسد آن . پس اگر زيادت گرداند بر آن وظيفه چيزى را بر ايشان يا تحويل كند آن را بوظيفهء ديگر و حكم كند بدان بر ايشان و راى او اين باشد ، بعد از آن كسى ديگر والى شود ، و رأى او خلاف آن باشد ، پس اگر والى اول آنچه كرده بخوشى خاطرهاى مالكان كرده ، احتياط كنيم ، اگر آن زمينها فتح شده بقهر و زور ، و امام منّت نهاده بدان زمينها بر ايشان ، والى ثانى را مىرسد كه امضاى حكم والى اول كند . زيراكه فعل والى اول حاصل شده در محل مجتهد فيه ، ( و اگر آن زمينها فتح شده باشد بىقهر و زور و باقى مسأله بحالش باشد ، والى ثانى ويران كند فعل والى اول را زيراكه فعل والى اول حاصل شده در\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nمحل غير مجتهد فيه ) « 1 » و اما زمينهائى كه زيادت گرداند امام توظيف خراج را بر او ابتداء ، گاهى كه زيادت بر وظيفهء عمر باشد جايز است بر قول محمد و يك روايت از ابو يوسف ، و جايز نيست بر قول ابو حنيفه و يك روايت ديگر از ابو يوسف ، و اين صحيح است و اللّه اعلم . اين است بيان احكام خراج وظيفه .\r\nاما احكام خراج مقاسمه ؛ پس تقدير در او مفوّض برأى امام است ، و ليكن زيادت از نصف خارج نمىتوان كرد . ديگر امام محمد رحمه اللّه اعتبار طاقت زمين كرده در خراج ، و معنى طاقت آن است كه زيادت نباشد خراج بر نصف خارج ، و بدين اشاره كرده در كتاب « عشر و خراج » . و داوود بن رشيد رحمه اللّه از امام محمد روايت كرده در معنى طاقت آنكه بازگذارند بهر مردى از اصحاب آن زمينها آن مقدار كه قوت او و قوت عيال او گردد ، و تخم او كه در زمين مىكارد به دو باز گذارند تا بوقت زراعت سال آينده . و قاضى الامام صدر الاسلام در معنى طاقت گفته در زمين زعفران كه نظر كنند بسوى آن‌چيزى كه بيرون مىآيد از جريب زمين از زراعت كه قيمت او چند است ؟ پس اگر قيمت او صد باشد نظر كنند بواجب در او كه قفيز و درهمى است كه به چند مىرسد ، پس اگر به چهار رسد بدان وجه كه قيمت قفيز سه درهم باشد ، معلوم شد كه واجب در صد چهار درهم خواهد بود . ديگر نظر كنند بخارج از زعفران كه قيمت او چند است ؟ پس اگر صد باشد در او چهار لازم آيد ، و اگر قيمت او دويست باشد هشت لازم آيد ، و بر اين قياس واجب مىگردد . اين است نقل سخن « محيط » . و از آنجا معلوم شد مقدار خراج واجب بر مذهب حنفى .\r\nو اما مقدار خراج واجب در مذهب شافعى ؛ در « انوار شافعيه » آورده كه خراج در هر سالى بر هر جريب جو دو درهم است ، و جريب گندم چهار درهم است ، و جريب درخت و نيشكر شش درهم ، و جريب نخل ده درهم ، و جريب زيتون دوازده درهم . و جريبى سه هزار و ششصد گز است . و قفيز سيصد و - شصت گز ، و او عشر جريب است . و گز هفت نوع مىباشد : اول سوداوى كه\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 278 ","page_number":278},
  {"content":"\r\n\r\nهارون الرشيد آن را وضع كرده بتقدير خادمى سياه كه او را بوده . دوم خفيّه و او كمتر است از اول بيك انگشت و دو سه يك انگشتى ، و او را ابن ابى ليلى وضع كرده . سيوم يوسفيه ، و او را ابو يوسف قاضى وضع كرده ، و او كمتر است از اول به دو ثلث انگشت . چهارم هاشميهء صغرى ، و او را بلال بن ابى بردة وضع كرده ، و او درازتر است از اول به دو انگشت و دو سه يك انگشتى . پنجم هاشميهء كبرى ، منصور خليفه آن را وضع كرده ، و او اطول است از اول به پنج انگشت و دو سه يك انگشتى . ششم عمريّه ، و او را عمر بن الخطاب وضع كرده ، و او ذراعى است و قبضه‌اى و ابهامى قايمه . هفتم ميزانيّه ، و آن را مأمون وضع كرده ، و آن ذراعى است و دو سه يك ذراعى بسوداويّه و دو سه يك انگشتى . اين است بيان مقدار خراج بمذهب شافعى رحمه اللّه . اكنون بيان كنيم كيفيت فراگرفتن سلطان خراج را از اهل او ، و ياد كنيم آن‌كسى را كه خراج بر او واجب مىگردد و آن‌كه از او ساقط مىشود ، و باللّه التوفيق .\r\n\r\nفصل چهارم ، در بيان كيفيت فراگرفتن سلطان خراج را و ذكر آن‌كه خراج بر او واجب مىگردد ، و آن‌كه خراج از او ساقط مىشود .\r\nبدان ايّدك اللّه تعالى كه بر امام يا سلطان واجب است كه خراج را از ارباب اراضى بستاند و در مصارف شرعيه صرف كند زيراكه بسيار از مردم در خراج حق دارند ، و قوام معاش لشكر از خراج است . پس اگر سلطان در ستدن آن اهمال كند آثم گردد ، بنابرآن‌كه اهمال موجب تعطيل معاش لشكر مىگردد ، و آن منجر مىگردد به فساد بيضهء اسلام ، و اهمال كردن سلطان در امرى كه اهمال در آن متضمن فساد بيضهء اسلام باشد عين اثم و عصيان است . پس سلطان را اولا بايد دانست كه كيست كه خراج بر او واجب است ؟ و كيست كه از او ساقط است ؟ تا متمكن گردد بدين دانستن بر اخذ خراج بر وجه حقّ .\r\nاما آن كسانى كه خراج بر ايشان واجب است ؛ در كتاب « محيط » گفته كه هركس كه مالك زمين خراجى است ، خراج از وى بايد گرفت خواه مسلمان باشد\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nو خواه كافر ، و خواه صغير باشد و خواه كبير ، و خواه آزاد و خواه بندهء مكاتب يا بندهء مأذون ، خواه زن باشد و خواه مرد . و امام محمد رحمه اللّه در كتاب « عشر و - خراج » گفته كه در نخل و درخت هيچ خراجى نيست زيراكه از عمر رضى اللّه عنه صحيح شده كه او نخل و درخت را انداخته . و صاحب « محيط » گفته معنى مسأله آنست كه هرگاه كه حوالى زراعت درختان باشد ليكن بريك‌ديگر پيچيده نباشند ، و بحيثيتى باشد كه ممكن باشد زراعت‌كردن در تحت آن ، پس واجب نمىگردد بسبب اشجار و نخل وظيفهء ديگر زيادت بر خراج زمين . فاما گاهى كه بعضى از مزرعه اشجارى باشد كه بيك‌ديگر پيچيده باشند و زراعت در شيب آن نتوان كرد ، امام محمد در كتاب « عشر و خراج » در اصل ياد كرده كه بر هر جريبى ده درهم نهند . و همچنين از ابو يوسف روايت كرده‌اند . و مفتى به آن است كه در اشجار ملتفّه وضع به قدر طاقت كنند . و ابو يوسف گفته كه اشجار ملتفّه در معنى تاك است ، پس ده درهم بر او نهند .\r\nو امام محمد رحمه اللّه در « جامع صغير » گفته كه كسى كه زمينى خراجى در دست دارد و آن را معطل ساخته و زراعت نمىكند ، پس بر او خراج لازم است ، زيراكه قصد اضرار بلشكر مىكند بابطال حق ايشان در خراج . پس ردّ بايد كرد بر او آنچه قصد كرده ، و اين ردّ بالزام ضمان حاصل مىگردد . و هم امام محمد در كتاب « عشر و خراج » گفته : اگر زمينى از زمين‌هاى خراجى عاجز شود از او صاحب او و آن را معطل گذارد و ترك كند ، امام يا سلطان را مىرسد كه بدهد او را به كسى كه قايم شود بر آن و ادا كند خراج آن را . و مراد از آن‌كه گفته كه قايم شود بخراج او آن است كه عمل كند در او بخراج بدان وجه كه زمين را بگيرد و زراعت كند و اداى خراج از غلهء او كند ، و باقى را از براى خود نگاه دارد . و امام شمس الائمه حلوائى گفته : صحيح از جواب در اين مسأله آن است كه اجاره دهد امام زمين را اولا و اجرت را بگيرد و بدهد از آن مقدار خراج و نگاه دارد باقى را از براى خداوند زمين . و اگر كسى نيابد كه آن را اجاره كند ، پس بايد كه آن را بمزارعه دهد ، بثلث يا ربع به قدر آنچه مثل آن زمين را به اجاره مىدهند ،\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nپس فراگيرد خراج را از نصيب صاحب زمين و نگاه دارد باقى را از براى خداوند زمين . و اگر كسى نيابد كه آن زمين را بمزارعه قبول كند ، بدهد به كسى كه بدان قيام نمايد ، و اداى خراج كند از آن .\r\nو از اين مسأله است كه ما گفتيم كه هرگاه كه سلطان بدهد زمينهائى كه او را مالك نباشد - و آن را اراضى مملكت گويند - بكسان ، تا خراج آن را بدهند ، جايز است . و طريق جواز يكى از دو چيز است : يا اقامت ايشان در مقام مالكان در زراعت و دادن خراج ، يا اجاره به قدر خراج . و آنچه از آن كسان فراگيرند خراج است در حق امام و اجرت است در حق مالكان .\r\nو امام محمد رحمه اللّه گفته كه اگر امام نيابد كسى كه عمل كند در زمين بخراج ، بفروشد آن را و خراج از ثمن او بردارد ، و حفظ كند باقى را از براى مالك زمين . و بعضى گويند كه آنچه گفته‌اند كه امام بيع اراضى كند ، قول ابو يوسف و محمد است . اما بر قول ابو حنيفه رحمه اللّه سزاوار آن است كه نفروشد ، زيراكه خراج دين است ، و ابو حنيفه تجويز نمىكند بيع مال مديون بىرضاى او ، زيرا كه در بيع مال او حجر است بر او ، و ابو حنيفه حجر بر حرّ تجويز نمىكند . و بعضى گويند كه قول كل اين است كه بيع كند و صحيح اين است زيراكه ابو حنيفه - رحمه اللّه حجر تجويز مىكند در موضعى كه نفع او بعامه عايد گردد ، همچو حجر بر طبيب جاهل و مفتى فاسق ، و منفعت حجر اين جا عايد بعامهء مسلمانان مىشود ، پس بيع جايز باشد بر قول كل از اين وجه .\r\nو ذكر كرده‌اند در بعضى كتب در اين مسأله كه امام گاوان و آلات زراعت بخرد و او را به كسى دهد تا زراعت كند آن را ، چون غله حاصل شود فراگيرد از آن قدر خراج و آنچه انفاق بر آن كرده ، و نگاهدارد باقى را از براى خداوند زمين . و امام ابو يوسف رحمه اللّه گفته : قرض دهد امام از مال بيت المال صاحب زمين را آن مقدار كه بخرد از آن گاوان و آلت زراعت تا زراعت كند ، چون غله ظاهر شود خراج از آن بستاند ، و مقدار آنچه قرض داده از بيت المال دين باشد بر صاحب زمين . و امام ابو يوسف رحمه اللّه گفته : و اگر در بيت المال چيزى نباشد كه به دو\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nدهد و زراعت كند ، به كسى دهد كه بر آن قايم شود و خراج ادا كند . و اين همه گاهى است كه خداوند زمين عاجز باشد از زراعت ، يا آن‌كه بىچيز باشد ، ( و اگر با چيز باشد ) « 1 » امام او را فرمايد كه زراعت كن زمين خود را و او را اجبار نكند بر عمل ، و ليكن خراج از او فراگيرد ، زيراكه زراعت را ترك كرده با امكان . پس از آن‌گاهى كه خداوند زمين عاجز باشد از زراعت ، و سلطان با زمين آن كند كه ياد كرديم ، ديگر صاحب زمين قدرتش بازگردد ، آن زمين را كه از او گرفته بود و به ديگران داده تا مزروع سازند استرداد كند از آنكه در دست او است ، و ردّ كند آن را بر صاحب او ، الّا در بيع خاصه ، زيراكه به بيع ملك صاحب زمين زايل شده . و اين است سخن ابو يوسف كه صاحب « محيط » از او روايت كرده .\r\nو هم در « محيط » آورده كه مردى زمينى خراجى دارد و آن را فروخت به كسى ، پس اين مسأله بر دو وجه است :\r\nاول آنكه آن زمين در وقت فروختن مزروع نباشد ، درين وجه اگر مانده از سال مقدار آن‌كه مشترى قادر است بر آن‌كه در آن زمين زراعت كند ، پيش از آن كه سال دوم درآيد ، پس خراج بر مشترى است . و اگر از سال آن مقدار نمانده كه مشترى قادر باشد بر زراعت زمين پيش از درآمدن سال دوم ، پس خراج بر بايع است . همچنين ياد كرده امام محمد در « نوادر » ، ( و گفته هرچه گاهى كه زمين خراجى غرق شود و قابل زراعت نماند بعد از آن آن آب بر زمين فرورود و آن زمين قابل زراعت گردد ، اگر آن مقدار از وقت باقى مانده باشد كه پيش از درآمدن سال دوم قادر بزراعت آن زمين باشد ، پس بر صاحب آن زمين خراج است اگرچه زراعت نكند . و اگر آن مقدار وقت باقى نمانده باشد كه قادر بزراعت آن زمين باشد پيش از درآمدن سال دوم ، بر صاحب او خراج واجب نيست ) « 2 » . و ديگر مشايخ اختلاف كرده‌اند كه معتبر زرع جو و گندم است يا هرچه برآيد از زمين ؟\r\nو هم‌چنين اختلاف كرده‌اند در آنكه شرط است ادراك ربع بكمال يا نى ؟ بعضى\r\n\r\n\r\n","description":"","footnote":"\r\n( 1 ) اضافه از م .\r\n( 2 ) اضافه از م .\r\n","page_name":" 282 ","page_number":282},
  {"content":"\r\n\r\nگويند : شرط است ، و گفته‌اند : گاهى كه مانده باشد از سال مقدار آنچه متمكن باشد مشترى از آن‌كه زراعت كند زمين را و ريع او دريابد پيش از درآمدن سال دوم ، و با وجود اين زراعت نكند ، پس خراج بر مشترى است . و اگر بر خلاف آن باشد خراج بر او نيست . و بدين قول اشارت كرده شمس الائمه حلوائى رحمه اللّه ، و بعضى شرط نكرده‌اند ادراك ريع بكمال ، و گفته‌اند كه گاهى كه بماند از سال مقدار آن‌كه ممكن باشد كه زراعت كند زمين را هرجنس زراعتى كه باشد و آن زراعت بتفصيل رسد و قيمت آن مقدار خراج گردد ، واجب مىگردد خراج بر مشترى . و اگر بخلاف آن باشد پس خراج بر بايع است . و صدر الشهيد حسام الدين رحمه اللّه اختيار آن مىكرد كه اگر از سال نود روز باقى مانده ، پس خراج بر مشترى است . و اگر كمتر از آنست خراج بر بايع است . و اين باعتبار زراعت ارزن است ، زيراكه ارزن در مثل اين مدت مىرسد .\r\nوجه دوم آنكه زمين مزروع باشد اگر زرع نرسيده خراج بر مشترى است بهرحال . هم‌چنين گفته در « نوادر مختصر عصام » . و اگر زرع رسيده و وقت اداى حق خراج شده ، و دانه محكم شده ، حكم آن دارد كه زمين مزروع نباشد ، و بىزراعت او را فروشد . پس بر مشترى خراج لازم گردد ، همچنانچه اگر گندم ( را كه در خانه داشته باشد ) « 1 » با زمين فروشد . و در « نوادر » ابن سماعه از امام محمد - رحمه اللّه روايت كرده كه مردى را زمين خراجى هست ، و آن را فروخت به مردى ، و نزد مشترى ماند يك ماه ، بعد از آن مشترى او را فروخت به كسى ديگر ، و نزد او نيز يك ماه بماند ، و همچنين هر مشترى او را مىخرد و يك ماه نگاه مىدارد و باز مىفروشد به ديگرى تا يكسال گذشت ، بر هيچ‌يك از ايشان خراج نيست تا بغايتى كه اگر در دست مشترى بماند مقدارى كه متمكن باشد از زراعت برحسب آنچه اختلاف كرده‌اند در او ، خراج بر او واجب مىشود . و هرگاه كه زمين را دو ريع باشد : ربيعى و خريفى ، و يكى را به بايع دهند ، و يكى را به مشترى ، يا آنكه تمكين كنند هريك از ايشان را از تحصيل يكى از آن دو ريع ، خراج بر هردو\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 283 ","page_number":283},
  {"content":"\r\n\r\nباشد . همچنين ذكر كرده شيخ الاسلام در شرح كتاب « عشر و خراج » . و امام محمد در كتاب « عشر و خراج » گفته كه اگر مردى را زمين عشر و خراج باشد ، و آن زمين شوره باشد و صلاحيت زراعت نداشته باشد يا آب به دو نرسد ، و صلاحيت آن داشته باشد كه او را به حال زراعت آورند ، پس بر صاحب او خراج لازم مىگردد .\r\nدر شرح سخن او ( صدر الاسلام « 1 » گفته : مراد او آن است كه خراج در مثل اين زمين از آن جهت واجب نمىشود كه آب از او منقطع شده يا زمين شوره‌زار شده باشد . پس اگر آب منقطع باشد يا زمين شوره باشد خراج منقطع شود . و اگر زمين را صلاحيت آن باشد كه او را بصلاح آورند و آب به دو رسانند و مالك متمكن گردد از اصلاح ، او را اصلاح بايد كرد ، و تمكن از براى زراعت كافيست از براى وجوب خراج ) .\r\nو از اينجاست كه ما گفتيم كه آب خراج گاهى كه منقطع شود از زمينى يك سال يا دو سال ، ساقط نمىگردد خراج ، زيراكه باران او را آب مىدهد ، پس آن قايم مقام آب نهر مىگردد . اما اگر زمين شوره‌زار باشد و آب به دو نرسد خراج در او واجب نمىگردد ، چه زمين شوره‌زار ممكن نيست معالجه و عمارت او به آب باران ، پس تمكن از زراعت حاصل نمىگردد . و اگر زمين صالح زراعت باشد و شوره‌زار نباشد ، و آن را بازگذارد تا شوره‌زار شود ، خراج در او نيست بعد از آنكه شوره‌زار شد .\r\n\r\n\r\n","description":"","footnote":"\r\n( 1 ) در نسخهء م بجاى عباراتى كه ما در ميان دو كمان مشخص كرده‌ايم چنين آمده است :\r\n« و شيخ الاسلام الاجل شمس الائمه حلوائى رحمه اللّه فرموده كه مراد او از اين سخن آنست‌كه خراج وقتى واجب نمىشود كه دو شرط متحقق گردد : يكى آنكه آب از آن منقطع شود ، و بر آن زمين شوره غلبه كند تا كه اگر آب منقطع شود از زمينى يا آن زمين شوره نشده باشد يا زمينى شوره شده باشد . اما آب به دو رسد ، در اين هر دو صورت خراج واجبست ، زيراكه زمين اگرچه شوره باشد اما آب به دو رسيده باشد ، زراعت و عمارت آن زمين ممكن است و شوره زايل مىگردد ، هرگاهى كه علاج كرده باشد به آب . و تمكن از زراعت كافى است براى وجوب خراج . و همچنين هرگاهى كه منقطع شود آب از زمين ، ليكن آن زمين شوره نگشته باشد ، ممكن است زراعت آن زمين از براى آن‌كه آسمان او را آب مىدهد و از آب آن را غنى مىگرداند ؛ و تمكن از براى زراعت كافى است از براى وجوب خراج » .\r\n","page_name":" 284 ","page_number":284},
  {"content":"\r\n\r\nو گاهى كه استيجار كند يا عاريت نمايد زمينى را و در او زراعت كند ، و خراج خراج وظيفه باشد ، پس خراج بر آن‌كسى است كه اجاره يا عاريه داده . و اگر غصب كند از كسى زمينى را و آن را زراعت كند و خراج خراج وظيفه باشد ، پس اگر ناقص نگرداند زراعت زمين را ، پس خراج بر غاصب است زيراكه واجب نمىتوان گردانيد خراج را بر مالك ، پس بر غاصب واجب باشد . و اين در جائى است كه غاصب جاحد باشد ، يا نباشد مالك را بينتى عادله ، پس اگر غاصب مقرّ باشد يا مالك را بيّنتى عادله باشد « 1 » ، اختلاف كرده‌اند مشايخ ، بعضى گويند :\r\nخراج واجب مىشود بر مالك . و بعضى گويند : واجب مىشود بر غاصب على - اىّ حال ، و اگرچه مالك متمكن باشد از زراعت ، ليكن ساقط مىگردد اعتبار تمكن گاهى كه دانه بيرون آمد ، و متعلق مىگردد واجب به دانه ، نمىبينى كه ساقط مىگردد واجب گاهى كه فوت شد دانه بىصنع صاحب مال و رضاى او ؟ چنانچه در باب اسقاط مذكور گردد انشاء اللّه . و از ابو يوسف روايت كرده‌اند كه او گفته خراج بر مالك است در اين وجه . و اما گاهى كه ناقص گرداند زمين را از زراعت ، پس بر قول ابو حنيفه رحمه اللّه خراج بر خداوند زمين است ، و آن‌يك روايت است از ابو يوسف . و از امام محمد رحمه اللّه دو روايت است : در روايتى گفته كه اگر نقصان كمتر است از خراج ، پس خراج بر غاصب است ، و داخل مىشود در آن نقصان تا غايتى كه در اين صورت نقصان زمين بر غاصب لازم نمىآيد . و اگر نقصان مثل خراج است يا بيشتر ، پس خراج بر خداوند زمين است . و در روايتى آن است كه به مقدار آنچه حاصل شده از ضمان نقصان زمين واجب شود بر مالك زمين ، و باقى بر غاصب است . و آن روايت است از ابو يوسف و فتاواى اهل سمرقند .\r\nو كسى كه زمين خراجى بخرد و بنا كند در او خانه‌اى را پس خراج\r\n\r\n\r\n","description":"","footnote":"\r\n( 1 ) در حاشيه نسخه اصل با قيد « منه » چنين آمده است : « اين است عبارت نسخه « محيط » كه يافت شد در او و در عبارت « خلاصه » و غير چنان است كه خراج مغصوب گاهى كه نباشد بينه عادله و غاصب جاحد باشد و ناقص نگردد زمين بزراعت ، بر غاصب است . و در « سراجى » گفته كه گاهى كه غاصب مقر باشد يا باشد مدعى را بينه عادله ، پس خراج بر مالك است . »\r\n","page_name":" 285 ","page_number":285},
  {"content":"\r\n\r\nبر اوست ، و اگرچه تمكّن او در زراعت باقى نمانده ، زيراكه تمكّن را بصنع خود فوت كرده . و اللّه اعلم . اين است بيان آن‌كسى كه بر او خراج واجب مىگردد ، و آن‌كس كه بر او خراج واجب نمىگردد كه از كتاب « محيط » روايت كرده شد .\r\nاكنون بيان اسبابى كنيم كه موجب سقوط خراج مىگردد : در « محيط » آورده كه امام محمد گفته گاهى كه مردى زراعت كند زمين خراجى را ، پس به دو آفتى رسد كه آن را ناچيز سازد ، پس هيچ خراج بر او نيست . و فرق است ميان اين و آن‌كه او را زراعت نكند كه در آنجا خراج لازم مىآيد . و وجه فرق آن‌كه كسى كه زراعت نمىكند زمين خراجى ، قصد رسانيدن مضرت مىنمايد به جماعت لشكرى ، پس قصد او را ردّ بايد كرد ، و آن‌كسى كه زراعت او هلاك شد ، قصد اضرار لشكرى نكرده ، بلكه آنچه در وسع سعى او بود بجا آورده . و اما گاهى كه برود بعضى از آنچه از زمين بيرون آمده بآفتى ، پس اگر بازماند از خارج مقدار خراج و مثل او ، بدانكه بماند مقدار دو درهم و دو قفيز ، خراج واجب مىگردد . زيراكه در اين صورت خراج واجب زيادت نيست بر نصف آنچه از زمين بيرون آمده ، پس واجب گردانيدن آن ممكن باشد ، زيراكه شرع وارد شده به دادن خراج تا به نصف خارج ، هم‌چنانچه در مقاسمه . و اگر بماند كم‌تر از مقدار خراج و مثل او واجب نمىگردد تمام وظيفه ، و واجب نمىگردد الّا قيمت نصف خارج . و مشايخ ما گفته‌اند صواب در مثل اين مسأله آن است كه نظر كند امام اولا بدان چيزى كه انفاق كرده اين مرد در اين زمين ، و نظر كند بدان چيزى كه بيرون آمده از اين زمين ، پس حساب كند آن‌چيزى را كه انفاق كرده ، پس آن را اول از خارج بيرون كند ، پس اگر چيزى بماند خراج از او فراگيرد بر آن وجه كه بيان كرديم . و مشايخ ما گفته‌اند كه آنچه امام محمد ياد كرده در كتاب كه خراج ساقط مىشود بهلاك تمام غله ، محمول است بر آن‌كه نمانده باشد از سال مقدار آن‌كه ممكن باشد او را كه زراعت كند زمين را بارى ديگر پيش از آنكه سالى ديگر درآيد . پس « 1 »\r\n\r\n\r\n","description":"","footnote":"\r\n( 1 ) م اضافه دارد : « اگر سال آن مقدار باقى مانده باشد كه ممكن باشد او را كه زراعت كند زمين را دوم‌بار پيش از درآمدن سال ديگر پس . »\r\n","page_name":" 286 ","page_number":286},
  {"content":"\r\n\r\nاگر زراعت نكند ساقط نمىشود از او خراج . و قاضى الامام مظفر در « شرح كتاب خراج » گفته كه خراج گاهى ساقط مىشود بهلاك غله كه آن هلاك به آب آسمانى باشد كه احتراز از آن ممكن نباشد همچو حرقى يا غرقى يا سرمائى و مانند آن . اما اگر هلاك به چيزى باشد كه ممكن باشد احتراز از او ، همچو خوردن سباع و مانند آن ، پس خراج ساقط نمىشود . و بعضى مشايخ گفته‌اند كه خراج لازم نمىآيد ، و اگرچه هلاك شود بآفتى كه ممكن باشد احتراز از او . و قول اوّل اصح است .\r\nو ساقط مىشود خراج بمرگ كسى كه خراج بر او لازم است گاهى كه خراج وظيفه باشد ، در ظاهر روايت از اصحاب ما . و ابن مبارك از ابو حنيفه روايت كرده كه ساقط نمىشود بموت آن كسى كه خراج بر او لازم است .\r\nو در فتاوى آمده كه گاهى كه زمين خراجى را مقبره سازد ، و يا جائى سازد از براى بندگان خدا ، يا مسكنى سازد از براى فقرا ، خراج ساقط مىشود .\r\nو خراج زمينها هرگاه كه متوالى شود بر مسلمانان چند ساله ، پس نزد ابو يوسف و محمد آن است كه جميع آنچه گذشته بستانند . و نزد ابو حنيفه آن است كه نستانند الّا خراج آن سالى كه او در اوست . و صحيح آن است كه همه ساله بستانند . همچنين ياد كرده شيخ الاسلام در « شرح سير صغير » . اين است قول « محيط » كه در باب اسقاط خراج گفته .\r\nچون معلوم شد كه كيست كه خراج بر او واجب است ؟ و كيست كه خراج از او ساقط است ؟ اكنون بيان كنيم كيفيت فراگرفتن سلطان خراج را از رعيت .\r\nدر كتاب « محيط » آورده كه نزد ابو حنيفه رحمه اللّه وقت وجوب خراج اول سال است « 1 » ليكن به شرط آنكه زمين كه نشو و نما مىكند يك سال تمام در دست او باز بماند يا حقيقة يا اعتبارا . و نيز گفته صاحب « محيط » كه سلطان گاهى كه\r\n\r\n\r\n","description":"","footnote":"\r\n( 1 ) م اضافه دارد : « اما فتوى برين است كه خراجى كه مىگيرند خراج سال گذشته است . »\r\n","page_name":" 287 ","page_number":287},
  {"content":"\r\n\r\nبگرداند خراج زمين را از براى صاحب زمين و ترك كند بر او جايز است نزد ابو يوسف رحمه اللّه . و ابو يوسف گفته كه نمىبينى كه اگر سلطان قبض خراج كند از صاحب زمين بعد از آن ببيند كه صرف به دو اولى است ، او را مىرسد كه صرف به دو كند ؟ پس فايده نباشد در گرفتن از او بعد از آن دادن به دو . و امام محمد رحمه - اللّه گفت كه جايز نيست . و اين روايت ابن سماعه است از محمد رحمه اللّه . و سزاوار است مرآن كسى را كه خراج بر او است كه ادا كند آنچه بر اوست از خراج . و اگر عشر را از براى صاحب زمين بازگذارد جايز نيست باجماع « 1 » . و از ابو يوسف روايت كرده‌اند كه سلطان هرگاه كه ترك كند خراج را از براى كسى كه داند كه او نه محل صرف خراج است ، سزاوار آن است كه او تجهيز غازى كند يا تصدّق كند آن را بر مساكين ، زيرا كه مصرف خراج ، لشكرىاند . پس اگر فاضل ماند مصرف مساكين‌اند . و آن كس كه از براى او خراج گذاشته‌اند قادر است بر صرف بلشكرى و بمساكين ، پس لازم باشد او را اداى آن بديشان . و هم ابو يوسف رحمه اللّه گفته كه والى زكات گاهى كه ترك كند از براى مردى خراج او ، پس او غازئى را يراق كند يا تصدّق كند به آن بر مساكين ، رواست . و الّا او را روا نيست كه او اداى خراج نكند . و مراد بوالى زكات عاشر است ، « 2 » و كسى كه تفويض كرده باشند به او فراگرفتن خراج را ، و او والى مطلق عام الولاية نباشد ، پس ترك كند فرا - گرفتن خراج را صحيح نباشد . و در كتاب « عشر و خراج » گفته كه هرگاه كه مردى را زمين خراجى باشد روا نيست كه از او چيزى خورد تا آن وقت كه اداى خراج كند . بعضى مشايخ گفته‌اند كه اين گاهى است كه خراج مقاسمه باشد ، زيرا كه در معنى عشر است آن بعض خراج كه مىستانند از او ، پس حكم اكل از غلّهء مشتركه دارد . اما گاهى كه خراج خراج وظيفه باشد ، پس او در ذمّت واجب مىگردد و به محل تعلقى ندارد ، پس خارج حق صاحب زمين است خالصا ، پس\r\n\r\n\r\n","description":"","footnote":"\r\n( 1 ) م اضافه دارد : « و در « نوادر » هشام مذكور است هرچه گاهى كه سلطان خراج زمين را به صاحب زمين بازگذارد جايز است و ذكر خلاف نكرده » .\r\n( 2 ) م اضافه دارد : « و ان كس كه در معنى او باشد و امّا » .\r\n","page_name":" 288 ","page_number":288},
  {"content":"\r\n\r\nحلال است او را تناول از آن . و بعضى گويند كه اگر خراج نيز خراج وظيفه باشد جواب همين است . زيرا كه خارج محبوس است بخراج ، زيرا كه سلطان را مىرسد كه حبس غله كند تا آن زمان كه استيفاى خراج نمايد ، پس او بمنزلهء مبيع است گاهى كه محبوس باشد بثمن « 1 » .\r\nو در « جامع صغير » گفته كه هرگاه كه مردى را زمين زعفران باشد و ترك كند زعفران را بىعذرى و زراعت كند در او حبوب را ، بر او خراج زعفران نهند . و همچنين است حكم هر كس كه نقل كند به اخّس الامرين به ديگرى بىعذرى ، با آنكه او را تاك باشد مثلا ، و قلع كند او را و زراعت كند ، از او خراج تاك ستانند . و امام محمد در كتاب « عشر و خراج » گفته كه هرگاه كه اجارت دهد زمينى را كه صلاحيت زراعت داشته باشد از زمينهاى خراجى به كسى ، پس مستأجر در آن زمين تاك نشاند ، در بعضى روايات آن است كه مقدار خراج مزرعه بر خداوند زمين است ، و زيادت تا تمام خراج كرم بر مستأجر است . اين است نقل « محيط » .\r\nو اما كيفيت فراگرفتن خراج آن است كه سلطان كسى امين را نصب كند از براى فراگرفتن خراج ، چنانچه در « محيط » از امام محمد رحمه اللّه روايت كند ، او در كتاب « عشر و خراج » گفته كه سزاوار است والى را كه كسى را والى خراج سازد كه با مردمان رفق كند « 2 » ، و ايشان را مؤاخذت كند بخراج هربار كه غله از زمين برآيد . پس فراگيرد به قدر آن خراج تا آن زمان كه استيفا كند تمام خراج را در آخر غله . و مراد از اين سخن آنكه توزيع خراج بر قدر غله كند ، تا بغايتى كه اگر در زمين غلهء ربيع و غلهء خريف هر دو مزروع گردد ، پس نزد حاصل شدن غلهء ربيع نظر كند متولى كه آن زمين چه‌قدر غله مىدهد در خريف ، بطريق حزر و ظن ، پس اگر واقع شود نزد او كه غلهء خريفى مثل غلهء ربيعى مىشود ، تنصيف خراج كند : نصف خراج از غلهء ربيع بستاند و نصفى را تأخير كند تا غلهء خريف . و\r\n\r\n\r\n","description":"","footnote":"\r\n( 1 ) م اضافه دارد : و حلال نيست مشترى را تناول مبيع پيش از اداء ثمن ، پس خراج نيز چنين باشد .\r\n( 2 ) م اضافه دارد : و عدل كند بر ايشان در خراج ايشان .\r\n","page_name":" 289 ","page_number":289},
  {"content":"\r\n\r\nهمچنين كند در بقول و نظر كند كه آنچه بيرون مىآيد اگر پنج نوبت باشد ، در هر نوبتى خمس خراج ستاند . و اگر چهار نوبت بيرون آيد ، هر نوبت ربع خراج بستاند .\r\nو على هذا القياس .\r\nو در « فتاواى اهل سمرقند » آمده كه مردى موضعى دارد كه بعضى از او تاك است و بعضى از او زمين ساده ، پس قومى تاك را از او خريدند ، و قومى زمين ساده را ، پس اگر حصهء تاك از خراج معلوم باشد در ابتدا يا حصهء زمين ساده همچنين ، حكم بر همان نسق كه بوده باقى مىماند . و اگر خراج بجمله بيرون مىآيد و حصهء كرم معلوم نيست ، و نه حصهء زمين ساده از ابتدا ، پس اگر تاك تاك است از ابتدا و هميشه او را ديده‌اند كه تاك بوده ، و زمين را ساده ديده‌اند ، همچنين باشد بر تاك خراج تاك و بر زمين ساده خراج زمين ساده . و اگر دراهم دهند در خراج بر قدر منافع قسمت كنند . و اگر جائى تاك در اصل ، زمين ساده بوده باشد ، بعد از آن كرم ساخته باشند آن را ، قسمت كنند خراج را بر تاك و زمين ساده . و اللّه اعلم . اين است نقل « محيط » .\r\nو اما تعجيل خراج ؛ امام محمد رحمه اللّه در « نوادر » گفته كه تعجيل كند اداى خراج زمين خود را يك‌سال يا دوسال جايز است . زيرا كه اداى واجب كرده بعد از انعقاد سبب وجوب . چه سبب وجوب خراج زمين ناميه است و محلّ او ذمّه است ، و در اين صورت هر دو موجود است ، پس سبب منعقد شد . و در « منتقى » آورده كه مردى تعجيل اداى خراج زمين خود كرد ، بعد از آن زمين او غرق شد در آن سال ، رد كرده شود بسوى او آنچه ادا كرده است از خراج او . پس اگر سال ديگر زراعت كرده شود ، حساب كنند از براى او در سال دوم . و امام محمد رحمه اللّه گفته كه مردى خراج زمين خود دو ساله داد ، بعد از آن غالب شد آب بر او تا همچو دجله گشت ، اگر آن خراج كه او داده قايم است بعينه ، به دو باز دهند . و اگر سلطان آن را به مصرف رسانيده كه آن لشكر است ، هيچ نمىرسد او را . اين است نقل « محيط » .\r\nو در « خلاصه » گفته كه سلطان را مىرسد كه حبس كند غله را تا خراج\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nبستاند . و سلطان باغى گاهى كه فراگيرد خراج ، را دوباره نسازند آن را ، يعنى نوبتى ديگر نستانند . و در « محيط » دليل بر اين مسأله گفته كه از آن جهت دوباره نگيرند كه مصرف خراج ، لشكرىاند و باغى آن را بايشان داده پس به مصرف رسانيده .\r\nاين است سخن « محيط » .\r\nقال فضل اللّه بن روزبهان غفره اللّه : در اين استدلال بحث است ، از براى آن كه مصرف خراج مقاتلهء اهل عدل‌اند نه هر مقاتله ، و اگر لشكر بغات مستحق خراج باشند پس مقاتلهء اهل عدل ايشان را اخراج نتوانند كرد ، زيرا كه صاحب وظيفهء خراج‌اند به حق ، و صاحب وظيفه به حق را از عاج از وظيفهء او خلاف حق است .\r\nبلكه دليل آن است كه اداى حق لازم واجب كرده با كراه و عنف . پس بر سلطان واجب است كه حق مقاتلهء اهل عدل را از باغى متغلّب بستاند ، نه آنكه تكرار خراج بر مالك كند . همچنانچه اگر سلطان از اهل عدل خراج بستاند و در مصارف صرف نكند ، تبعه بر او باشد ، و او را تكرار خراج نرسد . و اللّه علم .\r\nاينست بيان كيفيت اخذ خراج بمذهب حنفى . و اما كيفيت اخذ خراج بمذهب شافعى رحمه اللّه ؛ در « انوار شافعيه » گويد : واجب است بر سلطان كه در زمين خراج عشر از محصول بستاند و حق خراج از زمين . و اين جمع است ميان عشر و خراج ، زيرا كه عشر متعلق بمحصول است ، و خراج اجرت مضروبه بر زمين ، پس اگر در زمين خراجى زراعت نكند واجب مىگردد بر او خراج زمين ، نه عشر . و اگر زراعت كند هم عشر واجب مىگردد و هم خراج . و مصرف عشر مصرف زكات است . و مصرف خراج بعد از اخراج خمس ، مقاتله‌اند چنانچه بعد ازين انشاء اللّه - تعالى مذكور گردد . و هر زمينى كه از او خراج ستانند و حال او معلوم نباشد كه در اول اسلام عشرى بوده يا خراجى ، خراج ستانند . زيرا كه ظاهر آن است كه آنچه جارى شده باشد در زمانى ، جارى نشده باشد الّا به حق . و نزد ابو حنيفه رحمه اللّه جايز نيست جمع ميان عشر و خراج . اين است كيفيت اخذ خراج بمذهب شافعى .\r\nاكنون بيان مصارف مال خراج و عشر كنيم در مذهبين و باللّه التوفيق .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n\r\nفصل پنجم ، در بيان كيفيت صرف عشر و خراج در مصارف شرعيه .\r\nبدان ايّدك اللّه تعالى كه مصرف عشر زروع و ثمار ، اصناف ثمانيهء زكات‌اند باتفاق . و عشر تجارات اهل ذمّه و كفّار كه بر عاشر مرور كنند ، مصرف آن مصرف خراج است . و اما مصرف خراج در كتاب « هدايه » گويد : آن چيزى كه جمع مىگرداند امام از خراج و از اموال بنى تغلب كه عمر رضى اللّه تعالى عنه زكات ايشان را مضاعف گردانيده در عوض جزيه ، و آنچه بهديه فرستند اهل حرب بسوى امام و جزيه ، صرف كنند آن را در مصالح مسلمانان ، همچو محكم ساختن ثغرها كه عبارت از مواضعى است كه خوف دخول كفار از آن باشد ، و بناء قنطره‌ها كه آن را پل گويند ، و بناء جسرها كه آن پل است بر بالاى نهر . و بدهند از اين مالها قاضيان مسلمانان را و عمال ايشان را و علماى ايشان را آن مقدار كه كفايت ايشان باشد . و بدهند از آنجا روزيهاى لشكريان را كه اهل قتال‌اند . و بدهند از آنجا روزيهاى اولاد لشكريان ، زيرا كه آن مال بيت المال است كه و اصل شده است به مسلمانان بىقتالى ، و از براى مصالح مسلمانان آن را معدّ و مهيّا داشته‌اند ، و اينها عملهء ايشانند ، و نفقهء اولاد بر پدران است . پس اگر كفايت ايشان ندهند ، محتاج شوند لشكرى باكتساب ، و متفرّغ نتوانند شد از براى قتال . و آن كس كه بميرد در وسط سال او را از عطايا هيچ قسمتى نيست . زيرا كه اين نوعى است از صله ، و حكم دين ندارد . و از اين جهت او را عطا مىگويند . پس پيش از قبض مالك نشوند و بموت ساقط گردد . و اهل عطا در زمان ما مثل قاضى است و مدرس و مفتى . اين است نقل « هدايه » .\r\nو در كتاب « محيط » آورده كه امام محمد رحمه اللّه در آخر كتاب زكات گفته كه خراج و جزيه را صرف كنند بلشكريان ، و بنگاه داشتن ثغور ، و بناى حصارها در ثغور ، و مراصد راه در دار الاسلام - تا امن حاصل شود از قطع طريق از جهت دزدان - و بعمارت نهرهاى بزرگ كه در تعمير آن صلاح مسلمانان است ، و به كسى كه نفس خود را مشغول گردانيده باشد از جهت عمل مسلمانان - مانند قاضيان و محتسبان و مفتيان و مؤذّنان و معلمان - و بعمارت مساجد و پلها ، و\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nبمعالجهء خستگان اگر درويش و بىچيز باشند ، و بتكفين مردگان كه ايشان را مالى نباشد ، و نفقهء لقيط و ديهء جنايت او ، و آنچه بدين ماند . و حاصل آنكه اين نوع را صرف بايد كرد در آن چيزى كه صلاح مسلمانان باشد و صلاح دار الاسلام و مسلمانان . و لقطات و تركات را نيز صرف كنند در آنچه در آن صلاح مسلمانان باشد . همچو مال خراج و جزيه ، ليكن او را بيت المال على حده بايد ، زيرا كه شايد كه ظاهر گردد او را مالكى بعينه . اين است نقل كتاب « محيط » .\r\nو در كتاب « عنوان الافتا » گويد : مصرف خراج و جزيه و صدقات بنى تغلب و آنچه عاشر از اهل ذمه مىگيرد و اهل حرب ، نوايب مسلمانان است و آنچه صلاح دين و صلاح دار الاسلام در آن باشد . و حكم اين مال در مصرف ، مخالف حكم بيت المال صدقات و عشور اراضى است .\r\nو چرا اين اموال مصروف است بنوائب مسلمانان ؟ زيرا كه صحابه بر آن اجماع كرده‌اند بنابرآنكه عمر رضى اللّه عنه چون توظيف خراج بر سواد عراق كرد استخبار كردند از مصارف بعد از او ، گفت : صرف كنند بدان كسانى كه بعد از ايشان آيند از مسلمانان . پس عمر رضى اللّه عنه اخبار كرده كه تمامى مسلمانان را در خراج حقى هست ، و مهاجر و انصار او را متابعت كرده‌اند در اين رأى ، پس اين حكم حلول كرده باشد در محل اجماع . و چون ممكن نيست صرف او به هر فرد از افراد مسلمانان ، پس صرف بايد كرد به كسانى كه نفس خود را از همه كارها فارغ گردانيده باشند و مشغول بامور عامهء مسلمانان شده باشند ، - همچو لشكريان و قاضيان و مفتيان و مدرسان و مؤذنان و معلمان و محتسبان - و سدّ ثغور مسلمانان ، و بناء حصارها در ثغور ، و مراصد طرق در دار الاسلام - تا امن واقع شود از قطع طريق از قبل دزدان - و بروان گردانيدن و اصلاح كردن نهرهاى بزرگ كه مسلمانان بدان محتاج باشند ، و عمارت مساجد و قناطر ، و معالجهء خستگان اگر فقير باشند ، و به تكفين مردگان كه ايشان را مال نباشد ، و نفقهء لقيط و ديت جنايت او . و بايد كه از آنجا تقدير كنند نفقهء ايشان و نفقهء عيال ايشان . و غنى و فقير هر دو در آنجا برابرند ، زيرا كه غنى چون نفس خود را فارغ گردانيده از براى\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nمصالح عامهء مسلمانان ، هر آينه عاجز از كسب شده ، پس كافى نيست او را آن چيزى كه در دست او است . پس او را نفقه بايد داد از بيت المال ، تا درويش نگردد . اين است كلام « عنوان الافتاء حنفيه » ، و از آنجا معلوم شد مصارف مال خراج .\r\nو بايد دانست كه آنچه مىدهند از مال خراج بمصارف مسلمانان شرط در او آن است كه آن كس كه مىستاند ، خود را همگى مشغول بمصالح مسلمانان سازد تا استحقاق ارتزاق او را حاصل گردد . و در كتاب عنوان الافتا آورده كه هشام از محمد روايت كرده كه او گفت : باكى نيست قاضى را كه ارتزاق كند از بيت المال زيرا كه او عاملى است از عاملان مسلمانان كه نفس خود را محبوس گردانيده از براى حق عامه و از مكسب عاجز آمده .\r\nو امام محمد رحمه اللّه گفته كه اين دلالت بر آن مىكند كه كسى متقلد قضا گردد و بر سر كار خود نباشد ، حلال نيست او را ارتزاق از بيت المال ، زيرا كه جواز ارتزاق بواسطهء اشتغال او است به عمل مسلمان ؛ و صاحب « نصاب الفقها » رحمه اللّه گفته كه قاضى گاهى كه ننشيند روزى از براى قضا ، و او روزى از بيت المال خورد ، فاسق مىگردد نزد ابو حنيفه رحمه اللّه . و خصّاف رحمه اللّه در « ادب قاضى » گفته كه لابد است قاضى را از روزى كه او در آن روز استراحت كند تا در آن روز متمكّن گردد در نظر كردن در كارهاى خود ، و آن روز را روز بطالت گويند . و آن روز در زمان خصّاف متردّد بوده ميان روز دوشنبه و سه‌شنبه . و رسم در زمان ابى حنيفه رحمه اللّه آن بود كه روز شنبه را روز بطالت مىساخته‌اند . و مدرّس روز شنبه درس نمىگفته ، و اين رسم جارى بوده در زمان ابو حنيفه تا به زمان ما در ميان ائمهء بلخ . و بعضى از قاضيان اين روز اختيار كرده‌اند ، و بعضى اختيار روز دوشنبه كرده‌اند . و رسم در زمان ما روز سه‌شنبه است ، زيرا كه عمل قضا از جنس اعمال سلطان است ، و عمّال سلطان مشغول نمىگردند باعمال در آن روز ، و مىگويند كه آن روز خون است كه قابيل هابيل را در آن روز كشته .\r\nو اختلاف كرده‌اند مشايخ در استحقاق قاضى كفايت خود را از بيت المال\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nدر روز بطالت ، و مشايخ بلخ فتوى بر آن داده‌اند كه در آن روز مستحق نيست كه كفايت از بيت المال گيرد ، و حطّ كرده‌اند از روزى به قدر آن . و مشايخ ماوراء النهر فتوى داده‌اند به آن كه او مستحق است . و امام محمد گفته كه چون قاضى چيزى از بيت المال فراگيرد ، و خانه‌اى سازد ، چون معزول شود واجب است كه رد كند آن را به بيت المال . و بر اين تقدير هرگاه كه رزق سال از بيت المال گيرد ، بعد از آن معزول گردد پيش از گذشتن سال ، واجب باشد بر او ردّ مقدار آنچه باقى مانده از سال ، زيرا كه استحقاق او بواسطهء اشتغال به عمل مسلمانان بود ، چون معزول گشت ملحق شد بساير رعايا ، پس او را هيچ رزقى از بيت المال نرسد ، و اللّه اعلم .\r\nاين است سخن امام محمد رحمه اللّه كه در « عنوان الافتا » از او روايت كرده .\r\nاز اينجا معلوم شد كه جماعتهائى كه ايشان ارتزاق از بيت المال دارند مثل مدرّسان و مفتيان و مؤذنّان و معلّمان و محتسبان هرگاه كه اشتغال بامور عامهء مسلمانان كه در عهدهء ايشان است و بدان سبب ارتزاق از بيت المال يافته‌اند ننمايند ، مستحق رزق بيت المال نيستند . پس اگر مدرس اشتغال بعلومى نمايد كه در شرع نافع نباشد ، مثل زوايد منطق و فلاسفه و سحر و شعبده و زوايد جدال غير نافع ، مستحق آن نباشد كه از بيت المال چيزى گيرد ؛ و هم‌چنين است حكم باقيان . فى الجمله حلال نيست كسى را كه او را ارتزاق از بيت المال مسلمانان باشد بواسطهء اشتغال بمصالح مسلمانان كه اوقات خود را صرف نمايد در غير آن شغل ، و اگر صرف نمايد آنچه گرفته باشد از بيت المال بر او حلال نيست . او را ردّ بايد كرد به بيت المال و اللّه اعلم . اين است مصارف عشر و خراج در مذهب حنفى رحمه اللّه .\r\nو اما مصارف عشر و خراج در مذهب شافعى رحمه اللّه ، آنچه متعلق بمصارف عشر بود در باب زكات مذكور شد ، و آنچه متعلق بمصارف خراج است مذكور گردد انشاء اللّه تعالى .\r\nدر كتاب « انوار شافعيه » گويد كه فىء عبارت از مالى است كه حاصل شود از كفار بىجنگى و دوانيدن اسپى يا شترى همچو جزيه و خراج و عشور\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nتجارات مشروط بر ايشان ، و آن بلادى كه ايشان از آن جلا كرده باشند از خوف و ضرر مسلمانان كه بديشان لاحق گردد ، و مال آن كس كه بميرد يا كشته شود بر ردّت ، و مال آن كس كه بميرد از اهل ذمه و او را هيچ وارثى نباشد . و قسمت كنند آن مال را به پنج سهم متساوى ، پس از آن قسمت كنند يك سهم را از آن پنج سهم به پنج سهم متساوى ، يكى را صرف كنند در مصالح مسلمانان همچو سدّ ثغور و عمارت حصارها و پلها و رباطها و مسجدها و بريدن نهرها و تجهيز مردگان و ارزاق سلاطين و علماء و قضات و ائمه و مؤذّنان و معلمان و محتسبان و حفّاظ بلاد از اهل فساد ، و هر كسى كه راجع مىشود فائدهء عمل او به مسلمانان همچو حافظ بيت المال و عامل مال فىء و كاتب قاضى و قسّام . و اهمّ فالاهمّ را مقدم دارند .\r\nو شيخ كمال الدين دميرى در « شرح منهاج » گفته كه مراد از اين قضات كه ايشان از سهم مصالح ارتزاق دارند قاضيان بلاد است ، و اما قاضيانى كه حكم مىكنند ميان اهل فىء و ايشان قاضيان عسكرند ، رزق ايشان از آن چهار ربع باقى است كه مخصوص لشكريانست . هم‌چنين گفته ماوردى . و همچنين است حكم ائمّه و مؤذنّان و عمّال ايشان ، و اين جماعت جايز است كه ايشان را بدهند با وجود آنكه غنى باشند . و اين مختلف است به تنگى مال و فراخى آن . اين است سخن دميرى رحمه اللّه .\r\nسهم دوم از خمس الخمس صرف كنند باقارب حضرت پيغامبر صلى اللّه عليه - و سلم كه منتسبانند بهاشم و مطلب نه غير ايشان ، و صرف كنند بغنى و صغير و كبير و نر و ماده ، و تفضيل كنند ذكر را بر انثى همچنانچه در ميراث است . و شرط است كه آن انتساب از جهت پدران باشد پس به پسران دختران ندهند . و اگر دعوى كند كه او از ذوى القربى است و مشهور و مستفاض نباشد ، نشنوند آن دعوى را بىبينه . و شيخ كمال الدّين دميرى رحمه اللّه در شرح « منهاج » نووى گفته كه امام و سلطان را مىرسد كه بفروشند كالاهائى كه حاصل شود از اموال فىء و آن را بخش كنند هرگاه كه مصلحت در آن باشد ، الّا نصيب ذوى القربى زيرا كه\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nبيع آن موقوف است باذن ايشان ، بنابرآنكه منتقل شده بسوى ايشان بطريق ميراث . اين است سخن دميرى .\r\nو سهم سيوم از خمس الخمس صرف كنند به فقرا و مساكين ، و مسكين و فقير هر جا كه مذكور گردد ، يكى از آن شامل است ديگرى را .\r\nسهم چهارم صرف كنند به يتامى ، و يتيم عبارت از صغيرى است كه او را پدر نباشد و اگرچه كسى داشته باشد كه او را محافظت نمايد . و شرط است كه فقير باشد ، و آنكه موت پدر او متحقق باشد نزد قاضى ، و اعتماد بر سخن او نيست كه گويد كه من يتيم‌ام .\r\nسهم پنجم از خمس الخمس صرف كنند بابن السبيل ، و بيان ايشان در قسم زكات گذشت . و اگر دعوى فقر و مسكنت كند مصدق است به يمين . و جايز نيست اقتصار در هر صنفى برسه كس از ايشان بلكه تعميم كنند تمامى افراد را . و جايز نيست كه بكافر دهند همچو زكات .\r\nو اما چهار خمس ديگر كه باز مىماند از مال فىء آن از آن حضرت پيغامبر بوده صلى اللّه عليه و سلم در حال حيات او با خمس الخمس ، و انفاق مىكرده آن حضرت از آن بر نفس خود و عيال خود و مصالح خود . و آنچه از كفايت سال آن حضرت و عيال فاضل مىآمده ، آن را صرف مىفرموده در سلاح و اسپ از جهت عدّه در سبيل اللّه . و بعد از وفات آن حضرت صلّى اللّه عليه و سلّم آن چهار خمس باقى را از براى مرتزقه از لشكر اسلام كه مترصّدند از براى جهاد كفار ( مقرر كردند ) « 1 » ، و خمس الخمس از براى مصالح همچو متروكات آن حضرت .\r\nاما نسخهء كيفيت صرف آن مال چهار خمس در لشكر ، آن است كه امام دفترى نهد و نصب كند از براى هر قبيله‌اى شخصى را كه او را عريف گويند . و آن شخص بايد كه تفتيش كند از براى هر يك و عيال او و آنچه محتاج‌اند بدان ، پس هر يك را از لشكرى بدهد مؤونت او و مؤونت عيال او . و مراعات كند امام در بحث از حاجت ايشان زمان و مكان و ارزانى و گرانى و عادت شخص . و زيادت\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 297 ","page_number":297},
  {"content":"\r\n\r\nگرداند بر قدر زيادتى حاجت او بدان‌كه او را فرزندى ديگر پيدا شود ، يا زنى ديگر كند . و اگرچه تا چهار زن باشد . پس تمامى مؤونات آن جماعت بدهد تا بفراغت توانند كه مشغول جهاد گردند . و بايد كه مقدّم دارد در اثبات دفتر نام و دفتر عطاء قريش را ، و ايشان اولاد نضر بن كنانة بن خزيمة بن مدركة بن الياس بن مضر بن نزار بن معدّ بن عدنان‌اند . ديگر از قريش مقدم دارد و اقرب فالاقرب را به حضرت پيغامبر صلى اللّه عليه و سلم . و آن حضرت محمد بن عبد اللّه بن عبد المطلب - بن هاشم بن عبد مناف بن قصىّ بن كلاب بن مرّه ابن كعب بن لؤى بن غالب بن فهر بن مالك بن النضر بن كنانه است . و بنى هاشم و بنى مطلب را بر همه قريش تقديم كند . بعد از آن بنى عبد الشمس كه برادر هاشم بوده از پدر و مادر . بعد از آن بنى نوفل برادر هاشم از پدر . بعد از آن بنى عبد العزّى و بنى عبد الدّار كه هردو پسران قصىّاند و بنى عبد العزّى را مقدم دارند ، زيراكه ايشان اصهار پيغمبراند ، زيرا كه خديجه رضى اللّه عنها دختر خويلد بن اسد بن عبد العزّى است . ديگر بنى زهرة بن كلاب را كه برادر قصىّ است . ديگر بنى تيم را كه قبيلهء ابو بكر صديق‌اند ، و عايشه كه مكان او از حضرت پيغامبر صلى اللّه عليه و سلم معلوم است . ديگر بنى جمح را . ديگر بنى سهم را . ديگر بنى عامر بن لؤى را . ديگر بنى الحارث بن فهر را .\r\nديگر اصهار را . ديگر ساير عرب را . ديگر عجم را . و اين ترتيب مندوب است و واجب نيست . و شيخ كمال الدين دميرى رحمه اللّه گفته كه شافعى رحمه اللّه نصّ فرموده برآن كه امام يا سلطان بايد كه تسويه كند ميان مرتزقه . و معنى سخن او آن است كه عطا كند هركسى را مقدار حاجت او ، و بعضى را در عطا بر بعضى تفضيل نكند به جهت سبق در اسلام يا هجرت ، و نه بنسب و نه بعلم و نه بورع و نه بشرف . بلكه عطا كند هريك را به قدر حاجت او . و تسويه كند ميان شريف و غير او . اين است سخن دميرى .\r\nو بايد كه سلطان يا امام ثبت نكند در دفتر كوران را و مردمان زمن را و اطفال و ديوانگان را و زنان و بندگان و كافران و جاهلان بجنگ و كسى كه عاجز باشد از جنگ بدان كه دست او بريده باشند و مانند آن . و گاهى كه سلطان\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nببيند كه بعضى از لشكريان مرضى دارند يا جنونى كه اميد زوال آن هست ، او را عطا بدهند و نام او را از دفتر نيندازند . و اگر اميد زوال آن نباشد نام او را از دفتر اسقاط كنند و او را عطا دهند . و گاهى كه بميرد يكى از لشكرى ، زوجهء او را بدهند اگر مسلمان باشد تا آن زمان كه شوهر كند ، و اولاد او را بدهند تا آن زمان كه مستقل شوند بمعاش خود .\r\nو اگر زيادت آيد آن چهار خمس از حاجات مرتزقه توزيع كنند آن زيادت را بر قدر مؤونتهاى آن لشكر . و جايز است در صورت زيادتى كه آن را صرف كنند باصلاح ثغور و بسلاح و اسپ . و حبس نكنند از مال فىء چيزى را از براى خوف نازله‌اى كه بر مسلمانان نزول كند ، بلكه همه آن را قسمت كنند . پس اگر نازله‌اى بر مسلمانان نازل شود ، واجب است بر مسلمانان قيام بامر آن نازله . و اين قسمت در منقولات است از مال فىء .\r\nفاما خانه‌ها و زمينها ، پس آن را وقف بايد كرد ، و استغلال نمود ، و قسمت غله‌ها آن را بدين وجه كه بيان كرديم بايد نمود ، يا بايد فروخت و بهاى آن را همچنين قسمت بايد كرد . و گاهى كه متأخّر گردد عطاى جماعتى كه از اهل ارتزاق‌اند از وقت خود ، و مال حاصل باشد ، ايشان را مىرسد كه مطالبت نمايند همچو ساير دين‌ها . و اگر چيزى نباشد ايشان را مطالبت نمىرسد ، و آن دين مىگردد بر بيت المال .\r\nشيخ كمال دميرى در « شرح منهاج » گفته : اگر جندى بميرد بعد از جمع مال و انقضاء مدت كه معين كرده‌اند از جهت عطا از يك‌سال يا دون آن ، پس نصيب او از آن ورثهء او است . و اگر بعد از جمع مال و پيش انقضاء مدت بميرد ، ايشان را قسط آن مىرسد همچو اجاره . و بعضى گويند : او را قسط نمىرسد همچو جعاله . و اگر برعكس باشد يعنى بعد از انقضاء مدت و قبل از جمع مال ، ظاهر نص آن است كه ايشان را چيزى نمىرسد .\r\nو سزاوار است امام يا سلطان را كه تفريق كند ارزاق مجاهدان را در هر سالى يك نوبت ، و از جهت آن وقتى را معين بايد گردانيد . و مختار آن است كه\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nاول محرم باشد . پس اگر مصلحت در آن بيند كه هر شش‌ماه يا چهار ماه يا سه‌ماه يا در هر ماهى تفريق كند جايز است . و عطائى كه لشكرى را مىدهند از براى سال گذشته است زيرا كه ارزاق ايشان جارى مجراى جعاله است ، و بايد كه قسمت كنند آنچه فراگرفته باشد از طلا و نقره ، و نقره بعطا اختصاص بيشتر دارد كه طلا ، مگر گاهى كه در مال فىء يا در معاملات اغلب طلا باشد . و فلوس ندهند لشكرى را و اگرچه فلوس رايج باشد .\r\nو امام الحرمين رحمه اللّه گفته : محققان از اصحاب كه عارفانند به احكام ايالت گفته‌اند كه اگر سلطان ذخيره‌اى از اموال فىء جهت لشكر گذارد ، بر او اعتراض نكنند . و چون لشكر ارزاق خود مقرر سازند در دفتر « 1 » ، گاهى كه سلطان ايشان را امر كند بجهاد ، واجب مىگردد بر ايشان روان شدن بجهاد ، زيرا كه ايشان رزق از اين جهت گرفته‌اند . پس اگر امتناع كنند بىعذرى ارزاق ايشان ساقط گردد . و گاهى كه مردى بيايد و طلب كند از سلطان كه نام او را در ديوان عطا ثابت گردانند ، قبول كند سلطان اگر در بيت المال سعتى باشد و در طالب اهليت جنگ يابد . و الّا قبول نكند . و گاهى كه سلطان خواهد كه كسى را از ديوان اسقاط كند بواسطهء سببى جايز است ، و بىسببى جايز نيست . و گاهى كه بعضى از لشكرى خواهند كه خود را از ديوان بيرون برند جايز است اگر استغنا از او حاصل باشد ، و جايز نيست با وجود حاجت مگر از براى عذرى . اين است سخن شيخ كمال الدين دميرى رحمه اللّه .\r\nچون كيفيت وضع ديوان معلوم شد اكنون بيان كنيم سبب وضع ديوان عطا و ثبت اسامى لشكر در ديوان بواسطهء چه چيز بوده ، و باعث بر ترتيب و تشريع آن چيست ؟\r\nبدان ايدك اللّه تعالى كه اول كسى كه وضع ديوان عطا كرد امير المؤمنين\r\n\r\n\r\n","description":"","footnote":"\r\n( 1 ) متن مطابق م . در نسخهء اصل آمده : « و چون لشكر ارزاق خود بستانند » و بعد روى كلمهء « بستانند » خط زده و چيزى بجاى آن ننوشته‌اند . و فرق اين‌دو عبارت بر اهل دقت روشن است چه مطابق متنى كه قلم خورده است سرباز تا عملا جيره و مواجب خود را نگيرد مىتواند از جنگ سر .\r\n","page_name":" 300 ","page_number":300},
  {"content":"\r\n\r\nعمر بن الخطاب رضى اللّه عنه بود باجماع و اتفاق صحابه ، و سبب آن بود كه در زمان حضرت پيغامبر صلى اللّه عليه و سلم اصحاب همراه آن حضرت بجهاد مىرفتند و در آن كار شغف تمام داشتند . و هرگاه كه حضرت بغزا بيرون رفتى ، هر كه را قوتى بودى و عذرى نداشتى بيرون رفتى ، و كسى تخلف نكردى مگر بعذر ، يا از آن جهت كه او را موقوف داشتى ، يا منافقى بودى كه خود را متوارى ساختى و تخلف كردى از جهاد . و در زمان صدّيق رضى اللّه عنه هم مردمان بر همان طريقهء زمان حضرت بودند . و چون زمان خلافت امير المؤمنين عمر بن الخطاب درآمد ، اعراب از اطراف مسلمان شدند ، و مردمان جافى غليظ بودند ، و چون عمر رضى اللّه - عنه لشكر بجنگ كسرى فرستاد ، و رستم فرخ‌زاد از قبل يزدجرد كسرى با لشكر بىحد و شمار به طرف قادسيّه آمده بود ، كه سرحد سواد عراق است و اول ديار عرب ، سعد بن ابى وقاص را بامارت لشكر تعيين كرد ، و باتفاق و مشاورت امير المؤمنين - على و ساير صحابه بقبايل عرب فرستاد ، و از ايشان مدد خواست ، و به زحمت بسيار سىهزار مرد جمع گردانيد ، و خداوند تعالى فتح كرامت فرمود ، و رستم كشته شد ، و مسلمانان غنيمت بسيار يافتند ، و لشكرها كه در واقعه حاضر بودند تمامى متفرق شدند ، و هيچ‌كس ضبط ايشان نتوانست كرد ، زيرا كه هيچ ديوانى نبود كه اسم ايشان در آن ثابت باشد . و بعد از فتح سعد بن ابى وقاص رضى اللّه عنه يك‌سال در قادسيه بنشست ، و يزدجرد در مداين بود ، و ميان ايشان سه‌چهار روزه راه بود . و در سال آينده عمر سعد بن ابى وقاص را فرمود كه بمداين رود . و عرب معلوم داشتند كه يزدجرد را قوّتى نمانده ، و چون عرب متوجه او مىگردند ، طاقت مقاومت ندارد ، و فرار خواهد نمود ، و غنايم بسيار در دست لشكر اسلام مىافتد ، هر آينه لشكرهاى قبايل كه در سال گذشته ايشان را به تكليف حاضر كرده بودند ، و به زحمت بسيار سىهزار كس جمع شده بودند ، در اين سال كه انديشهء جنگ نبود و اميد غنيمت موجود ، شصت هزار كس در اندك زمانى جمع شدند بىطلب ، و همراه سعد بن ابى وقاص بمداين ( رفتند « 1 » ) ، و يزدجرد تاب مقاومت نداشت ، فرار\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 301 ","page_number":301},
  {"content":"\r\n\r\nكرد ، و به طرف همدان رفت . و لشكر اسلام بر مداين و سواد عراق استيلا يافتند ، و غنيمت بسيار گرفتند ، و بعد از گرفتن غنيمت متفرق شدند ، و غنيمتها را بخانه‌هاى خود بردند ، و باز سعد بن ابى وقاص را با اندك مردى كه از صحابه و مشهوران مردم عرب بودند بازگذاشتند . و سعد هاشم مرقال را كه برادرزادهء او بود در عقب يزدجرد بهمدان فرستاد ، و باز لشكرهاى عجم در نهاوند كه نزديك همدانست جمع شدند ، و داعيهء محاربت با عرب داشتند ، و عمر بن الخطاب رضى اللّه عنه سعد را از امارت عزل كرد ، و نعمان بن المقرّن المزنى را بجنگ ايشان فرستاد . و آن جماعت لشكريان كه سال گذشته همراه سعد بمداين آمده بودند و غنايم فراوان گرفته و بخانه‌هاى خود رفته و از معركه متفرق شده ، درين وقت كه انديشهء محاربه بود حاضر نشدند ، و به زحمت بسيار لشكرها را جمع بايست كردن . و همچنين عادت كردند كه هرگاه كه اميد غنيمت بودى حاضر آمدندى ، و غنيمت گرفتندى و بخانه‌هاى خود رفتندى . و چون جنگى بايستى كردن اصلا نيامدندى .\r\nو نام ايشان معلوم نبود ، و دفترى ايشان را جمع نمىكرد تا از آن دفتر اسامى ايشان را برآوردندى ، و ايشان را حاضر ساختندى . پس عمر رضى اللّه عنه در كار ايشان درماند ، و با اكابر صحابه مشورت كرد كه چگونه ايشان را جمع آورند ؟\r\nو اكابر صحابه و اصحاب حلّ و عقد اتفاق كردند ، و مصلحت چنان ديدند كه دفتر عطا مقرر گردانند ، و اسامى لشكر اسلام به ترتيب قبايل در او درج كنند ، و مقادير عطاهاى ايشان را مقرر سازند ، تا نام هركس كه در ديوان عطا ثابت باشد ، بوقت حاجت او را امر كنند تا حاضر شود . و اين ديوان عطا از آن روز باز طريقهء مسلوكه شد در دين ، و لشكرى هم ارزاق خود را بدانستند و معاش خود را بر قدر ارزاق اندازه كردند ، و كار لشكر مضبوط شد . اين است اصل ديوان عطا در شريعت .\r\nروايت كرده‌اند كه چون عمر رضى اللّه عنه ديوان عطا مىنهاد ، امير المؤمنين - على و اكابر صحابه گفتند يا امير المؤمنين در اول ديوان نام خود بنويس كه تو امير لشكرى و نام امير مقدم بايد نوشت . فرمود : نى ، در اول ديوان نام كسى\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nنويسيم كه به حضرت پيغامبر صلى اللّه عليه و سلم اقرب باشد ، زيراكه خداوند تعالى اين حرمت لشكر اسلام را بواسطهء آن حضرت داده ، پس اقارب او احقّ باشند بتقديم . و بعد از آن كاتب ديوان عطا را فرمود كه اول نام عباس بن عبد المطلب نويسيد ، كه عمّ حضرت پيغامبر بود صلى اللّه عليه و سلم ، ديگر بنى هاشم كه بدان حضرت اقربند . چون كاتب نام بنى هاشم نوشت ، گفت : يا امير المؤمنين اكنون نام قبيلهء ترا كه بنى عدى بودند نويسيم ؟ فرمود كه نى ، اقرب فالاقرب به حضرت پيغامبر صلى اللّه عليه و سلم نويسيد ، و تأخير كنيد عمر را برحسب آنكه او را تأخير كرده‌اند در قرابت بدان حضرت . و اين ترتيب اسامى برحسب قرابت حضرت پيغامبر صلى اللّه عليه و سلم مقرر شد ، چنانچه سابقا مذكور گشت . اين است وجه ترتيب ديوان عطا ، و سلطان را لايق و سزاوار آن است كه آن ترتيب رعايت كند اگر در لشكر او عرب باشند . و اگر عرب در لشكر او نباشند هركه را مصلحت داند و تقديم او موافق رأى او باشد ، تقديم نمايد . و ظاهرا انسب آن باشد كه شجعان و اصحاب محاربات و قديمان لشكريان را مقدم دارد ، و اگر رعايت علم و ورع و جهات فضل كند شايد انسب باشد .\r\nو در سنه اربع عشرة و تسعمائه كه حضرت خاقان جهان ظل اللّه الرحمن - ابو الفتح محمد الشيبانى خان امام الزمان و خليفة الرحمان رحمة اللّه عليه بجهاد قزّاق متوجه دشت قپچاق بود ، و اين فقير حقير در آن لشكر بعزم جهاد فى سبيل اللّه مرافقت نموده بودم ، چون بتركستان رسيد ، خواست كه عطاى لشكر دهد ، و ايشان را قوت و آزوغ مقرر گرداند ، از علما سؤال كرد كه عمر بن الخطاب رضى اللّه عنه در ديوان عطا كيان را تقديم كرد ؟ گفتند : مدار بر قرابت حضرت پيغامبر صلى اللّه - عليه و سلم نهاد و اقرب فالاقرب بدان حضرت را تقديم كرد . فرمود : حالا در لشكر ما اقارب حضرت پيغامبر صلى اللّه عليه و سلم از قبايل عرب همراه نيستند ، و علما ورثهء انبياءاند ، و بىشك به قدر زيادتى علم قرب ايشان بدان حضرت زياده خواهد بود ، تا علما را در اين دفتر عطا تقديم مىكنيم ، و هركه اعلم باشد او را اقرب مىشماريم و اقدم مىدانيم . و كاتب ديوان عطا را امر فرمود كه اسم اين حقير را\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nبر صدر ديوان عطا نويسد و ديگر ارباب علم را ثبت كند ، پس از آن قرابات و ارباب محاربات را به ترتيبى كه در ميان اوزبك مرعى است رعايت كند . اين بود آنچه از آن حضرت مشاهده گشت . فى الجمله وضع ديوان عطا سنّت قديمه است در دين ، و سلطان را رعايت آن مناسب است ، و اللّه تعالى اعلم .\r\nو چون مدار ديوان عطا بر مال خراجى است اكنون بيان كنيم كه سلطان را جايز نيست كه خراج را به كسى كه واجب است او را خراج دادن بازگذارد ، و ترك اخذ خراج تقصير است ، و باللّه التوفيق .\r\n\r\nفصل ششم ، در بيان آنكه سلطان را جايز نيست كه خراج را از رعيت نستاند ، و بيان اقطاع و استغلال ارض خراجى باهل او .\r\nبدان ايّدك اللّه تعالى كه قوام مؤونات اهل اسلام بر مال خراج است ، زيراكه قوام معاش سكّان بلدان اسلام بر زراعت است ، و قوام زراعت و حفظ آن به لشكر ، و قوام لشكر بمعاش ، و قوام معاش ايشان بخراج . پس اگر سلطان اهمال كند در فراگرفتن خراج و آن را ترك كند ، خلل در قوام معاش اهل اسلام پيدا شود ، و بلاد اسلام بواسطهء آن اختلال مختلّ ماند . و چون سلطان خراج را باز گذارد به كسى كه او از مصارف خراج نباشد ، او را بايد كه تصدّق كند بدان ، و تصرف او در آن جايز نباشد و صرف كردن در حوايج خود .\r\nدر كتاب « خلاصه » گويد كه هرگاه كه سلطان طلب خراج نكند از كسى كه بر او خراج لازم باشد ، بايد كه آن‌كس تصدق كند . پس اگر بعد از طلب ، تصدق كند از عهده بيرون نيامده باشد . و هم در « خلاصه » گويد كه سلطان هرگاه كه خراج را بگرداند از براى صاحب زمين و ترك كند او را بر او ، جايز است نزد ابو يوسف رحمه اللّه . و فتوى بر آن است كه اين گاهى جايز است كه صاحب ارض از اهل خراج باشد ، و بر اين تقدير جايز باشد مرقضات و فقها را . و امام محمد رحمه اللّه گفته كه جايز نيست سلطان را كه خراج بازگذارد به كسى ، و اگر بگذارد سزاوار نيست كه قبول كند مگر گاهى كه او مصرف خراج باشد ، و ايشان\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nلشكريانند ، و آن كسانى كه منفعت كار ايشان به مسلمانان راجع مىگردد . و اجماع كرده‌اند بر آنكه اگر عشر بازگذارد جايز نيست . اين است نقل « خلاصه » . در كتاب « قنيه » گويد كه شخصى نفس خود را خلاص گردانيد از عهدهء خراج بشفاعت يا غير آن ، لازم نيست او را تصدّق نمودن بدان ، و معذور است در صرف آن بنفس خود گاهى كه او مصرف خراج باشد همچو مفتى و مجاهد و معلم و متعلم و مذكرّ و واعظ به حق و علم . و جايز نيست غير ايشان را . و هم‌چنين است حكم گاهى كه ترك كنند عمّال سلطان خراج را به كسى از اين مصارف بىعلم او . اين است نقل « قنيه » .\r\nو در كتاب « عنوان الافتا » آورده كه امام محمد رحمه اللّه در « سير كبير » گفته كه سلطان گاهى كه ببخشد مر كسى را خراج زمين او . سزاوار نيست مر آن‌كس را كه قبول كند ، زيراكه آن حق جماعت است . پس اگر او مصرف خراج باشد جايز است او را كه قبول كند .\r\nو در كتاب « هدايه » گويد : آن‌كسى كه مسلمان شود از اهل خراج از او خراج گيرند بر حال خود ، زيراكه در خراج معنى مؤونت است پس اعتبار مؤونت كنند در حالت بقا ، پس ممكن است ابقاى او بر مسلمانان . و جايز است كه بخرد مسلمان زمين خراجى را از ذمّى و فراگيرد از او خراج ، بنابرآن معنى كه مذكور شد . و صحيح شده كه اصحاب رضى اللّه عنهم زمين خراجى را خريده‌اند ، و اداى خراج از آن مىكردند ، پس اين دلالت كرد بر جواز خريدن زمينهاى خراجى ، و فراگرفتن خراج از آن و ادا كردن مسلمان آن را بىكراهيتى . اين است نقل « هدايه » . فى الجمله اهمال اخذ خراج بىعذرى ، تقصير است در حقوق مسلمانان و اللّه اعلم .\r\nو اما احكام متعلقه باقطاع ؛ بدان‌كه اقطاع در لغت عبارت از دادن چيزى است به بريدن ، چنانچه گويند : اقطعت قضبانا من الكرم يعنى رخصت دادم او را كه قطع كند شاخه‌ها را از تاك . و در شريعت عبارت است از بريده كردن ملك يا خراج از براى كسى ، مراد آن‌كه امام اذن دهد كسى را از اهل\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nاستحقاق كه به خود بازبرد ملكى را از املاك ارباب مصالح ، يا بازبراند به دو غلهء موضعى از مواضع خراجى كه او در وجه استحقاق خود صرف كند . و اصل مشروعيت او بحديث صحيح ثابت شده ، چنانچه در « صحاح » روايت كرده‌اند از عبد اللّه بن عمر رضى اللّه عنه كه اقطاع كرد حضرت پيغامبر صلى اللّه عليه و سلم زبير را آن مقدار كه اسپ او در آن بدود . پس زبير اسپ خود را دوانيد چندان‌كه اسپ او از دويدن بازماند ، بعد از آن تازيانهء خود را انداخت ، آن حضرت صلى اللّه عليه و سلم فرمود كه آن مقدار كه تازيانهء او رسيد از زمين به دو دهيد كه اقطاع او باشد . و هم در « صحاح » از علقمة بن وايل بن حجر كندى روايت كرده‌اند كه او گفت : حضرت پيغامبر صلى اللّه عليه و سلم پدر مرا - وايل بن حجر - اقطاع داد زمينى از حضرموت .\r\nو هم در « صحاح » آمده از روايت ابيض بن حمّال مأربى كه او نزد حضرت پيغامبر - صلى اللّه عليه و سلم آمده و طلب كرد از آن حضرت كه اقطاع دهد او را زمين نمكى كه در مأرب بوده ، و آن حضرت آن زمين را باقطاع به دو داد . اين است اصل اقطاع در شريعت .\r\nدر كتاب « انوار » گويد كه اقطاع معمور دو قسم است ؛ اقطاع تمليك و اقطاع استغلال .\r\nاول آن است كه اقطاع دهد امام ملكى را كه احيا كرده باشد آن را باجيران يا وكيلان ، يا خريده باشد او يا وكيل او در ذمّه ، پس آن را تمليك مقطع له كند ، با قبول و قبض او ، اگر مؤبّد گرداند يا موقّت سازد بعمر مقطع له يا حيات او ، آن را معاش گويند . و اگر اكراه كرده باشد مردمان را بر احياء آن ملك مالك نمىگردد . و املاكى كه از پادشاهان گذشته بازمانده باشد ، به مردن ايشان يا كشته‌شدن ايشان ، آن ملك امامى نيست كه قايم مقام ايشان است .\r\nبلكه از ورثهء ايشان است ، اگر متبيّن گردد شرعا كه ايشان آن را بملكيت خود تصرف دارند . و الّا حكم اموال ضايعه دارد . و جايز نيست اقطاع اراضى فىء از روى تمليك ، و نه اقطاع اراضئى كه آن را برگزيده‌اند سلاطين از براى بيت المال از فتوح بلاد يا به حق خمس يا باستطابهء خاطر آنان كه غنيمت مىگيرند . و همچنين\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nجايز نيست اقطاع تمليكى زمينهاى خراج كه به صلح گرفته باشند . و در اقطاع زمينهائى كه از آن آن جماعت باشد از مسلمانان كه بميرند و وارثى ايشان را نباشد ، دو وجه است . و جايز است اقطاع اين تمام زمينها باستغلال .\r\nدوم آن است كه اقطاع كند غلهء زمين خراج را و آن را اقطاع استغلالى مىگويند ، و در زبان فارسى او را سيورغال گويند ، پس مالك مىشود آن را مقطع له بقبض ، و مخصوص مىگردد به دو قبل از قبض . پس اگر اقطاع كند آن را باهل صدقات كه اصناف ثمانيه‌اند باطل باشد ، و همچنين اهل مصالح ، و اگرچه جايز است كه ايشان را از مال خراج بدهند . و اگر بگرداند از براى ايشان از مال خراج چيزى را جايز است به دو شرط : يكى آنكه بمالى مقدّر باشد كه سبب استباحت او موجود شده باشد ، همچو بانگ گفتن و امامت كردن و غير آن . دوم آنكه آن مال حلال شده باشد ، و واجب گشته باشد تا حوالت به دو صحيح باشد . و بدين شرط بيرون مىرود از حكم اقطاع ، و اين حواله است نه اقطاع . و اگر آن را اقطاع كند بقضات جايز است ، و همچنين بكتّاب ديوان ، اگر يك سال اقطاع كند .\r\nو آيا زيادت بر يك‌سال جايز است يا نى ؟ اصح آن است كه جايز نيست اگر جزيه باشد ، و جايز است اگر اجرت باشد . و اگر آن را اقطاع كند بمرتزقه كه عبارت از لشكريانند جايز است . و نظر كنند در خراج ، اگر خراج رؤوس باشد كه آن جزيه است ، پس اقطاع آن زيادت از يك‌سال جايز نيست . پس از آن اگر اقطاع جزيه كند بعد از حلول و لزوم او ، صحيح است . و پيش از آن دو وجه است : اگر آن اجرت باشد جايز است يك‌سال و بيشتر . پس از آن اگر تقدير كنند بده سال مثلا ، رعايت بايد كرد در او دو شرط : يكى آن‌كه رزق مقطع له معلوم باشد قدر او نزد امام يا سلطان . دوم آنكه خراج معلوم باشد نزد مقطع و مقطع له . و اگر آن لشكرى كه او را اقطاع دهند زمانت پيدا كند در آن مدت و بجنگ نتواند رفت ، پس در بقاء اقطاع او دو وجه است ؛ اصحّ آن است كه باقى ماند . و اگر اقطاع كند او را به مدت حيات او ، كه باشد بعد از موت او از آن ورثهء او ، باطل باشد . زيراكه از اقطاع بتمليك مىرود . و اگر اقطاع كند او را مدت حيات او ، و نگرداند آن را از\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nبراى ورثهء او بعد از موت او ، پس در صحت آن دو قول است . و گاهى كه حكم به صحت كرديم پس اگر امام خواهد كه آن را بازستاند ، بعد از آن سالى كه او در آن است ، جايز است . و اما در سالى كه او در آن نيست ، اگر رزق او حالّ شده باشد پيش از حلول خراج ، از او باز نتواند ستد . و اگر خراج حالّ شده پيش از حلول رزق او ، او را مىرسد كه از او بازستاند . و گاهى كه فاسد گردد و غلهء زمين حاضر گردد ، او بقبض مالك آن نگردد . ليكن اگر باشد خداوند حق در او ، حساب كنند از حق او . و اگر زايد باشد ردّ كنند آن زيادت را ، و اگر ناقص باشد نقص فراگيرد .\r\nو اگر خداوند حق نباشد ، تمام را از او استرداد كنند . اين است حكم اقطاع استغلالى چنانچه در كتاب « انوار » از امام ابو الحسن ماوردى نقل كرده كه در « احكام سلطانى » گفته .\r\nو در كتاب « قنيهء حنفيه » گفته كه كسى كه اقطاع زمينى كرد از ديوان ، و فروخت از املاك خود از جمله اقطاع زمينى را ، و تعيين كرد خراج او را تا ادا كند آن را بسوى او مشترى ، و ادا نكرد مشترى او را چند سال ، پس هرسال آن را حساب كردند بر او ، از جامگيهء او و از وظيفهء ارتزاق او ، پس او را مىرسد كه طلب كند آن را از مشترى . اين است نقل « قنيه » ، و از اين‌جا معلوم مىگردد كه نزد حنفيه اقطاع معتبر است ، و جايز است كه وظيفهء ارباب استحقاق را باقطاع دهند از ديوان ، و اللّه اعلم .\r\nو چون اموالى كه در تصرف پادشاه درمىآيد چند قسم است ، و هريكى از آن را حكمى است و مصرفى خاص دارد ، علماء حنفيه در كتب خود اموال بيت المال را در چهارخانه مقرر كرده‌اند . و ما بيان آن چهارخانه بنمائيم ، و بعد از آن مصارف هريك را ، و كيفيت اخذ و صرف آنچه مبيّن نشده از آن جمله بيان كنيم و باللّه التوفيق .\r\n\r\nفصل هفتم ، در بيان بيوت اربعه بيت المال و ذكر مجمل احكام آن .\r\nبدان ايّدك اللّه تعالى كه اموالى كه در بيت المال اسلام درمىآيد او را مداخلى\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nاست ، و هرمال را از آن اموال حكمى است خاص به دو ، و سلطان را نمىرسد كه مال يكى از آن مداخل در مصرف غير آن صرف كند ، مگر بر سبيل استقراض . و ما آن بيوت اموال را بيان كنيم انشاء اللّه .\r\nدر كتاب « محيط حنفيه » گويد : امام محمد رحمه اللّه در آخر كتاب زكات از اصل گفته : واجب است كه بيوت اموال چهار باشد . اول بيت المال زكات و عشور و كفارات گاهى كه بدست امام رسد . دوم بيت المال خراج و جزيه و صدقات بنى تغلب ، و آنچه عاشر از كافران مىگيرد . سيوم بيت المال خمس يعنى خمس غنايم و معادن و ركاز و كنوز . چهارم بيت المال لقطات و تركات .\r\nو چرا واجب است كه بيوت مال چهار باشد ؟ اما بيوت مال زكات و خراج و خمس پس از براى آن كه هر مالى را از آن حكمى است كه مخصوص است به دو كه او را مشاركى در آن ( حكم ) « 1 » نيست ، پس هرگاه كه همه اموال را در يك خانه نهيم و آن مالها مختلط شوند ، ممكن نباشد اقامت حكم هرمال از او . و امّا بيت المال لقطات و متروكات از براى آن‌كه شايد كه او را مستحقى ظاهر گردد كه به دو رد بايد كرد ، پس اگر او را خلط كنيم بديگر مالها ممكن نباشد ردّ آن مال بعينها بر مستحق ( آن مال ) . « 2 »\r\nپس از اين جهت بيوت مال را چهار گردانيديم . و بيان اين سخن آنكه مال زكات و عشور اراضى مصرف مىگردد بدان جماعت كه خداوند تعالى ايشان را در آيهء  إِنَّمَا الصَّدَقاتُ . . .  ياد فرموده ، و صرف او جايز نيست بلشكرى و نه به فقراء بنى هاشم . و مال خراج و جزيه را صرف كنند بلشكريان و جهاتى كه در همين باب مذكور شد ، و مال خمس را صرف كنند به فقراء مسلمين ، و هاشمى و غير هاشمى در او مساويند . و لقطات و تركات را صرف كنند در آنچه صلاح مسلمانان در آن باشد ، همچو مال خراج و جزيه ، ليكن از براى او بيت المال علىحده معين سازند ، زيرا كه شايد كه صاحب حقى او را پيدا گردد . و اگر باشد در بعضى از خانه‌هاى اين\r\n\r\n\r\n","description":"","footnote":"\r\n( 1 ) اضافه از م .\r\n( 2 ) اضافه از م .\r\n","page_name":" 309 ","page_number":309},
  {"content":"\r\n\r\nاموال مالى ، و نباشد در بعضى ديگر هيچ مالى ، پس امام را مىرسد كه صرف كند مال آن خانه‌بخانهء ديگر نزد حاجت . تا بغايتى كه اگر در بيت المال خراج مال نباشد ، و در بيت المال صدقه مال باشد ، فراگيرد از بيت المال صدقه ، و صرف كند آن را بلشكريان ، بعد از آن كه مال خراج به دو رسد رد كند آن را به بيت المال صدقه مثل آنچه فراگرفته . زيرا كه حقى نيست لشكريان را در مال صدقه ، و صرفى كه كرده بلشكريان بر سبيل قرض بوده ، پس بايد رد كردن مثل آن نزد قدرت ، مگر گاهى كه صرف كرده باشد به فقراء مقاتله . پس اين هنگام رد نكنند ، زيرا كه او را صرف كرده در مصارف شرعيه . و اگر در بيت المال صدقه مالى نباشد و صرف كند مال خراج را به فقرا بعد از آن مال صدقات به او رسد ، رد بكند مثل آن به بيت المال خراج ، زيراكه خراج حكم غنيمت دارد و فقرا را حظ از غنيمت هست . و چرا ندهند فقرا را از مال خراج ؟ زيراكه ايشان مستغنىاند از صدقات . پس هرگاه كه محتاج شوند و صرف كنند بسوى ايشان ، صرف به مصرف باشد ، پس آن قرض نگردد .\r\nاين است نقل « محيط » .\r\nو چون معلوم شد كه بيوت اموال چهار است ، و هريكى را مصرفى است ، اما بيت المال زكات و عشور و كفّارات ، و ذكر زكات و عشور در باب زكات مذكور شد . و كفّارات چون بدست امام رسد باقى مانده . اما بيت خراج و جزيه و صدقات بنى تغلب و آنچه عاشر از كفره مىگيرد ، احكام خراج و عشر اموال كفره هم سابقا معلوم شد در باب خراج و زكات ، و جزيه و صدقات بنى تغلب در باب جزيه انشاء اللّه بعد از اين مذكور خواهد شد ؛ و اما بيت المال خمس و معادن و ركاز و كنوز ، احكام معادن و ركاز و كنوز در باب زكات معلوم شد . و احكام خمس انشاء اللّه در باب جهاد معلوم گردد . و اما بيت المال لقطات و تركات كه او را وارثى نباشد باقى مانده ، پس مناسب آن است كه بابى از براى احكام آنچه باقى مانده عقد كنيم ، تا اموال بيوت اموال اربعه را با مصارف بتمامى ياد كرده باشيم انشاء اللّه تعالى ، و به التوفيق .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n\r\nباب هفتم در بيان لقطات و تركات كسى كه او را وارثى نباشد و احكام كفّارات چون بدست سلطان آيد و احكام اموال ضايعه و اموال متخلفه از سلاطين و در بيان ضرايب و نوايب و مجمل اموال متصرفهء سلاطين .\r\nو اين باب مشتمل بر هفت فصل است .\r\n\r\nفصل اول ، در احكام لقطات و كيفيت صرف او در مصرف .\r\nبدان ايّدك اللّه تعالى كه لقطه بضم لام و فتح قاف اسم مال ملقوط است يعنى مالى كه موجود شده باشد بطريق التقاط . و التقاط آن است كه بر چيزى مطلع شوند بىقصدى و طلبى . و حقيقت آن است كه مالى كه او را بيابند در عرب او را لقطه خوانند . و در كتاب « عنوان الافتا » گفته : علما اختلاف كرده‌اند در آنكه افضل در لقطه آن است كه آن را برجاى خود بگذارند يا بردارند ؟ و ظاهر از مذهب اصحاب ما آن است كه برداشتن افضل است ، زيراكه اگر برندارند شايد كه به دو دست خيانتى رسد . و بعضى از متقدمان ائمهء تابعين رحمهم اللّه بر آن رفته‌اند كه برنداشتن افضل است . و بعضى علما گويند : اگر مرد عدل است و آمن است بر نفس خود از خيانت ، پس برداشتن افضل است . و اگر آمن نيست ، ترك افضل است . پس از آن بايد دانست كه آن چيزى كه آن را التقاط مىكنند اگر بحالى است كه مىداند كه صاحب او نخواهد طلبيد او را ، همچو پوست انار\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nمتفرق و امثال آن ، او را مىرسد كه بردارد و از آن انتفاع يابد . ليكن اگر صاحب او گاهى كه آن را در دست بيابد بعد از آن‌كه آن را جمع كرده باشد ، مىرسد او را كه بگيرد آن را و از آن انتفاع يابد . و ملك آن‌كس نمىشود كه آن را فراگرفته .\r\nو شيخ الاسلام رحمه اللّه در شرح كتاب ذبايح گفته كه مالك را نمىرسد كه از دست او بگيرد بعد از آن‌كه جمع كرده باشد آن را . و همچنين است جواب در برچيدن خوشه : اگر آنكس كه خوشه را مىافكند در وقت افكندن گفته كه هر كس كه خواهد بردارد ، مالك را نمىرسد كه بگيرد آن را بعد از آن‌كه كسى برداشته باشد ، بىخلاف . و هم‌چنين ياد كرده فقيه ابو الليث رحمه اللّه در فتاواى خود در كتاب هبه و صدقه . اما اگر نگفته باشد ، مىرسد آن‌كس را كه انداخته كه بازستاند بعد از آن‌كه كسى او را برداشته باشد . و اگر آن لقطه چيزى باشد كه داند كه صاحب آن آن‌را خواهد بازطلبيد ، همچو طلا و نقره و مانند آن ، او را مىرسد كه بردارد و نگاه دارد و تعريف كند تا به صاحب رساند آن‌را . و پوست انار و دانهء خرما هرگاه كه جمع كرده باشند همين حكم دارد .\r\nو در تعريف و شناسانيدن لقطه اختلاف كرده‌اند : شمس الدين حلوائى رحمه اللّه گفته كه ادنى مرتبهء تعريف آن است كه گواه گيرد نزد فراگرفتن ، و گويد كه من اين را مىگيرم از آن جهت كه رد كنم به صاحب آن . پس اگر چنين كند و تعريف نكند بعد از آن ، كافى است او را . و بعضى از مشايخ گفته‌اند كه سزاوار است كه به در مسجد آيد و ندا كند بدان . و بعضى از مشايخ گفته‌اند كه كافى است در اشهاد كه بگويد هركه را بشنويد كه او را طلب لقطه مىكند او را دلالت كنيد سوى من . و امام محمد رحمه اللّه در كتاب خود گفته كه يك‌سال تعريف كند . و ميانهء اندك و بيش هيچ فرقى نكرده . و از ابو حنيفه رحمة اللّه دو روايت است . حسن بن زياد از او روايت كرده كه اگر دويست درهم و زيادت باشد يك‌سال تعريف كند ، و اگر كمتر باشد از آن تا به ده درهم يك‌ماه تعريف كند ، و اگر كمتر از ده باشد سه روز تعريف كند . و از ( امام اعظم ) « 1 » و امام محمد رحمهما اللّه\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 312 ","page_number":312},
  {"content":"\r\n\r\nروايت كرده‌اند كه اگر ده يا زيادت باشد يك‌سال تعريف كند ، و اگر كمتر از ده باشد تعريف برحسب آنچه مصلحت او است بنمايد . و شيخ الاسلام الفقيه ابو جعفر رحمه اللّه گفته كه هرگاه لقطه بمالى عظيم رسد به آن كه « 1 » كيسه‌اى باشد كه در او هزار درهم باشد يا صد دينار ( زر سرخ ) « 2 » سه سال او را تعريف كند . و ابو على نسفى از استاد خود امام ابو بكر محمد بن الفضل رحمه اللّه روايت كرده كه او روايت از امام محمد رحمه اللّه كرده كه او گفته : لقطه را سه سال تعريف كنند ، خواه كم باشد و خواه بسيار . و شمس الائمه سرخسى گفته كه هيچ يكى از اينها تقديرى لازم نيست بلكه واجب است بر او كه بنا كند حكم را بر غالب رأى ، و قليل و كثير را تعريف كند تا غالب شود بر رأى او كه صاحب او نمىطلبد او را بعد از آن .\r\nپس از آن آن‌كسى كه تقدير مىكند تعريف را بسالى و بيشتر اختلاف كرده‌اند مشايخ در آن ؛ بعضى گويند : تعريف كند هرجمعه و بعضى گفته‌اند : هر ماه و بعضى گفته‌اند : هر شش ماه ، و اين همه بر تقديرى است كه لقطه چيزى باشد كه باقى ماند ؛ پس اگر چيزى باشد كه باقى نماند تعريف كند تا آن‌زمان كه منتهى شود بوقتى كه ترسد كه فاسد گردد . پس از آن‌كه مدت تعريف بگذرد ، اگر او را مالكى ظاهر نگردد ، رفع كند آن را به امام . امام محمد رحمه اللّه در « نوادر » هم‌چنين ياد كرده . و چون رفع كند به امام ، امام اختيار دارد اگر خواهد قبول كند و اگر خواهد قبول نكند . و حاصل آن‌كه امام از آن جهت بامامت منصوب است كه ناظر مسلمانان باشد ، پس او ملاحظه كند كه كدام اصلح است در حق مالك لقطه ، اگر خواهد تعجيل كند صرف او را به فقرا ، و اگر خواهد قرض دهد او را به كسى كه غنى باشد و بر او اعتماد داشته باشد ، و اگر خواهد بمضاربه دهد ، و اگر خواهد ردّ كند آن را بر كسى كه التقاط كرده . و چون رد بملتقط كند او اختيار دارد .\r\nو نيز اگر خواهد ، نگاهدارد تا طالب آن ظاهر شود . و اگر خواهد ، تصدق كند بر فقرا . و اگر خواهد فروشد و ثمن او را نگاهدارد . و اگر ( لقطه ) « 3 » نه دراهم و دنانير\r\n\r\n\r\n","description":"","footnote":"\r\n( 1 ) م . يا آن‌كه .\r\n( 2 ) اضافه از م .\r\n( 3 ) اضافه از م .\r\n","page_name":" 313 ","page_number":313},
  {"content":"\r\n\r\nباشد ، پس اگر تصدق كند و صاحب او حاضر شود ، پس او را اختيار است اگر خواهد صدقه را نفاذ كند ، و اگر خواهد صدقه را جارى نگرداند . و نزد عدم اجازت اگر قايم باشد لقطه در دست فقير از او فراگيرد . و اگر هالك باشد ، اگر خواهد ضمان فرمايد فقير را و اگر خواهد ضمان فرمايد ملتقط را . و اگر ملتقط فقير باشد حلال است كه نفقه كند آن را بر نفس خود بامر قاضى . اما بىامر قاضى حلال نيست ( كه نفقه كند ) نزد عامهء علما . و اگر قاضى فروخته باشد لقطه را ، يا ملتقط فروخته باشد بامر قاضى ، نيست صاحب او را الّا ثمن . و اگر فروخته باشد بىامر قاضى بعد از آن حاضر شود صاحب او ، و آن در دست مشترى باشد ، او را اختيار است : اگر خواهد اجازت كند بيع را و ثمن فراگيرد ، و اگر خواهد عين مال خود فراگيرد . و اگر هلاك شود در دست مشترى ، مالك اختيار دارد : اگر خواهد تضمين بايع كند ، و بر اين تقدير بيع نافذ باشد در ظاهر روايت ، ( و مختار عامهء مشايخ اين است ) « 1 » ، و در روايتى بيع باطل باشد ، و بعضى مشايخ اين را اختيار كرده‌اند .\r\nو امام محمّد رحمه اللّه گفته كه گاهى كه گوسفندى يا گاوى يا شترى بيابد و آن را نزد خود حبس كند و انفاق كند بر او در مدت تعريف ، پس از آن مردى بيايد و اقامت بيّنه كند كه آن لقطه از آن او است ، رجوع نكند به دو « 2 » بدانچه انفاق كرده . اگر انفاق بامر قاضى كرده باشد ، و گاهى كه رفع كند امر بقاضى ، پس قاضى او را امر نكند بانفاق مادام كه اقامت بينه نكند كه آن لقطه است ، نظر بامر مالك و رعايت او . پس اگر ( ملتقط ) « 1 » گويد كه بيّنه ندارم ، پس قاضى او را گويد كه انفاق كن بر او ، اگر راست گوئى رجوع كن و اگر كاذب باشى رجوع مكن .\r\nپس اگر اقامت بيّنه كند نزد قاضى امر كند او را بانفاق دو روز يا سه روز ، پس از آن اگر لقطه چيزى باشد كه او را باجارت توان داد او را اجارت دهد و انفاق كند بر او از اجرت . و اگر چيزى باشد كه ممكن نباشد اجارت او ، قاضى او را بفروشد\r\n\r\n\r\n","description":"","footnote":"\r\n( 1 ) اضافه از م .\r\n( 2 ) م . رجوع نكند ملتقط بر صاحب لقطه .\r\n","page_name":" 314 ","page_number":314},
  {"content":"\r\n\r\nبنفس خود ، يا امر كند ملتقط را به بيع و از ثمن او بملتقط دهد آن مقدار كه انفاق كرده بامر او . و اگر نفروشد او را تا صاحب او بيايد و اقامت بينه كند ، و قاضى حكم كند از براى او ، و حكم كند كه آنچه انفاق كرده بملتقط دهد ، ملتقط را مىرسد كه آن را حبس كند تا بدهد او را آن‌چيزى كه انفاق كرده . اين است نقل « عنوان الافتا » .\r\nو اما احكام لقطه در مذهب شافعى ؛ در « انوار شافعيه » گويد : مستحب است التقاط لقطه كسى را كه واثق باشد بامانت خود ، و مكروه است فاسق را ، و مستحب است اشهاد بر او . و گاهى كه در شخص اسلام و حرّيّت جمع شود ، جايز است او را التقاط و تعريف و تملك . پس اگر التقاط از جهت حفظ كند ابدا پس آن امانت است و تعريف واجب نيست . و اگر از براى تملك التقاط كند ، امانت است تا يك سال ، و بعد از يك سال تا وقت تملك هم امانت است . و واجب است تعريف در يك سال متصل برحسب عادت . اين است نقل « انوار » .\r\nو اما مصرف لقطه ، چون سلطان آن را تصرف كند و مصلحت در آن بيند كه آن را صرف كند تا آنكه مالك او پيدا شود ، در مذهب حنفى در كتاب « عنوان - الافتا » گويد كه مال لقطه از براى او سلطان بيت المال علىحده تعيين فرمايد ، زيرا كه شايد كه او را مستحقى پيدا شود پس صرف به دو واجب باشد . و مال لقطه مصروف بنوائب مسلمانان است مانند معالجهء خستگان گاهى كه باشند ايشان فقرا ، و تكفين مردگانى كه ايشان فقرا باشند ، و تكفين مردگان كه ايشان را مال نباشد ، و نفقهء لقيط و ديت جنايت او و آن‌چه بدان ماند . اين است مصرف لقطه ، چون سلطان نااميد شود از مالك او ، يا تملك كند از جهت مصالح مسلمانان بعوض .\r\nو اما در مذهب شافعى رحمه اللّه در فصل اموال ضايعه مذكور خواهد شد ، و آن‌گاهى است كه پادشاه عادل باشد كه بمصارف رساند ، و الّا حكم آن است كه در « انوار » گفته كه اگر ملتقط ترسيد كه سلطان جاير آن را فراگيرد از براى خود ، يا آنكه او را مطالبت كند باكثر از آن‌چه التقاط كرده اگر تعريف كند ، پس اگر\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nغالب گردد بر ظن او آن ، پس بر او است اخفاء آن ، و جايز نيست تعريف آن تا آن زمان كه آمن شود ، و اگر تعريف كند ضامن شود . و اللّه اعلم .\r\nچون ذكر لقطه گذشت و احكام او مبيّن شد ، احكام تركات من لا وارث له من المسلمين مبيّن گردد انشاء اللّه و به التوفيق .\r\n\r\nفصل دوم ، در احكام تركات من لا وارث له من المسلمين و بيان مصارف آن .\r\nبدان ايّدك اللّه تعالى كه از جمله اموالى كه در بيت المال مسلمانان مىبايد نهاد اموال آن كسى است كه وفات كند از جملهء مسلمانان و او را هيچ وارثى نباشد . و اصل تشريع اين حكم حديث صحيح است كه حضرت پيغامبر - صلى اللّه عليه و سلم فرمود : انا مولى من لا مولى له ، ارث ماله ، و اعقل له ، و افكّ عانيه يعنى من مولاى كسىام كه او را مولى نباشد ، و ميراث مىگيرم مال او را ، وديت مىدهم جنايت او را ، و اسير او را آزاد مىكنم . علما گفته‌اند : مراد آن‌كه كسى كه او را وارثى نباشد من وارث اويم ، و مال او را در بيت المال مىنهم ، و اسير او را آزاد مىكنم ، مراد حكم در ساير تصرفات است . يعنى هر تصرف كه او را مىرسد بعد از وفات مرا مىرسد .\r\nو در كتاب « محيط » از روايت امام محمد رحمه اللّه گفته كه تركات را مقارن لقطات سازند در بيت المال . و در « عنوان الافتا » گفته كه مراد تركات من لا وارث - له من المسلمين است كه آن را در بيت المال بايد نهاد . اين است سخن « عنوان الافتا » .\r\nو ابواب مالى كه از كسى مانده باشد كه او را وارثى نباشد از مسلمانان بر چند صورت است : اول آنكه وارثى حاضر نباشد ، و آن را در بيت المال بايد نهاد ، و ترصّد كردن تا وارث او حاضر گردد ، و در آن تصرف هيچ وجه جايز نباشد ، مگر نزد آن‌كس كه گويد بيع مال غايب بمصلحت جايز است والى را . دوم آنكه وارثى نباشد و يقين باشد عدم وارث ؛ در اين صورت نزد آن‌كس كه ذوى الارحام را توريث نمىكند ، بايد كه آن مال را در بيت المال نهند . و بر اين تقدير اسلام يكى ديگر از اسباب توريث باشد .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nدر كتاب « انوار » گويد كه اسباب توريث چهار است : قرابت و نكاح و و لا و اسلام . پس قريب از قريب ميراث برد ، و زوج از زوجه و به عكس ، و معتق از عتيق و منعكس نمىشود . و مراد باسلام آن است كه بميرد و هيچ وارثى نگذارد بيكى از اسباب سه‌گانهء خاصه ، يا چيزى از ذوى الفروض فاضل آيد ، و بيت المال منتظم باشد بواسطهء وجود امام عادل كه صرف كند حقوق را بمستحقان . پس اگر منتظم نباشد صحيح آن است كه فاضل از ذوى الفروض را بر ايشان صرف كنند ، و اگر ذوى الفروض نباشد ذوى الارحام را توريث كنند . و اگر امر بيت المال منتظم باشد آن را وضع كنند در بيت المال . و نهادن مال در او بر طريق ارث مسلمانان است نه بر سبيل مصلحت ، تا بغايتى كه جايز نيست صرف كردن از او بلشكريان و بكفار و بمكاتبان ، و جايز است صرف كردن در بناى پلها و رباطات و ساير مصالح . و جايز است تخصيص طايفه‌اى از مسلمانان به دو ، و واجب نيست تعميم . و از نصّ شافعى روايت كرده‌اند كه او را صرف كند در شهرى كه در او مرده باشد . اين است بيان مال من لا وارث له من المسلمين بمذهب شافعى .\r\nو اما مصرف آن مال در مذهب حنفى ؛ در كتاب « عنوان الافتا » گفته كه مال لقطه و تركات ؛ صرف بايد كرد آن را بنوايب مسلمانان ، مانند معالجهء خستگان گاهى كه فقرا باشند ، و تكفين امواتى كه ايشان را مالى نباشد ، و نفقهء لقيط و ديت جنايت او و آنچه شبيه بدان باشد . اين است مصرف مال تركات من لا وارث له من المسلمين در مذهب حنفى . اكنون بيان كفارات كنيم ، و اللّه هو الموفق المعين الكريم .\r\n\r\nفصل سيوم ، در بيان احكام كفّارات و مصرف او چون بدست سلطان رسد .\r\nبدان ايدك اللّه تعالى كه در زمان حضرت پيغامبر صلى اللّه عليه و سلم چون كفّارات از ظهار و كفّارات قتل و كفّارات پوشيدن جامه بر وجه معتاد در حالت احرام ، و كفّارات كشتن صيد حرم ، و ساير كفّارات كه نزد آن حضرت مىآورده‌اند ، ايشان به فقرا صرف مىفرموده ؛ و اكنون اگر شخصى كفّارهء خود نزد پادشاه آورد\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n- هم چنانچه صدقات را نزد سلطان آورند كه او در مصارف شرعيه صرف كند - سلطان را مىرسد كه آن كفّارات را قبول كند و در مصارف شرعيه آن را صرف كند . اما بايد كه بيت المال علىحده باشد و مصروف بمال نوايب مسلمانان نگردد .\r\nو در « محيط » گفته كه كفارات چون بدست سلطان رسد بايد كه آن را در بيت المال زكات و عشر نهد ، و مصرف زكات و عشر فقرايند . و جايز نيست كه آن را بلشكريان دهند چون ايشان اغنيا باشند ، و نه بقضات و مفتيان و مدرّسان گاهى كه اغنيا باشند ، و نه به فقراء بنى هاشم ، بلكه مصرف آن فقرا و مساكين‌اند .\r\nاين است حكم كفّارات و مصارف آن چون بدست سلطان درآيد ، و اللّه اعلم .\r\nاكنون بيان اموال ضايعه و مجهول المالك و اموال متخلفه از سلاطين سابقه بنمائيم و مصارف آن را ياد كنيم . و باللّه التوفيق .\r\n\r\nفصل چهارم ، در بيان اموال ضايعه كه مجهول المالك باشد و اموال بازمانده از پادشاهان سابق .\r\nبدان ايّدك اللّه تعالى كه چون مالى را مالك معلوم نباشد اگر بطريق التقاط حاصل شد او را لقطه گويند ، و حكم آن پيش گذشت . و اگر بطريق التقاط نيست بلكه آن عقارى است كه كسى بمالكيت آن را تصرف نمىكند ، آن را مال ضايع و مجهول المالك گويند . و سلطان را حفظ او بايد كرد تا آنكه مالك او ظاهر گردد . و نيز مىرسد سلطان را كه آن را بفروشد و ثمن را از جهت او حفظ كند تا آنكه مالك او ظاهر گردد . يا از جهت بيت المال او را استقراض نمايد ، يا باهل مصالح او را باقطاع دهد .\r\nدر كتاب « انوار شافعيه » مىگويد : و اگر زمينى يابيم كه معموره بوده باشد در زمان سابق ، و حالى خراب شده باشد ، اگر مالك آن را دانند ، از آن مالك است . و اگر مالك او معلوم نباشد ، از آن وارث او است . و اگر مالك او را ندانند ، اگر عمارت اسلامى است ، حكم او حكم اموال ضايعه است .\r\nدر كتاب لقطه مىگويد كه شرط مالى كه آن را التقاط مىكنند آن است كه ضايع باشد بسقوط يا غفلت ، پس هرگاه كه باد چيزى در دامن او اندازد ، يا كسى\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nكه دزدى كرده باشد و گريزد ، در وقت گريز كيسهء زر در دامن كسى اندازد و نشناسد كه آن كس كه انداخته چه كس بود ، يا مورّث او بميرد و وديعه‌اى چند پيش او بازمانده و مالكان آن ودايع معلوم نيستند ، اين جمله اموال ضايعه است آن را نگاه بايد داشت و تملك نتوان كرد آن را . و پيشتر گذشت كه امام را حفظ اموال ضايعه بايد كرد تا آنكه مالك ظاهر شود يا بفروشد و حفظ ثمن او كند يا استقراض كند بر بيت المال و او را باهل مصالح اقطاع دهد .\r\nاما حكم اموال بازمانده از پادشاهان ؛ امام ابو حامد غزالى رحمه اللّه در كتاب « احيا » گويد كه اموال از پادشاهان گذشته كه مرده باشند يا كشته شده باشند ، اگر مال آن پادشاهان از بيت المال جداست و ورثهء ايشان معلوم است ، آن حق ورثه است ، و حرام است تصرف در آن كردن بوجهى از وجوه . و اگر متبيّن نيست ورثهء ايشان ، يا اموال ايشان از اموال بيت المال جدا نيست ، آن حكم اموال ضايعه دارد . اين است سخن « احياء علوم » . و از اين‌جا است كه گفته‌اند : پادشاه را بايد كه اموال خود را از اموال بيت المال جدا گرداند ، و الّا ظاهر آن است كه آنچه در بيت المال يابند اموال مصالح مسلمانان خواهد بود ، مگر آنكه وارث پادشاهان گذشته اثبات كند كه آن مال عين ميراث او است ، و بعد از اثبات بوارث بايد داد . و قبل از اثبات ، يد از آن بيت المال است .\r\nو در كتاب « منتظم فى تاريخ العالم » امام عبد الرحمن ابن الجوزى رحمه اللّه روايت كند كه چون امير المؤمنين ابو بكر صدّيق را رضى اللّه عنه وقت وفات نزديك شد ، و عمر بن الخطاب را خليفه ساخته بود ، اثاثى كه در خانهء او بود از گليمى كه بر آن خفته بود و تغارى كه در خانهء او بود و حصيرى كه فراش او بود و امثال آن از اثاثات متاع خانه ، فرمود كه آن را نزد عمر بن الخطاب برند و در بيت المال نهند . و فرمود كه اين متاعها ما را از اموال بيت المال حاصل شده ، و تا ما در مصالح مسلمانان عمل مىكرديم انتفاع از آن ما را جايز بود ، اكنون آن را به بيت المال بايد نهاد تا خليفهء ما در او برحسب امر خداى تعالى عمل كند . چون آن متاعها را نزد امير المؤمنين عمر رضى اللّه عنه آوردند ، بگريست و فرمود :\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nلقد اتعب من بعده يعنى بدرستى كه در تعب افكند آن كسى را كه آيد از پس او . مراد آن كه ديگر خلفا و پادشاهان را در تعب افكند كه همچنين باريك روى در راه خلافت كرد ، و الزام نمود سلاطين را نهايت ورع و احتياط در مال مصالح .\r\nاين است نقل كتاب « منتظم » . و از آنجا مستفاد مىگردد كه اصل آن است كه هرچه در دست پادشاهان است مال مصالح است . و اگر وارث دعوى ملكيت كند مادام كه مال او ممتاز نباشد ، اثبات بر او است و اللّه اعلم .\r\nچون بيان اموال مصالح در دست سلاطين است نموده شد اكنون بيان ضرائب و نوائب بنمائيم و باللّه التوفيق .\r\n\r\nفصل پنجم ، در بيان ضرايب و نوائب و احكام متعلقه بدان و مصرف نوائب .\r\nبدان ايّدك اللّه تعالى كه ضريبه در لغت عبارت از آن چيزى است كه ادا مىكند بنده به خداوند خود از خراجى كه مقرر است بر او . و او فعليه است بمعنى مفعول ، و او را جمع بر ضرائب كنند . و نوايب جمع نائبه است و او آن چيزى است كه نازل شود از مهمات و حوادث بر آدمى . همچنين گفته صاحب « نهايه جزرى » .\r\nو اما در شرع ؛ در كتاب « قنيه » نقل از امام بزدوى كرده كه او گفته كه نوائب آن چيزى است كه حادث شود بر رعيت از جهت سلطان ، خواه حق باشد خواه باطل ، مراد آن چيزى است كه سلطان از مردمان مطالبت كند نه از جهت خراج و عشر و جهاتى كه مقرر است در شرع ، بلكه از نو پديد آورد همچو چيزهائى كه رسم است كه پادشاهان آن را از رعيت مىستانند . و بزدوى گفته كه صحيح است كفالت به دو زيرا كه آن مثل قرضها است در حكم توجّه مطالبت به دو . و از اين جهت است كه ما گفتيم كه كسى كه قايم شود بتوزيع اين نوايب بر مسلمانان بقسط و عدل ، او ثواب دارد ، و اگرچه اصل او از جهتى كه فرا مىگيرند باطل است . و نيز از اين جاست كه گفتيم كه هر كسى كه قضا كند نائبهء غير خود را باذن او رجوع كنند بر او بىشرطى از روى استحسان بمنزلهء ثمن مبيع ، بخلاف زكات و خراج و غير آن . و هم در « قنيه » گفته در رمزشح كه نائبه آن چيزى است كه\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nضرب كند سلطان بر رعيت از براى لشكريان بنا بر مصلحت رعيت . و ابو جعفر بلخى گفته كه آنچه ضرب مىكند سلطان بر رعيت از براى مصلحت ايشان ، دينى واجب و حقى مستحق است همچون خراج و ضريبهء خداوند بر بنده . و رسول صلى اللّه عليه و سلم امر فرمود اهل مدينه را كه رد كنند كفار را به ثلث ثمار مدينه ، و ديگر به نصف او . و آن ثمار ملك مردمان بود ، و مع ذلك آن حضرت قطع فرمود رأى خود را بىآنكه بديشان مراجعت نمايد . و امر فرمود اصحاب خود را بكندن خندق در حوالى مدينه و وضع كرد اجرت عمله بر كسى كه نشست و به كار نرفت . پس همچنين سلطان را جايز باشد . اما مشايخ ما گفته‌اند كه هر چيز كه امام ضرب مىكند بر رعيت از براى مصلحتى كه مرايشان را باشد ، پس جواب همچنين است ، تا باجرت جماعتى كه ايشان حراست مىكنند بحفظ راه و دزدان و بهاى درهاى دروازه‌ها و درهاى كوچه‌ها . « 1 » و علما گفته‌اند كه اين از جملهء مسائلى است كه بدانند و مردمان را تعريف نكنند از جهت خوف فتنه . و بعضى گويند : نوائب عبارت از آن است كه پادشاه لشكرى بر رعيت ضرب كند كه ايشان از ميان خود بيرون كنند ، بدان وجه كه امر فرمايد كه از ده كس پنج كس يا شش كس بيرون روند . پس هر كس كه ابا كند ضرب كند سلطان بر رعيت مؤونت آن مرد كه ابا كرده تا بيرون رود . و اين حقى واجب فرض است همچو خراج ، و جايز است ضمان بدان . و در رمز شس گفته كه اختلاف كرده‌اند در معنى نوائب ، بعضى گفته‌اند كه اجر حارس و مانند او است ، و آن واجب است شرعا ، و بعضى گويند :\r\nآن چيزى است كه محتاج است بسوى او سلطان از براى تجهيز لشكر از براى قتال مشركان ، يا آنچه احتياج به دو واقع شود - همچو فداى اسيران مسلمانان - پس سلطان توظيف كند بر ايشان مالى را ، پس آن نائبه است ، و آن واجب الادا است از براى طاعت امام ، و صحيح است ضمان به او ، زيرا كه هر كس مطالب است و محبوس است بدان . صاحب « قنيه » گفته رحمه اللّه : پس بر اين تقدير آنچه از خوارزم مىگيرند از عامه از براى اصلاح بند جيحون يا از براى عمارت سور مملكت و مانند\r\n\r\n\r\n","description":"","footnote":"\r\n( 1 ) عبارت ناقص است چيزى از آن افتاده مثلا : « صرف شود » .\r\n","page_name":" 321 ","page_number":321},
  {"content":"\r\n\r\nآن از مصالح عامه ، دينى واجب باشد و حقى مستحق كه جايز نباشد امتناع از اداى آن ، و ظلم نباشد . و ليكن مىبايد كه اين جواب دانند از براى عمل به دو ، و باز دارند زبان را از سلطان و ساعيان او در آن كار ، و آن را تشهير نكنند تا ايشان گستاخ نگردند در زيادت بر قدر مستحق .\r\nو هم در رمز « شس » گفته در كتاب « قنيه » كه اگر بر جماعتى متوجه شود جبايتى به غير حق ، پس بعضى را مىرسد كه دفع كنند آن را از نفس خود ، گاهى كه حمل نكنند حصهء خود بر باقيان ، و الّا اولى آن است كه دفع از نفس خود نكنند . اين است سخن « قنيه » .\r\nو از اين‌جا مستفاد مىگردد كه نوائب و ضرائب دو قسم است : قسمى كه باطل است ، و آن آن است كه پادشاه بىحاجتى عامه كه راجع به مسلمانان گردد بر ايشان بطريقهء ظلم و جبايت « 1 » مال ضرائب معين گرداند ، كه همچنانچه بندگان آن را بخداوندان ادا مىكنند آن را بسلطان ادا كنند . و امام غزالى رحمه اللّه در كتاب احيا آن‌را خراج مسلمانان نام كرده ، مراد آن كه حكّام ظلمه آن را بر مسلمانان قرينهء جزيه ساخته‌اند بر كافران ، و گفته كه مستحلّ او كافر است . و در كتاب « محيط » در باب كراهيت و استحسان گويد : كشتن عوّانان و ساعيان بفساد و ظالمان در ايام فترت ؛ فتوى داده‌اند بسيارى از مشايخ ما بر اباحت آن . و حكايت كرده‌اند از شيخ الامام زاهد صفّار رحمه اللّه كه جصّاص در « احكام قرآن » آورده كه هر كس كه ضرائب را ضرب كند بر مردمان ، خون او حلال است . و سيد الامام الاجل ابو شجاع سمرقندى فتوى مىداده بكفر عوّانان . و امام عماد الدين در سمرقند همچنين فتوى مىداده ، و ما فتوى بكفر ايشان نمىدهيم . اين است سخن « محيط » .\r\nو از آن‌جا مستفاد مىگردد كه ضرائب اسم چيزى چند است كه بناحق از رعيت ستانند . و نوائب اسم آنچه بواسطهء حادثه‌اى كه بر مسلمانان نازل شود ، پادشاه مقرر گرداند كه رعيت در آن امر مدد كنند جهت صلاح مسلمانان ، و اول كه ضرايب است باطل است ، و آن كس كه در آن امداد كنند همچو عوّانان كافر\r\n\r\n\r\n","description":"","footnote":"\r\n( 1 ) م . خيانت .\r\n","page_name":" 322 ","page_number":322},
  {"content":"\r\n\r\nو واجب القتل است . اما كفر بقول آن كس كه به تكفير ايشان قايل شده ، بدان سبب كه استحلال اموال مسلمانان بىجهت شرعيه مىكنند ، و مستحلّ محرّمات كافر است . و اما قتل بواسطهء آنكه موذىاند و قتل موذيات واجب است . و در عبارات بعضى فقها واقع شده : « الموذى طبعا تقتل شرعا قياسا على الافعى » يعنى كسى كه بطبع ايذا رساند همچو عوانان او را بكشند در شرع از جهت قياس بافعى ، كه در شرع استحلال دم او نموده شد بنابر ايذاء او ، و اللّه اعلم .\r\nقال فضل اللّه بن روزبهان غفره اللّه : بسيارى از مشايخ ما از علماء شافعيه بدين فتواى امام ابو شجاع سمرقندى عمل نموده حكم كرده‌اند به اباحت دم عوّانان در ايام فترت . شيخ امام ما مولانا امام الدين ابو يزيد الدوانى الفقيه - الشافعى افقه الفقهاء الشافعيهء شيراز رحمه اللّه عمل به فتواى ابو شجاع سمرقندى در شيراز فرمود ، و بعضى عوانان را در ايام فترت حكم باستحلال خون كرد و حكام را بقتل ايشان ترغيب كرد و مىفرمود كه قيد ايام فترت از آن جهت كرده‌اند كه اثر ايذاء عوّانان در اوقات فترت ظاهر مىگردد ، و در ايامى كه مملكت بوجود سلطان عادل مشرّف است اثر ايذاى ايشان ظاهر نيست ، و مخافت از آن با وجود استقامت ملك ملوك عادل بعيد است . و اما در اوقات فترت آثار آن ظاهر مىگردد ، و استحقاق قتل او ميسر مىشود ، همچو افعى كه از سوراخ ظاهر گردد استحقاق قتل او را حاصل مىگردد ، و در وقت اختفا استحقاق قتل او ظاهر نيست . عوانان را همين حكم است . و لهذا مقيد بوقت فترت ساخته‌اند . اين است كلام امام دوانى رحمه اللّه تعالى .\r\nو اما قسم دوم كه آن را نوايب گويند آن چيزى است كه سلطان آن را بر رعيت نهد بواسطهء حدوث نائبه‌اى در اسلام كه عامهء مسلمانان در آن شريك باشند ، همچنانچه لشكر كفار قصد بلاد اسلام كرد ، و احتياج بامداد عساكر است هر كه تواند مرافقت نمود بر او واجب است بعد از حكم سلطان كه مرافقت نمايد ، و آن‌كه مرافقت نتواند نمود معاش و يراق كسى دهد و او را در عوض خود روانه گرداند ، چنانچه در نقل « قنيه » گذشت . اين يك نوع از نوايب است ، و\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nنوعى ديگر عمارت حصون و بستن بندها از جهت نهر عامه و امثال آن . اين جمله نوايب حق است ، و اتفاق علماء حنفيه است كه كفالت در اين نوع نائبه صحيح است ، و اداى آن اداى حق واجب است ، چنانچه مذكور گشت . اين است فرق ميان نوايب و ضرائب و اقسام آن .\r\nاكنون در فصلى مجملات اموال كه در تصرف سلطان است با مجملات احكام ايشان ياد كنيم تا سلطان را مراجعت بدان آسان باشد ، و باللّه التوفيق و عليه التكلان .\r\n\r\nفصل ششم ، در بيان مجملات اموال كه در دست سلاطين است و مجملات احكام آن اموال و مصارف آن .\r\nبدان ايّدك اللّه تعالى كه سلطان يكى از مسلمانان است و همچنانكه بعضى مسلمانان را مال خاصه مىباشد ، سلطان را هم اموال خاصه مىباشد . و اموالى كه در دست سلطان است دوازده قسم است :\r\nقسم اول آنكه مال او باشد كه بميراث يافته باشد . و آنچه حكم بماليت آن نسبت با سلطان توان كرد آن مالى است كه بميراث به دو رسيده باشد از مورثى كه او سلطان نباشد كه به قوت سلطنت اموال او را جمع آمده باشد ، يا داند كه مورّث با وجود آن‌كه سلطان بوده ، آن مال را نه از بيت المال برداشته ، يا باعانت آن‌كه والى مسلمانان است آن مال را بدست آورده . اين اقسام ميراث حلال است ، و حكم اين مال آنكه سلطان در او تصرف بهر وجه كه خواهد تواند كرد همچو ساير اموال كه مسلمانان را مىباشد .\r\nدوم اموالى كه سلطان آن را كسب كرده باشد به تجارت و زراعت در املاك خاصهء خود ، و عشر و خراج آن را ادا كرده باشد ، و در بيت المال عشر و خراج نهاده ، يا در جهت وظيفهء استحقاق خود حساب كرده باشد ، يا از غنايم سهم خود را گرفته باشد ، يا استخراج نهرى باموال خاصه و رجال خود نموده باشد ، يا احياى زمينى نموده باشد برجال و مال خاصهء خود . اين جمله اموال او است ، و حكم قسم اول دارد كه او را مىرسد كه در مصرف خود بهر وجه كه باشد صرف\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nكند . و اگر او وفات كند اين هر دو قسم را بوارثان او دهند .\r\nقسم سيوم اموالى كه از بيت المال برداشته از جهت آنكه حشمت سلطنت را به دو نگاه دارد ، و آن زيادتى است بر مقدار واجب ضرورى معاش ، چنانچه در ارزاق سلاطين گذشت . و مقتضى عمل حضرت ابو بكر صديق رضى اللّه تعالى عنه آن است كه بعد از وفات او راجع به بيت المال بايد ساخت . و آنچه اصل رزق او باشد چون وظيفهء لشكر از ارتزاق خراج از براى سال گذشته است ، چون او در اوسط سال وفات كند يا در آخر سال ، به قدر قسط عمل او حق ورثه باشد ، و حكم ساير ميراثهاى سلاطين گيرد .\r\nقسم سيوم « 1 » اموال خراج و جزيه و صدقات بنى تغلب ، و آنچه عاشر از كافران مىگيرد . و اين مجموع يك بيت المال است و مصرف آن لشكر است و جهاتى كه سابقا مذكور شد .\r\nقسم چهارم زكات و عشور و كفارات گاهى كه بدست امام رسد و مصرف آن فقرا و مساكين‌اند ، و لشكريان را كه غنى باشند از آن نتوان داد .\r\nقسم پنجم خمس غنايم و معادن و ركاز ، و در باب غنايم مصرف آن معلوم گردد ، و او را بيت المالى است .\r\nقسم ششم لقطات و تركات و مصارف آن مذكور گشت .\r\nقسم هفتم اموال ضايعه و مجهول المالك و مصرف آن مذكور گشت .\r\nقسم هشتم اموال متخلفه از سلاطين و حكم و مصرف آن هم در اين باب گذشت .\r\nقسم نهم نوائب و اموال حاصله از ضرائب ؛ آنچه نوائب است در مصرفى كه حادث شده و سبب گرفتن مال شده صرف بايد كرد ، و آنچه بطريق ضريبه گرفته كه ناحق و باطل است ، اگر صاحبان معلوم باشند آن را بديشان رد بايد\r\n\r\n\r\n","description":"","footnote":"\r\n( 1 ) ظاهرا اين قسم مىبايستى قسم چهارم به‌شمار آيد كه در اين صورت اموال سلطانى بجاى دوازده سيزده قسم مىشود مگر آنكه اموال شخصى سلطان خواه به ارث به او رسيده باشد و يا از تجارت و زراعت حاصل كرده باشد يك قسم بشمار رود .\r\n","page_name":" 325 ","page_number":325},
  {"content":"\r\n\r\nكرد ، و اگر صاحبان معلوم نباشند آن را در جملهء اموال ضايعه بايد نهاد ، و حكم اموال ضايعه گذشت .\r\nقسم دهم هدايا كه از بلاد كفر جهت سلطان مىفرستند . حكم آن گذشت كه در بيت المال خراج و جزيه و عشر كفره بايد نهاد ، زيرا كه مال فىء است .\r\nقسم يازدهم هدايا كه مسلمانان از براى او آورند و حكم آن حكم هداياى قضات است و احكام آن در باب قضا مذكور گشت .\r\nقسم دوازدهم رشوتهائى كه جهت او آورند و حكم آن حكم اموال ضرائب باطله دارد ، و مثل باج و تمغا كه از مسلمانان مىستانند ، و اموال كه از جماعات كاسبان مىستانند هرگاه كه بشرايط زكات تجارت ستانند . و اين جمله اموال ضايعه است و حكم او سابقا معلوم گشت .\r\nاين است دوازده قسم كه معظمات اموال سلاطين است ، و سلطان بايد كه حكم هر مال را بداند و آن را در مصرفى كه بيان كرده شد صرف نمايد . و چون سلطان بدين وجه كه مذكور شد عمل نمايد و اموالى كه حق تعالى او را ضابط امين آن ساخته در مصارف شرعيه صرف نمايد ، و لشكريان و ارباب ارتزاقات را از اموال مصالح محظوظ سازد ، از عهدهء عمل سلطنت من حيث المال بيرون آمده باشد . و اگر نذر كرده باشد كه هر عمل از اعمال سلطنت كه از او صادر شود ، و هر حكم كه نمايد بر وجه شرع باشد ، از عهدهء يك قسم از اعمال سلطنت كه آن جبايت اموال است و صرف آن در مصارف شرعيه بيرون آمده باشد ، و به نذر در آن باب وفا كرده ، و اللّه اعلم .\r\nو چون در عهد ما اموال كه در دست سلطانان مىآيد بيك‌ديگر مختلط است ، اولى اهل علم را آن است كه تورّع جويند از صلات ايشان . و ما بيان حكم صلات سلاطين اين زمان بنمائيم ، و التوفيق من اللّه .\r\n\r\nفصل هفتم ، در بيان آنكه اموال سلاطين اين زمان از شبهه خالى نيست و ورع ترك قبول عطاى ايشان است .\r\nبدان ايّدك اللّه تعالى كه چون سلطان مال خود\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nرا از بيت المال جدا نگرداند و بيوت اموال اربعه را از يك‌ديگر جدا نسازد ، و هر بيت المال كه ذكر كرديم در مصارف خود صرف ننمايد آن سلطان را عادل نتوان گفت . و مالى كه خزانهء او است اغلب بر آن حرام است و ترك صله و ردّ آن از ورع است ، و اجتناب از آن هر طائفه را خصوصا اهل علم را مناسب است . امام غزالى رحمه اللّه در كتاب « احياء علوم دين » گويد : هرگاه كه سلطان ادرارى يا صله‌اى از براى فقيهى بنويسد ، پس اگر بر جزيه نويسد حلال است به چند شرط : اول آنكه جزيه بر وجه شرع ستاند چنانچه در باب جزيه معلوم خواهد شد . دوم آنكه دانند كه آنچه مىستانند كافر آن را كسب نكرده است بر وجهى كه معلوم باشد حرمت او همچو ظلمى يا بيع خمرى يا مانند آن . سوم آنكه آن‌كس كه فرا مىگيرد از اهل فىء باشد ، و قدر آنچه جايز باشد او را گرفتن آن گيرد ، و در ادرار شرايط اقطاع ملاحظه كند ، و در صله شرط حواله و تسبب همچنانچه در حكم اقطاع گذشت .\r\nو اگر بر ميراثهاى من لا وارث له من المسلمين نويسد و اموال ضايعه ، حلال است به شرط آنكه نداند كه مكتسب آن از حرام است - همچو ظلم و غير آن - و مالكان او متبيّن نباشند . و آن كسى كه فرا مىگيرد بايد كه از اهل او باشد ، و فراگيرد به مقدار آنكه جايز باشد او را در شرع كه فراگيرد .\r\nو اگر بر اوقاف نويسد به شرط آنكه او اهل آن باشد و بر وفق شرط واقف فراگيرد . و اگر بر ملكى نويسد كه سلطان آن را خود احيا كرده يا خريده حلال است از روى اقطاع و حواله ، همچنانچه در اقطاع گذشت .\r\nو اگر بر خراج مسلمانان نويسد آن مكس است كه او را باج و تمغا و جواز و غير آن گويند ، يا بر مصادرهء مسلمانان نويسد ، پس آن حرام صرف است و هيچ شرعى آن را مباح نمىگرداند ، و هيچ اجتهادى او را تجويز نمىكند ، و كسى كه او را حلال داند او كافر است ، و كسى كه دادوستد آن كند فاسق است .\r\nو اگر بر خزانهء خود نويسد يا بر بيّاعى كه معامله نكند با غير سلطان ، پس هم‌چنان است كه بر خراج مسلمانان نويسد ، ليكن اين‌قدر هست كه اگر بر اموالى نويسد كه در خزانه موجود باشد و مالكان او معلوم نباشند ، حكم اموال ضايعه\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nدارد . و اگر بر اموال متخلفه از سلاطين نويسد و ورثهء ايشان معلوم باشند حرام است . و اگر بر خراج مضروب بر معادن ظاهره يا باطنه نويسد حرام است . و اگر بر زكات نويسد حلال است ، اگر از اهل زكات باشند ، و اگر چه اقطاع آن جايز نيست .\r\nو هم امام غزالى رحمه اللّه در « احيا » گفته كه اموال سلاطين در زمان ما همه حرام است ، يا بيشتر آن حرام است ، و چگونه حرام نباشد و حال آنكه حلال ، فىء و غنيمت است و هيچ وجودى نيست ايشان را ، و از فىء و غنيمت در دست پادشاهان هيچ نيست ، و در خزانهء ايشان از آن اثرى نيست ، و نمانده هيچ مال حلال الّا جزيه ، و آن را نيز بانواع ستم مىگيرند . پس آن‌گاهى كه نسبت كنيم آن را بدانچه نصب كرده‌اند بر ايشان از خراج مضروب بر مسلمانان و مصادرات و رشوتها و صنوف ظلم ، آن مال جزيه عشر معشار آن نمىگردد ، و مع ذلك گاهى كه ستاننده از ايشان خوار نمىگردد نزد ايشان بسؤال و طلب اولا ، و به تردد در خدمت ثانيا ، و به ثنا و دعا ثالثا ، و بمساعدت در اغراض فاسدهء ايشان رابعا ، و بتكثير جمع و مجلس ايشان خامسا ، و باظهار دوستى و مناصرت بر دشمنان ايشان سادسا ، و به ستر بر ظلم و مقابح ايشان سابعا ، اگر بدين هفت وجه با پادشاهان عمل نكنند يك فلس او را ندهند ، و اگر چه در فضل شافعى باشد مثلا . پس جايز نباشد علما را كه از ايشان چيزى گيرند در اين زمان ما دام كه ندانند كه حلال است ، زيرا كه مفضى به اين معانى است ، پس حال چگونه باشد اگر دانند كه حرام است يا شبهه ؟\r\nاين لفظ غزالى است بحروف او در زمان او و در زمان خلفا . صاحب « انوار » گفته : پس حال چگونه باشد در زمان ما و زمان تركان و متغلبان و ظالمان ؟\r\nخداوند تعالى ما را از خواب غفلت بيدار گرداناد ، و ما را صبر و قناعت روزى گرداناد . اين است سخن « انوار » .\r\nقال فضل اللّه بن روزبهان غفره اللّه : آنچه امام ابو حامد غزالى رحمه اللّه در كتاب « احيا » آورده درين باب بنابر رعايت ورع است كه وظيفهء علما است . و هم\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nامام ابو حامد مذكور در كتاب « المنقد من الضّلال » آورده كه در زمانى كه من در بغداد قصد كردم كه بعبادت و سياحت مشغول گردم ، و خاطر متعلق اطفال و عيال بود كه چون از ايشان غايب گردم چه كنند ؟ و مرا خليفه وظيفه‌اى از خراج سواد عراق كه عمر بن الخطاب رضى اللّه عنه آن را وقف بر مصالح مسلمانان كرده مقرر ساخته بود ، انديشه كردم كه هيچ مال عالم را حلال‌تر از آن مال نيست كه عمر بر مصالح مسلمانان وقف كرده و آن مال را در وجه نفقهء عيال مقرر ساختم و خود بعبادت اشتغال نمودم . اين است سخن غزالى رحمه اللّه . و از آنجا مستفاد مىگردد كه اگر عالم از مال خراج مملكتى ، كه داند كه خراجى است ، و سلطان بوجه شرع ، معاش او را از آن مقرر گردانيده باشد ، و آن عالم بمصالح مسلمانان مشغول باشد از درس و فتوى و قضا و تصنيف در علوم شرعيه ، بوجهى آن خراج را فراگيرد كه مطابق شرع باشد ، ظاهرا احلّ اموال عالم نسبت با آن عالم آن مال خواهد بود كه باندازهء معاش خود و عيال گيرد . و اللّه تعالى اعلم .\r\nچون به حمد اللّه تعالى و حسن الطافه آنچه ضروريات احكام اقسام اموال كه در دست سلطان است در اين ابواب مذكور شد ، از عهدهء واجب در تعليم سلطان سلوك راه شرع و فتوى را در اين اموال بيرون آمديم ، اكنون عمل بدين علوم در عهدهء ايشان است . پس شروع كنيم در بيان تصرف سلطان در نفوس مسلمانان من حيث اجراء الحدود و التّعزيرات ، و احكام اقسام حدود و تعزيرات را بيان كنيم ، انشاء اللّه تعالى و به التوفيق .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n\r\nباب هشتم در بيان احكام حدود تعزيرات و كيفيت اجراء آن و ذكر اقسام آن على التفصيل .\r\nو اين باب مشتمل بر هفت فصل است .\r\n\r\nفصل اول ، در معنى حدّ و تعزير و بيان آنكه اجراء حد حق سلطان است و كسى كه سلطان به دو تفويض كند ، و بيان اقسام حدود مجملا .\r\nبدان ايّدك اللّه تعالى كه حدّ در لغت عبارت از منع و فصل است ميانهء دو چيز ، و در كتاب « نهايهء جزرى » گفته كه حدود اللّه در شرع عبارت از محارم حق تعالى است و عقوبتهاى او كه مقارن ساخته او را بگناهان . و بنابرآن كه حدود شرع فاصل‌اند ميان حلال و حرام ، ايشان را حدود نام كردند . و بعضى از آن حدود آن است كه حكم شرع وارد شده كه نزديك او نگردند همچو فواحش محرّمه مثل زنا و سرقت و شرب ، و آن است كه حق تعالى مىفرمايد :  تِلْكَ حُدُودُ اللَّهِ فَلا - تَقْرَبُوها  « 1 »  .  و بعضى از آن قبيل است كه حكم شرع وارد شده كه از آن تجاوز نكنند همچو تزويج چهار زن ، و آن است كه مىفرمايد :  تِلْكَ حُدُودُ اللَّهِ فَلا تَعْتَدُوها  « 2 »  . \r\nاين است سخن « نهايه » .\r\nو در كتاب « هدايهء حنفيه » گويد : حد در لغت منع است ، و از آن جهت\r\n\r\n\r\n","description":"","footnote":"\r\n( 1 ) سورهء البقره : 187 .\r\n( 2 ) سورهء البقره : 229 .\r\n","page_name":" 330 ","page_number":330},
  {"content":"\r\n\r\nبوّاب را حدّاد گويند كه او منع مىكند مردم را از دخول ، و در شريعت عبارت از عقوبت است كه مقرر باشد از جهت حق خداى تعالى ، يعنى عقوبتى كه آن را تقدير كرده باشند از براى گناهى كه آن را كم و زيادت نتوان كرد ، و حق اللّه باشد .\r\nلاجرم قصاص را حد نتوان گفت به جهت آنكه حق عبد است ، و تعزير را حد نتوان گفت زيراكه تقدير در او وارد نشده است . و مقصود اصلى از تشريع حد ، انزجار است از آن‌چيزى كه بندگان بدان متضرر مىگردند ، و پاك‌گشتن از گناه در او مقصود اصلى نيست ، بدليل آنكه تشريع كرده‌اند حد را در حق كافر . اين است سخن « هدايه » .\r\nو اما معنى تعزير ؛ در كتاب « نهايهء جزرى » گويد : اصل تعزير در لغت منع و ردّ است ، و در شريعت عبارت از تأديبى است كه آن دون حد باشد ، زيراكه منع مىكند جنايت كننده را كه بازگردد بدان گناه . و تعزيرگاه هست كه بمعنى توقير و تعظيم مىآيد ، چنانچه حق تعالى فرمايد :  « وَ تُعَزِّرُوهُ »  « 1 » اى تعظّموه ، پس او از اضداد باشد . اين است سخن صاحب « نهايهء جزرى » رحمه اللّه .\r\nچون معنى حد و تعزير معلوم شد ، بايد دانست كه اقامت حدود ، حق سلطان است ، زيراكه آن از وظايف صاحب ايالت كبرى است ، چنانچه در اول كتاب در فصل امامت نقل كرده شد از سخن امام ابو حفص نسفى رحمه اللّه تعالى كه او گفته : لابد است امت را از امامى كه قايم شود به تنفيد احكام ايشان و اقامت حدود ايشان . پس معلوم شد كه اقامت حدود ، حق امام و سلطان است . و حضرت پيغامبر صلى اللّه عليه و سلم بذات شريف خود اقامت حدود مىفرمود ، و حد زنا و شرب و قطع طريق و سرقت و قذف برگناه‌كاران اجرا فرمود . اما حدّ زنا بر ما عز بن مالك و زن غامدّيه اقامت كرد . و اما حدّ شرب بر بسيارى از مردم اقامت فرموده از آن جمله نعيمان . اما حدّ قطع طريق بر آن جماعت كه از عكل و عرينه آمده بودند و قطع طريق نمودند و راعى آن حضرت را بكشتند و مرتد شدند ، و آن حضرت ايشان را بدست آورد و دست‌وپا بريد ، و بعد از آن به تشنگى هلاك\r\n\r\n\r\n","description":"","footnote":"\r\n( 1 ) سورة الفتح : 9 .\r\n","page_name":" 331 ","page_number":331},
  {"content":"\r\n\r\nكرد . و اما حدّ سرقت بر فاطمه بنت قيس مخزوميّه اجرا كرد . و اما حدّ قذف بر عبد اللّه بن ابىّ سلول ، و حسّان بن ثابت و حمنة بنت جحش كه قذف عايشه رضى - اللّه عنها كرده بودند اقامت فرمود . و همچنين حد زنا را بر مردى يهود و زنى يهوديه كه در زمان آن حضرت زنا كرده بودند به حكم تورات اجرا فرمود . پس معلوم شد كه حدّ بر كفار اجرا مىتوان كرد .\r\nو همچنين خلفاء راشدين در زمان خلافت خود با قامت حدود ادامت مىنمودند . و اگر پادشاه تفويض اقامت حدود به كسى فرمايد مثل قاضى ، جايز است او را كه بنيابت سلطان اقامت حد كند . و اما آنكه اقامت حدود داخل عمل قضا باشد چنين نيست ، و اگر سلطان در منشور قاضى نويسد كه او اجراى حدود و تعزيرات كند او را رسد كه بنيابت سلطان اقامت حدود تعزيرات كند .\r\nو در كتاب « هدايهء حنفيه » گويد كه اقامه نكند مولى حد را بر بنده و كنيز خود مگر باذن امام ، خلاف مر شافعى را كه خداوند بنده را مىرسد كه اقامهء حد كند بر او زيراكه او را ولايت مطلقه بر او هست همچو امام ، بلكه او اولى است زيراكه او مالك است از تصرف در غلام آن‌چيزى را كه مالك نيست بر او امام ، پس حكم تعزير دارد . و ما مىگوئيم كه حضرت پيغامبر صلى اللّه عليه و سلم فرمود : « اربع الى الولاة : الحدود و الصدقات و الجمعات و الفىء » يعنى چهار چيز است كه حق پادشاهان است : حدود و صدقات و جمعه‌ها و فىء ، و نيز ما مىگوئيم كه حد حق اللّه تعالى است ، زيراكه مقصود از او خالى گردانيدن عالم است از فساد ، و از اين‌جهت باسقاط بنده ساقط نمىشود ، پس بايد كه استيفا كند آن را آن‌كسى كه او نايب باشد از شرع ، و او امام است و نايب او ، بخلاف تعزير كه آن حق بنده است ، و از اين‌جهت پدر و ولى تعزير صبى مىتوانند كرد . و حق شرع موضوع است از صبى ، پس اگر تعزير از حقوق شرع بودى ثابت نمىشد در حق صبى .\r\nاين است سخن صاحب « هدايه » . و از آن‌جا مستفاد مىشود كه اجراى حدود ، حق سلطان و نايب او است . و اللّه اعلم . اين است حكم اقامت حدود در مذهب حنفى .\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nو اما در مذهب امام شافعى ؛ در « انوار شافعيه » گويد كه اقامت حد بر آزادان حق امام است ، يا كسى كه تفويض كند بسوى او امام . و واجب نيست حضور امام ، خواه به بينه ثابت گردد و خواه باقرار . و هم‌چنين در اقامت حد شرط نيست حضور شهود گاهى كه به بيّنه ثابت گردد . و همچنين اقامت حدود بر بندگان مفوّض بجانب امام است يا كسى كه امام او را اذن دهد . و جايز است سيّد را نيز كه اقامت حد بر بندهء خود كند بىاذن امام ، و اگرچه آن سيد فاسق باشد يا مكاتب باشد يا زن باشد يا كافر باشد زيراكه آن استصلاح ملك اوست . و سيّد را مىرسد كه اقامت حد بر بندهء خود را تفويض كند به غير نيز . و اگر امام و سيّد تنازع كنند در اقامت حد ، پس امام اولى است . و سيد را مىرسد كه تغريب كند و تعزير كند و رجم نمايد و قطع كند در سرقت و قتل كند در محاربت .\r\nو شرط است كه عالم باشد به قدر حدود و كيفيت آن . و مكاتب و حرّ البعض همچو آزاد است ، و اقامت حد نكند بر ايشان مگر امام يا كسى كه مأذون باشد . و اين گاهى است كه عالم باشد بدانچه موجب حد است يا اعتراف كند مملوك نزد او .\r\nپس اگر انكار كند ، او را مىرسد كه سماع بيّنه نمايد بر او ، گاهى كه عالم باشد بصفات شهود و احكام حدود . اين است سخن « انوار » ؛ و از آنجا معلوم مىگردد كه خلاف ميان مذهبين در آن است كه سيد را مىرسد كه حد بر بندهء خود اجرا كند بطريق استصلاح مال يا نى ؟ با آنكه اتفاق است كه اجراى حدود سزاوار امام است ، و لهذا در وقت اختلاف امام و سيد ، امام اولى است و اللّه اعلم .\r\nو اما اقسام حدود ؛ در كتاب « مشارع الشرايع » امام نجم الدين عمر نسفى رحمه اللّه گفته كه حدود پنج است : حد زنا و حد شرب خمر و حد سرقت و حد قطع طريق و حد قذف . و چهار اول حقوق اللّه است ، و حد قذف مشتمل است بر حق اللّه و حق عبد . و اختلاف كرده‌اند كه غالب حق اللّه است در او و يا غالب حق عبد است ؟ و بعد از اين مذكور گردد . و ضرب تعزير و حدود برابر بايد زدن نزد امام مالك ، و بعضى علما گفته‌اند كه اشّد آن ضرب زنا باشد ، ديگر شرب خمر ، ديگر حد قاذف . و در همه حدود برهنه بايد كرد الّا در حد قذف . و زن را برهنه\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nنبايد كرد . اين است سخن نسفى .\r\nچون معلوم شد كه حدود پنج است ، بيان احكام هر حدى از اين حدود در فصلى از فصول بنمائيم انشاء اللّه تعالى ، و به التوفيق .\r\n\r\nفصل دوم ، در بيان حد زنا و كيفيت اقامت آن .\r\nزنا در شرع عبارت از ايلاج فرجى است در فرجى محرّم بعينه كه او مشتهى باشد بالطبع بىشبهه .\r\nو بقيد « ايلاج » بيرون رفت مفاخده و مقدمات وطى و مساحقهء زنان ( كه در اينها ) « 1 » تعزير واجب مىگردد ، و اما حد واجب مىگردد بدانكه ايلاج حشفه كنند يا مقدار آن . و بقيد « محرّم بعينه » بيرون رفت مجامعت با زوجهء خود يا كنيز خود در حيض يا نفاس يا روزه يا احرام ( يا كنيزك مشتريهء خود قبل از ) « 1 » استبراء . و بقيد « مشتهى بالطبع » بيرون رفت وطى بهيمه يا ( وطى ) « 1 » مرده كه تعزير واجب مىگردد . و بقيد « عدم شبهه » اقسام وطى شبهه بيرون رفت ، از آن جمله وطى جاريهء مزوّجهء خود . اين است تعريف زنا در شرع .\r\nو اما احكام آن به مذهب حنفى ؛ در « هدايه » گويد كه زنا ثابت مىشود به بيّنه و اقرار ، و مراد ثبوت او نزد امام است ، و بيّنه آن است كه چهار گواه گواهى دهند بر زنى و مردى بزنا ، و بايد كه وقت گواهى ، امام از ايشان سؤال كند كه زنا چيست و چون است ؟ و كى زنا كرد و با كه زنا كرد و در كجا زنا كرد ؟ در دار الحرب يا در دار الاسلام ؟ و وقتى كه اينها را بيان كنند و گويند كه ديديم كه بفلان زنا كرد ، و وطى نمود در فرج او ، همچو ميل در سرمه‌دان ديديم ، و آن حاكم از حال ايشان پرسد در سرّ و علانيه ، و از عدالت ايشان معلوم كند آنگاه حكم كند . و حاكم بايد كه او را حبس كند تا زمانىكه از حال گواهان پرسد و عدالت ايشان ظاهر شود ، زيراكه اگر گذارد او را شايد كه گريزد . و وجهى ندارد گرفتن كفيل از او .\r\nو زنا به اقرار وقتى ثابت مىشود كه شخصى عاقل بالغ اقرار كند بر نفس\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 334 ","page_number":334},
  {"content":"\r\n\r\nخود بزنا ، در چهار بار ، در چهار مجلس ، هربار كه اقرار كند حاكم اقرار او را رد كند ، مثل آنكه او را گويد كه تو ديوانه‌اى ، در عقل تو خللى است ، و از او آن سخن را قبول نكند تا او رود ، و از چشم قاضى غايب شود ، يا به ديوارى مستشر گردد ، چون بازآيد و اقرار كند همچنين رد كند تا چهار كرّت ، و چون در بار چهارم بر همان اقرار خود اصرار نمايد ، از او پرسد كه زنا چيست و چون است و كجا زنا كرده‌اى و بكه زنا كرده‌اى ؟ چون بيان كند آنگاه حد بر او لازم آيد . و بعضى گفته‌اند كه از او نپرسد كه كى زنا كرده‌اى ؟ از براى آنكه تقادم عهد از قبول شهادت منع مىكند ، نه از قبول اقرار . واصّح آن است كه از زمان هم بپرسد ، چه مىشايد كه آن فعل را در زمان طفوليت كرده باشد ، و حد بر او لازم نشود . و عقل و بلوغ از براى آن شرط كرده شده است كه قول صبى و مجنون معتبر نيست خصوصا در وجوب حد . و شرط نيست كه زانى آزاد باشد ، و اقرار بنده به زنا موجب حد است ، خواه مأذون باشد و خواه محجور نزد تمام ائمهء حنفيه .\r\nو اقرار كافر نيز موجب حد است بخلاف امام مالك . و اگر چنانچه مقرّ از اقرار خود رجوع كند پيش از اقامت حد يا در ميان اقامت حد ، رجوع او مقبول باشد ، و او را ببايد گذاشتن .\r\nو مستحب است كه امام مقرّ را رجوع تلقين كند و او را گويد كه شايد تقبيل كرده باشى ، يا لمس كرده باشى ، يا او را بزنى خواسته‌باشى ، يا به شبهه وطى كرده باشى .\r\nو چون زنا ثابت شود بشهادت يا باقرار ، بشرايطى كه ذكر كرده شد ، اين زمان اگر زنا كننده محصن باشد حاكم فرمايد تا او را سنگسار كنند . و هفت شرط مىبايد تا صفت احصان به رجم حاصل گردد : اول عقل ، دوم بلوغ ، سيوم حريت ، چهارم اسلام ، پنجم بايد كه تزويج كرده باشد بنكاح صحيح ، ششم آنكه دخول كرده باشد ، هفتم آنكه هردو يعنى زن و شوهر بر صفت احصان باشند .\r\nچون اين صفات احصان در زانى جمع گردد اجراى حد كنند . و در كسى كه محصن باشد جمع نگردانند ميان رجم و زدن تازيانه . و در بكر جمع نكنند ميان\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nجلد و نفى . و گاهى كه زنى حامله زنا كند ، حد نزنند او را تا آن‌زمان كه بار نهد .\r\nو اگر حد زن حامله تازيانه زدن باشد حد نزنند تا از نفاس برآيد . و از ابو حنيفه رحمه اللّه روايت كرده‌اند كه او گفته : حد نزنند تا آن‌زمان كه مستغنى گردد از او فرزند او . و زن آبستن را حبس كنند تا بچه بزايد ، اگر حد ثابت به بينه باشد بخلاف اقرار ، كه در صورت اقرار او را حبس نكنند . اين است كيفيت ثبوت زنا .\r\nو اما كيفيت اقامت حد ؛ در كتاب « هدايه » گفته كه چون زانى محصن را رجم كنند او را بيرون برند به زمين هموار ، و اول گواهان او را رجم كنند ، و سنگ اندازند ، ديگر امام ، ديگر عامهء مردمان . و اگر گواهان امتناع نمايند از زدن او به سنگ ، حد ساقط گردد . همچنين است حكم اگر بميرند يا غايب شوند . و اگر زنا باقرار ثابت شده باشد اول امام رجم كند ديگر مردمان . و اگر زانى محصن نباشد و آزاد باشد او را صد تازيانه زنند . و امر فرمايد امام كه او را بتازيانه‌اى زنند كه عقده در او نباشد . و بعضى گويند او را طرف نباشد . و ضربى متوسط زنند و جامه‌ها را از او بيرون كنند و ازار بر او بازگذارند ، و ضرب را بر اعضاى او متفرق سازند ، الّا سر او و روى او و فرج او . و امام ابو يوسف رحمه اللّه بر آن رفته كه سر او را بزنند . و در تمامى حدود مرد را استاده زنند و نخسپانند ، و زنان را نشسته زنند . و اگر بنده باشد او را پنجاه تازيانه زنند ، و مرد و زن در اين مساوىاند ، ليكن از زن جامه جدا نگردانند الا پوستين و پنبه‌اى كه در اندرون جامهء او باشد .\r\nو اگر براى زن غودالى حفر كنند جايز است ، و اگر غودالى نكنند از براى او جايز است . و چون غودال كنند تا سينهء او كنند و از براى مرد غودال نكنند . و اقامت حد نكند خداوند بىاذن امام ، چنانچه گذشت . و گاهى كه زانى خسته گردد و حدّ او رجم باشد ، رجم كنند او را . و اگر حدّ او جلد باشد او را جلد نكنند تا آن زمان كه خوش شود .\r\nو اما وطى كه آن موجب حد است زنا است ، و او در عرف شرع و زبان ، وطى مرد است زن را در قبل در غير ملك و شبههء ملك . و شبهه دو نوع است :\r\nشبهه در فعل و آن را شبههء اشتباه مىخوانند ، و شبهه در محل و آن را شبهه\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nمىآيد در صورت دعوى نكاح .\r\nو كسى كه زنا كند به كنيزكى پس از آن بكشد او را ، پس او را حد نزنند و قيمت بر او باشد . مراد آنكه او را بفعل زنا بكشد و ابو يوسف رحمه اللّه گفته كه او را حد نزنند .\r\nو هر عمل كه كند امامى كه بالاى او امامى نباشد پس حد بر او لازم نمىآيد الّا قصاص ، كه او را بدان مؤاخذه كنند ، و الّا اموال كه آن را از او استيفا كنند . زيراكه حدود حقوق اللّه است ، و اقامت حدود او را است نه غير او را ، و او را ممكن نيست كه اقامت كند آن را بر نفس خود بخلاف حقوق عباد ، زيرا كه ولى حق او را استيفا مىتواند كرد ، بدانكه امام او را تمكين كند ، يا مردمان او را مدد كنند بعد از آن استعانت ، و قصاص و اموال از آن‌جمله است . و اما حد قذف گفته‌اند كه مغلّب در او حق شرع است ، پس حكم او حكم ساير حقوق است كه حق تعالى را است ، و اللّه اعلم .\r\nو اما حكم تقادم عهد ، در « هدايه » گويد كه گاهى كه گواهان گواهى دهند به حدى كه متقادم شده باشد كه منع بكند ايشان را از اقامت آن دورى ايشان از امام قبول نكنند شهادت ايشان را الّا در حدّ قذف خاصّه ، و در « جامع صغير » آمده كه گاهى كه گواهى دهند گواهان بر او بسرقت يا شرب خمرى يا زنائى بعد از زمانى ، او را مؤاخذت نكنند بدان ، و دزد ضمان آنچه دزديده باشد بكشد . و اصل در آن آنست كه حدود خالصه در حق اللّه باطل مىشود بتقادم ، خلاف مر شافعى را كه او را حكم حقوق عباد مىدهد كه بتقادم ساقط نمىگردد ، و حد زنا و دزدى و شرب خمر خالص حق اللّه تعالى است ، و صحيح است رجوع از او بعد از اقرار ، پس تقادم در او مانع باشد . و حد قذف در او حق بنده است زيراكه دفع عار از خود مىكند ، و از اين‌جهت رجوع از او صحيح نيست ، و تقادم در حقوق عباد مانع نيست .\r\nو در حد تقادم اختلاف كرده‌اند : در « جامع صغير » اشارت كرده كه تا شش ماه است . و طحاوى همچنين گفته ، و ابو حنيفه تقدير نكرده است در آن ، و تفويض كرده آن را برأى قاضى در هر عصرى . و امام محمد گفته كه يك‌ماه\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nحكمى گويند . و شبههء اول متحقق مىگردد در حق كسى كه مشتبه شود بر او حرمت بدان وجه كه غير دليل را گمان برد كه دليل است . و لابد است از ظن تا متحقق گردد اشتباه . و شبههء دوم متحقق مىگردد به قيام دليل كه نافى حرمت باشد در ذات خود ، و موقوف نيست بر ظنّ آن كس كه جنايت كرده و اعتقاد او . و حد به هر دو ساقط مىشود . و هر يكى از اين دو شبهه محلها دارد كه در كتاب تفصيل كرده‌اند .\r\nو كسى كه وطى كند زنى اجنبيه را در مادون فرج ، او را تعزير كنند . و كسى كه مجامعت كند زنى را در محل مكروه ، يا عمل قوم لوط كند ، پس هيچ حد بر او نيست نزد ابو حنيفه رحمه اللّه ، و تعزير كنند او را . در « جامع صغير » گفته كه او را در زندان اندازند ، و امامين گفته‌اند كه او حكم زنا دارد پس او را حد بايد زد . و كسى كه نزديكى كند با بهيمه هيچ حدى بر او نيست و او را تعزير كنند . و كسى كه زنا كند در دار الحرب يا در دار البغى بعد از آن به بلاد اسلام بيايد حد بر او اقامت نكنند .\r\nو اگر غزا كند كسى كه او را ولايت اقامت حد هست بنفس خود ، همچو خليفه و امير مصر ، اقامت كند حد را بر كسى كه زنا كند در لشكرگاه او بخلاف امير لشكر .\r\nو اگر حربى به بلاد ما به امان درآيد و با ذمّيه‌اى زنا كند ، يا زنا كند ذمى با حربيّه‌اى ، ذمى و ذميه را حد زنند نزد ابو حنيفه رحمه اللّه ، و حربى و حربيّه را اقامت حد نكنند . و نزد ابو يوسف آن است كه همه را حد زنند .\r\nو كسى كه سلطان او را اكراه كند بر زنا ، حد بر او نيست . و اگر غير سلطان او را اكراه كند حد زنند او را نزد ابو حنيفه رحمه اللّه . و امامين گفته‌اند كه حد نزنند او را .\r\nو كسى كه اقرار كند چهار بار در چهار مجلس مختلفه كه با فلانه زنا كرده و آن فلانه گويد كه مرا بزنى خواسته بود ، يا زن اقرار كند بزنا و مرد گويد كه او را بزنى خواسته بودم ، حد بر هيچ كدام لازم نمىآيد ، و بر مرد مهر لازم\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nاست و آن هم روايتى است از ابو حنيفه و ابو يوسف . و صاحب « هدايه » گفته :\r\nاصح آن است و اين گاهى است كه ميان ايشان و ميان قاضى مسيرهء يك‌ماه نباشد .\r\nو اما اگر يك‌ماهه راه باشد گواهى ايشان را قبول كنند ، زيرا كه مانع دورى ايشان بود از امام ، پس تهمت محقق نگردد . و تقادم در حد شرب همچنين است نزد محمد . و نزد ايشان يعنى ابو حنيفه و ابو يوسف مقدر است بزوال رايحه ، چنانچه در باب خود خواهد آمد انشا اللّه تعالى . اين است نقل « هدايه » .\r\nو اما احكام حد زنا در مذهب شافعى ؛ در « انوار شافعيه » گويد : زنا از كباير است ، و موجب او ايلاج فرجى است در فرجى محرّم بعينه كه مشتهى باشد بالطبع بىشبهه‌اى ، و شبهه اقسام است : اول در محلّ ، پس اگر وطى كند كنيز مزوّجهء خود را يا معتدّه ، يا كسى را كه بر او حرام باشد بنسب يا برضاع يا مصاهرت ، حد لازم نيايد . دوم در فاعل ، پس اگر زنى را بيابد در فراش خود و گمان برد كه زوجهء او است و وطى كند حد نيست ، و آثم نيست ، و مصدّق باشد به يمين در ظن ، خواه شب زفاف باشد و خواه غير آن . سيوم در جهت ، و هر جهتى كه تصحيح كند آن را عالمى سنّى بدليل قوى و وطى را بدان مباح داند هيچ حد لازم نيايد ، و اگر چه آن كس كه وطى مىكند اعتقاد تحريم داشته باشد . و اين مثل وطى در نكاح بلا ولى ، همچنانچه در مذهب ابو حنيفه است ، و بىگواهان ، همچنانچه مذهب امام مالك است ، و در متعه همچو مذهب ابن عباس است يا زفر .\r\nو در وجوب حد چند شرط است : اول اختيار ، پس بر كسى كه او را اكراه بزنا كرده باشند حد نيست . دوم تكليف ، پس بر صبى و مجنون حد نيست . سيوم علم بحرمت ، پس هر كسى كه جاهل باشد بدانكه زنا حرام است از براى قرب عهد به اسلام يا بعد او از علما . و كسى كه در ميان مسلمانان بزرگ شود و گويد كه نمىدانستم كه زنا حرام است از او قبول نكنند . و اگر داند كه زنا حرام است و دعوى كند كه نمىدانستم كه حد لازم است ، نشنوند و او را حد زنند . و شرط است در اقامت حد ، ثبوت زنا بجميع اين قيود و شروط نزد قاضى به بينه يا باقرار .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nو مستحب است كسى را كه ارتكاب موجب حد كند بر نفس خود آن را پوشيده دارد ، و توبه كند ميان خود و خداى تعالى . و مستحب نيست گواه را كه شهادت را بپوشاند . و بعضى گويند : اگر مصلحت در گواهى دادن باشد گواهى دهد و اگر در پوشانيدن بپوشد . و چون حد ثابت شود عفو جايز نيست ، و شفاعت هم جايز نيست در حدود .\r\nو اگر اقرار كند بنفس خود بر زنا بعد از آن رجوع كند حد ساقط گردد . و مستحب است رجوع ، و اگر رجوع كند بعد از آن كه اقامت بعضى حد كرده باشد باقى را باز گذارند . و اگر كسى او را بكشد بعد از رجوع قصاص لازم نيايد . و رجوع آن است كه بگويد كه دروغ گفتم يا بازگشتم از آنچه اقرار كرده بودم ، يا زنا نكردم ، يا مفاخذه و لمس كردم ، و گمان بردم كه زنا است . و اگر گواهى دهند بر اقرار او بزنا ، پس گويد اقرار نكردم قبول نكنند . و رجوع او از اقرار بشرب خمر همچو رجوع او است از اقرار بزنا . و اگر توبه كند كسى كه ثابت شده باشد زناى او بر اقرار يا بينه ، ساقط نشود حد به مجرد توبه ، و ساقط شود اثر معصيت ميانهء او و خداوند تعالى .\r\nو شرط است در شهادت بر زنا تفسير به آن كه بگويد : ديدم كه درآورد ذكر خود را در فرج او بزنا ، و شرط نيست كه بگويد : همچو ميل در سرمه‌دان ديدم ، و اگر همين گويد كه فلان با فلانه زنا كرده است كافى نيست .\r\nاما بيان كيفيت اقامت حد زنا . آنكه اگر زانى محصن باشد پس حد او رجم است . و اگر غير محصن است پس حد او جلد تازيانه و تغريب باشد . و در محصن اين‌جا چند شرط است ، يعنى در احصان رجم : اول تكليف ، پس صبى و مجنون را حد نزنند ، و ادب كنند ايشان را به چيزى كه سبب انزجار ايشان باشد . دوم حرّيّت ، پس رجم بنده و مكاتب و مدّبر و مستولده و حّرّ البعض نكنند . سيوم وطى در نكاح صحيح ، و كافى است غايب گردانيدن مقدار ختنه‌گاه و شرط نيست انزال .\r\nچهارم اصابت در نكاح بعد از تكليف و حرّيّت ، پس رجم نكنند كسى را كه اصابت كند قبل از تكليف و آزادى ، و زنا كند بعد از آن دو صفت . اسلام شرط نيست ،\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nبلكه رجم كنند ذمى را گاهى كه زنا كند و صفات مذكوره او را حاصل باشد . و اگر آزاد باشد او را صد تازيانه بزنند و يك‌سال بغربت فرستند بىاهل و عشيرت و جاريه . و زن را بغربت نفرستند تنها خواه طريق آمن باشد يا مخوف ، ليكن بيرون آيد با او زوج او يا محرمى از آن او به تبرّع يا باجرت در مال او . پس اگر كسى رغبت نكند كه همراه او رود از محرمان او را تكليف نكنند ، و او را با زنان ثقات بغربت فرستند ، و اگر زنان نباشند او را تنها بفرستند . بايد كه تغريب تا مسافت قصر باشد ، و جايز است بالاى مسافت قصر ، و جايز نيست دون مسافت قصر . و اگر امام تعيين جهتى كند ، او را نمىرسد كه عدول به جهتى ديگر كند . و غريب را تغريب كنند به غير بلد خود ، و اگر به بلد خود رجوع كند منع كنند . و بعضى گويند كه منع نكنند . اين است حكم حد غير محصن چون آزاد باشد . و اگر بنده باشد او را پنجاه تازيانه زنند و نصف سال او را غربت فرمايند .\r\nو كسى كه محصن باشد رجم كنند او را به سنگ و كلوخ معتدل ، نه بسنگى كه او را فى الحال بكشد ، و نه به سنگ ريزه‌هائى سبك كه عذاب او دراز كشد . و او را بشمشير نكشند . و از براى مرد غودال نكنند از براى زن كنند . و غودال كندن سنت است اگر زناى او به بينه ثابت شده باشد . و تأخير نكنند رجم از براى مرض ، و تأخير كنند جلد را اگر اميد زوال مرض باشد . و اگر اميد نباشد همچو سل و امراض مهلكه يا آنكه ناقص باشد تأخير نكنند ، ليكن او را بخوشهء خرما زنند كه صد شاخ داشته باشد . و اگر خوشه پنجاه شاخ داشته باشد دو نوبت زنند . و شرط است كه آن شاخها همه به دو برسد ، يا بعضى بر بالاى بعضى باشد چنانچه الم تمامى به دو برسد ، و بايد كه جلد نكنند در سرما و گرماى مفرط ، و اگر جلد كنند و هلاك شود هيچ ضمانى نيست . و تأخير نكنند رجم را از براى شدت سرما و گرما .\r\nاين است احكام حد زنا در مذهبين .\r\nاكنون بيان كنيم حد شرب و احكام او باز نمائم .\r\n\r\nفصل سيوم ، در احكام حد شرب خمر و كيفيت آن .\r\nبدان ايّدك اللّه تعالى كه\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nشرب خمر از كباير است باتفاق امت ، و در حديث جمع كباير او مذكور گشته ، و حد او قتل نيست بلكه جلد است . و در عدد جلد اختلاف ميان مذهبين هست . زيرا كه عدد جلد در زمان حضرت پيغامبر صلى اللّه عليه و سلم مقرر نشده و بعد از آن حضرت باجتهاد صحابه مقرر گشته . و ما احكام او بمذهب حنفى بيان كنيم اولا :\r\nدر كتاب « هدايه » گويد كه آن كس كه شرب خمر كرده باشد و او را بگيرند و بوى شراب از دهن او آيد ، يا او را مست بياورند و گواهان بر او گواهى دهند ، پس بر او حد واجب گردد . و هم‌چنين گاهى كه اقرار كند و بوى او موجود باشد ، حد بر او واجب گردد . و اگر اقرار كند بعد از آن‌كه بوى رفته باشد حد نزنند او را نزد ابو حنيفه و ابو يوسف ، و نزد محمد او را حد زنند .\r\nپس تقادم عهد منع قبول شهادت مىكند باتفاق ، غير آن كه نزد امام محمد رحمه اللّه مقدّر است بيك ماه باعتبار حد زنا ، و پيش آن دو امام مقدّر است بزوال رايحه . و اما اقرار ، تقادم او را باطل نمىگرداند نزد محمد رحمه اللّه ، و نزد آن دو امام اقامت حد نكنند الّا نزد قيام رايحه . و اگر گواهان او را بگيرند و بوى شراب از او آيد ، يا مست باشد و او را از مصرى بمصرى برند كه در او امام باشد ، پس رايحه منقطع شود پيش از آنكه ايشان بدانجا رسند ، حد زنند او را در قول همه .\r\nو كسىكه مست شود از نبيذ كه آب خرما است او را حد زنند . و حد نيست بر كسى كه رايحهء خمر از او بيابند ، يا قى كند خمر را ، زيرا كه رايحه محتمل است ، و شرب‌گاه هست كه باكراه مىباشد . و حد نزنند مست را تا آن زمان كه بدانند كه از نبيذ مست شده ، و او را بطوع خورده ، از براى آنكه مستىگاه هست كه از چيز مباح مىباشد همچو بنج و شير اسپ ماديان كه او را قميز گويند . و هم‌چنين كسى كه او را اكراه كرده باشند حد بر او لازم نمىگردد .\r\nبايد كه مست را حد نزنند تا آن زمان كه مستى او زايل گردد . و حد شرب خمر و مستى از مست كنندهء حرام در آزاد هشتاد تازيانه است باجماع صحابه ، كه آن ضربها را بر بدن او متفرق سازند ، و او را مجرد سازند در روايت مشهور ، و\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nامام محمد گفته كه مجرد نسازند او را ، و اگر بنده باشد حد او چهل تازيانه است . و كسى كه اقرار كند بشرب خمر و مستى و از اقرار بازگردد او را حد نزنند . و ثابت مىشود شرب بگواهى دو گواه و ثابت مىشود بيك اقرار . و نزد ابو يوسف آن است كه دو نوبت اقرار شرط است . و در او قبول نكنند شهادت مردان با زنان ، و مستى كه او را حد زنند آن كسى است كه نداند كه چه مىگويد ، نه اندك نه بسيار ، و نه مرد را از زن شناسد ، و اين نزد ابو حنيفه رحمه اللّه است . و امامين گفته‌اند كه آن كسى است كه هذيان گويد و سخن او مختلط باشد ، زيرا كه در عرف كسى چنين را مست مىگويند . و اكثر مشايخ بدين قول ميل كرده‌اند . و معتبر در شرب غير خمر در آن قدح مستى كننده در حق حرمت آن چيزى است كه امامين گفته‌اند باجماع از براى احتياط . اين است سخن صاحب « هدايه » ، و معنى او آن است كه هذيان و اختلاط كلام بس است در مستى گاهى كه نبيذ بحيثيتى باشد كه اگر چند قدح از او بخورد هذيان گويد . باشد آن قدح آخر كه هذيان از او خواسته مسكر حرام باتفاق .\r\nو مست را حد نزنند باقرار بر نفس خود از براى زيادتى احتمال دروغ در اقرار او . و اگر مست مرتد شود زن او را از او جدا نگردانند ، زيرا كه كفر از باب اعتقاد است و باسكر محقق نمىشود . اين است بيان حد خمر و سكر در مذهب حنفى .\r\nاما احكام شرب خمر در مذهب شافعى ؛ در كتاب « انوار شافعيه » گويد :\r\nشرب خمر از كباير است و فشردهء انگور كه خام باشد گاهى كه اشتداد پيدا كند و كف اندازد حرام است باجماع ، اندك او و بسيار او . و شارب او فاسق است ، و بيك قطره كه خورند حد واجب گردد . و كسىكه او را حلال بشمرد كافر است . و فشردهء خرماى تركه خام باشد همچو فشردهء انگور است . و ساير شرابهاى مست كننده خواه خام باشد و خواه پخته هم‌چو خمر است ، ليكن كسى كه آن را حلال شمرد او را كافر نگويند . و آنچه مستى نكند همچو فقاع و غير او حرام نيست و مكروه نيست ، مگر منصّف كه آن مكروه است ، و آن آن است كه از خرما و رطب راست كنند ، و الّا خليطين كه آن را از خارك و رطب سازند .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nو اما حكم شارب خمر و مسكر آنكه هر كه ملتزم حرام بودن او باشد كه مسكر را به اختيار خورد ، بىضرورتى و عذرى ، لازم مىگردد او را حد . و در اين چند قيد است : اول ملتزم حرمت ، پس حد بر صبى و مجنون نيست . و واجب است بر حنفى بشرب نبيذ . و دوم شرب ، پس حد بر كسى نيست كه شراب را حقنه كند يا بدماغ بركشد يا گوشتى خورد كه او را در شراب پخته باشند ، يا نانى كه به شراب سرشته باشند . سيوم مسكر ، پس حد نيست بر كسى كه چيزى خورده باشد كه عقل را زايل گرداند و مستى نكند همچو بنج ، و به خوردن آن عاصى گردد و او را تعزير كنند . چهارم آنكه مختار باشد ، پس حد نيست بر كسى كه شراب را در حلق او ريزند . پنجم آنكه مضطر نباشد به خوردن آن ، پس اگر لقمه‌اى در حلق او گيرد و هيچ چيز نيابد كه آن را روان گرداند در حلق او غير از شراب ، واجب است كه آن لقمه را به شراب روان گرداند ، و حد در اين صورت لازم نمىآيد . و جايز نيست آشاميدن او از براى تشنگى و گرسنگى و تداوى ، حد زنند اگر بياشامد . و بعضى گويند حد نزنند در تداوى ليكن شرايط دارد : يكى آنكه اندك باشد كه مستى نكند ، و طبيب مسلمان خبر دهد بنفع او فى الحال ، يا آن كس كه دوا مىكند داند كه آن نافع است ، و آن كه نيابد چيزى كه قايم مقام او باشد . ششم آنكه معذور نباشد ، پس اگر شراب خورد به گمان آنكه آن مسكر نيست ، حد بر او نيست ، و اگر مست شود بدان حكم مغمى عليه دارد .\r\nو اما كيفيت اقامت حد در مذهب شافعى آنكه بايد كه او را حد نزنند تا آن زمان كه ثابت شود شرب باقرار او يا بگواهى دو مرد . و بوى شراب كه از دهان او يابند اعتبارى ندارد تا آن زمان كه ثابت شود شرب باقرار او يا بگواهى دو مرد .\r\nپس اگر تفصيل كند مقرّ و گويد : خمر خوردم و عالم و مختار بودم يا شاهد همچنين تفصيل كند حد واجب گردد . و اگر نگويد كه خمر خوردم و عالم و مختار بودم ، يا شاهدان گويد كه او شراب خورد و نگويند كه او عالم و مختار بود ، حد زنند او را . و آزاد را چهل تازيانه زنند ، و بنده را بيست . و جايز است كه بدست و كفش و اطراف جامه‌ها زنند . و تازيانه متعين نيست ، و اگر امام مصلحت در آن\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nبيند كه او را هشتاد تازيانه زند و بنده را چهل ، جايز است . و زيادت بر چهل در آزاد و بر بيست در بنده تعزير است . و بايد كه هرحدى كه اجرا مىكنند بتازيانهء معتدل زنند ، نه بسيار كلان همچو عصا و نه خرد و نه تر و نه خشك ، و سخت نزنند ، و دست بسيار بالا نبرند كه از سر بالا رود ، و تازيانه را برو ننهند ، و ضرب را بر اعضاى او متفرق سازند ، و از روى و مقابل بپرهيزند ، الا سر و دست او را نبندند ، و به رو درنيندازند ، و نكشند او را ، و برهنه نكنند از جامه‌ها بلكه بر او پيراهنى يا دو پيراهنى بازگذارند ، و بر او نگذارند چيزى كه منع كند از رسيدن الم به دو ، مثل پوستين و جبهء پر پنبه . و مرد را ايستاده حد زنند و زن را نشسته ، و ضربات را پىدرپى زنند تا زجر حاصل شود . و به چند روز نزنند ، و در هنگام مستى حد نزنند ، و اللّه تعالى اعلم . اين است احكام حد شرب خمر .\r\nاكنون احكام حد سرقت كه دزدى است بيان كنيم ، انشاء اللّه تعالى .\r\n\r\nفصل چهارم ، در احكام حد سرقت و كيفيت آن .\r\nبدان ايدك اللّه تعالى كه سرقت از كباير است ، و حدّ او بريدن دست است . و اما احكام و كيفيت وى را بمذهب حنفى بيان كنيم اولا : در كتاب « هدايه » گويد كه سرقت در لغت عبارت است از فراگرفتن چيزى از غير بر سبيل پوشيدگى و پنهان داشتن از مردم .\r\nو گاهى كه دزدى كند عاقل بالغ ده درهم را يا چيزى كه قيمت او ده درهم مصرف باشد از حرز ، بىشبهه ، در او واجب مىگردد بريدن دست او . و معتبر وزن سبعه است كه در خراج گذشت . و بنده و آزاد در قطع دست برابرند .\r\nو واجب مىگردد قطع باقرار او يك‌بار ، و ابو يوسف گفته كه قطع نكنند الّا باقرار او دوباره ، و واجب مىگردد قطع بگواهى دو گواه ، و سزاوار است كه امام از ايشان سؤال كند از كيفيت سرقت و ماهيت آن و زمان آن و مكان آن از براى زيادتى احتياط .\r\nو قطع لازم نمىشود در چيزى كه مباح و بىقدر باشد در دار اسلام همچو علف و نى و چوب و ماهى و مرغ و صيد و زرنيخ و نوره ، و قطع نيست در چيزى كه\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nزود فاسد شود همچو شير و گوشت و فواكه تر ، و قطع نيست در ميوه‌اى كه بر درخت باشد و زرعى كه آن را حصاد نكرده باشند ، و قطع نيست در اشربهء مطربه و نه در طنبور و نه در مصحف و نه در درهاى مسجد و نه در چليپائى كه از زر باشد و نه در شطرنج و نرد و نه بر كسى كه طفل آزاد را دزديده باشد و اگرچه با آن طفل زيور باشد ، و نه در بندهء بزرگ و نه در دفاتر الّا دفتر حساب ، و نه در سگ و نه يوز و نه در دف و طبل و بربط و مزمار . و قطع است در ساج و نيزه و آبنوس و صندل و در نگينهاى نفيسه مثل ياقوت و زبرجد ، و قطع نيست برخاين و خاينه و نه بر نبّاش و نه بر سارق از بيت المال ، و نه در مالى كه سارق را در او شركتى باشد . و كسى كه دزدى از مادر و پدر كند يا از فرزند خود يا از خويشى محرم ، قطع نيست در او . و زن و شوهر چون از يك‌ديگر دزدى كنند و بنده از خداوند دزدى كند يا از زن خداوند ، قطع نيست . و همچنين اگر مولى از مكاتب خود دزدى كند قطع نيست .\r\nو اما حرز آن بر دو نوع است ، حرز از براى معنئى كه در اوست همچو خانه‌ها و دكان و صندوق . و حرز به كسى كه نگاه دارندهء او است ، همچو كسى كه در راه نشيند يا در مسجد ، و متاع او نزد او باشد ، پس آن متاع به دو محرز است .\r\nو در جائى كه محرز به مكان است اعتبار نكرده‌اند احراز بحافظ ، و اين صحيح است .\r\nو در جائى كه حرز بحافظ باشد ، خواه بيدار باشد و خواه در خواب ، قطع لازم مىآيد . و اين صحيح است . و هركه بدزدد چيزى را از حرز يا غير حرز و صاحب آن مال نزد او باشد و نگاه داشته باشد او را ، دست او را ببرند ، زيراكه حرز بحافظ است . و قطع نيست بركسى كه چيزى را از حمام بدزدد و نه از خانه‌اى كه مردمان را رخصت باشد كه در او درآيند ، و دكانهاى تاجران و خانات همين حكم دارد ، مگر آنكه بشب دزدند . و كسى كه از مسجد متاعى بدزدد ، و صاحب آن نزد او باشد و او را نگاه داشته باشد قطع بر او لازم مىآيد . و كسى كه دزدى كند و از خانه بيرون نبرد قطع بر او لازم نمىآيد . پس اگر خانه‌اى باشد كه در او چند حجره باشد و از حجره بصحن خانه آورد ، قطع لازم مىآيد . و گاهى كه دزد\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nخانه را سوراخ كند و در رود و متاع بگيرد و به ديگرى دهد كه بيرون خانه باشد ، قطع بر هيچ‌كدام لازم نمىآيد . و كسى كه خانه را سوراخ كند و دست دربرد و چيزى بردارد ، قطع بر او لازم نيايد . و اگر از قطار شترى بدزدد يا بارى قطع بر او لازم نمىآيد .\r\nو اما كيفيت قطع و اثبات او ؛ بايد كه دست راست دزد را ببرند تا به پيوند دست او ، و منفذ خون را بازبندند . پس اگر بارى ديگر بدزدد پاى چپ او را ببرند از مفصل كعب . و اگر ديگربار دزدى كند قطع نيست و او را در زندان مخلّد دارند تا آن‌زمان كه توبه كند .\r\nو اما كيفيت اثبات ؛ بايد كه قطع نكنند تا حاضر شود آن‌كسى كه دزدى از او كرده ، پس آن‌كس دزد را مطالبت كند بسرقت ، زيراكه خصومت شرط ظهور او است . و هيچ فرق نيست ميان شهادت و اقرار .\r\nو اگر كسى دزدى كند و آن را به صاحب بازدهد پيشتر از آن‌كه به حاكم رفع كنند ، قطع لازم نيايد . و گاهى كه حكم كند قاضى بر مردى بقطع دزدى پس صاحب آن متاع را به دو بخشد و تسليم او كند ، قطع در آن صورت روانباشد . و گاهى كه دعوى كند سارق كه آنچه دزديده ملك او است ، ساقط شود قطع از او ، اگرچه اقامت بينه نكند . معنى او آن‌كه بعد از آن‌كه گواهان بسرقت او گواهى داده باشند .\r\nو گاهى كه دست سارق را ببرند ، و عينى كه دزديده است در دست او قايم باشد ، رد كنند آن را به صاحب او . و اگر مستهلك شده باشد ضمان بر سارق نباشد بر قول مشهور . اين است احكام حد سرقت در مذهب امام ابو حنيفه رحمه اللّه .\r\nو اما احكام حد سرقت در مذهب شافعى رحمه اللّه ، در كتاب « انوار شافعيه » گويد : سرقت گناه كبيره است ، و موجب قطع دست است ، و در آنچه آن را دزديده‌اند چند شرط است :\r\nاول آنكه نصاب باشد و آن ربع دينار است از طلاى خالص ، پس در مادون او قطع لازم نيايد . و اگر يك‌دينار مغشوش بدزدد و خالص از او ربعى گردد قطع\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nلازم آيد ، و الّا نه .\r\nدوم آنكه آنچه دزديده ملك غير او باشد ، پس اگر ملك خود از دست مرتهن و مستأجر و مستعير و مودع و معامل و وكيل و شريك بدزدد و بيرون آورد قطع به دو لازم نيايد . و اگر با مال خود نصاب ديگر بدزدد و بيرون آورد قطع لازم مىآيد ، خلاف مر ابى حنيفه را . و اگر وصيت كرده باشد بمالى از براى فقرا ، پس فقيرى آن مال را بدزدد ، قطع بر او لازم نيايد . و اگر غنى بدزدد آن مال را قطع لازم آيد . و اگر سارق دعوى كند ملكيت مسروق را و گويد كه از من غصب كرده بود يا از مورث من غضب كرده بود يا امانت بود نزد او ، يا عاريت بود ، يا گويد من از او خريده‌ام آن را ، يا بر من مباح گردانيده و به من بخشيده و مرا اذن داده در قبض او ، يا در اخذ او ، يا مرا بر او دين بود و امتناع از اداى او مىكرد ، مصدّق باشد آن كسى كه از او گرفته به يمين در نفى غصب و بيع و هبه و دين ، و سوگند نيست در نفى اذن ، و قطع از سارق ساقط مىشود بدعوى مطلقا . و اگر دعوى بعد از گواهى گواهان باشد بسرقت ، قطع در اين صورت هم ساقط مىگردد . و اگر دوكس دزدى كنند و يكى دعوى كند مال مسروق را از براى خود يا از براى رفيق خود و آن رفيق انكار كند ، منكر را دست برند نه مدعى را .\r\nسيوم آنكه ملك تمام باشد ، پس اگر احد الشريكين مال مشترك را از حرز ديگرى بدزدد بر او قطع لازم نيايد ، و اگرچه نصيب او از آن اندك باشد تا بغايتى كه اگر هزار دينار بدزدد و او را در آن يك حبه باشد و آن متاع را بردارد قطع لازم نيايد .\r\nچهارم آنكه مسروق محترم باشد ، پس اگر خمر بدزدد و يا سگ يا جلد مرده يا سرگين قطع لازم نيايد . و اگر ظرف خمر مساوى نصاب باشد قطع لازم آيد . و اگر آلات ملاهى بدزدد چون طنبور و مزمار يا نرد يا صنمى را بدزدد ، ملاحظه نمائيم اگر آنچه شكسته باشند نصاب نباشد قطع نيست . و اگر بنصاب برسد قطع لازم آيد . و بعضى گويند كه مطلقا قطع نيست . و اگر قصد او باخراج تشهير و تغيير آن باشد و افساد آن ، قطع نيست به هيچ حال . و ظروف طلا و نقره\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nحكم آلات ملاهى دارد . و اگر شطرنج بدزدد قطع لازم آيد .\r\nپنجم آنكه سارق را در آن شبهه‌اى نباشد ، پس اگر از مال بيت المال بدزدد نظر كنيم اگر آنچه دزديده از جملهء آن باشد كه افراز كرده‌اند از براى طايفه‌اى مخصوصه مثل ذوى القربى و يتامى و مساكين ، و سارق از جملهء ايشان نباشد ، قطع لازم آيد . و اگر از غير آن باشد نظر كنيم اگر او صاحب حق است در آن ، همچنانچه فقير بدزدد از صدقات ، قطع لازم نيايد . و اگر نه صاحب حق است ، همچو غنى ، اگر از صدقات دزدد قطع كنند . و اگر از مصالح بدزدد قطع نكنند .\r\nو اگر دزدد مال آن‌كس كه مرده باشد و او را وارثى نباشد قطع كنند . و اگر فقير مال مانع زكات را بدزدد قطع لازم نيايد ، خواه قدر زكات بردارد و خواه زيادت . و اگر جامهء كعبه بدزدد و آن را بخياطت محرز ساخته باشند قطع لازم آيد . و اگر بدزدد در مسجد يا چوب او يا قنديلى كه روشن نمىكنند ، قطع كنند دست او را . و اگر فرش مسجد را يا قنديلى كه او را روشن مىگردانند بدزدد قطع لازم نيايد . و واجب است قطع بدزديدن مصحف و تفسير و حديث و فقه و شعر مباح و به هرچيزى كه صحيح است بيع او ، هيچ تفاوتى نمىكنند در آن‌كه او مباح باشد در اصل همچو آب و خاك و هيزم و علف و صيد و مال معدن ، و همچنين اثرى ندارد در ترك قطع آن كه مسروق در معرض فساد باشد ، همچو خرماى تر و انجير تر و بقول و رياحين و بريان و هريسه و يخ و شمع افروخته ، بلكه قطع در همه لازم مىآيد .\r\nششم آن‌كه مال مسروق محرز باشد پس قطع نيست در سرقت غير محرز .\r\nو مدار در احراز بر دو چيز است : يكى ملاحظه و آن ركن اعظم است تا بغايتى كه اگر مال در قلعه‌اى محكم باشد ، يا در بريّه‌اى باشد يا در خانه‌اى حصين بر طرف شهر ، حصانت بىنياز نيست از ملاحظه . دوم حصانت آن مال كه وضع كرده‌اند پس اگر حصين نباشد ، همچو مالى كه در صحرا يا شارع يا مسجد نهند پس شرط مداومت ملاحظه است . و اگر حصين باشد ملاحظهء معتاد كافى است ، و شرط نيست مداومت او .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nو اصطبل حرز دواب است همچو جائى كه گوسفندان را در آن مىخوابانند ، نه جامه و نقود . و كاهدان حرز كاه است نه دانه‌ها و ظروف و فراشها . و صفهء خانه و صحن او حرز ظروف است و جامه‌هاى بىبها نه نقود و زيورها ، و صفه حرز فرش ، و صندوق حرز نقود ، و سقط حرز جامه‌ها ، و خزانه حرز آنچه در او مىنهند از اموال ، و بام خانه حرز هيزم و قصيل و كاه ، و اطراف نهرها حرز درختان ، و درهاى خانه حرز چوبهاى او ، و هرچه حرز نوعى باشد ، حرز چيزى است كه مادون او است . و خانه‌اى كه منفصل باشد از عمارات حرز نيست اگر در او كسى نباشد يا باشد و بخواب باشد ، و اگر بيدار باشد حرز است . اين است شروط مال مسروق كه قطع بدان شروط لازم مىآيد .\r\nو اما سرقت ؛ او عبارت از فراگرفتن مال است بخفيه ، پس قطع نيست بر كسى كه مال را عيان بردارد همچون كسى كه مال از دست كسى بربايد ، يا غارت كند ، يا عاريت ستاند و انكار كند . و فرق نيست در باطل گردانيدن حرز ميان سوراخ كردن ديوار و شكستن در و بركندن او و گشودن قفل . و اگر دست خود در سوراخ در برد ، يا چوگانى اندازد و متاع بيرون آورد ، يا ريسمانى فرستد از بام يا روزن و در سر او قلّابى باشد و جامه بيرون آورد قطع لازم آيد .\r\nو اما شروط سارق تكليف و التزام و اختيار است ، پس قطع برصبى و مجنون و مكره و حربى نباشد . و قطع لازم آيد بر مسلمانان بدزديدن مال مسلمانان و ذمى .\r\nو اما كيفيت ثبوت سرقت ؛ آن به چند چيز مىباشد :\r\nيكى اقرار كه سارق اقرار كند بسرقت كه موجب قطع باشد و بر آن اصرار نمايد قطع لازم آيد . و يك نوبت اقرار كافى است ، و اگر رجوع كند قبول كنند در حق مال . و رجوع از اقرار بقطع طريق همچو رجوع است از اقرار بسرقت . و اگر اقرار كند بسرقت مال غايب ، يا گواهان به دو گواهى دهند حسبة ، پس قطع لازم نيايد تا آن‌زمان كه حاضر شود و مطالبت كند . و او را محبوس سازند تا او حاضر گردد ، و اگر حاضر شود و گويد كه مباح گردانيدم آن را بر او ، قطع ساقط نگردد . و\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nاگر كسى را متهم سازند به چيزى كه موجب عقوبة اللّه باشد و رفع كنند بقاضى ، پس او را مىرسد كه تعريض كند به رجوع ، و مستحب نيست . پس در سرقت بگويد :\r\nشايد كه غصب كرده باشى ، يا از غير حرز فراگرفته باشى ، يا باذن مالك گرفته باشى . و او را حمل نكنند بر انكار و رجوع بصريح بدان‌وجه كه بگويد كه انكار كن يا رجوع نما . و گاهى كه حد به بينه ثابت شود حمل نكنند او را بر انكار ، و در حقوق آدمى تعريض نكنند برجوع .\r\nدوم شرط از طريق ثبوت سرقت شهادت است . و ثابت مىشود قطع مال به دو شاهد ، و ثابت نمىشود به دو مرد و يك زن ، و بيك مرد و سوگند ، الّا مال . و گواهى مطلق را قبول نكنند ، بلكه واجب است كه مبيّن گرداند گواه باشارت بدزد اگر حاضر باشد با اسم و نسب . اگر غايب باشد بايد كه بيان كند آنچه دزديده‌اند ، و آنچه از او دزديده‌اند ، و آن‌كه از حرز دزديده‌اند . و بيان كند حرز را و وصف كند آن را ، و بگويد من شبهه‌اى را در آن نمىدانم . و ابن صبّاغ گفته كه اين تأكيد است ، و بسوى اين سخن ميل كرده رافعى در « صغير » .\r\nو در اقرار هم تفصيل شرط است ، و قطع لازم نمىآيد گاهى كه اقرار مطلق باشد . و اگر گواهى دهند گواهان بسرقت بر طريق حسبة ، قبول كنند آن را .\r\nسيوم از اسباب ثبوت سرقت يمين مردود است . پس اگر دعوى كند بر او سرقت را ، و او انكار كند و بينه نباشد ، و نكول كند سارق ، يمين بمدعى بازگردد ، و او سوگند خورد ، قطع كنند دست او را . و بعضى گويند : قطع لازم نيايد ، و مال لازم آيد و فتوى بر اين است .\r\nو اما كيفيت اجراى حد بايد دانست كه واجب بر سارق دو چيز است : اول مال اگر باقى مانده باشد ، و ضمان مال اگر اتلاف كرده ، خواه فقير باشد خواه غنى .\r\nدوم قطع ، پس دست راست او را قطع كنند ، خواه ناقص باشد خواه كامل يا زايد . و اگر ديگربار دزدى كند يا آنكه دست راست در اصل نداشته باشد پاى چپ را قطع كنند . پس اگر ديگربار دزدى كند پس دست چپ او را قطع كنند . و اگر چهارم‌بار دزدى كند پاى راست او را قطع كنند . پس اگر پنجم‌بار دزدى كند او\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nرا تعزير كنند و بايد كه دست از سربند ، و پاى را از كعب قطع كنند . و عضو را بكشند تا آن زمان كه از جا جدا شود ، بعد از آن او را بر چوبى ببندند تا اضطراب نكند ، بعد از آن ببّرند ، و فرو برند در زيت جوشيده . و روغن از براى حق آن كس است كه دست او بريده‌اند و مؤونت آن بر او است اگر خواهد . و سنت آن است كه دست بريدهء او را در گردن او اندازند ساعتى . و اگر كسى دست دزد را ببرد بىاذن امام ، قصاص و ديت بر او نيست . و اگر چند نوبت دزدى كند و قطع نكرده باشند ، بقطع يمين اكتفا كنند . و قطع نكنند در گرما و سرماى سخت . و حامل را قطع نكنند تا بچه نهد و نفاس بگذرد . و قطع نكنند در مرضى كه اميد برستگارى از آن باشد ، و اللّه اعلم . اين است احكام حد سرقت در مذهب شافعى .\r\nاكنون بيان كنيم احكام قطع طريق را ، و باللّه التوفيق .\r\n\r\nفصل پنجم ، احكام حد قطاع الطريق و كيفيت آن .\r\nبدان ايّدك اللّه تعالى كه مراد از قطع طريق قطع گذرندگان است از طريق ، و قاطع الطريق كسى است كه قادر باشد بر امتناع ، و منع كند به قوت تعرض غير را از خود ، و مترصد گردد در راه از براى گرفتن مال مردمان . و اين از كباير گناهان است ، و حق تعالى حدّ او را در كتاب مجيد ياد فرموده ، و ما احكام او را بمذهب حنفى ياد كنيم اولا :\r\nدر كتاب « هدايه » گويد : گاهى كه بيرون آيند جماعتى كه متقوى و ممتنع بنفس خود باشند ، يا يك كسى كه قادر باشد بر امتناع و قصد كند بريدن راه را از گذرندگان ، و ايشان را بگيرند قبل از آن كه مالى از كسى بستانند يا كسى را بكشند ، امام ايشان را بگيرد و حبس كند تا آن زمان كه توبه كنند . و اگر مال بگيرند از مسلمانان يا از ذمّى ، و آنچه فراگرفته باشند هرگاه كه قسمت كنند بر جماعت ايشان هر يك را ده‌درهم يا زيادت برسد ، يا چيزى كه قسمت آن اين مقدار باشد ، قطع كند امام دستها و پاهاى ايشان را از خلاف ، يعنى دست راست و پاى چپ بّرد . و اگر كسى را بكشند و مال نگيرند ، امام ايشان را به حد بكشد . و گاهى كه جمع كنند ميان كشتن و مال گرفتن ، امام اختيار دارد اگر خواهد قطع\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nكند دست و پاى ايشان را از خلاف ، و بعد از آن بكشد يا بدار آويزد . و اگر خواهد بدار آويزد بىقطع ، و اگر خواهد بكشد بىقطع . و امام محمد رحمه اللّه فرموده اگر خواهد بكشد ايشان را يا بدار آويزد ، و قطع نكند . و طريق جمع ميان قتل و صلب آن است كه او را زنده بدار آويزند و نيزه‌اى در شكم او فرو برند ، و بيش از سه روز او را بدار آويخته نگذارند . ابو يوسف رحمه اللّه گفته كه او را بردار آويخته بگذارند تا پاره‌پاره شود و بيفتد تا مردم از او اعتبارى گيرند .\r\nو گاهى كه قطاع الطريق را بكشند ، ضمان مال كه برده باشد بر او نيست .\r\nو اگر يك كس مباشرت قتل كرده باشد حد بر همه اجرا كنند . و قتل اگر بعصا يا به سنگ يا بشمشير باشد تمامى برابر است . و اگر قاطع الطريق قتل نكند و مال نگيرد و كسى را مجروح سازد از او قصاص كنند در چيزى كه در او قصاص باشد ، و ارش از او فراگيرند در چيزى كه ارش در او باشد . و اگر مال بگيرد و بعد از آن جراحات كند ، دست و پاى او را قطع كنند ، و جراحات باطل شود . و اگر بگيرند قاطع الطريق را بعد از آن كه توبه كرده باشد و كسى را بعمد كشته باشد پس اگر اوليا خواهند ، بكشند او را . و اگر خواهند ، عفو كنند از او . و اگر در ميان قطاع الطريق صبيّى يا ديوانه و يا خويشاوندى محرم از آن كسى باشد كه راه بر او بريده‌اند ، حد از باقيان ساقط گردد . و ابو يوسف رحمه اللّه گفته : در صورت صبى و مجنون كه اگر مباشرت قتل عقلا كرده باشند ، باقيان را از عقلا بكشند نه صبى و مجنون را . و گاهى كه از بعضى قافله قطع طريق بر بعضى كنند حد واجب نمىگردد . و كسى كه قطع طريق كند در مصر يا در شب يا در روز يا در ميان وجيره‌اى ، پس او قاطع طريق نيست ، ليكن ايشان را فراگيرند به ردّ مال و ادب كنند ، و حبس نمايند . و اگر قتل كنند ، امر راجع باولياء دم است . اين است مسائل احكام قطع طريق بمذهب حنفى .\r\nو اما احكام حد قطع طريق بمذهب شافعى رحمه اللّه ؛ در « انوار شافعيه » گويد : قطع طريق كبيره‌اى است كه موجب حد است ، گاهى كه قاطع مسلم مكّلّف معتمد بر شوكت باشد از كسى كه بفرياد ايشان رسد . و او را شروط است :\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nاول اسلام ، پس كفار قطاع الطريق نيستند ، و اگر چه راهها را مخوف دارند و بكشند و مال فراگيرند .\r\nدوم تكليف ، پس مراهقان ، حد بر ايشان نيست ليكن ايشان را تعزير كنند و ضمان مال و نفس ستانند چنانچه اگر در غير طريق تلف كنند .\r\nسيوم اعتماد بر شوكت ، پس آنان كه چيزها در مىربايند و پشت مىكنند و اعتماد بر اسپ دوانيدن دارند يا بدويدن خود ، ايشان قطاع الطريق نيستند .\r\nچنانچه معتمد شود يكى با جماعت اندك آخر قافله را و چيزها در ربايند ، و آنان كه ترصد مىكنند در جاهاى پوشيده از براى رفيقان ، و گاهى كه مردم را ديدند پديد آمدند و قصد مال مردم مىكنند و اعتماد بر قوت خود دارند ، اين جماعت قطاع الطريق‌اند . و اگر پنج كس بر بالاى كوهى يا غارى باشند و اگر مردم اندك بر ايشان گذرند برآيند و قصد كنند ، و اگر جماعت بسيار گذرند كه شوكتى داشته باشند تعرض نكنند ، پس ايشان قطاع طريق‌اند در حق طايفهء اندك .\r\nو اگر متعرض باقويا شوند و از ايشان چيزى گيرند ، مختلسانند كه مال مردم درمىربايند .\r\nشرط چهارم ، بعد از مكانى است كه كسى فريادرسى تواند كرد ، و اين يا بواسطهء دورى عمارت است يا بواسطهء ضعف سلطان يا منع از استغاثه ، پس اگر غوث بديشان تواند رسيد و استغاثه كنند ، و قاصدان نتوانند كه قصد ايشان كنند ، پس قطّاع نيستند بلكه مختلسانند . و اگر بيرون آيند جماعتى در مصر و محاربه كنند ، يا لشكرى غارت شهرى كنند يا موضعى ، يا يك طرف شهر بر يك طرف شهر خروج كنند ، و آن جماعت كه قصد ايشان كرده باشند مدد بديشان نرسد ، پس ايشان قطّاع طريق‌اند ، و اگر مدد رسد مختلسانند .\r\nو گاهى هست كه غالب مىشوند اهل فساد در اين حالت ، پس مقاومت نمىكنند با ايشان اهل عفاف ، و متعذر است بر ايشان استغاثه ، پس آن جماعت كه قصد كرده‌اند قطاع طريق‌اند . و اگر جماعتى بشب در خانه‌اى در روند و مكابره كنند و منع استغاثه كنند با وجود قوت سلطان و حضور او ، پس ايشان\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nقطّاع‌اند .\r\nو در قطّاع شرط نيست كه مرد باشند ، و سلاح بيرون آورند ، بلكه اگر چوب و عصا داشته باشند و طپانچه زنند قطّاع‌اند . و عدد شرط نيست بلكه يك كس هرگاه كه غالب باشد بر يك كسى يا جماعتى ، و بآشكار متعرض اموال و نفوس گردد ، پس ايشان قطاع الطريق‌اند .\r\nو اما كيفيت اقامت حد بر قطاع الطريق آن‌كه چون امام بداند از يك كس يا جماعتى كه ترصّد رفيقان مىكنند و هنوز مالى نگرفته‌اند ، و كسى را نكشته‌اند ، واجب است كه ايشان را طلب كند و تعزير نمايد بحبس يا غير آن ، و حبس به احتياط اقرب است . و اگر فراگرفته باشد قاطع الطريق از مال مقدار نصاب سرقت و كسى را نكشته باشد ، دست راست و پاى چپ او قطع كنند ، خواه كه نصاب از آن يك كس باشد يا از آن جماعت . و اگر يك‌بار ديگر بدان باز - گردد ، دست چپ و پاى راست او را قطع كنند . و اگر آنچه فراگرفته دون نصاب باشد قطع بر او لازم نيايد . و اگر قاطع الطريق كسى را بكشد و مال نگيرد واجب است كه او را بكشند . و اگر عمدا بكشد و نصاب مال بگيرد او را بكشند ، و كفن كنند و نماز بر او گزارند ، بعد از آن او را بدار آويزند و سه روز بگذارند ، بعد از آن فرودآورند ، خواه چرك او روان شده باشد و خواه نى . و او را بدار نياويزند مكشوف العوره . و اگر بعضى بكشند و بعضى نصاب مال گيرند ، پس بر قاتل قتل است ، و بر آنكه نصاب مال گرفته است قطع . و اگر مال نگيرد و نفس نكشد و مدد ايشان باشد ، و مردمان را كه گذرند ترساند ، يا دون نصاب مال گيرد ، حد بر او نيست ؛ و امام او را تعزير كند بحبس ، يا تغريب كند ، يا غير آن از تأديبات . و اگر سعى كند بفساد و بتهمت و انگيز فتنه ، امام را مىرسد كه او را از شهر بيرون كند . و اگر توبه كند قاطع طريق بعد از قدرت بر او ، ساقط نمىشود از او عقوباتى كه مخصوص است بقطع طريق . و ساقط نمىشود از او حد زنا و دزدى و شرب بتوبه پيش از قدرت بر او ، و بعد از قدرت بر او ، همچنانچه از غير قاطع الطريق ، خواه عمل صالح كند و خواه نه . و اگر توبه كند قاطع الطريق پيش از قدرت بر او ، پس\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nاگر قتل كرده باشد ، ساقط مىگردد وجوب قتل ، و وارث را قصاص مىرسد يا عفو كند . و اگر قتل كرده باشد و مال گرفته باشد ساقط مىشود صلب ، و وجوب قتل و قصاص و ضمان مال باز مىماند . و اگر مال تنها گرفته باشد ساقط مىشود قطع دست و پاى . پس در صورتى كه قتل واجب است ، پس در او هم معنى قصاص است و هم معنى حد ، و غالب معنى قصاص است . و اگر اجنبئى او را بكشد بى اذن امام ، قصاص نيست ، و واجب است ديت . و اگر جمع شود بر شخصى چند عقوبت آدميان همچو حد قذف ( و قطع ) « 1 » و قتل قصاص ، و همگنان حق خود را طلب دارند ، اول جلد كنند ، بعد از آن قطع كنند ، و بعد از آن بكشند . و مبادرت بقتل نمايند بعد از قطع . و مبادرت بقطع ننمايند بعد از جلد ، اگر مستحق غائب باشد . و هم‌چنين اگر حاضر باشد و گويد از براى من تأخير مكنيد . و اگر عقوبات حق تعالى و عقوبات آدميان با يك‌ديگر جمع شوند ، اگر منضم است به اين عقوبات حد قذف و قطع و قتل ، قذف را مقدم دارند ، ديگر قتل را ، ديگر حد شرب را ، ديگر حد زنا را .\r\nو اما ثبوت قطع طريق ، گاه باقرار ثابت شود و گاه به بينه ، و آن دو مرد است .\r\nو بيك مرد و دو زن ثابت نمىشود . و لابد است در شهادت از تفصيل و تعيين قاطع الطريق ، و آن كس را كه كشته يا مال او را فراگرفته ، هم‌چنان كه در سرقت .\r\nو اگر دو كس از رفيقان قافله گواهى دهند پس اگر متعرض قصد مشهود عليه نگردند ، نه از روى نفس و نه از روى مال ، قبول كنند . و قاضى را نمىرسد كه بحث از حال ايشان كند كه رفيقان قافله بوده‌اند يا نى ؟ و اگر بحث كند ، ايشان را مىرسد كه جواب ندهند و گويند ما را لازم نيست جواب . و اگر متعرض شوند و گويند اين كس يا اين جماعت قطع طريق كرده‌اند بر ما و مال ما را و مال رفقاى ما را گرفتند ، قبول نكنند گواهى ايشان را نه در حق ايشان و نه در حق غير ايشان .\r\nهم‌چنانچه دو كس كه گويند اين بنده در ميان ماست قبول نكنند . و اگر گواهان بگويند كه ما در قافله نبوديم ، و از كوهى و يا از موضعى بلند ايشان را مىديديم\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 356 ","page_number":356},
  {"content":"\r\n\r\nكه ايشان را قدرت بر ما نبود ، و يا بگويند ما در ميان رفيقان بوديم و ايشان متعرض ما نشدند نه بقليل و نه بكثير ، گواهى ايشان را قبول كنند . اين است احكام حد قطع طريق برحسب مذهبين . اكنون احكام حد قذف بيان كنيم ، انشاء اللّه تعالى .\r\n\r\nفصل ششم ، در بيان احكام حد قذف .\r\nبدان ايّدك اللّه تعالى كه معنى قذف در لغت انداختن است ، و در شرع عبارت از نسبت كردن كسى است كه محصن باشد بزنا بشروط معلومه . و آن از كباير است ، و حق تعالى در كتاب مجيد حدّ او را تعيين فرموده ، و حضرت صلى اللّه عليه و سلم اقامت آن نوده . و ما احكام آن را در مذهب امام ابو حنيفه رحمه اللّه بيان كنيم اولا :\r\nدر « هدايه » گويد : گاهى كه قذف كند مردى مردى محصن را يا زنى محصنه را بصريح زنا ، و مطالبت كند مقذوف او را به حد ، حد زنند او را هشتاد تازيانه ، و ضرب را بر اعضاى او متفرق سازند ، و برهنه نگردانند او را از جامه‌هاى او . و اگر قاذف بنده باشد او را چهل تازيانه زنند . و احصان آن است كه آن كس كه او را تهمت زنا كرده‌اند آزاد و عاقل و بالغ و مسلمان و پرهيزگار از زنا باشد .\r\nو كسى كه نفى كند نسب غير را ، و گويد كه تو پسر پدر خود نيستى ، او را حد زنند . و كسى كه به غير خود گويد كه تو پسر فلان كس نيستى كه مدعا دارى كه پسر اوئى ، او را حد زنند اگر در حالت غضب گويد . و اگر در غير غضب گويد او را حد نزنند . زيرا كه در وقت غضب ارادت حقيقت زنا مىكند از جهت دشنام ، و در غير غضب ارادت معاتبه دارد با او كه او به پدر مانا نيست در اسباب مروت .\r\nو اگر گويد كه تو پسر فلان نه‌اى يعنى جدّ او ، حد نزنند او را . و اگر بگويد اى پسر زن زناكار ، و مادر او مرده باشد و محصنه باشد ، و پسر طلب حد كند ، قاذف را حد زنند . و مطالبت نكنند به حد قذف مرده را ، الّا كسى كه واقع شود قدح در نسب او به قذف او ، و او والد است و ولد . و گاهى كه مقذوف محصن باشد جايز است پسر كافر او را يا پسر او كه بنده باشد كه مطالبت كند بقذف . و بنده را نمىرسد كه\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nمطالبت مولاى خود كند بقذف مادر آزاد مسلمان او ، زيرا كه خداوند را عقوبت نتوان كرد بواسطهء بنده و همچنين پدر را بواسطهء پسر . و كسى كه قذف كند غير را پس مقذوف بميرد حد باطل گردد . و اگر نسبت بكند كسى را بعمّ او يا خال او يا شوهر مادر او ، قذف نباشد ، زيرا كه اينها را پدر مىگويند . و اگر كسى به كسى گويد كه اى زناكار ، و او در جواب گويد : بلكه تو زناكارى ، هر دو را حد زنند . و اگر كسى بزن خود گويد كه اى زناكار ، و زن گويد : نه ، بلكه تو زناكارى ، زن را حد زنند و لعان نباشد . و كسى كه وطى حرام كند در غير ملك خود ، حد نزنند قاذف او را ، زيرا كه عفت كه شرط احصان است فوت شده . و گاهى كه حد زنند مسلمانى را در قذف ، شهادت او ساقط شود و اگر چه توبه كند . و گاهى كه حد زنند كافرى را در قذف جايز نيست شهادت او بر اهل ذمّه ، پس اگر مسلمان گردد قبول كنند شهادت او را بر ايشان و بر مسلمانان . اينست احكام حد قذف در مذهب حنفى رحمه اللّه .\r\nو اما احكام حد قذف در مذهب شافعى رحمه اللّه ؛ در كتاب « انوار شافعيه » گويد كه قذف از كباير است ، و متعلق مىگردد به دو حد ، و شرط است در قاذف كه مكلّف و مختار باشد و اصل نباشد . پس حد بر صبى و مكره و پدر و مادر و جدّ و جدّه نيست . پس اگر آزاد باشد او را هشتاد تازيانه زنند ، و اگر بنده يا مكاتب باشد يا مدبّر و يا ام الولد يا بعضى از او آزاد باشد چهل تازيانه زنند . و شرط است در مقذوف كه محصن باشد ، و بيان احكام احصان گذشت . و كسى كه وارث شود حد قذف را بر پدر خود ، ساقط مىگردد . و اگر قذف كند مورث و مورث وفات كند ، هم‌چنين حد لازم نمىآيد . و اگر دو كس يك‌ديگر را قذف كنند تقاصّ نيست بدين .\r\nو گاهى كه كسى را بواسطهء زنا يا قذف يا غير آن تازيانه زنند ، حرام است كه ببندند دست و پاى او را ، و بايد كه ضرب را بر او متفرق سازند ، و جايز نيست ضرب روى او و تهىگاه او و نزديك آلات تناسل او . و مرد را استاده زنند و زن را نشسته ، و در جامه پوشيده . و اگر اقرار كند كسى كه او را تهمت بزنا كرده‌اند\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nبزنا ، حد از قاذف ساقط گردد و بر او واجب شود . و اگر رجوع كند ساقط شود از او حد زنا ، و واجب نگردد بر آن كس كه قذف كرده . اين است احكام حد قذف در مذهبين ، اكنون بيان حكم تعزير و مسائل متعلقه به دو نمائيم ، و باللّه التوفيق .\r\n\r\nفصل هفتم ، در تعزير و احكام متعلقه بدان .\r\nبدان ايدك اللّه تعالى كه تعزير در لغت بمعنى تعظيم آمده ، و بمعنى ادب كردن نيز آمده ، و او از الفاظ متضاده است . و در شرع عبارت از ادب كردن است در معصيتى كه در او حدّ و كفاره نباشد .\r\nو ما احكام او را در مذهب حنفى اولا بيان كنيم .\r\nدر « هدايه » گفته كه كسى كه قذف كند بنده‌اى را يا كنيزى را يا ام ولدى را يا كافرى را بزنا ، او را تعزير كنند . و هم‌چنين اگر دشنام دهد مسلمانى را به غير زنا مثل آن‌كه گويد : اى كافر ، اى فاسق ، اى خبيث ، اى دزد ، زيرا كه ايذاى او كرده و عار را به دو ملحق ساخته . ليكن در صورت قذف غير محصن بزنا ، غايت تعزير بجا آورد ، و در باقيها رأى از آن امام است . و اگر بگويد : اى حمار ، اى خوك ، او را تعزير نكنند . و بعضى گويند كه در عرف ما تعزير كنند از براى آنكه او را عيب مىشمرند و دشنام مىدانند . و بعضى گويند كه اگر با اشراف گويد مثل سادات و فقها تعزير كنند او را . و اگر با عامه گويد تعزير نكنند . و اين تفصيل نيكو است .\r\nو اكثر تعزير سى و نه تازيانه است ، و كمتر او سه تازيانه است ؛ و ابو يوسف رحمه اللّه گفته كه تعزير بهفتاد و پنج مانند ، و مشايخ ما گفته‌اند كه ادناى او بر رأى امام است ، او تقدير كند آنچه داند كه بدان منزجر مىگردد ، زيرا كه باختلاف مردم مختلف مىگردد . و بو يوسف رحمه اللّه گفته كه بر قدر عظم گناه و صغر او مختلف مىگردد . و هم از ابو يوسف روايت كرده‌اند كه او گفته : هر نوع را نزديك گردانند بدآنچه از باب اوست ، پس مسّ و قبله را به حد زنا نزديك گردانند ، پس در او تازيانه بيشتر زنند . و قذف به غير زنا را بحدّ قذف نزديك گردانند ، و اگر امام مصلحت در آن داند كه ضمّ كند بتعزير ضرب حبس را تواند\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nكرد . و اشدّ ضربها ضرب تعزير است ، ديگر حد زنا ، ديگر حد شرب ، ديگر حد قذف . و كسى كه امام او را حد زند يا تعزير كند ، پس او بميرد خون او هدر است . و اگر زوج تعزير زوجه كند ، و او بميرد خون او هدر نيست ، بلكه ديت لازم آيد . اين است سخن « هدايه » .\r\nو در كتاب « محيط » گفته كه تعزير گاه بحبس مىباشد ، و گاه بگو شمال مىباشد ، و گاه بطپانچه ، و گاه بسخن سخت ، و گاه بضرب . و امام محمد رحمه اللّه در هيچ‌يك از كتب خود ذكر نكرده تعزير بفراگرفتن مال . و روايت كرده‌اند از ابو يوسف رحمه اللّه كه او گفته سلطان را جايز است كه زجر و تعزير بفراگرفتن مال كند . و هيچ خلاف نيست ميان علما كه تعزير را به حد نرسانند . اين است كلام « محيط » . ( و امّا احكام تعزير بمذهب شافعى در باب ضمان ولات مذكور گردد انشاء اللّه تعالى ) « 1 » .\r\nچون بيان اعمال سلطان نسبت با مسلمانان در امور متعلقه بنصب حافظان شريعت و اقسام اموال و اجراى حدود و تعزيرات نموده شد ، اكنون بيان امورى كه متعلق بحفظ شعائر اسلام است از اقامت حجّ و جمعات و اعياد و انكاح صغيرات كه ايشان را اوليا نباشد بنمائيم ، تا جميع اعمال سلطان نسبت به مسلمانان و حفظ اعمال شريعت نسبت با ايشان نموده باشيم ، بتوفيق اللّه العليم .\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 360 ","page_number":360},
  {"content":"\r\n\r\n\r\nباب نهم در بيان اقامت سلطان شعائر اسلام را از حج و جمعات و اعياد و بيان انكاح و حفظ ايامى و صغاير كه ايشان را اوليا نباشد .\r\nو اين باب مشتمل بر چهار فصل است .\r\n\r\nفصل اول ، در بيان مجمل فروض كفايات كه سلطان را در اقامت آن اهتمام بايد نمود .\r\nبدان ايّدك اللّه تعالى كه فرض در لغت عبارت از قطع است ، و گاه است كه بمعنى تقدير هم مىآيد . و در شريعت عبارت از حكمى است كه خداوند تعالى بر بندگان قطع و تقدير فرموده كه هر كس كه آن را ترك كند آثم گردد ، و هركس كه بدان عمل كند ثواب يابد . و نزد امام ابو حنيفه رحمه اللّه فرض عبارت از چنين حكمى است ، هرگاه كه بدليل قطعى ثابت گردد و منكر آن كافر مىگردد . و واجب هم‌چنين حكمى است گاهى كه بدليل ظنى ثابت گردد مثل قياس و خبر آحاد ، و منكر او را تكفير نتوان كرد . و نزد امام شافعى رحمه اللّه واجب و فرض برابراند ، و فرقى در ميان ايشان نيست . و باتفاق فرض منقسم به دو قسم است : اول آنكه هر مكلف كه آن را ترك كند بىعذرى آثم گردد ، مثل صلات مكتوبه و آن را فرض عين گويند . دوم آن‌كه اگر جماعتى يا يك كس بدان اقدام نمايد از ديگران ساقط گردد . و اگر هيچ كس بدان اقدامى ننمايد ، همگنان عاصى گردند ، همچو صلات جنازه و غير آن‌كه مذكور خواهد شد ، و آن را فرض على الكفايه\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nگويند . و بايد دانست كه فروض كفايات بسيار است ، و در كتب متفرقه ياد كرده‌اند ، و ما در اين مقام بوجهى كه ائمهء اصول معظمات آن را ذكر كرده‌اند ، و امام غزالى رحمه اللّه در كتاب « احياء علوم » ذكر كرده ، و در بودن آن فرض كفايت ميان مذهبين خلافى نيست ياد كنيم .\r\nپس گوئيم در كتاب « انوار » گفته : فروض كفايات بسيار است ، و آن امور كليّه است كه متعلق است بدان مصالح دينى يا دنيوى كه منتظم نمىگردد الّا بحصول آن ، و آن را اقسام است : اول اقامت حجتهاى علميّه ، پس هم‌چنانچه واجب است اقامت حجتهاى قهريّه بشمشير ، واجب است كه در ميان مسلمانان كسى باشد كه اقامت براهين كند ، و اظهار حجتها نمايد و دفع شبهه‌ها كند ، و حلّ مشكلات نمايد . دوم زيارت كعبه بحجّ در هر سال ، و عمره حكم حجّ دارد .\r\nسيوم دفع ضرر از مسلمانان و ازالهء فاقهء ايشان همچو پوشانيدن برهنگان و اطعام مسكينان و گرسنگان و فريادرسى كسى كه طلب فريادرسى كند در نايبات بر اهل ثروت ، اگر صدقات واجبات بسدّ حاجات ايشان وفا نكند و در بيت المال مال نباشد .\r\nچهارم حرفتها و صنعتها و آن‌چه قوام زندگانى مسلمانان بدان است ، همچو بيع و شرى و برزگرى و آن‌چه لابد است تا حجامت و امثال آن . پنجم تحمّل شهادات و اداى آن و نوشتن صكوك و اعانت قضات بر استيفاى حقوق و مانند آن . ششم قيام بعلوم شرع . و كافى نيست در يك اقليم يك مفتى ، و اعتبار كرده‌اند مسافت قصر را ، و بايد كه ميان هر دو مفتى زيادت از مسافت قصر نباشد .\r\nو متوجه نمىشود تعلّم آنچه فرض باشد الّا بر كسى كه جمع كرده باشد پنج شرط : اول تكليف و حريت و ذكورت و فطنت و قدرت بر انقطاع به آن كه او را كفايتى باشد . و واجب است بر فاسق ، و ساقط نمىشود فرض به دو .\r\nو فرض است تعلّم اعتقاد صحيح با تصميم بدانچه كتاب و سنت بر آن وارد شده ، و تعلّم وضو و غسل و صلات و صيام و زكات و حجّ فرض عين است . و آنچه متعيّن است تعلّم احكام ظاهره است نه آنچه بلوى بدان عام نيست . و اگر خريد و فروخت كند متعيّن است بر او معرفت احكام تجارات ، و هم‌چنين هر چيزى كه\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nمحتاج اليه صاحب هر حرفتى باشد . و مراد از احكام ظاهرهء غالبه است نه فروع نادره و مسائل دقيقه . و گاهى كه باشد آنچه متعلق مىشود به دو وجوب على الفور ، پس تعلّم كيفيت او على الفور است ، و اگر على التّراخى باشد همچو حجّ پس تعلّم او على التّراخى است . و اما علم قلب و معرفت امراض او هم‌چون حسد و عجب و ريا و غير آن ، امام ابو حامد غزالى رحمه اللّه گفته : معرفت حدود او و اسباب او و طبّ او و علاج او فرض عين است . و غير او گفته‌اند اگر او را روزى كرده باشند دلى سالم از اين امراض كافى است او را ، و الّا پس اگر او قادر باشد بر تطهير او بىعلم مذكور ، واجب است تطهير او . و اگر قادر نباشد الّا بدين علم ، واجب است تعلّم او . و فلسفه و شعبده و سحر و تنجيم و رمل و علوم طباعيان حرام است .\r\nو گاهى كه فرض كفايتى معطل گردد گناهكار گردد آن كسىكه عالم باشد بدان و قادر باشد بر اقامت آن ، يا نداند و قريب باشد بحيثيتى كه لايق باشد به دو بحث و مراقبت ، و اين مختلف است به بزرگى شهر و خردى او . و گاه هست كه مىرسد تعطّل به حدى كه منتهى مىشود خبر او بساير بلاد ، پس لازم است ايشان را سعى در تدارك . اين است سخن صاحب « انوار » .\r\nو از آن‌جا مستفاد مىگردد كه نزد تعطّل فروض كفايات ، عالم قادر اگر سعى در اقامت آن نكند آثم گردد . و عالم قادر على الاطلاق سلطان است ، پس نزد تعطّل فروض كفايات هرگاه كه سلطان ساعى در اقامت آن نباشد آثم گردد .\r\nپس سزاوار باشد سلطان را كه تفقّد فروض كفايات نمايد . از آن جمله آنچه از شعاير اسلام باشد در آن اهتمام زيادت نمايد . و چون زيادت كعبه به حج و عمره از فروض كفايات است ، و تخليهء بيت اللّه الحرام از زيارت هر ساله و تعطّل آن فعل حرام است ، و رعايت آن از باب تعظيم شعاير اللّه است ، پس ما آداب سلطان در اقامت آن بيان كنيم ، و باللّه التوفيق .\r\n\r\nفصل دوم ، در بيان اقامت زيارت كعبه به حج و عمره .\r\nبدان ايّدك اللّه - تعالى كه اداى فريضهء حجّ بر هر مسلمان فرض است ، بعد از حصول استطاعت\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nو امن طريق . و چون توجه نمودن از بلاد بجانب حجّ محتاج است به كسى كه قايد و داعى باشد مردمان را بجمع شدن جهت حجّ ، سزاوار امام و سلطان را آنكه اقتدا به حضرت پيغامبر صلى اللّه عليه و سلم نموده قايد مردمان باشند و ايشان را بحجّ ترغيب كنند . و حضرت پيغامبر صلى اللّه عليه و سلم بعد از آن‌كه حجّ فرض شد بقبايل عرب ، كسان فرستاد و مردمان را باقامت حجّ ترغيب فرمود و جمع گردانيد ، چنانچه بعد از اين مذكور گردد . و سالى كه خود بحجّ نفرمود ابو بكر صدّيق را رضى اللّه تعالى عنه امير حاج گردانيد . و سنّت امارت حجّ در ميان اهل اسلام بازماند ، و خلفا چون خود بحجّ رفتندى باقامت مناسك اقدام نمودندى ، و چون خود نرفتندى البته اميرى را نصب كردندى و مردمان را همراه او روان گردانيدندى ، و آن امير در اقامت حجّ نايب خليفه بودى . و امير المؤمنين عمر بن - الخطاب رضى اللّه عنه در مدت ده‌سال كه زمان خلافت او بود ، هر ساله خود بحجّ رفت و اقامت وظيفهء حجّ بجا آورد ، و در سال آخر تمامى ازواج حضرت پيغامبر را صلى اللّه عليه و سلم بر كجاوه‌ها سوار گردانيده همراه برد . و عبد الرحمن بن عوف را همراه ايشان كرد كه قايد قافلهء ايشان باشد . و هم‌چنين امير المؤمنين عثمان رضى اللّه عنه سالى كه خود رفتى اقامت حجّ كردى ، و سالى كه نرفتى البته امير حاجّ نصب كردى . و امير المؤمنين على را رضى اللّه عنه بواسطهء اشتغال بحروب بغات در ايام خلافت فرصت آن نشد كه بنفس خود اقامت وظيفهء حجّ كند ، فامّا فضل بن عباس را كه از قبل او امير مكّه بود امارت حاجّ داد . و بعد از ايشان خلفاى مروانى بدان سنّت اقدام نمودند . و در زمان خلافت عبّاسيان منصور خليفه هر چند سال يك نوبت خود رفتى و سالى كه خود نرفتى كسى را امارت حجّ دادى ، و قافله روان ساختى و محفّهء خود را همراه قافله فرستادى تا مردمان از شكوه محفّهء او اعتبار گرفتندى ، و آن را تعظيم تمام كردندى ، و آن محفّه را « محمل » نام كردند . و رسم فرستادن محمل به كعبه از آن‌جا پيدا شد ، و در تمام زمان خلفا آن رسم مقرر بود . و حالى از بغداد قافله‌اى كه سلطان عراق روان مىگرداند ، امير حاجّ نصب مىكند ، و محمل همراه مىفرستد ، و آن را محمل عراقيان گويند .\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nو قافله‌اى كه امير شام روان مىگرداند ، و محمل همراه مىفرستد ، آن را محمل شاميان گويند . و قافله‌اى كه سلطان مصر روان مىگرداند آن را محمل مصريان گويند ، و آن اعظم محملهاست . و صاحب امارت كبرى در حجّ امير قافلهء مصر است ، زيرا كه خلفاى عباسى در ديار مصر بخلافت استقلال دارند ، و سلاطين مصر وكلاى ايشانند . و سزاوار چنين است كه جهت اقامت فريضهء حجّ و احياى زيارت بيت اللّه سلطان هر مملكت امير روانه گرداند ، تا اهل آن ديار در سايهء حفظ و كلايت او روانهء كعبهء معظمه گردند ، و زيارت بيت اللّه دريابند . و اگر سلطان را ميسر باشد كه خود بنفس شريف اقدام نمايد بدان امر اولى و انسب باشد . و چون متوجه گردد سزاوار آن است كه بطريقى كه حضرت پيغامبر عليه الصلاة و السلام در حجة الوداع از مدينه بمكّه فرموده و اقدام بمناسك حجّ و عمره نموده بنمايد .\r\nو ما در اين مقام كيفيت حجّ آن حضرت را صلى اللّه عليه و سلم بتفصيل روايت كنيم بوجهى كه در صحاح معتبره ثابت شده ، تا سلطان اگر اقدام بدان نمايد در اعمال حجّ و اقامت مناسك و تعظيم شعائر اللّه اقتدا بدان حضرت كند ، انشاء اللّه - تعالى ، پس گوئيم :\r\nاخبار كرد ما را ، مولانا شيخ الاسلام محدّث دار الهجره شيخ شمس الدين ابو عبد اللّه محمد بن ابى الفرج المدنى المراغى رحمه اللّه تعالى در مدينهء طيّبه على ساكنها افضل السلام و التحيه ، گفت اخبار كرد ما را عمّ من شيخ الاسلام ابو الفتح المراغى المدنى ، و او گفت اخبار كرد ما را شيخ الاسلام بقيّة السلف رحلة الدنيا - مجد الدين محمد بن يعقوب الفيروزآبادى الشيرازى امام الحرم و محدث الدنيا - رحمه اللّه تعالى از كتاب خود « صراط مستقيم » در سيرت نبىّ كريم عليه افضل - الصلاة و التسليم در فصل سياق حجّ آن حضرت ، و در آنجا فرمود : چون حضرت پيغامبر صلى اللّه عليه و سلم عزم حجّ فرمود صحابه را رضى اللّه عنهم اعلام كرد بحجّ ، و مجموع ساختگى سفر حج كردند ، و اين خبر بقرا و ضياع كه در اطراف مدينه است رسيد ، مجموع مسلمانان متوجه مدينه شدند ، و در راه مكّه از هر طرف طوايف ملحق مىشدند ، و عدد حجّاج از حصر و حساب بيرون شد ، و روز\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nپنج‌شنبه يا روز شنبه چهارم ذى قعده نماز پيشين به جماعت بگزارد و سفر كرد و قبل از آن خطبه فرمود و شرايط و اركان حج با تمام آداب خلق را تعليم كرد و اين در روز جمعه بود و اين مؤيد آن است كه سفر در روز شنبه بود اما در احاديث صحيحه وارد شده كه سفر را دوست مىداشت كه در روز پنج‌شنبه انشا كند و بعد از نماز ظهر سر مبارك شانه كرد و روغن بر سر ماليد و ازار بپوشيد و بين الصّلاتين سفر كرد و در ذو الحليفه فرودآمد و نماز عصر را بقصر بگزارد و شب آنجا بيتوته فرمود . نماز شام و خفتن و صبح و پيشين را آنجا بگزارد چنانچه مجموع پنج نماز شود . و مجموع امهّات مؤمنين برابر بودند و در آن شب بر همه بگذشت و براى نماز صبح غسل كرد و باز بعد از پيشين براى احرام غسل ديگر كرد و خطمى و اشنان به كار داشت ، و عايشه رضى اللّه طيب پيش آورد و آن مركبى بود از چندين بوى خوش و در آن مشك بود و بر سر و تن مبارك آن حضرت ماليد چنانچه اثر مشك در فرق مبارك و محاسن آن حضرت ديده شد بعد از آن ازار و رداى احرام پوشيد و نماز پيشين را بقصر گزارد و احرام بست در جائى كه نماز گزارد و منقول نيست كه پيش از احرام بدنه را دو نعل در گردن آويخت و بر جانب كوهان آن را بشكافت و خون او را پاك كرد و اصحّ آن است كه اول احرام به حج مفرد بست و بعد از آن عمره در حج درآورد و فرمود : دخلت العمرة فى الحج الى ( يوم ) « 1 » القيمه چون احرام بست لبيك گفت ، آن‌گاه بر ناقه سوار شد و چون ناقه برخاست ديگر تلبيه گفت : لبّيك اللهمّ لبّيك لا شريك لك لبّيك انّ - الحمد و النّعمة لك و الملك لا شريك لك و آواز را بلند مىكرد تا مجموع صحابه مىشنيدند و مىفرمود آواز بلند كنيد و مركوب آن حضرت شترى بود و بر آن پالانى بود و نه كجاوه و محفه‌اى ، و هميشه بر اين قاعده تلبيه مىگفت و صحابه در عبارت تلبيه كم و بيش مىگفتند و آن حضرت بر كسى انكار نمىكرد و در مدت احرام موى سر را گرد آورده بود و خطمى و غسل به كسر غين كه عبارت از\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 366 ","page_number":366},
  {"content":"\r\n\r\nداروئى است كه موى سر را جمع كند و بعضى روايت كنند كه به عسل يعنى شهد گرد آورده بود تا از گرد مصون ماند .\r\nو چون به منزل روحا رسيد حمار وحشى ديد زخم خورده فرمود نگذاريد كه به زودى زخم كنندهء او پيدا آيد در زمان پيدا آمد و گفت : يا رسول الله شما دانيد هر چه خواهيد چنان كنيد با اين صيد من ، پس آن حضرت صلى اللّه عليه و سلم ابو بكر را رضى اللّه عنه فرمود تا بر اصحاب قسمت كرد . باز چون به موضع اثابه رسيد كه موضعى است ميانه رويشه و عرج ، يك آهو را ديد در ميان درختى خفته ، شخصى را تعيين فرمود تا نزديك او بايستد تا كسى از محرمان و حجاج متعرض او نشوند . چون بعرج رسيد غلامى از آن ابو بكر صديق رضى اللّه عنه در عقب مانده بود و شترى كه راحلهء آن حضرت و ابو بكر بود در دست او بود زمانى انتظار بردند چون غلام برسيد شتر با خود نداشت . ابو بكر گفت : شتر كجاست ؟ غلام گفت : گم كردم . ابو بكر برخاست و او را بر سبيل تأديب مىزد و مىگفت : يك شتر به عهدهء تو كرديم آن را نيز گم كردى . آن حضرت تبسم فرمود و مىگفت كه محرم را ببينيد كه چه مىكند ! انظروا الى هذا المحرم ما يصنع ! و برين چيزى زيادت نفرمود .\r\nچون بابوا رسيد صعب بن جثّامه حمار وحشيى را زنده بهديه آورد قبول نكرد و چون در روى او كراهيت ديد فرمود : هديهء ترا رد نمىكنم امّا محرمانيم . و چون بوادى عسفان رسيد گفت : يا ابا بكر دانى كه اين چه وادى است ؟ گفت ابو بكر : اين وادى عسفان است . آن حضرت صلى اللّه عليه و سلم فرمود : هود و صالح در اين وادى مىگذشتند بر دو شتر سرخ ، مهار ايشان از ليف خرما ، و ازارهاى ايشان عباهاى پشمين ، و رداهاى ايشان كليمها ، و تلبيه مىگفتند مرحج را .\r\nو چون به سرف رسيد عايشه را رضى اللّه عنه حيض آمد ازين سبب بغايت گريان و محزون شد . آن حضرت فرمود : چرا مىگريى مگر حيض ديدى ؟ گفت :\r\nآرى . فرمود كه اندوهگين مباش كه خداى تعالى اين را بر دختران آدم نوشته و\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nاين حج ترا نقصى نيست ، هر عملى كه حجاج مىكنند بكن اما طواف كعبه مكن .\r\nو پيغامبر صلى اللّه عليه و سلم در سرف صحابه را فرمود كه هر كس كه هدى همراه ندارد و مىخواهد كه نسك خود را عمره سازد روا بود ، و هر كه هدى همراه دارد او را روا نبود . اما چون مكه رسيد امر فرمود بطريق جزم و وجوب كه هر كه هدى همراه ندارد و نسك خود را عمره سازد از احرام حلال شود ، و هر كه هدى دارد بر احرام خود مقيم شود . فرمود : اگر من نيز هدى داشتمى حلال مىشدم . و پيش از دخول مكه بذى طوى رسيد و آنجا نزول فرمود ، شب يكشنبه پنجم ذى حجه ، و نماز صبح را آنجا گزارد و غسل كرد و بعد از طلوع آفتاب بزمانى از راه حجون به شهر مكه درآمد .\r\nو چون بباب بنى شيبه رسيد و كعبه را مشاهده كرد اين دعا خواندن گرفت اللهم زدبيتك هذا تشريفا و تعظيما و تكريما و مهابة و در بعضى روايات آن است كه چون نظر مباركش به كعبه افتادى دستها برداشتى و تكبير گفتى و اين دعا برخواندى : اللّهم انت السّلام و منك السّلام حيّنا ربّنا بالسّلام ، اللّهم زد هذا - البيت تشريفا و تعظيما و مهابة و زد من حجّه و اعتمره تكريما و تشريفا و برّا . و چون به مسجد درآمد راست به سوى كعبه روان شد و به تحيّت مسجد گزاردن مشغول نشد . چون برابر حجر الاسود رسيد استلام كرد و رفع يدين بكرد و افتتاح بتكبير نكرد چنانچه جهّال مىكنند و شروع در طواف كرد و خانهء كعبه را بر طرف دست چپ خويش گذاشت و در هيچ مكانى دعائى مروى نيست كه به اسناد صحيح ثابت شده باشد مگر ميان هر دو ركن يمانى و حجر الاسود كه آنجا مىفرمود :\r\nربّنا آتنا فى الدنيا حسنة و فى الآخرة حسنة و قنا عذاب النار . و در سه طوفهء اول بتعجيل مىرفت و گامها را نزديك نزديك مىنهاد ، چنانچه كشتىگيران مىروند و رداى مبارك را فردى بغل راست بيرون آورد و بر بالاى دوش چپ انداخت و در چهار طوفهء اخير آهسته رفت و هر نوبتى كه برابر حجر الاسود رسيدى اشارت فرمودى بحجر الاسود بچوبى كه در دست داشت و آن چوب را بوسه دادى و آن چوب عصائى بود كوتاه سر كج و در برابر ركن يمانى اشارت كردى بركن . اما\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nثابت نشده كه دست خود را ، يا چوب را بوسه دادى ، و اما حجر اسود ثابت شده آن را بوسه مىداد و روى مبارك برآن مىنهاد ، دست خود را مىبوسيد و در حالت استلام مىگفت : « بسم اللّه و اللّه اكبر » و هر بار كه برابر حجر الاسود رسيدى مىگفت : اللّه اكبر ، و گاه بر حجر الاسود پيشانى مىنهاد ، و برآنجا سجده مىكرد .\r\nو گاه مىبوسيد .\r\nاين كيفيات مجموع در صحيح ثابت شده ، و چون از طواف فارغ شد ، پس بمقام ابراهيم آمد ، اين آيت را برخواند :  وَ اتَّخِذُوا مِنْ مَقامِ إِبْراهِيمَ مُصَلًّى  آنگاه دو ركعت نماز در آن مقام بگزارد ، و آن روز مقام نزديك كعبه نهاده بود ، و در آن دو ركعت نماز ، در اول فاتحه خواند و   قُلْ يا أَيُّهَا الْكافِرُونَ   و در دوم فاتحه و   قُلْ هُوَ اللَّهُ أَحَدٌ ،   و چون از نماز فارغ شد روى سوى حجر الاسود آورد و بيامد و آن را استلام كرد ، و از ميانهء درهاى صفا كه پنج در است بيرون شد ، و اين آيت برخواند :  إِنَّ الصَّفا وَ الْمَرْوَةَ مِنْ شَعائِرِ اللَّهِ  و بعد از آن فرمود : ابدأ بما بدأ اللّه به يعنى بنياد مىكنم بدانچه خدا بدان بنياد كرده ، آنگاه چندان كه كعبه را توان ديد بر بالاى صفا برآمد ، بايستاد و كعبه را مستقبل شد و حق تعالى را تكبير گفت ، و فرمود : لا إله الّا اللّه وحده لا شريك له ، له الملك و له الحمد و هو على كل شىء قدير ، لا إله الّا اللّه وحده ، صدق وعده ، و نصر عبده ، و هزم الاحزاب وحده . و دعا كرد و فرمود : اللّهم انّا نسئلك موجبات رحمتك و عزائم مغفرتك و الغنيمة من كلّ برّ و السّلامة من كل اثم ، لا تدع لى ذنبا الّا غفرته ، و لا همّا الّا فرّجته ، و لا كربا الّا كشفته ، و لا حاجة الّا قضيتها . سه بار تهليل گفت ، و در ميان آن دعا مىفرمود ، و بعد از آن فرود آمد و در ميان صفا و مروه مىفرمود : رب اغفر - و ارحم انت الاعزّ الاكرم ، و پياده سعى مىكرد و از صفا بمروه مىرفت ، و از مروه بصفا مىآمد ، و در اثناى سعى چون ازدحام بسيار شد ، بر ناقه‌اى سوار شد و سعى را سواره تمام فرمود . و اما طواف قدوم كه ذكر كرديم پياده بود ، چنانچه جابر روايت كرده . و اما طواف ركن را بواسطهء عذرى كه داشت سواره كرد ، و ختم سعى بمروه فرمود . و هرگاه كه بمروه رسيدى همان اذكار و دعوات كه در صفا\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nخواندى در مروه همان خواندى .\r\nو چون سعى تمام كرد ، صحابه را فرمود كه هر كس كه هدى همراه ندارد حلال شود . تحلّل را بر ايشان فرض كرد ، و تحلّل تمام از وطى و طيب و لبس مخيط و غير آن . و هم‌چنين حلال بودند تا روز ترويه كه هشتم ذيحجه است ، و مىفرمود : اگر من نيز هدى نداشتمى حلال مىشدم . و در اين مدت كه مقيم بود نماز را بقصر مىگزارد و در منزل خود بيرون مكّه .\r\nچون چهار روز بگذشت : احد و اثنين و ثلثا و اربعا ، و چون آفتاب چاشتگاه روز پنجشنبه بلند شد ، به منى متوجه شد ، تا مجموع خلايق احرام بحجّ بستند هر كسى در منزل خويش ، چون آن حضرت به منى رسيد ، نزول فرمود و نماز ظهر و عصر بگزارد ، و شب در آن‌جا بيتوته فرمود و شب جمعه چون آفتاب برآمد ، از منى روان شد بر راه صبّ بسوى عرفه و روان شدند اصحاب با او ، و بعضى تكبير مىگفتند و بعضى تلبيه ، و بر هيچ كس انكار نمىفرمود .\r\nو چون به نمره رسيد كه موضعى است نزديك عرفات ، قبهء آن حضرت آنجا زده بودند ، فرود آمد تا چون آفتاب بگشت ، بفرمود تا راحله را زين نهادند و بر راحله سوار شد ، و خطبه فرمود و در آن خطبه قواعد مسلمانى را باسرها بيان فرمود ، و اساس شرك و جاهليت به كلى بركند ، و محرّماتى كه در جميع ملل ثابت التحريم است ذكر فرمود ، و اوضاع جاهليت را باسرها در زير پاى آورد و رباهاى جاهليت را وضع كرد ، و وصيت فرمود امت را بمراعات و ملاطفت زنان و احسان در حق ايشان ، و حقوقى كه زنان را است بر شوهران بيان فرمود ، و وصيت فرمود امّت را بتمّسك بكتاب اللّه ، و به آنكه تا معتصم بكتاب اللّه باشند از گمراهى آمن باشند ، و سؤال فرمود كه چه مىگوئيد و به چه گواهى مىدهيد ؟ گفتند :\r\nگواهى مىدهيم كه فرموده‌هاى خداى تعالى را بما رسانيدى ، و امّت را نصيحت بواجبى فرمودى ، و آنچه برتو بود از حقوق رسالت ادا كردى . پس انگشت مبارك بسوى آسمان برداشت و فرمود : اللّهم اشهد ، اللهم اشهد ، اللهم اشهد و فرمود كه حاضران اين مجلس اين مجموع را بغايبان برسانيد ، و بعد از آن فرود\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nآمد ، و بلال را فرمود تا بانگ نماز گفت ، و اقامت نماز كرد ، و نماز ظهر و عصر را بجمع و قصر بگزارد ، و اهل مكّه در صحبت آن حضرت بودند ، و نماز بر اين طريق بگزاردند .\r\nچون از نماز فارغ شد سوار شد و به عرفات آمد ، و در دامن كوه نزديك آن سنگهاى بزرگ كه آن‌جاست مستقبل قبله بايستاد ، و بر پشت شتر سوار شد ، و شروع كرد در دعا و تضرع و ابتهال تا آفتاب تمام غروب كرد ، روان شد ، و فرمود : ايستادن در عرفات به اين محل كه من استاده‌ام مخصوص نيست ، بلكه همهء زمين عرفات موقف است ، و در آن حالت كه دعا مىكرد ، دستها را نزد سينه برداشته بود همچو خواهندهء مسكين . و از جمله دعوات كه ثابت است كه در آن مقام خواند آن است كه در « حصن حصين » ياد كرده ، بدان‌جا مراجعت نمائيد .\r\nو در روز يكى از اهل عرفه از اشتر بيفتاد و وفات كرد ، آن حضرت فرمود تا او را به آب و برگ كفا بشويند ، و در جامه‌هاى احرام ازار و ردا دفن كنند ، و بوى خوش را به كار ندارند ، و سر و روى او را بپوشانند . و فرمود : اين شخص روز قيامت لبيك گويان بمحشر حاضر شود .\r\nو چون بعد از غروب روان شد اسامة بن زيد را رديف خود ساخت ، و مهار شتر را كشيده مىداشت ، چنانچه سر شتر بزين شتر مىسود ، و مىفرمود : اى مردمان آسوده باشيد و ساكن رويد كه نيكوئى نه در شتافتن است ، و پرهيزگارى نه در تعجيل نمودن . و از راه مأزمين شروع كرد همان طريق كه رفتن عيدگاه مسلوك مىداشت ، و در اثناى طريق شتر را اندكى فروگذاشت ، چنانچه ميانهء سريع و بطى مىرفت ، و چون بفراخ جاى رسيدى ، زمام ناقه را فروگذاشتى تا به آسانى برفتى . و در مجموع راه تلبيه مىفرمود ، و در راه ميل بشعبى كرد از شعاب ، فرود آمد و نقض وضو كرد ، و وضوى سبك ساخت . اسامه رضى اللّه عنه گفت : نماز خواهى گزارد يا رسول اللّه ؟ فرمود كه نماز پيشتر است . پس سوار شد و بمزدلفه آمد ، و وضوى كامل ساخت ، و فرمود تا بانگ نماز دادند ، و اقامت كردند و نماز شام را بگزارد پيش از آن‌كه بارها فرو آرند ، و نماز خفتن را نيز بگزارد ، و از براى\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nخفتن بانگ نماز نگفتند ، و ميان فرض مغرب و فرض عشا هيچ نماز نگزارد . و آن‌جا خواب كرد تا صبح بدميد ، و احياء شب نكرد ، و در احياء شب عيد هيچ حديثى وارد نشده . و ضعفاء اهل خويش را رخصت داد كه متقدم شوند و به منى روند پيش از طلوع فجر ، و مىفرمود كه رمى جمار نكنند تا آفتاب طلوع كند ، و جمعى از نسا را در شب فرستاد ، و رمى جمار در شب كردند بعذر خوف مزاحمت . پس چون فجر طلوع كرد نماز صبح را در اول وقت بگزارد ، نه قبل از وقت چنانچه بعضى گمان مىبرند ، پس سوار شد و بمشعر حرام آمد ، و آن تلىّ است در ميان مزدلفه ، و بر آن عمارتى نو كرده‌اند - و آنچه بعضى از مشايخ حديث و فقها مىگويند كه آن كوهى است كوچك بر يسار حجاج ، و اين مقام مشهور مشعر حرام نيست ، سهوى است از اين جماعت . و صحيح آن است كه مشعر حرام اين مقام معروف و معمور است - پس در مشعر حرام بايستاد ، و روى به قبله آورد ، و بدعا و تضرع و ابتهال مشغول شد ، و در تكبير و تهليل و ذكر مىبود تا طلوع آفتاب نزديك شد ، پس روان شد و فضل بن عباس را رضى اللّه عنهما رديف خود ساخت ، و اسامه بن زيد رضى اللّه عنهما در ميان قريش پياده مىرفت ، و در اين راه فضل بن عباس را رضى اللّه عنهما فرمود تا سنگ ريزه از براى رمى جمار بردارد ، پس هفت سنگ از زمين برداشت ، و بدان حضرت بداد ، و در كف مبارك آن را از غبار پاك مىكرد ، و مىفرمود : و امثال هؤلاء فارموا ، يعنى امثال اين بيندازيد .\r\nو در اين راه زنى از قبيلهء خثعم بغايت جميله سؤال كرد كه پدر من پير است ، بر پشت شتر مستحكم نمىتواند شد ، فرمود تو حجّ از قبل او بگزار . و فضل بن - عباس رضى اللّه عنه كه رديف آن حضرت بود به آن زن نگاه مىكرد ، آن حضرت دست مبارك را پيش روى فضل حجاب مىكرد از نظر كردن ايشان بيك‌ديگر .\r\nچون به بطن محسّر رسيد كه وادئى است در اوّل منا شتر را سخت براند ، و به تعجيل از آن وادى بيرون رفت ، و عادت آن حضرت اين بود كه در مجموع مواضعى كه در آن‌جا بلائى يا عذابى بر دشمنان حق فرود آمده بود ، بتعجيل بگذشتى . و در ميان بطن محسّر مىگويند كه اصحاب فيل را رسيد آنچه در قرآن\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nمذكور است ، و از اين جهت وادى محسّر مىخوانند ، كه فيل در آن محل بخسپيد و درماند و از حركت بسوى مكه عاجز شد . و اين بطن محسّر چون برزخى است ميان منى و مزدلفه ، نه از اين نه از آن ، چنانچه عرنه و نمره برزخى است ميان عرفه و مشعر الحرام . و هم‌چنين در راه ميانه مىراند تا در اسفل و ادنى برابر جمرة العقبه بايستاد ، و كعبه را از دست چپ داشت و منى را از دست راست ، و سواره سنگهاى هفت‌گانه را يك‌يك برجمرات انداخت ، و با هر يك سنگ تكبير مىگفت ، و بعد از رمى جمرات تلبيه را قطع كرد .\r\nو بلال و اسامة بن زيد رضى اللّه عنهما در ركاب آن حضرت بودند ، يكى زمام شتر داشت و يكى چترگونه‌اى بر سر آن حضرت داشته بود تا از آفتاب زحمت نبيند . و بعد از رمى به منزل بازگشت نزديك مسجد خيف ، و در آن مقام خطبه‌اى بليغ فرمود ، چنانچه آواز او بجميع خلايق كه در اندرون خيمه‌ها بودند رسيد ، و اين از جملهء معجزات آن حضرت بود ، و در اين خطبه خلايق را اعلام كرد بحرمت روز نحر ، و فضل آن نزد حق سبحانه و تعالى ، و مردمان را فرمود تا مناسك حج را بياموزند ، و فرمود كه شايد من ديگر بار حج نكنم ، و امر كرد به سمع و طاعت هر اميرى كه بكتاب اللّه دعوت كند ، و مهاجر و انصار را رضى اللّه عنهم در منازل خود فرود آورد ، و فرمود كه بعد از من كافر نشويد كه بعضى قتل بعضى كنند ، و بدانيد كه هر كس جنايتى مىكند بر نفس خود مىكند . و فرمود : اعبدوا ربّكم و صلّوا خمسكم و صوموا شهركم و اطيعوا اذا امركم تدخلوا - جنة ربكم ، و مردمان را وداع فرمود كه حاضران اين مجلس هر چه شنيده‌اند از احكام اسلام بايد كه بغايبان رسانند .\r\nو از آن‌جا بمنحر آمد ، و آن موضعى است مشهور ميان بازار منى ، و در آن مكان شصت و سه شتر را بدست مبارك خود نحر كرد ، شتران ايستاده و دست بسته ، و اين عدد عدد سالهاى عمر مبارك آن حضرت است . و امير المؤمنين على را رضى اللّه عنه فرمود تا نحر صد شتر را تمام كرد ، و سى و هفت شتر ديگر او نحر كرد . و على را رضى اللّه عنه ايضا فرمان داد تا پوستها و جلهاى آن شتران را بر\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nمساكين قسمت كند و جز آن را كه سلخ كردند از آن‌چيزى ندهد بلكه از مال خويش بدهد . و اما حديث انس آن است كه آن حضرت صلى اللّه عليه و سلم هفت شتر را بدست مبارك خود نحر كرد . و بعضى توهم مىكنند كه با اين حديث معارض است . جواب از آن آن است كه انس رضى اللّه عنه تمام هفت را مشاهده كرد و غايب شد ، و جابر رضى اللّه عنه تمام شصت و سه را مشاهده كرد ، و با تمام شصت و سه يك‌طرف حربه آن حضرت داشت و طرف آخرين على رضى اللّه عنه داشت ، و بعد از اين شصت و سه امير المؤمنين على كرم اللّه وجهه سى و هفت را نحر كرد على انفراده . و چون از نحر فارغ شد اعلام كرد كه همه زمين منى منحر است ، و همه كوچهء مكّه راه منحر ، و نحر مخصوص نيست به بعضى اماكن .\r\nپس حلّاق را طلب فرمود ، و سر مبارك را بتراشيد ، و اشاره فرمود بحلّاق كه ابتدا از جانب راست كند ، چون از جانب راست فارغ شد آن موى را قسمت فرمود بر حاضران آن جانب ، و اشاره فرمود تا جانب چپ را نيز حلق كند و آن را مجموع با بىطلحه داد ، و از جانب راست نيز نصيبى بيش از همه‌كس يافته بود ، و چون از حلق فارغ شد ، و مردمان را هريكى را يك تار موى و دو تاره موى نصيب رسيد ، ناخن انگشتان مبارك را تقليم كرد ، و آن را نيز مردمان قسمت كرد ، و بيشتر صحابه رضى اللّه عنهم حلق كردند ، و اندك از ايشان تقصير كردند ، و بعد از آن پيش از زوال بمكّه روان شد ، و طواف فرمود ، و آن را طواف افاضه گويند ، و طواف زيارت و طواف صدر نيز خوانند . و در بعضى احاديث كه وارد شده كه طواف زيارت را تأخير فرمود تا شب پيشين ، مشايخ حديث مىگويند غلط است . و چون از طواف فارغ شد ، بنزديك چاه زمزم آمد ، و ايشان آب مىكشيدند ، ايشان را گفت : اگر نه آن بودى كه كسان بر شما غلبه كردندى من خود فرود آمدمى و آب با شما از چاه بركشيدمى ، و شما را بر سقايه اعانت كردمى ، پس يك دلو برآن حضرت عرض كردند ، تناول كرد ، و ايستاده بياشاميد . و استادن آن حضرت در حالت شرب يا از براى جواز يا از براى ضرورت و حاجت بود .\r\nو آن حضرت بر ناقه سوار بود كه طواف مىكرد ، و سبب سوار شدن بعضى مىگويند\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nكثرت ازدحام بود ، يا سبب اشراف بر مردم تا مجموع مردمان آن حضرت را مشاهده كنند ، و طواف را بياموزند ، و آداب آن را معلوم كنند . و بعضى مىگويند در پاى مبارك زحمتى داشت ، از روى ضرورت سواره طواف كرد . و در زمان بمنى بازگشت و نماز ظهر را در منى گزارد . و هم‌چنين در « صحيح مسلم » روايتى ديگر ثابت شده است ، كه نماز ظهر در مكّه گزارد ، و بيشتر علما اين روايت را ترجيح كرده‌اند كه در مكّه گزارد . پس چون به منى مراجعت فرمود ، شب آن‌جا بيتوته كرد ، روز ديگر انتظار فرمود تا آفتاب زوال كرد ، پياده پيش از آنكه نماز پيشين گزارد بسوى جمرهء اولى آمد ، جمره‌اى كه به مسجد خيف نزديك‌تر است ، و هفت سنگ بينداخت ، و با هرسنگى تكبير مىگفت ، و چون از رمى فارغ شد ، چند گامى از محل رمى پيشتر شد تا به مكان سهل رسيد ، و برابر قبله بايستاد ، و دعا كرد ، چندان زمان كه كسى سورة البقره بخواند ، در دعا خواندن بود . و چون از دعا فارغ شد بجمرهء وسطى آمد ، هم براين طريق رمى كرد و از آن‌جا به راه دست چپ روان شد چند گامى در ميان وادى ، و آن‌جا بايستاد و دعا كرد ، و بر موازنهء جمرهء اولى در دعا تطويل فرمود ، و از آن‌جا روان شد تا پيش جمرة العقبه آمد ، و آن‌جا برابر بايستاد ، و كعبه را از دست چپ و منى را از دست راست داشت ، و رمى كرد و در ساعت بىتوقف بازگشت ، و در اين محل دعا نكرد . و آن را دو وجه مىگويند : اول آن‌كه ازدحام عظيم بود ، و جاى استادنى نبود . دوم آن‌كه دعاى اين عبادت در صلب عبادت كرده بود ، و دعا در صلب عبادت افضل است كه از عقب عبادت . و در نفر تعجيل نفرمود ، بلكه سه روز تمام اقامت كرد و بعضى از چهارم ، روز شنبه و يكشنبه و دوشنبه و سه‌شنبه بعد از پيشين رمى كرد و روان شد . و در محصّب كه مكانى است بيرون مكّه و آن را نيز ابطح مىخوانند نزول فرمود ، زيراكه ابو رافع كه گماشته و عهده‌دار بار خانهء آن حضرت بود آن‌جا فرود آمده بود ، و خيمهء آن حضرت را آن‌جا زده بود ، برحسب اتفاق نه بر مقتضاى امرى . پس آن حضرت آن‌جا نزول فرمود ، پيشين و پسين و شام و خفتن را آن‌جا بگزارد ، و اندكى از شب بخسپيد و چون بيدار شد سوار شد ، و بمكّه رفت و طواف\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nوداع كرد ، و در اين طواف رمل نكرد .\r\nو عايشه رضى اللّه عنها در اين شب رغبت كرد كه عمره بگزارد ، و او را اجازت داد ، و عبد الرحمن برادر او را رضى اللّه عنهما با وى همراه فرستاد تا به تنعيم كه بيرون حرم است رفتند ، و احرام بست ، و به مكه آمد و عمره تمام كرد ، و هنوز تمام شب نگذشته بود كه از اعمال عمره فارغ شد ، و بمحصّب رجوع كرد .\r\nآن حضرت فرمود كه فارغ شديد ؟ گفتند : آرى . پس ندا فرمود برحيل ، همه رحلت كردند ، و آن حضرت بطواف وداع رفت ، و از آن‌جا بمدينه روان شد .\r\nو در تحصيب علما را اختلاف است ، بعضى گويند اتفاقى بود و از آداب و سنن حج نيست ، و بعضى مىگويند از سنن حج و تمام مناسك است ، چه پيغامبر صلى اللّه عليه و سلم فرمود : « انّا نازلون غدا انشاء اللّه بخيف بنى كنانه حيث تقاسموا - على الكفر » و مراد بخيف بنى كنانه محصّب است ، چه قريش و بنى كنانه آن‌جا سوگند خوردند و عهد بستند كه با بنى هاشم و بنى عبد المطلب آميزش نكنند و مناكحت و مواصلت ننمايند تا آن‌زمان كه رسول اللّه را صلى اللّه عليه و سلم تسليم ايشان كنند . و آن حضرت صلى اللّه عليه و سلم قصد كرد كه شعائر اسلام را ظاهر گرداند در آن محل كه ايشان شعائر كفر را ظاهر كردند .\r\nو اما دخول خانهء كعبه و وقوف در ملتزم بعد از طواف وداع ، جماعتى از علما و فقها برآنند كه رسول صلى اللّه عليه و سلم در سالى كه حج كرد در اندرون كعبه رفت ، و رفتن در اندرون كعبه از سنن حج است . و اما احاديث و آثار دلالت بر آن مىكند كه دخول آن حضرت در كعبه در اين سال نبود بلكه در سال فتح مكه بود . و اما وقوف در ملتزم ، در « سنن ابى داود » عبد اللّه بن عمر رضى اللّه عنه روايت كند كه پيغامبر صلى اللّه عليه و سلم را ديدم كه ميان ركن و در كعبه ايستاده بود ، و روى و سينه مبارك را بر ديوار كعبه نهاد ، و هر دو ذراع و هر دو كف را بر ديوار كعبه بسط كرد ، چون نماز صبح را بگزارد ، برابر كعبه و در آن نماز سورهء و الطّور خواند ، بجانب مدينه روان شد ، و چون بذو الحليفه رسيد شب آن‌جا اقامت كرد و صباح روان شد ، چون مدينه را بديد ، سه نوبت تكبير گفت ، بعد از آن\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nفرمود « لا إله الّا اللّه وحده ، لا شريك له ، له الملك و له الحمد ، و هو على كلّ شىء قدير ، آيبون تايبون عابدون ساجدون لربنا حامدون صدق اللّه وعده ، و نصر - عبده ، و هزم الأحزاب وحده » پس در مدينه درآمد . اين است كيفيت حج حضرت پيغامبر صلى اللّه عليه و سلم كه در « صراط مستقيم » بتفصيل آورده ، ما به همان عبارت ايراد كرديم تا سلطان اگر خود به حج رود ، بدين موجب عمل نمايد ، و اگر امير حاج فرستد بايد كه او به همين طريق عمل كند ، و اللّه اعلم .\r\nاكنون بيان اقامت جمعات و اعياد نمائيم ، و باللّه التوفيق .\r\n\r\nفصل سيوم ، در بيان اقامت جمعات و اعياد .\r\nبدان ايّدك اللّه تعالى كه اقامت جمعه در بلاد اسلام حق امام و سلطان است و اگر در اقامت آن تقصير نمايند آثم گردند . و جمعه در مذهب حنفى بىايشان يا نائب ايشان صحيح نيست . در كتاب « هدايه » گويد : جايز نيست اقامت جمعه الّا مر سلطان را يا كسى كه سلطان امر كند او را ، زيراكه اقامت جمعه در جمعى عظيم مىباشد ، و گاه هست كه منازعت واقع مىگردد در تقدم و تقديم ، پس لابد است از امام يا نائب او را تا امر اداء جمعه تمام گردد . اين است سخن « هدايه » .\r\nو در كتاب « كفايه » گفته است : شرايط لزوم جمعه دوازده چيز است ؛ شش چيز در نفس آن‌كس كه نماز مىگزارد ، شش چيز در نفس غيرّ مصلّى . اما آن شش چيز كه در نفس او است : حرّيّت ، و ذكورت ، و اقامت ، و صحت ، و سلامت پاها و بصر . اما آن شش چيز كه در غير نفس او است : يكى مصر جامع ، ديگر وجود سلطان ، و جماعت ، و خطبه ، و وقت ، و اظهار ، تا بغايتى كه اگر والى در مصر بربندد و نماز جمعه بمردم خود بگزارد ، و مردمان را اذن بدخول ندهد جايز نيست . هم‌چنين گفته در « تمر تاشى » . اين است سخن « كفايه » .\r\nو در « محيط » گفته : شرط دوم از شرايط جمعه سلطان است يا نائب او از امير يا قاضى ، و اين مذهب ما است . و شافعى گفته كه سلطان شرط جمعه نيست . و دليل ما آنست كه حضرت پيغامبر صلى اللّه عليه و سلم فرموده : چهار امر است كه\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nمتعلق بسلاطين است ، و از آن جمله يكى اقامت جمعه و عيد است ، و چون ثابت شد كه سلطان شرط صحت جمعه است ، پس اگر كسى از جملهء مردمان اقامت جمعه كند بىاذن امام يا خليفهء او يا صاحب شرط يا قاضى ، آن جمعه مجزى نيست ، زيراكه شرط او فوت است . و اگر والى مصرى وفات كند ، و موت او به خليفه نرسد تا جمعات بگذرد ، پس اگر خليفهء ميّت يا صاحب شرط يا خليفه اقامت كند جمعه را جايز است . و اگر اينها هيچ‌كدام نباشند و مردمان كسى را پيش كنند تا نماز جمعه گزارد ، جايز است بنا بر ضرورت . و حاصل سخن آن‌كه حق تقّدم در جمعه خليفه راست ، مگر آن‌كه قادر نباشد بر اقامت اين حق بنفس خود در همهء امصار ، پس اقامت كند غير او به نيابت او ، پس سابق به اين نيابت در هر بلده اميرى است كه والى است بر آن بلده . و يك شرط ديگر قاضى است ، يعنى قاضى القضات او را والى گرداند بر نماز جمعه . و جايز است نماز جمعه در عقب متغلّبى كه او را عهدى از سلطان نباشد ، گاهى كه سيرت او در عقب سيرت امرائى باشد كه حكم مىكنند در ميان رعيّت .\r\nو اما اقامت نماز عيد آن هم حق امام و سلطان است . و در كتاب « محيط » روايت از قدورى مىكند كه او گفته : و صحيح است صلات عيدين به چيزى كه صحيح است به آن جمعه ، الّا خطبه كه در عيد بعد از نماز است ، و در جمعه پيش از نماز . صاحب « محيط » گفته كه در گفتن او كه صحيح است كه عيدين بدان چه صحيح است صلات جمعه ، اشارت است بدان‌كه مصر و سلطان شرط است در او . و آن معنى كه واجب است اعتبار سلطان در جمعه از براى دفع فتنهء موهومه ، در عيد نيز موجود است . پس شرط باشد وجود سلطان ، اين است سخن « محيط » .\r\nو از آن‌جا معلوم شد كه سلطان يا نائب او يا قاضى يا صاحب شرط يا نائب ايشان مىتوانند كه اقامت عيد و جمعه كنند ، و وجود ايشان شرط است . پس بر سلطان اقامت عيد و جمعه واجب باشد تا كه مسلمانان به ترك واجب در اثم نمانند . و اما تفاصيل كيفيت اقامت جمعه و عيدين معرفت آن از كتب فقه بايد نمود ، و آن احكام خاصهء سلطان نيست تا درين مقام ياد بايد كرد ، ليكن ما درين مقام سيرت\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nحضرت پيغامبر را صلى اللّه عليه و سلم در اقامت جمعه و عيدين ياد كنيم تا سلطان بدان اقتدا نمايد در نماز جمعه و عيد و موجب احياى سنت آن حضرت گردد ، و باللّه التوفيق .\r\n\r\nسيرت حضرت پيغامبر در اقامهء جمعه\r\nشيخ مجد الدين فيروز آبادى رحمة اللّه عليه در كتاب « صراط مستقيم » گويد :\r\nسيرت پيغامبر صلى اللّه عليه و سلم در اقامهء جمعه آن بود كه روز جمعه را تعظيم كردى و به انواع تكريم و تشريف مخصوص ساختى ، و بعبادات گوناگون محفوف گردانيدى . و علما را دو قول است در روز جمعه و روز عرفه . بعضى مىگويند روز جمعه افضل است . و بعضى مىگويند روز عرفه . و در نماز صبح روز جمعه آن حضرت سورهء سجده و هل اتى على الانسان خواندى . و مستحب است كه در اين روز و در شب آن صلوات بر حضرت پيغامبر صلى اللّه عليه و سلم بسيار فرستند و بيشتر از ديگر روزها . و غسل در جمعه مستحب است ، و بعضى بوجوب آن رفته‌اند ، و دليل وجوب غسل جمعه اقوى است از دليل وجوب وتر . و بوى خوش در روز جمعه به كار داشتن سنت است . و پگاه رفتن به مسجد جهت جمعه سنت است . و بايد كه جهت سماع خطبه خاموش گردد ، اين واجب است نزد اكثر علما . و سنت است سورهء كهف در اين روز خواندن ، و نيز مستحب است كه در اين روز در نماز جمعه سورهء منافقون و سورهء جمعه خوانند ، يا سورهء سبّح اسم و سورهء غاشيه . و مستحب است كه در اين روز بهترين جامه‌ها پوشند . و سنت است كه مسجد را خوشبو سازند . و انشاى سفر در روز بعد از دخول وقت حرام است بر هر كس كه جمعه بر وى لازم است نزد اكثر علما . و اما نزد ابو حنيفه رحمه اللّه رواست . و سروجى در شرح « هدايه » نقل مىكند كه بمذهب ابو حنيفه بعد از زوال كراهيت است . و اما بمذهب امام شافعى سفر پيش از زوال نيز حرام است . و سنت آن است كه روز جمعه پياده به نماز رود . و صلات جمعه مكفّر سيئات هفته است . و در روز جمعه ساعتى هست كه دعا در او مستجاب است . و علما را در اين ساعت خلاف\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nاست بر دو قول . بعضى گويند باقى نيست و در زمان حضرت پيغامبر صلى اللّه عليه - و سلم مرفوع شد . و اصحّ آن است كه باقيست . و در تعيين وقت آن خلاف است كه در وقت معين از روز جمعه است يا آن را وقتى معين نيست ؟ جماعتى مىگويند :\r\nوقت او معين است ، و اختلاف كرده‌اند در بيان آن‌وقت بريازده قول ، و ارجح اقوال آن است كه بعد از نماز عصر هست .\r\nو عادت آن حضرت چنان بود كه چون خطبه خواندى آواز را بلند كردى به حدى كه چشمان مباركش سرخ شدى . و خطبه را كوتاه خواندى ، و نماز را دراز گزاردى . و در خطبه قواعد اسلام را بيان فرمودى ، و مهمات دين را تعليم كردى .\r\nو اگر در اثناى خطبه حاجتى عارض شدى يا سايلى سؤال كردى ، قطع كردى سخن را ، و حاجت را بگزاردى ، و آنگاه خطبه را تمام كردى . و اگر درويشى يا محتاجى در ميان جمع بديدى ، حاضران را امر فرمودى بتصدّق و تحريض كردى به دادن . و بانگشت شهادت اشارت كردى چون نام خداى تعالى ياد كردى . و چون جماعت تمام حاضر شدندى براى خطبه بيرون آمدى تنها و خادمى يا حاجبى پيش او نبودى . و طيلسان و طرّجه و جامهء سياه و امثال ملابس معتاد نبودى . و چون به مسجد درآمدى مر حاضران را سلام كردى ، و چون بمنبر برآمدى روى بسوى حاضران آوردى ، و ديگربار سلام كردى ، آنگاه بنشستى و بلال رضى اللّه عنه شروع در اذان كردى ، چون فارغ شدى برخواستى و خطبه كردى بىفاصلهء ميان اذان و خطبه ، و شمشير در دست نگرفتى بلكه اعتماد بر كمانى يا عصائى كردى . و اين پيش از آن بود كه منبر ساختند ، اما بعد از اتخاذ منبر محفوظ نيست كه بر چيزى اعتماد كرد ، نه عصا و نه غير آن . و در ميان هردو خطبه لحظه‌اى بنشستى ، چون از خطبهء دوم فارغ شدى ، بلال رضى اللّه عنه اقامت گفتى ، در حالت خطبه مردمان را به نزديك شدن و بخاموشى امر كردى . و چون بلال از اذان فارغ شدى ، پيغامبر صلى اللّه عليه و سلم شروع در خطبه كردى ، و كسى به سنت گزاردن برنخاستى . و بعضى از علما كه به سنت جمعه قائل شده‌اند قياس بر ظهر كرده‌اند .\r\nو اثبات سنن بقياس جايز نيست . اما بعد از جمعه چون به منزل بازگشتى چهار\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nركعت بگزاردى و اگر در مسجد بگزاردى دو ركعت گزاردى . اين است سيرت پيغامبر صلى اللّه عليه و سلم در نماز جمعه .\r\nاكنون سيرت آن حضرت صلى اللّه عليه و سلم را در نماز عيدين بيان كنيم ، و باللّه التوفيق .\r\n\r\nسيرت حضرت پيغامبر در نماز عيد\r\nدر كتاب « صراط مستقيم » گويد : عادت حضرت پيغامبر صلى اللّه عليه و سلم در نماز عيد آن بود كه نماز عيد را در مصلّى گزاردى ، و آن مكانى است در بيرون مدينه ، و يك عيد باران بود و در مسجد گزارد . و در روز عيد اجمل ثياب پوشيدى ، و گاهى بردى مخطّط بخطوط سبز يا سرخ پوشيدى . و پيش از خروج بعيدگاه در روز عيد فطر به چند خرما افطار كردى ، و عدد آن وتر بودى ، و طعام نخوردى تا مراجعت كردى . و از براى نماز عيد غسل كردى ، و بمصلى پياده رفتى ، عنزه را در پيش روى آن حضرت برداشتندى ، و چون بمصلّى رسيدى عنزه را در نمازگاه برابر روى نصب كردى از براى آن‌كه آن‌زمان مصلّى صحرا بود ، و ديوارى و محرابى نبود . و نماز عيد فطر را تأخير كردى ، و نماز عيد اضحى را زودتر گزاردى ، و در جميع راه تكبير پياپى گفتى بجهر . و پيغامبر صلى اللّه عليه و سلم چون بمصلّى رسيدى در زمان شروع در نماز كردى ، نه اذان بودى نه اقامت و نه صلات جامعه ، و سنت اين است كه هيچ‌يك از اينها نباشد . و در ركعت اولى هفت تكبير پياپى ، ميان هردو تكبير يك ساعت خفيف خاموش بودى ، و تسبيحى و ذكرى معين ميان دو تكبير مروى نيست . و در ركعت اولى ق و القرآن المجيد خواندى ، و در دوم اقتربت السّاعة و گاهى اقتصار به سبحّ اسم ربك الاعلى ، و هل اتاك حديث الغاشيه فرمودى . و غير اين‌چيزى صحيح نشده . و چون از سجدهء ركعت دوم برخاستى شروع در تكبير كردى ، و پنج تكبير متعاقب بگفتى ، و آنگاه شروع در قراءت كردى . در بعضى احاديث مروى است : والى بين القراءتين فكبّر اوّلا ثمّ قرأ و ركع ، فلمّا قام فى الثانية قرأ و جعل التّكبير بعد القراءة ؛ اما اين خبر صحيح\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nنيست ، از آن‌جهت كه محمد بن معاويه كه راوى حديث است مجروح است باتفاق علماى احاديث . عن عمرو بن عوف رضى اللّه عنه ، انّ رسول اللّه صلى اللّه عليه و سلم كبّر - فى العيدين فى الأولى سبعا قبل القراءة ، و فى الاخرى خمسا قبل القراءة . ترمذى از بخارى سؤال كرد و گفت در اين حديث چه مىگوئى ؟ گفت : ليس فى الباب شىء - اصحّ من هذا و به اقول . و چون از نماز فارغ شدى برخاستى و خطبه كردى استاده ، و منبرى نبود . و در حديث وارد شده كه افتتاح خطبهء عيد بتكبير مىكرد . و در راه عيد گاهى كه برفتى به همان راه بازنگشتى بلكه به راه ديگر بازگشتى . و سرّ آن مىگويند كه آن بود كه تا اهل هردو راه بر او سلام كنند ، و ديگر اسرار كه از علم مردم پوشيده است و اللّه اعلم . اين است سيرت حضرت پيغامبر صلى اللّه عليه و سلم در نماز عيد كه در « صراط مستقيم » ايراد كرده ، چون بيان اقامت جمعه و عيد نموده شد ، بيان حفظ و انكاح صغاير و ايامى كه سلطان را سزاوار است كه بنمايد كنيم ، و باللّه التوفيق .\r\n\r\nفصل چهارم ، در بيان انكاح ايامى و صغيرات و صغار كه ايشان را اولياء خاصه نباشد و سلطان را ولايت ايشان باشد .\r\nبدان ايّدك اللّه تعالى كه در حديث آمده كه آن حضرت صلى اللّه عليه و سلم فرمود : السلطان ولىّ من لا ولىّ له و ازين حديث مستفاد شد كه سلطان را ولايت هست بر كسى كه او را ولى خاصه نباشد . اما در اثبات ولايت سلطان محل اختلاف علما هست ، و مختار در مذهب امام ابو حنيفه رحمه اللّه آن است كه ولايت سلطان بر تزويج و انكاح زنان صغيرات و اطفال صغار و مجانين و مجنونات گاهى محقق مىگردد كه ولى غائب شود بغيبت منقطعه . و در كتاب « هدايه » گويد كه چون غايب شود ولىّ اقرب بغيبت منقطعه جايز است كسى را كه دور تر است هم از او تزويج كند ، و چون هيچ ولى نماند ولايت از آن حاكم است و امام . زيراكه حضرت پيغامبر صلى اللّه عليه و سلم فرمود : السلطان ولىّ من لا ولىّ له ، و غيبت منقطعه آن است كه او در بلدى باشد كه قافله‌ها به دو نرسند الّا در سالى يك‌بار ، و\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nاين اختيار قدورى است . و بعضى گفته‌اند كه ادنى مدت سفر زيرا كه انقضاى مدت سفر را نهايتى نيست و آن اختيار بعضى از متأخران است . اين است سخن هدايه ، و بعضى از شارحان « هدايه » گفته‌اند كه فتوى بر قول متأخران است .\r\nاين است مذهب امام اعظم رحمه اللّه در انكاح سلطان كسى را كه ولى خاصه نباشد و صغير يا صغيره باشد ، و خود نتواند نفس خود را تزويج كردن . و بر سلطان است كه او را انكاح كند بكفو نزد عدم اوليا ، و احتياج به ولى در صغير و صغيره و مجنون و مجنونه است ، و الّا عاقلهء بالغه خود ولى نكاح خود است نزد حنفى و اللّه اعلم .\r\nو اما در مذهب شافعى رحمه اللّه ؛ در كتاب « انوار شافعيه » گويد : يكى از اسباب ولايت سلطنت است پس تزويج كند سلطان بولايت عامه ، زنان بالغات را باذن ايشان به اكفاء ايشان . و صحيح نيست كه به غير كفو تزويج كند و اگرچه ايشان راضى شوند . پس زنان صغاير را به هيچ حال تزويج نكنند ، نه بولايت و نه بنيابت سلطان از پدر و غير آن . و كسى را تزويج توان كرد كه در محل حكم او باشد نه غايب ، و اگر چه مال او در محل حكم او باشد . و سلطان تزويج كند در چند صورت : يكى نزد عدم ولى بقرابت يا ولا ، پس اگر سلطان داند كه او را هيچ ولى نيست و خالى است از نكاح و عدّه ، او را تزويج كند . و اگر نداند او را مطالبت كند به دو گواه . و اين مطالبت بشاهدان بر وجه سنت است نه وجوب .\r\nصورت دوم نزد احرام ولى به نسب يا ولا . سيوم نزد غيبت ولى هرگاه كه ولى اقرب حاضر نباشد . پس اگر مفقود باشد و مكان او معروف نباشد و موت و حيات او ، تزويج كند سلطان او را . و اگر منتهى شود امر بغايتى كه حكم كند قاضى بموت او منتقل مىگردد ولايت به ابعد . و اگر مكان او بداند اگر در مسافت قصر و ما فوق آن باشد تزويج كند سلطان نه ابعد . اگر دون آن باشد تزويج نكند تا مراجعت كند به دو بمراسله يا بمكاتبه ، پس حاضر گردد يا وكيل گمارد . پس اگر حاكم مراجعت كند و او امتناع نمايد تزويج نمايد حاكم . و اگر رسيدن به دو متعذر باشد از براى خوف طريق ، جايز است كه تزويج كند او را بىمراجعت . و اگر دعوى كند غيبت\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nولى را ، تزويج نكند او را سلطان تا دو گواه گواهى دهند كه او را ولى حاضر نيست و خالى از موانع نكاح است . چهارم نزد عضل ولى بقرابت يا ولا ، خواه يكى باشد خواه جماعتى باشند . و اگر زن بخواند ولى را بنكاح از كفو ، و عاقله و بالغه و حرّه باشد ، و ولى امتناع كند از تزويج او ، آن عضل است . و اگر بخواند عاقلهء بالغهء حرّه ولى را كه او را تزويج كند به غير كفو و امتناع نمايد ، عضل نيست . و در صورت عضل اوليا سلطان را رسد كه او را تزويج كند . اين است مذهب شافعى رحمه اللّه تعالى در بيان ولايت سلطان و صورتهائى كه سلطان را تزويج مىرسد ، و اللّه اعلم .\r\nچون بيان عمل سلطان نسبت با مسلمانان كه اهل عدل باشند مذكور شد ، اكنون عمل سلطان با باغيان بيان كنيم و ضمان ولات را نيز ياد كنيم ، انشاء اللّه - تعالى و باللّه التوفيق .\r\n\r\n","description":"","footnote":"","page_name":" 384 ","page_number":384},
  {"content":"\r\n\r\n\r\nباب دهم در قتال بغات و ضمان ولات .\r\nو اين باب مشتمل بر سه فصل است .\r\n\r\nفصل اول ، در معنى باغى و احكام متعلقه به دو .\r\nبدان ايّدك اللّه تعالى كه بغى در لغت عبارت از مجاوزت از حد است ، و در شرع عبارت است از خروج ظالمان از طاعت امام اهل عدل و مجاوزت از حدّ انقياد او . و بغات جمع باغى است و او كسى است كه از طاعت امام عدل تجاوز كرده باشد . و ما احكام باغى را در مذهب حنفى بيان كنيم اولا . پس گوئيم :\r\nدر « هدايه » مىگويد : و گاهى كه متغلّب گردند قومى از مسلمانان بر بلدى و بيرون روند از طاعت امام ، بخواند ايشان را امام به بازگشتن بسوى جماعت ، و كشف كند شبههء ايشان را ؛ زيراكه امير المؤمنين على كرم اللّه وجهه هم‌چنين كرد با اهل حرورا كه بر او خروج كرده بودند پيش از مقاتله با ايشان . و بايد كه امام ابتدا بقتال نكند با ايشان تا ايشان ابتدا بقتال كنند . و امام معروف به خواهر زاده گفته كه جايز است كه قتال با ايشان ابتدا كنند گاهى كه لشكر فراهم آورند و مجتمع گردند . و گاهى كه خبر به امام رسد كه ايشان سلاح مىخرند و مهيا مىگردند از براى جنگ ، سزاوار است كه ايشان را بگيرد و حبس كند تا ايشان ترك آن كار كنند ، و احداث توبه كنند . و آن‌چه روايت كرده‌اند از ابو حنيفه رحمه اللّه كه او گفته كه در ايام فتنه لازم خانهء خود شوند و عبادت كنند و در ميان فتنه در -\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nنيايند ، محمول است بر آن صورت كه امام نباشد . اما اعانت امام حق از واجبات است نزد غنا و قدرت . و اگر ايشان را جماعتى باشد كه بسوى ايشان بازگردند و ديگربار قوت گيرند ، از پى ايشان بايد رفت بعد از هزيمت . و اگر كسى از ايشان مجروح شده باشد ، او را بايد كشت . و اگر ايشان را گروهى نباشد كه بديشان باز - گردند ، مجروح ايشان را نبايد كشت و از پى گريختهء ايشان نبايد رفت و ذرّيّت ايشان را سبى نبايد كرد ، و مال ايشان را قسمت نبايد كرد . زيراكه امير المؤمنين على كرم اللّه وجهه روز جمل فرمود كه اسير ايشان را نكشند ، و كشف ستر زنان ايشان نكنند . و مقتدا در باب قتال باغيان امير المؤمنين على است . و باكى نيست اگر مقاتله بسلاح ايشان كنند اگر محتاج باشند مسلمانان بدان . و بايد كه حبس كند امام مالهاى ايشان را و بر ايشان رد نكند و قسمت نكند تا توبه كنند ، و بعد از توبه رد كند برايشان . و آنچه اهل بغى از بلادى كه بر آن غالب شده باشند بستانند از خراج و عشر ، امام بازنستاند نوبتى ديگر از رعيت ، زيراكه ولايت اخذ او را بود بواسطهء حمايت ، و او حمايت نكرد ، پس آنچه باغيان از خراج و عشر ستده‌اند در مصارف شرعيه كه حق آن است ، كافى است صاحب مال را كه از او خراج و عشر ستده‌اند . و اگر صرف نكردند در حق خود ، پس واجب است بر اهل آن ، ميانهء ايشان و خدا ، كه آن را بازگردانند ، زيراكه به مستحق نرسيده . و گفته‌اند كه برايشان نيست كه خراج را اعادت كنند زيراكه ايشان لشكريانند ، پس مصارف خراج باشند ، و اگرچه اغنيا باشند . و اعادت در عشر نيست اگر ايشان فقرا باشند .\r\nو اگر كسى از باغيان كسى را بكشد هم از باغيان ، بعد از آن اهل حق برايشان غالب شوند بر او قصاص نيست ، زيراكه امام عدل را در وقت قتل ، ولايت نبوده ، همچو قتل در دار الحرب . و اگر غالب شوند بر مصرى ، پس بكشد مردى از اهل مصر مردى را از اهل مصر عمدا ، بعد از آن غالب گردد امام بر اهل آن مصر ، در اين صورت قصاص كنند . و تأويل اين سخن آن است كه جارى نشده باشد بر اهل آن مصر احكام ايشان ، و بيرون كرده باشند ايشان را\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nقبل از آن . و گاهى كه بكشد مردى از اهل عدل باغئى را ، ميراث او مىبرد اگر اهل وراثت او باشد . و اگر باغى او را بكشد و گويد كه من بر حق بودم و اكنون برحقم ، ميراث او مىبرد . و اگر بگويد كه كشتم و مىدانستم كه بر باطلم ، ميراث او را نمىبرد . و ابو يوسف رحمه اللّه گفته كه ميراث نمىبرد باغى در هر دو وجه .\r\nو مكروه است بيع سلاح با اهل فتنه و در لشكرهاى ايشان زيراكه اعانت است بر معصيت . و اگر آهن و فولاد فروشد كه به دو آلت حرب مىسازند مكروه نيست ، و اللّه اعلم . اين است احكام قتال بغات بمذهب حنفى .\r\nو اما احكام قتال بغات بمذهب شافعى ؛ در « انوار شافعيه » گويد : باغيان عبارت از جماعتىاند كه مخالفت امام كنند بخروج بر او و ترك انقياد نمايند ، و امتناع كنند از توفيهء آن‌چه متوجه ايشان گردد از حقوق . و ايشان را چند شرط است :\r\nاول آن‌كه ايشان را تأويلى باشد كه اعتقاد كنند بسبب آن خروج را بر امام ، يا منع حق كنند بتأويل ، پس اگر خارج شوند از طاعت يا منع حق كنند ، خواه حد باشد خواه قصاص يا صلات يا زكات يا مالى ديگر كه از آن خدا باشد يا آدميان از روى عناد و مكابره ، و ايشان را تأويلى نباشد ، احكام بغات بر ايشان جارى نيست ، در آن‌كه نافذ نيست قضاى ايشان ، و اعتدادى نيست باستيفاى حقوق ايشان و نه در مقاتله با ايشان . و اگر استظهار بشوكت كرده باشند و به باطل ، همچو قتل و زنا و فراگرفتن مال آدمى ، همچو منع حق است . و شرط است در تأويل كه بطلان آن مظنون باشد ، پس اگر مقطوع باشد همچو تأويل اهل ردّه اعتبار بر آن نيست . مثال تأويل حامل بر خروج همچو تأويل آنان‌كه خروج كردند بر على رضى اللّه عنه بنابرآنكه اعتقاد كردند كه او قتلهء عثمان را مىشناسد و قادر است بر ايشان ، و استيفاى قصاص نمىكند زيراكه راضى است بقتل او و با ايشان موافق است . و مثال حامل بر منع حق همچو تأويل آنان كه منع زكات كردند در زمان ابو بكر رضى اللّه عنه كه مىگفتند كه ما را امر كرده‌اند كه زكات به كسى دهيم كه صلات او موجب تسكين ما باشد ، و آن پيغامبر بود صلى اللّه عليه و سلم .\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nو خوارج صنفى از مبتدعه‌اند كه اعتقاد دارند كه هركس كه كبيره‌اى از او صادر شده مستحق خلود شد در آتش دوزخ ، و در ائمه طعن مىكنند ، و در جمعه و جماعات حاضر نمىآيند . پس اگر رأى خود را اظهار كنند و مقاتله نكنند و باشند در قبضهء امام ، ايشان را نكشند ، و با ايشان مقاتله نكنند . و اگر تصريح كنند بسبّ امام يا غير او از اهل عدل ، ايشان را تعزير كنند . و اگر تعريض نمايند ، تعزير نكنند .\r\nو مرتدّان حكم باغيان دارند كه ايشان را تأويلى نيست ، و قضاى ايشان نافذ نيست و استيفاى ايشان حقوق و حدود را ؛ و ضمان مىگردند آن‌چيزى را كه تلف مىكنند . و واجب است مقاتله با ايشان اگر ايشان را شوكتى باشد . و حكم ايشان حكم اهل حرب است مگر در شش چيز : اول آن‌كه با ايشان صلح نتوان كرد . و دوم آنكه ايشان را بر مالى قرار نتوان داد . سيوم آن‌كه ايشان را استرقاق جايز نباشد . چهارم آن‌كه ذريت ايشان را سبى نتوان كرد و هم‌چنين زنان ايشان را . پنجم آن‌كه در مقابر كفّار ايشان را دفن نتوان كرد و نه در مقابر مسلمانان . ششم آن‌كه اموال ايشان غنيمت نباشد .\r\nشرط دوم از شروط باغيان آن‌كه ايشان را شوكت و عددى باشد بحيثيتى كه محتاج شود امام در ردّ ايشان بطاعت بكلفتى ، همچو بذل مالى و اعداد لشكرى و نصب قتالى . پس اگر ايشان افرادى باشند كه سهل باشد ضبط ايشان پس باغيان نيستند ، پس قضاى ايشان نافذ نيست ، و اعتدادى باستيفاى حقوق ايشان نيست ، و لازم است بر ايشان ضمان آنچه اتلاف كرده‌اند . بلى اگر ايشان بر قلعه‌اى كه سر راه باشد مستولى شوند ، و بواسطهء آن قلعه مستولى گردند برناحيه‌اى وراى حصن ، پس ايشان باغيانند . و اگر عددى يسير از شجعان متحزب گردند و توانند كه با جماعات بسيار محاربت كنند ، پس ايشان باغيانند .\r\nشرط سيوم آن‌كه ايشان را متبوعى مطاع باشد زيراكه شوكت حاصل نمىگردد بدون او . پس اگر ايشان را متبوعى مطاع نباشد ، حكم آن دارد كه هيچ شوكتى نيست . و شرط است كه ايشان را امامى منصوب باشد يا منتصب . و\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nباغيان نه فاسقانند و نه كافران ليكن خطا كارانند در آن‌چه مىكنند و بسوى آن مىروند . و بايد دانست كه صحابه همه عدول‌اند ، و حضرت پيغامبر را صلى اللّه - عليه و سلم صد و بيست و چهار هزار صحابى بودند در وقتى كه وفات فرمود ، و قرآن و اخبار تصريح كرده به عدالت و جلالت ايشان ، پس طعن در ايشان نتوان كرد .\r\nاين است كلام صاحب « انوار » .\r\nو چون بيان احكام بغات نموده شد ، حكم قتال با ايشان بيان كنيم ، و باللّه التوفيق .\r\n\r\nفصل دوم ، در بيان حكم قتال با بغات .\r\nبدان ايّدك اللّه تعالى كه امام عادل را واجب است مقاتله با اهل بغى ، فامّا اختلاف در آن است كه ابتداء قتال با ايشان توان كرد يا بايد گذاشت تا ايشان ابتدا كنند . و سابقا مذكور شد كه در مذهب امام اعظم رحمه اللّه در اين مسئله دو قول است . قدورى ذكر كرده كه ابتدا بقتال نبايد كرد تا ايشان ابتدا كنند . و امام خواهرزاده بدان رفته كه جايز است ابتدا بقتال ايشان ، گاهى كه لشكرها جمع گردانند و فراهم آيند از جهت مقاتلت . اين است مذهب حنفى .\r\nو در مذهب شافعى رحمه اللّه آن است كه قتال با ايشان حكم قتال با صايل دارد كه دفع او بايد كرد . پس با ايشان در ابتدا قتال نكنند . و در كتاب « انوار » گفته كه پيش از قتال امام كسى را پيش ايشان فرستد كه امين و دانا و ناصح باشد ، تا سؤال كند از ايشان كه چه چيز است كه سبب خروج ايشان شده ؟\r\nپس اگر مظلمه‌اى ذكر كنند آن‌را زايل گرداند . و اگر ابداء شبهه كنند آن‌را كشف كند . و اگر اصرار كنند نصيحت كند . بعد از آن ايشان را بقتال اعلام كند .\r\nپس اگر مهلت طلبند اجتهاد كند ، و آن‌چه صواب باشد به عمل آورد . و گاهى كه مقاتله كنند اگر ممكن باشد كه ايشان را اسير سازند ، قتل جايز نيست . و اگر ممكن باشد كه او را زخم سخت زنند ، كشتن يكباره او را جايز نيست . و هر كس كه از ايشان پشت كند و ترك قتال نمايد ، يا سلاح اندازد ، يا اسير گردد . او را\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nنكشند . پس اگر بكشند ضمان واجب گردد . و زنان و فرزندان ايشان را نكشند ، مگر آن‌كه ايشان جنگ كنند . و اسير ايشان را نگذارند پيش از آن‌كه جنگ آخر شود و نه بعد از آن كه جنگ آخر شود ، ما دام كه جمعهاى ايشان باقى باشد ، مگر آن‌كه اسير بطاعت بازگردد به اختيار خود . و گاهى كه زنان و فرزندان ايشان باسيرى افتند ، ايشان را محبوس كنند تا جنگ آخر شود ، بعد از آن ايشان را رها كنند . و اسپها و سلاحهاى ايشان را بازدهند بعد از انقضاى جنگ و آمن شدن از غايلهء ايشان . و استعمال نكنند سلاح ايشان را در قتال الّا نزد ضرورت ، و الّا اجرت آن لازم مىآيد ايشان را . و مالهاى ايشان را نگيرند و نه اموال قطاع - الطريق را زيرا كه مال ايشان معصوم است ، و واجب است ردّ آن اگر فرا گرفته باشند . و مقاتله نكنند با ايشان به آتش و منجنيق و ريختن خسك در راه ايشان ، مگر آن‌كه ايشان به مثل آن مقاتله كنند يا احاطه كنند بديشان . و استعانت ننمايند بر ايشان بكفار ، و نه به كسى كه قتل ايشان را مباح داند ، در حالت پشت كردن ايشان بواسطهء عداوتى كه با ايشان داشته باشد ، يا كسى كه اعتقاد كند قتال با ايشان در حالت پشت كردن مىتوان همچو مذهب حنفى ، مگر آن‌كه محتاج شوند باستعانت ، پس آن زمان جايز است به دو شرط : يكى آن‌كه در ايشان جرأتى و حسن اقدامى باشد ، ديگر آن‌كه متمكن باشند از منع ايشان اگر از پى باغيان بروند بعد از هزيمت . و اگر باغيان استعانت با اهل حرب جويند ، نافذ نيست امان ايشان بر ما و نافذ است بر ايشان . و اگر اعانت كنند ايشان را اهل ذمّت ، و عالم باشند بدان كه جايز نيست ، عهد ايشان منتقض مىگردد مگر گاهى كه مكره باشند . و اگر گمان برند كه جايز است يا گمان برند كه ايشان محق‌ّاند عهد ايشان منتقض نگردد ، و ايشان حكم باغيان داشته باشند .\r\nو اگر دو طايفه از باغيان با يك‌ديگر جنگ كنند ، و امام قادر باشد بر قهر كردن ايشان ، اعانت نكند يك طايفه را از ايشان بر ديگرى مگر آن‌كه بازگردند يك طايفه بطاعت ، آن هنگام امام ايشان را معاونت كند . و اگر قدرت مقاتله با هر دو طايفه نداشته باشد ، ضم كند بنفس خود از آن دو طايفه آن را كه به حق اقرب\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nباشند ، و بديشان استعانت جويد بدان طايفهء ديگر . و لازم است بر هر يك از اهل عدل كه مصابرت دو كس كند از باغيان ، پس بايد كه پشت نكند بهزيمت مگر آن‌كه متحّرف گشته باشد از جهت قتال ، يا خود را بگروهى ديگر خواهد كه رساند . و اگر امر كند عادل باغى را بكشتن او باغى ديگر را ، و جاهل باشد بامان او ، لازم مىآيد او را ديت ، خواه عادل حر باشد يا بنده ، يا مرد يا زن ، و او را تصديق كنند اگر سوگند خورد كه جاهل بود بامان . و اگر بكشد و دانا باشد كه او امان داشت ، قصاص واجب گردد . و اگر عادلى عادلى را بكشد در جنگ ، و گويد كه گمان داشتم كه باغى است ، سوگند خورد و ضامن ديت گردد . اين است احكام قتال بغات كه در اين موضع مذكور شد . اكنون احكام ضمان ولات مذكور گردد ، انشاء اللّه .\r\n\r\nفصل سيوم ، در بيان ضمان ولات .\r\nبدان ايّدك اللّه تعالى كه سابقا مذكور شد كه در مذهب حنفى كسى كه امام او را حد زنا يا تعزير كند پس او بميرد خون او هدر است ، زيرا كه آنچه كرده به حكم شرع كرده . و فعل مأمور متقيد نيست به شرط سلامت از او ، همچو فصّاد ، بخلاف زوج گاهى كه تعزير كند زوجهء خود را كه در آن صورت مقيد است بسلامت ، تا بغايتى كه اگر زوجه بتعزير زوج تلف گردد ديت بر او واجب است . اين است مذهب حنفى .\r\nاما در مذهب شافعى رحمه اللّه در كتاب « انوار شافعيه » گويد كه تعزير مشروع است در هر معصيتى كه در آن‌جا حدّى و كفّاره‌اى نباشد ، خواه مقدمهء حدّ باشد ، همچو قبله و سرقت از غير حرز ، و گردانيدن كاسهء آب همچو خمر ، يا مقدمهء آن نباشد همچو گواهى دروغ ، خواه آن معصيت متعلق به حق اللّه باشد ، يا حقّ آدميان . و جنس تعزير از حبس و ضرب بتازيانه يا طپانچه مفوّض به رأى امام است .\r\nو امام را مىرسد كه جمع كند ميان حبس و ضرب ، و مىرسد كه اختصار نمايد بر سرزنش به زبان ، و عفو كند اگر او مصلحت داند . و اگر متعلق به حق آدمى باشد و او طلب كند ، آيا اقامت واجب است يا نى ؟ در او دو وجه است : بعضى گويند\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nواجب نيست ، و اين رأى را ترجيح كرده در « مهذب » و دوم آن‌كه واجب است ، و بر اين تقدير امام ضامن نگردد اگر از تعزير بميرد آن كس كه او را تعزير مىكند هم‌چنانچه در صورت حدّ است .\r\nو بايد كه در تعزير ترتيب و تدريج نگاه دارند ، همچو دفع صايل ، و ترقى به اعلى نكنند مادام كه انزجار بأدنى حاصل گردد . و مقدار تعزير متعلق است باجتهاد امام ، نيز اگر از غير جنس حد باشد ، و اگر از جنس حد باشد ، لابد است كه ناقص گردانند از ادنى حدود مقرّر . پس تعزير حرّ را زيادت نگردانند بر سى و نه تازيانه ، و تعزير بنده را زيادت نگردانند بر نوزده . و آن كسى كه استيفاى تعزيرى مىكند امام است ، و زوج و پدر و معلّم و سيّد . بس پدر تأديب كند صغير را ، نه بالغ را ، از جهت تعليم و زجر از اخلاق ذميمه . و هم‌چنين ادب كند سفيه را . و مادر حكم پدر دارد . و هم‌چنين است حكم هر كسى كه در كفايت صبى باشد .\r\nو معلم ادب كند باذن ولى . و زوج تعزير كند در نشوز و در چيزى كه متعلق باشد به حق او و تعزير نكند در چيزى كه متعلق به حق اللّه باشد ، مثل نماز و روزه و امثال آن . و سيّد تعزير كند در حقّ خود و در حقّ اللّه .\r\nو گاهى كه تعزير بهلاك كشد واجب است ضمان بر عاقله ، و آن شبه عمد است . و اگر اسراف در ضرب ظاهر باشد ، و او را ضرب كرده باشد به چيزى كه غالب در او هلاك باشد ، آن عمد محض است . و اگر داند كه تأديب حاصل نمىگردد الّا بضرب سخت ، او را نمىرسد كه ضرب كند اصلا ، نه سخت و نه آسان . و اگر عفو كند مستحق قصاص يا حدّ ، امام را تعزير نمىرسد . و اگر عفو كند از تعزير امام را تعزير مىرسد . و جايز است تعزير به آن كه او را بردار آويزد زنده و برهنه از جامه‌ها الّا مقدار عورت ، و تراشيدن موى سر ، و سياه كردن رو ، و ندا كردن بگناه او ، گاهى كه آن گناه از او مكرّر واقع شده باشد . و جايز نيست بتراشيدن ريش و نه بفرا گرفتن مال . اين است احكام تعزير نزد امام شافعى رحمه اللّه .\r\nو اما حد ، اگر كسى در حد بميرد ضمان لازم نمىآيد ، خواه در سرما و خواه در گرما او را حد زده باشند يا در غير آن ، و اگر از براى شرب او را حد زده باشند ، و\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nچهل و يك ضرب زده ، ضامن شود يك جزو را از چهل و يك جزو ديت . و اگر چهل و دو زده باشند ، دو جزو را ضامن گردد . و اگر هشتاد زنند نصف را ضامن گردد . و اگر در قذف هشتاد و يك زنند ، يك جزو را از هشتاد و يك جزو ضامن گردند . و اگر زيادتى از جلّاد باشد ضمان بر او است . و آنچه خطا كند امام در او از احكام و اقامت حدود ، پس بر عاقلهء او است . و اگر اقامت كند حدّ بگواهى دو كس ، بعد از آن ظاهر گردد كه ايشان ذمّى بوده‌اند ، يا دو بنده بوده‌اند ، يا دو فاسق بوده‌اند ، و بحدود بميرد ، پس اگر امام تقصير كرده باشد در بحث از حال ايشان ، پس ضمان در مال اوست ، و لازم آيد او را قصاص . و اگر تقصير نكرده باشد ، بلكه بذل وسع خود نموده باشد ، پس ديت بر عاقلهء اوست ، و رجوع بر شاهدان نيست .\r\nبلى اگر ايشان هردو مجاهدت كرده باشند ، پس رجوع ثابت مىگردد . و اگر جلّاد كسى را بكشد ، يا ضرب كند بامر امام و نداند ظلم و خطاء امام را ، پس بر او چيزى نيست . و اگر داند و او مكره نباشد و از سطوت او نترسد پس ضمان بر او هست . و الّا ضمان بر هردو است . و اگر امام امر كند جلّاد را بكشتن مسلمانى بذمّيى ، يا آزادى به بنده‌اى ، و امام و جلّاد معتقد آن باشند كه اين قتل جايز نيست و حرام است ، ضمان بر هر دو باشد ، اگر جلاد از سطوت پادشاه ترسد . و اگر نترسد ضمان بر جلاد باشد . و اللّه اعلم .\r\nاين است مسائل متعلقه بضمان ولات كه در اين مقام مذكور شد ، و چون به حمد اللّه تعالى بيان تصرف و عمل امام و سلطان نسبت با مسلمانان و اهل دار الاسلام من حيث المال و النفس و البضع مذكور شد ، و آن‌چه لابد بود كه مذكور گردد تا اعمال امام و سلطان در امور مسلمانان بر وجه شرع باشد ، للّه المنة و منه التوفيق ، سمت گزارش يافت به قدر امكان ؛ اكنون شروع نموده مىگردد در بيان تصرف و عمل سلطان نسبت با اهل كفر و دار الحرب ؛ و بيان احكام متعلقه بمشركان حربى و ذمّيان و مستأمنان . و چون جهاد با اهل حرب است و اغلظ اقسام كافران حربيانند ، هر آينه بيان احكام جهاد را تقديم نموده مىگردد ، و التوفيق - من اللّه و المدد .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n\r\nباب يازدهم در جهاد و كيفيت قتال با اهل حرب و فرستادن سرايا .\r\nو اين باب مشتمل بر چهار فصل است .\r\n\r\nفصل اول ، در معنى جهاد و دار الحرب و احكام متعلقه بدان .\r\nبدان ايّدك اللّه تعالى كه جهاد در لغت عبارت از مبالغه و كوشش است به قدر وسع و طاقت ، و در شرع عبارت از كوشش است در محاربهء كفار به قدر وسع و طاقت .\r\nو فقها مغازى حضرت پيغامبر را صلى اللّه عليه و سلم سير خوانند ، و او جمع سيرت است . و از اين جهت مغازى را سير خوانند ، كه اول امور آن سير بجانب عدو است ، و مراد سيرتها و معاملات آن حضرت است با غازيان و كفّار . و در كتاب « مغرب » گفته كه اصل سيرت حالت سير است ، ليكن در زبان شرع معلّب شده بر امور مغازى و آنچه بدان متعلق است . هم‌چنين نقل كرده در كتاب « كفايه » ؛ و اما معنى دار الحرب ؛ در كتاب « فصول عمادى » گويد : اختلاف كردند علماى ما در آن‌كه دار الاسلام كى دار الحرب مىشود ؟ امام اعظم رحمه اللّه گفته كه دار الاسلام دار الحرب نمىشود الّا باجراى احكام شرك در او . و شرط ديگر آن‌كه باشد متصل بدار الحرب ، و ميان او و دار الحرب مصرى ديگر نباشد از آن مسلمانان . و شرط سيوم آن‌كه نماند در او مسلمانى يا ذمّئى آمن بامان اول . پس ما دام كه موجود نگردد در او اين شروط ثلاثه دار الحرب نمىگردد . و امام محمّد رحمه اللّه در « سير كبير » گفته كه معنى آن‌كه باقى نماند در او مسلمى يا ذمّئى آمن بامان اوّل ،\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nآن است كه آمن بر نفس خود نماند . و در « منشور » گفته كه باقى نماند در او مسلمى و نه ذمّئى آمن الّا بامان مشركان . و نزد ابو يوسف و محمد رحمهما اللّه آن است كه گاهى كه جارى شود در او احكام شرك دار الحرب مىگردد ، خواه متصل بدار الحرب باشد و خواه نى ، و خواه كه باقى ماند در او مسلمانى يا ذمّئى آمن بامان اول يا باقى نماند . و امامين را دليل آن است كه ما اجماع كرده‌ايم بدان كه دار الحرب دار الاسلام مىشود باجراى احكام اسلام در او ، و اگر چه باقى ماند در او كافرى اصلى ، و متصل بدار الاسلام نباشد ، بدان وجه كه باشد ميان او و ميان دار الاسلام مصرى ديگر از آن اهل حرب . پس هم‌چنين واجب است كه بازگردد دار الاسلام دار الحرب گاهى كه جارى گردانيده شود در او احكام شرك ، و اگر چه باقى ماند در او مسلمى يا ذمّئى آمن بامان اول ، يا باشد در وسط بلاد اسلام باجراى احكام شرك در او از جهت اعتبار دار الحرب بدار الاسلام . و دليل امام اعظم رحمه اللّه آن‌كه آن بلده دار الاسلام شده باجراى احكام اسلام در او ، پس ما دام كه باقى باشد چيزى از احكام دار الاسلام در او ، باقى مىماند دار الاسلام ، بنابرآن‌كه در اصول معلوم شده كه هرگاه كه ثابت شود حكم بعلتى ، پس ما دام كه چيزى از علت باقى باشد باقى مىماند حكم بقاى آن علت .\r\nو همچنين ياد كرده شيخ الاسلام ابو بكر رحمه اللّه در شرح « سير اصل » . و ذكر كرده رحمه اللّه در موضعى ديگر از « شرح سير » كه دار الاسلام دار الحرب نمىشود ما دام كه باقى است چيزى از احكام اسلام ، و اگر چه زايل شود غلبهء اهل - الاسلام . و شيخ الاسلام ابو يسر رحمه اللّه در « سير اصل » نيز گفته كه دار الاسلام دار الحرب نمىشود ما دام كه باطل نگردد جميع آن چيزى كه بدان دار الاسلام شده . و شيخ الاسلام الاسفيجابى رحمه اللّه در « مبسوط » خود گفته كه دار الاسلام محكوم است ببودن او دار الاسلام ، پس باقى مىماند اين حكم ببقاى يك حكم در او ، و باز نمىگردد دار الحرب الّا بعد از زوال قرائن . و دار الحرب دار الاسلام مىگردد بزوال بعضى قراين ، و آن آنست كه جارى گردد در او احكام اهل اسلام .\r\nو امام لامشى رحمه اللّه در « واقعات » خود گفته كه دار الحرب دار الاسلام شده به اين\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nاعلام ثلاثه ، پس دار الحرب نمىشود ما دام كه چيزى از آن باقى است . و سيد - الامام ناصر الدين در « منشور » گفته كه دار الاسلام از آن جهت دار الاسلام شده كه اجراى احكام اسلام در او كرده‌اند ، پس مادام كه علقه‌اى از علايق اسلام باقى باشد جانب اسلام مرجح است .\r\nو در « ملتقط » گفته كه بلادى كه در دست كفار است شك نيست كه بلاد اسلام است نه بلاد حرب ، زيرا كه متصل ببلاد حرب نيست . و نيز از براى آن‌كه آن كفار ظاهر نمىگردانند در او احكام كفر را ، بلكه قضات مسلمانانند ، و پادشاهان كه طاعت كافران مىكنند بواسطهء ضرورت است ، و ايشان مسلمانانند .\r\nو اگر بىضرورت هم طاعت كنند حكم همچنين است . و هر مصرى كه در او والى مسلمان باشد از جهت كافران ، جايز است از ايشان اقامت جمعه‌ها و عيدها و فراگرفتن خراج و تقليد قضات و تزويج ايامى ، زيرا كه مستولى بر ايشان مسلمان است . و اما طاعت كافران آن موادعه يا مخادعه‌ايست . و اما بلادى كه بر او ولات كفار باشند جايز است مسلمانان را اقامت جمعه‌ها و عيدها . و قاضى قاضى مىگردد بتراضى مسلمانان . و واجب است بر ايشان كه التماس كنند والى مسلمان را . اين است معنى دار الحرب و دار الاسلام و بازگشتن هر يكى از آن به ديگرى در مذهب حنفى .\r\nو اما بمذهب امام شافعى ؛ در كتاب « انوار » گويد كه مراد بدار الاسلام هر بلده‌اى است كه بنا كرده باشند آن را مسلمانان ، همچو بغداد و بصره ، يا مسلمان شده باشند اهل آن بر او همچو مدينه و يمن ، يا فتح كرده باشند آن را بقهر همچو خيبر و سواد عراق ، يا به صلح بر آن وجه كه رقبه از آن ايشان باشد ، پس موات آن حكم موات دار الحرب دارد . و اگر غالب شوند كافران بر بلده‌اى كه مسلمانان ساكن آن باشند ، همچو طرسوس ، دار الحرب نمىگردد . اين است نقل « انوار » .\r\nقال فضل اللّه بن روز بهان غفره اللّه : شك نيست در آن كه بلاد خراسان و عراق عرب و عراق عجم كه عبارت از بغداد و اصفهان است و بلاد فارس و\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nآذربايجان و ديار بكر است ، سالهاست كه دار الاسلام است . اما خراسان در زمان خلفاى راشدين فتح شده و احكام اسلام در آن‌جا ممّهد گشته . و اما عراق عرب آن سواد است كه در زمان عمر بن الخطاب رضى اللّه عنه فتح شده ، و همچنين عراق عجم و ديگر بلاد كه ياد كرديم ، حالا در اين زمان طايفهء طاغيهء باغيهء طاقيه سرخان بر آن مستولى شده‌اند ، و با وجود آن‌كه ايشان بر آن استيلا يافته‌اند در زمان استيلاى ايشان همچنان دار الاسلام است و دار الحرب نگشته باتفاق جمع اهل مذاهب و اقوال . اما بر قول امام اعظم ابو حنيفه رحمه اللّه ، بنابرآن‌كه در بازگشتن دار الاسلام بدار الحرب نزد او شرط است كه سه امر جمع گردد تا دار الاسلام دار الحرب شود ، و آن شرايط ثلاثه حالا موجود نيست ، بنابرآن‌كه ميان ايشان و دار الحرب بلاد مسلمانان هست از جميع نواحى ، و هيچ ناحيهء او متصل بدار الحرب نيست ، زيرا كه بلاد مذكوره ميان آب جيحون و آب فرات و بحر هند و روم است ، و اين مجموع امصار مسلمانان است . و چون از شروط ثلاثه يك شرط مفقود باشد ، نزد امام ابو حنيفه رحمه اللّه دار الاسلام دار الحرب نمىشود . پس ممالك مذكوره دار الحرب نباشد . و اما بر قول امامين رحمهما اللّه بنابرآن كه در او احكام شرك جارى نيست . و اين جماعت احكام ايشان بمذهب شيعهء اماميه جارى است ، و شك نيست كه شيعهء اماميه از فرقه‌هاى اسلام‌اند ، و اقامت جمعه و اعياد و نصب قضات بر طريق اهل اسلام مىنمايند ، غايتش آن كه ايشان مبتدعانند ، و پادشاه ايشان قضات و مفتيان شيعى مذهب نصب كرده است . و عامهء اهل آن ديار معلوم است كه بر دين اسلام‌اند و در موافقت بدعتهاى ايشان مكره‌اند . و اگر منع غلات ايشان - كه حاشا سبّ شيخين مىكنند - نمىنمايد آن گناهى است كبيره كه از او صادر مىگردد ، و به مجرد اين نمىتوان گفت كه احكام شرك در او جارى است ، ما دام كه نصب قضات شيعى كنند ، و احكام بمذهب شيعه جارى باشد . پس بر قول امامين بلاد مذكوره دار الحرب نباشد . و اما بر قول شيخ الاسلام ابو بكر رحمه اللّه كه در شرح « سير اصل » گفته كه دار الاسلام دار الحرب نمىشود ما دام كه باقى باشد چيزى از احكام اسلام ، و اگر\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nچه زايل گردد غلبهء اهل اسلام ، ظاهر است كه بلاد مذكوره دار الحرب نگشته ، بنابرآن‌كه بسيارى از احكام اسلام در آن بلاد باقى است . و انكار آن‌كه احكام اسلام در آن ديار باقى است مكابره است ، چه جمعه و عيد و نصب قضات و اذان قايم و باقى است ، غايتش آن‌كه بر طريق بدعت و احداث خلاف سنت و جماعت است . و به مجرد اين احداث دار الاسلام كه معلوم است كه سكّان او تمام مسلمانان‌اند و در دست مبتدعان و غلات گرفتارند دار الحرب نگردد . و اما بر قول شيخ الاسلام اسفيجابى كه دار الاسلام محكوم است بدان كه دار الاسلام است ما دام كه يك حكم از احكام اسلام در او باقى است و دار الحرب نمىگردد الا بعد از زوال قراين ، ظاهر است كه احكام اسلام در آن‌جا بالكليه منقطع نگشته و قراين زايل نشده . و همچنين بر قول امام لامشى و صاحب « منشور » و صاحب « ملتقط » كه اقوال ايشان سابقا مذكور شد ، آن بلاد همچنان دار الاسلام است و دار الحرب نگشته . اين است فتوى بر مذهب امام اعظم و ساير علماى ايشان .\r\nو اما بر مذهب امام شافعى رحمه اللّه ظاهر است زيرا كه در مذهب او دار الاسلام به هيچ حال دار الحرب نمىشود بواسطهء غلبهء كفار بر او ، و از اين‌جا معلوم شد كه باتفاق مذاهب و اقوال بلاد خراسان و عراقين و آذربايجان و جميع ممالكى كه اليوم در تصرف طاقيه سرخان است دار الحرب نيست ، بلكه همچنان دار الاسلام است . و استحلال دما و فروج و اموال ايشان نمودن و سبى و غارت ايشان حرام است . و با اهل آن بلاد عمل بايد كرد عملى كه با ساير امصار دار الاسلام كنند . و با طايفهء طاغيهء طاقيه سرخ قتال بايد كرد ، بنابرآن‌كه ايشان بسجدهء صنم و بسب شيخين مرتد شده‌اند . اين است حكم فتوى مذهبين كه مذكور شد ، و هر كه آن را دار الحرب گويد و اعتقاد آن كند كه دماء و فروج و اموال اهل ممالك مذكوره حلال است او احمقى جاهل عامى است و مستحق تعزير و تأديب ، و اللّه تعالى اعلم . اكنون چون معنى دار الحرب و دار الاسلام معلوم شد بيان حكم جهاد با كفار بنمائيم ، و باللّه التوفيق .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n\r\nفصل دوم ، در بيان حكم جهاد با كفار .\r\nبدان ايّدك اللّه تعالى كه جهاد با كفّار فرض است . اما بمذهب حنفى ؛ در كتاب « هدايه » گويد :\r\nجهاد فرض على الكفايه است ، هرگاه كه قايم شوند به دو فريقى از مسلمانان ساقط گردد از باقيان . و اگر هيچ كس بدان قيام ننمايد جميع مردمان به ترك او آثم گردند ، مگر گاهى كه نفير عام باشد ، پس آن هنگام فرض عين مىگردد . و نفير عام گفته‌اند كه آن است كه امام امر كند همه‌كس را كه بيرون روند بواسطهء غلبهء كفار و در آمدن ايشان ببلاد اسلام . و قتال كفار واجب است و اگر چه ايشان ابتدا نكنند . و واجب نيست جهاد بر كودكان و نه بر بنده و نه بر زن و نه بر نابينا و نه بر كسى كه به راه نتواند رفت و نه بر كسى كه دست او بريده باشند . پس اگر هجوم كند دشمنى بر مملكتى از بلاد اسلام واجب مىگردد جهاد بر همه مردمان جهت دفع ايشان تا بغايتى كه زن بيرون رود بىاذن شوهر ، و بنده بىاذن مولى ، زيرا كه فرض عين گشته . و مكروه است كه جعلى گيرند بر قتال ما دام كه مسلمانان را در بيت المال چيزى باشد . و در « شرح هدايه » گويد : مراد بجعل آن است كه امام چيزى ضرب كند از براى غازيان بر مردمان كه بدان متقوى گردند آنان كه بجهاد بيرون مىروند . مراد آن‌كه امام از مردمان چيزى بستاند و بغازيان دهد تا بحرب كفار روند . و در « هدايه » گويد كه هرگاه در بيت المال چيزى نباشد باكى نيست كه تقويت كنند بعضى بعضى را ، زيرا كه در او دفع ضرر اعلى هست بالحاق ادنى كه آن جعل است . و مؤيّد اين آن كه پيغامبر صلى اللّه عليه و سلم زرهائى از صفوان بن اميه گرفت بىرضاى او ، و عمر رضى اللّه عنه اسپ كسى كه بغزا نمىرفت مىستد و به كسى مىداد كه بغزا مىرفت . اين است سخن « هدايه » .\r\nو اما حكم جهاد در مذهب شافعى رحمه اللّه ؛ در « انوار » گويد كه جهاد فرض كفايت بود در زمان حضرت پيغامبر صلى اللّه عليه و سلم و امروز دو قسم است :\r\nفرض عين است و فرض كفايت . پس گاهى كه كفار درآيند در بلده‌اى از بلاد مسلمانان ، يا بر در شهرى فرود آيند و قصد اهل آن شهر داشته باشند ، متعين\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nاست بر اهل آن شهر دفع ايشان بدان چه ممكن باشد . پس اگر حال احتمال آن داشته باشد كه يراق كنند و بيرون آيند ، پس بر هر يك از اهل آن مملكت ، اغنيا و فقرا و بندگان و آزادگان ، واجب است كه يراق كنند بدان‌چه كه قادر باشند بدان . و همچنين بر زنان اگر در ايشان قدرت دفعى باشد . و حاجت نيست كه بندگان از خداوندان و زنان از شوهران رخصت حاصل كنند . و اگر حال احتمال آن نداشته باشد آن كسى كه قصد كند او را كافرى يا كفار ، و داند كه او را مىكشند اگر مىگيرند ، پس بر او واجب است كه دفع كند از نفس خود بدان چه ممكن باشد ، خواه بنده باشد و خواه آزاد و خواه زن و خواه مرد و خواه صحيح و خواه مريض و كور و لنگ . و واجب نيست بر كودكان و ديوانگان . و اگر تجويز كند كه او را مىكشند يا اسير مىكنند او را مىرسد كه تن خود را تسليم كند . و اگر زن داند كه اگر خود را تسليم مىكند با او زنا خواهند كرد لازم است او را كه دفع كند و اگر چه داند كه كشته مىگردد . و آن كسى كه در مسافتى دون مسافت قصر باشد از آن بلده ، او حكم آن بلده دارد . و همچنين است حكم كسى كه بر مسافت قصر باشد ، اگر كفايت با اهل بلده حاصل نگردد و آن جماعتى كه در دون مسافت قصراند . و گاهى كه جمع شوند جماعتى كه كفايت بديشان حاصل مىگردد از باقيان ساقط مىشود . و شرط است كه مركب و زاد داشته باشد كسى كه بر مسافت قصر است ، و مركب شرط نيست در حق كسى كه دون مسافت قصر است . و اگر فرود آيند كفار بر خرابه‌اى يا كوهى در دار الاسلام كه دور باشد از بلدان و اوطان ، همان حكم دارد كه بر در شهر فرود آيند .\r\nقسم دوم از جهاد فرض كفايت است ، و آن آنست كه مستقر باشند كفار در ممالك خود و قصد نكنند مسلمانان را ، پس اگر امتناع كنند همه عاصى گردند ، و اگر اقامت كنند بدان آن كسانى كه كفايت بديشان حاصل مىگردد ساقط گردد از ديگران . و كفايت به دو چيز حاصل مىگردد : يكى آن‌كه امام محكم سازد مداخل كفار را بجماعتى كه كافى باشند از براى آن كافران كه در برابر ايشانند ، و احتياط كند به احكام حصارها و كندن خندقها و مانند آن ، و مرتب دارد در هر\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nناحيه‌اى اميرى را كه جهاد در گردن او اندازد و امور حفظ مسلمانان را در عهدهء او كند . دوم آنكه امام بنفس خود متوجه دار الحرب گردد و در آن‌جا درآيد بغزا ، يا كسى را امير سازد كه او را صلاحيت اين كار باشد . و اقلّ او در هر سالى يك نوبت است . و جايز نيست كه ترك جهاد كنند و سالى را از غزا كردن خالى گذارند مگر ضرورتى باشد ، همچو ضعف مسلمانان - نعوذ باللّه منه - و كثرت عدد و عدم زاد و علف اولاغ در راه .\r\nو وجوب اين قسم را چند شرط است : اول تكليف ؛ پس واجب نيست بر صبى و مجنون . دوم ذكورت ؛ پس واجب نيست بر زن و خنثى ، و جايز است كه اطفال مراهق كه ببلوغ نزديك شده باشند و زنان را رخصت دهند كه بغزا روند نه مجانين را . سيوم حريّت ؛ پس واجب نيست بر بنده و مكاتب و حرّ البعض و اگر چه سيّد ايشان را امر كند . و جايز است سيد را كه بندگان را در سفر جهاد و غير آن همراه برد از جهت خدمت و ايشان را لازم نيست قتال . چهارم صحت ؛ پس واجب نيست بر مريض و كور و بىدست و لنگ كه لنگى او ظاهر باشد .\r\nپنجم اهبت يعنى يراق ؛ پس واجب نيست بر فقير عاجز از سلاح و اسباب قتال . و شرط است كه او را نفقهء رفتن و آمدن باشد ، و مركب داشته باشد اگر سفر او در مسافت قصر باشد . و بايد كه اينها فاضل از نفقهء كسى باشد كه لازم است نفقهء او بر او . و هر عذرى كه منع وجوب حج مىكند منع وجوب جهاد مىكند ، الّا امن طريق كه در سفر حج شرط است ، و در غزا نى ، خواه كه خوف از طليعهء كافران باشد و خواه از دزدان مسلمانان . ششم آن‌كه مستقل باشد بخروج ؛ پس كسى كه بر او ديتى حالّ باشد از آن مسلمانى يا ذمّئى ، او را نمىرسد كه بجهاد بيرون رود بىرخصت او ، مگر آن كه مفلس باشد يا كسى را نائب خود ساخته باشد كه جهت او قضا كند از مال حاضر . و كسى كه يكى از پدر يا مادر او زنده باشند حرام است بر او جهاد مگر به اذن او اگر مسلمان باشد . و اگر كافر باشد جايز است بىاذن او . اين است حكم قتال بمذهب شافعى رحمه اللّه ؛ اكنون بيان كيفيت قتال كنيم بر مذهبين ، و باللّه التوفيق .\r\n\r\n","description":"","footnote":"","page_name":" 401 ","page_number":401},
  {"content":"\r\n\r\n\r\nفصل سيوم ، در بيان كيفيت قتال با كفار .\r\nبدان ايّدك اللّه تعالى كه قتال با كفار را آدابى و شرايطى است كه از سيرت حضرت پيغامبر صلى اللّه عليه و سلم مستفاد شده ، و ما اولا در مذهب امام اعظم ابو حنيفه رحمه اللّه آن را ياد كنيم .\r\nدر كتاب « هدايه » گويد : گاهى كه درآيند مسلمانان در دار الحرب پس حصار كنند شهرى را يا قلعه‌اى را ، اول دعوت كنند ايشان را به اسلام ، اگر اسلام قبول كنند دست از ايشان باز دارند و با ايشان جنگ نكنند . و اگر از اسلام امتناع نمايند ايشان را امر كنند باداى جزيه . و اين در حق كسى است كه جزيه از او قبول مىتوان كرد ، و آن كسى كه جزيه از او قبول نمىتوان كرد همچو مرتدان و عابدان بتان از عرب فايده نيست در خواندن ايشان بجزيه . پس اگر جزيه بدهند آن جماعت كه جزيه از ايشان قبول مىتوان كرد ايشان راست آنچه مسلمانان راست . يعنى مال و نفس ايشان معصوم مىماند . و جايز نيست امام را كه مقاتله كند با كسى كه دعوت اسلام به دو نرسيده باشد . پس اگر پيش از دعوت به اسلام با ايشان مقاتله كند گناهكار گردد ، و ليكن غرامت نبايد كشيد . و مستحب است كه دعوت كند وقت ارادت قتال كسى را كه به دو دعوت رسيده باشد از جهت مبالغه در انذار ، و واجب نيست . و اگر از جزيه امتناع نمايند استعانت جويد برايشان بخداى تعالى و با ايشان محاربه كند .\r\nو اگر احتياج بنصب منجنيق باشد در وقت حصار نصب كند ، و درختان و خانه‌هاى ايشان را بسوزاند اگر احتياج بدان باشد . و آب برايشان ارسال كند ، و درختان ايشان را ببرد و زراعتهاى ايشان را فاسد گرداند . و باكى نيست اگر تيرباران كند ايشان را يا سنگ اندازد ، و اگر چه در ميان ايشان مسلمانى اسير باشد يا تاجرى . و اگر كافران اطفال مسلمانان را يا اسيران را اسير خود سازند دست از تير انداختن ايشان باز ندارند و قصد كافران كنند . و اگر بر مسلمان رسد تير ، ديت لازم نيايد . و باكى نيست كه زنان و مصاحف با خود بيرون برند گاهى كه لشكر بزرگ باشد و آمن باشند بر آن . و مكروه است كه زنان و مصاحف همراه برند در پاره‌اى لشكر كه آمن نباشند بر آن . و اگر درآيد مسلمانى به امان در بلاد\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nكفار باكى نيست كه مصحف با خود همراه برد گاهى كه ايشان قومى باشند كه وفا بعهد كنند .\r\nو زنان‌پير بيرون روند در لشكر بزرگ تا اقامت نمايند بعملى كه لايق ايشان باشد ، همچو طبخ و آب آوردن و دواى مجروحان و مريضان كردن . و اما زنان‌جوان در خانه ايشان را جاى كردن بهتر است از براى دفع فتنه . و بايد كه زنان جنگ نكنند كه مبادا استدلال جويند بجنگ كردن ايشان بر ضعف مسلمانان مگر نزد ضرورت ، و مستحب نيست زنان را همراه بردن از جهت مباشرت و خدمت ، و اگر لابد باشد بيرون بردن زن بايد كه كنيزان را برند نه آزادان را . و مقاتله نكند زن مگر به اذن شوهر خود ، و نه بنده مگر به اذن خداوند خود ، مگر آن كه هجوم كند دشمن كه از براى ضرورت ( زن بىاذن شوهر و بنده بىاذن خداوند آن هنگام برون مىتواند رفت ) « 1 » .\r\nو سزاوار است مسلمانان را كه غدر نكنند و در غنيمت خيانت ننمايند و مثله نكنند كه گوش و بينى و اعضاى كافران را ببرند ، و زن و طفل و پيران بسيار پير و كوران و بىرفتاران را از كافران نكشند ، مگر آن‌كه يكى از اينها را رأيى در جنگ باشد ، يا آن كه زن پادشاه باشد . و اگر يكى از اينها جنگ كنند او را بكشند . و همچنين است حكم مجنون كه او را نكشند مگر آن‌كه قتال كند .\r\nو مكروه است كه ابتدا كند مرد بمقاتله با پدر خود كه او را بكشد . پس اگر دريابد پدر را در جنگ ، امتناع كند از قتل او تا غير او بكشد او را . و اگر قصد كند پدر قتل او را بحيثيتى كه ممكن نباشد او را دفع او الا بكشتن او ، بكشد او را . اين است كيفيت قتال بمذهب حنفى .\r\nو اما كيفيت قتال با مشركان در مذهب شافعى ؛ در « انوار شافعيه » گويد :\r\nگاهى كه امام لشكرى را بفرستد بجنگ كافران بايد كه كسى را برايشان امير سازد ، و امر كند ايشان را بطاعت او ، و امير را وصيت كند برعايت لشكر . و سنت است كه بيعت از ايشان فراگيرد كه فرار نكنند . و مستحب است كه روز پنجشنبه\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 403 ","page_number":403},
  {"content":"\r\n\r\nاول روز ايشان را بيرون برد و طلب نصرت بضعيفان و فقيران كند ، و نزد آن‌كه صفها بيك‌ديگر رسد دعا كند و تكبير گويد بىآنكه آواز بردارد بسيار ، و مردمان را تحريض نمايد بر قتال و بر صبر و ثبات . و جايز است استعانت باهل ذمه و مشركان نزد امن از خيانت ايشان و كثرت مسلمانان بحيثيتى كه اگر لشكر كفار بيك‌ديگر منضم گردند مسلمانان بر مقاومت ايشان قادر باشند . و بايد كه امام ترغيب كند مردمان را بر جهاد به دادن يراق و سلاح از بيت المال ، و جايز نيست اجارت گرفتن مسلمانان از جهت جهاد ، خواه بنده باشد و خواه آزاد . و جايز است استيجار ذمى امام را نه آحاد را .\r\nو جايز نيست كشتن رسولان كافران و نه كشتن اطفال و زنان و ديوانگان ايشان مگر آن‌كه مقاتله كنند . و استثنا كرده‌اند از كشتن زنان چند صورت كه در آن صورتها جايز است كشتن ايشان : اول آنكه زن كافر دشنام اسلام و مسلمانان دهد بنابر ظهور فساد از او . دوم آنكه آن زن از قومى باشد از كافران كه ايشان را كتابى نباشد همچو بت‌پرستان و دهريه و از اسلام امتناع نمايند . امام ماوردى گفته كه چنين زنان را بكشند نزد شافعى رحمه اللّه . سيوم آن‌كه حالت ضرورت باشد كه كافران ايشان را اسير خود ساخته باشند . چهارم آنكه كسى مضطر باشد و غير از ايشان چيزى نيابد ، او را مىرسد كه ايشان را بكشد و بخورد بر قول اصح .\r\nو جايز است قتل راهب و پير ضعيف و اعمى و زمن . و جايز است كه ايشان را بنده سازند و سبى ذريّت كفار نمايند ، و اموال ايشان را غنيمت گيرند . و جايز است محاصرهء كفار در بلاد و قلاع و آتش بر ايشان افروختن و آب در قلعه و حصار ايشان انداختن و منجنيق بسوى حصار افكندن ، و شبيخون بر سر ايشان بردن در وقت غفلت ، و منع نمىكند اين امور را بودن مسلمانى در ميان ايشان از اسيرى يا تاجرى .\r\nو اگر ايشان مسلمانان را اسير خود سازند ، و ضرورتى نباشد به قصد ايشان ، قصد ايشان جايز نيست . پس اگر در اين حال تير يا سنگ اندازد و آن مسلمان\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nكشته شود ، پس اگر داند و شناسد آن مسلمان را قصاص لازم آيد . و اگر ظن داشته باشد كه مسلمان است ديت لازم آيد . و اگر ضرورت داعى شده باشد به تير انداختن ، تير اندازيم بديشان و توقّى كنيم مسلمانان را . پس اگر تير اندازند و كشته شود آن مسلمان در اين حال ، نه قصاص باشد و نه ديت اگر او را ندانند مسلمان ، و اگر او را دانند مسلمان واجب مىگردد ديت .\r\nو حرام است هزيمت و بازگشتن از صف قتال گاهى كه زيادت نباشد عدد كفار بر دو برابر لشكر مسلمانان ، مگر آن‌كه متحرّف شده باشد از براى جنگ ، يا آن‌كه جاى گرفته باشد نزد طايفه‌اى ديگر كه با ايشان حمله كند . و اگر عاجز شود از براى تشنگى ، يا اسپ او بميرد و قادر نباشد بر قتال پياده ، يا نماند او را سلاحى ، جايز است او را بازگشتن . و اگر گمان برد كه اگر ثابت مىماند مقتول مىشود جايز نيست او را بازگشتن . و جايز نيست كه صد سوار شجاع از دويست و يك سوار ضعيف از كافران منهزم گردد . و گاهى كه قصد كنند كافران بلدى را و اهل بلد حصار كنند گناهكار نمىگردند .\r\nو گاهى كه زنان كافران يا فرزندان ايشان اسير گردند بنده شوند همچو ساير اموال غنيمت ، و امام اختيار دارد در ميان مردان كامل ايشان اگر خواهد كشد ، يا منّت نهد ، يا فدا ستاند ، يا بنده سازد ايشان را برحسب مصلحت او . و اگر مصلحتى نزد او ظاهر نگردد حبس كند ايشان را تا آن زمان كه ظاهر گردد . و اگر مسلمانى يا ذمئى اسير را بكشد پيش از آن‌كه امام در باب ايشان رأى مقرر گرداند ، او را تعزير كنند و قصاص و ديت نيست و نه قيمت . و بعضى گويند :\r\nقيمت واجب گردد . و اگر امام اختيار فدا كند بمال ، آن مال حكم غنيمت دارد ، و همچو غنيمت قسمت كنند .\r\nو در « فتاواى قفال » آمده كه هرگاه كه اسيران ما در دست كافران نباشند جايز است ما را فدا بمال و غير آن ، بخلاف آن‌كه اسيران ما در دست ايشان باشند كه بر آن تقدير جايز است ما را مفادات بنفس نه بمال . و مذهب امام ابو حنيفه رحمه اللّه هم‌چنين است . و گاهى كه واقع شود در ميان اسيران زنى يا\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nپسرى پس كشته شود ، واجب مىگردد قيمت باتفاق . و گاهى كه اسير مسلمان گردد معصوم مىگردد خون او ، و اختيار دارد امام در باقى خصال .\r\nو اگر مسلمان شود كافر پيش از ظفر بر او معصوم مىگردد خون و مال او ، و همچنين اولاد صغار و نه زوجهء او . پس اگر زوجهء او بنده گردد ، قبل از دخول يا بعد از او ، منقطع مىگردد نكاح . و گاهى كه زن و شوهر را با يك‌ديگر سبى كنند ، يا يكى از ايشان را ، منفسخ مىگردد نكاح . و اگر هر دو بنده شوند نكاح منفسخ نگردد .\r\nو ساقط نمىگردد دين مسلم و ذمى از حربى بدان كه حربى بنده شود ، و ساقط مىگردد دين حربى ، و آن را قضا كنند از مالى كه او را باشد و غنيمت مسلمانان شده باشد بعد از بنده شدن او نه پيش از بنده شدن او . و اگر استقراض كند حربئى از حربئى ، يا بخرد از او چيزى را ، بعد از آن هر دو مسلمان شوند يا قبول جزيه كنند ، ساقط نمىشود دين مال ، هم‌چنانچه ساقط نمىشود مهر و كفّارت ، و ساقط مىشود حد . و اگر حربئى تلف كند مال حربئى را ، يا غصب كند ، و هر دو مسلمان شوند يا مسلمان شود آن كسى كه تلف كرده ، پس هيچ ضمانى نيست .\r\nو اگر قهر كند قرض‌دار قرض‌خواه را ، دين ساقط گردد . و اگر قهر كند بنده سيّد خود را ، آزاد گردد و مالك او شود . و اگر زن قهر كند زوج خود را ، مالك او شود ، و نكاح منفسخ گردد .\r\nو جايز است خراب كردن بناهاى كفار و قطع اشجار ايشان گاهى كه احتياج به دو باشد از براى آنكه جنگ بدان قطع ممكن باشد ، يا ظفر برايشان بدان حاصل گردد ، يا غالب بر ظن آن باشد كه بدست مسلمانان در نخواهد آمد ، و الّا ترك آن اولى است . و جايز نيست اتلاف حيوانات غير از اسپى كه بدان جنگ مىكنند از براى دفع ايشان يا ظفر بر ايشان . و اگر تورات و انجيل بيابند جايز نيست كه او را بر حال خود بگذارند ، بلكه بايد كه سياه كنند يا بشويند و نسوزانند ، زيراكه در آن اسماء خداى تعالى است . اينست كيفيت قتال با كافران در مذهب شافعى .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nاكنون سيرت حضرت پيغامبر صلى اللّه عليه و سلم در جهاد با كفار بيان كنيم تا امام و سلطان بدان اقتدا كنند ، و باللّه التوفيق و اللّه اعلم بالصواب .\r\n\r\nفصل چهارم ، در بيان سيرت حضرت پيغامبر صلى اللّه عليه و سلم در جهاد با كافران .\r\nبدان ايّدك اللّه تعالى كه حضرت پيغامبر صلى اللّه عليه و سلم را سيرتى است در جهاد كه آن مأخذ مذاهب است ، و ما بر وجهى كه در « صحاح » ثابت شده آن سيرت را ياد كنيم تا امام و سلطان بدان اقتدا نمايند و موجب فوز باتبّاع سنت باشد ، ان شاء اللّه .\r\nشيخ الاسلام مجد الدين محمد بن يعقوب الفيروز آبادى در كتاب « صراط - مستقيم » گفته كه جهاد ذروهء سنام اسلام است ، و اهل آن را در دنيا و عقبى در اعلى منازل مقام . لاجرم حظّ جناب حضرت رسالت صلى اللّه عليه و سلم از آن ، اوفر حظوظ . و عادت آن حضرت در سلوك طرق آن اكمل و اجمل عادات . و ساعات و اوقات آن حضرت بر جهاد موقوف بود ، هم به زبان و هم بجنان و هم بدعوت و بيان  يا أَيُّهَا النَّبِيُّ جاهِدِ الْكُفَّارَ وَ الْمُنافِقِينَ وَ اغْلُظْ عَلَيْهِمْ  « 1 » و قال اللّه تعالى :  فَلا تُطِعِ الْكافِرِينَ وَ جاهِدْهُمْ بِهِ جِهاداً كَبِيراً  « 2 » .\r\nو علما گفته‌اند : مراتب جهاد چهار است : اول ، جهاد نفس . دوم ، جهاد شيطان . سيوم ، جهاد كفار . چهارم ، جهاد منافقان .\r\nاما جهاد نفس را چهار مرتبه است : اول ، جهاد تعلم دين حق . دوم ، جهاد بر عمل بر آن علم . سيوم ، جهاد بر دعوت بدان علم و تعليم نادان . چهارم ، جهاد بر صبر و احتمال مشقّات دعوت و اذى از خلق . و هرآن‌كس كه اين مراتب چهارگانه را استعمال كند او را در ملكوت آسمان عظيم خوانند .\r\nو اما جهاد شيطان را دو مرتبه است : جهاد بر دفع آنچه القا مىكند از شبهات و شكوك . دوم ، جهاد بر دفع آنچه القا مىكند از ارادت و شهوت . و\r\n\r\n\r\n","description":"","footnote":"\r\n( 1 ) سورهء التوبه : 73 و التحريم : 9 .\r\n( 2 ) سورهء الفرقان : 52 .\r\n","page_name":" 407 ","page_number":407},
  {"content":"\r\n\r\nسلاح اول يقين است ، و سلاح دوم صبر است .\r\nو اما جهاد كافران و منافقان بر چهار مرتبه است : بدل ، و زبان ، و مال ، و نفس .\r\nو اما جهاد ارباب ظلم و منكرات و بدع بر سه مراتب است : اول بدست ، و اگر عاجز شود به زبان ، و اگر عاجز شود بدل .\r\nو اين سيزده مرتبه كه جهاد است و هركه از او بىبهره بود علامت او نفاق بود : من مات و لم يحدّث نفسه بغزو مات على شعبة من النفاق . و اكمل خلق در مجموع اين مراتب آن حضرت بود ، از اول روز بعثت تا روز وفات لايزال در جهاد بود ، و جن‌وانس و عرب‌وعجم و كوچك‌وبزرگ و آزادوبنده و نر و ماده را به حق دعوت مىفرمود و راه راست مىنمود ، و از شرك و كفر و ضلال منع مىكرد . و چون زبان بسبب و شتم اصنام بكشيد كفار قريش بعداوت برخاستند ، و چون اذى و معادات ايشان بغايت رسيد فرمان بهجرت شد ؛ جماعتى به زمين حبشه هجرت كردند ، امير المؤمنين عثمان با رقيّه رضى اللّه عنهما و ده نفر ديگر برفتند . باز چون حمزه رضى اللّه عنه مسلمان شد ، و اسلام آشكارا گشت و در تزايد آمد ، كفار در اضطراب شدند ، و با يك‌ديگر معاقدت كردند كه با بنى - مطلب و بنى عبد مناف مبايعت و مناكحت نكنند ، و از مكالمت و مجالست ممتنع باشند ، تا آن حضرت را تسليم ايشان كنند . و بر اين جمله نامه‌اى نوشتند و در سقف كعبه آويختند ، دست كاتب شل شد و آن نامه را كرم بخورد ، مگر جائى كه نام خدا و رسول بود . و بنو هاشم و بنو مطلب در ميان شعب محصور مىبودند مدت سه سال ، تا جبرئيل عليه السلام خبر كرد كه صحيفه را كرم خورد و كفار قريش بسخن ابو طالب از سر آن گذشتند . و هم‌چنين جهاد به زبان مىفرمود تا قتال فرض شد .\r\nو احاديث بر فضل جهاد زيادت بر چهارصد ثابت شده ، و با صحابه مبايعت مىكرد در جنگ كه نگريزند ، و گاه مبايعت مىفرمود بر موت . و در امر جهاد با صحابه مشورت مىكرد . و در راه بعد از همه لشكر رفتى ، و ماندگان را\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nبرداشتى ، و در سير رفق تمام كردى ، و جاسوسان را سوى لشكر دشمن فرستادى ، و مقدمات و طلايع پيش گرفتى ، و پاسبانان را بر اطراف لشكر تفرقه فرمودى . و چون با دشمن برابر شدى بايستادى و دعا كردى و از حق تعالى نصرت خواستى و با جملهء صحابه رضى اللّه عنهم بذكر مشغول شدى ، و لشكر را خود ترتيب فرمودى ، و مقاتلان را معين كردى ، و در حضرت او بفرمان او مقاتله كردندى .\r\nو در جنگ آب خنك بنوشيدى ، و ميان دو زره مظاهره كردى ، و در لشكر آن حضرت رايات و اعلام بودى . و چون بر قومى غالب شدى ، در آن عرصه سه روز اقامت فرمودى . و چون خواستى كه بر قومى تاختن آرد انتظار كردى ، اگر در ميان ايشان آواز بانگ نماز شنيدى تاخت نفرمودى . و گاه بر دشمن شبيخون كردى ، و گاه در روز تاخت كردى . و سفر در روز پنجشنبه دوست داشتى . و چون لشكر فروآمدى ، ايشان را چنان جمع فرمودى و برهم پيوستى كه اگر جامه‌اى را بر ايشان بگستريدندى همه را بپوشيدى . و صفوف را خود مرتب كردى ، و در وقت قتال شجعان را از براى اقدام بدست مبارك خود تعيين فرمودى ، و مىفرمودى : فلان تو پيش‌رو ، فلان تو پس‌رو . و گاه در وقت لقاء دشمن اين دعا برخواندى : اللهمّ منزل الكتاب و مجرى السّحاب و هازم الاحزاب ، اهزمهم و انصرنا عليهم ، سيهزم الجمع و يولّون الدّبر ، بل الساعة موعدهم و الساعة ادهى و أمرّ ، اللهمّ انزل نصرك ، اللهمّ أنت عضدى و أنت نصيرى و بك اقاتل . » و چون جنگ در پيوستى و تنور قتال گرم شدى و دشمن قصد آن حضرت كردى ، به آواز بلند فرمودى :\r\n انا النبّى لا كذب * انا ابن عبد المطّلب \r\nو چون كار به سختى رسيدى دليران پناه بدان حضرت آوردندى ، و از همه نزديكتر بدشمن آن حضرت بودى . و اصحاب خود را در جنگ شعارى تعيين كردى كه يك‌ديگر را بدان شناسند . و يك‌بار شعار ايشان اين بود : « امت ، - امت » يعنى بميران ، بميران ، و گاهى شعار « يا منصور » و گاه « حم ، لا ينصرون » .\r\nو گاه زره پوشيدى و خود برسر نهادى ، و شمشير حمايل كردى ، و نيزه\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nبرداشتى ، و كمان در بازو انداختى . و گاه سپر برداشتى . و خراميدن در وقت جنگ دوست داشتى . و بر دشمن منجنيق راست كردى چنانچه در طائف كرد .\r\nو از قتل زنان و طفلان نهى فرمودى ، و جنگيان را فرمودى تا ببينيد هر كه موى عانه برآورده او را قتل كنند ، و اگر نه او را اسير كردى . و چون طائفه‌اى را بغزا فرستادى ، ايشان را امر بتقوى و پرهيزگارى فرمودى ، و گفتى : سيروا بسم اللّه ، و فى سبيل اللّه ، قاتلوا من كفر باللّه ، و لا تمثلوا و لا تغدروا و لا تقتلوا وليدا ، و نهى فرمود از بردن قرآن بديار كفار . و اگر سريّه‌اى فرستادى امير ايشان را بفرمودى كه پيش از قتال دشمن را دعوت مىكند به اسلام و هجرت ، يا اسلام فقط بىهجرت ، يا بدل جزيه كنند . و اگر از اين مجموع ابا كنند ، بخداى تعالى استعانت كن و قتال كن . و چون بر قومى ظفر يافتى بفرمودى تا غنايم جمع كنند .\r\nاين است سيرت حضرت پيغامبر صلى اللّه عليه و سلم در جهاد . اكنون شروع در بيان احكام غنايم نمائيم ، و باللّه التوفيق و منه الاستعانة فى كل باب .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\n\r\nباب دوازدهم در غنايم و قسمت آن ، و تنفيل و اخراج خمس و مستحقان آن ، و احكام استيلاى كفار .\r\nو اين باب مشتمل بر پنج فصل است .\r\n\r\nفصل اول ، در بيان معنى غنيمت و فرق ميان او و فىء و كيفيت جمع آن :\r\nبدان ايّدك اللّه تعالى كه غنيمت فعيله‌اى است از غنم و او بمعنى زيادتى است .\r\nو در شريعت چيزى است كه اصابت كنند از اموال اهل حرب ، و مسلمانان در يافتن آن اسپ و شترى دوانيده باشند ، يعنى آن را بجنگ گرفته باشند و قوت بازو ، و جمع او غنايم ، و مغنم بمعنى او است و جمع او مغانم ، و غنم بضم ، اسم است ، و غنم بفتح ، مصدر . اين است معنى غنيمت در شريعت . و فىء عبارت از مالى است كه از قبل كفار حاصل گردد بىآن‌كه اسپى دوانند ، همچو موضعى كه كافران از آنجا جلا كنند . و مال فىء را مصارفى است كه در باب خراج مذكور شد .\r\nو اما كيفيت جمع غنيمت نزد امام اعظم ؛ در كتاب « هدايه » گويد : هرگاه كه امام بلده‌اى فتح كند بقهر ، او اختيار دارد ، اگر خواهد قسمت كند ميان مسلمانان ، و اگر خواهد قرار دهد اهل او را بر او ، و وضع كند برايشان جزيه ، و بر زمينهاى ايشان خراج . و بعضى گويند اول اولى است نزد حاجت غانمين ، و دوم نزد عدم حاجت ايشان ، تا عدّت باشد در زمان آينده . و اما در منقولات\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nمجرده ؛ جايز نيست كه منت نهد بدان امام بدان‌كه رد كند آن را بسوى ايشان ، زيراكه بر آن شرع وارد نشده . و در اسيران اختيار دارد اگر خواهد بكشد ، و اگر خواهد بنده سازد ايشان را ، و اگر خواهد ايشان را بگذارد آزاد از براى ذمت مسلمانان مگر مشركان عرب و مرتدان . چنانچه بعد از اين مبيّن گردد انشاء اللّه .\r\nو جايز نيست كه رد كند ايشان را بدار الحرب . و مفادات نكنند اسيران كافر را باسيران مسلم نزد ابو حنيفه رحمه اللّه ، و نزد امامين جايز است مفادات . و اما مفادات بمال كه از ايشان بستانيم جايز نيست در قول مشهور از مذهب . و در « سير كبير » ذكر كرده كه باكى نيست كه مفادات كند گاهى كه مسلمانان را حاجتى باشد . و اگر مسلمان شود اسير در دست ما ، او را مفادات باسير مسلمان نتوان كرد كه در دست ايشان باشد . و جايز نيست منّت نهادن بر اسيران و گاهى كه ارادت كند امام بازگشتن بدار الاسلام و با او اولاغان باشد و قادر نباشد بر نقل آن بدار الاسلام ، او را بكشد و بسوزاند ، و آن نكند كه بازگذارد و پى نكند .\r\nو قسمت نكند غنيمت را در دار الحرب تا آن‌زمان كه او را بدار الاسلام آورند . و جايز نيست كه بفروشند از غنيمت چيزى را و نه آنكه آن را تمول كنند زيراكه ملك نيست . و اما جامه‌ها و متاعها ، پس مكروه است انتفاع بدان قبل از قسمت بىحاجتى ، مگر آن‌كه قسمت كند امام ميان ايشان در دار الحرب گاهى كه محتاج شوند به ثياب و دواب و متاع . و كسى كه مسلمان شود از كافران در دار الحرب ، يعنى پيش از آن‌كه او را بگيرند ، احراز كند باسلام خود نفس خود را و اولاد صغار خود را . و هرگاهى كه بيرون آيند مسلمانان از دار الحرب جايز نيست كه علف دهند از غنيمت ، و نه آن‌كه بخورند از آن . و هركس كه فاضل آيد با او علفى يا طعامى ، رد كند آن را بسوى غنيمت . يعنى آن‌كه گاهى كه قسمت نكرده باشند . و بعد از قسمت تصدق كنند بدان اگر اغنيا باشند ، و انتفاع كنند اگر محتاجان باشند . و اگر انتفاع يافته باشند بعد از احراز رد كنند قيمت او را بسوى غنيمت اگر قسمت نشده باشد . و اگر قسمت شده باشد غنى تصدق كند به قيمت او ، و فقير چيزى بر وى نيست . اين است كيفيت جمع غنيمت قبل از قسمت\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nبمذهب حنفى .\r\nو اما در مذهب شافعى ؛ در « انوار » گويد : آنچه از كفار گرفته‌اند بر سبيل قهر يا بدزدى ، آن غنيمت است ، و هم‌چنين است آنچه موجود باشد بر سبيل لقطه از دار الحرب ، پس اگر ممكن باشد مسلمانان را لابد است از تعريف . و اگر ضالهء حربى در دار الاسلام بيابند آن فىء است ، هم‌چنانچه اگر درآيد طفلى يا زنى از ايشان در بلاد ما . اگر مردى از ايشان درآيد در بلاد ما ، پس مسلمانى او را بگيرد غنيمت باشد . و جايز است تلقيط در غنيمت پيش از قسمت ، بدان‌كه تناول كنند قوت و گوشت و پى و ميوه‌ها و هر طعامى كه معتاد باشد اكل او عموما ، همچو عسل و دوشاب و شكر و فانيذ ، و غانمان را مىرسد كه علف دواب بدهند از كاه و جو و آنچه در معنى اين است . و جايز است كشتن مأكول اللحم ، و جايز نيست فراگرفتن سائر اموال و نه انتفاع به آن همچو پوشيدن جامه و ركوب دابه .\r\nو اگر مخالفت كند لازم است بر او اجرت آنچه انتفاع از آن گرفته . و اگر محتاج شود به پوشيدن جامه از براى سرما و مانند آن رخصت از امام طلب كند و آن را حساب كنند از نصيب او ، و مخصوص نيست به كسى كه محتاج باشد . و موضع ملتقط دار الحرب است تا بعمارات دار الاسلام . و اگر رجوع كند بسوى دار الاسلام و فاضل مانده باشد از مأخوذ چيزى ، لازم است او را كه رد كند بغنيمت . و جايز است مستحق غنيمت را كه اعراض كند از حصهء خود پيش از قسمت ، و اگرچه افراز خمس كرده باشند . و جايز نيست ذوى القربى را و كسى كه سلب برده كه اعراض كنند ، و نه بنده و صبى را از رضخ . و اگر پيش از اعراض بميرد حق او منتقل به ورثه مىگردد ، و اگرچه غانمان مالك نمىگردند قبل از قسمت ، و مالك مىگردند اراضى و عقارات را . اين است بيان كيفيت جمع غنايم بمذهب شافعى .\r\nاكنون بيان كيفيت قسمت غنايم كنيم ، و باللّه التوفيق .\r\n\r\nفصل دوم ، در بيان كيفيت قسمت غنايم :\r\nبدان ايّدك اللّه تعالى كه بر امام يا سلطان واجب است كه قسمت غنايم نمايند زيراكه در ترك قسمت تعطيل\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nحقوق غانمين و ارباب خمس است . پس بر پادشاه واجب باشد كه حفظ حقوق ايشان نمايد ، و آن بقسمت غنايم حاصل مىگردد .\r\nو اما قسمت غنايم بمذهب امام اعظم ابو حنيفه رحمه اللّه ؛ در كتاب « هدايه » گويد : قسمت كند امام غنيمت را و بيرون كند از آن خمس را ، و چهار قسم ديگر را در ميان غانمان قسمت نمايد . پس از آن ، سوار را دو سهم است و پياده را يك سهم است نزد ابو حنيفه رحمه اللّه ، و نزد امامين ، سوار را سه سهم است و پياده را يك سهم . و اگر كسى را چند اسپ باشد بيش از يك اسپ او را سهم ندهند . و ابو يوسف گفته : دو اسپ را سهم دهند . و حكم اسپ تركى و اسپ عربى يكى است ، يعنى خواه تبجاق باشد و خواه يابو يك حكم دارد در آن‌كه دو سهم گيرد . و كسى كه درآيد در دار الحرب و سوار باشد و اسپ او هلاك شود او مستحق سهم سواران است . و كسى كه درآيد پياده و اسپى بخرد او مستحق سهم پياده است . و اگر بدار الحرب سوار درآيد و پياده جنگ كند از براى تنگى مكان ، مستحق سهم سواران است باتفاق . و اگر سوار درآيد و بعد از آن اسپ خود را بفروشد يا ببخشد يا اجارت دهد يا گرو كند ، در روايت حسن از ابو حنيفه رحمه اللّه عليه آن است كه او مستحق سهم سواران است ، و در ظاهر روايت مستحق سهم پيادگان است . و اگر بعد از فراغ از جنگ اسپ خود را بفروشد سهم سواران ساقط نمىگردد ، و هم‌چنين است حكم گاهى كه او را بفروشد در حالت قتال نزد بعضى ، واصح آنست كه ساقط مىگردد . و سهم ندهند بنده را و نه زن را و نه طفل را و نه ذمّى را ، ليكن ايشان را رضخ دهند ، و معنى رضخ در فصل مستقبل گفته شود . اين است كيفيت قسمت بمذهب حنفى .\r\nو اما كيفيت قسمت در مذهب شافعى ؛ در « انوار شافعيه » گويد : غنيمت عبارت از مالى است كه حاصل شود از كفار بقتال و دوانيدن اسپ و شتر بغايتى كه اگر لشكرگاه زنند در مقابل كافران و شروع در جنگ كنند بعد از آن صلح نمايند بر مالى ، پس آن مال غنيمت است .\r\nو ابتدا كنند در غنيمت بسلب كه عبارت از رخت و سلاح كشتگان\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nكافران است ، پس آن را بقاتل دهند و خمس از آن بيرون نكنند . و سلب جامه‌هاى او است كه پوشيده ، با موزه و زانوبندها ، و طوق و دست آرنج ، و كمر و هميان و دراهمى كه با خود داشته باشد ، و آلات جنگ همچو زره و جوشن و كلاه‌خود و اسلحه و مركوب و آلات او ، همچو زين و لجام و جنيبه‌اى كه پيش او كشند نه همچو بخچه‌اى كه بر اسپ بسته باشد ، و نه آنچه در بخچه باشد از آلات و دراهم ، و نه غلامى كه با او است و نه جنيبه‌اى كه پس از او است .\r\nو استحقاق سلب را چند شرط است : اول آنكه قاتل مسلمان و مميز باشد .\r\nپس ذمى مستحق نگردد ، و صبى و مجنون و بنده و زن و تاجر مستحق گردند .\r\nدوم آن‌كه مقتول بالغ عاقل مرد آزاد باشد . پس اگر صبى يا مجنون يا زن يا بنده باشد كه مقاتله نكنند مستحق نمىگردد سهم ايشان را ، زيرا كه قتل ايشان حرام است ليكن اگر اينها قتال كنند مستحق مىشود . سيوم آن‌كه زايل گرداند منفعت كافرى را باسير كردن يا كشتن يا نزديك بكشتن رسانيدن ، به آنكه كور كند او را يا هردو دست و پايش را ببرد يا يك‌دست و يك پايش را ببرد . و اگر جماعتى در خون كسى شريك شوند سلب از آن همه باشد ، و اگر يكى او را نزديك بكشتن سازد و ديگرى بكشد سلب از آن اول باشد . و اگر اول مجروح سازد او را يا يكى از دست و پايش ببرد و كسى ديگر بكشد سلب از آن دوم باشد . چهارم آنكه حرب قايم باشد كه او را بكشد . پس اگر لشكر هزيمت يابد و او از پى برود و يكى را بكشد سلب او را مستحق نمىگردد . پنجم آن‌كه سوار باشد بر چيزى كه او را ركاب باشد . پس اگر از بالاى حصار يا از پس صف چيزى بكافر اندازد و او را بكشد ، يا از صف مسلمانان بصف كفار اندازد و كافرى را بكشد ، يا اسيرى را بكشد ، يا كسى كه به حد كشتن رسانيده باشند او را بكشد ، يا كسى كه بخواب باشد يا مشغول باكل باشد يا غير آن ، مستحق سلب نمىگردد .\r\nو شرط نيست كه قاتل و مقتول مقابل يك‌ديگر باشند ، پس اگر مقاتله كنند زمانى بعد از آن كافر بگريزد و مسلمان او را در وقت پشت كردن بكشد مستحق گردد . و شرط نيست كه مقابل او باشد . پس اگر كافر و مسلمان در مقابل\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nيكديگر مقاتله كنند و مسلمان از پس كافر درآيد و او را بكشد مستحق سلب مىگردد . و شرط نيست كه او را در مبارزت بكشد ، پس اگر در ميان كفار در رود و كافرى را بكشد مستحق سلب گردد . و فرق نيست ميان آن‌كه امام بگويد كه هركس كه كسى را بكشد سلب از آن اوست يا نگويد .\r\nپس از آن‌كه سلب بيرون كنند بايد كه مؤونتهائى كه در جمع غنايم واقع شده بيرون كنند ، همچو اجرت حمال و اجرت كسى كه حفظ غنيمت كرده و غير آن . بعد از آن ، نفل را بيرون كنند چنانچه بعد از اين مذكور گردد . پس از آن باقى را به پنج سهم مساوى قسمت كنند و پنج رقعه بردارند ، و بر يكى بنويسند كه للّه تعالى ، و بر چهار ديگر بنويسند كه للغانمين ، و آن را در ميان پنج بندق متساوى نهند و از براى هرقسمتى رقعه‌اى بيرون آورند . پس آنچه للّه است اگر بيرون آيد آن را ميانهء اهل خمس قسمت كنند چنانچه بعد از اين مذكور گردد . و قسمت كنند باقى را بر غانمان ، خواه عقار باشد و خواه منقول . و رضخ از جملهء اين است چنانچه مذكور گردد .\r\nو غانمان جماعتىاند كه حاضر شده باشند در جنگ از براى قتال و اگرچه قتال نكنند . و حق نيست در غنيمت كسى را كه حاضر شود در جنگ بعد از آنكه جنگ آخر شده باشد . و اگر حاضر در جنگ بميرد بعد از انقضاى جنگ حق او منتقل مىگردد بوارثان او ، و اگرچه بميرد پيش از جمع كردن مال . و اگر در اثناى جنگ بميرد يا بكشند او را حقى نيست . و اگر اسپ او در اثناى جنگ بميرد يا بكشند مستحق سهم اسپ مىگردد . و تاجران لشكر و ارباب حرفت لشكر مستحق سهم هستند گاهى كه قتال كنند . و هم‌چنين جماعتى كه نوكرانند مثل سائسان و اينها كه پرتال نگاه مىدارند . و بعضى گويند اجير مستحق سهم است و اگرچه جنگ نكند . و جماعتى كه ايشان را اجارت گرفته باشند از جهت قتال مستحق سهم نيستند و نه مستحق اجرت . و اگر امام يا امير ، لشكرى بفرستند و خود نروند و ايشان غنيمتى بيابند امام شريك ايشان نيست و نه لشكر او . و اگر غنيمت يابند امام و لشكر او ، آن لشكر كه رفته باشند بامر امام ، شريك ايشان مىگردند .\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nو گاهى كه قسمت غنيمت كنند پياده را يك سهم دهند ، و سوار را سه سهم دهند ، و كسى را دهند كه باسپ سوار باشد نه استر و درازگوش و فيل و شتر . و رضخ دهند او را بحسب تفاوت ، پس رضخ فيل بيشتر از استر دهند ، و استر بيشتر از شتر ، و شتر بيشتر از درازگوش . و ندهند الّا يك اسپ را . و هيچ فرق نيست ميان اسپى كه پدر و مادرش هر دو عربى باشند ، يا يابو كه پدر و مادرش هر دو عجمى باشند . و اسپ لاغر كه از او هيچ‌كار نيايد او را چيزى ندهند . و اگر حاضر شود سوارى ، و اسپ او ضايع گردد پس كسى ديگر او را بگيرد يا غصب كند از مالك ، و بر آن جنگ كند ، سهم او از آن مالك باشد . اگر مالك حاضر نباشد در جنگ ، سهم او از آن غاصب باشد . و در فتاواى امام نووى رحمه اللّه آمده كه سلطان گاهى كه بدهد مردى را از لشكر چيزى ، پس اگر سلطان خمس از آن بيرون نكرده و قسمت نكرده است باقى را قسمت شرعى ، واجب است خمس در آن‌چه به دو داده ، و حلال نيست او را انتفاع به باقى ، تا آن‌زمان كه بداند كه حاصل شده هر يك را از غانمان قدر حصهء او از اين . پس اگر متعدر باشد بر او صرف آنچه بسوى او افتاده به مستحق ، لازم است او را كه بقاضى دهد همچو سائر اموال ضايعه . و اين گاهى است كه ندهد او را بر سبيل نفل بشرايط كه در باب نفل بيان كرده شود .\r\nو اللّه اعلم . اين است بيان كيفيت قسمت غنايم بمذهبين . اكنون بيان قسمت خمس و تنفيل و رضخ بنمائيم و باللّه التوفيق .\r\n\r\nفصل سيوم ، در بيان قسمت خمس غنايم و احكام تنفيل و اعطاء رضخ :\r\nبدان ايدك اللّه تعالى كه خمس غنيمت از آن حقوق الهى است ، و در تقسيم آن ميان مذهبين خلاف است . اما در مذهب امام اعظم ابو حنيفه رحمه اللّه در كتاب « هدايه » گويد : اما خمس غنيمت پس قسمت كنند او را بر سه سهم ؛ يك سهم به يتيمان دهند ، و سهمى بمساكين دهند ، و سهمى بابن سبيل . و فقراى ذوى القربى كه خويشاوندان حضرت پيغامبرند صلى اللّه عليه و سلم درين اصناف ثلاثه داخل‌اند . و ايشان را مقدم دارند بر ديگر فقرا ، و باغنياى ايشان هيچ ندهند .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nو گاهى كه در آينده يك‌كس يا دوكس بدار الحرب بىاذن امام و غارت كنند و چيزى گيرند ، خمس از آن بيرون نكنند . و اگر باذن امام درآيند ، دو روايت است ، مشهور آن است كه خمس بيرون كنند . اين است حكم قسمت خمس در مذهب حنفى .\r\nو اما قسمت خمس در مذهب شافعى ؛ در كتاب « انوار » گويد كه خمس غنيمت را به پنچ سهم كنند هم‌چو خمس فىء ، سهم اول را صرف كنند در مصالح مسلمانان ، و تفصيل آن در باب خراج گذشت . سهم دوم را بخويشاوندان پيغامبر دهند . سيوم به يتامى . چهارم به فقرا و مساكين . پنجم بابن سبيل . و تفاصيل آن در باب خراج و خمس فىء مذكور شد .\r\nو اما تنفيل آن عبارت از چيزى است كه امام يا سلطان معين گردانند آن‌را از براى كسى كه از او كارى در جنگ آيد ، ( يا از براى جمعى زياده برحصهء ايشان از غنايم ) « 1 » . در كتاب « هدايه » گويد كه باك نيست كه امام تنفيل كند در حالت قتال ، و بواسطهء آن تحريض نمايد مردمان را برجنگ ، مثل آن‌كه گويد هركس كه كسى را بكشد سلب او از آن اوست ، يا بگويد بجماعتى كه گردانيدم از براى شما ربع را بعد از خمس ، يعنى بعد از آن‌كه خمس بردارند . و تنفيل گاه هست كه بدانست كه ياد كرديم و گاه هست كه به غير آن است . ليكن سزاوار نيست امام را كه تنفيل كند به همه آنچه فرامىگيرند از كافران ، زيراكه در آن ابطال حق همه است . پس ( تنفيل همه غنايم مرجماعتى از لشكر را سزاوار نيست ، ليكن با وجود اين ) « 2 » اگر چنين كند با قطعه‌اى از لشكر جايز است ، زيراكه تصرف امام راست ، و گاه باشد كه مصلحت در آن باشد . و بايد كه تنفيل نكنند بعد از آن‌كه غنيمت را بدار الاسلام آورده باشند مگر در خمس . و اگر امام سلب را از براى قاتل معين نكرده باشد پيش از جنگ ، آن از جملهء غنيمت است و قاتل و غير او در آن مساوىاند . و سلب عبارت از آن‌چيزى است كه بر مقتول باشد از جامه‌ها و سلاح\r\n\r\n\r\n","description":"","footnote":"\r\n( 1 ) اضافه از م .\r\n( 2 ) اضافه از م .\r\n","page_name":" 418 ","page_number":418},
  {"content":"\r\n\r\nاو و مركب او ، و هم‌چنين آنچه بر مركب اوست از زين و آلت ، و هم‌چنين آنچه با اوست بردابّه از مال او در جامه‌دان و بخچهء او يا برميان اوست . و آن‌چه غير اين باشد سلب نيست ، و آن‌چه بر غلام اوست يا بر دابهء ديگر است آن سلب نيست .\r\nو بايد دانست كه حكم تنفيل قطع حق باقيان است . فأما ملك ثابت نمىگردد الّا بعد از احراز بدار الاسلام ، تا بغايتى كه اگر امام بگويد كه هركس كه كنيزكى را بيابد از آن اوست ، پس مسلمانى كنيزكى يافت و او را استبرا كرد ، حلال نيست او را وطى او . و هم‌چنين حلال نيست كه او را بفروشد . و اين نزد ابو حنيفه است و ابو يوسف رحمهما اللّه ، و امام محمد گفته كه او را مىرسد كه وطى كند او را و بفروشد ، از براى آن‌كه بتنفيل ملك ثابت مىگردد نزد او ، هم - چنانچه بقسمت در دار الحرب ثابت مىگردد و به خريدن از حربى . اين است احكام تنفيل در مذهب حنفى .\r\nو اما حكم تنفيل در مذهب شافعى رحمه اللّه ؛ در « انوار شافعيه » گويد كه اخراج كند امام قبل از قسمت غنيمت نفل را ، و آن عبارت از زيادتى مالى است بر سهم غنيمت كه شرط كند امام يا امير جيش نزد حاجت از براى كسى كه قائم مىشود بامرى كه در او زيادتى مشقتى و جراحتى رساند بكفار . يا توقع ظفرى يا دفع شرى بدوست ، همچو طليعه‌اى كه فرستند ، و جماعتى كه هجوم كنند ، يا قلعه‌اى بگيرند ، يا دلالت بر آن كنند ، يا حفظى كنند لشكر را ، يا تجسس حالى كنند يا مانند آن . و قدر آن متعلق است باجتهاد آن‌كس كه نفل را تعيين مىكند . و تنفيل بايد كه به قدر عمل باشد ، و محل او خمس مصالح است . و جايز است كه شرط كند نفل را از آن‌چه حاصل گردد از مال كفار . و اين هنگام شرط است كه معلوم باشد . و بايد كه اين هنگام ياد كند جزوى را از ثلث يا ربع يا غير آن . و جهالت هم احتمال دارد نزد حاجت . و اگر امير بگويد كه هركس كه چيزى را فراگيرد از آن او باشد صحيح نيست شرط او ، و آن‌كسى كه ظاهر شود از او مبارزتى و حسن اقدامى و اثرى نيكو ، سهم او را از غنيمت بدهد و زيادت\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nگرداند از مصالح آنچه لائق به دو باشد . اين است احكام تنفيل بمذهب شافعى .\r\nو اما رضخ در لغت عبارت از عطيهء اندكى است . و در شرع عبارت از عطائى است كه امام يا امير لشكر نمايند كسى را كه در لشكر حاضر باشد و مستحق سهم غنيمت نباشد ، و حكم آن در مذهب حنفى آنست كه در « هدايه » گويد كه سهم غنيمت ندهند بمملوك و نه بزن و فرزند و نه بذمى ، ليكن رضخ دهند ايشان را برحسب آنچه رأى امام باشد ، زيراكه حضرت پيغامبر صلى اللّه عليه - و سلم اينها را سهم نمىداد و ليكن رضخ مىداد برحسب آنچه مصلحت بود . و بنده را گاهى رضخ دهند كه مقاتلت كند ، و زن را گاهى رضخ دهند كه مداواى مجروحان كند و قيام به خدمت خستگان نمايد ، و ذمّى را گاهى رضخ دهند كه مقاتلت كند ، يا دلالت كند بر راه و مقاتلت نكند . زيراكه در او منفعت مسلمانان است ، ليكن زيادت گردانند از براى او بر سهم در دلالت گاهى كه در دلالت او منفعت عظيمه باشد . و نرسانند بمرتبهء سهم گاهى كه مقاتلت كند ، زيراكه مقاتلت جهاد است ، و دلالت از عمل جهاد نيست ، و تسويت نبايد كرد ميان مسلمانان و ذمى در حكم جهاد . اين است حكم رضخ در مذهب حنفى .\r\nاما حكم رضخ در مذهب شافعى ؛ در كتاب « انوار » گويد كه از جملهء غنيمت است رضخ ، و آن سهمى است ناقص از سهم غانمان كامل كه اجتهاد كند امام در تقدير آن ، و آن واجب است از براى كودكان و بندگان و زنان و خنثى و زمن كه او را قوّت رفتار نباشد ، و دست بريده ، و ذمى كه حاضر شده باشد باذن امام از روى تبرّع . و فرق نهد ميان ايشان بحسب نفع ، پس ترجيح كند كسى را كه مقاتله بسيار كرده باشد بر غير او ، و ترجيح كند سوار را بر پياده ، و زنى كه مداوات مجروحان كند و تشنگان را آب دهد و بار و پرتال را نگاهدارد بر غير ايشان .\r\nاين است حكم رضخ در مذهب شافعى رحمه اللّه .\r\nو اما صفّى مغنم آن‌چيزى است كه حضرت پيغامبر صلى اللّه عليه و سلم آن را از براى خود برمىداشته از مالهاى غنيمت قبل از قسمت ، مثل شمشيرى خوب يا اسپى يا كنيزى خوب ، و آن خاصّهء حضرت پيغامبر صلى اللّه عليه و سلم بوده ، و بعد\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nاز وفات او ساقط شده ، و ائمه را نمىرسد كه حالى بدان عمل كنند .\r\nو اما خمس الخمس كه سهم رسول است صلى اللّه عليه و سلم در نصّ قرآن ، بعد از وفات آن حضرت ساقط شده ، و سهم اللّه همان سهم مصالح است . و آنچه صاحب « هدايه » گفته كه مذهب شافعى آن است كه خمس الخمس . از آن امام و خليفه است صحيح نيست ، و مذهب شافعى آن است كه از خواص پيغامبر بوده صلى اللّه عليه و سلم ، و بعد از او ساقط شده بموت او و اللّه اعلم .\r\nچون بيان احكام غنيمت نموده شد اكنون بيان احكام استيلاى كفار بر بلاد اسلام ، نعوذ باللّه منها ، بنمائيم و باللّه التوفيق .\r\n\r\nفصل چهارم ، در بيان احكام استيلاى كافران بر يكديگر و العياذ باللّه ، بر اموال و ديارهاى مسلمانان :\r\nبدان ايدك اللّه تعالى كه گاه هست كه كفار بر يكديگر و گاهى بر بلاد اسلام مستولى مىگردند ، و سابقا مذكور شد كه به مجرد استيلاى ايشان بلاد اسلام دار الحرب نمىگردد . و اما اموالى كه ايشان از ديار اسلام بدار الحرب برند حكم آن متغير مىشود ، و ما آن احكام را در اين مقام ياد كنيم .\r\nاما بر مذهب امام ابو حنيفه رحمه اللّه ؛ در كتاب « هدايه » گويد : گاهى كه غالب گردند ترك بر روم ، پس سبى كنند ايشان را و مالهاى ايشان را بگيرند ، مالك مىگردند آن را . پس اگر ما غالب شويم بر ترك حلال مىگردد ما را آن چيزى كه مىيابيم از آن اموال . و گاهى كه ايشان غالب شوند بر اموال ما و آن را احراز كنند بدار خود ، مالك آن مىگردند . پس اگر غالب شوند مسلمانان بر آن ديار و مالكان آن اموال را بازيابند پيش از قسمت ، از آن ايشان است بىچيزى .\r\nو اگر احراز كنند مسلمانان آن را بدار الاسلام و بيابند مالكان آن را بعد از قسمت ، فراگيرند آن را به قيمت اگر خواهند . و اگر تاجرى بدار الحرب درآيد و بخرد آن را ، و اخراج كند آن را بدار الاسلام ، پس مالك اول اختيار دارد : اگر خواهد فراگيرد آن را بثمن كه تاجر خريده است آن را ، و اگر خواهد بگذارد آن را . و اگر آن را\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nتاجر بكالائى خريده باشد ، آن را به قيمت آن كالا فراگيرد . و اگر كافران آن را بمسلمانى بخشند از آن مسلمان به قيمت او گيرد . و اگر آن مال بغنيمت بيرون آورده باشند و او مثلى باشد ، او را فراگيرد قبل از قسمت ، و فرانگيرد او را بعد از قسمت . و اگر اسير كنند بنده‌اى را ، و مردى بخرد او را و بيرون آورد بدار الاسلام ، و شخصى چشم او كور كرده باشد ، و مشترى او از آن شخص ارش چشم گرفته باشد ، خداوند آن بنده فراگيرد او را بثمنى كه فراگرفته است مشترى آن را از دشمن .\r\nو مالك نمىگردند بر ما اهل حرب بغلبه غلامان مدبّر ما را و نه امهات اولاد ما را و نه مكاتبان ما را و نه آزادان ما را . و ما بر ايشان مالك مىگرديم تمام آن را . و اگر شترى از ما برند و به طرف ايشان برود ، پس فراگيرند ايشان آن را ، مالك آن مىگردند . و اگر مردى آن شتر را بخرد و بدار الاسلام آورد ، صاحب او فراگيرد آن را بثمن اگر خواهد . و اگر بگريزد بنده‌اى از ما بسوى ايشان و اسپى با خود ببرد و متاعى ، و مشركان آن را بگيرند ، و مردى آن‌همه را بخرد و بيرون آورد ، مولى فراگيرد بنده را بىچيزى ، و اسپ و متاع را بثمن فراگيرد نزد ابو حنيفه رحمه اللّه . و امامين گويند : تمامى آنها را بثمن فراگيرد . و گاهى كه حربى بامان درآيد بمملكت ما ، و بنده‌اى كه مسلمان شده بخرد و بدار الحرب برد ، آزاد مىگردد نزد ابو حنيفه ، و نزد امامين آزاد نمىگردد . گاهى كه مسلمان شود بندهء حربى ، بعد از آن بيرون آيد بسوى ما ، يا بر آن مملكت غالب شوند ، پس او آزاد است . و هم‌چنين بندگان ايشان هرگاه كه بمملكت اسلام آيند آزاداند . اين است حكم استيلاى كفار بمذهب حنفى .\r\nو اما حكم استيلاى كفار در مذهب شافعى ؛ در « انوار » گويد كه اگر مستولى گردند كافران بر مالهاى مسلمانان مالك نمىگردند آن را . و اگر مسلمانى در دار الحرب از كافر چيزى بخرد از روى اختيار كه چون به بلاد اسلام رسد ثمن آن را بفرستد ، لازم است او را بدان وفا كردن . و اگر مكره باشد لازم نيست ، و لازم است او را ردّ عين آن مال . و اگر كافران به دو چيزى دهند كه در دار الاسلام بفروشد و ثمن براى ايشان بفرستد ، پس او وكيل است و بر اوست آنچه بر وكيل\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nاست . و اگر درآيد بدار الحرب بأمان و قرض كند از ايشان يا دزد كند و بازگردد لازمست او را كه رد كند . و اللّه تعالى اعلم .\r\nاكنون بيان سيرت حضرت پيغامبر صلى اللّه عليه و سلم در غنيمت و قسمت آن بنمائيم و باللّه التوفيق .\r\n\r\nفصل پنجم ، در بيان سيرت حضرت پيغامبر صلى اللّه عليه و سلم در قسمت غنايم :\r\nبدان ايّدك اللّه تعالى كه حضرت پيغامبر را صلى اللّه عليه و سلّم در جمع و قسمت غنيمت سيرتى است كه لابد است امام را كه بدان اقتدا كند تا عمل بوجه سنت كرده باشد .\r\nشيخ الاسلام مجد الدين محمد بن يعقوب الفيروز آبادى در كتاب « صراط - مستقيم » گويد كه حضرت پيغامبر صلى اللّه عليه و سلم چون بر قومى ظفر يافتى بفرمودى تا ندا كنند بجمع غنايم تا همه را گرد آورند ، پس ابتدا فرمودى بسلب كشتگان ، يعنى جامه و رخت ايشان را بقاتلان ايشان دادى . و آنچه بماندى خمس آن بيرون كردى ، و در مصالح اسلام كه حق تعالى تعيين فرموده صرف كردى . و آنچه بماندى نصيبى اندك كودكان را و زنان را و بندگان را بدادى . و آنچه بماندى ميان لشكريان قسمت كردى ، و سوار را سهم دادى و پياده را يك سهم . آنچه صحيح است ، اين است كه انفال از صلب غنيمت بودى ، چنانچه مصلحت ديدى . و بعضى گويند كه انفال از جملهء خمس بودى و بعضى مىگويند كه از خمس الخمس ، و اين اضعف اقوال است . و در بعضى غزوات سلمة بن - الأكوع را پنج سهم داد چه او را در آن جنگ توفيقى عظيم رفيق شد ، و دست - بردهاى عظيم بنمود . و ميان ضعيف و قوى مساوات كردى در قسمت ، و چون قصد ديار دشمنان كردى گاه سريّه را پيشتر فرستادى ، اگر ايشان را غنيمت بدست آمدى از آن جمله خمس بيرون كردى . و آنچه بماندى از آن ربع جدا كردى و با اهل آن سريه دادى . آنچه بماندى ميان ايشان و سائر لشكر بسويت قسمت كردى . و مع ذلك نفل را كراهيت مىداشت ، و مىفرمود كه اقويا بايد كه رد كنند بضعفا .\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nو آن حضرت را از غنيمت سهمى خاص بود كه آن را صفى مىخواندند ، اگر خواستى بنده‌اى يا كنيزى يا اسپى يا آن‌چه او را خوش آمدى پيش از خمس برداشتى ، و صفيه رضى اللّه عنها و ذو الفقار از آن جمله بود . و اگر كسى براى مصلحت مسلمانان غائب بودى او را سهم بدادى ، چنانچه امير المؤمنين عثمان رضى اللّه عنه را داد در روز بدر ، چه بتمريض دختر آن حضرت رضى اللّه عنهما و صلى اللّه على أبيها مشغول بود .\r\nو سهم ذوى القربى در بنى هاشم و بنى عبد المطلب قسمت مىكرد ، و برادران ايشان بنى عبد شمس و بنى نوفل را نمىداد .\r\nو در مغازى طعام مىيافتند مثل عسل و عنب و جوز و غير آن مىخوردند و برنمىداشتند . عبد اللّه بن مغفّل رضى اللّه تعالى عنه يك جراب پيه يافته بود ، و مىگفت : من از اين جراب به كسى نخواهم داد ، و او آن را بر وى مقرر فرمود . و در غلول و خيانت از غنيمت تأكيد و تشديد عظيم مىكرد و مىفرمود هونار و عار و شنار على اهله الى يوم القيامة و كسى كه غلول كرده بود بفرمود كه كالا - هاى او را به آتش بسوزند . و امير المؤمنين ابو بكر و عمر رضى اللّه عنهما هم‌چنين كرده‌اند ، و اين از باب تعزير مالى است . و اين است سيرت حضرت پيغامبر صلى اللّه عليه و سلم در غنيمت .\r\nچون احكام قتال با مشركان و حكم اموال ايشان مذكور شد ، اكنون احكام مرتدان و قتال با ايشان بيان كنيم - و باللّه التوفيق .\r\n\r\n","description":"","footnote":"","page_name":" 424 ","page_number":424},
  {"content":"\r\n\r\n\r\nباب سيزدهم در احكام مرتدان و اسلام ايشان ، و حكم اموال و ازواج آن جماعت .\r\nو اين باب مشتمل بر چهار فصل است .\r\n\r\nفصل اول ، در بيان معنى ردّه و آنچه مسلمان بدان مرتد مىگردد :\r\nبدان ايّدك اللّه تعالى كه ردّه فعلى است از ردّ ، و در شريعت عبارت از قطع اسلام است بقولى كه بازمىگردد مسلمان بواسطهء آن از اسلام به كفر ، نعوذ باللّه .\r\nاما قولى كه موجب كفر است فرق نيست كه صادر شود از اعتقاد يا عناد و استهزا ، و آن قول يا متعلق است باصول اعتقادات يا غير آن ؛ اول مثل آن‌كه قائل شود بقدم عالم و اعتقاد آن كند ، يا حدوث صانع يا نفى چيزى كند كه ثابت است صانع قديم را باجماع ، همچو بودن او عالم يا قادر ، يا اثبات كند آنچه منفى است از او باجماع ، يا انكار كند جواز بعثت پيغمبران ، يا انكار نبوت پيغمبر كند ، يا او را دروغ‌گو خواند ، يا جحود كند آيتى كه اجماع بر آن واقع شده ، يا زيادت گرداند بعمد در قرآن كلمه‌اى را به اعتقاد آن كه قرآن است ، يا دشنام دهد پيغمبرى را يا ملكى را ، يا استخفاف كند بدان ، يا بمصحف يا بتورات يا بانجيل يا زبور ، يا حلال شمرد حرامى را كه بر آن اجماع كرده‌اند ، يا حرام داند حلالى را كه اجماع بر آن كرده‌اند ، يا نفى كند وجوب آن‌چيزى را كه اجماع كرده‌اند بر وجوب او از براى نص ، و خاص و عام آن را همه دانند همچو زكات و صوم و صلات ، يا\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nاعتقاد كند وجوب آن‌چيزى كه واجب نيست باجماع هم‌چو نماز ششم و روزهء شوال يا روزى از آن .\r\nقسم دوم اقوالى است كه متعلق باصول اعتقادات نيست مثل آن‌كه نسبت كند عائشه رضى اللّه عنها را بفاحشه ، يا دعوى پيغمبرى كند در زمان ما ، يا تصديق كسى كند كه او دعوى پيغمبرى مىكند ، يا مسلمان را گويد كه اى كافر ، بىتأويلى . و امثال آن بسيار است ، و در كتب حنفيّه اعتناى تمام در تفصيل آن واقع شده و علماى شافعيه رجوع بدان كتب كرده‌اند ، زيراكه در اكثر موافقت واقع است در اصول .\r\nو اما فعلى كه موجب كفر مىگردد آن فعلى است كه از تعمد و استهزاى صريح باشد بدين ، همچو سجود از براى صنم يا آفتاب ، و انداختن مصحف در قاذورات يا مكان قذر ، و سحرى كه در او عبادت آفتاب باشد و مانند آن . و اگر بگويد ابو بكر از صحابه نيست كافر گردد . و قطع بايد كرد بتكفير هركه بگويد قولى كه توصّل خواهد بدان قول بتضليل امّت يا تكفير صحابه ، و بتكفير هر فاعلى كه كارى كند كه آن‌كار صادر نمىگردد مگر از كافر ، همچو سجود صليب يا آتش يا رفتن بكنايس با اهل آن و به زىّ ايشان از زنارها و غير آن .\r\nو هركه سبّ ابو بكر و عمر كند كافر گردد بر قول مختار از مذهبين . و هر كه گويد كه قرآن مخلوق است يا روح قديم است كافر مىگردد . و هركه دعوى كند كه ربوبيت گاهى كه ظاهر شد عبوديت باطل مىگردد و مراد او رفع احكام باشد كافر مىگردد . و هركه گويد من فانى مىگردم از صفات ناسوتى و بازمىگردم بصفات لاهوتى كافر مىگردد . و هركه گويد ولى افضل است از نبى ، يا ائمه افضل از پيغمبرند كافر گردد . و هركه گويد خداى تعالى در صورت صاحب حسنات حلول مىكند كافر مىگردد . و هركه گويد سماع غنا از دين است و آن انفع است قلوب را از قرآن كافر گردد . و تفاصيل الفاظ كفر را از كتب اصحاب مذهبين طلب كنيد ، و غرض اينجا اشارت بأمهات امورى است كه مسلمان بدان مرتد مىگردد و اللّه اعلم . اكنون بيان احكام مرتدين كنيم و كيفيت ثبوت رده و\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nشرايط آن و باللّه التوفيق .\r\n\r\nفصل دوم ، در بيان كيفيت ثبوت ارتداد و احكام مرتدان بعد از ثبوت ردت ايشان :\r\nبدان ايّدك اللّه تعالى كه چون كسى نعوذ باللّه از موجبات ارتداد چيزى از او ظاهر شد و او در مقام انكار آن نيست ردّت او ثابت است . و اگر انكار ارتداد مىكند و كسى بر او گواهى مىدهد قبول شهادت بر ردّه مطلقا جايز است ، و محتاج بتفصيل نيست ، و نه بدان‌كه لفظ او را ياد كنند ، بلكه كافى است كه گويند كه او مرتد شده يا آن‌كه او كافر گشته بعد از اسلام . و اگر دو گواه عدل گواهى دهند مطلقا يا مفصلا ، و او گويد كه دروغ گفته‌اند ، يا گويد كه من مرتد نشده‌ام ، آن تكذيب كافى نيست او را در جداشدن زوجهء او از او پيش از دخول ، و بر او هست كه به اسلام درآيد . و كافى نيست كه گويد رجوع كردم . و اگر گويد كه مكره بودم ، پس اگر قرائن بر اكراه باشد به آنكه اسير كافران باشد يا در ميان كافران بوده باشد و از ايشان ترسيده باشد ، مصّدق است بيمين . و اگر قرائن نباشد بدان وجه كه در دار الاسلام بوده باشد ، يا در دار الحرب بوده باشد و محلى باشد ، اين مصدق نيست ، و اجرا كنند بر او حكم مرتدان . و اگر گواهان گواهى ندهند كه او مرتد شده و ليكن گواهى دهند كه او تلفظ بكلمهء كفر كرده ، پس او گويد كه راست گفتند و من مكره بودم ، او را تصديق كنند بيمين . و حزم آن است كه تجديد اسلام كند . اين است كيفيت ثبوت ارتداد بىاختلاف .\r\nو اما احكام مرتدين بعد از ثبوت ارتداد در مذهب حنفى ؛ در كتاب « هدايه » گويد : گاهى كه مرتد شود مسلمان از اسلام ، و العياذ باللّه ، عرض كنند بر او اسلام ، پس اگر او را شبهه‌اى باشد آن را كشف كنند ، و حبس كنند او را سه روز ، اگر مسلمان شود خوب و الا بكشند او را . و اين تأجيل تا سه روز مستحب است و واجب نيست ، و عرض اسلام هم واجب نيست . و كيفيت توبهء او آن است كه تبرّا كند از همه دينها غير دين اسلام . و اگر تبرّا كند از آن‌چه منتقل شده به سوى آن كافى است ، زيراكه مقصود بدان حاصل مىگردد . و اگر كسى او را\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nبكشد پيش از عرض اسلام بر او مكروه است . و مراد از كراهت اين‌جا ترك مستحب است و انتفاء ضمان . و اما زن مرتد ؛ او را نكشند و ليكن حبس كنند او را تا مسلمان گردد . اين است احكام مرتد بمذهب حنفى .\r\nو اما احكام مرتد بمذهب شافعى رحمه اللّه ؛ در كتاب « انوار » گويد : حكم مرتد آن است كه خون او هدر است . و واجب است قتل او اگر توبه نكند ، خواه بدين اهل كتاب منتقل شود و خواه به غير آن ، و خواه آزاد باشد و خواه بنده ، و خواه مرد باشد و خواه زن . و اگر توبه كند قبول كنند توبهء او را ، خواه كفر او كفر ظاهر باشد هم‌چو يهوديت و نصرانيت ، و خواه كفر باطن باشد همچو زندقه ، و خواه مكرر گردد از او ردّه و اسلام ، و خواه مكرر نگردد . و واجب است كه طلب توبه كنند از مرتد پيش از كشتن او ، و او را سه روز مهلت بدهند . پس اگر توبه كند خوب ، و الّا او را بكشند بشمشير ، و جايز نيست كه او را به آتش سوزانند يا خناق كنند يا به سنگ كشند يا مثله كنند . و اگر پيش از استتابه او را بكشند ضمان نيست . و اگر گويد مرا شبهه‌اى عارض شده بود آن را زايل گردانيد تا مسلمان گردم ، مناظره نكنند بلكه مسلمان شود اولا ، بعد از آن استكشاف كند . و غزالى برآن است كه استكشاف كنند و جواب گويند . و فتوى بر قول اولى است .\r\nو توبهء مرتد و اسلام كافر ، اصل آن است كه اقرار كند كه هيچ خداى غير از خداى تعالى نيست و آن‌كه محمد رسول خداست و برى شود از هر دينى كه مخالف دين اسلام است ، و راجع گردد از هر اعتقادى كه آن كفر است ، و لابد است از شهادتين ، و حاصل نمىگردد اسلام بدون آن . و اما براءت پس اگر كافر معترف است برسالت حضرت پيغامبر صلى اللّه عليه و سلم ، و انكار عموم آن مىكند همچو قومى از يهود كه مىگويند او مبعوث است بعرب تنها ، پس لابد است از براءت از آن اعتقاد . و اگر منكر اصل رسالت است همچو بت‌پرست ، حاجت به براءت نيست و كافى است شهادتين . اين است حكم مرتد و اسلام او بمذهب شافعى . اكنون بيان اموال و ازواج مرتدان كنيم .\r\n\r\n","description":"","footnote":"","page_name":" 428 ","page_number":428},
  {"content":"\r\n\r\n\r\nفصل سيوم ، در احكام اموال و ازواج مرتدان :\r\nبدان ايّدك اللّه تعالى كه مرتد را در اموال و ازواج احكامى است كه ديگر كافران را نيست ، و ما در اين مقام آن را بيان كنيم بمذهب امام اعظم ابو حنيفه رحمة اللّه عليه اولا ، در كتاب « هدايه » گويد كه زايل مىشود ملك مرتد از اموال او بردّت او ، ليكن محفوظ مىماند از براى او ، پس اگر مسلمان شود بازمىگردد آن مال به حال خود .\r\nو اين نزد ابو حنيفه رحمه اللّه است ، و نزد امامين زايل نمىگردد ملك او . و اگر مرتد بميرد يا بكشند او را بر ردت او ( نزد ابو حنيفه ) « 1 » منتقل مىگردد آنچه اكتساب گردد در حال اسلام او بورثهء او از مسلمانان . و آنچه در حال ردت آن را كسب كرده آن مال فىء است ، و امام آن را تصرف كند . و امامين بر آن رفتند كه هردو از آن ورثهء او است .\r\nو تصرفات مرتد چند قسم است : يكى آن‌كه نافذ است باتفاق همچو استيلاد و طلاق . دوم آنكه باطل است باتفاق همچو نكاح و ذبيحه . سيوم آنكه موقوف است باتفاق همچو مفاوضه . چهارم آن‌كه اختلاف كرده‌اند در توقف و نفاذ او ، و آن مثل بيع و شرى و هبه و عتق و رهن و تصرفات ماليست كه موقوف است . و نزد ابو حنيفه رحمه اللّه اگر مسلمان شود عقود او صحيح باشد و اگر بميرد يا بكشد او را يا ملحق بدار الحرب شود باطل است . و نزد امامين آنست كه جايز است آنچه او مىكند در هردو وجه .\r\nو اگر ملحق شود مرتد بدار الحرب و حكم كند حاكم بدانكه او ملحق بدار الحرب شده ، غلامانى را كه مدبّر ساخته باشد آزاد مىگردند ، و هم‌چنين امهات اولاد او ، و ديونى كه بر او است حالّ مىشود ، و آنچه كسب كرده در حالت اسلام منتقل بورثهء او مىگردد . پس اگر بازگردد مرتد بعد از حكم بلحاق او بدار الاسلام مسلمان ، پس آنچه در دست ورثه يابد از مال او بعينه فراگيرد آن را .\r\nو گاهى كه وطى كند مرتد ، جاريهء نصرانيه را كه او را در حال اسلام بوده و ولدى بياورد پيشتر از شش ماه از آن‌زمان كه مرتد شده ، و دعوى كند كه آن\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 429 ","page_number":429},
  {"content":"\r\n\r\nفرزند از آن من است ، پس آن جاريه امّ ولد او مىگردد ، و آن فرزند آزاد مىشود ، و او پسر او است و ميراث نمىبرد . و اگر آن جاريه مسلمان باشد آن پسر ميراث مىبرد ، اگر او بر رده بميرد يا لاحق شود بدار الحرب . و گاهى كه ملحق شود مرتد بمال خود بدار الحرب ، بعد از آن مسلمانان بر آن مال غالب گردند ، آن مال فىء است . و اگر لاحق شود و بازگردد و مال خود را بردارد و بدار الحرب برد ، و بر آن مال مسلمانان غالب گردند ، و وارثان او آن مال را دريابند پيش از قسمت ، رد كرده شود آن مال بديشان .\r\nو اگر مرتد كسى را بخطا بكشد پس از آن ملحق شود بدار الحرب ، يا كشته شود بر ردهء خود ، پس ديت در مال او است كه كسب كرده باشد در حال اسلام ، خاصة نزد ابو حنيفه رحمه اللّه . و نزد امامين ديت در مال اوست كه كسب كرده باشد در رده و حال اسلام هردو .\r\nو گاهى كه مردى و زنى ( كه منكوحهء او باشد ) « 1 » با يك‌ديگر مرتد شوند ، و العياذ باللّه ، و ملحق گردند بدار الحرب ، پس آن زن آبستن شود در دار الحرب ، پس ولدى بزايد ، و فرزند ايشان فرزندى بزايد ، و لشكر اسلام بر ايشان غالب گردند ، پس هردو ولد مال فىءاند ، و امام تصرف كند در ايشان .\r\nو مرتد شدن كودكى كه تميز داشته باشد ارتداد است نزد ابو حنيفه و امام محمد رحمهما اللّه ، و اجبار كنند او را بر اسلام ( ليكن نكشند ) « 1 » . و اسلام او اسلام است ، و ميراث از پدر و مادر نمىبرد اگر كافر باشند . و ابو يوسف رحمه اللّه گفته كه ارتداد او ارتداد نيست ، و اسلام او اسلام است . و از طفلان غير مميز صحيح نيست ارتداد ، و هم‌چنين مجنون و سكرانى كه او را عقل زايل باشد .\r\nاين است احكام مرتدان در مذهب حنفيه .\r\nو اما احكام مرتدان در مذهب شافعى رحمه اللّه ؛ در كتاب « انوار » گويد :\r\nشرط است در صحت رده تكليف و اختيار ، پس ردهء كودك و ديوانه و كسى كه او را اكراه كرده باشند معتبر نباشد .\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 430 ","page_number":430},
  {"content":"\r\n\r\nقال فضل اللّه بن روزبهان غفره اللّه تعالى : صاحب « هدايهء حنفى » در كتاب خود گفته كه زفر و شافعى رحمه اللّه بدان رفته‌اند كه اسلام صبى اسلام نيست و ارتداد او ارتداد نيست ، و دليل ايشان ( در اسلام ) « 1 » اينست كه صبى تبع پدرومادر است در اسلام ، پس او را اصل نسازند . و نيز لازم مىشود طفل را احكامى كه بمضرت آميخته است ، پس او را اهل آن نتوان ساخت . و دليل ما آنست كه على رضى اللّه عنه اسلام آورد در ايام صبى ، و تصحيح كرد حضرت پيغامبر صلى اللّه عليه و سلم اسلام او را ، و افتخار كردن او بدان اسلام مشهور است . و نيز صبى اعتراف بحقيقت اسلام مىكند ، و آن تصديق و اقرار است با هم ، زيراكه اقرار از طوع دليل بر اعتقاد است ، چنانچه معلوم شده و حقايق را رد نمىتوان كرد و آن‌چه متعلق باشد بدان سعادت ابدى و نجات آخرت است و آن از اجلّ منافع باشد و حكم اصلى او باشد ، و غير او بر او مبتنى باشد ، پس باك نيست اگر بمضرتى آميخته گردد . اين است سخن صاحب « هدايه » ؛ و اين نسبت كه او بشافعى كرده ظاهرا خلاف مذهب اوست و در اين نسبت مخطى است ، و ما عبارت كتاب « انوار - شافعيه » كه صاحب آن جمع مسائل مفتى به كه اصل مذهب است در او كرده در اين مسأله ترجمه كنيم :\r\nصاحب « انوار » در كتاب لقيط آورده كه اسلام شخص گاه ثابت مىشود به نفس او ، و گاه ثابت مىگردد به تبعيت . اما اول پس مكلف صحيح است از او اسلام به نطق ، اگر ناطق باشد و باشارت ، اگر اخرس باشد . و صحيح نيست از كودك و مجنون در حكم دنيا ؛ ليكن جدا سازند طفل مميز را كه باسلام درآيد از مادر و پدر و اهل او كه كافران باشند از روى استحباب ، و تلطف كنند با پدر و مادرش تا ستانند او را از ايشان ، پس اگر ابا كنند پدر و مادر كافر كه طفل مسلمان را به مسلمانان دهند ، بجبر حائل نتوان شد . پس اگر طفل كه مسلمان شده بالغ شود ، و وصف كفر كند ، او را تهديد كنند . پس اگر بر آن اصرار نمايد ، رد كنند او را به پدر و مادر . و اما در احكام آخرت ؛ پس اگر طفل كه مسلمان شده\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 431 ","page_number":431},
  {"content":"\r\n\r\nباشد اضمار اسلام كرده باشد هم‌چنانچه اظهار مىكند ، و بميرد پيش از بلوغ و بيان كفر ، از جملهء فايزان بجنت باشد ، همچو كسى كه دعوت به دو نرسيده باشد و مرده باشد . اين است سخن « انوار » .\r\nو از آن‌جا معلوم شد كه مذهب شافعى آن است كه اسلام صبى در احكام دنيا صحيح نيست ، و موجب مؤاخذت نمىگردد كه اگر نعوذ باللّه بعد از بلوغ مرتد گردد او را احكام مرتدان باشد . و الّا لازم مىآيد كه افعال غير مكلفين موجب مؤاخذت باشد . و اين در شرع صحيح نيست .\r\nاين است معنى آنكه اسلام صبى صحيح نيست در احكام دنيا . و از اينجا لازم نيامد كه اسلام صبى معتبر نباشد ، تا صاحب « هدايه » استدلال جويد باعتبار ايمان على رضى اللّه عنه و تصحيح پيغامبر صلى اللّه عليه و سلم آن را و افتخار على رضى اللّه عنه بدان . چه اصلا از آن‌چه مذهب شافعى است لازم نمىآيد كه صبى بايمانى كه موجب نجات اوست در آخرت از عذاب نار و موجب دخول او در بهشت افتخار نكند ، و پيغامبر آن را تصحيح نكند .\r\n( و هر كه در نقل مذهبين و استدلال صاحب « هدايه » نظر كند داند كه افترا كرده بر مذهب شافعى و عدم صحت ايمان صبى را كه در مذهب شافعى مقيد است به حكم دنيا ، مطلق ساخته و برآن استدلال كرده ، و اگر چنانچه مقيد مىسازد به حكم دنيا ، همچنانچه مذهب شافعى است ، تقرير او به تمام نيست . و دليل اصلا مستلزم مدعا نيست ، چنانچه بر تمامى عارفان قواعد نظر ظاهر است فى الجمله . بعد از آن كه ما را اطلاع بر تمامى كتاب « هدايه » واقع شد دانستيم كه در بسيارى از مواضع نقل مذهب شافعى را بر خلاف آن كرده كه مذهب است ، و اين از عدم اطلاع او بوده بر مذهب . و الّا محمول ساختن فعل او بر تعصب از جلالت او بعيد است ) « 1 » و اللّه اعلم .\r\n\r\n\r\n","description":"","footnote":"\r\n( 1 ) قسمتى كه بين دو كمان مشخص گرديد . تنها در نسخه اصل موجود است و بدنبال آن نيز عبارتى هست كه قلم‌خورده و مفاد آن تأكيد بر عدم اعتبار كتاب « هدايه » در نقل مذهب شافعى مىباشد .\r\n","page_name":" 432 ","page_number":432},
  {"content":"\r\n\r\nو اكنون رجوع به احكام مرتدين نمائيم بمذهب شافعى ؛ در « انوار » گويد :\r\nولد مرتد كه از او جدا گردد يا منعقد شود پيش از رده و بعد از رده مسلمان است اگر يكى از پدر و مادر او مسلمان باشند . و اگر هر دو مرتد باشند وقت علوق ، حكم همچنين است . و اگر يكى از پدر و مادر او مرتد باشند و يكى ديگر كافر اصلى باشد پس ولد مسلمان است ، و بعضى گويند كافر اصلى است .\r\nو ملك مرتد موقوف است ، اگر مرد يا كشته شد بر رده ، ظاهر شد زوال ملك او . و اگر مسلمان شد ظاهر گشت بقاى او ، زيرا كه بطلان اعمال او موقوف بر موت اوست ، پس همين حكم داشته باشد اموال او . و ملكى كه حاصل كند بصيد كردن يا هيزم آوردن موقوف است ، پس اگر مسلمان شود ظاهر شد حصول آن . و اگر مرد بر رده پس ملك او نيست . و قضا كنند از مال او كه موقوف مانده قرضهائى كه او را لازم آمده قبل از رده . و در مدت رده انفاق كنند بر او و بر زنان او و خويشان او از مال او . و لازم مىشود او را ضمان آنچه اتلاف كند . و بر قاضى لازم است كه حجر كند او را چون مرتد شود . و پيش از رده اگر تصرف كرده باشد ، پس هر چه احتمال توقف دارد همچو آزادى و تدبير و وصيت و استيلاد ، پس اينها همه موقوف است . و آنچه احتمال توقف ندارد همچو بيع و هبه و كتابت و مانند آن ، پس باطل است .\r\nو صحيح نيست نكاح او و بنكاح دادن كسى كه او ولى او باشد . و آزاد نمىگردد مدبّر او و مستولدهء او تا آن زمان كه بميرد و يا بكشند او را . و حالّ نمىگردد بر او دين . و اموال او را نزد عدلى بنهند . و كنيزك او را بزنى معتمد سپارند . و املاك او را باجارت دهند ، و رقيق او را و ام ولد او را و مدبر او را . و مكاتب او ادا كند نجوم خود را به حاكم . و اگر اقرار كند بمالى يا عتقى ، بعضى گويند قبول كنند مطلقا ، و بعضى گويند قبول كنند اگر مسلمان شود . و اگر او را اكراه كنند بر عملى پس اگر مسلمان شود لازم مىگردد اجرت ، و الّا پس لازم نمىگردد . اين است احكام مرتدين در مذهب شافعى . اكنون سيرت ابو بكر صديق رضى اللّه عنه در قتال مرتدان كه باجماع صحابه كرده ياد كنيم و باللّه -\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nالتوفيق .\r\n\r\nفصل چهارم ، در بيان سيرت ابو بكر صديق رضى اللّه تعالى عنه در جهاد با مرتدان :\r\nبدان ايّدك اللّه تعالى كه اول كسى كه با مرتدان مقاتله كرد ابو بكر صدّيق رضى اللّه عنه بود زيرا كه در زمان حضرت پيغامبر صلى اللّه عليه و سلم چند نفرى كه مرتد شدند بعضى مقتول گشتند ، همچو نفر عكل و عرينه كه راعى پيغامبر را كشتند و مرتد شدند ، و حضرت پيغامبر صلى اللّه عليه و سلم از عقب ايشان كس فرستاد و آورد و بزجر و عقوبت ايشان را قتل كرد و عرض اسلام بر ايشان نكرد و سه روز موقوف نداشت . و عبد اللّه بن سعد بن ابىّ سرح كه مرتد شد روز فتح مكه او را امان نداد و حكم فرمود كه او را هر جا يابند بكشند ، و عثمان رضى اللّه عنه او را درخواست كرد و او مسلمان شد . و هيچ طايفه‌اى كه ايشان را شوكتى باشد در زمان آن حضرت صلى اللّه عليه و سلم مرتد نشدند تا سيرت قتال با ايشان معلوم شدى .\r\nو چون حضرت پيغامبر صلى اللّه عليه و سلم وفات فرمود اكثر عرب مرتد شدند ، و ارتداد ايشان انواع بود : بعضى بواسطهء منع زكات مرتد گشتند كه مىگفتند ما زكات بابو بكر نمىدهيم ، زيرا كه صلات او سكن ما نيست همچو صلات پيغامبر صلى اللّه عليه و سلم ، و باقى اركان اسلام را قبول مىكردند . و صحابه در عهد صدّيق رضى اللّه عنه اجماع كردند بر وجوب قتال با ايشان بعد از اختلاف . و صدّيق با ايشان قتال كرد و هر كه از ايشان عود باسلام كرد توبهء او را قبول فرمود ، و هركه بر ارتداد اصرار نمود بعد از قتال با اموال ايشان همان عمل نكرد كه با اموال حربيان . و بعضى ديگر از مرتدان آن بودند ، كه متابعت جماعتى نمودند كه دعوى پيغامبرى مىكردند ، همچو قوم مسيلمهء كذّاب كه اهل يمامه‌اند ، و اكثر ايشان باسلام درنيامده بودند و كافر اصلى بودند همچو قوم طليحة بن خويلد كه بنى اسدند ، و همچو قوم سجاح كه زنى بود از موصل كه دعوى پيغامبرى كرد ، و خالد بن وليد بامر صديق رضى اللّه عنه با ايشان مقاتله\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nكرد و شوكت ايشان را بشكست ، و هر كه از ايشان كشته شد خون او هدر ساخت . و هر كه به اسلام درآمد مثل طليحه و عمرو بن معدى كرب و اشعث بن قيس توبهء ايشان قبول كردند ، و احكام اسلام بر او اجرا كردند .\r\nو اما حكم غنيمت اموال مرتدان در كتاب « محيط » گويد : گاهى كه مرتد بميرد يا بكشند او را بر ردهء او ، آنچه كسب كرده است آن را در حالت اسلام ميراث مىگردد ميان ورثهء او على فرائض اللّه نزد علماء ما رحمهم اللّه . و آن‌چه كسب كرده او را در حالت رده ، ابو حنيفه رحمه اللّه بر آن رفته كه آن فىء مىگردد ، پس در بيت المال بايد نهاد . و امامين گفته‌اند كه آن ميراث مىگردد ميان وارثان او على فرائض اللّه . و وجه دران آنست كه مرتد مسلمان است از وجهى و كافر حربى است از وجهى ، زيراكه بعد از رده باقى مىماند بعضى احكام اسلام در حق او ، تا بغايتى كه غنيمت نمىتوان كرد مال او را ، و او را بنده نمىتوان ساخت و وظيفه نمىتوان ساخت براو جزيه را ، و جايز نيست تصرف او در خمر و خنزير ، و جايز نيست ذمى را كه تزوج كند زن مرتده را . و ثابت مىماند در بعضى احكام كفر ، هم‌چنانچه حلال است كشتن او ، و حرام است ذبيحهء او ، و نماز بر او نمى - توان گزاردن گاهى كه بميرد ، و دفن بايد كرد او را در مقابر مشركان . و اين است معنى آنكه گفته شد كه او مسلمان است از وجهى و كافر است از وجهى .\r\nو بودن او مسلمان مقتضى آن است كه مال او از آن ورثهء مسلمان او باشد .\r\nو بودن او كافر منع مىكند آن را كه مال از آن ورثهء او باشد . و ابو حنيفه رحمه اللّه گفته كه متعذر است عمل بهر دو جهت در يك مال ، پس عمل بهر دو جهت در دومال بايد كرد . و از اين جهت قائل شده بتوريث كسب اسلام تا عمل به جهت اسلام او كرده باشد در حق بعض احكام ، و قائل نشده بتوريث كسب رده تا عمل به جهت كفر كرده باشد در حق بعض احكام . و ابو يوسف و محمد رحمهما اللّه گفته‌اند :\r\nاعتبار حكم اسلام موجب آن است كه مال او از آن ورثهء او باشد نه بيت المال ، و اعتبار بودن او كافر موجب آن است كه مال او از آن بيت المال باشد و نه ورثهء او ، پس هردو مساويند در استحقاق ، و ترجيح كرده مىشود جانب ورثه بواسطهء\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nقرابت زيراكه وارث را اسلام است و قرابت ، و نيست بيت المال را إلا اسلام برآن معنى كه آنچه در بيت المال مىنهند حق مسلمانان است ، پس وارث اولى باشد .\r\nاين است سخن صاحب « محيط » .\r\nو از آنجا فهم شد كه مال مرتد غنيمت نمىگردد ، پس اگر جماعتى از مرتدان در بلاد اسلام با امام و سلطان مسلمانان محاربت كنند مال ايشان غنيمت نمىگردد . و از آن‌جمله آنكه كشته شود بر ارتداد ، مال او از آن بيت المال باشد بطريق فىء اگر ثابت باشد كه كسب ايام رده است ، و إلا از آن وارثان او باشد اگر كسب ايام اسلام باشد بقول ابو حنيفه رحمه اللّه . و بر قول امامين تمامى از آن ورثهء او باشد . و آنان‌كه در جنگ مقتول نگردند و فرار نمايند مال ايشان موقوف باشد همچو مال سائر مرتدان . اين است حكم غنائم مرتدان بمذهب حنفى .\r\nو اما بمذهب شافعى رحمه اللّه مرتد ميراث نمىبرد ، و كسى از او ميراث نمىبرد و مال او فىء است . پس غنائم مرتدان كه بجنگ مسلمانان آيند مال آن كس كه كشته شده باشد مال فىء باشد و آنكه كشته نشده باشد و فرار كرده باشد يا اسير شده باشد مال او موقوف است ، اگر مسلمان شود به دو بازدهند . و اگر بر ارتداد بميرد مال فىء باشد ، و اللّه اعلم . اين است احكام اموال غنائم مرتدان كه ياد كرده شد .\r\nچون بيان مرتدان و عمل امام با ايشان مذكور شد ، اكنون بيان احكام كافران ذمى و وضع جزيه بنمائيم و باللّه التوفيق .\r\n\r\n","description":"","footnote":"","page_name":" 436 ","page_number":436},
  {"content":"\r\n\r\n\r\nباب چهاردهم در احكام ذميان و كيفيت عقد ذمه و احكام جزيه و مقدار آن و كيفيت اخذ آن .\r\nو اين باب مشتمل بر شش فصل است .\r\n\r\nفصل اول ، در معنى ذمه و جزيه و تعريف ذمى و آن‌كس كه جايز است كه عقد ذمه بر او كنند و مكانى كه در او جايز است عقد ذمه :\r\nبدان ايّدك اللّه تعالى كه ذمه در لغت عرب به پنج معنى آمده است : بمعنى عهد و امان و ضمان و حرمت و حق . و اهل ذمه را از آن‌جهت ذمى گويند كه در عهد مسلمانان و امان ايشان درآمده‌اند . و اما جزيه آن فعلى است از جزاء ، و در شريعت عبارت از مالى است كه آن را عقد كنند بر كافرى كه او در ذمهء مسلمانان درآيد ، گويا او جزاء قتل اوست . از اين‌جهت او را جزيه نام كردند .\r\nو اما آن‌كسى كه جايز است كه بر او عقد ذمه كنند از كفار در مذهب حنفى ، در كتاب « هدايه » گويد كه وضع جزيه كنند بر اهل كتاب و مجوس و بت‌پرستان از عجم ، و وضع نكنند جزيه را بر بت‌پرستان از عرب و نه بر مرتدان ، و قبول نكنند از اين دو طائفه إلّا اسلام را يا شمشير . و گاهى كه غالب شوند بر ايشان زنان و صبيان ايشان فىءاند ، و از مردان ايشان آن‌كس كه مسلمان نشود بكشند او را . و جزيه نيست بر صبى و نه بر زن و نه بر زمن و نه بر اعمى و نه بر مفلوج و نه بر مرد بسيار پير - و ابو يوسف رحمه اللّه گفته كه واجب مىگردد گاهى\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nكه او را مالى باشد - و نه بر فقير كه كسبى نكند . و جزيه ننهند بر بنده و مكاتب و مدبّر و امّ الولد ، و نه بر رهبانانى كه مخالطت با مردمان نمىكنند . قدورى همچنين ياد كرده اين‌جا . و امام محمد از ابو حنيفه روايت كرده كه بر ايشان جزيه بنهند گاهى كه قادر باشند بر عمل . و اين قول ابو يوسف است رحمه اللّه . و هركه مسلمان شود و بر او جزيه باشد ساقط مىشود از او . و همچنين است حكم اگر كافر باشد و بميرد . و اگر جمع‌گردد بر او جزيهء دوسال متداخل مىگردد . و اگر بميرد نزد تمام سال ، از او فرانگيرند بقول همه . اين است بيان آن جماعت كه جايز است بر ايشان عقد ذمه كنند و از ايشان جزيه گيرند بمذهب حنفى .\r\nو اما بمذهب شافعى رحمه اللّه در كتاب « انوار » گويد : شرط است در عقد ذمه كه آن‌كس كه عقد ذمه بر او مىكنند كتابى باشد همچو يهود و نصارى ، يا ملحق باهل كتاب باشد هم‌چو مجوس و اهل صحف و زبور . پس مقرر نسازند جزيه را بر عابدان بتان و آفتاب و ماه و ستارگان و مانند ايشان ، خواه عربى باشند و خواه عجمى . و از يهود و نصارى بر آنان مقرر سازند كه پدران ايشان در آن دو دين درآمده باشند پيش از تبديل ، يا بعد از تبديل و پيش از نزول قرآن . و آنها كه حال ايشان معلوم نباشد ، و طايفه‌اى كه ايشان را سامره و صابئان گويند اگر مخالفند ايشان را يهود و نصارى در اصول ، پس از جملهء ايشان نيستند ، و الّا از جملهء ايشان‌اند . و اين گاهى است كه ايشان را تكفير نكنند ، و إلا پس تقرير نتوان كرد ايشان را . و اگر حال ايشان ملتبس باشد تقرير كنند . و اگر قومى زعم ايشان اين باشد كه اهل كتاب‌اند يا آن‌كه پدران ايشان تمسك بدين نموده‌اند قبل از تبديل ، مقرر دارند ايشان را ، و شرط كنند بر ايشان مقاتله اگر خلاف آن ظاهر شود . و آن‌كسى كه يكى از پدر و مادر او كتابى باشد و ديگرى بت‌پرست ، مقرر دارند ايشان را . و جاسوس را مقرر ندارند بجزيه . اين است بيان آن‌كسى كه او را بجزيه مقرر مىتوان داشت در مذهب شافعى .\r\nو اما مكانى كه جايز است كه در او عقد ذمه كنند ؛ در كتاب « محيط » گويد كه روايت عامه اين است كه تمكين كند امام مقام اهل ذمه را در ساير ديار\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nمسلمانان ، مگر آنكه مصرى از امصار عرب باشد ، مانند زمين حجاز ، پس بدرستى كه ايشان را تمكين نكنند در آن مقام . اين است مذهب حنفى .\r\nو اما در مذهب شافعى رحمه اللّه تعالى ؛ در كتاب « انوار » گويد : بلاد اسلام يا حجاز است يا غير آن . و حجاز مكه و مدينه و يمامه و ديه‌هاى آن است و طائف و وجّ و خيبر ، نه يمن . و منع كنند كافر را از اقامت ببلاد حجاز و بسواحل بحر او . و اما حرم مكه جايز نيست كافر را دخول در او ، نه از براى اقامت و نه از براى گذشتن . و گاهى كه كافرى بيايد از براى رسالتى و امام در حرم باشد ، بيرون رود بسوى او يا كسى را بفرستد كه سخن او را بشنود و امام را اخبار كند . و متعين است كه امام بيرون رود اگر او گويد كه من اداى رسالت نمىكنم الّا بمشافهه .\r\nو اما غير حجاز جايز است در او تقرير اهل كتاب بجزيه ، و هر كافرى را مىرسد كه درآيد در او بامان . اين است حكم مكان تقرير جزيه .\r\nاكنون بيان كيفيت عقد ذمه و مقدار جزيه بنمائيم و باللّه التوفيق من اللّه - العليم .\r\n\r\nفصل دوم ، در بيان كيفيت عقد ذمه و مقدار جزيه :\r\nبدان ايّدك اللّه تعالى كه عقد ذمه از جهت آن است كه ابقاى ايشان كنند تا شايد كه بواسطهء اختلاط با مسلمانان دلهاى ايشان مائل بقبول ايمان گردد . و اما عقد ذمه بر امام واجب نيست بلكه جايز است . در كتاب « محيط » گويد : ترك كافر در بلاد اسلام بجزيه جايز است بكتاب و سنت و اجماع صحابه .\r\nو عقد ذمه بر سه نوع مىباشد : اول ذمهء تغلبى كه واجب است بر او صدقهء مضاعفه باتبّاع عمر رضى اللّه عنه . دوم نصرانى كه واجب است بر او حله‌ها از جهت اتبّاع صلح حضرت پيغامبر صلى اللّه عليه و سلم . سيوم سائر اهل ذمه كه واجب بر معتمل از ايشان جزيه است به ترتيبى كه مذكور خواهد شد .\r\nاين است سخن « محيط » ، و از اين‌جا معلوم شد كه كيفيت عقد ذمه بر سه نوع است :\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nاول آنكه امام يا نائب او بر تغلبى مقرر گرداند كه هرگاه كه او صدقهء مضاعفه دهد مال و خون و عيال او در امان باشند . دوم آنكه امام يا نائب او مقرر گرداند بر نصرانيان كه هرگاه كه ايشان حلّه‌هاى معين ادا كنند در سالى ، امان و ذمه ايشان را حاصل باشد . سيوم آنكه امام يا نائب مقرر گردانند بر سائر اهل ذمه كه هرگاه كه ايشان دراهمى كه بر روؤس ايشان مقرر شده ادا كنند در امان و ذمه باشند . و تفاصيل اين هرسه قسم مذكور خواهد شد .\r\nو اما كيفيت عقد ذمه بمذهب شافعى رحمه اللّه ؛ در كتاب « انوار » گويد :\r\nاز اركان جزيه يكى صيغه است ، و آن آنست كه امام بگويد يا نايب او ، كه مقرر گردانيدم شما را ، يا اذن دادم شما را بر اقامت در دار الاسلام بر آنكه چندين بدهيد و منقاد شويد حكم اسلام را . و شرط است كه متعرض مقدار او شوند . و شرط نيست كه متعرض آن شوند كه زبان را نگاه دارند از خداى تعالى و از دين او و از رسول او . و لابد است از قبول لفظا ، هم‌چنانچه بگويد « قبول كردم » يا « راضى شدم بدان » ، و صحيح نيست كه موقّت سازد بدان‌كه گويد « يك‌سال امان دادم » يا « ده سال امان دادم » . و گاهى كه عقد فاسد برآيد واجب نيست وفا بدانچه التزام كرده‌اند ، ليكن ناگاه نكشند ، ليكن او را بمأمن رسانند . و اگر بماند بر حكم آن عقد نزد ما يك‌سال يا بيشتر ، واجب مىشود از براى هرسالى كه گذشته باشد يا بيشتر ، دينارى .\r\nو اگر درآيد حربى در دار ما و مدتى بماند بعد از آن ما مطلع گرديم ، لازم نمىشود او را چيزى از براى آنچه گذشته . و جايز است كشتن او و بنده‌ساختن او و فراگرفتن مال او و منت نهادن بر او و مقرر گردانيدن بجزيه . و اگر بگويد كه من درآمدم از براى رسالت يا بامان مسلمان ، مصدّق سازند او را بسوگند .\r\nو صحيح نيست عقد ذمه الّا از امام يا كسى كه امام بسوى او تفويض كرده باشد . و اگر يكى از رعيت عقد كند ذمه را باطل است . و اگر اقامت كند يك‌سال يا بيشتر بر او هيچ نيست . و شرط است كه كسى كه از براى او عقد ذمه مىكنند عاقل و آزاد و مرد باشد و كتابى باشد چنانچه گذشت . اين است كيفيت\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nعقد ذمه و شرط صحت او .\r\nو اما مقدار جزيه بمذهب حنفى ؛ در كتاب « هدايه » گويد كه جزيه بر دو ضرب است : جزيه‌اى كه بتراضى و صلح وضع مىكنند ، پس تقدير برحسب آن چيزى است كه اتفاق صاحب عقد و ذمى بر آن واقع مىشود . همچنانچه صلح كرد حضرت پيغامبر صلى اللّه عليه و سلم بنى نجران را بر هزار و دويست حلّه . و جزيهء ديگر آن است كه ابتدا كند امام وضع آن را گاهى كه غالب شود امام بر كفار ، و ايشان را مقرر دارد بر املاك خود ، پس وضع كند بر غنى ظاهر الغنا در هرسالى چهل و هشت درهم كه فراگيرد از او در هرماهى چهار درهم ، و بر وسط الحال بيست و چهار درهم كه فراگيرند از او در هرماهى دو درهم ، و بر فقير عمل كار دوازده درهم . اين است مقدار جزيه نزد ابو حنيفه رحمه اللّه .\r\nو اما بر مذهب شافعى رحمه اللّه ؛ در كتاب « انوار » گويد : اقل جزيه يك دينار طلا است هرسال ، و دراهم نگيرند الّا بتسعير طلا و قيمت آن . و مستحب آن است كه مماكسه نمايند تا بغايتى كه از غنى چهار دينار گيرند و از متوسط دو دينار . و لازم نيست او را كه اعلام كند به كمتر و اگر امتناع نمايند از زيادت واجب است تقرير بدينار ، و مساوى است در او غنى و فقير . اگر عقد كند بر زيادت پس از آن بدانند كه لازم نيست ، لازم است ايشان را وفا بدانچه التزام نمودند . و منتقض مىگردد عهد ايشان بمنع . و اگر شرط كنند بر قومى كه بر فقير ايشان دينارى باشد و بر متوسط ايشان دو دينار و بر غنى ايشان چهار دينار ، جايز است . و اعتبار بوقت اداست . و اگر بعضى گويند كه من فقيرم يا متوسط حالم ، قبول كنند مگر آنكه قايم شود بيّنتى بخلاف آن . و اگر ذمّى بميرد يا مسلمان شود در ميان سال واجب مىشود قسط آنچه گذشته است . و اگر چندسال بگذرد و اداى جزيه نكند ساقط نمىشود .\r\nو واجب است امام را كه او را ديوانى باشد از براى جزيه ، و عامل امينى ، و عرفائى كه رفع كنند بسوى او آن‌كسى را كه زايد از ذكور ، تا شناسد بلوغ او را به سنّ ، و آن‌كسى كه مىميرد از ايشان تا نام او را از ديوان بيندازند . و مستحب\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nاست كه شرط كنند بر ايشان ضيافت كسى كه بگذرد برايشان از مسلمانان ، گاهى كه مصالحت در شهرى بود . و اين زيادت بر جزيه باشد كه ايشان را الزام بدان كرده باشند . و جزيه را شرط كند بر غنى و متوسط الحال نه فقير . و متعرض عدد مهمانان كردند از سوار و پياده و اندازهء طعام و نان خورش و جنس آن و علف حيوانات و منازل مسلمانان . و مدت اقامت زيادت از سه روز نكنند . اين است مقدار جزيه و ضيافت بمذهب شافعى . اكنون بيان كيفيت فراگرفتن جزيه و خراج بنى تغلب بنمائيم .\r\n\r\nفصل سيوم ، در بيان كيفيت فراگرفتن جزيه و خراج بنى تغلب .\r\nبدان ايّدك اللّه تعالى كه حضرت حق سبحانه و تعالى در امر به فراگرفتن جزيه فرموده است :  حَتَّى يُعْطُوا الْجِزْيَةَ عَنْ يَدٍ وَ هُمْ صاغِرُونَ  « 1 » يعنى با اهل كتاب مقاتله كنيد تا آن‌زمان كه بدهند جزيه را از دست و حال آنكه ايشان خوار و ذليل باشند ، و بعضى مفسران گفته‌اند كه آن فراگرفتن جزيه از ايشان عين خوارى است كه به زر امان جان مىجويند . و اين غايت ذلت است كه تا يك دينار ندهند زنده نتوانند بود . و هرگاه كه يك‌دينار بدهند زنده توانند بود . پس جان ايشان گويا يك‌دينار بها دارد ، و اين نهايت صغار و خوارى است در معاش دنيا .\r\nو بعضى گويند : با وجود ستدن جزيه بايد كه ايشان را خوارى هم كنند .\r\nاما در مذهب حنفيه تعيين خوارى صورت ستدن جزيه بدين نوع كرده كه در « هدايه » مىگويد كه قبول نكنند جزيه را اگر ذمى آن را بدست نائب خود فرستد در اصح روايات ، بلكه تكليف كنند كه او خود بياورد و ايستاده آن را تسليم كند ، و آن‌كس كه مىگيرد از او نشسته باشد . و در روايتى آن است كه رداى او را برسينهء او فراگيرند و او را تحريك كنند و بگويند : اى ذمى جزيه بده . زيراكه گفتند كه بصغار و خوارى از او بستانند . اين است كيفيت فراگرفتن جزيه بمذهب حنفى .\r\n\r\n\r\n","description":"","footnote":"\r\n( 1 ) سورهء التوبة : 29 .\r\n","page_name":" 442 ","page_number":442},
  {"content":"\r\n\r\nو اما كيفيت فراگرفتن جزيه بمذهب شافعى رحمه اللّه ؛ در كتاب « انوار » گويد : و مستحب است كه جزيه را فراگيرند بر اهانت بآن‌كه ذمى ايستاده باشد و مسلمان نشسته ، پس سر پيش‌اندازد و پشت دوته كند ، و آن را بر كفهء ميزان ريزد ، و آن‌كسى كه مىستاند ريش او را بگيرد و بر اين گوش او زند . و جايز است كه موكل سازد ذمى مسلمان را باداى آن و آنكه حواله كند بر مسلمان ، و مسلمان ضمان او شود .\r\nو امام نووى رحمه اللّه در « روضه » بر اين رفته كه اين هيأت ستدن جزيه و خوارى بدين نوع كردن باطل و مردود و مخترع فقهاى خراسان است . و امام اسنوى شامى رحمه اللّه گفته اين موافق نص شافعى است رحمه اللّه كه او تصريح كرده كه جزيه بر رفق و لينت بستانند همچو قرض . اين است كيفيت فراگرفتن جزيه .\r\nو اما كيفيت خراج بنى تغلب آن است كه در زمان عمر بن الخطاب قومى از عرب - كه ايشان را بنى تغلب مىگفتند - عمر را گفتند كه ما جزيه ادا نمىكنيم ، ليكن بنام خراج مىدهيم ، و عمر رضى اللّه عنه از ايشان قبول كرد . در كتاب « هدايه » گويد : و نصاراى بنى تغلب فراگيرند از اموال ايشان دوبرابر آنچه فراگيرند از مسلمانان از زكات ، زيراكه عمر رضى اللّه عنه صلح كرد ايشان را بدان بحضور صحابه ، و از زنان ايشان نيز فراگيرند ، و از كودكان ايشان فرانگيرند . و زفر رحمه اللّه گفته كه از زنان ايشان نيز فرانگيرند . و وضع كنند بركسى كه تغلبى او را آزاد كرده باشد خراج يعنى جزيه و خراج زمين بمنزلهء مولى قريشى است . اين است خراج تغلبى بمذهب حنفى .\r\nو اما خراج تغلبى بمذهب شافعى آن است كه در كتاب « انوار » گويد كه اگر قومى گويند كه ما ادا نمىكنيم جزيه باسم جزيه ، و ادا مىكنيم باسم صدقه ، امام را مىرسد كه اجابت آن كند اگر مصلحت در آن بيند . و فراگيرد از ايشان دوبرابر صدقه كه از مسلمانان فرامىگيرد ، چنانچه از پنج شتر دو گوسفند ، و از ده چهار ، و از بيست و پنج دو بنت مخاض ، و همين قياس در ساير اموال زكات .\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nپس از آن قوم آنچه فراگرفته‌اند جزيه است ، و مصرف آن مصرف جزيه است . و از مال كودكان و ديوانگان و زنان فرانگيرند . و نظر كنند در حاصل كه وفا مىكند از هر سرى دينارى ؟ پس اگر وفا نمىكند زيادت گردانند تا سه برابر ، و زيادت‌تر ، و جايز است اقتصار بر قدر صدقه و نصف او ، گاهى كه حاصل شود وفا بدينار .\r\nو اگر رسولى از دار الحرب بيايد يا كسى از اهل حرب ، رخصت از امام خواهد كه بدار الاسلام درآيد و طعامى آورد يا چيزى كه حاجت مسلمانان بدان بسيار باشد جايز است كه امام ايشان را ( رخصت دهد « 1 » ) . و جايز نيست وظيفه ساختن مالى بر رسول و نه بر مستجير از جهت سماع كلام اللّه .\r\nو جايز است بر كسى كه از براى تجارت آيد و با او مال تجارت باشد كه شرط كنند عشر بر او و زيادت بر عشر و ناقص گردانيدن از عشر ، و آنچه معتبر فراگيرند مال فىء است ، و مصرف او مصرف خراج است ، و باسلام ايشان ساقط مىگردد . پس از آن اگر شرط كرده باشند كه از تجارت او بستانند بگيرند از او ، خواه بفروشد و خواه نى . و اگر شرط كرده باشند كه از ثمن تجارت او بستانند فرانگيرند تا آن‌زمان كه بفروشد .\r\nو ذمّى را مىرسد كه تجارت كند در غير بلاد حجاز . و چيزى از او نگيرند مگر آنكه شرط كند با جزيه . و در هرسالى نگيرند إلّا يك‌بار . و همچنين است حربى كه چون يك‌بار از او گرفتند يك‌بار ديگر نگيرند تا آن‌زمان كه سال بگذرد ، خواه كه بدار الحرب رود و بازگردد يا بتجارت طواف كند در بلاد ، و اللّه اعلم . اكنون بيان مصرف جزيه و عشر تجارات اهل ذمه و خراج بنى تغلب كنيم و باللّه التوفيق .\r\n\r\nفصل چهارم ، در بيان مصارف جزيه و عشور تجارات اهل ذمه و خراج بنى تغلب :\r\nبدان ايّدك اللّه تعالى كه سابقا گذشت كه بيت المال جزيه و خراج يكى از بيوت اموال اربعه است . و اما مصرف جزيه در مذهب حنفى ؛ در كتاب\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 444 ","page_number":444},
  {"content":"\r\n\r\n« هدايه » گويد كه آنچه امام آن را جمع گرداند از خراج و از اموال بنى تغلب و آنچه اهل حرب از براى او هديه آورند . و جزيه صرف كرده شود در مصالح مسلمانان ، همچو سدّ ثغور كه مداخل كفار است ببلاد اسلام ، و بناى پلها و جسرها ، و بدهند قاضيان مسلمانان را و كاركنان ايشان را و علماى ايشان را از آن آنچه كافى باشد ايشان را ، و بدهند از او ارزاق جماعتى كه جنگ مىكنند و ذرّيتهاى ايشان را ، زيراكه اين مال معدّ از براى مصالح مسلمانانست و اين جماعت عاملان‌اند از براى مسلمانان . و نفقهء اولاد صغار بر پدران ايشان است ، پس اگر ايشان را كفايت ايشان ندهند محتاج شوند باكتساب و متفرغ نگردند از براى قتال و غيره از اعمال مسلمانان ، و هر كه در ميان سال بميرد او را هيچ از عطا نيست . و اهل عطا در زمان ما مثل قاضى و مدرس و مفتى است . و اللّه اعلم .\r\nاين است نقل « هدايه » .\r\nو اما مصرف جزيه بمذهب شافعى رحمه اللّه ؛ در « انوار » گويد كه مصرف جزيه مصرف فىء است ، و فىء عبارت از مالى است كه از كافران حاصل كنند آن را بدوانيدن اسپ و ركاب ، و آن را پنج سهم سازند ، و باز يك سهم از آن‌را پنج سهام سازند ، و اين سهم مصالح مسلمانان است ، و تفصيل اين پنج سهم سابقا در باب مصرف خراج گذشت ، و چهار سهم ديگر را صرف كنند در ارزاق لشكريان .\r\nاين است مصرف جزيه بمذهب شافعى . اكنون بيان كنيم آن چيزهائى تمام كه بر اهل ذمه لازم مىگردد بعد از عقد ذمه ، و باللّه التوفيق .\r\n\r\nفصل پنجم ، در بيان آنكه آنچه مؤاخذ سازند ذمّى را بر آن بعد از عقد ذمه :\r\nبدان ايّدك اللّه تعالى كه چون عقد ذمه با ذمّى كردند او را امان در مال و نفس دادند ، بعضى چيزهاست كه ذمّى بدان مؤاخذ است ، و البته بايد كه او را از آن منع كنند اگر ارتكاب نمايد ، و ما اولا بمذهب امام اعظم رحمه اللّه آن را بيان كنيم و باللّه التوفيق :\r\nدر كتاب « هدايه » گويد : فراگيرند ذمى را به تميز از مسلمانان در زىّ\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nايشان و مركبها و زينهاى ايشان و تاجهاى ايشان ، پس بايد كه باسپ سوار نشوند ، و بسلاح كار نكنند . و در « جامع صغير » گفته كه اهل ذمه را مؤاخذه كنند باظهار كستيجات و آن ريسمانى چند غليظ است به مقدار انگشتى كه آن را بر بالاى جامه مىبندند ، نه آنچه تزئين بدان مىكنند از زنّارهائى كه آن را فراگرفته‌اند از ابريشم . و بايد كه فراگيرند ايشان را بدان‌كه سوارى كنند بر زينهائى كه به هيأت پالان آن را راست كرده باشند ، از جهت اظهار خوارى برايشان . و بايد كه مسلمان ابتداء سلام نكند بر ايشان ، و راه را بر ايشان تنگ كنند . و بايد كه ايشان را علامتى تعيين كنند كه بدان علامت ممتاز از مسلمانان باشند ، زيراكه اگر علامتى مميّزه نباشد شايد كه با او معاملهء مسلمانان كنند و اين جايز نيست . و علامت ، ريسمانى غليظ است از صوف كه آن را بر بالاى جامه‌هاى خود ببندند ، نه زنار كه از ابريشم باشد . و بايد كه زنان ايشان از زنان مسلمانان ممتاز باشند در راهها و حمامها . و بر در خانه‌هاى ايشان علامتها كنند ، مبادا سائلى بايستد و دعاى مغفرت از براى ايشان كند . و علما گفته‌اند كه حق آن است كه نگذارند ايشان را كه سوار شوند الّا از براى ضرورت . و ايشان را منع كنند از لباسى كه مخصوصند بدان لباس مسلمانان از اهل علم و زهد و شرف .\r\nو كسى كه امتناع نمايد از اداء جزيه يا مسلمانى را بكشد و يا سبّ پيغامبر صلى اللّه عليه و سلم نمايد يا زنا كند بمسلمه ، منقض نمىگردد عهد او . و به هيچ حال عهد منتقض نمىگردد مگر بدان‌كه ملحق شود بدار الحرب ، يا آنكه بر موضعى غالب گردند و با ما محاربت كنند . و گاهى كه ذمّى نقض عهد كند بمنزلهء مرتدّ است ، يعنى در آن‌كه حكم بموت او مىكنيم چون بدار الحرب ملحق شد . و همچنين حكم آنچه حمل كرده باشد از مال خود ( و بدار الحرب برده ، حكم مال مرتدان دارد ) « 1 » . و ميان او و مرتد اين فرق هست كه اگر او را اسير سازند بنده مىتوان ساخت ، و اگر مرتد را اسير سازند او را بنده نمىتوان ساخت . اين است حكم مؤاخذات ذمّى در مذهب حنفى .\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 446 ","page_number":446},
  {"content":"\r\n\r\nو أما بمذهب شافعى رحمه اللّه ؛ در كتاب « انوار » گويد : گاهى كه صحيح شد عقد ذمه لازم مىشود ما را در حق ايشان دوچيز ، و لازم مىشود ايشان را چندچيز ؛ اما آن‌دو امر كه ما را لازم مىشود در حق ايشان ، يكى آنست كه كفّ كنيم از ايشان كه متعرض بمال و نفس ايشان نگرديم ، و كنيسه‌هاى ايشان را بازگذاريم به تفصيلى كه بعد از اين مذكور خواهد شد . دوم آنكه دفع كنيم كسى را كه قصد ايشان كند از اهل دار الحرب ، خواه در دار الاسلام باشند و خواه در دار حرب باشند ، اگر شرط نكرده باشيم عدم دفع را .\r\nو امورى كه برايشان لازم است پنج چيز است :\r\nاول آن‌كه اظهار كنيسه نكنند ، و تفصيل آن در فصل آينده مذكور گردد .\r\nدوم آن‌كه خانه‌هاى خود را از خانه‌هاى همسايگان مسلمانان كوتاه‌تر سازند . پس اگر رفع كنند خانه‌هاى خود را بر خانه‌هاى مسلمانان ، آن را هدم بايد كرد بر سبيل وجوب . و اگر ايشان در محله‌اى باشند كه منقطع از غير باشد منع نكنند ايشان را از مساوات و نه از زيادت . و اگر ذمّى مالك خانه‌اى بلند شود او را تكليف هدم نكنند ، ليكن اگر به خود منهدم شود و آن را ذمّى خواهد كه بنا كند منع كنند او را از مساوات .\r\nسيوم آن‌كه سوار نشوند بر اسپ و نه بر استر و نه بر درازگوش كه آن را زين كرده باشند . و مىتوانند كه سوار گردند بر استر و مركبى كه او را پالان كرده باشند . و ايشان را منع كنند از آن‌كه شمشير بندند و سلاح بردارند و لجام نقره و طلا راست كنند . و ايشان را توقير نكنند ، و در مجلس بر صدر ننشانند . و حرام است با ايشان دوستى ورزيدن و مخالطت كردن . و ايشان را منع نكنند از آن‌كه عمامه بندند و طيلسان سازند و كمخا پوشند و كتان جامه كنند ، و امثال اين تكلفات در لباس .\r\nچهارم آن‌كه غيار پوشند ، و غيار آنست كه بر بالاى جامه‌هاى خود كه ظاهر باشد چيزى دوزند كه رنگ او مخالف رنگ جامهء ايشان باشد . و اولى به يهود زرد است و بنصارى كبود و خاكسترى رنگ و بمجوس سياه يا سرخ . و آن\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nكه زنار در ميان بندند و آن ريسمانى غليظ است بر ميانهاى ايشان ، بالاى جامه‌هاى ايشان . و چون بحمام درآيند كه در آن حمام مسلمانان باشند مىبايد كه برايشان جرسها باشد ، و در گردنهاى ايشان خاتمها باشد از آهن و رو ، نه نقره و طلا . و جمع ميان زنار و غيار تأكيد است . و جايز است كه اقتصار كند امام بر شرط يكى از اين دو ، و شرط از زنان گيرند غيار و زنار ، نه ركوب . و جايز نيست زنان ايشان را رفتن در حمام با زنان مسلمانان .\r\nپنجم آن‌كه منقاد حكم ما گردند ، و آن آنست كه اگر بكنند آنچه اعتقاد تحريم آن داشته باشند همچو زنا و سرقت ، نه شرب و نكاح محارم ، اجرا كنند بر ايشان حكم اسلام .\r\nو لازم است برايشان كه زبان را بازدارند از شنوانيدن شرك خود مسلمانان را ، و قول بثالث ثلاثه و اعتقاد ايشان در عيسى و عزير و اظهار خمر و خنزير و ناقوس و عيدهاى ايشان و قراءت ايشان تورات و انجيل را از روى جهار ، و احداث كنيسه‌ها و اطالت بناها و ترك غيار . و اگر چيزى از اين جمله اظهار كنند تعزير كنند او را و عهد ايشان منتقض نمىگردد ، خواه كه شرط كرده باشند در عهد كه منتقض گردد به اين چيزها يا شرط نكرده باشند . و عهد ايشان منتقض مىگردد بقتال با مسلمانان و بمنع جزيه با قدرت و بامتناع از اجراء احكام اسلام .\r\nو اگر زنا كند ذمى با زن مسلمان ، يا نزديكى كند با او باسم نكاح ، يا مسلمانى را بدين خود خواند ، يا قطع طريق كند ، يا مسلمانى را بكشد ، يا با او جنگ كند ، يا رسول اللّه صلى اللّه عليه و سلم را به بدى يادكند موافق مذهب خود ، يا طعن در اسلام كند يا در قرآن ، يا قذف مسلمانى كند ، عهد او منتقض مىگردد اگر شرط كرده باشند كه عهد به دو منتقض مىگردد ، و اگر نه منتقض نگردد .\r\nو گاهى كه عقد ذمى منتقض گردد بقتل يا زنا و او را بكشند از براى قصاص يا حد نزد احصان او ، باشد مال او فى . و گاهى كه عقد منتقض گردد پس اگر بقتال منتقض گردد قتال او جائز است . و اگر به غير آن منتقض گردد امام مخير است ميان استرقاق و قتل و منّ و فدا . پس اگر مسلمان شود قبل از آن‌كه چيزى را\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nاختيار كنند قتل او جائز نباشد و استرقاق او ، و جائز باشد منّ و فدا . و باطل نمىشود امان زنان و طفلان و مجانين ببطلان ذمهء مردان كامل ، پس سبى ايشان جائز نباشد ، و جائز باشد تقرير ايشان در دار الاسلام .\r\nو اگر يكى از كاملان منع كند جزيه را يا اجراء احكام اسلام را ، پس نقض باشد در حق او نه در حق غير او ، خواه انكار كنند ديگران و خواه انكار نكنند بخلاف صلح . و اگر قذف كند مسلمانى پيغامبرى را كافر گردد ، و چون مسلمان شود بر او هيچ نباشد . اگر تعريض بقذف كند حكم تصريح دارد . و بايد كه مؤاخذه كنند اهل ذمه را بدان‌كه پوشيده دارند دفن مردگان خود را و اظهار نكنند بر ايشان نوحه و غير آن ، و مسلمانان را شراب نياشامانند ، و آواز بر مسلمانان برندارند ، و ايشان را خدمت نفرمايند بأجرت و نه بتبرع . اين است احكام عقد ذمه نزد شافعى رحمه اللّه . اكنون بيان حكم كنايس ذميان بنمائيم ، و باللّه التوفيق .\r\n\r\nفصل ششم ، در بيان حكم معابد يهود و نصارى :\r\nبدان ايّدك اللّه تعالى كه مقتضاى غلبهء دين اسلام آن است كه غير مساجد در دار الاسلام معبدى ديگر نباشد ، بنابرآنكه در حديث وارد شده كه دو قبله در يك بلده جمع نمىشود . ليكن بعضى بلاد اسلام هست كه قبل از ظهور اسلام در او معابد يهود و نصارى بوده و بر آن صلح كرده‌اند و ما حكم آن را در اين فصل ياد كنيم بمذهب حنفى اولا :\r\nدر كتاب « هدايه » گويد : و جائز نيست پديد آوردن بيعه كه محل عبادت نصارى است و كنيسه كه محل عبادت يهود است در دار الاسلام ، و اگر منهدم شود بيعه‌ها و كنيسه‌هاى قديمه ، اعادت كنند آن را . ليكن ايشان را تمكين نكنند از نقل آن بموضعى ديگر . و صومعه‌اى كه در آن‌جا نصارى خلوت مىگيرند حكم بيعه دارد بخلاف موضع نماز در خانهء خود . و اين حكم در مصرهاست نه در قرا و مواضع . و بعضى گفته‌اند كه در ديار ما منع كنند از آن در قرا نيز ، زيراكه در او بعضى شعائر است . و آنچه روايت كرده‌اند از صاحب مذهب كه در قراى\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nكوفه است يعنى آنچه گفته‌اند كه منع در امصار است نه در قرا ، و از صاحب مذهب روايت كرده‌اند ، آن در قراى كوفه است . و در ارض عرب منع كنند ايشان را از آن در امصار و قرا تمامى . اين است حكم معابد يهود و نصارى در مذهب حنفى .\r\nو اما حكم معابد يهود و نصارى در مذهب شافعى رحمه اللّه ؛ در كتاب « انوار » گويد : بايد كه ذمّيان بعد از عقد ذمه احداث نكنند كنيسه‌اى را و نه آتشكده‌اى را ، و اگر ما كنيسه‌اى را بيابيم و بدانيم كه احداث كرده‌اند بعد از بناى مسلمانان آن را فرود آورند . و اگر احداث عمارت مسلمانان نكرده باشند و درآيد در زيردست ايشان ، پس اگر اهل او مسلمان شده باشند همچو مدينه و يمن ، پس حكم او همچنان است . و الّا پس اگر آن بلده را بقهر فتح كرده باشند و در آن‌جا كنيسه‌اى نبوده باشد ، جائز نيست احداث كنيسه در او . و اگر بوده باشد و منهدم شده باشد ، يا مسلمانان او را هدم كرده باشند ، جائز نيست اعادت آن . پس اگر قايم باشد ، جائز نيست ابقاء آن . و اگر به صلح فتح كرده باشند بر آن‌كه زمينها از آن ما باشد ، و ايشان ساكن شوند بخراج ، و شرط كرده باشند ابقاء كنايس يا احداث آن ، جائز است . و اگر اطلاق كرده باشند جائز نيست . و اگر فتح كرده باشند بر آن‌وجه كه زمينها از آن ايشان باشد و اداء خراج كنند ، جائز است ابقاء معابد و احداث آن . اين است حكم كنايس و معابد اهل ذمه در مذهب شافعى ؛ چون احكام اهل ذمه و عمل سلطان با ايشان معلوم شد ، اكنون احكام مصالحه و موادعه با كافران حربى و احكام مستأمن بيان كنيم إن شاء اللّه تعالى .\r\n\r\n","description":"","footnote":"","page_name":" 450 ","page_number":450},
  {"content":"\r\n\r\n\r\nباب پانزدهم در موادعه با كفار و كيفيت آن و بيان مدت و احكام مستأمن و كيفيت امان .\r\nو اين باب مشتمل به سه فصل است .\r\n\r\nفصل اول ، در معنى موادعه و كيفيت آن :\r\nبدان ايدك اللّه تعالى كه موادعه در لغت عبارت از مصالحه و مسالمت است ، و در شرع عبارت است از مصالحه با اهل حرب بر ترك جنگ مدتى معين . در كتاب نهايه جزرى گفته كه حقيقت موادعه متاركه است ، يعنى هريك از طرفين ترك كنند آن طرف ديگر را در آن‌چه ايشان درآنند . اين است سخن نهايه .\r\nو ما احكام موادعه و كيفيت آن بمذهب حنفى بيان كنيم اولا ؛ در كتاب « هدايه » گويد : گاهى كه رأى امام آن باشد كه مصالحه كند با اهل حرب ، يا با گروهى از ايشان ، و آن مصلحت مسلمانان باشد آن باكى نيست . و حضرت پيغامبر صلى اللّه عليه و سلم موادعه كرد با اهل مكه در سال حديبيه بر آن‌كه ده سال در ميان ايشان جنگ نباشد . و حكم مقصور نيست بر مدتى كه روايت كرده‌اند كه آن ده سال است كه پيغامبر صلى اللّه عليه و سلم بر آن صلح كرده‌اند ، زيراكه آن معنى كه علت موادعه شده متعدى مىشود بسوى زيادت از ده سال مراد آن‌كه مدت موادعه با مصلحت دائر است ، و آن مصلحت گاه تقاضاى زيادت مىكند و گاه نقصان ، مراد آن‌كه شايد كه در بعضى مصلحت تقاضاى زيادت از\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nده سال كند يا كمتر ، امام را برحسب مصلحت عمل بايد كرد . و تعيين ده سال كه آن حضرت فرمود بنابرآن بوده كه آن روز مصلحت در اختيار ده سال بود نه از براى تعيين تشريعى .\r\nديگر در « هدايه » گويد و اگر مصالحه كند ايشان را مدتى ، بعد از آن ابطال صلح را انفع داند ، بايد كه اخبار كند ايشان را بنقض عهد و جنگ كند با ايشان .\r\nو اين را نبذ گويند . زيراكه پيغامبر صلى اللّه عليه و سلم نبذ موادعه كرد كه ميان او و ميان اهل مكه بود . و لابّد است از نبذ از جهت احتراز از غدر . اين است سخن صاحب « هدايه » .\r\nقال فضل اللّه بن روزبهان غفره اللّه : در صورت نقض عهد پيغامبر صلى اللّه - عليه و سلم با قريش كه اهل مكه‌اند غدر اول از جانب قريش بوده چنانچه در سيرت صحيح شده و حضرت پيغامبر صلى اللّه عليه و سلم چون خبر شنيد كه قريش نقض عهد كرده‌اند دعا فرمود كه خداوند تبارك و تعالى چشمهاى ايشان را بپوشاند تا ناگاه ايشان را فراگيرد . و چون حال چنين بوده باشد چگونه خبر كرده باشد ايشان را بنقض عهد چنانچه در « هدايه » گفته ؟ و حكم عهد پيغامبر صلى اللّه عليه و سلم با اهل مكه از قسم دوم است كه بعد از اين گفته در « هدايه » ، اگر ايشان ابتداء نقض عهد كنند بخيانت ، اعلام نكنند ايشان را بقتال ، يعنى نبذ نكنند و با ايشان مقاتله كنند . پس نسبت نبد در موادعهء پيغامبر صلى اللّه عليه و سلم با قريش بدان حضرت نمودن خلاف واقع است و اللّه اعلم .\r\nديگر در « هدايه » گويد : اگر جماعتى از كافران درآيند و قطع طريق كنند و منعتى نباشد ايشان را ، اين نقض عهد نباشد . و اگر ايشان را منعت باشد و مقاتله با مسلمانان علانيه كنند نقض عهد باشد در حق ايشان ، نه در حق غير ايشان ، زيراكه بىاذن پادشاه ايشان بوده ، پس فعل ايشان لازم نمىگردد غير ايشان را تا بغايتى كه اگر باذن پادشاه ايشان باشد ناقضان عهد باشند .\r\nو اگر امام مصلحت بيند كه با اهل حرب موادعه نمايد و بر صلح مال ستاند باكى نيست ، زيراكه چون جائز باشد موادعهء بىمال ، پس همچنين جايز\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nباشد با مال . ليكن اين گاهى است كه مسلمانان را حاجتى باشد . اما اگر حاجت نباشد جايز نيست . و اين مال را صرف كنند در مصارف جزيه گاهى كه خود فرود نيايند بساحت ايشان ، بلكه رسولى فرستند ، زيراكه در معنى جزيه است .\r\nأما گاهى كه جيش با ايشان احاطه كنند بعد از آن مال فراگيرند ، آن غنيمت است .\r\nقسمت بايد كرد ميان ايشان بعد از آن‌كه از آن مال خمس اخراج كرده باشند .\r\nزيراكه فى المعنى بقهر آن را گرفته‌اند .\r\nو اما جماعت مرتدان ؛ موادعه كند امام با ايشان تا نظر كند در حال ايشان ، زيراكه اسلام مرجوّ است از ايشان ، پس جايز است تأخير قتال ايشان از جهت طمع در اسلام ايشان . و فرانگيرد امام بر موادعهء ايشان مالى را ، زيراكه جايز نيست اخذ جزيه از ايشان . و اگر فراگيرد آن را رد نكند آن را بديشان ، زيراكه مال غير معصوم است .\r\nو اگر دشمنان كفار حصار مسلمانان كنند و طلب صلح كنند بر مالى كه مسلمانان دهند ايشان را ، امام بايد كه آن را قبول نكند زيراكه در او خوارى است و الحاق مذلت به اهل اسلام ؛ مگر آنكه از هلاك ترسد .\r\nو بايد كه سلاح به اهل حرب نفروشند ، و بسوى ايشان نبرند ، و اسپ هم بديشان نفروشند ، و آهن هم نفروشند زيراكه اصل سلاح است . و بعد از صلح هم حكم اين است كه سلاح و اسپ و آهن بديشان نفروشند . و قياس آن است كه حكم همين باشد در طعام و ثياب ، ليكن ما به نصّ دانستيم زيراكه پيغامبر صلى اللّه عليه و سلم امر فرمود يمامه را كه طعام فروشد باهل مكه ، و غله بدان ديار نقل كند ، و حال آن‌كه اهل مكه با او در حرب بودند . اين است سخن صاحب « هدايه » .\r\nقال فضل اللّه بن روزبهان غفره اللّه تعالى : قياس منع بيع طعام و ثياب به اهل حرب بر منع سلاح و كراع قياس مع الفارق است ، زيراكه معنى مشترك تقويت كفار است بر قتال مسلمانان ، و اين معنى در طرف مقيس عليه مقارن است كه بتمحّض در تقويت على القتال ، بنابرآن‌كه بيع سلاح و كراع محض تقويت است\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nبر قتال ، چون آلت قتالند ، بخلاف مقيس كه در او تمحض نيست ، بلكه طعام و ثياب آلت قتال نيستند تا بيع آنها بكفار محض تقويت باشد . و نيز در طرف مقيس مقارنت بحفظ حيات و امعاش محقق است كه بالأصل مندوب اليه است ، و در حديث وارد شده كه فى كل ذات كبد رطبة اجر و در طرف مقيس عليه اين معنى مفقود است ، پس قياس مع الفارق باشد . و لهذا حضرت پيغامبر صلى اللّه عليه - و سلم اين معنى را اختيار فرمود كه قياس غير معتبر است نه آنكه فعل آن حضرت صلى اللّه عليه و سلم بر خلاف قياس واقع شده . و نيز در بيع طعام و ثياب قصد تقويت محقق نيست و نمىباشد در عرف ، بخلاف بيع آلت . و اللّه اعلم .\r\nاينست احكام موادعه در مذهب حنفى . اما احكام موادعه در مذهب - شافعى رحمه اللّه ؛ در كتاب « انوار » گويد : مهادنه كه عبارت از موادعه است با كفار مطلقا يا با اهل اقليم ، عهد نمىكند آن را الّا امام يا كسى كه امام او را اذن داده باشد . و با اهل بلده و قريه عهد مىكند او را والى اقليم . و جايز است مصالحه كردن با اهل قتال و غير ايشان . و عقد صلح گاهى كنند كه مصلحت باشد ، و آن مصلحت گاه نزد ضعف است همچو قلت عدد و ابهت ، يا بعد مسافت ، و گاه با قوت است همچو توقع اسلام ايشان و قبول كردن جزيه .\r\nو اگر ضعف نباشد جائز نيست الّا چهار ماه ، و اگر ضعف باشد جائز است يك سال تا ده سال برقدر حاجت . پس اگر زيادت كنند باطل است در زيادت . و اگر عقد را اطلاق كنند ، يا شرط فاسدى كنند ، فاسد گردد . همچنانچه شرط كنند كه ايشان اسيران مسلمانان را بازندهند ، يا مال ايشان ، يا قرار جزيه را به كمتر از دينارى دهند ، يا مسلمانان مالى بديشان دهند . و چون فاسد شود ناگاه بقتال ايشان نروند بىگمان ايشان ، بلكه واجب است كه برايشان ظاهر گردانند و ايشان را اعلام كنند .\r\nو اگر ضرورتى داعى شود به دادن مال به آنكه ايشان عذاب اسيران كنند و بگرد ما درآيند و خوف باشد كه بر ما انبوه كردند ، اين هنگام جايز است كه مالى دهند ايشان را ، و واجب نيست .\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nو جايز است كه صلح كنند و آن را موقت نسازند بلكه اطلاق كنند ، و شرط كنند كه هرگاه كه خواهيم عهد را نقض كنيم .\r\nو چون صلح صحيح شد واجب است كه وفا كنند ، و متعرض ايشان نگردند تا آن‌زمان كه مدت صلح منقضى شود ، يا آن‌كه عهد را نقض كنند به آنكه تصريح نمايند به نقض عهد ، يا مقاتله با مسلمانان كنند ، يا مسلمانى را بكشند ، يا مالى فراگيرند ، يا نعوذ باللّه پيغامبر صلى اللّه عليه و سلم را سبّ كنند .\r\nو جايز است شبيخون بردن و غارت كردن ايشان را و كسى را كه از ايشان در ديار ما باشد بعد از نقض عهد بكشند . و اگر بعضى نقض عهد كنند نه بعضى ، و انكار نكنند بر ناقضان نه بقول و نه بفعل « 1 » ، عهد همه منتقض مىگردد .\r\nو گاهى كه امام وفات كند يا منعزل گردد واجب است بركسى كه منصوب باشد بعد از او ، امضاء صلح صحيح يا فاسد ، اگر فساد از جهت اجتهاد باشد . و اگر بنصّ باشد يا اجماع ، واجب نيست امضا . و صاحب « تهذيب » در كتاب تعليق گفته : گاهى كه كافرى درآيد در مملكت ما بامان يا تجارت ، جايز نيست كه اقامت كند بيشتر از چهار ماه . و جايز نيست كه اقامت كند سالى ، الا بمالى كه بذل كند آن را . پس اگر بذل نكند و اقامت كند اكثر از سالى ، او را هلاك نكنند . و گاهى كه امام خيانتى دريابد ، جايز است او را انداختن عهد نه ذمه . و ايشان را بترساند و كفار كه در پيش باشند ايشان را بمأمن رساند . و اگر شرط كند بازدادن زنى كه بيايد و مسلمان شده باشد ، عقد فاسد باشد . و اگر شرط كند بازفرستادن مردان ، جايز است . و كودكان و ديوانگان و كنيزان حكم زنان دارند در آن‌كه ايشان را بازنفرستد . و بندهء ايشان كه مسلمان بيايد پيش از صلح آزاد باشد ، و اگر بعد از صلح مىآيد نى ، و او را بازپس نفرستند و بنده نسازند . پس اگر سيّد او را آزاد كند خوب ، و الّا بفروشد امام او را بمسلمانى ، يا قيمت او از بيت المال بدهد و او آزاد گردد از همه مسلمانان . اين است احكام موادعه در مذهب شافعى . اكنون احكام مستأمن را ياد كنيم و باللّه التوفيق .\r\n\r\n\r\n","description":"","footnote":"\r\n( 1 ) در اينجا نسخهء اصل به خط مصنف پايان مىيابد و بقيه به خطّ ديگرى است .\r\n","page_name":" 455 ","page_number":455},
  {"content":"\r\n\r\n\r\nفصل دوم ، در بيان احكام مستأمن :\r\nبدان ايدك اللّه تعالى كه مستأمن كسى است كه طلب أمن و امان كند ، و امن ضد خوف است ، و چون ميان اهل اسلام و اهل حرب معادات است لابد است هر يكى را كه چون خواهند كه ببلاد ديگرى در روند طلب امان كنند ، پس هريكى را مستأمن توان گفت ، و ما اول احكام مسلمان مستأمن از كفار ياد كنيم بمذهب حنفى .\r\nدر كتاب « هدايه » گويد : گاهى كه درآيد مسلمانان در دار الحرب بامان از جهت تجارت ، حلال نيست او را كه متعرض گردد به چيزى از اموال ايشان و نه بخونهاى ايشان ، مگر گاهى كه غدر كند به مسلمان پادشاه ايشان ، و اموال ايشان را بگيرد ، يا حبس كند ايشان را ، يا غير پادشاه كند بعلم پادشاه و او منع نكند آن كس را ، بخلاف اسير كه مباح است او را تعرض ، زيرا كه مستأمن نيست .\r\nپس اگر مستأمن تاجر غدر كند و چيزى بگيرد و بيرون آورد ، مالك او مىگردد ملكى ناپاك ؛ پس بايد كه آن را صدقه دهد .\r\nو گاهى كه درآيد مسلمان بدار الحرب بامان ، پس غصب كند مال حربى را بعد از آن هر دو مسلمان بيرون آيند ، امر كنند او را بردّ غصب ، و حكم قضا بر او نكنند ؛ يعنى فتوى دهند بوجوب رد ، اما قاضى حكم نكند . و گاهى كه دو مسلمان درآيند بدار الحرب بامان ، پس يكى از ايشان صاحب خود را بكشد ، خواه بعمد و خواه بخطا ، پس بر قاتل ديت است در مال او و بر او كفارت است در خطا . اين است احكام مسلمان كه بامان در دار الحرب درآيد .\r\nو اما احكام كافر كه مستأمن گردد در دار الاسلام ؛ آن است كه در « هدايه » گويد كه گاهى كه حربى درآيد بسوى ما مستأمن ، او را تمكين نكنند كه اقامت كند در دار ما يك‌سال ، و امام با او بگويد كه اگر اقامت مىكنى تمام سال جزيه بر تو مىنهم . و اصل آن است كه حربى را تمكين نكنند از اقامت در دار ما الّا به آن كه بنده سازند او را ، يا جزيه بر او وضع كنند ، و تمكين كنند او را از اقامت اندك . پس از آن اگر بازگردد بعد از مقالت امام پيش از تمام سال بسوى وطن خود ، بر او هيچ نيست . و اگر يك‌سال بازماند پس او ذمّى است ، و امام را\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nمىرسد كه تعيين كند در اين آنچه دون سال باشد همچو يك‌ماه و دوماه ، پس گاهى كه اقامت كند بعد از گفتن امام ( آن مدتى كه امام تعيين كرده ) « 1 » ذمى مىگردد ، و نگذارند كه بدار الحرب بازگردد .\r\nو اگر حربى در دار الاسلام درآيد بأمان و زمين خراجى بخرد ، و چون خراج براو وضع كنند ذمى است . و گاهى كه درآيد حربى بأمان ، بعد از آن بازگردد بدار الحرب ، و وديعه نزد مسلمانى بگذارد ، يا نزد ذمّئى ، يا دينى در ذمّهء ايشان داشته باشد ، پس بازگشت ، خون او مباح است بواسطهء بازگشتن او بدار الحرب . و آنچه در دار الاسلام است از مال بر خطر است ، يعنى اگر او را اسير سازند يا بر مملكت او غالب گردند و او كشته شود خون او ساقط مىگردد ، و مال وديعه فىء مىگردد . و اگر او را بكشند و غالب نگردند بر دار الحرب ، پس قرض وديعه از آن ورثهء اوست . و هم‌چنين است اگر بميرد او .\r\nو اگر زن حربى بامان درآيد و ذمّى او را زن كند ، آن زن ذمّى مىگردد . و اگر حربى درآيد بامان ، و ذمّيه را زن كند ، ذمى نمىگردد .\r\nو آن‌چه مسلمانان برتاخت كنند اموال از اهل حرب بىقتال ، صرف كنند آن‌را در مصالح مسلمانان ، هم‌چنانچه صرف خراجى ، و او مثل زمينهائى است كه كفّار را از آن اجلا كنند ، و همچو جزيه است و خمس در آن نيست . و پيش شافعى رحمه اللّه خمس در آن هست چنانچه در باب مصرف خراج گذشت .\r\nو گاهى كه مسلمان شود حربى در دار الحرب ، پس بكشت او را مسلمانى عمدا يا از روى خطا ، و او را وارثان مسلمان باشند در آنجا ، پس هيچ نيست بر او مگر كفّارت در صورت خطا . و مرتد و مستأمن در خانهء ما كه دار الاسلام است حكما از اهل دار ايشانند كه دار حرب است ، و ايشان را از جملهء اهل دار حرب بايد شمرد ، بنابر اعتبار حكم قصد ايشان بانتقال بسوى آن ديار . اين است احكام مستأمن بمذهب حنفى .\r\nو اما احكام مستأمن بمذهب شافعى ؛ در كتاب « انوار » گويد : اگر كافرى در\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 457 ","page_number":457},
  {"content":"\r\n\r\nبلاد ما از جهت رسالتى يا از جهت سماع قرآن درآيد پس او آمن است . و اگر درآيد براى تجارت او آمن نيست . و اگر امام بگويد كه هر كه درآيد براى تجارت پس او آمن است اين جايز است . و اگر يكى از مسلمانان غير امام بگويد جايز نيست . و اگر كافر بگويد كه گمان بردم كه قصد تجارت موجب امان است آن اثرى ندارد و او را بكشند . و اگر از مسلمانى بشنود كه بگويد كه هركس كه بتجارت آيد آمن است و درآيد ، و گويد كه گمان بردم كه اين امان صحيح است ، او را نكشند . و اگر كافرى بدار الاسلام درآيد بامان و يا عقد ذمه ، آنچه بر او باشد در امان است ، خواه شرط كرده باشند و خواه شرط نكرده باشند . و اگر مسلمانى بدار الحرب رود بامان پس با او بفرستد حربى مالى را از براى تجارت يا غير آن ، پس آن مال در امان است .\r\nو اگر قادر باشد اسير كه از بلاد حرب بگريزد لازم است او را كه بگريزد . و اگر او را گذارند بىشرط ، او را مىرسد كه هلاك كند ايشان را . و اگر اطلاق كنند او را بامان ، نمىرسد او را . و اگر جماعتى از عقيب او بيرون آيند او را مىرسد كه قصد ايشان كند از براى دفع . و اگر شرط بر او كنند كه وفا كند ، حرام است او را وفا كردن بدان شرط . و اگر سوگند خورد باكراه كه بيرون نرود و بيرون رود هيچ بر او نيست . و اگر سوگند خورد بطوع به خدا يا بطلاق و بيرون رود حانث شود مگر آنكه محبوس باشد ، و گويند كه ترا نمىگذاريم تا سوگند خورى . و اگر شرط كنند كه بسوى ايشان بازگردد يا مال بسوى ايشان فرستد حرام است بر او بازگشتن ، و لازم نمىگردد او را مال . اين است احكام مستأمن بمذهب شافعى رحمه اللّه ؛ اكنون بيان كنيم احكام امان كفار و كيفيت آن‌را و باللّه التوفيق .\r\n\r\nفصل سيوم ، در احكام امان :\r\nبدان ايّدك اللّه تعالى كه امان دادن كافر جايز است در شرع از جهت مصالح ، و بىمصلحت هم جائز است ما دام كه مضرت نباشد . و ما احكام امان را بيان كنيم بمذهب حنفى اولا ؛ در كتاب « هدايه » گويد :\r\nگاهى كه درآيد حربى در ديار ما بامان ، پس مسلمانى را قذف كند ، حد زنند او را ،\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nزيرا كه در او حق بنده هست و او التزام كرده كه وفا بحقوق بندگان كند ، و از براى آنكه او طمع كرده كه ايذا نكنند او را پس ملتزم باميدش بود كه ايذا نكنند .\r\nاين است سخن « هدايه » .\r\nو احكام امان از اين‌جا معلوم مىگردد : اول آنكه امان بدان حاصل مىگردد كه وفاء حقوق بندگان كند ، پس اگر وفا بحقوق بندگان نكند به حكم امان كار نكرده . دوم آنكه امان بدان حاصل مىگردد كه ملتزم باشد كه ايذا نكند كسى را ، پس اگر ايذا كند به حكم امان عمل نكرده . سيوم آنكه امان كافر موجب آن نيست كه احكام شرع ما را التزام كند و الّا اگر امان مقتضى وجوب قبول احكام شرع بودى ، اجراء حد قذف بر او از جهت التزام او بودى احكام شرع را ، ليكن اجراء حد براو از جهت التزام او است ترك ايذا را . اين است احكام امان بمذهب حنفى .\r\nو اما احكام امان بمذهب شافعى ؛ در كتاب « انوار » گويد كه جايز است آحاد مسلمانان را كه امان بدهند يك كافر را يا كافران محصور را همچو ده و صد ، نه امان اهل ناحيه يا بلده يا قريهء بزرگ ، و آن صلح است و مخصوص به امام است ( و نايب او . و صحيح است ) « 1 » امان دادن از بنده و زن و محجور و مريض و پير و بسيار پير . و صحيح نيست از كافر و صبى و مجنون و مكره و اسير . و شرط است كه كافر ممتنع باشد ، پس اگر كافر و اسير ( امان طلبد ) « 1 » صحيح نيست آحاد مسلمانان را امان او و نه منت نهادن بر او . و اگر مسلمانى يا جماعتى از مسلمانان بگويند كه ما او را امان داده بوديم قبول نكنند ، زيرا كه ايشان شاهدانند بر فعل خود . و اگر يك كس بگويد و دو كس گواهى دهند قبول كنند آن را . و فرق نيست ميان آن‌كه آن كافر كه او را امان مىدهد در دار الحرب باشد يا در دار الاسلام ، و نه ميان آن‌كه آمن ساختن او در حال قتال باشد يا در هزيمت يا نزد افتادن در تنگى ، ما دام كه او را اسير نكرده باشند .\r\nو منعقد مىشود به هر لفظى كه افادت مقصود كند ، چنانچه گويد : « ترا\r\n\r\n\r\n","description":"","footnote":"\r\n( 1 ) اضافه از م .\r\n","page_name":" 459 ","page_number":459},
  {"content":"\r\n\r\nپناه دادم » يا « ترا آمن گردانيدم » يا « باكى نيست » يا « مترس » يا « ترسى نيست » .\r\nو حاصل مىشود امان بكتابت و رسالت و اشارت مفهمه ، و شرط است علم و قبول او . پس اگر قبول نكند امان منعقد نمىشود . و اگر درآيد زيادت نگرداند امان را بر چهارماه ، و اگر مطلق گويند تنزيل بر چهارماه بايد كرد ، پس اگر زيادت گردانند باطل است در زيادت . و شرط نيست در امان ظهور مصلحت ، بلكه كافى است عدم مضرت . پس جايز نيست امان جاسوس و طليعه .\r\nو امان لازم است . و جايز نيست امام را كه باطل گرداند آن را مگر آنكه استشعار خيانت نمايد . و متعدى نمىگردد امان كسى به چيزى كه در دار الحرب گذاشته باشد از اهل و مال .\r\nو گاهى كه مسلمان ضعيف باشد در دار كفر و قادر نباشد بر اظهار ايمان خود ، واجب است بر او هجرت كردن اگر قادر باشد . و اگر قادر نباشد بر اظهار ايمان خود از براى آنكه مطاع باشد يا آن‌كه او را عشيرتى باشد كه او را حمايت كنند مستحب است كه هجرت كند . و اگر اميد آن باشد كه اسلام ظاهر شود آنجا باقامت او ، افضل آن است كه اقامت كند . و همچنين استثنا كرده‌اند كسى را كه در اقامت او مصلحت مسلمانان باشد .\r\nابن عبد العزيز و غير او روايت كرده‌اند كه اسلام عبّاس پيش از روز بدر بود ، و پنهان مىداشت . و از اخبار مشركان به حضرت پيغامبر صلى اللّه عليه و سلم مىنوشت ، و مسلمانان با او قوت مىگرفتند ، و او مىخواست كه نزد حضرت پيغامبر صلى اللّه عليه و آله و صحبه و سلم آيد ، و حضرت صلى اللّه عليه و آله و صحبه و - سلم به دو نوشت كه اقامت تو در مكه بهتر است ، بعد از آن عبّاس رضى اللّه عنه اسلام خود اظهار كرد روز فتح مكّه .\r\nو بفتح مكّه ختم شد كتاب ما ، رجاء واثق بكرم خالق فاتح كه همچنانچه فتح مكّه را فارق ميان اهل كفر و اسلام گردانيد ، و تصرف مهاجران فى سبيل اللّه را بدان فتح تمام گردانيد ، فتح طرق مكّه را از خراسان و عراق كه آلوده بقاذورات كفر و بدعت ارباب رفض و الحاد و شقاق گشته بر سلطان و امام مؤيد\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nصالح آسان گرداند ، و همگنان را بمنازل مراد و موانس راحت و ارتياد رساند .\r\nاللهم انصر من نصر الدين و اخذل من خذل الدّين ، اللّهم ايّد سلطان المسلمين و امير المؤمنين بما ايّدك به الخلفاء الرّاشدين ، و وفّقه الاهتداء بهدى الائمّة - المرضيّين ، و ايّده لسلوك الملوك العادلين .\r\nباتمام انجاميد كتاب « سلوك الملوك » كه نقود عقايل عباراتش در بازار افاضل عين مسكوك ، و عيون نفايس اشاراتش در خزاين مسائل تبر مسبوك است . و الحمد للّه على نعمه و احسانه بيمين مؤلف آن العبد الضعيف المحتاج الى - رحمة اللّه فضل اللّه بن روزبهان المشتهر بخواجه مولانا الاصفهانى بلّغه اللّه اقصى الامانى ؛ ليلة الجمعة سلخ شهر ربيع الأول سنة عشرين و تسعمائه بفاخرة بخارا - المحروسه زاد اللّه سكّانها امنا و قرارا .\r\nو مؤدّاى اين قطعه تاريخ سال تقرير مىنمايد :\r\n اين سلوك الملوك ما بنويس * اگر از اهل خط و تحريرى\r\nنكته‌هاى لطيف او درياب * كه بجانش تمام بپذيرى\r\nچون ز تقرير من مكّمل شد * كان تاريخ ذاك « تقريرى » \r\nاللّهمّ صلّ على سيّدنا و نبيّنا و شفيعنا محمّد الذى هدى العالمين الى احسن - السلوك و روّج نقود احكام الشرع كالتّبر المسبوك ، و اغنى من كنوز حقائق المعارف كلّ فقير صعلوك ، المؤيّد لمن اختاره اللّه تعالى لتقرير سلوك الملوك ، و على آله و أصحابه و عترته و احبابه و سلّم تسليما كثيرا ، و الحمد للّه الواحد الأحد ، و الختم بالصّلاة و السّلام على سيّدنا محمّد .\r\n\r\n","description":"","footnote":"","page_name":" 461 ","page_number":461},
  {"content":"\r\n\r\n\r\nواژه‌نامه\r\n\r\nآ\r\n\r\nآزوغ\r\nآزوغ و آزغ را در فرهنگ معين چنين معنى كرده : \" آنچه از شاخه‌هاى درخت خرما و تاك انگور و درختان ديگر ببرند \" ليكن از شواهد وارد در متن پيداست كه آزوغ به معنى آذوقه و تلفظ ديگرى از همان كلمه است : \" خواست كه عطاى لشكر دهد و ايشان را قوت و آزوغ مقرر گردد \" ( صفحهء 303 )\r\n\r\nالف\r\n\r\nابن السبيل\r\nاز اقسام مستحقان زكات . كسى كه انشاء سفر كند و غريبى كه بر شهرى بگذرد و چيزى كه محتاج اليه اوست در سفر نيابد . ( صفحهء 249 )\r\n\r\nاحداث\r\nبدعتگذارى . حدث : امر نوظهور غير مقبول ، بدعت . \" غايتش آنكه برطريق بدعت و احداث خلاف سنت و جماعت است \" ( صفحهء 398 )\r\n\r\nاحرام\r\nوضع خاصى كه با نيت و پوشيدن جامهء خاص ( لباس احرام ) در ميقات شروع مىشود و تا پايان مراسم حج ادامه دارد . در اين فاصله امورى مانند پوشيدن جامهء دوخته و نزاع و صيد و نزديكى با زن بر حاجى حرام است . خارج شدن از احرام با انجام قربانى و چيدن موى سر اعلام مىشود .\r\n\r\nاحصان\r\nتأهل . محصن : كسى كه متأهل باشد . زناى محصنه : زناى شخص متأهل\r\n\r\nارش :\r\nديه ، ما به التفاوتى كه در صورت بروز عيب در مبيع ، خريدار مىتواند از فروشنده بگيرد .\r\n\r\nاسباب توريث\r\nچهار است : قرابت ، نكاح ، ولا ، اسلام . ( صفحهء 317 )\r\n\r\nاستلام\r\nدست سودن بر حجر الاسود\r\n\r\n","description":"","footnote":"","page_name":" 462 ","page_number":462},
  {"content":"\r\n\r\n\r\nاستيعاب\r\nاستيفا ، استقصا ، فروگذار نكردن از چيزى \" و هرگاه قسمت كند امام يا عامل واجب است استيعاب آحاد صنف \" ( صفحهء 258 )\r\n\r\nاستبراء\r\nامتناع از وطى امه تا بىنماز شده و سرشويد يا اينكه يك‌ماه بگذرد ( لغتنامه به نقل از مفاتيح ) پاكى رحم كنيزك به يك حيض ( شمس اللغات )\r\n\r\nاصل\r\nريشهء نسبى انسان . \" شرط است در قاذف كه مكلف و مختار باشد و اصل نباشد . پس حد بر صبى و مكره و پدر و مادر و جد و جده نيست \" ( صفحهء 358 )\r\n\r\nاصل\r\nدر اصطلاح علم درايه كلام پيغمبر است يا كلامى كه بدون واسطه از او روايت مىشود . كتابى را هم كه مشتمل بر روايتهائى باشد كه مؤلف آن بلا واسطه از پيغمبر شنيده يا از كسى شنيده كه او بلا واسطه از پيغمبر شنيده است در اصطلاح \" اصل \" مىگويند . بنابراين در كتاب اصل ، نقل از كتاب ديگرى جايز نيست بلكه مؤلف تنها مسموعات مستقيم خود يا مسموعات كسى را كه او مستقيما از پيغمبر روايت مىكند گرد مىآورد .\r\n\r\nاقطاع\r\nاختصاص دادن ملكى يا منافع آن به كسى . \" در شريعت عبارت است از بريده كردن ملك يا خراج از براى كسى ، مراد آنكه امام اذن دهد كسى را از اهل استحقاق كه به خود باز برد ملكى را از املاك ارباب مصالح ، يا باز براند به دو غله موضعى از مواضع خراجى \" ( صفحهء 305 )\r\n\r\nاقطاع استغلال\r\n\" آن است كه اقطاع كند غلهء زمين خراج را و در زبان فارسى او را سيورغال گويند \" ( صفحهء 306 )\r\n\r\nاقطاع تمليك\r\n\" آن است كه اقطاع دهد امام ملكى را كه احيا كرده باشد آن‌را يا خريده باشد .\r\nپس آن‌را تمليك مقطع له كند با قبول و قبض او \" ( صفحهء 306 )\r\n\r\nالتقاط\r\n\" آن است كه بر چيزى مطلع شوند بىقصدى و طلبى \" ( صفحهء 311 )\r\n\r\nامان\r\nتضمين سلامت افراد كافر توسط افراد مسلمان . \" جايز است آحاد مسلمانان را كه امان بدهند يك كافر را يا كافران محصور را همچو ده يا صد ، نه امان اهل ناحيه يا بلده يا قريه‌اى بزرگ كه آن صلح است و مخصوص به امام است \" ( صفحهء 459 ) حكومت اسلام امانى را كه توسط افراد مسلمان داده شده باشد بايد محترم شمارد مگر آنكه توطئه و خيانتى در كار باشد .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\n\r\nاموال ظاهره\r\n\" عبارت است از زرع و ثمار و سوايم و اموال تجارت كه بر عاش گذرد \" در برابر اموال باطنه كه هرچه را خارج از تعريف بالا باشد شامل مىشود .\r\n\r\nام الولد\r\nكنيزى كه اربابش از او فرزند داشته باشد .\r\n\r\nانفال - نفل\r\n\" انفال از صلب غنيمت بودى . . . و بعضى گويند كه انفال از جملهء خمس بودى و بعضى مىگويند كه از خمس الخمس \" ( صفحهء 423 )\r\n\r\nاهبت\r\nساز و برگ سفر اخذ للسفر اهبته : اى عدته \" پنجم اهبت يعنى يراق ، پس واجب نيست ( جهاد ) بر فقير عاجز از سلاح و اسباب قتال \" ( صفحهء 401 )\r\n\r\nاهل فىء\r\n\" سوم آنكه آن كس كه فرا مىگيرد از اهل فىء باشد \" ( ص . 327 ) اهل فىء يعنى كسى كه مستحق استفاده از مصرف مالى فىء باشد\r\n\r\nاولاغ\r\nمركب . \" از خانه‌ها و جامه‌ها و اولاغان آنچه لايق به حال او باشد \" ( صفحهء 84 )\r\n\r\nايامى\r\nزنهاى بىشوهر ، آزاد براى شوهر كردن ( جمع‌ايم ) \" فراگرفتن خراج و تقليد قضات و تزويج ايامى \" ( صفحهء 396 )\r\n\r\nب\r\n\r\nباقلانى\r\nباقلافروش ( منتهى الارب )\r\n\r\nبردى\r\nروپوش . پارچهء چهارگوش يا دراز پشمى كه اعراب باديه برخود مىپيچند . كسا .\r\n\" و گاهى بردى مخطط بخطوط سبز يا سرخ پوشيدى \" ( صفحهء 381 )\r\n\r\nبخچه\r\nبقچه \" نه بخچه‌اى كه بر اسب بسته باشد و نه آنچه در بخچه باشد از آلات و دراهم \" ( صفحهء 415 ) \" و همچنين آنچه با اوست بردابه از مال او در جامه‌دان و بخچهء او \" ( صفحهء 419 )\r\n\r\nبختى\r\nشتر قوى دورگه ( عربى و عجمى ) . شتر خراسانى ، در برابر عراب كه شتر عربى خالص را گويند \" در هر دو مذهب هيچ فرقى نيست ميان شتران بختى كه از شتران عربى و عجمى هر دو پيدا شده باشد يا آنكه عربى محض باشد \" ( صفحهء 233 )\r\n\r\nبطالت\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nبيكارگى . روز بطالت : روز تعطيلى\r\n\r\nبضع\r\nنكاح . مهر . زن . \" من حيث المال و النفس و البضع \" ( صفحهء 393 )\r\n\r\nبطن محسر\r\nواديئى در اول منى كه گويند در حملهء ابرهه به مكه ، فيل مهاجمان در آنجا خوابيده و از حركت بازمانده است .\r\n\r\nبغل‌بند\r\nريسمان يا طنابى كه در زير بغل بسته مىشود ( ناظم الاطبا ) سرورى و رشيدى در معنى بغلتاق مىنويسند : بغلبند و قبا\r\n\r\nبغى ( باغى )\r\n\" بغى در لغت عبارت از مجاوزت از حد است و در شرع عبارت است از خروج ظالمان از طاعت امام اهل عدل و مجاوزت از حد انقياد او \" ( صفحهء 385 )\r\n\" باغى كسى است كه در اجتهاد خطا كند ، نه آنكه جور بر بندگان كند \" ( صفحهء 140 )\r\nاين اصطلاح از آيهء 49 : 9 گرفته شده است : و ان طائفتان من المؤمنين اقتتلوا فأصلحوا بينهما فاءن بغت احديهما على الاخرى فقاتلوا التى تبغى حتى تفيىء الى امر الله .\r\n\r\nبقال\r\nفروشندهء طعام . خشكبار فروش . كسى كه ميوهء خشك مىفروشد .\r\n\r\nبنت لبون\r\n\" شتر ماده كه در سال سوم درآمده باشد \" ( صفحهء 232 )\r\n\r\nبنت مخاض\r\n\" شتر ماده كه در سال دوم درآمده باشد \" ( صفحهء 232 ) در حاشيهء نسخهء اصل به خط متن بنت مخاض را معنى كرده است :\r\n\" و هى التى استكملت سنة و دخلت فى الثانية سميت بها لان امها صارت حاملة بولد اخر و المخاض اسم الحوامل من النوق . \"\r\n\r\nبندق\r\nگلوله . \" و آن را در ميان پنج بندق متساوى نهند \" ( صفحهء 416 )\r\n\r\nبيت المال\r\nخزانه ، صندوق خاص يا حساب خاص درآمدهاى شرعى . \" علماء حنفيه در كتب خود اموال بيت المال را در چهار خانه مقرر كرده‌اند \" ( صفحهء 308 )\r\nبيوت اموال چهارگانه عبارتند از :\r\nاول بيت المال زكات و عشور و كفارات\r\nدوم بيت المال خراج و جزيه و صدقات بنى تغلب و آنچه عاشر از كافران مىگيرد\r\nسيوم بيت المال خمس\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nچهارم بيت المال لقطات و تركات ( صفحهء 309 )\r\n\r\nبيعه\r\n\" محل عبادت نصارى است \" . ( صفحهء 450 )\r\n\r\nپ\r\n\r\nپرتال\r\nپرتل ظاهرا كلمهء هندى است . اسباب و سامان اسب سوارى كه بر شتر باركنند ( فرنودسار ) \" جماعتى كه نوكرانند مثل سائسان و اينها كه پرتال نگاه مىدارند \" ( ص . 416 )\r\n\" و زنى كه مداوات مجروحان كند و تشنگان را آب دهد و بار و پرتال نگاه دارد \" ( ص . 420 )\r\n\r\nپياده\r\nمأمور قاضى براى احضار و جلب اشخاص . \" پيادهء قاضى كه او را محضر و مشخص گويند \" ( ص . 172 )\r\n\r\nت\r\n\r\nتابعى\r\nكسى است كه صحابهء پيغمبر را درك كرده باشد . كسى كه شخصا پيغمبر را دريافته \" صحابى \" ناميده مىشود و آن‌كه صحابى را دريافته و با او ملاقات كرده است \" تابعى \" خوانده مىشود .\r\n\r\nتبجاق\r\nاسب عربى در برابر يابو كه اسب غير عربى است . \" حكم اسپ تركى و اسپ عربى يكى است يعنى خواه تبجاق باشد و خواه يابو يك حكم دارد \" ( ص . 414 ) \" هيچ فرقى نيست ميان اسپى كه پدر و مادرش هردو عربى باشند يا يابو كه پدر و مادرش هردو عجمى باشند \" ( ص . 417 )\r\n\r\nتبيع و تبيعه\r\n\" گاو كه در سال دوم از عمر درآمده باشد \" ( ص . 233 ) ولى ماوردى گويد : و هو ما استكمل ستة اشهر و قدر على اتباع امه\r\n\r\nتحصيب\r\nرفتن به محصب و منزل كردن در آن . \" و در تحصيب علما را اختلاف است \" ( ص .\r\n376 ) رك . محصب .\r\n\r\nتراخى\r\nدر برابر فور . امرى كه انجام آن در فرصت ميسر است و فورى نيست .\r\n\r\nترويه\r\nروز هشتم ذيحجه را گويند .\r\n\r\nتسبب\r\n\" در ادرار ، شرايط اقطاع ملاحظه كند و در صله ، شرط حواله و تسبب \" ( ص . 360 )\r\n\r\n","description":"","footnote":"","page_name":" 466 ","page_number":466},
  {"content":"\r\n\r\n\r\nتشهير\r\nاعلان و برملاكردن . باصطلاح امروزى : افشاگرى \" و اگر قصد او به اخراج .\r\nتشهير و تغيير آن باشد و افساد آن ، قطع نيست به هيچ‌حال \" ( ص . 348 )\r\n\r\nتعجيل خراج\r\nپرداخت خراج پيش از موعد مقرر .\r\n\" در نوادر گفته كه تعجيل كند اداء خراج زمين خود را يك‌سال يا دوسال جايز است \" ( ص . 290 ) \" مردى تعجيل اداء خراج زمين خود كرد ، بعد از آن زمين او غرق شد \" ( ص . 290 )\r\n\r\nتعرف\r\nتجسس\r\n\r\nتعريف\r\nشناساندن ، حالى كردن ، تفهيم .\r\n\" ادنى مرتبهء تعريف آن است كه گواه گيرد نزد فراگرفتن و گويد كه من اين را مىگيرم از آن جهت كه ردكنم به صاحب آن \" ( ص . 312 )\r\n\r\nتعزير\r\nكيفرى كه ميزان آن در شرع معين نشده و بسته به نظر قاضى است . \" اصل تعزير در لغت منع و رد است و در شريعت عبارت از تأديبى است كه آن دون حد باشد \" ( ص .\r\n331 ) \" عبارت از ادب كردن است در معصيتى كه در او حد و كفاره نباشد \" ( ص .\r\n359 ) در حد حق الله تعالى است . . . و از اين جهت باسقاط بنده ساقط نمىشود . . . به خلاف تعزير كه آن حق بنده است \" ( ص . 332 ) . ر . ك . حد\r\n\r\nتغريب\r\nنفى بلد كردن . تبعيد . بيرون كردن كسى را از شهر خود . \" غريب را تغريب كنند به غير بلد خود \" ( ص 341 )\r\n\r\nتقادم عهد\r\nمرور زمان . فاصلهء زمانى كه بين وقوع جرم و مجازات حاصل شود . \" حدود خالصه در حق الله باطل مىشود به تقادم . . . \" ( ص . 338 ) در مدت مرور زمان اختلاف است : بعضى گفته‌اند شش ماه و بعضى يك ماه . در مورد باده‌خوارى ابو حنيفه و ابؤ يؤسف گفته‌اند : \" مقدر است بزوال رايحه \" ( ص . 339 ) \" تقادم عهد ، منع قبول شهادت مىكند باتفاق \" ( ص . 342 )\r\n\r\nتقصير\r\nبريدن و كوتاه كردن مو بعد از فراغت از مراسم حج\r\n\r\nتنفيل\r\nتخصيص قسمتى از غنائم به فرد يا گروهى به جهت تشويق آنان به فداكارى بيشتر يا انجام خدمتى مؤثر و مهم . \" عبارت از چيزى است كه امام يا سلطان معين گردانند از براى كسى كه از او كارى در جنگ آيد يا از براى جمعى ، زياده بر حصهء ايشان از غنائم \" ( ص . 418 )\r\n\r\n","description":"","footnote":"","page_name":" 467 ","page_number":467},
  {"content":"\r\n\r\n\r\nتورت قوئى\r\nنام بيابانى است . لفظ تركى است و معنى آن چهارچاه . ظاهرا در اين بيابان چهارچاه آب وجود داشته است .\r\n\r\nتوظيف\r\nقرار دادن خراج وظيفه ، ماليات مقطوعى كه بر زمين مقرر كنند . \" زمينى كه توظيف او از امامى صادر شده باشد مثل توظيف عمر رضى إله عنه ، جايز نيست زيادت باجماع \" ( ص . 277 )\r\n\r\nج\r\n\r\nجريب\r\n\" و جريبى سه هزار و ششصد گز است \" ( ص . 287 )\r\n\" جريب تام شصت گز در شصت گز است به گز ملك ، و گز ملك نه قبضه است و اين زيادت مىشود برگز عامه به يك قبضه \" ( ص . 275 )\r\n\" و جريب زمينها مختلف مىشود به اختلاف بلدان ، پس در هربلدى اعتبار بايد كرد متعارف اهل آن بلده \" ( ص . 275 )\r\n\r\nجزر\r\nمعرب گزر ، زردك\r\n\r\nجزيه\r\n\" عبارت از مالى است كه آن را عقد كنند بر كافرى كه او در ذمهء مسلمانان درآيد ، گويا او جزاء قتل اوست و از اين‌جهت او را جزيه نام كردند \" ( ص . 437 )\r\n\r\nجذعه\r\n\" شتر ماده كه در سال پنجم درآمده باشد \" ( ص . 233 )\r\n\r\nجعاله\r\nعبارت است از التزام شخصى به اداء اجرت معلوم در مقابل عملى . \" ارزاق ايشان ( لشكريان و مجاهدان ) جارى مجراى جعاله است \" ( ص . 300 )\r\n\r\nجعل\r\nدر اصل به معنى دستمزد و در اصطلاح نوعى ماليات اضافى زمان جنگ است .\r\n\" مراد بجعل آن است كه امام چيزى ضرب كند از براى غازيان بر مردمان كه بدان متقوى گردند آنان‌كه به جهاد بيرون مىروند . مراد آن‌كه امام از مردمان چيزى بستاند و به غازيان دهد تا به حرب كفار روند \" ( ص . 399 )\r\n\r\nجلبان\r\n\" دانه‌اى است نزديك به ماش \" ( ص . 238 )\r\nلغتنامه به نقل از تاج العروس : \" خلر است و آن گياهى است شبيه به ماش \"\r\n\r\nجلد\r\nتازيانه زدن . پوست كسى يا حيوانى را كندن .\r\n\r\nجلواز\r\n\" سزاوار است كه بر بالاى سر قاضى جلوازى واقف باشد و جلواز كسى است كه\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nمردم را از بىادبى منع كند . \" ( ص . 149 )\r\nالمنجد : الجلواز الذى يخف فى الذهاب و المجىء بين يدى الامير .\r\nالشرطى لجلوزته فى الذهاب و المجىء . الجلوزه : الخفة فى الذهاب و المجىء .\r\nمنتهى الارب : \" پاى كار و دامن بردار \"\r\n\r\nجمّاش\r\nمرد زن‌باره ، مردى كه به دنبال زنان است .\r\n\" ما آن مرد را ديديم كه كور شده بود بسيار پير گشته و همچنان در راهها به زنان جماشى مىكرد \" ( ص . 209 ) اصطلاحا به معنى فريبكار و افسونساز آمده است :\r\n غلام نرگس جماش آن سهى سروم * كه از شراب غرورش به كس نگاهى نيست \r\nحافظ\r\n\r\nجمرات\r\nجمع جمره ، محلى كه در مراسم حج سنگ بدان مىاندازند و آن هفت جمره است .\r\n\r\nچ\r\n\r\nچول\r\nكلمهء تركى است به معنى بيابان \" از راه چول تورت قوئى روانه گشته . . . \" ( ص . 56 ) \" كه مبادا به راه چول خوارزم بيرون روند \" ( ص . 57 )\r\n\r\nح\r\n\r\nحانث\r\nكسى كه سوگند خود را بشكند . حنث اليمين : لم يف بموجبها\r\n\r\nحجر\r\nمنع . محدوديتى كه به حكم قاضى براى تصرفات مالى افراد ممكن است برقرار شود . \" ابو حنيفه حجر به حر تجويز نمىكند \" ( ص . 281 ) \" ابو حنيفه حجر تجويز مىكند در موضعى كه نفع او بعامه عايد گردد . همچو حجر بر طبيب جاهل و مفتى فاسق \" ( ص . 281 )\r\n\r\nحجت\r\nدليل . \" انواع حجتها منقسم است به دو قسم : ظاهر و باطن . . . نص حجت ظاهره است از رسول و علت حجت باطنه . . . و علماى ما ظاهر را از حجتها قياس خوانند و باطن را استحسان \" ( ص . 102 )\r\n\r\nحد\r\n\" در لغت منع است . . . و در شريعت عبارت از عقوبتى است كه مقرر باشد از جهت حق خداى تعالى ، يعنى عقوبتى كه آن را تقدير كرده باشند از براى گناهى كه آن را كم و زيادت نتوان كرد \" ( ص . 303 )\r\nكيفرهائى كه ميزان آن در شرع مقرر است . از حدود پنجگانهء مقرر در شرع ، چهار تا ( حد زنا و حد شرب خمر و حد سرقت و حد قطع طريق ) صرفا حق الله\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nاست و پنجمى ( حد قذف ) مشترك بين حق الله و حق الناس است ( ص . 333 )\r\n\r\nحر البعض\r\nبنده‌اى كه قسمتى از بهاى خود را پرداخته است \" و مكاتب و حر البعض همچو آزاد است \" ( ص . 331 )\r\n\r\nحربى\r\nكافرى كه با مسلمانان در حال جنگ است .\r\n\" و گاهى كه حربئى به امان درآيد به مملكت ما و بنده‌اى كه مسلمان شده بخرد و بدار الحرب برد . . . \" ( ص . 422 )\r\n\r\nحرز\r\nحفاظ ، جا و مكان معينى مانند صندوق كه مالى را محفوظ نگاه دارد . همچنين اگر مالى تحت نظر حافظ و نگهبان باشد آن نيز در حرز است . \" اما حرز ، آن بر دو نوع است . حرز از براى معنيى كه در اوست همچو خانه‌ها و دكان و صندوق ، و حرز به كسى كه نگاهدارندهء اوست همچو كسى كه در راه نشيند يا مسجد ، و متاع او نزد او باشد ، پس آن متاع به دو محرز است \" ( ص . 346 )\r\n\r\nحشفه\r\nصخره يا جزيره‌اى كه سر از آب بيرون كرده باشد . آلت رجوليت مرد تا ختنه‌گاه .\r\n\r\nحقه\r\n\" شتر ماده كه به سال چهارم درآمده باشد \" ( ص . 232 )\r\n\r\nحلبه\r\nگياه شنبليد . درخت عرفج ، درخت قتاد . نوعى از طعام كه با دانه شنبليد بسازند .\r\n\r\nحوامل\r\nشترانى كه از براى بار كردن باشند . شتران باركش كه مشمول زكات نيستند .\r\n\r\nحيض\r\nقاعدگى زن . خونى كه از رحم زن از هنگام بلوغ تا دوران يائسگى در فواصل تقريبى يك‌ماهه به مدت چند روز خارج مىشود .\r\n\r\nحيله ( حيل شرعى )\r\nراهى كه براى روبرو نشدن با منع شرعى دربارهء امرى اتخاذ مىشود . حيلهء شرعى آن‌گاه كه به منظور تقلب و كلاه‌گذارى برسر قانون نباشد مجاز تلقى مىشود و در غير اين صورت مذموم است مانند رباخوارى از طريق توسل به عقودى از قبيل بيع به شرط و غيره\r\n\" و گاه باشد كه مفتى را حمل كند اغراض فاسده بر تتبع حيله‌ها \" ( ص . 114 )\r\n\r\nخ\r\n\r\nخراج\r\n\" وظيفهء معينه كه آن را موظف ساخته باشند بر آدمى يا بر زمين كه ادا كنند آن\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nرا \" ( ص . 265 ) خراج در اين معنى شامل ماليات ارضى و ماليات سرانه هر دو مىشود ولى اصطلاحا بيشتر در معنى ماليات ارضى به كار مىرود .\r\n\r\nخراج\r\nماليات ارضى كه از سرزمينهائى كه به زور و جنگ فتح شده‌اند گرفته مىشود .\r\nارض خراجى مرادف ارض عنوه و در برابر ارض صلح به كار مىرود . بيشتر بلاد مفتوحه در صدر اسلام ( سواد و شام و ايران و مصر ) از اين نوع بودند . از لحاظ فقهى اين نوع زمين تعلق به عامهء مسلمانان دارد و در مالكيت كسى در نمىآيد و خراجى كه از مردم اين اراضى گرفته مىشود در حكم اجاره‌بهاست و لذا در صورتى هم‌كه اين مردم قبول اسلام كنند يا از كشت اراضى خوددارى نمايند خراج مقرر را بايد بپردازند . اين است مفهوم اصطلاحى خراج در معنى اخص آن ؛ اما در معنى عام كلمهء خراج به مفهوم ماليات سرانه نيز استعمال شده است .\r\n\r\nخراج رؤوس\r\nجزيه ، ماليات سرانه . ( ر . ك . خراج )\r\n\r\nخراج مقاسمه\r\nقرار داير بر تقسيم محصول در اراضى خراجى مانند آنكه نصف يا ثلث محصول به عنوان خراج به دولت داده شود .\r\n\r\nخراج وظيفه\r\nقرار داير بر پرداخت معين و مقطوع ماليات در اراضى خراجى ؛ مثلا بابت هر جريب زمين يك يا پنج درهم به دولت داده شود . خراج وظيفه در برابر خراج مقاسمه است كه به شرح مذكور در بالا براساس تقسيم محصول زمين بين دولت و مؤدى برقرار مىشود .\r\n\r\nخروار\r\n\" هر خروار سيصد من است . \" ( ص . 237 )\r\n\r\nخسك\r\nگياه گزندهء خاردار . خارهاى سه گوشه كه از آهن سازند و در سر راه دشمن اندازند .\r\n خسك بر پراگند بر گرد دشت * كه دشمن نيارد بر آن‌جا گذشت \r\nفردوسى\r\n\r\nخطابيه\r\nپيروان ابو الخطاب محمد بن ابى زينب اسدى كه در حق امام صادق ( ع ) غلو مىكرد و امام بيزارى خود را از او اعلام نمود . ابو الخطاب كه نخست امام صادق را خدا مىخواند بعدها خود نيز به دعوى امامت برخاست و جان برسر اين دعوى باخت .\r\n\r\nخليطين\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nشراب مست كننده \" كه آن را از خارك و رطب سازند \" ( ص . 343 )\r\n\" نبيذ از خرما و غورهء آن ، يا از انگور و زبيب ، يا از زبيب و خرما و مانند آن بهم آميخته ، و منه الحديث انه نهى عن الخليطين ان ينبذا ، و انما نهى عنه لان الانواع اذا اختلطت فى الانتباذ كانت مما يسرع اليه التغيير و الاسكار \" ( منتهى الارب )\r\n\r\nخمس الخمس\r\nيك‌پنجم خمس كه سهم پيغامبر ( ص ) است به قول اهل تسنن از خواص پيغمبر بوده كه بعد از رحلت آن حضرت ساقط شده است ( ص . 421 )\r\n\r\nخناق\r\nخفه كردن \" و جايز نيست كه او را به آتش بسوزانند يا خناق كنند \" ( ص . 428 )\r\n\r\nد\r\n\r\nدار الاسلام\r\nكشور اسلامى . مرز و بومى كه تحت مقررات و قوانين اسلام اداره مىشود .\r\n\r\nدار البغى\r\nسرزمينى كه باغيان برآن حاكمند \" و كسى كه زنا كند در دار الحرب يا در دار البغى ، بعد از آن به بلاد اسلام بيايد . . . \" ( ص . 337 )\r\n\r\nدار الحرب\r\nمملكت كفار در برابر دار الاسلام .\r\n\" دار الاسلام دار الحرب نمىشود الا به اجراء احكام شركت در او \" ( ص . 394 )\r\n\r\nدرهم\r\n\" هر ده‌درهم ، وزن هفت مثقال باشد \" ( ص . 240 ) و نصاب الفضة مائتا درهم به وزن الاسلام الذى وزن ستير ، \" ( - شش دانهء جو كه بغل‌هم قائمه ( ص . 276 ) نيست .\r\n\r\nدست آرنج\r\nدستاورنجن ، دست‌بند ( معين )\r\n\r\nدينار\r\n\" هر دينارى ده درهم است در شرع \" ( ص . 240 )\r\n\r\nذ\r\n\r\nذراع\r\n\" بيست و چهار انگشت است و هر انگشت شش ستير ، ( شش دانهء جو كه بغل هم چيده شود ) يا گفته‌اند : شش قبضهء متعارف است هر قبضه چهار انگشت ( خنصر .\r\nبنصر ، وسطى و سبابه ) و آن را ذراع يد گويند . از ذراعهاى ديگر :\r\nذراع عمريه كه عمر وضع كرد .\r\nذراع العمل كه در زمان معاويه وضع شد .\r\nذراع السوداء كه در زمان هرون الرشيد وضع شد .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nذراع يوسفيه منسوب به قاضى ابو يوسف .\r\nذراع ميزانيه منسوب به مأمون خليفه .\r\nذراع كرباس كه ذراع عامه است هفت قبضه بىاصبع قائمه است و ذراع مساحت هفت قبضه است با اصبع قائمه ( ص . 276 )\r\n\r\nذراع كردن\r\nاندازه گرفتن ، مساحى كردن\r\n\" زمين را به گز ملك ذراع مىكرده‌اند و غير زمين را مانند كرباس و غير آن به گزعامه \" ( ص . 276 )\r\n\r\nذمه\r\n\" در لغت عرب به پنج معنى آمده است ؛ به معنى عهد و امان و ضمان و حرمت و حق . و اهل ذمه را از آن جهت ذمى گويند كه در عهد مسلمانان و امان ايشان درآمده‌اند \" ( ص . 437 )\r\n\r\nر\r\n\r\nراحله\r\nستور باركش .\r\n\" غلامى از آن ابو بكر صديق در عقب مانده بود و شترى را كه راحلهء آن حضرت و ابو بكر بود در دست او بود \" ( ص . 367 )\r\n\r\nرايش\r\n\" كسى كه واسطه ميان رشوت دهنده و رشوت گيرنده باشد \" ( ص . 165 )\r\n\r\nرده\r\nارتداد ، برگشتن از دين اسلام .\r\n\" عبارت از قطع اسلام است به قولى يا به فعلى كه باز مىگردد مسلمان به واسطهء آن از اسلام به كفر \" ( ص . 425 )\r\n\r\nرشوه\r\n\" اصل او از رشاست و رشابندى است كه دلو را به چاه مىرساند تا آب از آن بردارند \" ( ص . 165 )\r\n\r\nرضخ\r\n\" در لغت عطيهء اندك است و در شرع عبارت از عطائى است كه امام يا امير لشكر نمايند كسى را كه در لشكر حاضر باشد و مستحق سهم غنيمت نباشد \" ( ص .\r\n420 ) جزئى از غنيمت - كمتر از سهم مجاهدان - كه به امدادگران و افراد غير جنگى در سپاه اسلام داده مىشود .\r\n\r\nرطل\r\n\" معادل صد و سى درهم و به قولى معادل صد و بيست و هشت درهم و چهارهفتم درهم است \" ( ص . 239 )\r\n\r\n","description":"","footnote":"","page_name":" 473 ","page_number":473},
  {"content":"\r\n\r\n\r\nرطبه\r\nاسپست . يونجه .\r\n\r\nرقاب\r\nاز اقسام مستحقان زكات . \" و ايشان مكاتبانند به شرط آنكه كتابت صحيح باشد و او را چيزى نباشد كه وفا به نجوم او كند \" ( ص . 248 )\r\n\" و فى الرقاب \" يريد المكاتبين من العبيد يعطون نصيبا من الزكاة يفكون به رقابهم و يدفعونه الى مواليهم ( تاج العروس )\r\n\r\nرقبه\r\n\" رقبه از آن ايشان باشد \" ( ص . 396 )\r\nرقبه معمولا به معنى برده و يا اسير است ، ولى در اينجا مراد اصل زمين است \" و فى حديث ابن سيرين \" لنا رقاب الارض \" اى نفس الارض يعنى ما كان من ارض الخراج فهو للمسلمين ، ليس لاصحابه الذين كانوا فيه قبل الاسلام شيىء لانها فتحت عنوة \" ( تاج العروس )\r\n\r\nركاز\r\nاز منابع مالياتى اسلام است و آن در اصطلاح حنفيان مشترك است بين گنج و معدن . و نزد شافعيان مقصود از ركاز دفاين جاهليت است .\r\n\r\nرمل\r\nبه پويه دويدن و جنبانيدن هر دو دوش\r\n\" طواف وداع كرد و در اين طواف رمل نكرد \" ( ص . 275 )\r\n\" رمل فلان رملا . . . بشتافت و پويه دويد و جنبانيد هر دو دوش را \" ( منتهى الارب )\r\n\r\nرمى جمار\r\nانداختن هفت سنگ‌ريزه در مراسم حج\r\n\r\nريع\r\nبهره و زيادتى چيزى . منافع . درآمد .\r\n\" اما گاهى كه زمين طاقت آن نداشته باشد بدان وجه كه ريع او كم باشد \" ( ص .\r\n277 )\r\n\r\nز\r\n\r\nزنا\r\n\" عبارت از ايلاج فرجى است در فرجى محرم كه مشتهى باشد بالطبع ، بىشبهه \" ( ص . 334 ) و شرط است در شهادت بر زنا كه گويد : \" ديدم كه درآورد ذكر خود را در فرج او به زنا . و اگر همين گويد كه فلان با فلانه زنا كرده است كافى نيست . \" ( ص . 340 )\r\n\r\nزنار\r\nطنابى كه اهل كتاب از بالاى جامه بر كمر خود بندند .\r\n\r\n","description":"","footnote":"","page_name":" 474 ","page_number":474},
  {"content":"\r\n\r\n\" ريسمانى غليظ است بر ميانهاى ايشان ، بالاى جامه‌هاى ايشان \" ( ص . 448 )\r\n\r\nزمن\r\nزمين‌گير ، بيمارى كه قدرت راه رفتن ندارد .\r\n\" كودكان و زنان و خنثى و زمن كه او را قوت رفتار نباشد \" ( ص . 420 )\r\n\r\nزكات\r\n\" اسمى است مأخوذ از تزكيه يعنى پاك گردانيدن . . . و در زبان شرع ارادت مىكنند بدان تمليك بعضى نصاب به فقير \" ( ص . 232 )\r\n\r\nس\r\n\r\nسايمه\r\nچرنده ، حيوانى كه مىتواند چرا كند . حيوانى كه سايمه نباشد مشمول زكات نيست . منظور اين است كه حيوان بايد بزرگ شده باشد كه بتواند با چرا به زندگى خود ادامه دهد .\r\n\r\nسبعه\r\nهفت مثقال . ر . ك . درهم\r\n\r\nسبى\r\nبه اسارت گرفتن . \" و ذريت ايشان را سبى نبايد كرد \" ( ص . 386 )\r\n\r\nسرقت\r\n\" فراگرفتن چيزى از غير بر سبيل پوشيدگى و پنهان داشتن از مردم \" ( ص . 345 )\r\n\r\nسريه\r\nدسته‌اى از لشكر . جمع آن سرايا . \" چون قصد ديار دشمنان كردى گاه سريه‌اى را پيشتر فرستادى . . . \" ( ص . 423 )\r\n\r\nسعى\r\nراه رفتن بشتاب .\r\nطى فاصلهء بين صفا و مروه ، اين راه را حاجيان هفت‌بار مىروند و برمىگردند و پس از سعى عمل تقصير انجام مىشود كه چيدن مقدارى از مو يا گرفتن ناخن است .\r\n\r\nسفط\r\nسبد ، زنبيل\r\n\" صندوق ، حرز نقود و سفط ، حرز جامه‌ها \" ( ص . 350 )\r\n\r\nسقايه\r\nمحل آب خوردن و پيمانهء آبخورى . دستشوئى ( به اصطلاح امروز )\r\n\" جايز است در آنجا ساختن مسجد و مقبره و سقايه \" ( ص . 272 )\r\n\r\nسلب\r\n\" عبارت از رخت و سلاح كشتگان كافران است \" سلب جامه‌هاى اوست كه پوشيده با موزه و زانوبندها ، و طوق و دست آرنج ، و كمر و هميان و دراهمى كه با\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nخود داشته باشد ، و آلات جنگ همچو زره و جوشن و كلاه‌خود و اسلحه و مركوب و آلات او . . . ، \" ( ص ص . 414 ، 415 ) \" و آنچه بر غلام اوست يا بردابه ديگر است سلب نيست \" ( ص . 418 )\r\n\r\nسلق\r\nچغندر يا لبو . \" بقل من فصيلة السر مقيات اوراقه كبيرة غليظة مرغوب فى اكله .\r\nالسلق و الشمندر نوع نباتى واحد \" ( منجد )\r\n\r\nسماع\r\nدر اصطلاح اهل حديث بالاترين طريق اخذ روايت است كه كسى حديثى را از زبان شيخ مىشنود .\r\n\r\nسهم الله\r\nاز خمس \" همان سهم مصالح است \" ( ص . 421 )\r\n\r\nسير\r\nجمع سيرت ، كتابهاى شامل شرح حال و زندگى نبى اكرم ( ص )\r\n\" و از اين جهت مغازى را سير خوانند كه اول امور آن سير به جانب عدو است و مراد سيرتها و معاملات آن حضرت است با غازيان و كفار \" ( ص . 394 )\r\n\r\nش\r\n\r\nشبهه\r\n\" شبهه دو نوع است : شبهه در فعل كه آن را شبههء اشتباه مىخوانند ، و شبهه در محل كه آن را شبههء حكمى گويند \" ( ص . 336 )\r\n\r\nشرع\r\n\" شرع در لغت اظهار است \" ( ص . 91 )\r\n\r\nشريعت\r\n\" و به اعتبار آنكه همچو آبشخورى است كه هر طايفه از زلال او نصيب مىيابند . . .\r\nآن را شريعت مىگويند و شريعت در لغت آبشخور است \" ( ص . 91 )\r\n\r\nشلجم\r\nمعرب شلغم\r\n\r\nشنار\r\nننگ ، عيب بزرگ ، قباحت . \" مىفرمود : هو نار و عار او شنار على اهله \" ( ص . 424 )\r\n\r\nشونيز و شينيز\r\nسياه دانه كه بر نان پاشند .\r\n\" نبات عشبى من فصيلة الشقيقيات انيق المنظر . تزرع لحبها و لزهرها . حبه اسود اللون تنتشر منه ، اذا ما سحق رائحة طيبة ( المنجد )\r\n\r\nشيخ الاسلام\r\nشخصى را \" كه پادشاه امور اسلام و شريعت در گردن او اندازد ، در عبارت محدثان و اهل اين اعصار قريبه شيخ الاسلام گويند زيرا كه او به واسطهء اعلميت اهل\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nاسلام را شيخ و پيشواست \" ( ص . 94 )\r\n\r\nص\r\n\r\nصاع\r\nوزنى است . صاع حجازى معادل پنج رطل و يك‌سوم رطل و صاع عراقى معادل هشت رطل است . ( ص . 236 )\r\n\r\nصايل\r\nمهاجم ، حمله كننده .\r\n\" قتال با ايشان حكم قتال با صايل دارد كه دفع او بايد كرد \" ( ص . 389 ) \" و بايد كه در تعزير ترتيب و تدريج نگاه دارند همچو دفع صايل \" ( ص . 392 )\r\n\r\nصب\r\nنام محلى است .\r\n\" بر راه صب به سوى عرفه \" ( ص . 370 )\r\n\r\nصحابى\r\nكسى كه به صحبت پيغمبر رسيده است . - تابعى\r\n\r\nصدر\r\nجماعتى از ارباب علم كه \" بمثابت وسايط باشند ميان اهل و شرع و پادشاه . . . و صدر فى الحقيقه نقيب علماست \" ( ص . 95 )\r\n\r\nصدقه\r\n\" مالى است كه بذل كنند آن را از براى غرض آجل يعنى ثواب كه در قيامت بيابند \" ( ص . 231 )\r\n\r\nصدقهء فريضه\r\nصدقهء واجب \" كه اگر ترك كنند آن را آثم گردند \" ( ص . 231 )\r\n\r\nصدقهء نافله\r\n\" كه بذل در آن مستحب و مندوب اليه است \" ( ص . 231 )\r\n\r\nصفا و مروه\r\nدو صخره است نزديك كعبه و آب زمزم كه حاجيان هفت‌بار در ميان آنها سعى مىكنند . گويا اين سعى يادآور دويدن هاجر است به دنبال آب .\r\n\r\nصفى\r\n\" و اما صفى مغنم آن چيزى است كه حضرت پيغامبر ( ص ) آن‌را از براى خود برمىداشته از مالهاى غنيمت قبل از قسمت ، مثل شمشيرى خوب يا اسپى يا كنيزى خوب \" ( ص . 420 ) \" آن حضرت را از غنيمت سهمى خاص بود كه آن‌را صفى مىخواندند ، اگر خواستى بنده‌اى يا كنيزى يا اسپى يا آنچه او را خوش آمدى پيش از خمس برداشتى \" ( ص . 424 )\r\n\r\nصلب\r\nجاى سفت و سخت .\r\n\r\n","description":"","footnote":"","page_name":" 477 ","page_number":477},
  {"content":"\r\n\r\n\" و بايد كه نشانه در موضعى صلب كنند كه بر او مو نباشد \" ( ص . 262 )\r\nو نيز صلب چيزى به معنى اصل و متن آن است :\r\n\" آنچه صحيح است اين است كه انفال از صلب غنيمت بودى \" ( ص . 423 )\r\n\" دوم آن‌كه دعاى اين عبادت در صلب عبادت كرده بود \" ( ص . 375 )\r\n\r\nصومعه\r\nنمازخانه .\r\n\" و صومعه‌اى كه در آن‌جا نصارى خلوت مىگيرند حكم بيعه دارد \" ( ص . 449 )\r\n\r\nصيرفى\r\nصراف ، گوهرى .\r\n\r\nض\r\n\r\nضبط\r\nضبط صدر . ضبط كتاب .\r\n\" الضبط فى الاصطلاح اسماع الكلام كما يحق سماعه ثم فهم معناه الذى اريد به ثم حفظه ببذل مجهوده و الثبات عليه بمذاكرته الى حين ادائه الى غيره \" ( تعريفات جرجانى )\r\n\r\nضرائب\r\nجمع ضريبه . در لغت به معنى مطلق ماليات است و در اصطلاح عبارت است از مالياتهاى غير شرعى كه حكام \" بناحق از رعيت ستانند \" ( ص . 322 )\r\n\r\nضريبه\r\nماليات . در اصطلاح : \" چيزى است كه ادا مىكند بنده به خداوند خود از خراجى كه مقرر است بر او \" ( ص . 320 )\r\n\r\nضمان\r\nعهده . تاوان . مسؤوليت جبران زيان :\r\n\" لازم است بر ايشان ضمان آنچه اتلاف كرده‌اند \" ( ص . 388 )\r\n\" و گاهى كه تعزير بهلاك كشد واجب است ضمان بر عاقله \" ( ص . 392 )\r\n\" اگر كسى در حد بميرد ضمان لازم نمىآيد \" ( ص . 392 )\r\n\r\nط\r\n\r\nطاقيه سرخان\r\nطاقيه سرخ : كلاه‌سرخ ، قزلباش .\r\nهواداران شاه اسمعيل صفوى كه كلاه ترك‌دار سرخ برسر مىنهادند .\r\n\r\nطباعيان\r\nطباعه : طبيعت و سرشت . طباعيان : فيلسوفان دهرى كه جريان امور را تابع جبر طبيعت مىدانند . \" فلسفه و شعبده و سحر و تنجيم و رمل و علوم طباعيان حرام است \" ( ص . 363 )\r\n\r\n","description":"","footnote":"","page_name":" 478 ","page_number":478},
  {"content":"\r\n\r\n\r\nطرجه\r\n\" و طيلسان و طرجه و جامهء سياه و امثال ملابس معتاد نبودى \" ( ص . 380 )\r\nطرجه مخصوصا در نسخهء اصل به صورت مشكول قيد شده ولى در لغتها پيدا نشد .\r\nدر فرهنگ دوزى طرحه آمده و آن پارچه‌اى است كه روى عمامه مىگذارند و شانه‌ها را مىپوشاند و به پشت مىافتد . در مقريزى آمده : فوق عمامته طرحة سوداء \" . نويرى در وقايع سال 716 مىگويد : \" فوض قضا القضاة الحنفية بمصر للقاضى . . . و خلع عليه بطرحة على عادة القضاة \" .\r\n\r\nظ\r\n\r\nظهار\r\nاز ظهر به معنى پشت است و در فقه عبارت از آن است كه شوهر زن خود را به يكى از محارم خويش مانند مادر يا خواهر يا دختر تشبيه كند ، بدين ترتيب كه مثلا بگويد : انت على كظهر امى ( اصل در حكم ظهار آيهء 4 از سورهء احزاب و آيه‌هاى 2 و 3 از سورهء مجادله است . )\r\n\r\nع\r\n\r\nعادى\r\n\" زمين متروك كه هيچ مالكى او را نباشد و خرابى او قديم باشد \" ( ص . 270 )\r\n\r\nعامل\r\nاز اقسام مستحقين زكات . كارمندان مأمور گردآورى زكات . مأمورين مالياتى كه عبارتند از : ساعى و كاتب و قسام و عاشر و عريف و حاسب و حافظ .\r\n\r\nعدالت\r\n\" عادل كسى است كه مناسبت و مساوات پيدا كند ميان چيزهاى نامتناسب ، و عدل كسى را ميسر شود كه بر طبيعت وسط واقف باشد ، و تعيين كنندهء وسط ، شريعت الهى است \" . ( ص . 92 )\r\n\r\nعرفات\r\nموقف حاجيان است در روز عرفه ، نهم ذى الحجه ، كه دوازده ميل تا مكه فاصله دارد ، و آن صحرائى است فراخ .\r\n\r\nعريف\r\n\" امام دفترى نهد و نصب كند از براى هر قبيله‌اى شخصى را كه او را عريف گويند و آن شخص بايد كه تفتيش كند از براى هر يك و عيال او آنچه محتاج‌اند بدان . پس هر يك را از لشكرى بدهد مؤونت او و مؤونت عيال او \" . ( ص . 297 )\r\n\r\nعزيمت\r\nدر برابر رخصت ، شامل اوامر و نواهى شرع است . علماى اصول گفته‌اند عزيمت شامل فرض و واجب و سنت و نفل و مباح و حرام و مكروه است .\r\n\r\nعشار و عاشر\r\nمأمور گرفتن عشر از اموالى كه در شريعت مقرر است كه ده‌يك آن را بدهند .\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nمأمور وصول زكات از بازرگانان .\r\n\r\nعشر\r\nبفتح اول ، گرفتن عشر يعنى ده‌يك است .\r\n\r\nعشرى\r\nبه ضم اول آنچه مشمول زكات ده‌يك است .\r\n\r\nعصفر\r\nعصفر گل كاجيره است كه به نامهاى ديگر از جمله بهرمان و قرطم و زردك و رنگ زعفران هم ناميده مىشود . دانهء آن را كاويشه يا كافشه و خسك‌دانه خوانند .\r\nاز گلبرگهاى عصفر رنگى زرد و زيبا بدست مىآيد و جامه‌اى را كه به آن رنگ كنند \" معصفر \" گويند . از گل و دانه‌هاى عصفر به عنوان مسهل و مسكن استفاده مىكنند . ( لغت‌نامه )\r\n\r\nعضل\r\nامتناع ولى از تزويج دخترى كه تحت ولايت اوست :\r\n\" اگر زن بخواهد ولى را بنكاح از كفو ، و عاقله و بالغه و حره باشد ، و ولى امتناع كند از تزويج او ، آن عضل است \" ( ص . 384 )\r\n\r\nعطايا\r\nمستمرى لشكريان از بيت المال ، و نيز مستمرى كسانى چون قاضيان و مفتيان و محتسبان و موذنان و معلمان \" كه نفس خود را مشغول گردانيده باشد از جهت عمل مسلمانان \" ( ص . 312 )\r\n\r\nعطا ( ديوان عطا )\r\nدفاتر ثبت نام اهل عطا ، اداره‌اى كه به كار اهل عطا رسيدگى مىكند . \" و مصلحت چنان ديدند كه دفتر عطا مقرر گردانند و اسامى لشكر اسلام به ترتيب قبائل در آن درج كنند و مقادير عطاهاى ايشان را مقرر سازند تا نام هر كس كه در ديوان عطا ثابت باشد به وقت حاجت او را امر كنند تا حاضر شود \" . ( ص . 324 )\r\n\r\nعلوق\r\nباردار گرديدن . بسته شدن خون زن در رحم با نطفه مرد در ابتداى حمل . \" و اگر هر دو مرتد باشند وقت علوق ، حكم همچنين است . \" ( ص . 433 )\r\n\r\nعنزه\r\nنيزهء كوچك :\r\n\" و چون به مصلى رسيدى عنزه را در نمازگاه برابر روى نصب كردى ، از براى آن كه آن زمان مصلى صحرا بود و ديوارى و محرابى نبود . \" ( ص . 381 )\r\n\r\nعنوه\r\nقهر و غلبه :\r\n\" سواد عراق مفتوح شده عنوة \" يعنى به قهر و غلبه تصرف شده است . بيشتر سرزمينهائى كه در صدر اسلام به تصرف مسلمانان درآمد از اين قبيل بود . ( ر . ك :\r\nخراج )\r\n\r\n","description":"","footnote":"","page_name":" 480 ","page_number":480},
  {"content":"\r\n\r\n\r\nعوامل\r\nگاوى كه در زراعت به كار گرفته شود :\r\n\" مراد گاوهائى است كه كار كنند و زمين شكافند \" . ( ص . 235 )\r\n\r\nعون ( اعوان ، عوان )\r\nمأمور قاضى ، مأمور احضار . \" هر كه عون او را حاضر گردانيده باشد او مدعى عليه است \" . ( ص . 155 )\r\n\r\nغ\r\n\r\nغارمان\r\nوامداران . از اقسام مستحقان زكات :\r\n\" غارم كسى است كه لازم شود او را دينى و مالك نصاب نباشد كه آن نصاب فاضل از دين او باشد \" ( ص . 249 )\r\n\r\nغسل\r\nبه كسر غين . داروئى كه موى سر را جمع كند و از آشفتگى آن جلوگيرى نمايد .\r\n\r\nغلول\r\nخيانت و غش . چيزى را پنهانى برگرفتن و ربودن : \" كسى را كه غلول كرده بود بفرمود كه كالاهاى او را به آتش بسوزند \" . ( ص . 424 )\r\n\r\nغنيمت\r\n\" به معنى زيادتى است و در شريعت چيزى است كه اصابت كنند از اموال اهل حرب ، و مسلمانان در يافتن آن اسپ و شترى دوانيده باشند . يعنى آن را بجنگ گرفته باشند و قوت بازو \" . ( ص . 411 )\r\n\r\nغيار\r\n\" غيار آن است كه بر بالاى جامه‌هاى خود كه ظاهر باشد چيزى دوزند كه رنگ او مخالف رنگ جامهء ايشان باشد ، و اولى به يهود زرد است و به نصارى كبود و خاكسترى رنگ و به مجوس سياه يا سرخ \" ( ص . 447 )\r\n\r\nف\r\n\r\nفانيد\r\nشكر سرخ و نوعى حلوا .\r\n\r\nفداء\r\nامام مىتواند در مورد اسيران يكى از چهار تصميم زير را بگيرد :\r\n1 - كشتن آنها 2 - به بردگى گرفتن آنها 3 - آزاد كردن آنها بدون عوض 4 - آزاد كردن آنها در برابر عوض يا فداء . اين عوض ممكن است مال باشد و ممكن است اسير كافر در برابر آزادى اسير مسلمان آزاد شود . در مورد اسيران غير اهل كتاب ، مردان آنها را مخير مىسازند بين قتل يا فداء يا قبول اسلام .\r\n\r\n","description":"","footnote":"","page_name":" 481 ","page_number":481},
  {"content":"\r\n\r\n\r\nفرد\r\n\" رداى مبارك را فردى بغل راست بيرون آورد و بر بالاى دوش چپ انداخت \" ( ص . 368 ) يعنى لختى از ردا ، يك جانب آن .\r\n\r\nفرض\r\n\" در لغت عبارت از قطع است و در شريعت عبارت از حكمى است كه خداوند تعالى بر بندگان قطع و تقدير فرموده كه هر كس كه آن را ترك كند آثم گردد و هر كس بدان عمل كند ثواب يابد \" . ( ص . 361 ) . ر . ك : واجب\r\n\r\nفرق\r\n\" معادل سى و شش رطل است \" ( ص . 237 )\r\n\r\nفقاع\r\nشرابى كه مستى نمىآورد ، و نزد اهل تسنن خوردن آن حرام يا مكروه نيست .\r\n\r\nفقير\r\n\" كسى است كه او را ادنى چيزى باشد \" . ( ص . 246 ) فقير از اقسام مستحقان زكات است و داشتن \" خانه‌اى كه مسكن اوست ، و جامه‌اى كه پوشيده از براى تجمل ، و بنده‌اى كه محتاج به خدمت اوست و اموالى كه غايب است تا مسافت قصر ، او را از فقر بيرون نمىبرد \" . ( ص . 245 )\r\nدر برابر \" مسكين \" كه كسى است \" كه او را هيچ نباشد . . . و بعضى گويند برعكس است \" يعنى فقير كسى است كه او را هيچ نباشد و مسكين كسى است كه \" او را ادنى چيزى باشد \" .\r\n\r\nفلوس\r\nپول نقد در برابر طلا و نقره :\r\n\" و فلوس ندهند لشكرى را و اگر چه فلوس رايج باشد \" . ( ص . 300 )\r\n\r\nفىء\r\nغنيمت .\r\n\" فىء عبارت از مالى است كه از قبل كفار حاصل گردد بىآنكه اسپى دوانند همچو موضعى كه كافران از آنجا جلا كنند \" ( ص . 411 )\r\n\r\nفى سبيل الله\r\nاز اقسام مستحقان زكات است و مراد از آن جنگجويان داوطلب ( غازيان متطوعه ) است . ( ص . 248 و 249 )\r\n\r\nق\r\n\r\nقذف\r\nتهمت زنا زدن بر مرد متأهل يا زن شوهردار . \" معنى قذف در لغت انداختن است و در شرع عبارت از نسبت كردن كسى است كه محصن باشد به زنا ، به شروط معلومه \" . ( ص . 357 )\r\n\r\nقراءت\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nقراءت كه در اصطلاح قدماى علم حديث \" عرض \" ناميده مىشود ، عبارت از آن است كه كسى حديث را از روى نوشته‌اى كه بدست دارد بر شيخ صاحب حديث فرو خواند \" و شرطه حفظ الشيىء او كون الاصل الصحيح بيده او يد ثقة فيقول قرأت عليه فاقر به \" ( وجيزهء شيخ بهائى )\r\n\r\nقسط\r\nكسد . عود هندى : گياهى است كه بيخ آن را جهت درمان انواع دردهاى معده و سينه و تنگى نفس و يرقان و به عنوان مدر به كار برند . ( تحفهء حكيم مؤمن )\r\n\r\nقصر\r\nكوتاه كردن نماز به هنگام مسافرت .\r\nنماز قصر نماز مسافر است كه به جاى نمازهاى چهار ركعتى دو ركعت مىخوانند .\r\nنماز شكسته .\r\n\r\nقصيل\r\nآنچه سبز بريده شود از كشت . خويد . بوتهء جو نارس . \" بام خانه حرز هيزم و قصيل و كاه \" ( ص . 350 )\r\n\r\nقفيز\r\nبه قول ابو حنيفه مراد از قفيز پيمانه‌اى است كه در زمان حضرت پيغامبر ( ص ) بوده و آن هشت رطل است كه چهار من مىشود . ولى به قول ابو يوسف \" قفيز اهل مدينه هشت رطل است و ثلث رطلى \" ( ص . 276 ) \" قفيز سيصد و شصت گز يعنى عشر جريب است \" . ( ص . 278 )\r\n\r\nقميز\r\nشرابى كه از دوغ شير اسب مىسازند و نزد مغولها و تركها بسيار معمول بوده است .\r\nفضل الله روزبهان در مهمان‌نامهء بخار افصلى مشبع دربارهء فوائد قميز آورده و هم دلايل حليت آن را از نظر شرعى بتفصيل ياد كرده است . ( مهمان‌نامه ص 174 تا 179 )\r\n\r\nقول\r\nكلمهء تركى است به معنى بازو . جناح . \" بر قول بابر تاختند \" . ( ص . 58 ) يعنى به جناح سپاهيان بابر .\r\n\r\nقياس\r\nپيدا كردن حكم موضوعى است كه شارع نسبت به آن سكوت كرده از راه مقايسه با موضوع ديگرى كه شارع حكم آن را بيان داشته است .\r\n\r\nقيراط\r\nمعادل يك بيستم مثقال :\r\n\" هر مثقالى بيست قيراط است \" . ( ص . 240 )\r\n\r\nقيشلاميشى\r\nقشلاق ، زمستانگاه .\r\n\" به طرف تركستان رفته آنجا قيشلاميشى نمودند \" . ( ص . 50 )\r\n\r\n","description":"","footnote":"","page_name":" 483 ","page_number":483},
  {"content":"\r\n\r\n\r\nك\r\n\r\nكراع\r\nچهارپا . اسب و استر .\r\n\" قياس منع بيع طعام و ثياب باهل حرب به منع سلاح و كراع ، قياس مع الفارق است \" . ( ص . 453 )\r\n\r\nكرويا\r\nقرنباد . زنيان . زيرهء سبز .\r\n\" تخمى است كه آن را زيرهء رومى گويند و بر روى نان پاشند \" . ( برهان )\r\n\r\nكستى\r\n\" اهل ذمه را مؤاخذه كنند به اظهار كستيجات و آن ريسمانى چند غليظ است به مقدار انگشتى كه آن‌را بر بالاى جامه مىبندند \" ( ص . 446 )\r\n\" كستى و كشتى هر دو زنار باشد به زبان پهلوى \" خسروى گفت :\r\n بر كمرگاه تو از كستى جور است بتا * چه كشى بيهده كستى و چه بندى كمرا \" \r\n( صحاح الفرس )\r\n\r\nكفا\r\n\" آن حضرت فرمود تا او را به آب و برگ كفا بشويند \" ( ص . 371 )\r\n\" در فهرست مخزن الادويه اين كلمه در فصل الكاف مع الفاء بدينسان : كفا و كفرى وعاى طلع نخل است ، آمده ولى در متن اين كتاب و همچنين در كتاب اختيارات بديعى و تحفهء حكيم مؤمن و الفاظ الادويه كفا نيامده است \" . ( لغت‌نامه ) كفرى كه در عبارت فوق مرادف كفا آمده به معنى پوست شكوفه خرما است و يا \" ميوهء خوشه مانند خرما كه از يك طرف به وسيلهء برگ غلاف مانندى پوشيده شده \" ( فرهنگ معين )\r\n\r\nكفاره\r\nپوشندهء گناهان . صدقه و روزه ؛ و مانند آن‌كه به نشان پشيمانى از گناه و در تاوان سرپيچى از فرمان شرع بر بنده واجب مىشود ، مانند كفارهء شكستن سوگند و كفارهء خوردن روزه و آن كلمه قرآنى است :  \" فَمَنْ تَصَدَّقَ بِهِ فَهُوَ كَفَّارَةٌ لَهُ \"  آيهء 49 از سورهء پنجم\r\n\r\nكفو\r\nهمتا . نظير و همانند . دو نفر كه از حيث وضع اجتماعى همسان و همسنگ باشند .\r\n\" بر سلطان است كه او را انكاح كند به كفو \" - ( ص . 383 ) جمع : اكفا . \" پس تزويج كند سلطان به ولايت عامه زنان بالغات را به اذن ايشان به اكفاء ايشان \" .\r\n( ص . 383 )\r\n\r\nكلائت\r\nحفاظت و نگهدارى .\r\nكلأ كلأ و كلاء و كلاءة الله فلانا : حرسه و حفظه ( المنجد )\r\n\r\n","description":"","footnote":"","page_name":" 484 ","page_number":484},
  {"content":"\r\n\r\n\r\nكمخا\r\nپارچهء ابريشم منقش و رنگين .\r\n\" و ايشان را منع نكنند از آنكه عمامه بندند و طيلسان سازند و كمخا پوشند \" ( ص . 447 )\r\n\r\nكنيسه\r\n\" محل عبادت يهود است \" . ( ص . 449 )\r\n\r\nكود\r\nبه معنى مجموع و خرمن و تودهء غله .\r\n رازيانج : باديان . سك : بوى خوش . اذخر : فريز * نثر و شتى را پراگنده شمر ، مجموع : كود \r\n( نصاب الصبيان )\r\n\" هر دو دست خود را از آن كود پرگرداند \" ( ص . 286 )\r\n\r\nگ\r\n\r\nگز\r\nهفت نوع است :\r\n( 1 ) گز سوداوى\r\n( 2 ) خفيه يا گز ابن ابى ليلى\r\n( 3 ) يوسفيه\r\n( 4 ) هاشميه صغرى\r\n( 5 ) هاشميه كبرى\r\n( 6 ) عمريه\r\n( 7 ) ميزانيه\r\nبراى تفاصيل گزهاى هفتگانه ر . ك . ( ص . 278 و 279 )\r\n\r\nگول\r\nبه تركى : آبدان ، درياچه ، استخر :\r\n\" بر لب گول ملك جنگ را مستعد گشتند \" . ( ص . 57 )\r\n\" در كنار گول ملك از تومان خيرآباد اتفاق ملاقات عسكرين شد \" . ( ص . 57 )\r\n\" با يكديگر مصافى دادند بر لب گول \" ( ص . 60 )\r\n\r\nل\r\n\r\nلقطه\r\nمالى كه از طريق التقاط بدست آمده باشد\r\n\r\nم\r\n\r\nمال ضايع\r\nمجهول المالك\r\n\r\n","description":"","footnote":"","page_name":" 485 ","page_number":485},
  {"content":"\r\n\r\n\r\nمؤلفهء قلوب\r\nاز مستحقان زكات\r\n\" جماعتى كه به اسلام درآيند و نيت ايشان ضعيف باشد . . . [ يا جماعتى 
  ] كه ايشان را شرفى باشد كه توقع باشد به تألف ايشان اسلام نظراى ايشان \" ( ص . 247 )\r\n\r\nمؤونت\r\nهزينهء نگاهدارى ، مخارج ، نفقه .\r\n\r\nمتحرف\r\nمتحرف از براى جنگ ؛ كسى كه روى از جنگ برمىگرداند ليكن نه براى فرار بلكه به عنوان استراحت يا از راه حيله ، و قصد دارد كه باز برگردد و جنگ كند :\r\n\" حرام است هزيمت و بازگشتن از صف قتال گاهى كه زيادت نباشد عدد كفار بر دو برابر لشكر مسلمانان ، مگر آنكه متحرف شده باشد از براى جنگ . . . \" ( ص .\r\n405 )\r\nاز آيهء 8 : 16 گرفته شده است :  وَ مَنْ يُوَلِّهِمْ يَوْمَئِذٍ دُبُرَهُ إِلَّا مُتَحَرِّفاً لِقِتالٍ أَوْ مُتَحَيِّزاً إِلى فِئَةٍ فَقَدْ باءَ بِغَضَبٍ مِنَ اللَّهِ . \r\n\r\nمتعه\r\nمراد از آن نكاح منقطع است بدينگونه كه مردى زنى را براى مدت معينى به زوجيت خود درآورد ، و با سررسيد مدت رابطهء زوجيت بين آن دو منقطع شود .\r\nدر اين عقد دو چيز به عنوان ركن شناخته مىشود اول مهريه ، دوم مدت . پس عقد متعه بدون تصريح به مهر و تعيين مدت صحيح نخواهد بود .\r\n\r\nمتقال\r\n\" هر مثقالى بيست قيراط است \" . ( ص . 240 )\r\n\" مثقال اسلام و آن شش دانق است \" . ( ص . 240 )\r\n\r\nمجزى\r\nكافى . بسنده .\r\n\" اگر كسى از جمله مردمان اقامت جمعه كند بىاذن امام . . . آن جمعه مجزى نيست زيرا كه شرط او فوت است \" . ( ص . 378 )\r\nطعام جزى او مجزى اى كاف للاشباع ( المنجد )\r\n\r\nمجهول المالك\r\n\" چون مالى را مالك معلوم نباشد . . . آن را مال ضايع و مجهول المالك گويند \" ( ص . 318 )\r\n\r\nمحرز\r\nمالى كه در حرز است \" و مدار در احراز بردو چيز است يكى ملاحظه . . . دوم حصانت \" ( ص . 349 )\r\n\r\nمحسر\r\nنام جائى است .\r\n\" چون به بطن محسر رسيد كه واديى است در اول منا . . . \" ( ص . 372 )\r\n\r\n","description":"","footnote":"","page_name":" 486 ","page_number":486},
  {"content":"\r\n\r\n\r\nمحصب\r\nنام موضعى است در منا . ( گويا از حصبا به معنى سنگريزه آمده است )\r\n\" و در محصب كه مكانى است بيرون مكه و آن را ابطح مىخوانند \" ( ص . 375 )\r\n\r\nمحفه\r\nتخت روان ، هودج .\r\n\r\nمخاليف\r\nجمع مخلاف به معنى روستا\r\n\r\nمد\r\nبه گفتهء مؤلف مساوى يك رطل و يك‌سوم رطل است ، ليكن صاحب قاموس به نقل از داودى معيار عملىترى را ارائه مىدهد : معيار المد الذى لا يختلف اربع جفنات بكفى الرجل الذى ليس بعظيم الكفين و لا صغيرهما .\r\n\r\nمدبر\r\nغلام\r\nبنده‌اى كه در انتظار تحقق شرطى بسر مىبرد كه آزادى او معلق به تحقق آن است ، مانند اينكه خواجه بگويد : اگر مردم تو آزادى ، يا اگر از اين بيمارى شفا يافتم تو آزادى .\r\n\r\nمرتزقه\r\nمستمرى بگيران ، اهل عطا ، سربازان مواجب بگير . ظاهرا در برابر متطوعه به كار مىرود كه به معنى سربازان داوطلب است . \" شافعى رحمه الله نص فرموده برآنكه امام يا سلطان بايد كه تسويه كند ميان مرتزقه و معنى سخن او آن است كه عطا كند هر كسى را مقدار حاجت او \" ( ص . 298 )\r\n\r\nمزدلفه\r\nنام محلى است در ميان عرفات و منى كه حاجيان پس از برگشت از عرفات در آنجا مىمانند .\r\n\r\nمساحقه\r\nطبق زدن زن هم‌جنس‌باز ( سعترى ) با زن ديگر .\r\n\r\nمستأمن\r\nكسى است كه طلب امان كند . مسلمان يا كافرى كه مىخواهد به جهت تجارت يا غيره در بلاد ديگر سفر كند . كسانى كه تحت اين عنوان با كسب اجازه و رواديد براى مدت معينى سفر مىكنند و حقوق و تكاليف خاصى براى آنها مقرر است .\r\n\r\nمسن و مسنه\r\n\" گاو ماده كه در سال سوم درآمده باشد \" ( ص . 234 )\r\nولى به گفتهء ماوردى مسنه گاو ماده‌اى را گويند كه سال اول را تمام كرده و در سال دوم درآمده باشد : و هى التى استكملت سنة\r\n\r\nمشعر حرام\r\nتلى است در ميان مزدلفه كه حاجيان در آن به تكبير و تهليل مىپردازند .\r\n\r\n","description":"","footnote":"","page_name":" 487 ","page_number":487},
  {"content":"\r\n\r\n\r\nمشك\r\n\" معادل پنجاه من است \" ( ص . 237 )\r\n\r\nمضاربه\r\nشركتى است در ميان دو طرف كه يكى سرمايه مىدهد و ديگرى كار مىكند و سود در ميان دو شريك به ترتيبى كه توافق كرده‌اند تقسيم مىشود .\r\n\r\nمظلمه\r\nستم ، مالى كه به ظلم از كسى گرفته باشند .\r\n\r\nمعتده\r\nزنى كه در دوران عده باشد .\r\n\r\nمعيد\r\nخليفه يا نايب معلم كه درس را براى شاگردان اعاده و تكرار مىكند .\r\n\" و معيدان را مقرر سازد كه با طالب علمان اعادت درسها مىنمايند \" ( ص . 96 )\r\n\r\nمفاخذه\r\nهم زانو شدن . ران بر ران ديگرى ماليدن .\r\n\r\nمفادات\r\nبازخريدن اسير ، آزاد كردن اسير در برابر پرداخت فديه .\r\n\r\nمفاوضه\r\nشركت در مال ؛ شركتى كه شركا در سود و زيان و جميع تعهدات و حقوق يكسان باشند .\r\nشركت مفاوضه : انبازى برابر در هر چيزى ( منتهى الارب )\r\n\r\nمكاتب\r\nبنده‌اى كه بهاى خود را با خواجه توافق كرده و متعهد شده است كه آن را بپردازد و آزاد شود .\r\n\r\nمكس\r\n\" كه او را باج و تمغا و جواز و غير آن گويند \" ( ص . 327 )\r\nماليات غير شرعى .\r\n\r\nمكسر\r\nشكسته ، پول نقره يا طلا كه وزن آن كم و نادرست باشد .\r\n\r\nملت\r\n\" جهت آن او را دين گويند كه احكام او تدوين يافته . . . و بدان اعتبار كه خلايق بر آن اجتماع نموده‌اند و موجب اجتماع و الفت امت گشته آن را \" ملت \" گويند يا به واسطهء آن‌كه آن را املا كرده‌اند بر مردمان آن را ملت گويند \" ( ص . 91 )\r\n\r\nمن\r\nمن بزرگ معادل ششصد درهم ، و من كوچك معادل دو رطل است . ( ص . 237 )\r\n\r\nمناوله\r\n\" و آن كتاب را از وقت سماع يا قراءت يا مناوله تا وقت روايت از خود جدا\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nنگردانيده باشد \" ( ص . 108 )\r\nمناوله اصطلاح علم درايه و از طرق تحمل حديث است . مناوله به اين معنى است كه شيخ استاد حديثى را به صورت مكتوب بدست راوى مىسپارد ؛ راوى آن حديث را كه روايت مىكند كلمهء مناوله را قيد مىكند تا فرق آن با روايت مبتنى بر سماع يا قراءت تنها معلوم گردد ، مثلا مىگويد : حد ثنا فلان مناولة يا اخبرنا فلان مناولة ( و جيزهء شيخ بهائى )\r\n\r\nمنجمه\r\nپاره‌پاره . مقسط ، بدهى كه بر اقسام تقسيم شود .\r\n\" خراجى كه بر سواد عراق ضم كرده‌اند اجرتى است منجمه كه هر ساله ادا كنند \" ( ص . 272 )\r\n\r\nمنصف\r\nنوعى شراب كه از خرما و رطب درست مىكنند و مستى نمىآورد و خوردن آن مكروه است .\r\n\r\nمنعت\r\nپشتى دهنده و حمايت كننده .\r\n\" اگر جماعتى از كافران درآيند و قطع طريق كنند و منعتى نباشد ايشان را ، اين نقض عهد نباشد و اگر ايشان را منعت باشد و مقاتله با مسلمانان علانيه كنند نقض عهد باشد \" ( ص . 452 )\r\n\r\nمن\r\nمنت گذاشتن بر اسير و آزاد كردن او ، در برابر شقوق ديگر يعنى كشتن يا به بردگى گرفتن يا فديه خواستن .\r\n\" امام مخير است ميان استرقاق و قتل و من و فدا \" ( ص . 448 )\r\nاين اصطلاح از آيهء 4 سورهء محمد گرفته شده است .  فَإِذا لَقِيتُمُ الَّذِينَ كَفَرُوا فَضَرْبَ الرِّقابِ حَتَّى إِذا أَثْخَنْتُمُوهُمْ فَشُدُّوا الْوَثاقَ فَإِمَّا مَنًّا بَعْدُ وَ إِمَّا فِداءً \r\n\r\nمنى ( منا )\r\nجايگاهى است نزديك مكه كه مراسم قربانى در آنجا انجام شود .\r\n\r\nموات\r\n\" زمين موات آن است كه فتح كند امام بلده‌اى را به زور و قهر ، و قسمت نكند زمينها را در ميان غانمان و ترك كند آن را مهمل \" ( ص . 269 )\r\nزمينى كه آب نداشته باشد . زمين دور افتاده و پرت كه مورد احتياج نباشد .\r\n\r\nموادعه\r\nمهادنه . آتش‌بس . صلح كه تعيين مدت آن بسته به نظر امام است . \" عبارت است از مصالحه با اهل حرب بر ترك جنگ در مدتى معين \" ( ص . 451 )\r\n\r\nمولى\r\nمالك برده ، خواجه .\r\n\r\nمهادنه\r\n\" عبارت از موادعه است \" ( ص . 452 ) پيمان صلح . آتش‌بس .\r\n\r\n","description":"","footnote":"","page_name":" 489 ","page_number":489},
  {"content":"\r\n\r\n\r\nن\r\n\r\nنبذ\r\nشكستن پيمان صلح ، الغاى قرار موادعه كه بايد با اخطار قبلى صورت گيرد .\r\n\" نسبت نبذ در موادعهء پيغامبر ( ص ) با قريش بدان حضرت نمودن ، خلاف واقع است \" . ( ص . 452 )\r\n\r\nنشوز\r\nناسازگارى كردن زن با شوهر و همچنين ستم و ناسازگارى شوهر با زن .\r\n\r\nنصاب\r\nاصل هر چيزى و بازگشت و جاى غروب آفتاب و آن‌قدر از مال كه زكات واجب گردد بر وى مثلا گويند : نصاب نقره ، دويست درهم و نصاب گوسفند ، چهل و نصاب گاو ، سى رأس است .\r\n\r\nنصاب سرقت\r\nحداقل مالى كه دزديدن آن موجب قطع دست مىشود \" و آن ربع دينار است از طلاى خالص ، پس در مادون آن قطع لازم نيايد \" ( ص . 347 )\r\n\r\nنفاس\r\nخونى كه به دنبال زائيدن از زن دفع شود . مدت نفاس تا ده‌روز است .\r\n\" و حامل را قطع نكنند تا بچه نهد و نفاس بگذرد \" ( ص . 352 )\r\n\r\nنفر\r\nبازگشت از سفر .\r\nيوم النفر : روز بازگشت حاجيان \" و در نفر تعجيل نفرمود \" ( ص . 375 )\r\n\r\nنفل\r\nغنيمت . جمع آن انفال است \" بعد از آن نفل را بيرون كنند \" ( ص . 416 ) ر . ك .\r\nتنفيل\r\n\r\nنفير عام\r\nفرمان بسيج همگانى به هنگام هجوم كفار به سرزمين اسلام كه در آن صورت جهاد از صورت واجب كفائى خارج و واجب عينى مىشود .\r\n\" و نفير عام كه گفته‌اند آن است كه امام امر كند همه كس را كه بيرون روند به واسطهء غلبه كفار و درآمدن ايشان به بلاد اسلام \" ( ص . 399 )\r\n\r\nنوائب\r\nجمع نائبه در لغت : بلاها و حوادثى كه برسر آدمى مىآيد . در شرع عوارض و مالياتهاى فوق العاده كه به مناسبت حوادث و آفات گرفته مىشود .\r\n\" چيزى است كه سلطان آن‌را بر رعيت نهد به واسطهء حدوث نائبه‌اى در اسلام .\r\nهمچنانكه لشكر كفار قصد بلاد اسلام كرد و احتياج به امداد عساكر است \" . ( ص . 324 )\r\n\r\n","description":"","footnote":"","page_name":" 490 ","page_number":490},
  {"content":"\r\n\r\n\r\nو\r\n\r\nواجب - فرض\r\nنزد امام ابو حنيفه فرض عبارت از حكمى است \" كه به دليل قطعى ثابت گردد و منكر آن كافر مىگردد و واجب حكمى است كه به دليل ظنى ثابت گردد . . . و منكر آن را تكفير نتوان كرد و نزد شافعى واجب و فرض برابراند و فرقى در ميان ايشان نيست \" ( ص . 361 )\r\n\r\nوتر\r\n\" دليل وجوب غسل جمعه اقوى است از دليل وجوب وتر \" ( ص . 379 )\r\n\" الوتر بكسر الواو و فتحها . . . خلاف الشفع سميت به فى الشرع صلوة مخصوصة لان عدد ركعاته وتر لا شفع \" ( كشاف اصطلاحات )\r\n\r\nوج\r\nنام محلى از آباديهاى طايف است .\r\n\r\nوجيره\r\nحفره‌اى كه براى بدام‌انداختن جانوران وحشى كنده باشند . قسمتى از دره كه آب سيل آن را كنده و به صورت گودال درآمده باشد\r\n\" و كسى كه قطع طريق كند در مصر يا در شب يا در روز يا در ميان وجيره‌اى . . . \" ( ص . 353 )\r\n\r\nورس\r\nگياهى است زرد رنگ كه پس از يك‌بار كاشتن سالها باقى مىماند و دانهء آن شبيه كنجد است و در رنگرزى به كار مىرود ( لغت‌نامه )\r\n\r\nوزارت تفويض\r\nوزارت با داشتن اختيارات تام كه كارها مفوض به راى وزير باشد .\r\n\r\nوزارت تنفيذ\r\nوزارت بدون داشتن اختيارات كه وزير در هر امرى بايد دستور بگيرد و بر وفق آن عمل كند .\r\n\r\nوسق\r\nمعادل شصت صاع عراقى ، وزنى است كه در بحث از زكات كشت و ميوه به كار مىرود مثلا مىگويند نصاب در زكات ميوه پنج وسق است .\r\n\" وسقى شصت صاع است ، و صاعى چهار مد است ، و مدى رطلى و ثلث رطلى است به بغدادى \" ( ص . 239 )\r\n\r\nه\r\n\r\nهدى\r\nقربانى كه به مكه فرستند ، به لحاظ اينكه به حرم اهدا مىشود هدى ناميده شده\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nاست : \" فرمود كه هر كس كه هدى همراه ندارد و نسك خود را عمره سازد از احرام حلال شود \" . ( ص . 368 )\r\n\r\nهيعه\r\nسيلان الشيى المصبوب على وجه الارض . فرياد ترسناك ، خروش .\r\n\r\nى\r\n\r\nيورشقه\r\n\" يورشقه كه او را اسپست گويند \" ( ص . 275 ) نوعى يونجه است .\r\n\r\n","description":"","footnote":"","page_name":" 492 ","page_number":492},
  {"content":"\r\n\r\n\r\nمنابع متن كتاب\r\n\r\nالف\r\n\r\nابن اثير جزرى\r\nمجد الدين ابو السعادات متوفى 606 صاحب كتاب النهايه فى غريب الحديث ، برادر بزرگتر عز الدين بن اثير مورخ مشهور و صاحب كتاب الكامل فى التاريخ .\r\n\r\nابن الجوزى\r\nابو الفرج عبد الرحمن بن على حنبلى از مردم بغداد ، متوفى سال 597 ، صاحب كتاب المنتظم فى تاريخ الامم . وى در تاريخ و حديث تأليفات فراوان دارد از جمله :\r\nشذور العقود فى تاريخ العهود ، المدهش فى المواعظ ، الناسخ و المنسوخ و اخبار البرامكه .\r\n\r\nابن سماعه ( از امام محمد روايت مىكند )\r\nابو عبد الله محمد بن سماعه حنفى شاگرد قاضى ابو يوسف و صاحب كتاب ادب القاضى و كتاب المحاضر و السجلات متوفى 233\r\n\r\nابن شجاع ( صاحب نوادر )\r\nمحمد بن شجاع بلخى حنفى متوفى 266\r\n\r\nابن ماجه\r\nابو عبد الله محمد بن يزيد از علماى مبرز در حديث و تفسير و تاريخ ، متوفى 273 اصلا اهل قزوين است ، بعدها به عراق و شام و مصر و حجاز سفر كرد . كتاب وى معروف به سنن ابن ماجه از كتب ششگانهء اصلى حديث در ميان اهل سنت و جماعت است .\r\n\r\nابن مبارك ( از ابو حنيفه روايت مىكند )\r\nظاهرا مراد ابو عبد الرحمن عبد الله مروزى ، متوفى 181 مىباشد .\r\n\r\nابو اسحق فيروز آبادى\r\nابراهيم بن على در شيراز و بصره و بغداد به درس و تأليف پرداخت و به سال 476 وفات يافت . از كتابهاى اوست : التنبيه و التهذيب در فقه ، و اللمع و التبصره در اصول .\r\n\r\nابو بكر بغدادى خطيب\r\nاحمد بن على بن ثابت متوفى سال 463 مورخ و فقيه نامدار صاحب كتاب الفقيه و المتفقه .\r\n\r\n","description":"","footnote":"","page_name":" 493 ","page_number":493},
  {"content":"\r\n\r\n\r\nابو الفتح المراغى\r\nظاهرا محمد بن جعفر همدانى مراغى است\r\n\r\nابو الفتح هروى\r\nسهل بن احمد نيشابورى فقيه شافعى از شاگردان امام الحرمين ابو المعالى جوينى كه قضاوت ارغيان را داشت و آخر سر به تصوف گرائيد . متوفى 499 .\r\n\r\nابو الليث\r\nامام ابو الليث حافظ نصر بن محمد سمرقندى صاحب كتابهاى شرح جامع الصغير ، خزانة الفقه و مختلف الروايه ؛ متوفى 373 . اصل كتاب جامع الصغير از امام محمد بن حسن شيبانى حنفى متوفى 187 است .\r\n\r\nابو بكر اسكاف\r\nظاهرا مراد ابو بكر محمد بن محمد بن احمد بن مالك اسكافى است از محدثين بزرگ عراق كه به سال 352 وفات يافت و در اسكاف بغداد به خاك سپرده شد .\r\n\r\nابو بكر بن سعيد\r\n\r\nابو بكر ( شيخ الاسلام )\r\nر . ك . سرخسى شمس الائمه\r\n\r\nابو بكر محمد بن حامد ( شيخ الامام الزاهد )\r\n\r\nابو جعفر بلخى\r\n\r\nابو جعفر فقيه ( شيخ الاسلام )\r\n\" و شيخ الاسلام الفقيه ابو جعفر رحمه الله گفته . . . \" ( ص . 313 )\r\n\r\nابو حاتم قزوينى\r\nر . ك . حيل\r\n\r\nابو حنيفه\r\nنعمان بن ثابت متوفى سال 150 يكى از ائمهء چهارگانهء اهل سنت و جماعت كه مذهب حنفى منسوب به اوست .\r\n\r\nابو رافع\r\nمولى رسول الله گماشتهء پيغمبر است كه ظاهرا در اصل قبطى بوده و زندگى درازى داشته و زمان خلافت على ( ع ) امير المؤمنين را نيز دريافته است .\r\n\r\nابو زيد قاضى\r\nچندين تن ابو زيد داريم مانند احمد بن زيد از فقهاى حنفى و محمد بن احمد مروزى قاسانى از شافعيان ( متوفى 371 در مرو ) ؛ و مراد مؤلف ابو زيد عبد الله بن عمر دبوسى از مردم ماوراء النهر است . ر . ك . اسرار\r\n\r\n","description":"","footnote":"","page_name":" 494 ","page_number":494},
  {"content":"\r\n\r\n\r\nابو عبد الله حاكم نيشابورى\r\nر . ك . حاكم\r\n\r\nابو على نسفى\r\nفقيه حنفى از اهالى بخارا صاحب كتاب فوائد فى فروع الحنفيه\r\n\r\nابو عمر بن صلاح\r\n\r\nابو نعيم اصفهانى\r\nصاحب كتاب حلية الاوليا و اخبار اصبهان از اكابر حافظان حديث در 430 وفات كرده است .\r\n\r\nابو يسر ( شيخ الاسلام )\r\nممكن است مراد ابو اليسر ابراهيم بن محمد ( متوفى 298 ) باشد كه مسند در حديث از تأليفات اوست . ظاهرا مراد روزبهان از كتاب سير اصل كه به او نسبت مىدهد بايد همين مسند باشد : \" و شيخ الاسلام ابو يسر رحمه الله در سير اصل نيز گفته . . . \" ( ص . 395 )\r\n\r\nابو يوسف\r\nصاحب كتاب الخراج ، شاگرد امام ابو حنيفه ، كه قضاوت بغداد را برعهده داشت ؛ و به سال 182 وفات يافت .\r\n\r\nاحكام سلطانى يا احكام السلطانيه\r\nاز امام ابو الحسن على بن محمد ماوردى ، اهل بصره ، متوفى سال 450 است . از كتابهاى ديگر او : الحاوى در فقه شافعى ، و ادب الدنيا و الدين .\r\n\r\nاحكام القرآن\r\nاز ابو بكر احمد بن على جصاص اهل رى كه سمت رياست حنفيان را داشت ، و به سال 370 در بغداد وفات يافت . جصاص بجز كتاب احكام القرآن كتابى ديگر نيز در اصول فقه دارد . وى از قبول سمت قضاوت خوددارى نمود و زندگى را به تأليف و تدريس گذرانيد .\r\n\r\nاحمد بن حنبل\r\nفقيه و محدث معروف ، متوفى 241 ، يكى از چهار استاد و امام بزرگ اهل سنت و جماعت كه مكتب فقهى حنبلى منسوب به اوست .\r\n\r\nاحياء العلوم\r\nنامدارترين كتاب ابو حامد محمد غزالى شافعى طوسى ، متوفى 505\r\n\r\n","description":"","footnote":"","page_name":" 495 ","page_number":495},
  {"content":"\r\n\r\n\r\nادب القاضى ر . ك . صدر الشهيد\r\n\r\nادب القاضى\r\nخصاف\r\nاز احمد بن عمر شيبانى فقيه زاهد جليل القدر كه به سال 261 در بغداد وفات يافت . از ديگر آثار او : كتاب الوصايا و كتاب احكام الاوقاف ، و كتاب الحيل و المخارج .\r\nادب القاضى خصاف به گفتهء حاجى خليفه در يكصد و بيست باب تدوين شده و عده‌اى از فحول علما و از جمله امام ابو بكر احمد بن على جصاص آن را شرح كرده‌اند .\r\n\r\nادب القاضى ر . ك . شيبانى\r\n\r\nاذرعى ( امام )\r\nمراد شهاب الدين احمد بن حمدان اذرعى متوفى 783 است كه كتاب منهاج الطالبين امام نووى را شرح كرده است .\r\n\r\nاستاد الائمه\r\n\" و استاد الائمه رحمه الله در اقضيه از ابو ذر روايت كرده . . . \" ( ص . 142 ) ظاهرا مراد كتاب اقضية الرسول امام ظهير الدين على بن عبد الرزاق مرغينانى حنفى ، متوفى بسال 506 است .\r\n\r\nاسرار قاضى ابو زيد\r\nمقصود كتاب الاسرار فى الاصول و الفروع عند الحنفيه است از ابو زيد عبد الله بن عمر دبوسى از مردم ماوراء النهر كه به سال 340 در بخارا وفات يافت .\r\n\r\nاسفورقانى\r\nامام محمد بن محمد بن اسمعيل خطيب اسفورقانى مؤلف صنوان القضا و عنوان الافتاء . اسفورقان يا اشپورقان ( شبرقان ) در نزديكى بلخ و از مراكز عمدهء ولايت جوزجان بوده است .\r\n\r\nاسفيجابى\r\nشيخ الاسلام امام ابو نصر احمد بن منصور اسبيجابى ، صاحب كتاب مبسوط . \" و شيخ الاسلام اسفيجابى رحمه الله در مبسوط خود گفته . . . \" ( ص . 395 ) وى در حدود سال 500 وفات يافته است . اسفيجاب يا اسبيجاب شهرى است از تركستان و جماعتى از علما منسوب به آن شهرند .\r\n\r\nاسمعيل بن حماد\r\nنوهء ابو حنيفه بود و قاضى بصره ، صاحب كتاب الرد على القدريه و كتاب الارجاء .\r\n\r\nاسنوى ( امام اسنوى شامى )\r\nجمال الدين عبد الرحيم بن حسن صاحب كتاب اشباه و نظاير و طبقات الشافعيه و\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nشرح منهاج و مهمات ، متوفى 772 . شرح منهاج او نهاية السؤل نام دارد .\r\n\r\nاصول فقه\r\nابو بكر رازى جصاص مراجعه شود به احكام القرآن .\r\n\r\nاقضيه ر . ك . استاد الائمه\r\n\" و هم در فصول عمادى آورده كه در اقضيه گفته كه قاضى را نگذارند بر قضا زيادت از يك‌سال . . . \" ( ص . 162 )\r\n\r\nامام الحرمين\r\nعبد الملك نيشابورى فقيه شافعى معتزلى كه از ظلم و فشار طغرل سلجوقى به حرمين شريفين ( مكه و مدينه ) مهاجرت كرد . وى در اواخر عمر به نيشابور بازگشت و خواجه نظام الملك طوسى مدرسهء نظاميهء نيشابور را براى او بنا كرد .\r\nوفات امام الحرمين به سال 479 بود .\r\n\r\nامامين\r\nظاهرا منظور امام اعظم ابو حنيفه و امام محمد بن حسن شيبانى صاحب \" سير كبير است . \"\r\n\r\nانوار شافعيه\r\nاز جمال الدين يوسف اردبيلى شافعى كه به سال 799 وفات يافت . نام كامل كتاب :\r\nالانوار لأعمال الابرار .\r\n\r\nب\r\n\r\nبخارى ،\r\n( ابو بكر محمد بن فضل بخارى \" ابو على نسفى از استاد خود امام ابو بكر محمد بن الفضل رحمه الله روايت كرده \" ( ص . 313 ) .\r\n\r\nبخارى\r\nامام ابو عبد الله محمد بن اسمعيل ، متوفى 256 ، فقيه و محدث مشهور ، صاحب جامع الصحيح كه يكى از صحاح سته يا مجموعه‌هاى ششگانهء معتبر حديث نزد اهل سنت و جماعت است .\r\n\r\nبزدوى\r\nعلى بن محمد فخر الاسلام بزدوى از اكابر علماى حنفى سمرقند ، متوفى سال 482 از آثار او : كتاب المبسوط در يازده جلد ، شرح جامع الكبير ، شرح جامع الصغير ، و كنز الوصول فى اصول الفقه كه به اصول بزدوى مشهور است\r\nبرادر او صدر الاسلام محمد بن محمد بزدوى مكنى به ابو اليسر هم از فقهاى بزرگ بود . لغتنامهء دهخدا به نقل از فروزانفر در حواشى فيه ما فيه شرح جامع\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nكبير و صغير را از اين برادر دانسته و ظاهرا اشتباه است ، زيرا كتاب ابو اليسر شرحى بر فوايد جامع صغير است كه به جامع الصدر معروف است .\r\n\r\nبغوى\r\nابو محمد حسين بن مسعود فراء فقيه بزرگ شافعى ، صاحب كتاب مصابيح السنه ، در حديث ، و معالم التنزيل در تفسير ، و التهذيب ، در فقه . به سال 510 يا 516 در مرورود وفات يافت .\r\n\r\nبقالى\r\nظاهرا مراد ابو الفضل زين الدين محمد بن القاسم خوارزمى متوفى 562 است كه از علماى نامدار است .\r\n\r\nبقلى\r\nهذه النسبة الى البقل و بيعه و زراعته ، اشتهر بهذه النسبة جماعة منهم ابو جعفر محمد بن عبد الله بن عبد الواحد . . . ( سمعانى )\r\n\r\nت\r\n\r\nتحقيق در اصول فقه حنفيه\r\nظاهرا شرحى است كه عبد العزيز بن احمد بخارى بر كتاب المنتخب فى اصول المذهب ، تأليف حسام الدين محمد اخسيكتى حنفى ، متوفى 644 ، نوشته است . حاجى خليفه مىگويد : \" و شرحه عبد العزيز بن احمد البخارى و سماه التحقيق \" .\r\n\r\nترمدى\r\nابو عيسى محمد بن عيسى ترمدى ( ترمد شهرى است بر كرانهء جيحون ) از شاگردان امام بخارى ، متوفى سال 295 ، صاحب كتاب السنن ، و كتاب العلل .\r\n\r\nتعليق\r\n\" و صاحب تهذيب در كتاب تعليق گفته . . . \" ( صفحهء 455 ) ظاهرا مراد از صاحب تهذيب امام بغوى شافعى مؤلف كتاب التهذيب فى الفروع باشد و در اين صورت بايد گفت كه اشتباهى در عبارت هست ، چه بنا به گفتهء حاجى خليفه ، تهذيب بغوى خود تلخيص كتاب تعليق است : \" و هو تأليف محرر مهذب مجرد عن الادلة غالبا لخصه من تعليق شيخه القاضى حسين و زادفيه و نقص \"\r\n\r\nتمر تاشى ( امام ظهير الدين احمد بن اسمعيل )\r\nصاحب كتاب كفايه در فقه حنفى و آن شرحى است بر كتاب هدايه تأليف برهان الدين على بن ابى بكر مرغينانى حنفى ، متوفى 593 .\r\n\r\nتهذيب ر . ك . بغوى\r\n\r\n","description":"","footnote":"","page_name":" 498 ","page_number":498},
  {"content":"\r\n\r\n\r\nج\r\n\r\nجامع صغير\r\nاز امام محمد بن حسن شيبانى حنفى ، متوفى 187 ، مشتمل بر 1532 مسألهء فقهى . ر . ك . شيبانى\r\n\r\nجرجانى\r\nمحمد بن صالح\r\n\r\nجصاص ر . ك . احكام القرآن\r\n\r\nجمال الدين اردستانى ( شيخ كبير )\r\nسلسلهء پير جماليه ، از سلاسل معروف تصوف به او منسوب است ، به قول صاحب طرايق \" آن بزرگوار صاحب تصانيف بسيار و منظومات زياد از پنجاه هزار بيت است \" وفات او را در سال 879 نوشته‌اند .\r\n\r\nجمال الدين يوسف اردبيلى ر . ك انوار شافعيه .\r\n\r\nجواهر\r\nظاهرا مراد جواهر الفقه تأليف شيخ الاسلام نظام الدين پسر برهان الدين مرغينانى صاحب هدايه است .\r\n\r\nح\r\n\r\nحاكم ( نيشابورى )\r\nمراد ابو عبد الله محمد بن عبد إله نيشابورى متوفى 405 فقيه و مورخ مشهور است ، صاحب تاريخ نيشابور ، المستدرك ، الصحيح و فوائد الشيوخ\r\n\r\nحاوى ( در فقه شافعى )\r\nاز شيخ نجم الدين عبد الغفار قزوينى متوفى 665 است كه شروح و حواشى زياد بر آن نوشته‌اند . كتاب ديگرى نيز به همين نام از فقيه قزوينى ديگرى و در همين عصر ( مختار بن محمود ابو الرجاى قزوينى متوفى 658 ) بجاى مانده كه آن در فقه حنفى است . فضل الله در صفحهء 105 در جزو منابع فقه شافعى از حاوى نخست نام مىبرد .\r\n\r\nحسام الدين ( صدر شهيد )\r\nبرهان الائمه عمر بن عبد العزيز بن مازه حنفى ملقب به صدر شهيد بخارى ، متوفى 536 در جنگ قطوان كه در ميان سنجر و گورخان خطائى رخ داد در حوالى سمرقند مقتول شد .\r\n\r\nحسن ( حسن بن ابى مالك )\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nاز ابو يوسف ، و به وسيلهء او ، از ابو حنيفه روايت كرده است .\r\n\r\nحلوائى ( شمس الائمه حلوائى )\r\nعبد العزيز بن احمد ، فقيه حنفى ، كه در بخارا مىزيست و در شهر كش نزديك بخارا به سال 448 وفات يافت . از آثار او : النوادر فى الفروع و الفتاوى ، شرح ادب القاضى خصاف . و شرح جامع صغير امام محمد بن حسن شيبانى .\r\n\r\nحلية الاوليا\r\nتأليف حافظ ابو نعيم احمد بن عبد الله اصفهانى ، متوفى 430 ، از بزرگان علم حديث است .\r\n\r\nحيل\r\nكتاب الحيل از ابو حاتم قزوينى است ، كتابهاى ديگرى نيز به همين نام تأليف شده كه مشهورترين آنها كتاب الحيل خصاف است . به اين كتاب خصاف ، شروح زيادى نوشته شده است .\r\n\r\n[ خ 
  ]\r\n\r\nخصاف ر . ك . ادب القاضى\r\n\r\nخلاصة الفتاوى حنفيه ( خلاصه ، فتاوى خلاصه ، خلاصهء حنفيه )\r\nاز امام طاهر بن احمد بخارى متوفى 542 ، اين كتاب را بخارى از كتاب نصاب الفقيه يا نصاب الفقها كه هم از تأليفات خود اوست تلخيص كرده است .\r\n\r\nخلاصه در شرح شافى\r\n\r\nخلاصهء عزيزى\r\nمراد خلاصهء فتح العزيز از امام رافعى است . ر . ك . شرح صغير .\r\n\r\nخواهرزاده\r\nمحمد بن الحسين از مردم بخارا متوفى سال 483 ، صاحب كتابهاى صحيح ، المبسوط ، المختصر و منقود : \" و در منقود خواهرزاده گفته رحمه اللّه . . . \" ( ص 156 )\r\n\r\nد\r\n\r\nداوود بن رشيد\r\nاز امام محمد بن حسن شيبانى روايت مىكند .\r\n\r\nداوود ظاهرى\r\nابو داوود ظاهرى اصفهانى ، فقيه زاهد ، متوفى 270 ، مؤسس مكتب ظاهريه در فقه كه به قول قاضى عياض در قرن چهارم اكثريت مردم فارس از پيروان او بودند .\r\nابن خلكان مىنويسد : و انتهت اليه رياسة العلم ببغداد ، و گفته‌اند كه مذهب وى در ميان طبقات بالا ( اصحاب الجاه ) نفوذ بيشترى داشته و به قولى عضد الدوله ديلمى هم از اين مذهب پيروى مىكرده است .\r\n\r\n","description":"","footnote":"","page_name":" 500 ","page_number":500},
  {"content":"\r\n\r\n\r\nدميرى ( شيخ كمال الدين )\r\nكمال الدين محمد بن موسى شافعى ، فقيه متوفى به سال 808 ، صاحب كتاب حياة الحيوان و شارح سنن ابن ماجه .\r\n\r\nدوانى\r\n\" شيخ امام ، مولانا امام الدين ابو يزيد الدوانى ، الفقيه الشافعى افقه الفقهاء الشافعيه شيراز . . . \" ( ص . 323 ) .\r\n\r\nذ\r\n\r\nذخيره\r\nظاهرا مراد ذخيرة الفتاوى است مشهور به ذخيرهء برهانيه از امام برهان الدين محمود بن احمد بخارى ، متوفى 616 ، و او برادرزادهء امام حسام الدين ملقب به صدر الشهيد است . ر . ك . صدر الشهيد .\r\n\r\nر\r\n\r\nرازى على\r\nاز اصحاب ابو يوسف\r\n\r\nرافعى\r\nعبد الكريم بن ابى سعد محمد شافعى قزوينى ملقب به امام الدين صاحب كتاب عزيز ، المحرر و شرح مسند شافعى . از رافعى اشعار پارسى نيز بدست است . وى روزگار خود را در قزوين به درس و تأليف گذرانيد و وفاتش به سال 623 بود .\r\n\r\nركن الدين لامشى ( شيخ الاسلام ركن الدين اللامشى الحنفى )\r\n\r\nروضهء امام نووى\r\nمراد كتاب روضة الطالبين و عمدة المتقين تأليف امام يحيى بن شرف نووى متوفى 676 است .\r\n\r\nز\r\n\r\nزاهد صفار\r\n( شيخ الامام محمد بن شيخ الاسلام )\r\n\r\nزفر\r\nزفر بن الهذيل ، فقيه معروف اصفهانى كه قضاوت بصره را برعهده داشت و از بزرگان اصحاب ابو حنيفه بشمار مىآمد . وى به سال 158 در بصره وفات يافت .\r\n\r\nس\r\n\r\nسراجى\r\n\" در سراجى گفته كه گاهى كه غاصب مقر باشد . . . \" ( ص . 301 ) \" السراجية من الفتاوى ذكر فى تاتار خانيه . \" ، ( كشف الظنون ) .\r\n\r\n","description":"","footnote":"","page_name":" 501 ","page_number":501},
  {"content":"\r\n\r\n\r\nسرخسى ( شمس الائمه )\r\nشيخ الاسلام ابو بكر محمد بن احمد ، از قضات نامدار حنفى كه اوايل عمر خود را در بخارا گذرانيد و سپس به اوزگند رفت ، اواخر عمر را در فرغانه سپرى كرد و هم در آنجا وفات يافت ( 483 ) از آثار او است شرح جامع الكبير امام محمد بن حسن شيبانى و اصول الفقه و كتاب المبسوط . ر . ك . مبسوط .\r\n\r\nسروجى ( صاحب شرح هدايه )\r\nشيخ الامام ابو العباس احمد بن ابراهيم سروجى قاضى مصر ، متوفى 710 .\r\n\r\nسغدى\r\nقاضى على سغدى ( در كتاب قنيه از او روايت كرده )\r\n\r\nسمرقندى ( عبد الرحيم )\r\nر . ك . فصول عمادى\r\n\r\nسمرقندى ابو شجاع ( سيد الامام الاجل )\r\nالسيد الامام مؤلف كتاب الملتقط فى الفتاوى الحنفيه .\r\n\r\nسمرقندى امام عماد الدين\r\nظاهرا مراد ابو الليث نصر بن محمد ، فقيه معروف به امام الهدى است ، صاحب بستان العارفين و قرة العيون ، متوفى 373 .\r\n\r\nسمعانى ( ابو مظفر )\r\nمنصور بن محمد مروزى سمعانى مكنى به ابو المظفر از علماى تفسير و حديث است ، متوفى 489 .\r\n\r\nسنن ابى داوود\r\nتأليف سليمان بن الاشعث از مردم سجستان كه به سال 275 در بصره وفات يافت .\r\nسنن ابى داوود يكى از كتابهاى شش‌گانهء حديث در ميان اهل سنت و جماعت است .\r\n\r\nسنن نسائى\r\nابو عبد الرحمن احمد بن على از اهل نساى خراسان كه مدتى در مصر زندگى كرد و به سال 303 در بيت المقدس وفات يافت . سنن نسائى از جملهء صحاح ستهء اهل سنت و جماعت است .\r\n\r\nسير اصل ر . ك . بزدوى\r\n\" و شيخ الاسلام ابو يسر رحمه الله در سير اصل نيز گفته . . . \" ( ص . 395 )\r\n\r\nسير كبير\r\n\" و امام محمد رحمه الله در كتاب سير كبير گفته . . . \" ( ص . 116 و 394 ) منظور كتاب الجامع الكبير امام محمد بن حسن شيبانى است . ر . ك . شيبانى . گفته‌اند كه\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nاين كتاب اخرين اثر شيبانى پس از بازگشت از عراق بوده است .\r\n\r\nش\r\n\r\nشافعى\r\nمحمد بن ادريس از ائمه چهارگانهء اهل سنت و جماعت ، پيشواى شافعيان كه فقه را در مدينه از امام مالك بياموخت و به سال 204 در مصر وفات يافت .\r\n\r\nشرح ادب القضا\r\nمراد ادب القاضى احمد بن عمر شيبانى معروف به خصاف است . \" همچنين ياد كرده شمس الائمه حلوائى در شرح ادب القضاء خصاف \" .\r\n\r\nشرح جامع الصغير\r\nاصل كتاب از محمد بن حسن شيبانى حنفى است و بر آن شروح عديده نوشته‌اند . از جمله شمس الائمه سرخسى متوفى 483 و ابو ليث سمرقندى متوفى 373 . ر . ك . سرخسى .\r\n\r\nشرح سير اصل\r\n\" و همچنين ياد كرده شيخ الاسلام ابو بكر رحمه الله در شرح سير اصل . . . \" ( ص . 395 ) مراد از شيخ الاسلام ابو بكر ، همان شمس الائمه حلوائى است كه كتاب سير امام محمد بن حسن شيبانى را شرح كرده است .\r\n\r\nشرح سير صغير\r\nاصل كتاب از امام محمد بن حسن شيبانى است و شرح آن از شمس الائمه عبد العزيز حلوائى . شرح ديگرى بر اين كتاب به نام جمال الدين محمود بخارى حنفى متوفى 636 ثبت شده است .\r\n\r\nشرح صغير ( امام رافعى )\r\nو آن شرح كتاب وجيز امام غزالى است . رافعى دو شرح بر اين كتاب نوشته است يكى به نام \" فتح العزيز على كتاب الوجيز \" كه آن را كتاب عزيز نيز نامند و دوم شرح صغير كه چون كوچكتر از كتاب عزيز است به اين نام شناخته شده است .\r\n\r\nشرح كتاب خراج\r\nاز قاضى امام مظفر\r\n\r\nشرح كتاب عشر و خراج\r\n\" و همچنين ذكر كرده شيخ الاسلام در شرح كتاب عشر و خراج . \" ( ص . 284 )\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nمراد از شيخ الاسلام يا صدر الاسلام ، شمس الائمه عبد العزيز حلوائى شارح كتاب محمد بن حسن شيبانى است . ر . ك . حلوائى .\r\n\r\nشرح محصول\r\nاصل كتاب از امام فخر رازى و شرح آن از امام قرافى ( ابو العباس احمد بن ادريس متوفى 684 ) است ر . ك . قرافى .\r\n\r\nشرح مقاصد\r\nاز علامه سعد الدين مسعود بن عمر تفتازانى ، متوفى 791 .\r\n\r\nشرح منهاج نووى\r\nر . ك . كمال الدين دميرى .\r\n\r\nشرح منهاج از اسنوى ر . ك . منهاج .\r\n\r\nشرح وقايه\r\nاز عبد إله بن مسعود بخارائى حنفى ، معروف به صدر الشريعهء اصغر ، صاحب كتاب شرح التوضيح و كتاب التنقيح فى اصول الفقه كه به سال 747 در بخارا وفات يافت .\r\n\r\nشرح هدايه سروجى ر . ك . سروجى .\r\n\r\nشهاب امامى\r\nاز فقهاى شافعى كه در كتاب قنيهء قاضى على سغدى از او نقل قول شده است .\r\n\r\nشيبانى\r\nابو عبد الله امام محمد بن حسن شيبانى از شاگردان ابو حنيفه كه از طرف هارون به قضاى خراسان منصوب شد و به سال 189 در ربنويه از آباديهاى اطراف رى وفات يافت . صاحب كتابهاى الجامع الكبير و الجامع الصغير و المبسوط و المخارج فى الحيل .\r\n\r\nشيبانى ( احمد بن عمر ) ر . ك . خصاف .\r\n\r\nشيخ الاسلام ر . ك . صدر الاسلام\r\nشيخ الاسلام صاحب شرح سير صغير . ر . ك . شرح سير صغير .\r\n\r\nص\r\n\r\nصحيح ترمدى\r\nاز صحاح سته اهل سنت و جماعت است ، تأليف ابو عيسى محمد بن عيسى ترمدى از بزرگترين علماى حديث متوفى به سال 279 .\r\n\r\n","description":"","footnote":"","page_name":" 504 ","page_number":504},
  {"content":"\r\n\r\n\r\nصحيح المبسوط\r\nاز شيخ الاسلام خواهرزاده ، ر . ك . خواهرزاده .\r\n\r\nصحيح مسلم\r\nدومين كتاب از صحاح سته ، تأليف امام ابو الحسين مسلم قشيرى نيشابورى متوفى به سال 261 . تولد و وفات وى هردو در نيشابور بود . صحيح مسلم و صحيح بخارى به نام صحيحين شناخته مىشوند .\r\n\r\nصدر الاسلام ( قاضى الامام )\r\nظاهرا مراد مؤلف از \" صدر الاسلام \" و \" شيخ الاسلام \" شمس الائمه حلوائى است .\r\n\r\nصدر الشهيد\r\nمراد حسام الدين برهان الائمه عمر بن عبد العزيز صاحب شرح ادب القاضى است . متوفى 356 ر . ك . فتاوى كبرى .\r\n\r\nصراط مستقيم ر . ك . فيروز آبادى .\r\n\r\nصنوان الافتا\r\nهمان صنوان القضا و عنوان الافتا است ، از امام محمد بن محمد بن اسمعيل خطيب اشپورقانى حنفى . ر . ك . اسفورقانى .\r\n\r\nط\r\n\r\nطحاوى\r\nاحمد بن محمد طحاوى ازدى ، متوفى 321 صاحب كتاب المختصر در فقه از بزرگان حنفيان است .\r\n\r\nع\r\n\r\nعبد الجبار ( قاضى )\r\nابن احمد بن عبد الجبار همدانى اسد آبادى از بزرگان معتزله است ، صاحب كتاب تنزيه القرآن عن المطاعن ، به سال 415 در شهر رى وفات يافت .\r\n\r\nعبد السيد الخطيبى\r\nظاهرا مراد ابو نصر عبد السيد بن محمد معروف به ابن صباغ از بزرگان فقهاى شافعى است ، متوفى 477 صاحب كتاب الشامل و كتاب العده در فقه .\r\n\r\nعده\r\n\" در كتاب قضا از عده گفته \" ( ص . 158 ) ر . ك . عبد السيد الخطيبى\r\n\r\nعزيز ( فتح العزيز فى شرح الوجيز )\r\nشرح كبير بر كتاب وجيز غزالى از رافعى قزوينى .\r\n\r\n","description":"","footnote":"","page_name":" 505 ","page_number":505},
  {"content":"\r\n\r\n\r\nعشر و خراج\r\n\" امام محمد در كتاب عشر و خراج گفته \" ( ص . 280 ) مراد امام محمد بن حسن شيبانى است و ظاهرا كتاب عشر و خراج جزئى است از كتاب اصل : \" امام محمد در كتاب عشر و خراج در اصل ياد كرده كه . . . \" ( ص 280 ) .\r\n\r\nعيون الحنفيه\r\n\" و در عيون حنفيه آورده . . . \" ( ص . 148 ) .\r\nظاهرا مراد عيون المذاهب از قوام الدين محمد بن محمد كاكى حنفى متوفى 749 است .\r\n\r\nعيون المسائل\r\nاز ابو الليث نصر بن محمد سمرقندى حنفى ، متوفى 373 ر . ك . سمرقندى .\r\n\r\nغ\r\n\r\nغزالى\r\nحجة الاسلام ابو حامد امام محمد غزالى ، متوفى به سال 505 ، صاحب كتاب الوجيز ، احياء علوم الدين ، تهافت الفلاسفه ، المنقذ من الضلال ، و كيمياى سعادت .\r\n\r\nف\r\n\r\nفتاوى ابو الليث سمرقندى ، ر . ك . سمرقندى\r\n\r\nفتاوى اهل سمرقند\r\nمذكور فى التاتار خانيه و الفصولين برمزقد ( كشف الظنون )\r\n\r\nفتاوى تاتارخانى ( تاتارخانيه فى الفتاوى )\r\nتأليف فقيه حنفى امام عالم بن علا ، كه آن را به اشارهء \" خان اعظم تاتارخان \" گرد آورده است .\r\n\r\nفتاوى تمرتاشى ر . ك . تمرتاشى\r\n\r\nفتاوى جامع\r\n\" اين است سخن صاحب \" فصول عمادى \" كه از \" فتاواى جامع \" روايت كرده \" ( ص . 157 ) .\r\n\r\nفتاوى رشيدى ( رشيد الدين )\r\nاز رشيد الدين محمد بن عمر بن عبد الله سبخى حنفى ، متوفى 598 .\r\n\r\nفتاوى صغرى\r\nاز امام عمر بن عبد العزيز ، معروف به حسام الدين شهيد ، كه به سال 536 كشته شده است .\r\n\r\n","description":"","footnote":"","page_name":" 506 ","page_number":506},
  {"content":"\r\n\r\n\r\nفتاوى قاضيخان\r\nفخر الدين حسن بن منصور قاضى خان اوزجندى ، از اهل فرغانه متوفى 572 ، يكى از بزرگان حنفيان است . فتاواى او در چهار جزء گرد آمده است .\r\n\r\nفتاوى قاضى ظهير الدين\r\nمراد ظهير الدين ابو بكر محمد بن احمد حنفى قاضى بخارا متوفى 619 است .\r\n\r\nفتاوى قفال\r\nحاجى خليفه از اين كتاب بدون هيچ‌گونه شرح و تفصيل نام مىبرد .\r\n\r\nفتاوى كبرى\r\nاز عمر بن عبد العزيز از اكابر حنفيان خراسان معروف به صدر الشهيد صاحب كتابهاى : الفتاوى الصغرى ، الفتاوى الكبرى و شرح جامع الصغير . وى به سال 536 در سمرقند كشته شد و در بخارا مدفون گشت .\r\n\r\nفتاوى نووى ر . ك . نووى\r\n\" كبيرة و صغيرة و هى المسماة بعيون المسائل المهمه \" ( كشف الظنون ) .\r\n\r\nفصول عمادى\r\n\" و اين است سخن صاحب \" فصول عمادى \" كه از \" فتاواى جامع \" روايت كرده \" ( ص . 157 ) . فصول عمادى از ابو الفتح عبد الرحيم بن ابى بكر مرغينانى سمرقندى است كه در 651 تأليف شده است .\r\n\r\nفضلى\r\n\" فضلى قول ابو حنيفه را با ابو يوسف رحمه الله روايت كرده \" ( ص . 157 ) . منظور ابو عمر و عثمان بن ابراهيم اسدى حنفى ، متوفى 508 ، صاحب كتاب فتاوى الفضلى است .\r\n\r\nفقه كبير شافعى همان جامع كبير است . ر . ك . شيبانى\r\n\r\nفوائد شمس الاسلام\r\nاين كتاب به نام شمس الاسلام اوزجندى در كشف الظنون ذكر شده است ، ليكن هيچ‌گونه شرحى دربارهء آن نيامده است .\r\n\r\nفيروز آبادى\r\nمجد الدين محمد بن يعقوب از بزرگان اهل لغت ، صاحب كتاب قاموس المحيط ، متولد كازرون كه بسال 817 در يمن وفات يافت .\r\n\r\nق\r\n\r\nقاسم بن معن ، از اصحاب ابو حنيفه .\r\n\r\n","description":"","footnote":"","page_name":" 507 ","page_number":507},
  {"content":"\r\n\r\n\r\nقدورى\r\nابو الحسن احمد بن محمد از فقهاى حنفى كه به سال 428 در بغداد وفات يافت .\r\nكتاب معروف \" مختصر قدورى \" در فقه حنفى از اوست . از ديگر آثار او : تجريد ، در هفت جزء مشتمل بر مسائل خلافى بين شافعيان و حنفيان .\r\n\r\nقرافى\r\nاحمد بن ادريس ، از علماى مالكى ، صاحب شرح محصول ، متوفى سال 684 ، در قرافهء مصر ، در جوار تربت شافعى به خاك سپرده شده است .\r\n\r\nقنيه\r\nاز قاضى على سغدى حنفى .\r\n\r\nك\r\n\r\nكافى\r\nاز محمد بن محمد مروزى ، ملقب به حاكم شهيد . ر . ك . منتقى .\r\n\r\nكبير ر . ك . سير كبير .\r\n\r\nكرخى\r\nابو الحسن عبد الله بن حسن بن دلهم الكرخى ( 260 - 340 ) از فقهاى حنفى ، صاحب كتاب المختصر ، در فقه ، و مسألة فى الاشربه .\r\n\r\nكفايه در شرح هدايه\r\nو قيل ان الكفاية شرح الهدايه لمحمود بن عبيد الله بن محمود تاج الشريعه ، مؤلف الوقايه ( كشف الظنون ) . ر . ك . تمرتاشى .\r\n\r\nل\r\n\r\nلباب\r\nشرح هدايه مرغينانى است . و من شروح هداية اللباب ( كشف الظنون ) .\r\n\r\nم\r\n\r\nماتريدى\r\nشيخ الاسلام علم الهدى ابو منصور سمرقندى ماتريدى ، متوفى 333 ، متكلم و فقيه حنفى ، صاحب شرح الفقه الاكبر و مآخذ الشرايع .\r\n\r\nمالك ( امام )\r\nابو عبد الله مالك بن انس ، متوفى 179 ، صاحب كتاب الموطأ . مؤسس مكتب مالكى از مكاتب چهارگانهء فقه سنت و جماعت .\r\n\r\n","description":"","footnote":"","page_name":" 508 ","page_number":508},
  {"content":"\r\n\r\n\r\nماوردى ر . ك . احكام سلطانى\r\nابو الحسن على متوفى 450 ، فقيه شافعى ، صاحب الاحكام السلطانيه و ادب الدين و الدنيا .\r\n\r\nمبسوط\r\n\" و شيخ الاسلام شمس الائمه سرخسى گفته هرگاه كه مبسوط را حفظ كند و مذاهب متقدمان بداند او را مىرسد كه اجتهاد كند \" ( ص . 101 ) .\r\nاين مبسوط در پانزده مجلد است كه مؤلف آن را در زندان قراخانيان در اوزگند نوشته است .\r\n\r\nمبسوط ر . ك . اسفيجابى\r\n\r\nمجرد\r\nظاهرا مراد كتاب المجرد فى فروع الحنفيه تأليف امام ابو القاسم اسمعيل بن حسين بيهقى ، و يا كتاب المجرد از امام زفر بن هذيل است .\r\n\r\nمجمع العلوم نسفى\r\nنجم الدين عمر نسفى متوفى 537 .\r\n\r\nمحمد بن الحسن شيبانى ر . ك . شيبانى\r\n\r\nمحيط حنفيه\r\nظاهرا مراد كتاب المحيط تأليف برهان الدين محمود بن احمد بخارى حنفى متوفى 616 است .\r\n\r\nمرغينانى\r\nبرهان الدين ابو الحسن على بن ابى بكر مرغينانى از فقهاى حنفى متوفاى 593 ، صاحب كتاب بداية المبتدى و كتاب الهدايه معروف به هدايه مرغينانى كه چندين بار شرح شده است .\r\n\r\nمسروق\r\n\" و از مسروق رحمه الله منقول است كه او گفته . . . \" ( ص . 128 ) .\r\n\r\nمشارع الشرايع ر . ك . نسفى\r\n\r\nمظفر ( قاضى الامام ) شارح كتاب خراج .\r\n\r\nمغرب\r\nمراد كتاب المغرب فى اللغه ، از امام ابو الفتح ناصر بن عبد السيد مطرزى ، متوفى 610 است .\r\n\r\n","description":"","footnote":"","page_name":" 509 ","page_number":509},
  {"content":"\r\n\r\n\r\nملتقط\r\nمراد الملتقط فى الفتاوى الحنفيه از امام ناصر الدين محمد بن يوسف سمرقندى ، متوفى 556 است .\r\n\r\nمنتظم فى تاريخ الامم . ر . ك . ابن الجوزى .\r\n\r\nمنتقى\r\nظاهرا از محمد بن محمد مروزى وزير حنفى مشهور به حاكم شهيد كه به سال 334 كشته شد . از تأليفات اوست : الكافى و المنتقى . \" و قال مؤلفه حين ابتلى بمحنة القتل بمرو من جهة اتراك : هذا جزاء من آثر الدنيا على الاخره ، و العالم متى حفى علمه و ترك حقه خيف عليه ان يلحق بما يسوءه \" ( كشف الظنون ) .\r\n\r\nمنشور\r\nاز امام سيد ناصر الدين ابو القاسم بن يوسف سمرقندى حنفى \" و در منشور گفته . . . \" ( ص . 395 )\r\n\r\nالمنقذ من الضلال ر . ك . غزالى .\r\n\r\nمنقود ر . ك . خواهرزاده\r\n\r\nمنهاج\r\nمراد كتاب منهاج الطالبين است در فقه شافعى از امام محيى الدين ابو زكريا يحيى بن شرف نووى متوفى به سال 676 كه جمعى از علما آن را شرح كرده‌اند .\r\nاز جمله امام اسنوى شامى كه اين شرح مورد نظر مؤلف كتاب بوده است . ر . ك .\r\nنووى .\r\n\r\nموطا مالك\r\nمراد الموطا فى الحديث از امام مالك بن انس متوفى 179 است .\r\n\r\nمهذب\r\nظاهرا مراد كتاب المهذب از امام ابو اسحق ابراهيم شيرازى ، فقيه شافعى ، متوفى 476 است ، كه جمعى از اعاظم فقها بر آن شرح نوشته‌اند .\r\n\r\nمهمات اسنوى\r\nمراد جمال الدين عبد الرحيم بن الحسن اسنوى شافعى متوفى 772 است . ر . ك .\r\nاسنوى\r\n\r\nن\r\n\r\nناطفى\r\nاحمد بن محمد ناطفى از اهل رى متوفى 446 از بزرگان فقهاى حنفى ، از ديگر آثار او : الاجناس ، الفروق ، الاحكام .\r\n\r\n","description":"","footnote":"","page_name":" 510 ","page_number":510},
  {"content":"\r\n\r\n\r\nنسفى\r\nابو حفص نجم الدين عمر ، مؤلف كتابهاى مجمع العلوم و مشارع الشرايع ، متوفى 537 .\r\n\r\nنصاب الفقها\r\nاز افتخار الدين طاهر بن احمد بخارى ، متوفى 542 .\r\n\r\nنوادر\r\n\" و همچنين ياد كرده امام محمد در نوادر \" ( ص . 282 ) مراد كتاب نوادر از امام محمد بن حسن شيبانى متوفى 189 است .\r\n\r\nنوادر ابن سماعه\r\n\" و صنف جماعة نوادر فى الفروع منهم . . . ابن سماعه \" ( حاجى خليفه )\r\n\r\nنوادر ابن شجاع\r\nمراد كتاب نوادر از شيخ ابو عبد الله محمد بن شجاع بلخى ، معروف به فقيه العراقين ، متوفى 262 است .\r\n\r\nنوادر مختصر عصام\r\n\" و همچنين گفته در نوادر مختصر عصام \" ( ص . 283 )\r\n\r\nنوادر هشام ( نوادر از وجه هشام )\r\nمنظور كتاب نوادر تأليف هشام بن عبيد الله مازنى ، متوفى 201 است .\r\n\r\nنوازل\r\nمنظور كتاب النوازل فى الفروع از امام ابو الليث نصر بن محمد سمرقندى حنفى است . ر . ك . سمرقندى امام عماد الدين .\r\n\r\nنووى\r\nامام ابو زكريا يحيى بن شرف نووى منسوب به نوا از حوالى دمشق ، متوفى 676 ، از بزرگان علما و محدثين شافعى است .\r\n\r\nنهايه ر . ك . ابن اثير\r\nمقصود كتاب النهايه فى غريب الحديث و الاثر ، از امام مجد الدين ابو السعادات معروف به ابن اثير است .\r\n\r\nنهايهء سقناقى\r\nمنظور كتاب النهايه تأليف امام حسام الدين حسين بن على ، معروف به صغناقى ( سقناقى ) متوفى 710 است ، و آن نخستين شرحى است كه بر كتاب هدايهء برهان الدين على مرغينانى نوشته شده است . حاجى خليفه ، سقناقى را شاگرد برهان الدين مىداند ولى اين بعيد است چه مرغينانى به سال 593 وفات يافته و\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nسقناقى متوفى در 710 ، نمىتواند محضر او را دريافته باشد .\r\n\r\nه\r\n\r\nهدايه\r\nر . ك . مرغينانى .\r\n\r\nهدايه\r\nر . ك . ناطفى .\r\n\r\nو\r\n\r\nواقعات\r\nر . ك . ناطفى .\r\n\r\nواقعات\r\nاز شيخ الاسلام امام ركن الدين لامشى حنفى .\r\n\r\nوقايه و شرح آن\r\nاصل وقايه از امام برهان الشريعه محمود بن صدر الشريعه عبيد الله محبوبى حنفى است و شروح آن از شيخ جنيد بن سندل حنفى و از علاء الدين على بن عمر الاسود و جمعى ديگر ، و معلوم نيست اشارهء مؤلف به كدام‌يك از اين شروح است . ر . ك . كفايه در شرح هدايه .\r\n\r\n","description":"","footnote":"","page_name":" 512 ","page_number":512},
  {"content":"\r\n\r\n\r\nيادداشتهاى مصحح\r\nصفحهء 100 سطر 11 « و از اينجا گرفته‌اند اجتهاد قاضى و مفتى و متحرى » چنين است در همهء نسخه‌ها ، ليكن به نظر مىرسد كلمهء متحرى در متن غلط و مصحف متجزى باشد .\r\nمتجزى اصطلاحا در برابر مجتهد مطلق به كسى اطلاق مىشود كه قادر به استنباط برخى از احكام باشد و نه همهء آنها . برخى از علما دربارهء امكان تجزى در اجتهاد ترديد كرده و گفته‌اند ملكهء اجتهاد و استنباط قابل تجزيه نيست بلكه امرى بسيط است ، بنابراين توانائى استنباط احكام اگر براى كسى حاصل شده به طور تمام و كمال است و اگر حاصل نشده يكسره و بالتمام نيست . مرحوم آخوند خراسانى از فقهاى متأخر ما اين نظر را قبول ندارد ، بلكه معتقد است كه هر مجتهد مطلق لامحاله در ابتداى كار متجزى بوده و اجتهاد او بعدها و بتدريج به حد كمال رسيده است : « بل يستحيل حصول اجتهاد مطلق عادة غير مسبوق بالتجزى للزوم الطفرة » ( كفاية الاصول ) اين بحث در ميان علماى اهل سنت و جماعت نيز هست و مثلا امام غزالى مانند محقق خراسانى معتقد بوقوع تجزى است .\r\nصفحهء 185 سطر 8 « روايت كرده‌اند كه هارون الرشيد . . . »\r\nاين حكايت و حكايت ديگر كه در صفحهء بعد است از احياء العلوم غزالى اقتباس شده است .\r\nصفحهء 188 اين مباحث را مؤلف از احياء العلوم غزالى تلخيص كرده است .\r\nصفحهء 190 سطر 13 « پس اگر ايشان عددى باشند كه مذهب ايشان آن باشد كه جمعه بدان عدد منعقد گردد . . . »\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nعبارت ماوردى روشنتر است كه مىگويد : « فان كانوا عددا قد اتفق على انعقاد الجمعه بهم كالاربعين فمازاد فواجب ان يأخذهم باقامتها » .\r\nصفحهء 202 سطر 21 عمواس يا عماوس آباديى در حوالى بيت المقدس است ، تلفات طاعون مورد اشارهء مؤلف را بيست و پنج هزار تن نوشته‌اند كه افراد ناميى مانند ابو عبيدهء جراح و يزيد بن ابى سفيان از آن‌جمله بوده‌اند .\r\nصفحهء 220 سطر 1 « و نوع اول آنكه . . . »\r\nبه جاى « نوع اول » بايد گفته شود « قسم دوم » زيرا در صفحهء 219 موضوع به دو قسم تقسيم شده ، قسم اول غصبهاى سلطانى است كه خود بر دو نوع تقسيم گرديده و هردو نوع در همان صفحه بحث شده و اينك بايد قسم دوم مطرح گردد .\r\nصفحهء 223 سطر 20 « در اين صورت چند چيز است : يكى ترسانيدن مدعى عليه . . . و سؤال كردن از او كه اين مدعا به چگونه بدست او درآمد ؟ »\r\nدر متن ماوردى شق سومى هم ذكر شده كه تحقيقات محلى است :\r\n« الثالث ان يكشف عن الحال من جيران الملك و من جيران المتنازعين فيه ليتوصل بهم الى وضوح الحق و معرفة المحق . »\r\nصفحهء 223 سطر 23 « و اگر امر به صلح كنند خوب باشد و الا حكم جزم كند بموجب قضا » . عبارت خود ماوردى روشنتر است :\r\n« و ان لم يصل اليه بواحد من هذه الثلاثه ردهما الى وساطة محتشم مطاع ، له بهما معرفة و بما تنازعاه خبرة ، ليضطرهما بكثرة الترداد و طول المدى الى التصادق و التصالح ، فان افضى الامر بهما الى احدهما ، و الا بت الحكم بينهما على ما يوجبه القضاء . »\r\nصفحهء 224 سطر 23 « پس اگر ياد كند كه گواهى خريدن بر سبيل رهن است . . . »\r\nعبارت در همهء نسخه‌ها به صورتى است كه در متن آورده‌ايم . ظاهرا نسخهء ماوردى كه مؤلف در دست داشته مغلوط بوده است . عبارت ماوردى چنين است :\r\n« فان ذكر ان الشهادة عليه بالابتياع كان على سبيل الرهب و الالجاء ، و\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nهذا يفعله الناس احيانا ، فينظر فى كتاب الابتياع ، فان ذكر فيه انه غير رهب و لا الجاء ضعفت شبهة هذه الدعوى ، و ان لم يذكر ذلك فيه قويت به الشبهة للدعوى » .\r\nصفحهء 308 سطر 8 « اين است حكم اقطاع استغلالى چنانچه در كتاب انوار از امام ابو الحسن ماوردى نقل كرده . . . »\r\nدر حاشيهء نسخه اصل عين گفتار ماوردى را نقل كرده است بشرح زير : « و اذا صح الاقطاع فاراد السلطان استرجاعه من مقطعه جاز ذلك فيما بعد السنة التى هو فيها و يعود رزقه الى ديوان العطا و اما فى السنة التى هو فيها فينظر فان حل رزقه فيها قبل حلول خراجها لم يسترجع منه فى سنته لاستحقاق خراجها فى رزقه و ان حل خراجها قبل حلول رزقه جاز استرجاعه منه لان تعجيل المؤجل و ان كان جايزا فليس بلازم » .\r\nصفحهء 327 سطر 11 « و در صله شرط حواله و تسبب همچنانكه در حكم اقطاع گذشت »\r\nاشاره است به آنچه در صفحهء 307 آمده : « و اگر بگرداند از براى ايشان از مال خراج چيزى را جايز است به دو شرط . . . »\r\nچنين به نظر مىرسد كه تسبب در متن غلط و به جاى آن تسبيب صحيح است كه در اصطلاح مالياتى به معنى حوالهء مالى است متعذر الوصول كه محال له به زور يا نفوذ خود بايد آن را وصول كند ( مفاتيح العلوم خوارزمى ) در بيهقى آمده : « من كه بوسهلم لشكر را بر يكديگر تسبيب كنم » و محال له را در اين موارد مسبب مىگفتند . در تاريخ بيهق گويد : « مىترسم كه ناگاه مسببان چون لعنت كه بر سبيل ابليس فرودآيد به سر من فرودآيند » .\r\n( صفحهء 80 چاپ بهمنيار )\r\nظاهرا مؤلف اين كلمه را به معنى مطلق حواله و مترادف با آن به كار برده است .\r\nصفحهء 340 سطر 16 « و شرط نيست كه بگويد : همچو ميل در سرمه‌دان ديدم » .\r\nچنين است در همهء نسخه‌ها به طور وضوح ، و به نظر مىرسد كه كلمهء « نيست » اشتباه و به جاى آن « است » صحيح باشد . اگرچه مؤلف در اينجا فتواى شافعى را نقل مىكند ليكن ظاهرا اين مسأله متفق عليه است كه گواهى در زنا بايد مقرون به آن وصف معين باشد چنان كه ماوردى هم كه خود پيرو\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nمذهب شافعى است مىگويد :\r\n« و اما البينة فهى ان يشهد عليه بفعل الزنا اربعة رجال عدول يذكرون انهم شاهدوا دخول ذكره فى الفرج كدخول المرود فى المكحله ؛ فان لم يشاهدوا ذلك على هذه الصفه لم تكن شهادة . »\r\n\r\n\r\n","description":"","footnote":"","page_name":" 516 ","page_number":516}
  ]