[
  {"content":"\r\n\r\n\r\nجلد چهارم\r\nاصول كافى\r\nتأليف :\r\nثقة الاسلام ابى جعفر محمد بن يعقوب بن اسحاق\r\nالكلينى الرّازى رحمه الله\r\nالمتوفى سنة 328 / 329 ه\r\nبا ترجمه و شرح\r\nبقلم دانشمند محترم جناب آقاى حاج سيد هاشم رسولى\r\nبسرمايه : جناب آقاى حاج سيد محمود كتابچى\r\nانتشارات علميه اسلاميه\r\nبازار شيرازى - جنب نوروزخان\r\nبازار شيرازى - جنب نوروزخان\r\nالجزء الرابع\r\nحقوق طبع محفوظ\r\nتلفن كتابخانه 562559\r\nدفتر 394529\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nبِسْمِ اللَّهِ الرَّحْمنِ الرَّحِيمِ\r\n\r\n/ ادامهء كتاب ايمان و كفر /\r\n\r\nباب دوستى دنيا و حرص بر آن\r\n\r\n1 -\r\nحضرت صادق عليه السّلام فرمود : ريشه و سر هر خطاكارى دوستى دنيا است .\r\n\r\nتوضيح\r\n- بايد دانست كه دنيا و دوستى آن به خودى خود مذموم نيست ، آنچه مذموم است آن دنيائى است كه انسان را از كسب كمالات و تحصيل آخرت باز دارد ، و او را بمهالك اندازد ، و گر نه وسيلهء بسيارى از سعادات همين دنيا و دوستى آن است ، دنيا است كه محل نزول فرشتگان رحمت ، و خانهء پيمبران ، و جاى تجارت اولياء خدا بوده ، چنانچه امير المؤمنين عليه السّلام فرمايد ، و روى همين اصل ، پيمبران و ائمهء اطهار از خداى تعالى طول عمر و ماندن در دنيا را مىخواستند ، چنانچه در كلام سيد الساجدين عليه السّلام است ، كه از خدا براى صرف در اطاعتش طول عمر ميخواهد ، و البته اين چنين دنيائى عين آخرت است ، چنانچه در روايت صحيح از ابن ابى يعفور حديث شده است كه گويد : عرضكردم به حضرت صادق عليه السلام كه ما دنيا را دوست داريم ؟ فرمود : ميخواهى براى چه كار ؟ عرضكردم مىخواهم بوسيلهء آن تزويج كنم و حج بجاى آورم و بر نانخورهاى خود انفاق كنم ، و به برادران دينى خود برسانم ، و صدقه دهم ؟\r\nفرمود : اين از دنيا نيست ، ( بلكه ) اين آخرت است . پس رويهمرفته آنچه از اخبار و آيات استفاده مىشود آن است كه دوستى دنيائى كه باعث فراموشى آخرت و تن پرورى و واگذاردن دستورات الهى و حرص بر لذات و شهوات و گناهان و امثال اينها باشد مذموم است ، و بعبارت روشنتر دنيا را براى دنيا بخواهد نه براى آخرت ، ولى اگر دنيا را براى درك سعادات و كسب كمالات و آخرت بخواهد مذموم نيست بلكه ممدوح است ( اين بود ملخص كلام مجلسى عليه الرحمة در باب ذم دنيا ) .\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n2 -\r\nحماد بن بشير گويد : شنيدم از حضرت صادق عليه السّلام كه ميفرمود : دو گرگ درنده و خونخوار كه بگلهء بىشبانى برسند يكى از آن دو در جلو گله بايستد و ديگرى در آخر آنها زيان آنها بيشتر از دوستى دنيا و شرف براى دين مسلمان نيست .\r\n\r\nتوضيح\r\n- مقصود از دوستى شرف در روايت همان اعيان منشى و تكبرى است كه از اين ناحيه پيدا شود ، و سدى در مقابل پذيرفتن حق و دعوت پيمبران گردد ، و براستى اين گونه خود بستگيها در تاريخ بزرگترين بدبختى بوده كه گريبانگير دستهء از شرافت مآبان شده و آنان را از درك هر گونه حقيقتى باز داشته است .\r\n\r\n3 -\r\nحضرت باقر عليه السّلام فرمود : دو گرگ درنده و خونخوار در گلهء بىشبان كه اين يكى در جلو و آن دگر در عقب آن بيفتند زودتر آنان را از بين نبرند كه دوستى مال و شرافت در دين مؤمن افتند ( يعنى اين دو خوى نابودكننده ، دين را زودتر از آن دو گرگ از ميان مىبرند ) .\r\n\r\n4 -\r\nحضرت صادق عليه السلام فرمود : شيطان پسر آدم را در هر چيز مىچرخاند ( و بهر گناهى پيشنهاد مىكند ) همين كه او را خسته كرد ، در كنار مال كمين مىكند ، و چون بدان جا رسد گريبانش را مىگيرد .\r\n\r\nشرح\r\n- مقصود اينست كه مال و ثروت و بزرگترين كمينگاه شيطان است زيرا بسيار كم است كسى كه به آن برسد و او را نفريبد .\r\n\r\n5 -\r\nو آن حضرت عليه السلام فرموده كه رسول خدا صلى اللَّه عليه و آله فرمود : هر كه با تسليت و دلجوئى خداوند تسلى نجويد ( و در مقابل ناملايمات بردبارى نكند ) نفيس از حسرت‌هاى پى در پى بند آيد ، و هر\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nكه چشم بدنبال آنچه در دست مردمان ديگر است اندازد ، اندوهش فراوان گردد ، و سوز دلش درمان نپذيرد ، و هر كه جز در خوردن و يا نوشيدن يا جامه پوشيدن براى خداى عز و جل در خودش نعمتى نبيند بطور تحقيق ( چنين كسى ) كردارش كم و كوتاه ، و عذابش نزديك است .\r\n\r\n6 -\r\nامير المؤمنين عليه السلام فرمود : رسول خدا صلى اللَّه عليه و آله فرموده : درهم و دينار ( و دوستى آنها ) آنان را كه پيش از شما بوند هلاك كردند ، و همان دو هلاك‌كنندهء شمايند .\r\n\r\n7 -\r\nو از حضرت صادق عليه السلام حديث شده كه حضرت باقر عليه السّلام فرمود : شخص حريص بر دنيا مانند كرم ابريشم است كه هر چه بيشتر ابريشم بر خود مىپيچد راه بيرون‌شدنش دور تر و بسته‌تر ميگردد ، تا اينكه از غم و اندوه بميرد .\r\nو حضرت صادق عليه السلام فرمود : بىنيازترين مردمان كسى است كه گرفتار حرص نباشد .\r\nو نيز فرمود : دلهاى خود را به آنچه از دست رفته نبنديد ، كه افكارتان را از آمادگى براى آنچه نيامده باز داريد .\r\n\r\nشرح\r\n- يعنى دلبستگى بدنياى از دست رفته باعث خرابى فكر و انديشه در بارهء آخرت ميگردد ، و شخص را از آماده شدن براى آن عالم باز ميدارد .\r\n\r\n8 -\r\nزهرى گويد : از حضرت على بن الحسين عليه السّلام پرسيدند : بهترين كردارها در نزد خداوند چيست ؟ فرمود : كردارى پس از شناختن خداى عز و جل و شناختن پيمبرش صلى اللَّه عليه و آله بهتر از بغض دنيا نيست ، زيرا كه براى آن شعبه‌هاى بسيارى است ، و براى گناهان نيز شعبه‌هائى است ،\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nپس اول چيزى كه بوسيلهء آن نافرمانى خداوند شد كبر بود و آن گناه شيطان بود آن هنگام كه سر باز زد و تكبر ورزيد و از كافرين شد ، سپس حرص است و آن گناه آدم و حوا عليهما السّلام بود آن هنگام كه خداوند عز و جل به آن دو فرمود : « بخوريد از هر جا كه خواهيد و نزديك نشويد بدين درخت كه ميشويد از ستمگران » ( سورهء اعراف آيهء 19 ) و آن دو دنبال چيزى رفتند كه بدان نيازى نداشتند ، و اين خوى در نژادشان تا روز رستاخيز در آمد و روى همين است كه بيشتر آنچه آدميزاد بجستجوى آن است چيزهائيست كه بدان نياز ندارد ، سپس حسد است و آن گناه فرزند آدم ( قابيل ) است ، آن هنگام كه ببرادرش ( هابيل ) حسد ورزيد و او را كشت ، و از اين منشعب مىشود : دوستى زنان ، دوستى دنيا ، دوستى رياست . دوستى راحتى ( و راحت‌طلبى ) دوستى سخنورى و گفتار ، دوستى برترى بر ديگران ، دوستى ثروت ، و اينها هفت خصلت است كه همهء آنها در دوستى دنيا گرد آمده ، و پيمبران و دانشمندان پس از شناختن آن گفته‌اند دوستى دنيا سر هر گناهى است ، و دنيا دو قسم دنيا است ، دنياى بلاغ ( يعنى به مقدار ضرورت زندگى ، يا به معناى وسيلهء رسيدن بآخرت ) و دنياى ملعون .\r\n\r\nتوضيح\r\n- آنچه در هفت خصلت ترجمه شد بنا بر اينست كه دوستى ثروت را خصلتى جداگانه به حساب در آوريم ، و اگر چه لفظ « حب » در كلام نيست لكن از اينكه بوسيلهء « واو » عطف شده است اين معنى را ميتوان استفاده نمود ، و بعضى گفته‌اند : كه دوستى برترى و ثروت يكى است بقرينهء اينكه لفظ « حب » در ثروت ذكر نشده ، و آن خصلت دگر كبر است كه در صدر حديث ياد شده ، و حسد نيز به جهت اينكه شعبه‌هاى آن ذكر شده خودش در شمار و حساب نيامده است .\r\n\r\n9 -\r\nحضرت صادق عليه السّلام فرمود : در مناجات موسى عليه السّلام آمده است كه : اى موسى دنيا خانهء كيفر است ، من آدم را براى خطائى كه از او سر زد در آن كيفر دادم ، و دنيا را ملعونه قرار دادم ، آنچه در\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nآنست ملعونست مگر آنچه براى من باشد ، اى موسى بندگان شايستهء من باندازهء دانششان در دنيا زهد ورزيدند ، و ديگران باندازهء نادانيشان بدان رغبت كردند ، و كسى نيست كه آن را بزرگ شمارد و چشمش در آن روشن گردد ، و هيچ كس آن را زبون و پست نشمرد جز آنكه بدان بهره‌مند شود .\r\n\r\n10 -\r\n( ترجمه اين حديث در اول همين باب در شمارهء 2 گذشت ) .\r\n\r\n11 -\r\nحضرت صادق عليه السّلام فرمود : عيسى بن مريم بقريهء گذشت كه اهل آن و پرنده‌ها و جاندارانش يك جا مرده بوند ، فرمود : همان اينها بخشم و عذاب ( خدا ) هلاك شده‌اند ، و اگر بمرگ خود بتدريج مرده بودند هر آينه يك ديگر را به خاك سپرده بودند ، حواريون عرضكردند : يا روح اللَّه از خدا بخواه اينان را براى ما زنده كند تا بما بگويند كردارشان چه بوده ( كه به اين عذاب گرفتار شده‌اند ) تا ما از آن دورى كنيم ، عيسى عليه السّلام از پروردگار خود خواست ، پس از جانب فضا به دو ندا شد : كه آنان را صدا بزن ، پس عيسى عليه السّلام شب هنگام بر تپهء از زمين برآمد ، و فرمود : اى مردم اين ده ، يك تن از ميان آنها پاسخ داد ، بلى اى روح خدا و كلمه‌اش ، فرمود : واى بر شما كردار شما چه بود ؟ در پاسخ عرضكردم : پرستش طاغوت ، و دوستى دنيا بهمراه ترس اندك ( از خدا ) و آرزوى دور و دراز ، و غفلت در سرگرمى و بازى ، عيسى عليه السّلام فرمود : دوستى شما به دنيا چگونه بود ؟ عرضكرد : مانند دوستى كودك بمادرش ، هر گاه بما رو مىآورد شاد و خرسند ميشديم ، و چون از ما رو مىگرداند گريان و غمناك ميشديم\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nفرمود : پرستش شما از طاغوت چگونه بود ؟ عرضكرد ، گنهكاران را فرمانبرى داشتيم ، فرمود : سر انجام كار شما بكجا كشيد ؟ عرضكرد : شبى را بخوشى بسر برديم و بامدادان در هاويه افتاديم ، فرمود هاويه چيست ؟ عرضكرد : سجين است ، فرمود : سجين چيست ؟ عرضكرد : كوههائى از آتش گداخته است كه تا در روز قيامت بر ما فروزان است ، فرمود : پس چه گفتيد و بشما چه گفتند : ؟ عرضكرد :\r\nگفتيم ما را به دنيا برگردانيد تا در آن زهد ورزيم ، بما گفته شد : دروغ ميگوئيد ، فرمود : واى بر تو چه شد كه جز تو ديگرى از اين جماعت با من سخن نگفت ؟ عرضكرد : يا روح اللَّه همهء آنها بدهنه و لگام آتشين مهار شده‌اند ، و بدست فرشتگان سخت و تند گرفتارند ، و من در ميان آنها بسر ميبردم ولى از آنها نبودم ، تا آن هنگام كه عذاب خدا آمد مرا هم با ايشان در برگرفت ، پس من بتار موئى بر لبهء دوزخ آويزانم و نميدانم كه آيا در آن برو در افتم و يا از آن رهائى يابم ، پس عيسى عليه السّلام بسوى حواريين رو كرده فرمود : اى دوستان خدا خوردن نانى خشك با نمكى زبر و خوابيدن بر مزبله‌ها خير بسياريست در صورتى كه دنيا و آخرت در عافيت باشد .\r\n\r\n12 -\r\nامام صادق عليه السّلام فرمود : خداوند درى از دنيا بر بنده نگشايد جز اينكه بمانند آن درى از حرص بر او بگشايد .\r\n\r\nشرح\r\n- مقصود اين است كه هر مقدار مال زياد گردد به همان مقدار حرص زياد شود چنانچه تجربه شده است .\r\n\r\n13 -\r\nاز امام صادق عليه السّلام حديث شده كه حضرت عيسى عليه السّلام فرمود : اى مردم شما ، براى دنيا كار ميكنيد در صورتى كه بدون كار روزى بشما داده شود ، و براى آخرت كار نميكنيد در حالى كه در آخرت\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nجز در برابر كردار بشما روزى داده نشود ، واى بر شما علماى بدكردار ، مزد را بگيريد و كار را ضايع سازيد ، نزديك است كه صاحب كار ، كارش را بپذيرد و نزديك است كاركنان از تنگناى دنيا بتاريكى گور روند ، چگونه دانشمند است كسى كه در راه آخرت است و رو به دنيا دارد ، و آنچه به او زيان رساند محبوبتر است نزدش از آنچه به او سود رساند .\r\n\r\nشرح\r\n- آنچه ترجمه شد بنا بر اين است كه مراد از « رب » در جملهء « رب العمل » خداى متعال باشد و لفظ « يقبل » بياء موحدة و به صورت معلوم خوانده شود و از قبول گرفته شده باشد . ولى ممكن است « يقبل » به صورت مجهول خوانده شود و مقصود از « رب العمل » نيز عابدى باشد كه از عالم و دانشمند پيروى و تقليد مىكند ، و آنچه از دانشمند مىشنود به آن عمل كند و خود عالم عمل نكند ، كه حضرت بخواهد توبيخ كند دانشمندانى را كه بگفتار خود عمل نكنند ، و اين كلامى است كه فيض عليه الرحمة در معناى حديث فرموده است ، و محتمل است « يقبل » بياء مثناة و از اقاله باشد ، و بنا بر اين ترجمه چنين است :\r\n« نزديك است صاحب كار كارش را پس بگيرد . . . » و اين احتمال را مجلسى عليه الرحمة از بعضى نقل فرموده است .\r\n\r\n14 -\r\nامام صادق عليه السّلام فرمود : دورترين حالى كه بنده از خداى عز و جل دارد اينست كه اندوهى جز براى شكم و فرج نداشته باشد .\r\n\r\n15 -\r\nو نيز آن حضرت عليه السّلام فرمود : هر كه بامداد كند و روز را بشب رساند و بزرگترين اندوهش دنيا باشد خداى تعالى فقر و پريشانى را جلوى چشمش نهد ، و كارش را پريشان سازد ، و بجز بدان چه خداوند روزى او كرده نرسد ، و هر كه بامداد كند و شام كند و بزرگترين اندوهش آخرت باشد ، خداوند توانگرى و بىنيازى در دلش نهد و كارش را منظم كند .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nشرح\r\n- مجلسى عليه الرحمة ( در اين جمله كه فرمايد ) : خداوند پريشانى را جلوى چشمش نهد گويد : زيرا هر چه از دنيا بدست او رسد به همان اندازه حرصش افزون گردد و نيازش زياد شود ، يا بخاطر كمى توكل او بر خدا برخى از درهاى روزى بر او بسته گردد ، ( و اينكه فرمود ) : خداوند توانگرى در دلش نهد ، يعنى بوسيلهء توكل بر خدا ، و بيرون بردن حرص و دوستى دنيا از دلش ، او را بىنياز كند .\r\n\r\n16 -\r\nو نيز آن حضرت عليه السّلام فرمود : هر كه بيشتر به دنيا آلوده است هنگام جدائى از آن افسوسش سخت‌تر است .\r\n\r\n17 -\r\nعبد اللَّه بن يعفور گويد : شنيدم از حضرت صادق عليه السّلام كه ميفرمود : هر كه دل به دنيا بندد به خصلت دل بسته است : اندوهى كه پايان ندارد . و آرزوئى كه بجنگ نيايد ، و اميدى كه بدان نرسد .\r\n\r\nشرح -\r\nمجلسى ( ره ) گويد : زيرا آنچه فرا خور حرص او است براى او فراهم نگردد ، و از آفات و مصائب آن نتواند دورى كند ، پس هميشه در غم و اندوه آنچه از دستش رفته و آنچه برايش فراهم نگشته مىباشد .\r\n\r\nباب طمع\r\n\r\n1 -\r\nحضرت صادق عليه السّلام فرمود : چه زشت است براى مؤمن كه ميل و رغبتى در او باشد كه او را خوار كند .\r\n\r\nشرح\r\n- مجلسى ( ره ) گويد : مقصود رغبت بمردم است به خواهش كردن از ايشان ، و اين است آن رغبتى كه باعث خوارى و ذلت است و اما رغبت بجانب پروردگار متعال پس آن عين عزت است .\r\n\r\n2 -\r\nاز حضرت باقر عليه السّلام روايت كنند كه فرمود : چه بد بنده‌ايست آن بندهء كه در او\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nطمعى باشد كه او را بكشاند ، و چه بد بنده‌ايست آن بندهء كه در او ميل و رغبتى باشد كه او را خوار كند .\r\n\r\nشرح\r\n- مجلسى ( ره ) گويد : شايد مقصود از طمع همان ميل دل است كه آنچه در دست مردم است دوست دارد و آرزو كند ، و مقصود از ميل و رغبت اظهار آن است به خواهش كردن و خواستن از مخلوق خدا و كشاندن با اول مناسب است چنانچه خوار كردن با دومى مناسبت دارد .\r\n\r\n3 -\r\nزهرى گويد : على بن الحسين عليهما السّلام فرمود : من تمامى خير و سعادت را ديدم گرد آمده در اينكه بايد طمع از هر چه در دست مردم است بريد .\r\n\r\nشرح\r\n- مجلسى ( ره ) گويد : زيرا طمع : خوارى ، پستى ، حسد ، كينه ، دشمنى ، غيبت ، بدگوئى ستم ، مداهنه ، نفاق ، رياء ، صبر بر باطل مردم ، بىتوكلى به خدا و مفاسد بيشمار ديگر ببار آورد ، و علاج همهء آنها بقطع طمع است .\r\n\r\n4 -\r\nسعدان گويد : به امام صادق عليه السّلام عرضكردم : چيست آن كه ايمان را در بنده پايدار كند ؟\r\nفرمود : ورع و پارسائى ( و پرسيدم ) آنچه كه او را از ايمان بيرون بود چيست ؟ فرمود : طمع است .\r\n\r\nباب ناسازگارى\r\n\r\n1 -\r\nحضرت باقر عليه السّلام فرمود : آن كس كه ناسازگارى بهره‌اش گردد ايمان از او در پس پرده رود .\r\n\r\nشرح\r\n- مجلسى عليه الرحمة گويد : سر اينكه شخص ناسازگار از ايمان دور مىشود اينست كه اولا : مؤمنين را آزار دهد و اين مخالف ايمان است ، زيرا مؤمن كسى است كه مسلمانان از دست و زبانش آسوده و در امان باشند ، و ثانيا بواسطهء ناسازگارى از طلب دانش كه بوسيلهء او بپايهء كمال ايمان رسد محروم ماند ، زيرا اسباب طلب آن برايش فراهم نگردد .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nو پوشيده نماند كه ناسازگارى تا آنجا نكوهيده و مذموم است كه نرمش و ملايمت ممكن باشد و كار بمسامحه در دين نكشد و گر نه ناپسند و مذموم نخواهد بود چنانچه امير المؤمنين عليه السّلام فرمود : مدارا كن تا آنجا كه نرمش سزد ، و بتندى رفتار كن آنجا كه ملايمت سود ندهد .\r\n\r\n2 -\r\nو نيز حضرت باقر عليه السّلام فرمود : كه رسول خدا صلى اللَّه عليه و آله و سلم فرمود : اگر ناسازگارى ديده شود ، چيزى در ميان مخلوقات خدا زشت‌تر از آن نباشد .\r\n\r\nباب بدخوئى\r\n\r\n1 -\r\nحضرت صادق عليه السّلام فرمود : بدخوئى كردار را تباه سازد چنانچه سر كه عسل را تباه كند .\r\n\r\n2 -\r\nو نيز آن حضرت فرمود : كه رسول خدا صلى اللَّه عليه و آله فرمود : خداى عز و جل از صاحب خوى بد توبه نخواسته ، عرض شد : اى رسول خدا اين چگونه باشد ؟ فرمود : به جهت اينكه هر گاه از گناهى توبه كند در گناه بزرگترى افتد .\r\n\r\nشرح\r\n- مجلسى عليه الرحمة در شرح حديث گويد : كه خوى بد صاحب خود را از توبه جلوگيرى كند و اگر توبه نيز كند از باقى ماندن بر آن ممانعت كند تا بدان جا كه اگر از گناهى توبه كند در گناه بزرگترى افتد ، زيرا اين خوى اگر معالجه نشود روز بروز بزرگتر و شديدتر گردد ، پس گناه بعدى بزرگتر از اولى است ، و خلاصى از آن فقط بمعالجه علمى و عملى آن حاصل گردد .\r\n\r\n3 -\r\nو نيز از آن حضرت روايت شده كه فرمود : بدخوئى هر آينه ايمان را تباه سازد چنان كه سركه عسل را تباه كند .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n\r\n4 -\r\nو نيز فرمود : هر كه خوى او بد است خود را شكنجه دهد .\r\n\r\nشرح\r\n- مجلسى ( ره ) گويد : زيرا خودش از خويشتن در رنج است چون بر آشفتگى و حركات روحى و جسمى به تن و جانش زيان رساند ، و چون غضبش فرو نشيند از كردهء خويش پشيمان گردد و خود را سرزنش كند ، و گذشته بدخوئيش را غالبا مردم تحمل نكنند و او را ( در مقابل بدخوئيش ) آزار كنند ، و از او كناره‌گيرى كنند و در هيچ كارى او را كمك نكنند ، و چون باعث آنها خودش بوده پس گويا خودش خويشتن را شكنجه كرده .\r\nو بايد بدانى كه با مقصود از اينخبر و مانند آن تمامى خوهاى بد باشد ، مانند كبر و حسد و كينه و نظائر آنها ، زيرا تمامى آنها چيزهائى است كه انسان را در مفاسد بزرگ دنيويه اندازند ، و در ايمان سستى آورند ، و سبب كاهش كردار گردند .\r\n\r\n5 -\r\nو نيز حضرت صادق عليه السّلام فرمود : خداى عز و جل به برخى از پيمبران وحى كرد : كه بدخوئى كردار را تباه سازد مانند سركه كه عسل را تباه كند .\r\n\r\nباب سفاهت\r\n\r\n1 -\r\nاز حضرت صادق عليه السّلام روايت شده كه فرمود : سفاهت براستى خوى پستى است ، صاحب آن بر زير دستش گردن فرازى كند ، و بر بالا دست خود زبونى كند .\r\n\r\nشرح\r\n- مجلسى ( ره ) گويد : سفاهت سبك عقلى و پيشى گرفتن در گفتار و كردار بدون تفكر است ، تا آنجا كه گويد : برخى گفته‌اند : سفاهت گاهى در برابر حكمتى است كه باعتدال در نيروى عقل حاصل گردد ، و اين سفاهت خلقى است در نفس كه او را وادار بمسخرگى ، و استهزاء و سبكسرى ، و بىتابى ، و چاپلوسى ، و اظهار شادى در وقت ناراحتى ديگران ، و حركات ناموزون ، و گفتار و كردارهائى كه\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nهمانند گفتار و كردار خردمندان نيست دچار كند ، و گاهى در برابر بردبارى است كه باعتدال در نيروى غضب بدست آيد ، و آن خلقى است كه نفس او را وادار بزدن و دشنام دادن و زبرى و تسلط و غلبهء بر ديگران و گردن كشى كند و ريشه‌اش تباهى و فساد در نيروى غضب و ميل آن به طرف افراط است سپس گويد :\r\nظاهر اينست كه مقصود از سفاهت همين معناى دوم است كه برابر بردبارى است .\r\n\r\n2 -\r\nو نيز حلبى از آن حضرت حديث كند كه فرمود : سفاهت نكنيد زيرا پيشوايان شما سفيه نبودند .\r\nو حضرت صادق عليه السّلام فرموده : هر كس شخص سفيه را با سفاهت مكافات كند ، بهر چه بسرش آيد تن داده چون بمانند او رفتار كرده .\r\n\r\nشرح\r\n- اين دستورى است از امام عليه السّلام كه از مكافات سفيه صرف نظر بايد كرد ، و با آنان چنانچه خداى تعالى فرموده است بايد رفتار شود در آنجا كه فرمايد « و هر گاه نادانان با ايشان سخن گويند سلام گويند » همانطور كه مجلسى ( ره ) فرموده .\r\n\r\n3 -\r\nعبد الرحمن بن حجاج از حضرت موسى بن جعفر عليه السّلام در بارهء دو مردى كه همديگر را دشنام دهند روايت كرده كه فرمود : آغازكننده بدشنام ستمكارتر است و گناه خود و گناه رفيقش به گردن اوست در صورتى كه آن كس كه ستم به او شده از حد نگذرد .\r\n\r\nتوضيح\r\n- جملهء اخير اين حديث شريف دو احتمال دارد يكى اينكه تا رفيقش كه مورد ستم واقع شده عمل ناروا نكرده و يا سخن ناروائى نگفته همهء گناه به گردن آغازكنندهء بدشنام است ، و نسبت گناه به او در اين صورت فرضى است ، احتمال دوم آن است كه تا از حد خود نگذشته‌اى همهء گناه به گردن اوست ، و حدش همان مقدارى است كه از دشنام شنيده و تا آن حد بر او گناهى نيست زيرا از خود دفاع كرده و انتقام گرفته است ، و خداى تعالى در اين باره فرموده است : « و همانا بر آنكه پس از ستمى كه به او شده يارى جويد گناهى نيست » و در جاى ديگر فرمايد : « پس آن كس كه بشما تجاوز كند ( طبرسى فرموده :\r\nيعنى ظلم و ستم كند ) تجاوز كنيد بر او برابر آنچه بر شما تجاوز كرده ، و نيز اينها از آيات و رواياتى كه دلالت بر جواز معارضهء به مثل دارند ، و بعيد نيست احتمال دوم مناسب‌تر با سياق روايت باشد .\r\n\r\n4 -\r\nو از حضرت صادق عليه السّلام روايت شده كه فرمود : بدرستى كه مبغوض ترين خلق خدا آن\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nبنده‌ايست كه مردم از زبانش پرهيز كنند .\r\n\r\nباب بدزبانى\r\n\r\n1 -\r\nحضرت صادق عليه السّلام فرمود : از نشانه‌هاى شركت شيطان كه ترديدى در آن نيست اينست كه فحاش باشد كه باكى از آنچه گويد و از آنچه دوبارهء او گويند نداشته باشد .\r\n\r\nشرح\r\n- مجلسى ( ره ) گويد : فحاش آن كس است كه در فحش دادن - يعنى گفتار زشت - از حد بگذراند و معتاد شود ، و معنى شريك شيطان در شرح حديث 3 بيايد .\r\n\r\n2 -\r\nحضرت صادق عليه السّلام فرمود : رسول خدا ( ص ) فرمود : هر گاه مردى را ديدى كه باكى از آنچه گويد و آنچه به او گفته شود ندارد ، پس بدرستى كه يا از زنا است يا از شركت شيطان .\r\n\r\n3 -\r\nاز امير المؤمنين عليه السّلام روايت شده كه رسول خدا ( ص ) فرمود : خدا حرام كرده است بهشت را بر هر فحاش بىآبرو و كم شرمى كه باكى از آنچه گويد و آنچه به او گفته شود ندارد ، زيرا اگر بازرسى از حالش كنى يا از زنا است يا از شركت شيطان ، بوى عرض شد : اى رسول خدا در ميان مردمان شركت شيطان هم هست ؟ فرمود : آيا گفتار خداى عز و جل را نخوانده‌اى كه ( بشيطان فرمايد : ) « و شركت كن با ايشان در مالها و فرزندان » ( سورهء اسراء آيهء 64 ) .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nراوى گويد : مردى از فقيهى پرسيد : آيا در ميان مردم كسى هست كه باكى از آنچه به او گفته شود ندارد ؟ گفت : آن كس كه متعرض مردم شود و به آنان دشنام گويد در صورتى كه ميداند كه آنها رهايش نكنند اينست آن كسى كه باكى از آنچه گويد و آنچه در باره‌اش گفته شود ندارد .\r\n\r\nشرح\r\n- مجلسى ( ره ) از شيخ بهائى قدس سره نقل كند كه : ( در آنجا كه حضرت فرمود : خدا بهشت را حرام كرده . . . ) گويد : شايد مقصود اينست كه مدتى طويل حرام است بر آنان نه هميشگى ، يا مقصود از بهشت بهشت مخصوصى است كه براى غير فحاش آماده است ، و گر نه ظاهر حديث مشكل است ، زيرا سرانجام گنهكاران اين امت بهشت است ، و گر چه زمانى دراز در آتش بمانند .\r\nو مفسرين در تفسير گفتار خداى تعالى : « و شركت كن . . . » گفته‌اند : شركت شيطان در اموال وادار كردن مردم است به تحصيل آن و گرد آوردنش از حرام ، و صرف كردن آن در آنچه جايز نيست ، و در خرج كردن آنان را از حد ميانه روى بيرون برد كه يا اسراف و تبذير كنند ، و يا بخل ورزند و سخت‌گيرى كنند .\r\nو امام شركت در اولاد به چند وجه است : 1 - تشويق آنان بوسائل حرام چون زنا و مانند آن .\r\n2 - وادار كردن آنان باينكه اولاد و فرزندانشان را بنامهائى مانند عبد العزى و عبد اللات - يعنى بندهء عزى و لات كه نام دو بت بوده - نام نهند . 3 - فرزندان را گمراه كند باينكه آنها را بكيشهاى باطل و كارهاى زشت بكشاند ، اين بود آنچه مفسرين گفته‌اند ، ولى از بعضى احاديث استفاده شود كه مقصود شركت او است در نطفهء آنها ، و در آن حديث براى شناختن او هم نشانهء قرار داده است ، و حديث را شيخ ( ره ) در تهذيب در باب آداب تزويج روايت كرده هر كه خواهد بدان جا مراجعه كند .\r\n\r\n4 -\r\nاز امام باقر عليه السّلام روايت شده كه فرمود : خدا دشمن دارد دشنام گوى دشنام‌جو را .\r\n\r\n5 -\r\nعمرو بن نعمان جعفى گويد : حضرت صادق عليه السّلام دوستى داشت كه آن حضرت را بهر جا كه ميرفت رها نميكرد و از او جدا نميشد ، روزى در بازار كفاشها همراه حضرت ميرفت ، و دنبالشان غلام او كه از اهل سند بود مىآمد ، ناگاه آن مرد به پشت سر خود متوجه شده و غلام را خواست و او را نديد و تا سه مرتبه بدنبال برگشت و او را نديد ، بار چهارم كه او را ديد گفت : اى زنا زاده كجا بودى ؟ حضرت\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nصادق عليه السّلام دست خود را بلند كرده و به پيشانى خود زد و فرمود : سبحان اللَّه مادرش را بزنا متهم كنى ؟ من خيال ميكردم تو خوددار و پارسائى ، و اكنون مىبينم كه ورع و پارسائى ندارى ؟ عرضكرد : قربانت گردم مادرش زنى است از اهل سند و مشرك است ؟ فرمود : مگر ندانستهء كه هر ملتى براى خود ازدواجى دارند ، از من دور شو عمرو بن نعمان ( راوى حديث ) گويد : ديگر او را نديدم كه با آن حضرت راه برود تا تا آنگاه كه مرگ ميان آنها جدائى انداخت .\r\nو در روايت ديگرى است كه فرمود : ( آيا ندانستهء كه ) براى هر امتى ازدواجى است كه بوسيلهء آن از زنا جلوگيرى كنند .\r\n\r\n6 -\r\nو از حضرت باقر حديث شده كه رسول خدا ( ص ) فرمود : دشنام اگر به صورتى در آيد صورت بدى است .\r\n\r\n7 -\r\nاز حضرت صادق عليه السّلام حديث شده كه فرمود : در بنى اسرائيل مردى بود كه سه سال پيوسته دعا ميكرد كه خدا پسرى به او روزى كند ( دعايش مستجاب نميشد ) همين كه ديد خدا خواهش او را برنمىآورد عرضكرد : پروردگارا آيا من از تو دورم و تو سخن مرا نميشنوى ، يا تو به من نزديكى و پاسخم نميدهى ؟\r\nكسى در خواب نزدش آمد و به او گفت : تو سه سال تمام خدا را با زبانى بد و هرزه ، ولى دلى سركش و ناپرهيزكار ، و نيتى نادرست ميخوانى ، پس بايد از هرزه‌گوئى بدر آئى ، و دلت پرهيزگار ، و نيتت درست گردد ( تا خواهشت برآورده شود ) حضرت فرمود : آن مرد بدستور عمل كرد سپس دعا كرد و خدا را خواند و داراى پسرى شد .\r\n\r\nتوضيح\r\n- از اين حديث معلوم شود كه استجابت دعا شرائطى دارد كه از آن جمله است پاكى زبان و پرهيزكارى دل و درستى نيت ، و اين منافاتى با وعدهء خدا در اجابت دعا ندارد .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\n8 -\r\nو نيز از حضرت صادق عليه السلام حديث شده كه رسول خدا ( ص ) فرمود : از زمرهء بدترين بندگان خدا كسى است كه براى هرزه گوئى و دشنام‌گوئيش از همنشينى و مجالست با او كناره‌گيرى شود .\r\n\r\n9 -\r\nحضرت صادق عليه السلام فرمود : بد زبانى از جفاكاريست و جفاكارى در آتش است .\r\n\r\n10 -\r\nو نيز فرمود : دشنام دادن و بدزبانى و هرزه گوئى از ( نشانه‌هاى ) نفاق و دوروئى است .\r\n\r\n11 -\r\nو از حضرت باقر عليه السلام حديث شده كه رسول خدا ( ص ) فرمود : خداوند دشمن دارد دشنام دهندهء بدزبان و گداى مبرم را .\r\n\r\n12 -\r\nو نيز از آن حضرت روايت شده كه رسول خدا ( ص ) بعايشه فرمود : اگر دشنام گوئى مجسم ميشد ، صورت بدى بود .\r\n\r\n13 -\r\nو امام عليه السلام فرمود : هر كس ببرادر مسلمان خود دشنام دهد خدا بركت از روزى او بردارد ، و او را به خودش واگذارد ، و زندگيش را تباه سازد .\r\n\r\n14 -\r\nسماعة گويد : وارد شدم بر حضرت صادق عليه السلام ، حضرت آغاز بسخن كرد و به من فرمود :\r\nاى سماعة اين چه جنجالى بود كه ميان تو و شتردارت پديدار گشته بود ؟ مبادا دشنامگو و بد زبان و\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nلعنت‌كننده باشى ؟ عرضكردم : به خدا سوگند چنين بود ( كه فرمودى ولى ) او به من ستم كرد ؟ فرمود : اگر او به تو ستم كرده تو از او سر افتادى ، هر آينه اين كردار از كردارهاى من نيست ، و بشيعيانم چنين دستورى ندهم ، از پروردگارت آمرزش بخواه ، و به آن كردار باز مگرد ، عرضكردم : از خدا آمرزش خواهم و ديگر باز نگردم .\r\n\r\nباب كسى كه براى بديش از او پرهيز كنند\r\n\r\n1 -\r\nحضرت صادق عليه السلام فرمود : روزى پيغمبر ( ص ) نزد عايشه بود ناگاه مردى اجازه شرفيابى خواست ، رسول خدا ( ص ) فرمود : چه مرد بدى است از اين تيره و قبيله ، پس عايشه برخاست و بدرون اطاق رفت و رسول خدا ( ص ) اجازه ورود به آن مرد داد ، همين كه وارد شد حضرت با روى باز از او پذيرائى كرد و با او بگفتگو پرداخت تا هنگامى كه بپايان رسانيد و آن مرد از نزدش بيرون رفت ، عايشه ( برگشته ) و عرضكرد : اى رسول خدا در حالى كه شما اين مرد را ببدى ياد كردى با روى باز از او پذيرائى كردى ؟ در اين هنگام حضرت فرمود : از بدترين بندگان خدا كسى است كه براى دشنامگوئيش همنشينى با او را بد دارند .\r\n\r\nتوضيح\r\n- مجلسى ( ره ) گويد : آنچه حضرت در آخر حديث فرمود : كه از بدترين بندگان خدا . . . » يا عذر است براى آنچه نخست فرمود ، يا براى آنچه در پايان عمل كرد يا براى هر دوى آنها ، و اين حديث دلالت بر جواز مدارا كردن با فاسق و جواز غيبت او دارد ، و گويند آن مرد عيينة بن حصن فزارى يكى از سران شرور عرب بوده است .\r\n\r\n2 -\r\nاز حضرت صادق عليه السلام روايت شده است كه رسول خدا صلى اللَّه عليه و آله و سلم فرمود : بدترين مردم در روز قيامت نزد خدا كسانى هستند كه از ترس بدى و شر آنها احترام و اكرامشان كنند .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\n3 -\r\nامام صادق عليه السّلام فرمود : كسى كه مردم از زبانش بترسند ، او در آتش است .\r\n\r\n4 -\r\nجابر بن عبد اللَّه گويد : كه رسول خدا صلى اللَّه عليه و آله و سلم فرمود : بدترين مردم در روز قيامت آنانند كه از ترس بدى و شرشان اكرام و احترام شوند .\r\n\r\nباب تجاوز كارى ، و ستمگرى ، و سركشى\r\n\r\n1 -\r\nاز حضرت صادق عليه السلام حديث شده كه رسول خدا صلى اللَّه عليه و آله و سلم فرمود : زودرس ترين بديها از نظر كيفر و عقوبت تجاوز كارى و ستمگرى است .\r\n\r\nشرح\r\n- مجلسى ( ره ) گويد : مقصود از تعجيل در كيفر او اينست كه در دنيا نيز كيفر كردارش به او ميرسد ، بلكه در دنيا نيز زود به او برسد .\r\n\r\n2 -\r\nحضرت صادق عليه السّلام فرمود : شيطان بلشكرهاى خود گويد : ميان افراد آدميزاده حسد و ستم افكنيد ، زيرا اين دو در نزد خداوند با شرك برابرند .\r\n\r\nشرح\r\n- مجلسى ( ره ) گويد : برابرى آن دو با شرك براى آنست كه آنها نيز در بيرون بردن از دين و كيفر و تأثير در فساد نظام جهان همانند ند زيرا بيشتر مفاسد جهان از مخالفت با پيغمبران و اوصياء ايشان و پيروى نكردن از آنان و شيوع گناهان از اين دو خصلت سرچشمه گرفته ، چنانچه شيطان بآدم عليه السّلام حسد ورزيد ، و چنانچه سركشان هر ملت و امتى به حجتهاى الهيه تعدى و ستم كردند .\r\n\r\n3 -\r\nاز ابو سيار حديث شده كه حضرت صادق عليه السّلام در نامه به او نوشت : نگاه كن مبادا هرگز سخنى بستم و سركشى به زبان آرى اگر چه تو را تيره و فاميلت خوش آيد .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n\r\nتوضيح\r\n- ممكن است معناى جملهء\r\n« و ان اعجبتك نفسك . . . »\r\nاين باشد كه و اگر چه تيره و فاميلت تو را خوش آيد و بعجب وادارد ، ولى معناى اول ظاهرتر است چنانچه مجلسى ( ره ) نيز فرموده است .\r\n\r\n4 -\r\nاز حضرت صادق عليه السّلام روايت شده كه امير المؤمنين عليه السلام فرمود : اى مردم همانا ستمگرى و بغى ياران خود را به آتش ( يا بدوزخ ) كشد ، و اولين كسى كه بر خدا سركشى كرد عناق دختر آدم بود ، و اولين كشتهء كه خدا او را كشت ( همان ) عناق بود ، كه نشيمنگاهش يك جريب در يك جريب بود و بيست انگشت داشت كه در هر انگشتى دو ناخن بود چون دو داس ، پس خدا شيرى مانند فيل ، و گرگى ببزرگى شتر ، و كركسى باندازهء استر بر او مسلط كرد ، و آنها او را كشتند ، خداوند زور گويان و سركشان را در بهترين حال و آسوده‌ترين وضعى كه داشته‌اند كشته است .\r\n\r\nشرح\r\n- مقصود اينست كه ستمگران گول آسودگى وضع و مهيا بودن اسباب قدرت و شوكت خود را نخورند ، زيرا چه بسا زورگويانى كه در كمال خوشى و آسودگى خاطر بوده‌اند و ناگهان خداوند بواسطهء تعدى و ستمكاريشان آنها را نابود كرده است .\r\n\r\nباب فخر و كبر\r\n\r\n1 -\r\nحضرت على بن الحسين عليه السّلام فرمود : عجب است از تكبركنندهء بر خود بالنده ، آن كس كه ديروز نطفهء ( بد بو و بىارزش ) بوده ، و سپس فردا مردارى ( گنديده ) است .\r\n\r\n2 -\r\nاز حضرت صادق عليه السّلام روايت شده است كه رسول خدا صلى اللَّه عليه و آله و سلم ، فرمود : آفت حسب و شرافت به خود باليدن و خود بينى است .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\nشرح\r\n- مجلسى ( ره ) گويد : « حسب » شرافت و شخصيت آباء و اجدادى است و بسا بشرافتى اطلاق شود كه از كارهاى نيك يا اخلاق خوب بدست آيد گر چه از پدران نباشد .\r\n\r\n3 -\r\nعقبة بن بشير اسدى گويد : به امام باقر عليه السّلام عرضكردم : من عقبة بن بشير اسدى هستم ، و در ميان قوم خود خاندان بزرگى دارم ؟ حضرت فرمود : تو بحسب و شرافت خانوادگيت بر سر ما منت نهى ؟ بدرستى كه خداوند آنكه مردم او را پست ميشمردند بواسطهء ايمان در صورتى كه مؤمن باشد بالا برده است ، و آنكه مردم او را شريف ميخواندند به جهت كفر در صورتى كه كافر باشد پست و زبون ساخته است ؛ پس كسى را بر كسى برترى نيست جز بوسيلهء تقوى .\r\n\r\nتوضيح\r\n- آنچه ترجمه شد بنا بر اينست كه لفظ « ما » در جمله « ما تمن . . . » استفهاميه باشد ، و محتمل است « ما » نافيه باشد ، « يعنى » بر ما منت منه . . . » و گفتار آن حضرت كه فرمود : « پس كسى را بر كسى برترين نيست . . . » اشاره است بگفتار خداى تعالى : « اى مردم همانا ما آفريديمتان از نر و مادهء و گردانيديم شما را شاخه‌هائى و تيره‌هائى تا يك ديگر را بشناسيد ، همانا گرامى ترين شما نزد خدا پرهيزگارترين شما است ، سورهء حجرات آيهء 13 » .\r\n\r\n4 -\r\nحضرت باقر عليه السّلام فرمود : عجب است از متكبرى كه به خود مينازد ، در صورتى كه از نطفهء آفريده شده ، سپس مردارى گنديده شود ، و در اين ميان نميداند با او چه خواهد شد .\r\n\r\n5 -\r\nحضرت صادق عليه السّلام فرمود : كه مردى نزد رسول خدا آمد عرضكرد : اى رسول خدا من فلان پسر فلانم و تا نه نفر از پدران خود را شمرد ، رسول خدا ( ص ) بوى فرمود : تو دهمى آنانى در دوزخ .\r\n\r\nشرح\r\n- مجلسى ( ره ) در معناى حديث گويد : يعنى پدرانت كافر بوده‌اند و در دوزخند ، پس اين\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nچه افتخارى است كه تو به آنان دارى و تو نيز مانند آنان كافر هستى در باطن اگر منافق بوده ، و در ظاهر اگر كافر بوده است ، پس هيچ راهى براى باليدن خود بايشان ندارى .\r\n\r\n6 -\r\nاز حضرت صادق عليه السّلام روايت شده كه رسول خدا ( ص ) فرمود : آفت حسب به خود باليدن است .\r\n\r\nتوضيح\r\n- اين حديث مانند حديث دوم اين باب است جز اينكه در آنجا « عجب » بجاى « افتخار » بود\r\n\r\nباب قساوت و سختى دلى\r\n\r\n1 -\r\nعلى بن عيسى در حديثى مرفوع روايت كند كه فرمود : در آنچه خداى عز و جل با موسى عليه السّلام مناجات كرد اين بود كه : اى موسى در دنيا آرزوى خود را دراز مكن كه دلت سخت ، و سخت دل از من دور است .\r\n\r\nشرح\r\n- مجلسى عليه الرحمة گويد : درازاى آرزو اينست كه انسان مرگ را فراموش كند و دور پندارد ، و گمان كند كه عمرش دراز باشد ، يا آرزوهاى بسيارى كه جز در طول عمر بدست نيايد ، و اين مايه سخت دلى است ، يعنى نترسيدن و نداشتن هراس از ترسناكيها ، و نپذيرفتن پندهاى سودمند ، چنان كه ياد مرگ دل انسان را نرم و هنگام تذكر خدا و مرگ ترسناك كند .\r\n\r\n2 -\r\nحضرت صادق عليه السّلام فرمود : چون خداوند بندهء را در سرشت كافر بيافريند آن بنده نميرد تا بدى را دوست او گرداند ، پس بدان نزديك شود ، و در نتيجه به كبر و زورگوئى ( يا هرزگى ) او را گرفتار كند ، پس دلش سخت شود ، و خلقش ناپسند گردد ، و رويش سخت ، و پستيش آشكار ، و شرمش كم شود ، و خداوند پرده‌اش را به درد ، و بحرامها ( ى خداوند ) در افتد و از آنها جدا نگردد ، سپس بنافرمانيهاى خدا\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nدچار شود و فرمانبرداريش را بد دارد ، و به مردمان به پرد ، و از ستيزه سير نشود ، از خداوند عافيت بخواهيد و دوام آن را بجوئيد .\r\n\r\n3 -\r\nامام صادق عليه السّلام فرمود : امير المؤمنين عليه السّلام فرموده : ( مردم را ) دو خاطره است ، خاطرهء از شيطان و خاطرهء از فرشته ، خاطره فرشته : رقت ( يعنى نرمى دل ) و فهم است و خاطرهء شيطان :\r\nفراموشى و سخت دلى است .\r\n\r\nتوضيح\r\n- « لمه » آن چيزيست كه بدل نزديك شود و خطور كند كه بخاطره ترجمه شد ، مجلسى ( ره ) گويد : مقصود از رقت و فهم كه خاطره فرشته است نتيجه آن دو و يا نشانهء آنها است و حمل بر مجاز گردد ، زيرا خاطرهء كه فرشته در دل اندازد نيكى و تصديق به حق است ، و نتيجهء آن رقت دل و صفا و ميل آن بنيكى است ، و همچنين خاطرهء شيطان انداختن وسوسه‌ها و شك و ميل بشهوات در دل است ، و نتيجهء آن فراموش كردن حق و غفلت از خدا و سنگدلى است .\r\n\r\nباب ظلم و ستم كردن\r\n\r\n1 -\r\nحضرت باقر عليه السّلام فرمود : ستم بر سه گونه است : ستمى كه خدا بيامرزد ، و ستمى كه خدا نيامرزد ، و ستمى كه خدا از آن صرف نظر كند ، اما آن ستمى كه خداوند نيامرزد شرك است ، و اما آن ستمى كه خدا بيامرزد ستمى است كه انسانى بخويشتن كند ميانه خود و خداى خود ، و اما ستمى كه خدا صرف نظر نكند حقوقى است كه مردم به يكديگر دارند .\r\n\r\nتوضيح\r\n- مجلسى ( ره ) گويد : ستم نهادن چيزى است در غير جاى خود ، و آن كس كه شرك ورزد ستم كرده است زيرا غير از خدا را شريك قرار داده ، و پرستش بى جا كرده ، و گنهكار ستمكار است زيرا گناه را بجاى طاعت نهاده .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n\r\n2 -\r\nو از امام صادق عليه السّلام حديث شده كه در ( تفسير ) گفتار خداى عز و جل : « و بدرستى كه پروردگارت در كمينگاه است » ( سورهء فجر آيهء 14 ) فرمود : ( كه آن كمينگاه ) پلى است بر صراط كه از آن نگذرد بندهء كه بدهكار ( به ديگران ) است ( و حقوق مردمان در گردن اوست ) .\r\n\r\n3 -\r\nيكى از بزرگان قبيلهء نخع گويد : به حضرت باقر عليه السّلام عرضكردم : من از زمان ( حكومت ) حجاج تا كنون پيوسته والى ( و فرماندار ) بوده‌ام آيا توبه براى من ميسر است ؟ گويد : آن حضرت سكوت كرد ( و جوابم را نداد ) من دوباره پرسيدم ، فرمود : نه ، تا به هر صاحب حقى حقش را بپردازى .\r\n\r\n4 -\r\nامام صادق عليه السّلام فرمود : هيچ ستمكارى سخت‌تر از آن ستمكارى نيست كه صاحبش ياورى جز خداى عز و جل نيابد .\r\n\r\nشرح\r\n- مجلسى ( ره ) گويد : يعنى نتواند در دنيا انتقام بگيرد و نه استمداد از كسى ديگر برايش ميسر شود ، و بعضى گفته‌اند : يعنى براى انتقام به كسى متوسل نشود و از احدى كمك نگيرد ، بلكه واگذار به خدا كند ، و انتقام را بروز جزا اندازد ، ولى معناى اول ظاهرتر است .\r\n\r\n5 -\r\nحضرت باقر عليه السّلام فرمود : هنگامى كه مرگ ( پدرم ) على بن الحسين در رسيد مرا بسينهء خود چسبانيد سپس فرمود : اى فرزند سفارش كنم ترا به آنچه پدرم هنگام مرگش به من سفارش كرد ، و به همان چيزى كه او ياد آور شد كه پدرش به آن سفارش كرده بود ، اى فرزند مبادا ستم كنى به كسى كه ياورى در\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nبرابر تو جز خدا نيايد .\r\n\r\n6 -\r\nحضرت صادق عليه السّلام فرمود : امير المؤمنين صلوات اللَّه عليه فرمود : هر كه از قصاص ( و جزاى كردار ) بترسد ، خود را از ستم كردن بمردم نگهدارد .\r\n\r\n7 -\r\nاسحاق بن عمار گويد : حضرت صادق عليه السّلام فرمود : هر كه صبح كند و در دل قصد ستم كردن به كسى را نكند خداوند هر گناهى كه آن روز كرده بيامرزد تا خونى نريزد ، و مال يتيمى را به حرام ( و ناحق ) نخورد .\r\n\r\nتوضيح\r\n- اين خبر را چند جور ميتوان معنى كرد :\r\nاول - اينكه مقصود اين است كه تصميم داشته باشد ستم نكند و در بين روز هم تا شب ستم نكند خداوند گناهانى كه از او سرزند و مربوط به او باشد يعنى حق او باشد مىآمرزد در صورتى كه پيش از آن روز خونى نريخته باشد و مال يتيمى را بناحق نخورده باشد و ذمه‌اش بامثال اين حقوق مشغول نباشد ، كه در اين صورت آمادگى براى آمرزش گناهان ندارد ، و بنا بر اين محتمل است از لحاظ ادبى « ذلك اليوم » ظرف براى « غفران » باشد نه براى « أذنب » و در نتيجه آمرزش شامل گناهان گذشته نيز ميگردد چنانچه ظاهر خبر آينده است .\r\nدوم - اينكه تصميم بستم نكردن داشته باشد و منافات ندارد كه در بين روز از قصد خود برگردد و ستم كند و خداوند هر ستمى باشد جز آن دو مىآمرزد ، ولى اين معنى با اخبارى كه دلالت بر مؤاخذه حقوق مردم دارد گو اينكه كمتر از خونريزى و خوردن مال يتيم باشد منافات دارد و تحقيق آنها و همچنين تخصيص ظواهر آيات به اين يك خبر مشكل است و گر چه گفته شود : كه خدا مظلوم را راضى كند .\r\nسوم - اينكه ذكر خصوص اين دو ستم از باب مثال است و گر نه مقصود تمامى حقوق مردم است ، زيرا در ميان حقوق مردم فقط اين دو از گناهان كبيره است ، و كبائر ديگر همگى از حقوق خداوند است ، يا براى اينكه حقوق مردم يا مربوط بجان آنها است يا بمالشان ، و چون در ميان حقوق مربوط بجان آدمكشى ، و در ميان حقوق مربوط بمال خوردن مال يتيم از همه سخت‌تر بوده ، به اين دو مثال زده شده اين بود ملخصى از گفتار مجلسى عليه الرحمة در معناى اين حديث .\r\n\r\n8 -\r\nحضرت صادق عليه السّلام فرمود : كه رسول خدا ( ص ) فرموده : هر كه بامداد كند و قصد ستم .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nبه كسى را نداشته باشد ، خداوند گناهى را كه مرتكب شود بيامرزد .\r\n\r\n9 -\r\nو نيز حضرت صادق عليه السّلام فرمود : هر كه ستم به كسى كند به همان ستم گرفتار شود ، در خودش باشد يا در مالش يا در فرزندش .\r\n\r\n10 -\r\nو نيز فرمود : كه رسول خدا ( ص ) فرموده : خود را از ستم باز داريد كه آن تاريكى روز قيامت است .\r\n\r\nشرح\r\n- مجلسى ( ره ) گويد : مقصود از تاريكى در حديث يا تاريكى حقيقى است ، چنانچه گفته‌اند :\r\nكه حالات نفسانيه كه نتيجهء كردار است و مايهء سعادت يا شقاوت است ، اينها نورها و يا تاريكيهائى است كه پيوسته همراه انسانى است ، و چون روز قيامت روز آشكار شدن اسرار ، و ظاهر شدن پنهانيها است لذا در آن روز ظاهر گردد ، و همان ساعت كه مؤمنان در پرتو نور خود پيش ميروند ( چنانچه خداوند متعال در سورهء حديد آيه 12 فرمايد ) ، بر شخص ستمكار نيز باندازهء ستمش تاريكيها احاطه كند . يا آنكه مقصود از تاريكيها سختيها و هراسهائى است كه در قيامت است ، چنانچه در گفتار خداى تعالى :  قُلْ مَنْ يُنَجِّيكُمْ مِنْ ظُلُماتِ الْبَرِّ وَ الْبَحْرِ  در تفسير « ظلمات » گفته‌اند .\r\n\r\n11 -\r\n( اين حديث نيز مانند حديث 10 - است لذا از تكرار ترجمه خوددارى شد ) .\r\n\r\n12 -\r\nحضرت باقر عليه السّلام فرمود : هيچ كس نيست كه به كسى ستم كند جز آنكه خدا او را به همان ستم بگيرد ، در بارهء خودش باشد يا مالش ، و اما ستمى كه ميانه او و خدا باشد ، هر گاه توبه كند خدا بيامرزد .\r\n\r\n13 -\r\nعبد الاعلى مولى آل سام گويد : حضرت صادق عليه السّلام شروع بسخن كرده و فرمود : هر كه\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nستم كند خداوند مسلط گرداند كسى را كه به او يا بفرزندان او يا به فرزند فرزندش ستم كند ، گويد : عرضكردم :\r\nاو ستم كند و خدا بفرزندش يا فرزند فرزندش كسى را مسلط سازد ؟ فرمود : خداى عز و جل فرموده : « و بايد بترسند آنان كه اگر باز گذارند پس از خود فرزندان ناتوانى ميترسند بر ايشان پس بترسند خدا را او بگويند سخنى استوار » ( سورهء نساء آيهء 9 ) .\r\n\r\nشرح\r\n- در تفسير اين آيهء شريفه سه وجه گفته‌اند كه مناسب با استشهاد امام عليه السّلام وجه دوم است و آن اينست كه خداوند در اين آيه بولى يتيم دستور باداء امانت و حفظ مال يتيم را داده است ، و بنا بر اين معنى آيه چنين مىشود : كه هر كس سرپرستى يتيمى را به عهده گرفته بايد طورى در اموال او تصرف كند كه دوست دارد ديگران در اموال فرزندان خودش پس از مرگ او آن طور تصرف كند ، و خلاصه ستم به آنها روا ندارد هم چنان كه دوست ندارد ديگران در بارهء فرزندانش پس از وى ستم كنند ، و لذا دنبال اين آيه خداوند فرمايد :  إِنَّ الَّذِينَ يَأْكُلُونَ  . . . . همانا آنان كه ميخورند اموال يتيمان را بستم جز اين نيست كه ميخورند در شكمهاى خويش آتش را . . . تا آخر آيه » و شيخ طبرسى ( ره ) در تفسير اين آيه از حضرت صادق عليه السّلام حديث كند ( و ملخصش اينست ) كه فرمود : در كتاب على بن ابى طالب عليه السّلام نوشته است كه هر كه مال يتيم را بستم بخورد و بالش در دنيا و آخرت بوى برسد اما در دنيا بفرزندانش پس از او رسد و اما در آخرت گرفتار آتش شود .\r\nو روى اين بيان نظر امام عليه السّلام نيز در پاسخ از پرسش راوى و استبعاد او از اينكه چگونه فرزند بستم پدر عقوبت شود روشن گردد ، زيرا ستم اثرى طبيعى دارد كه آن اثر در دنيا نيز بستمكار برسد و اگر به خود او نرسيد بفرزندانش برسد ، مانند آتش كه هر جا افتاد اثرش سوزاندن است ، و همين بيان براى جلوگيرى از ستم ستمگران كافى است زيرا آن كس كه گرفتارى ستمكار يا فرزندان او را ديد و يا اين گفتار را از گويندهء راستگوئى چون امام عليه السّلام شنيد و باور داشت ، و دانست كه ستمكارى خواه و ناخواه در نظام آفرينش اثر دارد و ستمكارى بجزاى كردار زشتش دچار گردد ، ستم به كسى روا ندارد ، و باعث جلوگيرى ظلم و تعدى گردد ، و اين منافاتى با عدل اللهى ندارد زيرا اثر طبيعى و واكنش عمل انسانى است .\r\n\r\n14 -\r\nحضرت صادق عليه السّلام فرمود : كه خداى عز و جل به پيامبرى از پيمبرانش كه در كشور يكى از سركشان و جباران بود وحى فرستاد كه نزد اين مرد جبار برو و به او بگو : كه من ترا نگماردم براى ريختن\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nخونها و گرفتن اموال ، همانا تو را گماردم تا ناله‌هاى ستم رسيدگان را از من بازدارى ، زيرا من از ستمى كه بايشان شده نگذرم اگر چه كافر باشند .\r\n\r\n15 -\r\nابو بصير گويد : شنيدم از حضرت صادق عليه السّلام كه ميفرمود : هر كه مال برادر ( دينى ) خود را بخورد ، و ( خودش يا عوضش را ) به او برنگرداند ، در روز قيامت پارهء از آتش خورد .\r\n\r\n16 -\r\nو نيز آن حضرت عليه السّلام فرمود : ستمكار و كمككار او و آنكه بستم او راضى باشد هر سه آنان در ستم شريكند .\r\n\r\nشرح\r\n- مجلسى ( ره ) گويد : ظاهر حديث در ستم به ديگران است ، و چه بسا شامل ظلم بنفس نيز بشود ، و ظاهر از كمككار آن كس است كه در ستم كمك بستمكار كند ، و چه بسا عموميت داشته باشد كه شامل هر كمككار بستمگر نيز بشود ، و ظاهر از راضى بستم غير از آن كس است كه به او ستم شده ، و چه بسا شامل او نيز گردد ، و تأييد كند آنچه را گفتيم گفتار خداى تعالى : « و نگرويد بسوى آنان كه ستم كردند كه ميرسد شما را آتش » ، ( سورهء هود آيهء 113 ) در كشاف گويد : اين نهى شامل شود هم ميلى با آنان و بستگى به آنها و رفاقت و همنشينى و ديدارشان و ناديده گرفتن كردارشان و رضايت اعمالشان و شبيه‌شدنشان و درآمدن برفتارشان ، و با تعظيم و احترام بردن نامشان را ( كه تمامى آنها را شامل گردد ) و در كتاب من لا يحضره الفقيه در خبر مناهى پيغمبر اكرم ( ص ) و غير آن خبر است كه فرمود : هر كه سلطان ستمگرى را ستايش كند ، يا از راه طمع به او برايش زبونى و فروتنى كند با او در دوزخ هم‌نشين است .\r\n\r\n17 -\r\nهشام بن سالم گويد : شنيدم كه حضرت صادق عليه السلام ميفرمود : همانا بندهء مظلوم شود ، و پيوسته دعا كند تا ظالم گردد .\r\n\r\nشرح\r\n- فيض عليه الرحمة گويد : يعنى آنقدر نفرين بر ظالم كند كه بر ظلم او بچربد ، پس ظالم ، مظلوم ، و مظلوم ظالم گردد . و مجلسى عليه الرحمة گويد : چند احتمال دارد : اول : در نفرين بر ظالم افراط كند و از حد بگذراند تا به آنجا كه خود ظالم گردد ، مانند اينكه ظالم ستم اندكى به او كرده چون دشنام يا بردن چند درهم معدود ، و مظلوم در مقابل به او نفرين بمرگ و نابودى و كورى و زمينگيرى و امثال آنها كند ، دوم :\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nاينكه مقصود اين باشد كه بدشمن مؤمن نفرين كند كه گرفتار بلا گردد كه خدا آن را نپسندد و بر خود بلكه بر برادر مؤمن خود ظالم گردد ، زيرا مقتضاى اخوت ايمانى اين بود كه بصلاح او دعا كند . . . سوم :\r\nاينكه اصرار در دعا كند تا آنكه دعايش مستجاب گردد ، و بر دشمن مسلط گردد ، و به او ستم كند كه در اين صورت كار بر عكس شود ، در صورتى كه حال او يعنى مظلوم بودنش براى او بهتر بود . ( و جمعا 6 وجه ذكر فرموده است كه سه وجه آن بدون مراعات ترتيب انتخاب شد ) .\r\n\r\n18 -\r\nعبد اللَّه بن سنان گويد : حضرت صادق عليه السّلام فرمود : هر كه براى ستم كارى در ستمى كه كرده است عذر بتراشد ( و در صدد دفع سرزنش و ملامت مردمان نسبت به او برآيد ) خداوند بر او مسلط كند كسى را كه به او ستم كند ، و اگر دعا كند ( كه آن ستم را از او دور كند ) مستجاب نكند ، و در برابر ستمى كه به او شده پاداشى به او ندهد .\r\n\r\n19 -\r\nابو بصير گويد : كه امام باقر عليه السلام فرمود : خداوند از ( هيچ ) ستمكارى انتقام نگيرد مگر بوسيلهء ستمكار ديگرى ، و اينست گفتار خداى عز و جل « و بدينسان بگماريم بعضى از ستمگران را بر بعضى » ( سورهء انعام آيه 129 ) .\r\n\r\n20 -\r\nاز امام صادق عليه السلام روايت شده است كه رسول خدا ( ص ) فرمود : هر كه به ديگرى ستم كرد و او را از دست داد ( يعنى دسترسى به او نداشت كه از او رضايت بجويد ) از خدا براى او طلب آمرزش كند ، زيرا كه همان كفارهء ستم او گردد .\r\n\r\nتوضيح\r\n- مجلسى عليه الرحمة گويد : شايد اين خبر حمل گردد بر آن موردى كه حق مالى نباشد مانند غيبت و امثال آن ، و گر نه واجب است كه مال را از او صدقه بدهد ، مگر آنكه كسى بگويد : تصدق نيز يكنوع طلب آمرزشى است براى او .\r\n\r\n21 -\r\nحضرت موسى بن جعفر عليه السلام فرمود : رسول خدا ( ص ) فرمود : هر كه صبح كند و در دل قصد ستم\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nكسى را نكند ، خداوند هر گناهى كه از او سر زده بيامرزد .\r\n\r\n22 -\r\nابو بصير گويد : دو مرد براى كشمكش و معاملهء كه با هم داشتند خدمت حضرت صادق عليه السلام آمدند ، همين كه حضرت سخن هر دو را شنيد ، فرمود : هر آينه بدرستى كه كسى دست نيابد به چيزى مانند كسى كه بوسيله ستم به چيزى دست يابد ( يعنى مظلوم واقع شود و بوسيله ستمى كه به او شده بپاداشهاى بسيارى رسد ) هر آينه بدرستى كه مظلوم از دين ظالم بگيرد بيش از آنچه ظالم از مال مظلوم گرفته است ، سپس فرمود :\r\nهر كه بمردم بدى كند ، نبايد بدى را زشت شمارد آنگاه كه به او بد كنند ، همانا آدميزاده درو كند همان را كه بكارد ، و هيچ كس از دانهء تلخ شيرين درو نكند ، و نه از شيرين تلخ ( درو كند ) پس آن دو مرد پيش از آنكه از جا برخيزند با هم سازش كردند .\r\n\r\n23 -\r\n( اين حديث مانند حديث 6 است كه با ترجمه‌اش گذشت ) .\r\n\r\nباب پيروى از هواى نفس\r\n\r\n1 -\r\nابو محمد وابشى گويد : شنيدم از حضرت صادق عليه السلام كه ميفرمود : از هواهاى ( نفسانى ) خود بر حذر باشيد و بترسيد چنانچه از دشمنان حذر ميكنيد ، زيرا چيزى براى مردان دشمن‌تر از پيروى هواهاى خودشان و دروشده‌هاى زبانهاشان ( يعنى آنچه بيهوده از دهان خارج شود ) نيست .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n\r\nتوضيح\r\n- بايد دانست كه همهء آنچه دل بخواهد ، و پيروى هواى نفس همه جا مذموم نيست ، بلكه ميزان همانست كه در باب دوستى دنيا گذشت كه هر هواى نفسى كه فقط بخاطر شهوت رانى و لذت جسمانى و اغراض دنيوى باشد و خدا در آن منظور نباشد پيروى از آن مذموم ، و چنانچه پيروى كرد پيروى نفس امارهء بسوء را كرده است ، و آنچه انسان بخاطر اطاعت امر خداى سبحان انجام دهد و براى تحصيل رضاى او باشد اگر چه بر طبق دلخواه و هواپرستى او باشد مذموم نيست ، پس ممكن است گاهى انسان بخاطر شهرت در عبادت و جلب قلوب جهال و نادانان ترك لذات نفسانى كند و گرسنگى و تشنگى و شب‌زنده‌دارى را بر خود هموار كند ولى مذموم باشد زيرا بخاطر اغراض پست دنيا بوده ، و در مقابل گاهى ممكن است بخاطر انجام فرمان خدا و به منظور بدست آوردن فرزند صالح و شايسته ، يا براى آلوده نشدن به حرام ازدواج كند و با حلال خود جماع كند ، و چنين شخصى اگر چه لذت جسمانى هم ميبرد ولى مذموم نيست چون هدفش در اين عمل كار صحيحى است . اين بود ملخصى از كلام مجلسى عليه الرحمة .\r\n\r\n2 -\r\nاز امام باقر عليه السلام روايت شده كه رسول خدا ( ص ) فرمود : خداى عز و جل فرمايد : سوگند بعزت و جلال خودم و بزرگى و كبريائم و نور و برترى مقامم كه هيچ بنده دلخواه خود را بر دلخواه من مقدم ندارد جز اينكه كارش را پريشان كنم و دنيايش را در هم سازم ، و دلش را به او مشغول كنم ، و از دنيا بر او ندهم جز آنچه برايش مقدر كرده‌ام ، و سوگند بعزت و جلال و بزرگى و نور و برترى و بلندى مقامم كه هيچ بندهء دلخواه مرا بر خود مقدم ندارد جز آنكه فرشتگان من او را نگهبانى كنند ، و آسمانها و زمينها روزى او را متكفل گردند ( و به عهده گيرند ) و از پس تجارت هر تاجرى پشتيبان و نگران او باشم ، و دنيا هم در حالى كه نخواهد بجانب او رو كند .\r\n\r\nتوضيح\r\n- مجلسى عليه الرحمة در معناى\r\n« و كنت له من وراء تجارة كل تاجر »\r\nچند وجه ذكر كرده كه شايد بهترين آنها وجه اول است كه مقصود اين است كه دل آنها را مسخر او كنم ، و در دلهاى آنها اندازم تا سهمى از بهرهء تجارت خود را به او بدهند .\r\n\r\n3 -\r\nامير المؤمنين عليه السلام فرمود : جز اين نيست كه من بر شما از دو چيز مىترسم : پيروى هواى\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nنفس ، و درازى آرزو ، اما پيروى هوا پس همانا كه از حق باز ميدارد و اما درازى آرزو آخرت را فراموش سازد .\r\n\r\n4 -\r\nعبد الرحمن بن الحجاج گويد : حضرت موسى بن جعفر عليه السلام به من فرمود : بپرهيز از نردبانى كه بالا رفتنش آسان و پائين آمدنش دشوار است .\r\n\r\nشرح\r\n- فيض و مجلسى عليها الرحمة گويند : شايد مقصود نهى از طلب جاه و رياست و ساير شهوات دنيا و بلنديهاى آن باشد كه اگر چه به آسانى بدست آيد ولى عاقبت و سرانجام بدى دارد ، و خلاصى از گرفتاريهاى آن بىنهايت دشوار است ، و حاصل اينكه پيروى نفس و بالا رفتن از پله‌هاى هوى و هوس گر چه آسانست و بر آمدن بر هر پله به سهولت انجام شود ، و به آسانى بدست آيد ولى هنگام مرگ دست از همه شستن و گذاردن و رفتن و حساب پس دادن آن دشوار است ، و بمانند كسى است كه اندك اندك بر قلهء كوهى بالا رود و در فرود آمدن حيران و سرگردان بماند ، و همانند كسى است كه پله پله بر نردبانى بر آيد و در پلهء آخرين ناگهانى در افتد . پس هر مقدار پله‌ها زيادتر باشد زيان سقوط بيشتر و خطر آن زيادتر است .\r\n( بر گرديم بدنبالهء حديث ، عبد الرحمن بن حجاج ) گويد و حضرت صادق عليه السلام ميفرمود : نفس ( سركش ) را بميل و خواهش خود رها مكن ، زيرا كه نابوديش در خواهش آن است ، رها كردن نفس به آنچه خواهد براى آن درد ، و جلوگيرى آن از آنچه خواهد درمان آن است .\r\n\r\nباب مكر و بيوفائى و فريبكارى\r\n\r\n1 -\r\nهشام بن سالم در حديثى مرفوع از امير المؤمنين عليه السلام حديث كند كه فرمود : اگر نبود كه مكر و فريبكارى در آتشند من مكر انديش ترين مردمان بودم .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n\r\nتوضيح\r\n- گويا جهت اينكه حضرت اين سخن را فرموده اين بود كه مردم معاويه را مردى سياستمدار و عاقل ميدانستند ، و آن حضرت را سست رأى مىپنداشتند ، چون ميديدند كه حيله‌هاى معاويه كه بر پايهء دروغ و مكر بنا نهاده شده بود پيشرفت ميكرد ، پس آن حضرت بيان فرمايد : كه او به اين نيرنگها آشناتر است ولى چون آنها مخالفت با دستور خدا است آنها را به كار نبندد چنانچه سيد رضى ( ره ) در نهج البلاغه از آن حضرت روايت كرده است كه فرمود : « و ما در زمانى واقع‌شده‌ايم كه بيشتر مردم آن مكر را زيركى پندارند ، و نادانان ايشان را زيرك خوانند ، آنها را چه شده است ؟ خدا ايشان را بكشد ، مرد نيرومند و كاردان راه حيله و نيرنگ را ميداند ولى امر و نهى خدا جلوگيريش كند ، و با اينكه برأى العين آن را ديده و دانسته و توانائى به كار بردن آن را دارد واميگذارد و كسى كه در دين از هيچ گناهى باك ندارد فرصت‌جوئى مىكند و مكر را به كار اندازد . . . » و آشناتر بودن آن حضرت بمكر و حيله و داناتر بودنش در به كار بردن آن روشن است زيرا آن حضرت به همه چيز داناتر از ديگران بوده است . اين بود ملخصى از گفتار مجلسى ( ره ) در معناى حديث .\r\n\r\n2 -\r\nحضرت صادق عليه السلام فرمود : رسول خدا ( ص ) فرمود : بيايد هر كه عهدشكنى كند در روز قيامت با امامى كه دهن او كج باشد تا داخل آتش گردد ، و بيايد هر كه بيعت امامى را شكسته دست بريده تا به همان حال داخل آتش شود .\r\n\r\nشرح\r\n- ممكن است از لحاظ ادبى كلمهء « به امام » متعلق به « قادر » باشد و مقصود از « امام » امام حق باشد چنانچه مجلسى ( ره ) گفته ، و پس از اين در خبر ( 5 ) بيايد و بنا بر اين معناى حديث چنين شود : كه هر كه بامامى و پيشواى حقى از پيشوايان عهدشكنى كند با دهن كج وارد صحراى محشر گردد « و به همين حال باشد تا بدوزخ رود ، و ممكن است حرف « باء » در « به امام » به معناى « مع » باشد و متعلق به « يجيء » باشد و مقصود از « امام » امام ضلالت و گمراهى باشد چنانچه فيض ( ره ) گفته ، و بنا بر اين معنى چنين است : كه هر كه عهدشكنى كند بيايد در روز قيامت در زير پرچم امامى دهن كج تا به همان وضع با او بدوزخ رود .\r\n\r\n3 -\r\nامام صادق عليه السلام فرمود : كه رسول خدا ( ص ) فرموده : از ما نيست كسى كه با مسلمانى نيرنگ كند .\r\n\r\n4 -\r\nطلحة بن زبير گويد : از حضرت صادق عليه السلام پرسيدم : دو شهر است و اهل هر دو كافر حربى هستند ، و براى هر كدام پادشاهى جدا است ، ( اهل آن دو ) با هم جنگ كردند سپس سازش نمودند ، پس از آن\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nيكى از آن دو پادشاه برفيقش ( يعنى بپادشاه ديگرى ) خدعه زد و آمد با مسلمانان سازش كرد كه بوسيله آنها با آن شهر ديگر جنگ كند ؟ حضرت صادق عليه السلام فرمود : براى مسلمين نشايد كه خدعه كنند ، و نه دستور بخدعه دهند ، و نه جنگ كنند با آنان كه نيرنگ زنند ( و عهدشكنى كنند ) ولى مىتوانند هر جا كه مشركين را يافتند با آنها بجنگند ، و آنچه كفار بر آن پيمان بسته‌اند بر آنان گذرا ( و نافذ ) نيست . ( يعنى پيمان مشركين و سازششان با يك ديگر صحيح نيست و مانع از جنگ مسلمانان با آنها نيست ، و هر كجا كه مشركين را يافتند مىتوانند با آنها جنگ كنند ) .\r\n\r\n5 -\r\nحضرت صادق عليه السّلام فرمود : كه رسول خدا ( ص ) فرمود : هر كه با امامى بيوفائى ( و عهدشكنى كند ) با دهن كج وارد محشر گردد تا بدوزخ رود .\r\n\r\n6 -\r\nاصبغ بن نباته گويد : روزى امير المؤمنين عليه السلام بر منبر كوفه خطبه خواند و فرمود : اى گروه مردم اگر عهدشكنى بد نبود من سياستمدارترين مردم بودم ، آگاه باشيد كه هر عهدشكنى تباه كارى و هرزه‌گى است ، و هر تباه كارى ناسپاسى و كفرى در بردارد ، آگاه باشيد كه بيوفائى و تباه كارى و خيانت در آتش است .\r\n\r\nباب دروغ\r\n\r\n1 -\r\nابو نعمان گويد : حضرت باقر عليه السلام به من فرمود : اى ابا نعمان بر ما دروغى مبند تا دين خود را\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nبر باد دهى ، و مبادا خواهى كه سر باشى ( و جلو قرار گيرى ) تا دم شوى ( و عقب بمانى ) و بوسيلهء ما مردم را مخور كه فقير گردى ، زيرا بناچار ترا نگذارند و پرسش كنند ، پس اگر راست گوئى ما تصديقت كنيم و اگر دروغ گوئى ما ترا تكذيب كنيم .\r\n\r\nشرح\r\n- مجلسى عليه الرحمة در معناى فرمايش حضرت كه : « مبادا بخواهى سر باشى تا دم شوى » چند وجه ذكر كرده است اول اينكه دم كنايه از ذلت و پستى نزد خداوند و نزد بندگان شايسته و صالح او است .\r\nدوم اينكه مقصود عقب ماندن در آخرت است و به تشبيه لطيفى اشاره فرموده است ، و آن اينست كه اگر در راه باريكى يك دسته سوار بروند هنگام مراجعت و بازگشت آن كس كه جلو بوده بناچار عقب قرار گيرد .\r\nسوم اينكه بواسطهء طلب دنيا ذليل خواهى شد و مرادت در دنيا حاصل نگردد و بدان نرسى ، زيرا غالبا دنيا طلب بدان نرسد ، و به عكس آنكه از دنيا فرار كند آن را بيابد . چهارم اينكه رياست در دنيا براى مردمان متوسط بدست نيايد جز از راه توسل ببالاتر از خود ، و چون غالبا رياست دنيا بدست نااهلان است و رياست براى اهل حق در دنيا بندرت اتفاق افتد ، پس ناچار بايد بنااهلان متوسل شود و تابع ايشان گردد و در زمرهء ياران و اعوان ايشان در آيد ، و اين باعث شود كه در آخرت نيز با آنان محشور گردد .\r\nو در گفتار حضرت كه : « و بوسيلهء ما مردم را مخور . . . » گويد : يعنى بسبب ساختن خبرهاى دروغ در بارهء ما ، يا به احكام دروغ ساختن و نسبت آنها را بما دادن ، مخواه كه اموال مردم را بخورى ، پس در دنيا يا در آخرت بيچاره و فقير شوى .\r\n\r\n2 -\r\nحضرت باقر عليه السلام فرمود : على بن حسين بفرزندنش ميفرمود : از دروغ كوچك و بزرگش ، جدى و شوخيش بپرهيزيد ، زيرا آن كس كه در چيز كوچك دروغ گفت بدروغ بزرگ نيز جرات پيدا كند .\r\nآيا ندانيد كه رسول خدا ( ص ) فرمود : بندهء ( خدا ) پيوسته راست گويد تا خدا او را صديق نويسد ، و پيوسته دروغ گويد تا خدا او را كذاب ( و دروغگو ) نويسد .\r\n\r\n3 -\r\nحضرت باقر عليه السلام فرمود : خداى عز و جل براى بدى قفلهائى قرار داده ، و كليدهاى آنها را\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nشراب قرار داده ، و دروغ بدتر از شراب است .\r\n\r\nشرح\r\n- مجلسى ( ره ) گويد : گويا سرّش اينست كه شراب عقل را زائل كند و با زائل شدن آن تمامى موانع - چون شرم از خدا و خلق و تفكر در قبح و عقاب خدا و مفسده‌هاى دنيوى و اخروى - برداشته شود پس تمامى اين قفلها باز گردد ، و گويا مراد بدروغى كه بدتر از شراب است دروغ بر خداوند و حجتهاى اوست زيرا او همرديف كفر است ، و حلال شمردن شرابهاى حرام يكى از نتايج اين قسم دروغ است .\r\n\r\n4 -\r\nو نيز حضرت باقر عليه السّلام فرمود : دروغ ويران‌كنندهء ايمان است .\r\n\r\n5 -\r\nحضرت صادق عليه السّلام فرمود : دروغ بر خدا و رسولش ( ص ) از گناهان كبيره است .\r\n\r\n6 -\r\nحضرت باقر عليه السّلام فرمود : اولين كسى كه دروغگو را تكذيب كند خداوند عز و جل است ، سپس دو فرشته كه با او هستند ، سپس خود او هم ميداند كه دروغگو است .\r\n\r\n7 -\r\nعمر بن يزيد گويد : شنيدم حضرت صادق عليه السّلام ميفرمود : دروغگو با برهانهاى روشن هلاك گردد ، و پيروانش بوسيلهء شبهات .\r\n\r\nتوضيح\r\n- فيض ( ره ) گويد : مقصود از « كذاب » و دروغگو در اينجا مدعى رياست است چون او با علم و دانائى بجهل خود خلاف واقع گويد . و پيروانش بسبب حسن ظن و خوش بينى به او و احتمال راستگوئيش دچار اشتباه شوند .\r\n\r\n8 -\r\nمعاويه بن وهب گويد : شنيدم از حضرت صادق عليه السّلام كه ميفرمود : نشانهء دروغگو اينست كه از\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nآسمان و زمين و مشرق و مغرب خبر ميدهد ، ولى آنگاه كه از حرام و حلال خدا از او بپرسى چيزى نزد او نيست كه پاسخ دهد .\r\n\r\n9 -\r\nابو بصير گويد : شنيدم حضرت صادق عليه السلام مىفرمود : يك دروغ روزهء روزه دار را بگشايد عرضكردم : كداميك از ما است كه چنين كارى از او سر نزند ؟ ( يك دروغ در روز نگويد ) ؟ فرمود : آن دروغ كه تو خيال كردى ( منظور ) نيست ، همانا آن دروغ بستن به خدا و رسولش و ائمه عليهم السلام است .\r\n\r\n10 -\r\nدر حديثى مرفوع روايت شده كه نزد حضرت صادق عليه السلام گفته شد : كه بافنده ملعونست ؟\r\nحضرت فرمود : اين آن بافنده‌ايست كه بر خدا و بر رسولش دروغ ببافد .\r\n\r\n11 -\r\nحضرت امير المؤمنين عليه السلام فرمود : هيچ بندهء مرهء ايمان را نچشيد تا دروغرا ترك كند چه شوخى باشد و چه جدى .\r\n\r\n12 -\r\nعبد الرحمن بن حجاج گويد : به حضرت صادق عليه السلام عرضكردم : كذاب آن كس است كه در چيزى دروغگويد ؟ فرمود : نه ، ( زيرا ) كسى نيست جز اينكه اين از او سر زند ولى مقصود آن كس است كه بدروغ عادت كرده است .\r\n\r\n13 -\r\nحضرت صادق عليه السلام فرمود : عيسى بن مريم عليه السّلام فرمود : هر كه دروغش زياد\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nشد ، آبرويش برود .\r\n\r\n14 -\r\nامير المؤمنين عليه السلام فرمود : براى مرد مسلمان سزاوار و شايسته است كه از رفاقت دروغگو بپرهيزد ، زيرا كه او دروغگويد تا بدان جا كه اگر راست هم بگويد باور نشود .\r\n\r\n15 -\r\nعبيد بن زرارة گويد : شنيدم حضرت صادق عليه السلام ميفرمود : از چيزهائى كه خداوند بوسيلهء آن بدروغگويان كمك كرده است فراموشى است .\r\n\r\n16 -\r\nاز حضرت صادق عليه السلام حديث شده است كه فرمود : سخن بر سه گونه است : راست ، و دروغ ، و اصلاح ميان مردم ، ( راوى ) گويد : به آن حضرت عرض شد : قربانت اصلاح ميان مردم چيست ؟\r\nفرمود : از كسى سخنى در بارهء ديگرى ميشنوى كه اگر آن سخن به او برسد بد دل مىشود ، پس تو او را ديدار كنى و به او بگوئى : از فلانى شنيدم كه در بارهء خوبى تو چنين و چنان ميگفت ، بر خلاف آنچه شنيده‌اى .\r\n\r\n17 -\r\nحسن صيقل گويد : به حضرت صادق عرضكردم : براى ما از حضرت باقر عليه السّلام روايت شده كه در بارهء گفتار يوسف عليه السلام ( كه فرمود ) : « اى كاروان هر آينه شما دزد هستيد » ( سورهء يوسف آيه 70 ) آن حضرت فرموده است : به خدا سوگند دزدى نكردند و يوسف هم دروغ نگفت ، و ( همچنين در بارهء آنچه ) ابراهيم فرمود : « بلكه بزرگ آن بتان كرده است پس بپرسيد از ايشان اگر هستند سخن گويان » ( سورهء انبياء آيهء 63 ) آن حضرت عليه السّلام فرموده است : به خدا سوگند آنان نكرده بودند و ابراهيم نيز دروغ نگفت ؟\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nحضرت صادق ( كه اين كلام را شنيد ) فرمود : اى صيقل نزد شما در اين باره چيست ؟ گويد : عرضكردم :\r\nنزد ما جز تسليم چيزى نيست ، گويد : پس آن حضرت فرمود : خداوند دو چيز را دوست دارد و دو چيز را دشمن دارد ، دوست دارد خرامندگى ( و با تبختر راه رفتن ) را در ميان دو صف ( از لشكر اسلام و كفر ) و دوست دارد ، دروغ گفتن را در جاى اصلاح ( بين دو نفر يا دو جمعيت از مسلمانان ) و دشمن دارد خرامندگى در راهها و كوهها را ، و ( همچنين ) دشمن دارد دروغ گفتن را در غير مقام اصلاح ، بدرستى كه ابراهيم عليه السلام كه فرمود : « بلكه بزرگ ايشان اين كار را كرده است » بخاطر اصلاح ( حال بت پرستان و نجات آنها از گمراهى ) بوده ، و راهنمائى ( كردن آن جماعتى ) باينكه آن بتان نمى توانند كارى انجام دهند و يوسف عليه السلام نيز بخاطر اصلاح ( حال فاميل خود يا ديگران آن كلام را ) فرمود .\r\n\r\nتوضيح\r\n- در اينكه دروغ از محرمات است بحثى نيست و چنانچه شيخ انصارى رضوان اللَّه عليه فرموده است : حرمت آن بضرورت عقول و اديان و ادلهء اربعه ثابت است ، لكن در دو جهت بحث شده :\r\nيكى اينكه آيا از كبائر است يا نه ، ديگر در ذكر جاهائى كه دروغ جايز است اما در جهت اول چون بحث در آن خارج از وضع ترجمه و توضيح اين روايت است خوددارى مىشود و براى توضيح بيشتر در اين باره خوانندگان محترم بمتاجر شيخ ( ره ) مراجعه فرمايند ، و اما در جهت دوم آنچه از اخبار ( كه پارهء از آنها نيز پس از اين بيايد ) و كلمات فقهاء و دانشمندان استفاده مىشود آنست كه دروغ در سه يا چهار مورد جايز است ، اول : در مورد اضطرار و ناچارى مانند آنكه ضررى بمال يا جان يا آبروى كسى متوجه گردد و براى دفع آن راهى جز دروغ نداشته باشد كه در چنين مورد گذشته از آيات و روايات اجماع قائم است بر جواز دروغ براى دفع آن و مشهور بر آنند كه اگر قدرت بر توريه ( و حقيقت پوشى بطورى كه دروغ هم نگويد ) داشته باشد بايد توريه كند ، زيرا در چنين صورتى اضطرارى بر دروغ ندارد ، دوم در صورتى كه قصد اصلاح و سازش دادن ميانهء دو مسلمان يا دو جمعيت از مسمانان را داشته باشد كه در چنين صورت نيز فقهاى عظام بر طبق رواياتى كه آمده است دروغ را جايز ميدانند ، سوم در مورد حيله و نيرنگ در جنگ با دشمنان كه آن را جايز دانسته‌اند مانند اينكه به آنها بگويد : فرمانده شما مرد ، يا بگويد : فردا براى ما كمك مىآيد و امثال اينها چهارم - در مورد وعدهء مرد بزن خود كه در اين مورد نيز دروغ را جايز دانسته‌اند .\r\nو بعضى آن را مقيد بزن تنها نيز نكرده‌اند بلكه در مطلق خانواده و اهل ايشان ( طبق پارهء از روايات وارده ) جايز ميدانند . و آنچه در توضيح اين روايت اكنون مورد بحث ما است مورد دوم است كه شخص از روى ارادهء اصلاح مرتكب دروغ شود .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nمجلسى ( ره ) در گفتار امام صادق عليه السلام كه در بارهء كلام حضرت ابراهيم عليه السلام فرموده : « اين كلام را بخاطر اصلاح فرمود » گفته است : شايد مقصود ارادهء اصلاح حال قومش بود باينكه آنان را از پرستش بتان برگرداند ، زيرا هنگامى كه شخص خردمند در اسناد شكستن بتان به خود آنها انديشه كند ، و بداند كه شكستن آنها از يك موجودى كه فاقد شعور و علم و قدرت است سر نزند ، در نتيجه خواهد دانست كه آنها چنين كارى نكرده ، و چنين موجوداتى كه قادر بر دفع زيان و خوارى از خودشان نيستند ، شايستهء پرستش نخواهند بود ، و همين باعث آن گردد كه اينان از اين كردار برگردند و دست از پرستش بتان برداشته خداى يگانه را بپرستند . سپس وجوه ديگرى كه دانشمندان در تفسير اين آيه گفته‌اند نقل فرمايد كه ذكر تمامى آنها در اينجا موجب تطويل كلام و خارج از وضع ترجمه است ، و براى تتميم فايده بايراد يكى از آن وجوه كه بحديثى از حضرت صادق عليه السلام نيز تأييد شده است ( با مختصر تصرفاتى كه اين بنده در آن نموده‌ام ) اكتفا مىشود و آن اينست كه :\r\nدر كلام ( حضرت ابراهيم عليه السلام ) تقديم و تأخيرى است و تقدير كلام چنين است : « بلكه بزرگ ايشان كرده است اگر سخن ميگويند ، پس از ايشان بپرسيد » و بنا بر اين اسناد عمل ببزرگ آنها مشروط بر سخن گفتن آنان شده ، و چون سخن نمىگفتند پس فاعل آن نبودند ، و غرض ( آن حضرت از اين طرز گفتار ، و پيچ و خم دادن مطلب با اينكه ترسى از صراحت لهجه در پاسخ آنان نداشت ) اين بود كه بيخردى و سبك مغزى آنان را برخشان بكشد ، و آنان را در پرستش چيزى كه نشنود و نه بيند و قدرت بر تكلم و دفع زيان از خود ندارد سرزنش كند ، و تأييد كند اين وجه را آنچه در كتاب احتجاج روايت شده كه از حضرت صادق عليه السلام در بارهء كلام حضرت ابراهيم عليه السلام پرسش شد ، حضرت فرمود : بزرگ آنها نكرده بود و ابراهيم نيز دروغ نگفت ، گفته شد : اين چگونه است ؟ فرمود : جز اين نيست كه ابراهيم گفت : « بپرسيد از آنها اگر سخن گويند » ( و معناى اين كلام اين است كه ) اگر سخن گويند پس بزرگ آنها كرده است ، و اگر سخن نگويند بزرگ آنها كارى نكرده است ، پس آنها كه سخن نگفتند و ابراهيم نيز دروغ نگفت ( اين راجع بكلام ابراهيم عليه السلام ) .\r\nو اما در بارهء كلام حضرت يوسف عليه السلام گفته است : گويا مقصود اصلاح بين خود و برادرانش در بارهء نگهداشتن برادرش بنيامين نزد خود ، و گردن نهادن آنها به اين كار بود ، بقسمى كه جاى نزاع براى دو طرف باقى نماند ، و اين ممكن نبود مگر به دو كار ، يكى نسبت دزدى به بنيامين ، و ديگرى دست آويز شدن به حكم پيروان يعقوب در بارهء شخص دزد و آن حكم اين بود كه شخص دزد بايد يك سال به صورت بندهء زر خريدى در اختيار صاحب مال باشد ، ولى در مذهب شاه مصر اين حكم نبود ، و بخاطر آنچه ذكر شد چنين دستورى داد .\r\n\r\n18 -\r\nعيسى بن حسان گويد : از حضرت صادق عليه السلام شنيدم كه ميفرمود : از هر دروغگو در يك\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nروزى بازپرسى شود جز در سه جا يكى مردى كه در نبرد خود ( با دشمنان دين ) نيرنگ زند كه گناهى بر او نيست ، ديگر مردى كه ميان دو كس را سازش دهد و اصلاح كند ، به اين برخورد كند به غير آنچه به ديگرى برخورد كند ، و مقصودش از اين كار اصلاح ميانهء آن دو است ، سوم : مردى كه بزن خود ( يا خانواده‌اش ) به چيزى وعده دهد و قصد انجام دادن آن را نداشته باشد .\r\n\r\nشرح\r\n- مجلسى عليه الرحمة گويد : مضمون اين حديث مورد اتفاق ميان عامه و خاصه است سپس حديثهائى در اين باره از عامه ( و اهل سنت ) نيز روايت مىكند .\r\n\r\n19 -\r\nحضرت صادق عليه السلام فرمود : اصلاح‌كنندهء ( بين دو نفر يا دو جمعيت ) دروغگو نيست .\r\n\r\n20 -\r\nعبد الاعلى مولى آل سام گويد : حضرت صادق عليه السلام براى من حديثى بيان فرمود ، پس من به او عرض كردم : قربانت آيا هم اكنون براى من چنين و چنان نه پنداشتى ؟ فرمود : نه ، پس اين حرف بر من گران آمد ، عرضكردم : آرى به خدا سوگند پنداشتى ، فرمود : نه به خدا سوگند نه پنداشتم ، گويد : باز بر من گران آمد عرضكردم : قربانت چرا به خدا سوگند آن را گفتى ؟ فرمود : آرى آن را گفتم مگر ندانى كه هر پندارى در قرآن ( به معناى ) دروغ است .\r\n\r\nشرح\r\n- بيشتر مواردى كه كلمهء « زعم » و پندار در كلام عرب استعمال شود در مورد موضوعاتى است كه حقيقت ندارد ، مانند اينكه گويند : فلان كس اين گونه مىپندارد يا . . . . . .\r\nلفظ كنايه از دروغ است ، و ديگرى گفته است : بيشتر جاها در باطل استعمال . . . . . . .\r\nكنند كه گفته است : « زعم » و « پنداشت » در خبرى گويند كه گويند نداند حق است ؟ ؟ ؟ ؟ ؟ ؟ ؟\r\nپس از نقل قسمتى از كلمات اهل لغت در اين باره ( كه آنچه بيانكرديم پارهء از آنها است ) گويد : پس از دانستن آنچه گفته شد روشن گردد : كه كلمهء « زعم » و « پنداشت » يا حقيقت لغوى يا عرفى يا شرعى در دروغ است و يا در گفتارى گويند كه از روى گمان يا وهم و بدون دانائى و بصيرت گفته شود ، و نسبت دادن آن به كسى كه گفتارش جز از روى حقيقت و يقين نيست ، رويهء اصحاب يقين نيست ، و به همين اعتبار حضرت « پندار » و زعم را از خود نفى كرده است .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n\r\n21 -\r\nابو اسحاق خراسانى گويد : امير المؤمنين عليه السلام ميفرمود : بپرهيزيد از دروغ زيرا هر شخص اميدوارى جوينده است ، و هر بيمناكى گريزان .\r\n\r\nشرح\r\n- فيض عليه الرحمة گويد : مقصود آن حضرت عليه السلام اينست كه در ادعاى بيم و اميد و خوف و رجاء از خدا دروغ نگوئيد ، زيرا كه هر اميدوارى كوشاى در اسباب آن است ، و شما اين گونه نيستيد و هر بيمناكى از آنچه او را به بيم نزديك كند گريزان است ، و شما اين گونه نيستيد .\r\n\r\n22 -\r\nحضرت صادق عليه السلام فرمود : رسول خدا ( ص ) فرموده بر اصلاح‌كننده ( و سازش دهنده ) دروغى نيست ، سپس اين آيه را ( كه در سورهء يوسف عليه السلام است و در خبر 17 گذشت ) تلاوت فرمود :\r\nاى كاروان هر آينه شمائيد دزدان » سپس فرمود : به خدا سوگند دزدى نكردند ، و يوسف هم دروغ نگفت ، سپس اين آيه را نيز ( كه در همان حديث گذشت ) تلاوت فرمود : « بلكه بزرگ آنان اين كار را كرده است بپرسيد از ايشان اگر هستند سخن گويان » آنگاه فرمود : به خدا آنها نكرده بودند و ابراهيم عليه السلام نيز دروغ نگفت .\r\n\r\nتوضيح\r\n: در ذيل حديث 17 شرحى بر نظائر اين حديث و معناى فرمايش حضرت در تفسير اين دو آيه كريمه گذشت مراجعه فرمائيد .\r\n\r\nباب شخص دو زبان و دورو\r\n\r\n1 -\r\nحضرت صادق عليه السلام فرمود : هر كه با مسلمانان به دورو و دو زبان برخورد كند ، روز قيامت بيايد در حالى كه براى او دو زبان از آتش باشد .\r\n\r\nشرح\r\n- مقصود كسانى هستند كه براى جلب نفع دنيوى نزد هر كس مطابق تمايلات او سخن گويند\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nو باصطلاح معروف نان را بنرخ روز خورند ، و اين كار باعث حقيقت‌پوشىها و حق‌كشيهاى زيادى گردد و بقول علامهء مجلسى ( ره ) و ديگران اين عين نفاق است .\r\n\r\n2 -\r\nحضرت باقر عليه السلام فرمود : چه بد بنده ايست آن بنده‌اى كه داراى دو رو و دو زبان است ، در حضور برادرش او را ستايش كند ( و يا در تمجيد او از حد بگذراند ) و در پشت سر او را بخورد ( و از او بدگوئى كند ) اگر دارا شود ( و ثروتى بچنگ آورد ) بر او رشك برد ، و اگر گرفتار شود دست از يارى او بردارد .\r\n\r\nشرح\r\n- مقصود از فرمايش حضرت كه فرمود : « در پشت سر او را بخورد » يعنى غيبت او كند چنانچه خداى تعالى فرمايد : « و غيبت نكند برخى از شما برخى را آيا دوست دارد يكى از شما كه بخورد گوشت برادر مردهء خويش را ، همانا ناخوش داريد آن را » ( سورهء حجرات آيه 12 ) .\r\n\r\n3 -\r\nعبد الرحمن بن حماد در حديثى مرفوع ( كه آن را بمعصوم رسانده است ) گويد : خداى تبارك و تعالى بعيسى بن مريم فرمود : اى عيسى بايد كه زبانت در پنهانى و آشكار يك زبان باشد ، و همچنين دلت ، همانا من تو را از نفس خودت ميترسانم و چون من آگاهى ( براى تو ) كافى است ، دو زبان در يك دهان نشايد ، و دو شمشير در يك غلاف نگنجد ، و دو دل در يك سينه نباشد ، نهاد انسان نيز اين چنين است كه ( دو عقيدهء مخالف در يك ذهن نتواند جايگير شود ) .\r\n\r\nباب قهر كردن و جدائى از برادر دينى\r\n\r\n1 -\r\nدر وصيت مفضل است كه ( گويد ) : شنيدم از حضرت صادق عليه السلام ميفرمود : از هم جدا نشوند دو مرد به صورت قهر كردن جز اينكه يكى از آن دو سزاوار بيزارى ( خدا و رسولش از وى ) و لعنت\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n( يعنى دورى از رحمت حق ) گردد ، و چه بسا كه هر دوى آنها سزاوار آن شوند ، معتب ( كه يكى از دوستان مخصوص آن حضرت بود ) عرضكرد : خدا مرا بقربان تو گرداند ! آنكه ظالم و ستمكار است اين سزاى اوست ، اما مظلوم چه جرمى دارد ( كه سزاوار بيزارى و لعنت شود ؟ ) فرمود : براى آنكه برادر خود را بآشتى و پيوست با خود دعوت نمىكند ، و از گفتار او صرف نظر نمىكند ( و آن را نشنيده نميگيرد ) شنيدم پدرم ميگفت : هر گاه دو تن با هم ستيزه كنند و يكى بر ديگرى غالب آيد ، بايد آن ستمديده و مظلوم نزد رفيق ستمگر خود رود و به او بگويد : اى برادر من ستمكارم ، تا جدائى ميانهء او و رفيقش از بين برود ، پس خداى تبارك و تعالى حكيم و عادل است و داد مظلوم را از ظالم بستاند .\r\n\r\n2 -\r\nحضرت صادق عليه السلام فرمود : كه رسول خدا ( ص ) فرموده : بيش از سه روز جدائى و قهر كردن روا نيست .\r\n\r\nشرح\r\n- مجلسى عليه الرحمة گويد : ظاهر اين حديث اينست كه اگر ميانهء دو برادر ايمانى در اثر كوتاهى كردن در آداب معاشرت كدورت و نقارى پيدا شد و سرانجام بقهر و جدائى كشيد نبايد بيش از سه روز بمتاركه ادامه دهند ، و اما در آن سه روز ظاهرا عفو شده است و آن سبب تسكين غضب و بدخلقى در اين مدت است ، با اينكه دلالت آن بر جواز ادامه تا سه روز بمفهوم حديث است و دلالت مفهوم ( و استدلال به آن ) ضعيف است .\r\nو ( بايد دانست كه ) اين گونه اخبار مخصوص است به غير بدعت‌گذاران و هوا پرستان و آنان كه بر گناه خو گرفته‌اند و رها نمىكنند ، و گر نه قهر و جدائى از آنان مطلوب و اين خود يكنوع نهى از منكر است .\r\n\r\n3 -\r\nابو بصير گويد : از حضرت صادق عليه السلام پرسيدم : از مرديكه از خويشاوندانش بخاطر اينكه مذهب حق را نمىشناسند ( و شيعه نيستند ) ببرد ( و قطع مراوده كند ) ؟ فرمود : سزاوار نيست كه از آنها ببرد .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\n4 -\r\nمرازم بن حكيم گويد : يكى از اصحاب ما كه بلقب شلقان او را ميخواندند ( و نامش عيسى بود ) در خانهء حضرت صادق عليه السّلام بود ، و حضرت او را ناظر بر خرج خانهء خود كرده بود ( يا خرج او را ميداد ) . و مردى بد اخلاق بود ، ( و بدين سبب ) مرازم با او قهر كرده بود ، ( مرازم گويد : ) روزى حضرت صادق عليه السلام به من فرمود : اى مرازم آيا با عيسى سخن ميگوئى ( و با او آشتى كرده‌اى ) ؟ عرضكردم : آرى ، فرمود : خوب كردى در قهر خيرى نيست .\r\n\r\n5 -\r\nداود بن كثير گويد : شنيدم حضرت صادق عليه السلام ميفرمود : پدرم فرمود : كه رسول خدا ( ص ) فرموده است : هر دو نفر مسلمانى كه از همديگر قهر كنند و سه روز بر آن حال بمانند و با هم آشتى نكنند هر دو از اسلام بيرون روند ، و ميانه آنها پيوند و دوستى دينى نباشد ، پس هر كدام از آن دو بسخن گفتن با برادرش پيشى گرفت ، او در روز حساب پيشرو به بهشت باشد .\r\n\r\n6 -\r\nحضرت باقر عليه السلام فرمود : همانا شيطان ميان دو مؤمن دشمنى اندازد و تا يكى از آن دو از دين برنگردد . ( آن دو را رها نكند ) ، و همين كه چنين كردند به پشت بخوابد و دراز كشد ، و سپس گويد :\r\nكامياب شدم ، پس خدا رحمت كند مردى را كه ميانهء دو تن از دوستان ما الفت اندازد ، اى گروه مؤمنين با هم انس و الفت گيريد و با هم مهربانى كنيد .\r\n\r\n7 -\r\nحضرت صادق عليه السّلام فرمود : پيوسته شيطان تا دو مسلمان با هم قهر هستند شادمان است ، و همين كه\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nبا هم آشتى كنند زانوهايش بلرزد و بندهايش از هم جدا شود و فرياد زند : اى واى بر او ( و مقصود از او خود شيطان است به شرحى كه بيايد ) از آنچه به دو رسد از هلاكت .\r\n\r\nشرح\r\n- فيض عليه الرحمة گويد : اينكه حضرت در گفتار شيطان در « يا ويله » و « لقى » از تكلم التفات بغيبت فرمود براى بر كنار داشتن نفس شريف خود از اينكه در عبارت نسبت شر به آن دهد اگر چه در معنى منسوب به ديگرى است و نظير آن در كلام شايع است ( پايان كلام فيض ره ) .\r\nو جزرى در نهايه گويد : در حديث آمده : كه چون آدميزاد آيهء سجده خواند و به سجده رود شيطان بكنارى رود و گريان شود و گويد : « يا ويله » اى واى بر او - تا آنكه گويد - : و معنى آن اى واى من واى اندوه من اى واى هلاكت من واى عذاب من نزد من بيا كه اينك زمان تو است ، و اينكه اضافه فرمود « ويل » را بضمير غايب و « ويله » گفت ( با اينكه يا ويلى به صورت متكلم بايد گفته شود ) از نظر حمل بر معنى است و عدول از حكايت گفتار ابليس « يا ويلى » فرمود براى اينكه نخواسته است « ويل » را به خود نسبت دهد .\r\n\r\nباب قطع رحم\r\n\r\n1 -\r\nاز حضرت صادق عليه السلام روايت شده كه رسول خدا ( ص ) در ضمن حديثى فرمود : هر آينه بدرستى كه در دشمنى كردن با يك ديگر ستردن و از بن بركندن است ، مقصودم ستردن مو نيست ، ولى ستردن دين است .\r\n\r\nتوضيح\r\n- مجلسى عليه الرحمة گويد به جهت اينكه مصنف كتاب ( شيخ كلينى ره ) اين حديث را در اين باب آورده اين است كه دشمنى كردن با يك ديگر شامل ارحام نيز مىباشد ، يا براى اينست كه حالقه ( ستردن ) در اخبار ديگر بقطع رحم تفسير شده است .\r\n\r\n2 -\r\nحذيفه بن منصور گويد : حضرت صادق عليه السلام فرمود : از حالقه بپرهيزيد زيرا كه آن مردان را ميميراند ( و بنابودى ميكشاند ) عرضكردم : حالقه چيست ؟ فرمود : قطع رحم است .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\n3 -\r\nبرخى از اصحاب ما گويد : كه به حضرت صادق عرضكردم : برادران و عموزادگانم خانه‌ام را بر من تنگ كرده و از همهء آن خانه مرا بيك اطاق آن پناهنده كرده‌اند ، و من چنانچه در اين باره اقدام كنم آنچه در دست آنها است ميگيرم ؟ گويد : آن حضرت فرمود : صبر كن زيرا خداوند برايت گشايشى فراهم كند ، گويد : من منصرف شدم ، و وبائى در سال صد و سى و يك بيامد و به خدا سوگند همگى آنها مردند و يكنفر از آنها باقى نماند ، گويد : من بيرون آمدم ( و بنزد آن حضرت رفتم ) همين كه بر او وارد شدم فرمود :\r\nحال اهل خانه‌ات چطور است ؟ عرضكردم : به خدا سوگند همه آنها مردند ، و يك نفر از آنها زنده نماند ، فرمود : اين براى آن كارى بود كه به تو كردند ، و براى آن آزارى كه به تو رساندند و قطع رحمى كه كردند نابود شدند ، آيا ميخواستى كه زنده باشند و بر تو تنگ بگيرند ؟ عرضكردم : آرى به خدا سوگند .\r\n\r\nتوضيح\r\n- مجلسى ( ره ) گويد : گفتار آن حضرت « بعقوقهم » متعلق است به « بتروا » كه بنا بر اين ترجمهء آن چنين مىشود : و بواسطهء آزارى كه كردند نابود شدند ، و تو از قطع رحم آنها بپرهيز ( پايان كلام مجلسى ( ره ) ولى ظاهر عبارت چنان بود كه ترجمه شد و من وجهى بر اين حمل نديدم لذا از تغيير ظاهر عبارت در ترجمه خوددارى شد .\r\n\r\n4 -\r\nحضرت باقر عليه السلام فرمود : در كتاب على عليه السلام است كه : سه خصلت است كه هر كه دارا باشد نميرد تا و بال آن را ببيند : ستم ، و قطع رحم ، و قسم دروغ كه بدان با خدا بجنگ رود ، و هر آينه آن طاعتى كه ثواب و اجرش زودتر برسد صلهء رحم است ، و براستى ( چه بسا ) مردمى كه از حق روگردانند و با هم پيوند كنند ( و صلهء رحم كنند ) پس اموالشان زياد شود و ثروتمند گردند ، و بدرستى كه قسم دروغ و قطع رحم خانه‌ها را ويران و خالى از اهل و خانمان كند ، و خويشاوندى را از جا بركند ، و از جاى بركندن خويشى\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nمايهء قطع نسل گردد .\r\n\r\n5 -\r\nعنبسة بن عابد گويد : مردى نزد حضرت صادق عليه السلام آمد و از نزديكان ( و خويشان ) خود به آن حضرت شكايت كرد ، حضرت بوى فرمود : خشمت را فرونشان و بكن ( يعنى دائما خشمت را فرو نشان و در صدد انتقام بر ميا ) عرضكرد : آنها ميكنند ( آنچه ميخواهند ) و ميكنند ( و شما به من دستور فرونشاندن خشمم را ميدهى ؟ ) فرمود : آيا تو هم ميخواهى مانند آنان باشى تا خدا توجهى بشما نكند .\r\n\r\nشرح\r\n- مجلسى ( ره ) گويد : يعنى خدا رحمت خود را از همهء شما در دنيا و آخرت باز دارد ؟ و اما اگر با آنها پيوند كردى ( و صلهء رحم كردى ) يا اينست كه باز گردند ( و دست از آزار تو بردارند ) پس رحمت حق شامل همهء شما گردد و تو به آن سزاوارترى و حظت بيشتر است ، و يا اينست كه بازگشت نكنند ، پس رحمت حق مخصوص تو گردد و هيچ انتقامى براى تو بهتر از اين نيست .\r\n\r\n6 -\r\nحضرت صادق عليه السلام فرمود : رسول خدا ( ص ) فرموده : قطع رحم خود مكن اگر چه او از تو قطع كند .\r\n\r\n7 -\r\nابو حمزهء ثمالى گويد : امير المؤمنين عليه السلام در خطبهء فرمود : پناه ميبرم به خدا از گناهانى كه در نابودى ( گنه‌كار ) شتاب كنند ، عبد اللَّه بن كواء يشكرى برخاست و گفت : اى امير مؤمنان مگر گناهانى هم هست كه در نابودى شتاب كنند ؟ فرمود : آرى واى بر تو آن قطع رحم است ، هر آينه ( چه بسا ) خاندانى هستند كه گرد هم آيند و يارى هم كنند و با اينكه از حق دورند خداوند به آنها روزى دهد ، و ( چه بسا ) خاندانى كه از هم جدا شوند و از همديگر ببرند پس خدا آنها را محروم ( از روزى ) كند با اينكه پرهيزگارند .\r\n\r\n8 -\r\nحضرت باقر عليه السلام فرمود : كه امير المؤمنين عليه السلام فرموده : هر گاه مردمان قطع\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nرحم كنند اموال ( و ثروتها ) در دست اشرار قرار گيرد .\r\n\r\nشرح\r\n- مجلسى عليه الرحمة گويد : و اين بتجربه رسيده است و يكى از اسبابش اينست كه با هم مخاصمه و نزاع كنند و نزد حكام جور و ظلمه بمرافعه ميروند ، پس اموال خود را به آنها رشوه دهند و در نتيجه به آنها منتقل شود ، و نيز هنگامى كه با هم نزاع كردند و همديگر را كمك نكردند اشرار بر آنها مسلط گردند .\r\nو آن اموال را از دست آنها بگيرند .\r\n\r\nباب عقوق و آزردن پدر و مادر\r\n\r\n1 -\r\nحضرت صادق عليه السلام فرمود : كمترين آزار ( به پدر و مادر ) گفتن اف ( به آنها ) است ، و اگر خداى عز و جل چيزى را آسان‌تر و خوارتر از آن ميدانست از آن نهى ميفرمود .\r\n\r\nتوضيح\r\n- اشاره است بگفتار خداى تعالى كه در سورهء اسراء آيهء 23 فرمايد :  « فَلا تَقُلْ لَهُما أُفٍّ . . . »  پس به آن دو ( يعنى به پدر و مادر ) اف مگو و نهيب نزن بر ايشان ، و اف كلمه‌اى است كه در كراهت و ضجر استعمال شود : يعنى گوينده آن بواسطهء بدى حال و كراهت از چيزى آن را بر زبان جارى كند .\r\n\r\n2 -\r\nرسول خدا ( ص ) فرمود : ( با پدر و مادر ) نيكو رفتار باش و در بهشت جايگزين شو و اگر عاق و جفا كارى با آتش ( دوزخ ) بساز .\r\n\r\n3 -\r\nيعقوب بن شعيب گويد : حضرت صادق عليه السلام فرمود : چون روز قيامت شود ، پردهء از پرده‌هاى بهشت را كنار زنند ، پس هر جاندارى بوى آن را از مسافت پانصد سال راه بشنود ، جز يك دسته ، عرضكردم : آنها كيانند ؟ فرمود : عاق والدين خود .\r\n\r\n4 -\r\nرسول خدا ( ص ) فرمود : بالاى نيكى هر نيكوكارى نيكى است تا آنكه انسان در راه خدا كشته\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nشود ، و چون در راه خدا كشته شد ديگر بالاى آن نيكى ( و عملى بهتر ) نيست ، و بالاى هر آزردنى آزردنى است ، تا آنكه كسى يكى از پدر و مادر خود را بكشد ، و چون چنين كرد بالاتر از آن آزردنى نيست .\r\n\r\n5 -\r\nحضرت صادق عليه السلام فرمود : هر كس به پدر و مادر خود نظر دشمنى كند در صورتى كه آن دو به او ستم ( نيز ) كرده باشند ، خداوند نمازش را نپذيرد .\r\n\r\nشرح\r\n- يعنى در صورت ستم به او نيز قبول نشود تا چه رسد باينكه نيكى به او كنند .\r\n\r\n6 -\r\nحضرت باقر عليه السلام فرمود : كه رسول خدا ( ص ) در ضمن سخنى از سخنان خود فرمود :\r\nبپرهيزيد از آزردن پدر و مادر ، زيرا بوى بهشت از مسافت هزار سال شنيده شود ، ولى عاق والدين و قطع‌كنندهء رحم و پيرمرد زناكار و آنكه جامه‌اش را از روى تكبر و بزرگ منشى ( بلند كند كه ) بر زمين كشد آن را نشنوند ، و جز اين نيست كه كبرياء و بزرگى از آن پروردگار جهانيانست .\r\n\r\n7 -\r\nحضرت صادق عليه السلام فرمود : اگر خداوند چيزى را ( در آزردن پدر و مادر ) كمتر از أف ميدانست از آن نهى ميكرد ، و آن كمترين مراتب آزردن است ، و از جملهء آزردن است كه كسى به پدر و مادر خود خيره نگاه كند .\r\n\r\n8 -\r\nحضرت باقر عليه السلام فرمود : پدرم به مردى نگاه كرد كه پسرش بهمراه او بود و آن پسر بشأنه پدرش تكيه كرده بود ، فرمود : پدرم با آن پسر از بدى آن كارش سخن نگفت تا از دنيا رفت .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\n9 -\r\nحضرت صادق عليه السّلام فرمود : كمترين آزردن پدر و مادر گفتن أف است ، و اگر خداوند چيزى را آسانتر از آن ميدانست از آن نهى ميفرمود .\r\n\r\nباب بيزارى از نسب\r\n\r\n1 -\r\nحضرت صادق عليه السّلام فرمود : آن كس كه از نسب خود اگر چه پست باشد بيزارى جويد به خدا كافر شده است .\r\n\r\n2 -\r\n( اين حديث نيز مانند حديث اول است )\r\n\r\n3 -\r\nجمع زيادى از راويان حديث از حضرت باقر و حضرت صادق عليهما السلام روايت كرده‌اند كه فرمودند : انكار نسب كفر بخداى عظيم است اگر چه آن نسب پست و كم ارزش باشد .\r\n\r\nباب كسى كه مسلمانان را آزار كند و خوارشان شمارد\r\n\r\n1 -\r\nهشام بن سالم گويد : شنيدم حضرت صادق عليه السلام ميفرمود : خداى عز و جل فرمايد : بجنگ با من اعلان دهد آن كس كه بندهء مؤمن مرا بيازارد ، و از خشم من آسوده خاطر باشد آن كس كه بندهء مؤمن مرا گرامى دارد ، و اگر در ميانهء مشرق و مغرب زمين آفريدهء از آفريده‌هايم جز يك مؤمن و يك پيشواى\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nعادل با او نباشد ، من بعبادت آن دو از تمامى آنچه در زمينم آفريدم بىنياز باشم و هر آينه هفت آسمان و هفت زمين بخاطر او بر پا باشند ، و براى آن دو از ايمانى كه دارند آرامشى فراهم سازم كه نيازى به آرامش ديگرى نداشته باشند .\r\n\r\nشرح\r\n- مجلسى ( ره ) گويد : مقصود از بىنيازى خداوند بعبادت يكمؤمن و يك امام از عبادت ديگران پذيرفتن عبادت آن دو است و گر نه خداى متعال غنى بالذات است و نيازى بعبادت هيچ كس ندارد ، و نيز مقصود از بودن يك مؤمن و يك پيشوا اعم است از اينكه بالفعل آن مؤمن موجود باشد يا بالقوه ، زيرا چه بسا پيمبرانى كه مبعوث شدند و تا مدتى كسى به آنها ايمان نياورد چنانچه در باب كمى عدد مؤمنين گذشت كه حضرت ابراهيم عليه السلام يك تنه عبادت خداى را ميكرد و كسى با او نبود تا آنكه خداوند او را باسماعيل و اسحاق مأنوس كرد ، و بعضى گفته‌اند مقصود بيان حال اين امت است پس منافاتى با تنهائى پيمبران گذشته ندارد .\r\n\r\n2 -\r\nمفضل بن عمر گويد : كه حضرت صادق عليه السلام فرمود : چون روز قيامت شود يك منادى ندا كند : كجايند روگردانان از دوستان من ؟ پس دستهء كه صورت آنها گوشت ندارد برخيزند ، پس گفته شود : اينهايند آن كسانى كه مؤمنين را آزردند ، و با آنان دشمنى كردند ، و عناد ورزيدند ، و آنها را در دينشان با درشتى سرزنش كردند ، سپس فرمان شود كه آنان را بدوزخ برند .\r\n\r\n3 -\r\nاز حضرت صادق عليه السلام حديث شده كه فرمود : رسول خدا ( ص ) فرمود : خداى تعالى فرموده است : هر كه بيك دوستى از من اهانت كند ، بتحقيق بجنگ با من كمين كرده است .\r\n\r\n4 -\r\nحضرت صادق عليه السلام فرمود : هر كه مؤمنى را خوار شمارد چه ( آن مؤمن ) مستمند باشد .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nيا غير مستمند ، پيوسته خداى عز و جل او را خوار و دشمن دارد تا آنگاه كه از خوار شمردن آن مؤمن برگردد .\r\n\r\n5 -\r\nمعلى بن خنيس گويد : شنيدم از حضرت صادق عليه السلام ميفرمود : خداى تبارك و تعالى فرمايد :\r\nهر كه بيكدوست من اهانت كند بجنگ با من كمين كرده ، و من به يارى دوستانم از هر چيز شتابان‌ترم .\r\n\r\n6 -\r\nو نيز گويد : از آن حضرت شنيدم كه فرمود : رسول خدا ( ص ) فرمود : خداى عز و جل فرموده :\r\nآشكارا بجنگ با من برخاسته آن كس كه بندهء مؤمن مرا خوار كند .\r\n\r\n7 -\r\nحماد بن بشير گويد : شنيدم از حضرت صادق عليه السلام كه فرمود : رسول خدا ( ص ) فرموده خداى عز و جل فرمايد : هر كه بدوستى از من اهانت كند بتحقيق براى جنگ با من كمين كرده است ، و هيچ بندهء به چيزى به من تقرب نجويد كه نزد من محبوب‌تر از آنچه بر او واجب كرده‌ام باشد ، و همانا او بوسيلهء نماز نافله به من نزديك شود تا آنجا كه من او را دوست بدارم ، و هنگامى كه او را دوست بدارم گوش او شوم همان گوشى كه با آن ميشنود و چشم او گردم همان چشمى كه با آن ببيند ، و زبانش شوم همان زبانى كه با آن سخن گويد ، و دست او گردم ، همان دستى كه با آن بگيرد ، اگر مرا بخواند اجابتش كنم ، و اگر از من خواهشى كند به او بدهم ، و من در كارى كه انجام دهم هيچ گاه ترديد نداشته‌ام مانند ترديدى كه در مرگ مؤمن دارم ، ( زيرا ) او مرگ را خوش ندارد ، و من ناخوش كردن او را .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n\r\nتوضيح\r\n- شرح اين حديث و پارهء توضيحات مربوط به آن در ذيل حديث 8 بيايد .\r\n\r\n8 -\r\nحضرت باقر عليه السلام فرمود : چون پيغمبر ( ص ) را به آسمان بردند عرضكرد : پروردگارا حال مؤمن نزد تو چگونه است ؟ فرمود : اى محمد هر كه بدوستى از من اهانت كند آشكارا بجنگ من آمده و من به يارى دوستانم از هر چيز شتابانترم ، و من در هر كارى كه انجام دهم آن اندازه ترديد ندارم كه در بارهء وفات مؤمن ترديد دارم ، او از مرگ بدش آيد ، و من ناراحت كردن او را خوش ندارم ، و براستى برخى از بندگان مؤمن من هستند كه جز توانگرى آنان را اصلاح نكند ( و حالشان را نيكو نسازد ) و اگر به حال ديگرى او را درآورم نابود و هلاك گردد ، و برخى از بندگان مؤمن من هستند كه جز ندارى و فقر آنان را اصلاح نكند ، و اگر او را به حال ديگرى بگردانم هر آينه هلاك گردد ، و هيچ يك از بندگانم به من تقرب نجويد با عملى كه نزد من محبوبتر باشد از آنچه بر او واجب كرده‌ام ، و بدرستى كه بوسيلهء نماز نافله به من تقرب جويد تا آنجا كه من دوستش دارم ، و چون دوستش دارم آنگاه گوش او شوم كه بدان بشنود ، و چشمش شوم كه بدان ببيند ، و زبانش گردم كه بدان بگويد ، و دستش شوم كه بدان برگيرد ، اگر بخواندم اجابتش كنم ، و اگر خواهشى از من كند به او بدهم .\r\n\r\nشرح\r\n- اين دو حديث از لحاظ معنى از احاديث مشكله است كه چند جاى آن احتياج بشرح و توضيح دارد و دانشمندان بزرگوار شيعه هر كدام در خور فهم مردمان شرحى بر آن نگاشته و توضيحاتى داده‌اند ، و ما نيز بنوبهء خود با رعايت كمال اختصار ملخصى از آن كلمات را در چند مورد نقل مىكنيم :\r\n1 - از جاهائى كه مورد بحث در اين دو حديث قرار گرفته است . آنجا كه فرمايد :\r\n« و ما يتقرب الى عبد بشىء احب . . . »\r\nكه از آن استفاده شود كه عمل واجب هميشه از لحاظ فضيلت و ثواب برتر از عمل مستحب است ، لكن مرحوم شهيد در قواعد فرموده است : ما جاهائى داريم كه از تحت اين قاعده خارج است ، مانند برىء كردن ذمهء بدهكار در مقابل مهلت دادن به او كه اولى مستحب است و دومى واجب و اولى فضيلتش در ثواب زيادتر است ، و مانند اعادهء نماز واجبى كه مكلف خوانده است با جماعت كه دومى با اينكه مستحب است بيست و هفت درجه برتر از نماز فراداى واجب است ، و مانند نماز در بقاع شريفه كه برتر از غير آن است به صد هزار برابر تا دوازده برابر و ديگر موارد ، و در حل آن گفته است : ولى در تمام اين موارد در حقيقت مستحب معارض با خود واجب نيست ، و فزونى ثواب بخاطر اينست كه مشتمل بر مصلحتى زائد\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nبر انجام واجب است نه بخاطر آن قيد ، و مجلسى ( ره ) پس از مناقشاتى در اين كلام گويد : ممكن است اين اخبار و نظائر آن كه دلالت بر برترى واجب بر مستحب كند مخصوص بنوع خودش باشد مانند برترى نماز واجب بر مستحب ، و بنا بر اين لازم نيايد كه رد سلام واجب ( مثلا ) برتر باشد از يك حج مستحب يا نماز جعفر و يا ساختن پل يا مدرسهء بزرگى .\r\n2 - در آنجا كه فرمايد :\r\n« و ما ترددت في شىء . . .\r\nدر هيچ چيز ترديد نكردم مانند ترديد در مرگ مؤمن . . . » كه نسبت ترديد بخداى سبحان احتياج بتأويل دارد و در تأويل آن وجوهى گفته‌اند يكى اينكه ممكن است ترديد اشاره بمحو و اثبات در لوحشان باشد ، زيرا اجل و زمان مرگش در يكزمان معينى در لوح نوشته شده ، و آن بنده دعاى در تأخير آن كند يا صدقه بدهد ، و خداوند آن را محو كرده و مرگش را به زمان ديگرى اندازد ، پس اين كار همانند كار شخص متردد است و بطور استعاره بر او ترديد اطلاق شده .\r\nوجه ديگر اينكه مقصود از تردد در حديث بر طرف كردن كراهتى است كه بنده از مرگ دارد و رفع علاقهء او از دنيا كه اين احتياج به پيش آوردن حالاتى از جانب پروردگار دارد كه يكسره علاقهء او را از دنيا بكند و كراهتش را از مرگ زائل كند ، مانند مرض . پيرى . زمينگيرى . فقر و احتياج . بلاهاى ناگهانى و شديد و امثال اينها كه تدريجا مرگ را بر بندهء خدا آسان كند و مشتاق آن گردد و در اين حديث از اين معنى تعبير به ترديد شده چون از جهت وصف با كار شخص متردد شبيه است .\r\n3 - در معنى اين جمله كه فرمايد :\r\n« فاذا أحببته كنت سمعه . . .\r\nچون او را دوست داشتم گوش او گردم كه بدان بشنود . . . » كه به ظاهر آن نمىشود چنگ زد و نياز بتأويل دارد و برخى از صوفيه به ظاهر آن تمسك كرده و قائل باتحاد و حلول شده‌اند و از استعارات لطيفه كه در بواطن اين الفاظ است روى برتافته و به گمراهى افتاده‌اند و ديگران را نيز گمراه ساخته‌اند ، با اينكه حلول و اتحاد نزد تمام خردمندان محال است ، و چگونه ممكن است چيزى كه باتمام اشياء در حقيقت و آثار متباين است متحد گردد ، در صورتى كه اينان در كفر صريحى كه گفته‌اند از اتحاد و حلول با خصوص عارفان و محبين اكتفا نكرده‌اند ، و خداى سبحان را با همهء موجودات حتى سگان و خوكان و قاذورات متحد دانسته‌اند و پروردگار سبحان منزه است از اين گفتار سخيف كه هيچ خردمندى حتى قائلين به اين گفتار باتحاد خودشان با اين موجودات پست تن در ندهند و اتحاد بوجود ناتوان پستى چون خود را با آنها نپذيرند و خود را برتر از آن دانند تا چه رسد بآفريدگار جهانيان ، و در تأويل اين اخبار كه بر طريق استعاره و مجاز وارد شده و مانند آن در قرآن و حديث و سخنان دانشمندان عرب بسيار است وجوهى گفته‌اند : اول آنكه اين گونه تعبيرات براى مبالغهء در قرب به خدا است و بخاطر بيان تسلط محبت بر ظاهر و باطن و عيان و نهان بنده است ، پس مقصود - و اللَّه اعلم - اينست كه چون بنده‌ام را دوست دارم او را بمقام انس خود بكشم ، و داخل عالم قدس گردانم و انديشه‌اش را غرق در اسرار ملكوت كنم ، و حواسش را در تصرف نورانيت انوار جبروت درآورم ، پس\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nقدمش در مقام قرب ثابت گردد ، و گوشت و خونش بمحبت آميخته گردد تا آنجا كه يكسره از نفس خود غافل گردد ، و اغيار از نظر او پراكنده شوند و من بمنزلهء گوش و چشمش شوم ، چنانچه در مبالغهء محبت بين دو دوست گويند : تو گوش و چشم و دل منى . . . دوم آنكه مقصود اين باشد كه بواسطهء شدت محبت بحقتعالى و تخلق باخلاق خدا جل و علا از خود اراده و محبتى ندارد ، و نشنود جز آنچه خدا خواهد ، و نگاه نكند جز به آنچه خدا دوست دارد . . . سوم اينكه خداوند سبحان در بدن انسان و قلب و روحش قواى ضعيفهء بوديعت نهاده كه تمامى آنها در معرض زوال و فنا است ، پس اگر آنها را در پيروى هواى نفس و شهوات جسمانى صرف كرد دستخوش زوال گردد و جز حسرت و ندامت اثرى از آنها بجاى نماند ، و اگر در اطاعت پروردگار و پيروى او به كار برد خداوند آنها را نيرو دهد و تقويت كند تا آنجا كه يكسره كامل گردد و ابدى شود و امثال مرگ و كرى و كورى و گنگى در او نقصى نياورد ، و چنان شود كه در قبر و قيامت نيز همانند اين عالم بشنود و ببيند و سخن گويد ، چنانچه در حديث شريفه نبوى است :\r\n« اتقوا فراسة المؤمن فإنه ينظر بنور اللَّه »\r\nو چنانچه در كلام امير المؤمنين عليه السلام است :\r\n« ما قلعت باب خيبر بقوة جسمانية بل بقوة ربانيه »\r\nو اين وجوه را شيخ بهائى قدس سره فرموده و ديگران از او نقل كرده‌اند .\r\n\r\n9 -\r\nحضرت صادق عليه السّلام فرمود : هر كه مؤمنى را بخاطر ندارى و فقرش پست و كوچك شمارد ، خداوند روز قيامت او را در برابر خلائق رسوا كند ( و بزشتى شهره سازد ) .\r\n\r\n10 -\r\nو از آن حضرت روايت شده كه رسول خدا ( ص ) فرمود : همانا پروردگار من مرا به آسمان بالا برد ، و از پس پردهء حجاب به من وحى كرد آنچه كرد ، و بىواسطه با من سخن گفت تا آنكه به من فرمود :\r\nاى محمد هر كه دوستى از من خوار كند بجنگ با من كمين كرده ، و آنكه با من جنگ كند با او بجنگم ، گفتم :\r\nپروردگارا اين دوست تو كيست ؟ من دانستم كه هر كه با تو بجنگد تو با او بجنگى ؟ به من فرمود : او آن كسى است كه من براى تو و وصيت و فرزندانت بولايت و دوستى از او پيمان گرفته‌ام .\r\n\r\nتوضيح\r\n- مجلسى ( ره ) گويد : مقصود از حجاب و پرده همان حجاب معنوى است كه امكان بندهء خدا و ممكن بودن اوست كه مانع از درك حقيقت ربوبيت است ، و بعضى گفته‌اند : مقصود از حجاب فرشته است ، و مقصود از « مشافهه » بدون وساطت فرشته است .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n\r\n11 -\r\nو نيز از آن حضرت روايت شده كه رسول خدا ( ص ) فرمود : خداى عز و جل فرموده است : هر كه بندهء مؤمن مرا خوار پندارد بجنگ آشكار با من برخاسته ، و من ترديد نكنم در كارى كه انجام دهم مانند ترديدى كه در بارهء بندهء مؤمن دارم ، زيرا من ديدار او را دوست دارم و او از مرگ كراهت دارد پس من مرگ را از او بگردانم ، و بدرستى كه او مرا در كارى ميخواند و من برايش اجابت كنم به چيزى كه بهتر است براى او ( از آنچه خواسته بود ) .\r\n\r\nشرح\r\n- يعنى در برابر دعايش آنچه بصلاح او است به او دهم و همين است معناى اجابت دعا نه اينكه عطاى خداوند مطابق خواسته او باشد ، زيرا بنده هر چه خواهد براى خير خود خواهد منتهى گاهى در تشخيص خطا مكند و آخر كار ميفهمد كه آنچه خداوند به او داده خير بوده نه آنچه خودش خواسته بود . و معناى آن جمله كه فرمايد : « و من ترديد نكنم . . . » در ذيل حديث 8 گذشت مراجعه شود .\r\n\r\nباب كسى كه دنبال عيبجوئى و لغزش مؤمنان است\r\n. \r\n1 -\r\nحضرت باقر و حضرت صادق عليهما السلام فرمودند : نزديكتر چيزى كه بنده بكفر دارد اينست كه با مردى عقد برادرى در دين بسته باشد و لغزش‌ها و خطاهاى او را شماره كند كه روزى او را به آنها سرزنش كند .\r\n\r\n2 -\r\nحضرت صادق عليه السلام فرموده : رسول خدا ( ص ) فرموده است : اى گروهى كه به زبان اسلام آورده و بدلش ايمان نرسيده ( و پيوست نشده ) مسلمانان را نكوهش نكنيد ، و از عيوب آنان جستجو نكنيد ، زيرا\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nهر كه عيوب آنها را جستجو كند ، خداوند عيوب او را دنبال كند ، و هر كه خداوند عيبش را دنبال كند رسوايش كند گرچه در خانه‌اش باشد .\r\nو از حضرت باقر عليه السّلام مانند اين حديث روايت شده است .\r\n\r\n3 -\r\nو نيز از حضرت باقر عليه السّلام ( مانند حديث 1 ) روايت شده است .\r\n\r\n4 -\r\nو نيز از آن حضرت از رسول خدا ( ص ) ( مانند حديث 2 ) روايت شده است .\r\n\r\n5 -\r\nو از حضرت صادق عليه السّلام از رسول خدا ( ص ) حديث شده است كه فرمود : لغزشهاى مؤمنين را جستجو نكنيد ، زيرا هر كه لغزشهاى برادرش را جستجو كند ، خداوند لغزشهايش را دنبال كند ، و هر كه را خداوند لغزشهايش را دنبال كند رسوايش سازد گر چه در درون خانه‌اش باشد .\r\n\r\n6 -\r\nو از حضرت باقر عليه السّلام ( مانند حديث 1 ) روايت شده است .\r\n\r\n7 -\r\nحضرت صادق عليه السّلام فرمود : دورترين بنده از خدا آن كسست كه با مردى برادرى كند و لغزشهاى او را بر او نگهدارى كند كه روزى بر آنها سرزنشش كند .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\nباب سرزنش\r\n\r\n1 -\r\nحضرت صادق عليه السلام فرمود : هر كه مؤمنى را سرزنش كند ، خدا او را در دنيا و آخرت سرزنش كند .\r\n\r\n2 -\r\nحضرت صادق عليه السلام فرمود : رسول خدا ( ص ) فرموده است : هر كه كار زشتى را فاش كند چون كسى است كه آن را انجام داده ، و هر كه مؤمنى را به چيزى سرزنش كند نميرد تا مرتكب آن شود .\r\n\r\n3 -\r\nحضرت صادق عليه السلام فرمود : هر كه مؤمنى را بگناهى سرزنش كند نميرد تا آن را مرتكب گردد .\r\n\r\n4 -\r\nو نيز آن حضرت عليه السلام فرمود : هر كه مؤمنى را ديدار كند به چيزى كه او را سرزنش كند ، خداوند او را در دنيا و آخرت سرزنش كند .\r\n\r\nباب غيبت و بهتان\r\n\r\n1 -\r\nحضرت صادق عليه السلام فرمود : كه رسول خدا ( ص ) فرموده است : غيبت در ( نابودى ) دين مرد مسلمان زودتر كارگر شود از بيمارى خوره در درون او .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nفرمود : و نيز آن حضرت ( ص ) فرموده است : نشستن در مسجد بانتظار نماز عبادت است تا حدثى از او سرزند عرض شد : اى رسول خدا حدث چيست ؟ فرمود : غيبت كردن است .\r\n\r\nشرح\r\n- غيبت در لغت به معناى اغتياب است و آن ياد كردن انسان است ديگرى را به چيزى كه در آن بدى اوست ، جوهرى در صحاح گويد : آن است كه پشت سر شخصى عفيف سخنى گويد كه اگر بشنود غمناكش كند ، پس اگر راست باشد غيبت است ، و اگر دروغ باشد بهتان است » و اما در عرف شرع مجلسى ( ره ) و ديگران گفته‌اند : غيبت در نظر شرع ياد كردن شخص معين يا آنكه در حكم معين است ( مانند اينكه بگويد : يكى از دو قاضى اين شهر ) در نبودن او در حال غيبتش به چيزى كه در او هست و بد دارد نسبت دادن آن چيز را ، و در نزد مردم نيز نقص او محسوب گردد و قصد مذمت و نكوهش او را نيز داشته باشد ، چه با زبان باشد يا به اشاره يا بكنايه ، گوشه زند يا تصريح كند . و غيبت از گناهان كبيره و بزرگ است چنانچه شيخ ( ره ) در متاجر گويد نهايت ظاهر اخبار حرمت آن را مخصوص بمؤمن فرموده ، و البته بايد دانست كه در موارد زيادى غيبت را جايز دانسته‌اند . و از حرمت آن استثناء شده است كه براى اطلاع بيشتر خوانندگان محترم بكتاب متاجر شيخ و مرآة العقول مجلسى عليهما الرحمة و غير آنها مراجعه كنند .\r\n\r\n2 -\r\nامام صادق عليه السلام فرمود : هر كه در بارهء مؤمنى بگويد آنچه دو چشمش ديده و دو گوشش شنيده پس او از كسانى است كه خداى عز و جل در بارهء آنها فرموده : همانا آنان كه دوست دارند فراوان ( يا فاش ) شود فحشاء در باره آنان كه ايمان آورده‌اند ، ايشان را است عذابى دردناك » ( سورهء نور آيهء 18 ) .\r\n\r\nشرح\r\n- مجلسى ( ره ) گويد : مقصود اينست كه مورد آيه تنها بهتان نيست بلكه شامل حقى هم كه ديده و شنيده است مىشود .\r\n\r\n3 -\r\nداود بن سرحان گويد : از حضرت صادق عليه السلام از غيبت پرسيدم ( كه چيست ؟ ) فرمود : اينست كه در بارهء برادرت در دين او بگوئى چيزى را كه نكرده است ، و به زبان او منتشر كنى چيزى را كه خداوند بر او پوشانيده بود و حدى در بارهء آن اقامه نكرده بود .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nشرح - در كلام حضرت كه فرمود : « برادرت در دين او . . . » دو احتمال ميرود ، يكى آنكه مقصود برادر دينى باشد كه در اين صورت فهميده شود : كه غيبت كافر و مخالف جايز است ، و ديگر آنكه جمله متعلق به « تقول » باشد كه معنا چنين شود كه « بگوئى در بارهء دين او چيزى را كه نكرده است » به نسبت دادن كفر يا معصيتى به او ، و هر دو احتمال را مجلسى ( ره ) ذكر كرده است و سپس گويد : اين حديث دلالت كند كه غيبت شامل بهتان نيز مىشود و اين اصطلاح ديگرى است براى غيبت . سپس وجهى ذكر كرده براى اينكه مقصود همان غيبت اصطلاحى باشد و معناى تازه نباشد .\r\n\r\n4 -\r\nاز حضرت صادق عليه السّلام حديث شده كه فرمود : از پيغمبر ( ص ) پرسيدند : كفارهء غيبت چيست ؟\r\nفرمود : از خداوند طلب آمرزش كنى براى آنكه غيبتش كردى هر زمان بيادش افتادى .\r\n\r\nشرح\r\n- از اين حديث استفاده شود كه در كفارهء غيبت استحلال ( و حلاليت طلبيدن ) واجب نيست چنانچه جماعتى نيز واجب ندانسته‌اند ، و در مقابل جمع زيادى واجب دانسته‌اند و جمعى تفصيل داده‌اند ميانهء آن موردى كه غيبت به گوش او رسيده باشد كه : اينجا استحلال واجب است ، و آنجائى كه بگوشش نرسيده باشد كه واجب نيست و استغفار كافى است مجلسى ( ره ) گويد : ممكن است اين خبر را نيز حمل بر اين صورت دوم كرد و بدين وسيله ميان تمامى اخبار در باب غيبت جمع كرد و توافق داد .\r\n\r\n5 -\r\nابن ابى يعفور از حضرت صادق عليه السّلام حديث كند كه فرمود : هر كه بمرد مؤمن يا زن مؤمنه بهتان زند به آنچه در او نيست ، خداوند او را در طينت خبال برانگيزد و نگهدارد تا از آنچه گفته بيرون آيد ، گويد : من عرضكردم : طينت خبال چيست ؟ فرمود : چركى است كه از فرج زنان بدكاره بيرون آيد .\r\n\r\nشرح\r\n- معناى كلام حضرت كه فرمود : « تا از آنچه گفته بيرون آيد » ممكن است كنايه از دوام و خلود باشد زيرا اثبات آن بر او ممكن نيست چون كه بهتان زده ، و محتمل است مقصود پاك شدن از چركى گناه بوسيلهء آتش باشد ، و طيبى در شرح مشكاة گفته است : يعنى توبه كند يا پاك شود ، و مجلسى ( ره ) فرمايد : شايد مقصودش توبهء در دنيا باشد لكن بعيد است .\r\n\r\n6 -\r\nاز يحيى ازرق حديث شده كه گفت : حضرت ابو الحسن ( موسى بن جعفر ) عليه السّلام به من فرمود :\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nهر كه پشت سر مردى چيزى را گويد كه در اوست و مردم ميدانند كه آن چيز در اوست غيبت او را نكرده ، و هر كه پشت سر كسى چيزى را گويد كه در اوست ولى مردم نمىدانند غيبتش كرده ، و هر كه پشت سر كسى چيزى گويد كه در او نيست به او بهتان زنده است .\r\n\r\n7 -\r\nعبد الرحمن بن سيابه گويد : شنيدم حضرت صادق عليه السلام ميفرمود : غيبت آنست كه در بارهء برادرت بگوئى چيزى را كه خدا بر او پوشانده است ، و اما چيزى را كه در وجود او آشكار و ظاهر است مثل تندخوئى و شتابزدگى ( گفتن آن ) غيبت نيست ، و بهتان آنست كه در باره‌اش بگوئى چيزى كه در او نيست .\r\n\r\nباب داستان‌سرائى بر ضرر مؤمن\r\n\r\n1 -\r\nمفضل بن عمر گويد : حضرت صادق عليه السّلام به من فرمود : هر كه بر ضرر مؤمن داستانى بگويد و قصدش عيب او و ريختن آبرويش باشد كه از چشم مردم بيفتد خداوند او را از دوستى خود بدوستى شيطان براند و شيطان هم او را نپذيرند .\r\n\r\n2 -\r\nعبد اللَّه بن سنان گويد : به آن حضرت عرضكردم : عورت مؤمن بر مؤمن حرامست ؟ فرمود :\r\nآرى ، عرضكردم : مقصود شما دو عضو پائين تنه اوست ؟ فرمود : آنچه كه فهم تو بدان رفته است نيست همانا عورت مؤمن فاش كردن سرّ اوست .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\n3 -\r\nاز زيد روايت شده است كه حضرت صادق عليه السلام در باره اينكه در حديث آمده : « عورت مؤمن بر مؤمن حرام است » فرمود : اين نيست كه مؤمن برهنه شود و تو از او چيزى ببينى ؟ همانا مقصود اين است كه به ضرر او داستانى بگوئى يا او را غيبت كنى ( و نسبت عيب به او دهى ) .\r\n\r\nباب شماتت و شادكامى بگرفتارى مؤمن\r\n\r\n1 -\r\nابان بن عبد الملك از امام صادق عليه السّلام حديث كند كه آن حضرت فرمود : در گرفتارى برادر ( دينى ) خود اظهار شادى و شماتت مكن تا ( در نتيجه ) خداوند به او ترحم كند و آن گرفتارى را بسوى تو بگرداند . و فرمود : هر كس بمصيبتى كه ببرادر ( دينيش ) رسيده شادكام شود از دنيا نرود تا خودش گرفتار آن شود .\r\n\r\nشرح\r\n- مجلسى ( ره ) گويد : اينكه در ان حديث از اظهار شادى و شماتت نهى شده براى اينست كه بسا شادى در دل دشمن بىاختيار بيايد ، و تكليف عامهء مردم بر خلاف آن حرج ( و دشوار ) است و با شريعت سهلة منافات دارد .\r\n\r\nباب دشنام گوئى\r\n\r\n1 -\r\nاز حضرت صادق عليه السلام روايت شده كه رسول خدا ( ص ) فرمود : دشنام گوى مؤمن مانند كسى است كه در پرتگاه هلاكت است .\r\n\r\nشرح\r\n- در لفظ « سباب » و « مشرف » مجلسى ( ره ) دو احتمال ذكر كرده يكى « سباب » بكسر سين\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nكه مصدر و به معناى دشنامگوئى است و « مشرف » بكسر راء كه اسم فاعل و به معناى كسى كه در پرتگاه هلاكت قرار گيرد ، و ديگرى « سباب » بفتح سين و تشديد باء كه صيغهء مبالغه و به معناى بسيار دشنامگو و « مشرف » بفتح راء كه مصدر ميمى و به معناى پرت شدن است . سپس در بارهء خود دشنام گويد : دشنام بحسب لغت شامل قذف يعنى نسبت بزنا و زنازادگى هم مىشود ، و بعيد نيست بيشتر اين اخبار نيز شامل آن گردد ، ولى در اصطلاح فقهاء آنست كه قذف نباشد مانند اينكه بگويد : اى شرابخوار ، اى رباخوار ، اى ملعون ، اى سگ ، اى خوك . . . . و امثال اينها كه متضمن استخفاف و توهين باشد .\r\n\r\n2 -\r\nامام باقر عليه السّلام فرمود : كه رسول خدا ( ص ) فرموده است : دشنامگوئى بمؤمن نافرمانى است ، و جنگيدن با او كفر است ، و خوردن گوشتش ( بوسيلهء غيبت ) گناه است ، و احترام مال مؤمن مانند احترام خون اوست .\r\n\r\nشرح\r\n- مجلسى ( ره ) گويد : مقصود از كفر در جنگيدن با مؤمن كفرى است كه بمرتكب كبيره اطلاق شود ، يا كفر واقعى است در صورتى كه آن را حلال شمارد ، و گفته شده : گويا از باب اينكه جنگيدن از اسباب كفر است بطور مجاز كفر ناميده شده يا مقصود كفران نعمت الفت بين مسلمانان است كه خداوند قرار داده است .\r\n\r\n3 -\r\nحضرت باقر عليه السّلام فرمود : مردى از قبيلهء بنى تميم نزد پيغمبر ( ص ) آمده عرضكرد : به من سفارشى ( و وصيتى ) بفرما ، پس در آنچه حضرت به او سفارش فرموده اين بود كه : بمردم دشنام مدهيد تا ( در نتيجه ) كسب عداوت ( و دشمنى ) ميان آنها كنيد .\r\n\r\n4 -\r\nعبد الرحمن بن حجاج از حضرت موسى بن جعفر عليه السّلام حديث كند كه در بارهء دو مرديكه بهم دشنام دهند فرمود : آنكه آغاز بدشنام كرد ستمكارتر است ، و گناه او و گناه رفيقش به گردن اوست تا زمانى كه از ستمكشيده ( و مظلوم ) معذرت نخواسته .\r\n\r\n5 -\r\nحضرت باقر عليه السلام فرمود : هيچ گاه مردى بكفر مرد ديگر گواهى ندهد ( مثل اينكه\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nبگويد : تو كافرى ، يا بگويد . اى كافر ) جز اينكه بيكى از آن دو برگردد ، اگر بكفر كافرى گواهى داده ( يعنى طرفش واقعا كافر بوده ) كه راست گفته ، و اگر مؤمن است كفر به خودش برگردد ، پس مبادا بمؤمنى طعن زنيد .\r\n\r\n6 -\r\nعلى بن حمزة گويد : از حضرت باقر يا حضرت صادق عليهما السلام شنيدم كه فرمود : همين كه لعنت از دهان كسى بيرون آمد ( در هوا ) مردد ماند ، پس اگر جايى پيدا كرد ( كه در آن قرار گيرد ) برود ، و گر نه به صاحب خود ( يعنى گوينده ) برگردد .\r\n\r\n7 -\r\nابو حمزه ثمالى گويد : شنيدم حضرت باقر عليه السلام ميفرمود : ( و مانند حديث گذشته را روايت كرده است ) .\r\n\r\n8 -\r\nو نيز ابو حمزه گويد : شنيدم حضرت صادق عليه السلام ميفرمود : هنگامى كه مردى ببرادر مؤمن خود بگويد : « اف » از پيوند ( دينى ) با او بيرون رفته ، و هر گاه به او بگويد : تو دشمن منى ، يكى از آن دو كافر شده‌اند ، و خداوند از هر مؤمنى كه نيت بد نسبت ببرادر مؤمنش در دل دارد هيچ عملى را نپذيرد .\r\n\r\n9 -\r\nحضرت باقر عليه السلام فرمود : هيچ انسانى در چشم مؤمنى ( يعنى روبرو ) به او طعن نزند جز اينكه ببدترين مرگها بميرد ، و سزاوار است كه بخير ( و سعادت ) باز نگردد .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n\r\nباب تهمت و بدگمانى\r\n\r\n1 -\r\nحضرت صادق عليه السلام فرمود : همين كه مؤمن برادر ( دينى ) خود را تهمت زند ايمان از دلش زدوده شود ، چون نمك در آب .\r\n\r\n2 -\r\nعمر بن يزيد از پدرش حديث كند كه گفت : شنيدم حضرت صادق ( عليه السلام مىفرمود : هر كس برادر دينى خود را تهمت زند ، احترامى ميان آن دو بجا نماند ، و هر كه با برادر ( دينى ) خود مانند ساير مردم معامله كند او از آنچه خود را بدان بسته ( يعنى مذهب حقه ) بيزار و بر كنار شده است .\r\n\r\n3 -\r\nاز حضرت صادق عليه السّلام روايت شده كه امير المؤمنين عليه السّلام در ضمن سخنى از ( سخنان ) خود فرمود :\r\nهر كار ( ى كه از ) برادر دينى خود ( سرزند آن ) را ببهترين وجه آن حمل كن ، تا كارى كند كه راه توجيه را بر تو ببندد ، و هيچ گاه بسخنى كه از ( دهان ) برادرت بيرون آيد گمان بد مبر ، در صورتى كه براى آن سخن محمل خوبى مىيابى .\r\n\r\nشرح\r\n- مقصود اين است كه هر گاه گفتارى يا كردارى از برادر دينى سر زند كه داراى دو وجه است يكى نيك و يكى بد ، بايد تا آنجا كه مقدور انسان است آن را حمل بر وجه نيك كند گر چه احتمال طرف ديگر را هم بدهد و تجسس و وارسى كردن هم جايز نيست و خداوند از آن نهى فرموده ، مگر آنكه راهى بر حمل وجه نيك بدست نياورى يا آن را بر تو ببندد .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\nباب كسى كه براى برادر دينى خود خيرانديشى نكند\r\n\r\n1 -\r\nابو حفص اعشى گويد : شنيدم از حضرت صادق عليه السّلام كه ميفرمود : رسول خدا ( ص ) فرمود : هر كه دنبال انجام حاجت برادر دينى خود رود ولى خير انديشى براى او نكند به خدا و رسولش خيانت كرده است .\r\n\r\nشرح\r\n- مجلسى ( ره ) گويد : يعنى تلاش براى قضاء حاجت او نكند ، و اهميت به آن ندهد .\r\n\r\n2 -\r\nسماعة گويد : شنيدم حضرت صادق عليه السلام ميفرمود : هر مؤمنى كه دنبال حاجت برادر ( دينى ) خود رود و براى او خيرانديشى نكند به خدا و رسولش خيانت كرده .\r\n\r\n3 -\r\nابو بصير گويد : شنيدم حضرت صادق عليه السّلام ميفرمود : هر كه از ياران ما كه يكى از برادران ( دينيش ) در كارى از او كمك و يارى بخواهد و تا آنجا كه ميتواند در آن كوشش نكند به خدا و رسولش و مؤمنين خيانت كرده ، ابو بصير گويد : به حضرت عرضكردم : مقصود شما از مؤمنين چيست ؟ فرمود : از زمان امير المؤمنين عليه السّلام تا آخر آنان .\r\n\r\nشرح\r\n- مجلسى ( ره ) گويد : محتمل است مقصود از مؤمنين ائمه عليهم السلام باشند زيرا مؤمنين حقيقى آنهايند چنانچه در روايات مؤمنين به آنان تفسير شده است ، و محتمل است شامل سايرين نيز گردد .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\n4 -\r\nابو جميله گويد : شنيدم حضرت صادق عليه السّلام ميفرمود : هر كه دنبال حاجت برادر ( دينى ) خود رود و سپس نسبت به او خيرانديشى نكند مانند كسى است كه به خدا و رسولش خيانت كرده ، و خدا خصم او است .\r\n\r\n5 -\r\nحضرت صادق عليه السّلام فرمود : هر كه از برادر ( دينى ) خود مشورت كند ، و او رأى خالص و بىغرضانه به او ندهد ، خداى عز و جل رأى ( يعنى عقل و تدبير ) او را بگيرد .\r\n\r\n6 -\r\nسماعة گويد : شنيدم حضرت صادق عليه السّلام ميفرمود : هر مؤمنى كه با برادر مؤمنش دنبال حاجتى از او برود و براى او مصلحت انديشى نكند به خدا و رسولش خيانت كرده .\r\n\r\nباب خلف وعده\r\n\r\n1 -\r\nهشام بن سالم گويد : از حضرت صادق عليه السلام شنيدم كه ميفرمود : وعدهء مؤمن ببرادر ( دينى ) خود نذرى است كه كفاره ندارد ، پس هر كه به آن وفا نكند بمخالفت وعدهء با خدا برخاسته و خود را در غضب او انداخته ، اين است گفتار خداى تعالى كه ( فرمايد : ) : « اى كسانى كه ايمان آورده‌ايد چرا گوئيد آنچه را نكنيد چه دشمنى گرانى است نزد خدا كه بگوئيد آنچه را نكنيد » ( سوره صف آيه 2 - 3 ) .\r\n\r\nشرح\r\n- مقصود از گفتار حضرت كه فرمود : « نذرى است كه كفاره ندارد » بحسب ظاهر براى تغليظ و اهميت آن بر ساير نذرها است ، و حمل بر تخفيف و سبكتر بودنش از نذرهاى ديگر ، خلاف ظاهر و سياق عبارت است ، مجلسى ( ره ) گويد : اينكه فرمود :\r\n« فبخلف اللَّه بدأ »\r\nبراى اينست كه خداوند از بندگان\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nپيمان گرفته كه بدستوراتش عمل كنند و نواهى او را ترك نمايند ، و چون دستور بوفاء بعهد داده و از خلف وعده نهى فرموده ، پس آن كس كه خلف وعده كند با عهد خدا مخالفت كرده ، سپس در تفسير آيه و شأن نزولش گفتار مفسرين و مختار خود را نقل فرموده كه جمعى گفته‌اند آيه در بارهء منافقين و مخالفين نازل شده و ذكر آن به طول انجامد و از وضع ترجمه و شرح ما خارج است .\r\n\r\n2 -\r\nحضرت صادق عليه السّلام فرمود : رسول خدا ( ص ) فرموده : هر كه به خدا و روز جزا ايمان دارد بايد بوعدهء كه ميدهد وفا كند .\r\n\r\nشرح\r\n- مجلسى ( ره ) گويد : اين دو حديث با قوت سندى كه دارند دلالت بر وجوب وفاء بعهد كنند و در حديث اول تهديد شديدى است و دلالت كند كه آيه در خلف وعده نازل شده و آن مشتمل بر تأكيدات و مبالغاتى است كه بضميمهء حديث معتبر دلالت بر وجوب وفاء بوعده كند ، با اينكه ظاهر كلمات بيشتر علماء شيعه اينست كه بوفاء بعهد مستحب است مگر اينكه وعده در ضمن عقد لازمى باشد ، سپس بر دلالت آيه اشكالى مىكند و از آن جواب دهد كه ملخصش اينست كه اگر گفته شود در آيه احتمالاتى است خصوص با اينكه در اخبار شيعه و سنى آمده است كه آيه در بارهء منافقين و مخالفين نازل گرديده ، در جواب گوئيم : كه سياق آيه عموميت دارد و مورد نزول ، باعث تخصيص آيه نگردد ، و پس از بيان اشكال و جواب در وجه اينكه بيشتر علماء شيعه وفاء بعهد را مستحب دانسته‌اند مطالبى بيان فرموده و كلماتى از دانشمندان ايراد كرده و در پايان براى وعده مراتبى بيان داشته كه در بعضى از آنها وفاء بعهد واجب و در بعضى مستحب است ، و براى توضيح بيشتر بمرآة العقول مراجعه شود .\r\n\r\nباب كسى كه در به روى برادر مؤمن خود ببندد\r\n\r\n1 -\r\nمفضل بن عمر گويد : حضرت صادق عليه السلام فرمود : هر مؤمنى كه ميانهء او و مؤمن ديگر حجابى باشد خداى عز و جل ميان او و بهشت هفتاد هزار ديوار بلند بكشد كه بين هر دو ديوار هزار سال راه مسافت باشد .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\n2 -\r\nمحمد بن سنان گويد : نزد حضرت رضا عليه السلام بودم پس به من فرمود : اى محمد بدرستى كه در زمان بنى اسرائيل چهار نفر مؤمن بودند ، پس ( روزى ) يكى از آنان نزد آن سه نفر ديگر كه در منزل يكى از آنان براى صحبتى گرد آمده بودند رفت و در زد ، غلام بيرون آمد به او گفت : آقايت كجاست ؟\r\nگفت : در خانه نيست ، آن مرد برگشت و غلام نيز نزد آقايش رفت ، آقايش از او پرسيد : آنكه در زد كه بود گفت : فلان كس بود و من به او گفتم : كه شما در خانه نيستيد ؟ آن مرد ساكت شد و اعتنائى نكرد و غلام خود را در اين باره سرزنش نكرد و هيچ كداميك از آن سه نفر از اين پيش آمد اندوهى به خود راه ندادند و شروع بدنبالهء سخن خود كردند ، همين كه فرداى آن روز شد آن مرد مؤمن بامداد بنزد آن سه نفر رفت و به آنها برخورد كرد كه هر سه از خانه بيرون آمده بودند و ميخواستند بكشتزارى ( يا باغى ) كه از يكى از آنان بود بروند ، پس به آنان سلام كرد و گفت : من هم با شما هستم ( و بهمراه شما بيايم ) ؟ گفتند :\r\nآرى و از او نسبت به پيش آمد « ديروز عذر خواهى نكردند و او مردى مستمند و ناتوان بود ، پس ( به راه افتادند ) و همين طور كه در قسمتى از راه ميرفتند ناگاه قطعه ابرى بالاى سر آنها آمد و بر آنها سايه انداخت ، آنان گمان كردند كه باران است ، پس شتافتند ( كه باران نخوردند ولى ) چون ابر بالاى سرشان قرار گرفت يك منادى از ميان آن ابر فرياد زد : اى آتش ، اينان را ( در كام خود ) بگير و من جبرئيل فرستادهء خدايم ، بناگاه آتشى از دل آن ابر بيرون آمد و آن سه نفر را در خود فرو برد ، و آن مرد مؤمن تنها و هراسناك بماند و از آنچه بر سر آنها آمده بود در شگفت بود و نميدانست سبب چيست ؟ پس به شهر برگشت و حضرت يوشع بن نون ( وصى حضرت موسى ) عليه السلام را ديدار كرد و جريان را با آنچه ديده و شنيده بود به او گفت ،\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nيوشع بن نون فرمود : آيا نميدانى كه خداوند بر آنها خشم كرد پس از آنكه از آنان خشنود و راضى بود ، و اين پيش آمد براى آن كارى بود كه با تو كردند عرضكرد : مگر آنها با من چه كردند ؟ يوشع جريان را گفت ، آن مرد گفت : من آنها را حلال كردم و از آنها گذشتم ؟ فرمود : اگر اين ( گذشت تو ) پيش از آمدن عذاب بود به آنها سود ميداد ولى اكنون براى آنان سودى ندارد ، و شايد پس از اين به آنها سود بخشد .\r\n\r\n3 -\r\n( اين حديث مانند حديث اول است كه ترجمه آن گذشت ) .\r\n\r\n4 -\r\nابو حمزه گويد : به حضرت باقر عليه السلام عرضكردم : قربانت ، چه فرمائى در بارهء مسلمانى كه براى ديدار يا براى حاجتى نزد مسلمانى برود و او در خانه باشد و اجازهء ورود بخواهد ، و او اجازه ندهد و از خانه هم بيرون نيايد ؟ فرمود : اى ابا حمزه هر مسلمانى كه براى ديدار يا خواستن حاجتى نزد مسلمانى برود و او در خانه باشد اجازه ورود بخواهد و او بيرون نيايد پيوسته در لعنت خدا باشد تا همديگر را ديدار كنند ، عرضكردم : قربانت در لعنت خدا است تا همديگر را ديدار كنند ؟ فرمود : آرى اى ابا حمزه .\r\n\r\nتوضيح\r\n- مجلسى ( ره ) گويد : شايد مقصود ديدار براى عذرخواهى يا بهمراه عذرخواهى باشد .\r\n\r\nباب كسى كه برادر دينيش از او كمك بخواهد و او كمكش ندهد\r\n\r\n1 -\r\nحضرت باقر عليه السلام فرمود : كسى كه در كمك كردن ببرادر مسلمانش بخل ورزد و از اقدام\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nدر انجام حاجتش دريغ كند گرفتار بكمك كسى شود كه در آن كمك گناهكار ( خدا ) شود و مزدى هم نبرد .\r\n\r\n2 -\r\nحضرت صادق عليه السلام فرمود : هر مردى از شيعيان ما كه نزد مردى از برادرانش برود و در بارهء حاجتى از او كمك بخواهد و او با اينكه قدرت بر آن دارد كمكش نكند خداوند او را گرفتار كند كه حاجت ديگرى از دشمنان ما را برآورد و بدان واسطه خداوند در روز قيامت او را عذاب كند .\r\n\r\n3 -\r\nحضرت صادق عليه السلام فرمود : كسى كمك ببرادر مسلمان خود و كوشش در آن و همدردى و همكارى با او را وانگذارد جز اينكه گرفتار بكمك كسى گردد كه در آن گناهكار شود و اجرى نبرد .\r\n\r\n4 -\r\nعلى بن جعفر از برادرش حضرت موسى بن جعفر عليهما السلام حديث كند و گويد : شنيدم كه ميفرمود :\r\nهر كه مردى از برادران ( ايمانيش ) به او رو كند و در پارهء از گرفتاريهايش به او پناه آورد و او پناهش ندهد با اينكه قدرت بر آن دارد ، بتحقيق پيوند خود را از خداى عز و جل بريده است .\r\n\r\nشرح\r\n- مجلسى ( ره ) گويد : يعنى در دفع ظلمى يا قضاء حاجتى ضرورى به او پناهنده شود ، و مقصود از قطع ولايت خداوند ، يا دوستى او با خدا است ، و يا دوستى خدا با او است ، يا يارى خداوند او را يا يارى او خداوند را است ، و يا كنايه از سلب ايمان است زيرا خداوند ولى مؤمنين است .\r\n\r\nباب كسى كه مؤمنى را از چيز خود يا ديگرى منع كند\r\n\r\n1 -\r\nحضرت صادق عليه السلام فرمود : هر مؤمنى كه مؤمن ديگرى را از چيز خود يا ديگرى كه قدرت\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nبر آن دارد منع كند و آن مؤمن نيز نيازمند آن چيز است ، روز قيامت خداوند او را با روى سياه و چشم كبود و دستهاى بسته به گردن ، روى پا نگهدارد پس گفته شود : اين است آن خيانتكارى كه به خدا و رسولش خيانت كرده ، سپس فرمان دهند كه او را بدوزخ برند .\r\n\r\nشرح\r\n- كبودى چشم آنان در روز قيامت بواسطهء شدت عطش يا شدت دهشت و ترس آنها است چنانچه از غريب القرآن و غير آن در تفسير گفتار خداى تعالى «  وَ نَحْشُرُ الْمُجْرِمِينَ يَوْمَئِذٍ زُرْقاً  » نقل شده ، و محتمل است كنايه از زشتى منظر آنها باشد ، و از بيضاوى نقل شده كه بدان وصف شده‌اند براى آنكه بدترين رنگهاى چشم و مبغوض‌ترين آنها نزد عرب كبودى آن بوده است زيرا سخت ترين دشمنان آنها روميان بودند و آنها كمبود چشم بوده‌اند .\r\n\r\n2 -\r\nيونس بن ظبيان گويد : كه امام صادق عليه السلام فرمود : اى يونس هر كه حق مؤمنى را حبس كند خداى عز و جل در روز قيامت پانصد سال او را روى دو پا نگهدارد تا عرقش يا خونش ( ترديد از راوى حديث است ) جارى شود ، و منادى از جانب خداوند ندا كند : اين است آن ستمكارى كه حق خدا را از او حبس كرده ، حضرت فرمود : پس چهل روز سرزنش شود ، سپس فرمان شود او را بدوزخ برند .\r\n\r\nشرح\r\n- مجلسى ( ره ) گويد : ترديد در كلام حضرت كه فرمود : « عرقش يا خونش » از راوى حديث است ( چنانچه در ترجمه گذشت ) و بعضى گويند لفظ « او » براى تقسيم است يعنى اگر ستمش كم است عرقش جارى شود و اگر زياد است خونش جارى گردد ، تا آنجا كه فرمايد و اين حديث دلالت دارد بر اينكه حق مؤمن بخاطر كمال قربى كه دارد ، حق خداى عز و جل است .\r\n\r\n3 -\r\nمفضل بن عمر گويد : حضرت صادق عليه السلام فرمود : هر كه خانهء داشته باشد و مؤمنى بنشستن در آن نيازمند است و از او جلوگيرى كند ( يا دريغ كند ) خداى عز و جل ( بفرشتگانش ) خطاب كند كه : اى\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nفرشتگان من بندهء مؤمن ببندهء ديگرم از نشستن در خانهء دنيا بخل ورزيد ، بعزت و جلال خودم سوگند او هرگز ساكن بهشت من نگردد .\r\n\r\n4 -\r\nعلى بن جعفر گويد از حضرت موسى بن جعفر عليهما السلام شنيدم فرمود : هر كه برادر مؤمنش در حاجتى نزد او آيد همانا آن رحمتى است از جانب خداى عز و جل كه بسوى او روانه كرده است پس اگر آن را بپذيرد ( اين پذيرش ) او را بولايت و دوستى ما رسانده است ، و آن بولايت خداى عز و جل پيوند است ، و اگر از حاجتش باز گرداند ، و با اينكه قدرت بر برآوردن آن حاجت دارد آن را برنياورد خداوند مار آتشينى بر او مسلط و چيره كند كه تا روز قيامت در قبرش او را نيش زند ، خواه آمرزيده باشد و خواه در عذاب باشد ، و اگر ( در اين صورت بدروغ معذرت خواهى كند ) آن مؤمن حاجت‌مند نيز عذرش را بپذيرد حالش بدتر است . ( يعنى حال آن مؤمن حاجتمند چون دروغگوئى را تصديق كرده و نهى از منكر ننموده ، يا حال آن شخص ردكننده و عذرتراش زيرا ادعاى دروغ كرده ) .\r\nگويد : و شنيدم از آن حضرت كه ميفرمود : هر كه يكى از برادران ( دينيش ) آهنگ او كند كه به او پناهنده شود در بارهء برخى از گرفتاريهايش و او پناهش ندهد با اينكه توانائى بر آن دارد ، ولايت و دوستى خدا را از خود بريده است .\r\n\r\nباب كسى كه مؤمنين را بترساند\r\n\r\n1 -\r\nحضرت صادق عليه السلام فرمود : رسول خدا ( ص ) فرموده است : هر كه بمؤمنى نگاه كند نگاهى كه او را به آن بترساند ، خداى عز و جل در روزى كه سايهء ( رحمت و پناهگاهى ) جز سايهء ( رحمت ) او نيست او را بترساند .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\n2 -\r\nو نيز آن حضرت عليه السلام فرمود : كسى كه مؤمنى را از سلطانى بترساند باينكه از جانب آن سلطان بدى به او ميرسد و نرسد او در آتش است ، و اگر بترساند او را باينكه از سلطانى به او بدى ميرسد و برسد با فرعون و پيروان فرعون در آتش است .\r\n\r\n3 -\r\nو نيز فرمود : هر كه به نيم كلمه بر ضرر مؤمنى اقدام كند روز قيامت خداى عز و جل را ديدار كند و ميان دو چشمش نوشته شده : نااميد است از رحمت من .\r\n\r\nباب سخن چينى\r\n\r\n1 -\r\nحضرت صادق عليه السلام فرمود : رسول خدا ( ص ) ( باصحاب ) فرمود : آيا شما را ببدترينتان آگاه نكنم ؟ عرضكردند : چرا يا رسول اللَّه ، فرمود : آنان كه بسخن چينى روند ، و ميانه دوستان جدائى افكنند ، و براى مردمان پاك دامن عيب‌جوئى كنند .\r\n\r\n2 -\r\nحضرت باقر عليه السلام فرمود : بهشت بر دروغپردازان ( يا كار آگاهان كه ) سخن چينى كنند حرام است .\r\n\r\n3 -\r\nحضرت صادق عليه السّلام فرمود : امير المؤمنين عليه السلام فرمود : بدترين شما آن كسانى هستند كه سخن چينى كنند ، و ميان دوستان جدائى افكنند ، و براى پاك‌دامنان عيب جويند .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\nشرح\r\n- از مرحوم شهيد ( ره ) در اينجا كلامى نقل كنند و ملخصش اينست كه فرموده : بدان كه سخن چينى در بيشتر كلمات دانشمندان در حكايت كردار بوسيلهء گفتار به كار رفته ولى بايد دانست كه اختصاص بگفتار و كردار ندارد بلكه معناى اعمى است كه شامل غير كردار و نوشتن و رمز و اشاره نيز مىشود ، و تفسير كاملش اينست كه سخن چينى يعنى افشا كردن رازى كه افشاى آن بد است و موجب ناراحتى مردمان گردد ، خواه براى آنكه از او نقل شده بد باشد يا از نظر آنكه براى او نقل شود يا براى شخص ثالثى ، و خواه افشاى راز بوسيلهء گفتن باشد يا به نوشتن يا به اشاره يا بساير اسباب ، و خواه آن رازى كه فاش مىكند كردار كسى باشد يا گفتارش ، و خواه افشاى آن راز عيبى بر آن شخص باشد يا نه ، بلكه حقيقت نمامى و سخن چينى افشاى راز و كشف نهانى است كه افشاى آن بد است ، و آن گناه است مگر در جاهائى كه افشاى آن براى مسلمانى سودى داشته باشد يا جلوگيرى از معصيتى كند ، چنانچه اگر ببيند كسى مال ديگرى را برداشت كه بخاطر حق آن كس كه مالش رفته گواهى دهد ، و اما اگر ببيند كسى مال خود را پنهان مىكند بازگو كردن آن سخن چينى است .\r\n\r\nباب فاش كردن اسرار مذهب\r\n\r\n1 -\r\nمحمد بن عجلان گويد : شنيدم از حضرت صادق عليه السلام كه ميفرمود : همانا خداى عز و جل سرزنش كرده است بواسطهء فاش كردن اسرار ، مردمانى را در گفتارش كه فرمايد : « و هر گاه برسد ايشان را امرى در بارهء امنيت يا ناامنى آن را فاش كنند » ( سورهء نساء آيه 83 ) ( سپس فرمود : ) بپرهيزيد از فاش كردن ( اسرار ) .\r\n\r\nشرح\r\n- مجلسى ( ره ) پس از نقل كلام بيضاوى در تفسير آيهء شريفهء فرمايد : و بهر حال آيه دلالت دارد بر مذمت فاش كردن آنچه در افشاى آن مفسده است ، و غرض حضرت بر حذر داشتن از فاش كردن اسرار ائمه عليهم السلام نزد مخالفين است ، زيرا سبب مفسده و ضرر بر ائمه و مؤمنين گردد ، و ممكن است فاش كردن پارهء از مسائل غامضه ( و مشكلات ) علوم را كه پايهء خرد و فهم عامهء مردم بدان نرسد نيز شامل گردد چنانچه در باب كتمان گذشت .\r\n\r\n2 -\r\nامام صادق عليه السلام فرمود : هر كه حديث ما را بر ضرر ما فاش كند مانند كسى است كه دانستن حق ما را انكار كند .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nو بمعلى بن خنيس فرمود : فاش‌كنندهء حديث ما چون انكاركنندهء آن است .\r\n\r\n3 -\r\nابن ابى يعفور گويد : حضرت صادق عليه السلام فرمود : هر كه بر ضرر ما حديث ما را فاش كند خداوند ايمان او را ببرد .\r\n\r\n4 -\r\nحضرت صادق عليه السلام فرمود : آنكه حديث ما را فاش كند ما را بخطا نكشته است بلكه از روى عمد كشته است .\r\n\r\nتوضيح\r\n- گويا مقصود حضرت اينست كه چون افشاء حديث ائمهء اطهار و ترك تقيّه ، گاهى منجر بكشتن آنها ميشده در اين صورت راويان باعث بر قتل آنها ميشدند و دانسته آنها را بكشتن ميدادند .\r\n\r\n5 -\r\nمحمد بن مسلم گويد : شنيدم حضرت باقر عليه السلام ميفرمود : بندهء خدا روز قيامت محشور شود و ( با اينكه در دنيا ) دستش بخونى آلوده نشده ( و خونى نريخته ) باندازهء يك حجامت يا بيشتر خون به او بدهند و بگويند : اين سهم تو است از خون فلان كس ؟ عرض مىكند : پروردگارا تو خود ميدانى كه همانا جان مرا گرفتى ( و در آن حال ) من خون كسى را نريخته بودم ( و هيچ خونى بگردنم نبود ؟ ) خداوند فرمايد :\r\nآرى تو از فلانى روايتى چنين و چنان شنيدى و به ضرر او بازگو كردى ، پس زبان به زبان بفلان جبار ( و ستمكار ) رسيد و بدان روايت او را كشت ، و اين بهره تو از خون اوست .\r\n\r\n6 -\r\nاسحاق بن عمار گويد : حضرت صادق عليه السّلام اين آيه را تلاوت فرمود : « اين بدان بود كه كفر ميورزيدند بآيات پروردگار و ميكشتند پيامبران را بناحق ، اين بدان شد كه نافرمانى كردند و بودند تجاوزكنندگان » ( سورهء بقره آيه 61 ) و فرمود : به خدا سوگند آنان را بدستهاى خود نكشتند و بشمشيرهاى خود نزدند بلكه حديثهاى آنان را شنيدند پس آنها را فاش كردند ، و آنان را بدان سبب گرفتند و كشته شدند\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nپس هم كشتن شد و هم نافرمانى و هم تجاوز .\r\n\r\nتوضيح\r\n- مقصود حضرت تفسير آيه شريفه است كه خداوند نسبت كشتن و نافرمانى و تجاوز به آنان داده است و اينكه همان فاش كردن حديثهاى آنان باعث اين سه گناه براى آنها شد .\r\n\r\n7 -\r\nابو بصير گويد : حضرت صادق عليه السلام در ( تفسير ) گفتار خداى عز و جل : « و ميكشتند پيامبران را بناحق » ( سورهء آل عمران آيهء 112 ) فرمود : هر آينه به خدا سوگند كه آنها را با شمشيرهايشان نكشتند ، ولى سر آنها فاش كردند و شهرت دادند پس كشته شدند .\r\n\r\n8 -\r\nمانند حديث اول است .\r\n\r\n9 -\r\nامام صادق عليه السلام فرمود : هر كه چيزى از كارهاى ما را فاش كند او همانند كسى است كه ما را بعد كشته است و بخطا نكشته .\r\n\r\n10 -\r\nنصر بن صاعد از پدرش حديث كند كه گفت : شنيدم از امام صادق عليه السلام ميفرمود :\r\nفاش‌كنندهء سر ، شاك ( و سست عقيده ) است ، و گويندهء آن پيش نااهلان كافر است ، و هر كه بريسمان محكم چنگ زند رستگار است ، من عرضكردم : ( آن ريسمان محكم ) چيست ؟ فرمود : تسليم ( و سر فرود آوردن در مقابل فرمان امام ) است .\r\n\r\n11 -\r\nابو خالد كابلى از حضرت صادق عليه السلام حديث كند كه فرمود : خداى عز و جل دين را دو دولت قرار داده دولت آدم - و آن دولت خدا است - و دولت ابليس ، هنگامى كه خداوند اراده فرمايد كه\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nآشكارا پرستش شود دولت آدم بر سر كار باشد ، و همين كه اراده فرمايد كه در پنهانى پرستش شود دولت ابليس بر سر كار آيد ، و آن كس كه فاش كند چيزى كه خداوند خواسته است پنهان باشد ، او از دين بيرون رفته ( و خارج شده ) است .\r\n\r\n12 -\r\nحضرت صادق عليه السلام فرمود : هر كه روز خود را با افشاء راز ما بگشايد ، خداوند حرارت آهن و تنگناى زندانها را بر او مسلط گرداند .\r\n\r\nباب كسى كه بخاطر فرمان بردارى بندگان نافرمانى خدا كند\r\n\r\n1 -\r\nاز حضرت صادق عليه السلام حديث شده كه رسول خدا ( ص ) فرمود : هر كس خوشنودى مردم را بخشم خدا جويد ، خداوند ستايش‌كنندهء او را نكوهش‌كننده‌اش قرار دهد .\r\n\r\nشرح\r\n- شايد مقصود اينست كه آن كس كه بخاطر او و خوشنوديش اين كار را انجام داده و توقع مدح از او داشته است ، خداوند چنان كند ، كه هم او نكوهشش كند . يا مقصود اين است كه جلوى رو مدحش كنند و پشت سر مذمتش نمايند .\r\n\r\n2 -\r\nاز حضرت باقر عليه السلام حديث شده است كه رسول خدا ( ص ) فرمود : هر كس خوشنودى مردم را به چيزى بجويد كه خدا را در آن چيز بخشم آورد ، ستايندهء او از مردم نكوهشش كند ، و هر كه فرمانبردارى خدا را بخشم مردم مقدم دارد خداوند دشمنى كردن هر دشمنى را از او كفايت كند و رشك بردن\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nهر حسودى و ستم هر ستمكارى را از او باز دارد ، و خداى عز و جل ياور و پشتيبان او شود .\r\n\r\n3 -\r\nحضرت صادق عليه السلام فرمود : مردى بحسين عليه السلام نوشت : مرا با دو حرف پند بده ؟\r\nآن حضرت در جواب نوشت : هر كه امرى را با نافرمانى خدا بجويد آنچه اميد دارد زودتر از دستش برود ، و از آنچه ميگريزد زودتر بسرش آيد .\r\n\r\n4 -\r\nحضرت باقر عليه السلام فرمود : دين ندارد آن كس كه فرمانبردارى كسى را كه نافرمانى خدا كند دين خود قرار دهد ، و دين ندارد كسى كه افتراء باطلى را بر خدا دين خود كند ، و دين ندارد كسى كه انكار يكى از آيات خدا را دين خود كند .\r\n\r\nشرح\r\n- يعنى فرمانبرداري معصيت كار و افتراء باطل و انكار آيات خدا را عبادت خود قرار دهد و آن را دين خود داند مانند كسانى كه احكام خدا را منكر شوند يا بباطل توجيه كنند و همان را دين خدا خوانند فيض كاشانى ( ره ) براى قسمت اول حديث مثال زده است به آنان كه پيروى از خلفاء ناحق كردند ، و براى قسمت دوم مثل زده است به آنان كه مدعى هستند كه خداوند خلافت را به اختيار مردم نهاد و مردم مىتوانند براى خود خليفه انتخاب كنند در صورتى كه اين افتراء باطلى است بر خداوند ، و خداوند اجازهء انتخاب خليفه را بمردم نداده ، و براى قسمت سوم مثال زده به آنان كه آياتى كه در بارهء امير المؤمنين عليه السلام نازل شده بود منكر شده و آن را دين خود ميدانستند ، سپس گويد : آنچه گفتيم مثالهائى بود براى توضيح حديث و گر نه حديث عموميت دارد و شامل شود هر كس را كه چنين باشد .\r\n\r\n5 -\r\nامام صادق از پدرش عليهما السلام از جابر بن عبد اللَّه انصارى حديث كند كه رسول خدا ( ص ) فرمود : هر كه سلطانى را بوسيلهء خشم خداوند خوشنود سازد از دين خدا بيرون رود .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\nباب عقوبتهاى سريع گناهان\r\n\r\n1 -\r\nحضرت باقر عليه السلام فرمود : رسول خدا ( ص ) فرموده : پنج چيز است كه اگر به آنها برخورد كرديد از آنها به خدا پناه بريد : هرگز در مردمى زنا پيدا نشود كه آن را آشكارا كنند جز اينكه در ايشان طاعون و دردهائى كه در گذشتگان آنها سابقه نداشته پديدار گردد ، و از پيمانه و ترازو كم نگذارند جز اينكه بقحطى و سختى مخارج زندگى و ستم سلطان گرفتار شوند ، و از دادن زكات منع نكنند جز اينكه آمدن باران آسمان بر آنها ممنوع گردد و اگر بخاطر چهار پايان نبود هيچ باران بر آنها نبارد ، و پيمان خدا و رسولش را نشكنند جز اينكه خداوند دشمنانشان را بر ايشان چيره كند و برخى اموالشان را بگيرد ، و به غير آنچه خداى عز و جل نازل كرده حكم نكنند جز اينكه خداوند كشمكش و ستيزه ميان آنها قرار دهد .\r\n\r\nشرح\r\n- مجلسى ( ره ) گويد : بعضى گفته‌اند : كه بر هر گناهى عقوبتى مناسب با آن مترتب شده زيرا در اولى ضايع كردن نسل است و با طاعون كه موجب قطع نسل است مناسب است ، و در دومى چون مقصود در كم فروشى ازدياد مال است با قحطى و سختى و جور سلطان مناسب است ، و در سومى چون از دادن آنچه كه خدا بوسيلهء آب به آنها داده جلوگيرى كرده‌اند با جلوگيرى نزول باران مناسب است ، و در چهارمى ترك عدل مناسب با تسلط دشمن است ، و در پنجمى ترك نمودن شريعت و پشت پا زدن قوانين حقه مناسب با وقوع ظلم ميان ايشان و غلبهء بعضى بر بعضى است .\r\n\r\n2 -\r\nو نيز حضرت باقر عليه السلام فرمود : كه در كتاب رسول خدا يافتيم ( نوشته بود ) : هر گاه پس از من زنا پديدار شود مرگ ناگهانى فراوان گردد ، و هر گاه از پيمانه و ترازو كم شود ، خداوند آنان را\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nبقحطى و كمى ( خوار و بار و ساير وسائل زندگى ) مأخوذ دارد ، و هر گاه از دادن زكات دريغ كنند ، زمين بركات خود را از زراعت و ميوه‌ها و معادن همهء آنها ( از آنان ) دريغ كند ، و هر گاه در احكام بناحق حكم كنند همكارى در ستم و عدوان كنند ( و بستم همديگر دچار شوند ) و چون پيمان‌شكنى كنند خداوند دشمنشان را بر آنان مسلط كند ، و چون قطع رحم كنند خداوند اموال ( و ثروتها ) را در دست اشرار قرار دهد ، و چون امر بمعروف و نهى از منكر نكنند و پيروى از نيكان اهل بيت من ننمايند خداوند اشرار آنان را بر ايشان مسلط گرداند ، پس نيكان آنها دعا كنند و مستجاب نشود .\r\n\r\nتوضيح\r\n- مجلسى ( ره ) گويد : اينكه قطع رحم سبب - افتادن اموال در دست اشرار است بتجربه رسيده و براى آن اسبابى نهانى و ظاهرى است ، و عمده اسباب نهانى آن قطع لطف خداوند از ايشان است و از جمله اسباب ظاهرى آن اينست كه آنها در جلوگيرى از ستم همكارى نكنند پس اشرار بر آنها چيره گردند .\r\nو اموال آنها را بگيرند .\r\n\r\nباب همنشينى با گنهكاران\r\n\r\n1 -\r\nحضرت صادق عليه السلام فرمود : براى مؤمن سزاوار نيست كه در مجلسى بنشيند كه خداوند در آن مجلسى نافرمانى شود و آن مؤمن قدرت بر بهمزدن آن مجلس نداشته باشد .\r\n\r\n2 -\r\nجعفرى گويد : شنيدم حضرت ابو الحسن عليه السلام به من فرمود : چرا مينگرم كه تو نزد عبد الرحمن بن يعقوب هستى ، ( جعفرى ) عرضكرد : او دائى من است ؟ حضرت فرمود : او در بارهء خدا\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nسخن ناهموارى گويد ؟ خدا را ( به صورت اجسام و اوصاف آن ) وصف كند ؟ پس يا با او همنشين شو و ما را واگذارد يا با ما بنشين و او را ترك كن عرضكردم : او هر چه ميخواهد بگويد به من چه زيانى دارد وقتى كه من نگويم آنچه را كه او گويد ؟ ابو الحسن عليه السلام فرمود : آيا نمى ترسى از اينكه به او عذابى نازل گردد و هر دوى شما را فرا گيرد ؟ آيا ندانى ( داستان ) آن كس را كه خود از ياران موسى عليه السلام بود و پدرش از ياران فرعون ، پس هنگامى كه لشكر فرعون ( در كنار دريا ) بموسى ( و يارانش ) رسيد ، ( آن پسر ) از موسى جدا شد كه پدرش را پند دهد و بموسى ( و يارانش ) ملحق سازد ، و پدرش به راه خود ( در لشكر فرعون ) ميرفت و اين جوان با او ( در بارهء مذهبش ) ستيزه ميكرد ، تا اينكه هر دو بكنارى از دريا رسيدند و ( همين كه لشكر فرعون غرق شدند ) آن دو نيز با هم غرق شدند ، خبر بموسى عليه السلام رسيد ، فرمود : او در رحمت خدا است ولى چون عذاب نازل گردد از آنكه نزديك گنهكار است دفاعى نشود .\r\n\r\nشرح\r\n- مجلسى ( ره ) گويد : جعفرى ( راوى حديث ) همان ابو هاشم داود بن قاسم جعفرى است و او از بزرگان اصحاب ما است ، و گويند : كه او حضرت رضا عليه السلام را تا آخرين امامان درك كرده ، و حضرت ابو الحسن عليه السلام ( در حديث ) محتمل است حضرت رضا يا حضرت هادى عليهما السلام باشند ، و ممكن است مقصود از جعفرى در - اينجا سليمان بن جعفر جعفرى باشد چنانچه در كتاب مجالس مفيد ( ره ) بدان تصريح شده است .\r\n\r\n3 -\r\nامام صادق عليه السلام فرمود : با اهل بدعت رفاقت و همنشينى نكنيد تا نزد مردم چون يكى از آنها محسوب شويد ، رسول خدا ( ص ) فرمود : انسان بر كيش دوست و رفيق خود است .\r\n\r\n4 -\r\nاز حضرت صادق عليه السلام حديث شده است كه فرمود : رسول خدا ( ص ) فرموده است :\r\nهر گاه پس از من اهل ريب و بدعت را ديديد بيزارى خود را از آنها آشكار كنيد ، و بسيار به آنها دشنام دهيد ،\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nو در بارهء آنها بد گوئيد ، و آنها را با برهان و دليل خفه كنيد كه ( نتوانند در دل مردم القاء شبهه كنند و ) نتوانند بفساد در اسلام طمع كنند ، و در نتيجه مردم از آنها دورى كنند و بدعتهاى آنها را ياد نگيرند ، و خداوند در برابر اين كار براى شما حسنات بنويسد و درجات شما را در آخرت بالا برد .\r\n\r\nشرح\r\n- مجلسى ( ره ) گويد : گويا مقصود از اهل ريب آنهائى هستند كه در دين شك كنند . و مردم را با القاء شبهات بشبهه اندازند ، و گفته شده : كه مقصود كسانى هستند كه پايهء دين آنها بر گمان و اوهام فاسده بنا نهاده شده مانند علماى اهل خلاف ؛ سپس كلام مصباح اللغة را در معناى بدعت ذكر كرده ، و پس از آن فرمايد : بدعت در عرف شرع به آن چيزى گويند كه پس از رسول خدا ( ص ) پديدار گشته و در بارهء خصوص آن نصى نرسيده و داخل در تحت دستورات عمومى هم نباشد يا بطور خصوص يا عموم از آن نهى شده ، و آنچه در عمومات ( واجبه يا مستحبه ) داخل است بدعت شامل آن نگردد مانند ساختن مدارس و امثالش كه داخل در عمومات ( مستحبه ) سكنا دادن بمؤمن و كمك كردن به آنها است ، و مانند تأليف كتابهاى علمى كه داخل در كمك بعلوم شرعيه است ، و مانند ، ( و پوشيدن يا دوختن ) جامه‌ها و يا خوردن غذاهائى كه در زمان رسول خدا ( ص ) نبوده كه داخل در عمومات حليت ( زينت و أكل ) است و نهيى در بارهء آنها نرسيده ، و آنچه داخل در اين گونه عمومات است تا بدان خصوصيتى ندهند بدعت نيست ، و گر نه اگر به صورت خاصى انجام دهند كه دليل و نصى نداشته باشد بدعت گردد ، مانند اينكه نماز بهترين موضوعست و در هر وقت و زمان انجام آن مستحب است اما اگر همين نماز را در وقت مخصوص و مكان مخصوص و ركعات مخصوصى بدون دليل و نصى بجا آورد بدعت گردد ( مانند دستورى كه عمر براى جماعت خواندن نمازهاى نافله شبهاى ماه رمضان داد ، و خود او هم گفت : خوب بدعتى است ) و همچنين ساير كارها ، و اينكه اهل سنت بدعت را مانند احكام پنجگانه ( واجب ، مستحب ، حرام ، مكروه ، مباح ) پنج قسمت كرده‌اند براى تصحيح همان گفتار عمر است ( كه در نماز شبهاى ماه رمضان گفت ) و اين درست نيست زيرا بدعت اطلاق نشود جز بر آنچه محرم است چنانچه رسول خدا ( ص ) فرموده است : كه هر بدعتى گمراهى است ، و هر گمراهى راهش بدوزخ است ، و آنچه عمر كرد از بدعتهاى محرمه است زيرا پيغمبر ( ص ) از جماعت در نافله نهى فرموده بود ، پس اين تقسيم ، آنان را نفع نبخشد . سپس مرحوم مجلسى ( قده ) كلام شهيد ( ره ) را در اين باره نقل فرموده كه آن هم نظير كلامى است كه گذشت .\r\n\r\n5 -\r\nحضرت صادق عليه السلام فرمايد : براى مسلمان سزاوار نيست كه با فاجر ( هرزه ، تباهكار ،\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nنافرمان ) و نه با احمق و نه با دروغگو رفاقت كند .\r\n\r\nتوضيح\r\n- مجلسى ( ره ) گويد : اينكه دروغگو را در اين حديث جدا ذكر فرموده با اينكه داخل در فاجر بود براى اينست كه زيان او بيش از ساير فجار است .\r\n\r\n6 -\r\nامام صادق عليه السلام فرمود : هر گاه امير المؤمنين عليه السلام بمنبر بالا ميرفت ميفرمود : براى مسلمان سزاوار است كه از رفاقت با سه كس اجتناب كند : بىباك ( در گفتار و كردار و هرزه ) ، و احمق ، و دروغگو ، اما شخص بىباك و هرزه ، كار خود را براى تو زينت دهد ، و دوست دارد كه تو هم مانند او باشى ، و در كار دين و آخرتت تو را يارى نكند ، و رفاقت با او جفا و سخت دلى آرد ، و رفت و آمدش براى تو ننگ و عار است ، و اما احمق پس او بخير و خوبى تو دستور ندهد ، و در دفع شر از تو اميدى به او نيست اگر چه خود را بتعب و رنج اندازد ، و چه بسا بخواهد كه به تو سودى برساند ( ولى بواسطهء حماقتش ) به تو زيان رساند پس مرگ او بهتر از زندگيش باشد ، و خموشيش به از سخن گفتن است ، و دورىاش به از نزديكى است ، و اما دروغگو هيچ گاه زندگى بهمراهى او بر تو گوارا نيست گفتهء تو را نزد ديگران برد ، و حديث ديگران را نزد تو آرد ، و هر گاه داستانى را به آخر رساند داستان ديگرى بدنبالش افزايد تا آنجا كه بسا راست گويد ولى باور نكنند ، و در ميان مردم دشمنى اندازد ، و در سينهء مردمان كينه‌ها بروياند ، پس از خدا بترسيد و خود را بپائيد ( كه با چه كسى رفاقت مىكنيد و طرح دوستى مىافكنيد ) .\r\n\r\n7 -\r\nاز حضرت صادق عليه السلام از پدرش حديث شده كه فرمود : پدرم على بن الحسين ( عليهما السلام ) به من فرمود : پنج كس را در نظر داشته باش و با آنها همراه و هم صحبت و رفيق راه مشو ، من گفتم : پدر جان\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nآنها چه كسانند ؟ فرمود : بپرهيز از همراهى و رفاقت با دروغگو زيرا او بمنزلهء سرابى است كه دور را به تو نزديك و نزديك را به تو دور سازد ، و بپرهيز از رفاقت با فاسق زيرا او ترا بفروشد بلقمه‌اى از خوراكى يا كمتر از آن ، و بپرهيز از رفاقت با بخيل زيرا او دست از كمك به تو بوسيلهء مالش بردارد آنگاه كه تو بينهايت بدان نيازمندى ، و بپرهيز از رفاقت با احمق زيرا او ميخواهد به تو سود رساند ( و بواسطهء حماقتش ) به تو زيان رساند ، و بپرهيز از رفاقت با قاطع رحم زيرا من يافتم او را كه در سه جاى قرآن به او لعن شده است : خداى عز و جل فرموده است : « پس آيا اميد داريد كه هر گاه بسرپرستى گمارده شديد آنكه تبهكارى كنيد در زمين و قطع رحم كنيد ، آنانند كه خداوند لعنتشان كرده پس كرشان ساخت و چشم‌هاى آنها را كور كرد » ( سوره محمد آيهء 23 ) و نيز فرموده است : « آنان كه مىشكنند پيمان خدا را پس از بستنش و مىبرند آنچه خداوند دستور داده كه پيوند باشد ، و تبهكارى كنند در زمين آنان را است لعنت و براى ايشان است بدى آن سراى » ( سورهء رعد آيهء 24 ) و در سورهء بقره ( آيهء 27 ) فرموده است : « آنان كه پيمان خدا را پس از بستنش بشكنند و ببرند آنچه را خداوند دستور پيوندش داده و فساد كنند در زمين همانا آنانند زيان‌كاران » .\r\n\r\n8 -\r\nشعيب عقرقوفى گويد : پرسيدم از حضرت صادق عليه السلام از گفتار خداى عز و جل ( كه فرمايد ) : « و بتحقيق فروآورده است بر شما در كتاب كه اگر شنيديد بآيات خدا كفرورزى مىشود يا استهزاء\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nمىشود بدانها . . . » تا آخر آيه ( كه فرمايد : با ايشان ننشينيد ، سورهء نساء آيه 140 ) .\r\nحضرت فرمود : مقصود از اين گفتار اين است كه هر گاه شنيديد كه مردى حق را انكار مىكند و دروغ مىپندارد ، و در بارهء امامان عليهم السلام بد مىگويد از نزد او برخيز و همنشين با او مشو ، هر كه خواهد باشد .\r\n\r\n9 -\r\nحضرت صادق عليه السلام فرمود : هر كه ايمان به خدا و روز قيامت دارد در مجلسى كه امامى را مذمت كنند يا مؤمنى را عيب كنند ننشيند .\r\n\r\n10 -\r\nو نيز فرمود : كه امير المؤمنين عليه السلام فرموده : هر كه ايمان به خدا و روز جزا دارد در مكان تهمت و شك نايستد .\r\n\r\nشرح\r\n- مجلسى عليه الرحمة گويد : گويا مقصود نهى از حضور در جايى است كه موجب تهمت بفسق يا كفر يا ذمائم اخلاقى گردد ، زيرا انسان نزد مردم متهم به اين صفات گردد و گاهى در دل انسان نيز اثر كند و باطن شخص ملوث گردد ، و ممكن است كه مقصود جلوگيرى از مجالست با كسانى باشد كه ايجاد شكوك و شبهه در دين كنند و به خيال خود آن را كياست پندارند و مردم را بدين وسيله از طريق اهل يقين گمراه كنند .\r\n\r\n11 -\r\nعبد الاعلى گويد : شنيدم از حضرت صادق عليه السلام كه ميفرمود : هر كس به خدا و روز جزا ايمان دارد نبايد در مجلسى بنشيند كه امامى را در آن عيب كنند يا مؤمنى را مذمت نمايند .\r\n\r\n12 -\r\nو نيز آن حضرت عليه السلام فرمود : سه مجلس است كه خداوند آنها را دشمن دارد ، و عذاب خود را بر اهل آن بفرستد ، پس با آنان ننشينيد و مجالست نكنيد ، يكى آن مجلسى كه در آن كسى باشد كه در فتواى خود\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nدروغ گويد ، و ديگر مجلسى كه ذكر دشمنان ما در آن تازه و نو ، ولى ذكر ما در آن كهنه باشد ، و ديگر مجلسى كه در آن كسى است كه از پيروى ما ( مردم را ) بازمىدارد و تو ميدانى ( كه او چنين كسى است ، عبد الاعلى گويد ) : سپس حضرت صادق عليه السلام سه آيه از كتاب خدا خواند كه گويا در دهانش بود - يا گفت :\r\nگويا در مشتش بود - ( اول اين آيه بود سورهء انعام آيه 108 : ) « دشنام ندهيد آنان را كه جز خدا ميخوانند تا ( آنها نيز ) دشنام دهند خدا را ستمگرانه بنادانى » ( دوم آيهء 68 از همان سوره ) « و هر گاه بينى آنان را كه فرو روند در آيتهاى ما پس رو گردان از ايشان تا فرو روند در داستانى ديگر » ( سوم آيه 116 از سورهء نحل ) « و نگوئيد بدان چه ميستايد زبانهاى شما بدروغ اين حلال است و اين حرام است تا بدروغ بر خدا افتراء بنديد » .\r\n\r\n13 -\r\nو نيز آن حضرت عليه السلام فرمود : هر گاه بناصبىها و همنشينى آنها گرفتار شدى پس مانند كسى باش كه روى سنگ سرخ شده نشسته باشى تا برخيزى ، زيرا خداوند آنها را دشمن دارد و لعنت كند پس هر گاه ديدى كه در بارهء امامى از امامان بد گويند برخيز زيرا غضب خداوند در چنين وقتى بر ايشان نازل گردد .\r\n\r\n14 -\r\nو نيز آن حضرت عليه السلام فرمود : هر كه نزد دشنامگوى باولياء خدا بنشيند خداى تعالى را نافرمانى كرده است .\r\n\r\n15 -\r\nحضرت باقر عليه السلام فرمود : هر كه بنشيند در مجلسى كه در آن بامامى از امامان دشنام\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nگويند و ميتواند برخيزد و نكند خداوند ذلت را در دنيا بر او بپوشاند و در آخرت او را عذاب كند ، و آن چيز نيكى كه به دادن آن بر او منت نهاده ( يعنى ) معرفت ما را از او بگيرد .\r\n\r\n16 -\r\nيمان بن عبد اللَّه گويد : يحيى پسر ام طويل را ديدم كه در كناسه ( ميدان بزرگ كوفه ) ايستاده و با بلندترين آوازش فرياد ميزد و ميگفت : اى گروه دوستان خدا ما بيزاريم از آنچه شما ميشنويد ، هر كه على عليه السلام را سب كند لعنت خدا بر او باد ، ما بيزاريم از آل مروان و آنچه بجز از خدا مىپرستند ، پس صدايش را كوتاه ميكرد و ( آهسته‌تر ) ميگفت : هر كس اولياء خدا را سب كرد با او ننشينيد ، و هر كه شك دارد در آنچه ما بدان هستيم با او محاكمه نكنيد ، و هر كه از برادرانتان نيازمند به خواهش و گدائى از شما شد به او خيانت كرده‌ايد ( يعنى پيش از اينكه خواهش كند به او عطا كنيد كه نياز بسؤال پيدا نكند ) سپس ميخواند ( اين آيهء شريفه را ) « همانا ما آماده كرده‌ايم براى ستمكاران آتشى كه فرا گرفته است بديشان سراپردهء آن و اگر فرياد كنند فريادرسى شوند بآبى چون آهن گداخته ، بريان كند چهره‌ها را ، چه زشت نوشابه‌ايست و چه زشت آسايشگاهى » ( سورهء كهف آيهء 29 ) .\r\n\r\nشرح\r\n- يحيى بن ام الطويل مطعمى از اصحاب حضرت زين العابدين عليه السلام است ، و فضل بن شاذان گفته است : در اول كار على بن الحسين عليهم السلام جز پنج نفر نبودند كه از جملهء آنها يحيى بن ام الطويل بود ، و از حضرت صادق عليه السلام روايت كرده كه فرمود : پس از شهادت حسين عليه السلام مردم برگشتند جز سه نفر : ابو خالد كابلى ، و يحيى بن ام طويل ، و جبير بن مطعم ، سپس مردم ( كم كم ) آمدند و پيوستند و فراوان شدند . و از حضرت باقر عليه السلام روايت شده كه حجاج يحيى را خواست و گفت به ابى تراب لعنت كن و دستور داد كه دست و پايش را قطع كنند و او را كشت .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nباب اصناف مردم\r\n\r\n1 -\r\nحمزة بن طيار گويد : حضرت صادق عليه السلام به من فرمود : مردم بر شش گونه هستند ، گويد :\r\nعرضكردم : اجازه ميفرمائيد آن را بنويسم ؟ فرمود : آرى ، عرضكردم : چه بنويسم ؟ فرمود : بنويس اهل وعيد از اهل بهشت و دوزخ .\r\nو بنويس : « و ديگران كه اعتراف كردند بگناهان خويش و بياميختند كردار خوب را با كردار بد » ( سورهء توبه آيهء 102 ) گويد : عرض كردم : اينها كيانند ؟ فرمود : وحشى ( كشنده حضرت حمزه بن عبد المطلب سيد الشهداء عموى پيغمبر اكرم « ص » ) از اينهاست ، فرمود :\r\nو بنويس « و ديگران كه باميد خدايند يا عذابشان كند يا توبه‌شان بپذيرد » ( سوره توبه آيهء 106 ) .\r\nو بنويس « مگر ناتوانان از مردان و زنان و كودكان كه نه چاره‌اى توانند و نه راه به جائى برند » كه نه چاره‌اى بسوى كفر دارند و نه راهى بايمان دارند « اينها را اميد است خداوند درگذرد از ايشان » ( سورهء نساء آيهء 98 - 99 ) . فرمود :\r\nو بنويس اصحاب اعراف ، گويد : عرضكردم : اصحاب اعراف كيانند ؟ فرمود : مردمى كه كارهاى نيك و كارهاى بد آنها برابر باشد ، پس اگر آنها را بدوزخ برد بسبب گناهانشان است ، و اگر ببهشت برد رحمت اوست .\r\n\r\nشرح\r\n- شش گروه كه امام عليه السلام فرمود : باعتبار اينست كه دستهء اول بر دو دسته شوند يك دسته اهل وعد ببهشت ، و يك دسته اهل وعيد بدوزخ كه بنا بر اين شش گروه ميشوند چنانچه از حديث بعد معلوم شود ، مجلسى عليه الرحمة گويد : اينكه فرمود :\r\n« اهل وعيد »\r\nيعنى اهل وعد و وعيد و از باب تغليب بذكر يكى\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nاز آن دو اكتفا فرمود ، و در پاره‌اى از نسخه‌ها كلمهء الوعد ( بجاى الوعيد ) ذكر شده ، و در برخى « وعدين » است و او ظاهرتر است يعنى كسانى كه در بارهء آنها وعده ثواب يا تهديد بعقاب محقق شده كه هر گاه بيكى از اين دو حالت بميرند ، پس اهل وعد اهل بهشتند و اهل وعيد اهل دوزخ .\r\nو در جمله\r\n« لا يستطيعون حيلة »\r\nكه نه چاره دارند و نه راه به جائى برند . گويد : يعنى عاجزند از هجرت بمدينه چون خرجى و وسيله ندارند و چاره‌اى هم ندارند و راه نجاتى از شهر مكه ندارند « اينانند كه اميد است خداوند از ايشان درگذرد » چون در هجرت نكردن بمدينه معذورند . اين گفتار مفسرين است ، ولى بنا بر تأويل امام عليه السلام يعنى توانائى بر فهميدن از روى دليل براى كفر ندارند و راهى هم بر ايمان بواسطهء ابله بودن و كم خرديشان ندارند ، پس ايشان معذورند ، و شايد اين از بطون آيه باشد و ممكن است ظاهر آيه نيز شامل آن باشد چون در مكه كسانى از اين قبيل وجود داشتند كه براى آنها تحصيل آن ميسر نبوده است .\r\nو اما اعراف پس تفسير آن در سابق گذشت ، و برخى از مفسرين گفته‌اند : آن ديوارى است ميانه بهشت و جهنم ، سپس اشكال و جوابى نقل مىكند كه ذكر آن به طول انجامد و براى توضيح بيشتر خوانندگان محترم بتفاسير رجوع كنند .\r\n\r\n2 -\r\nو نيز حمزة بن طيار از آن حضرت عليه السلام حديث كند كه فرمود : مردم شش دسته‌اند كه بسه دسته برگردند .\r\nايمان ، كفر ، گمراهى ، و ايشان اهل دو وعدند كه خداوند به آنها وعده بهشت و دوزخ داده است : مؤمنان ، و كافران ، و ناتوانان ، و آنان كه باميد خدايند ( و كارشان با خدا است ) يا عذابشان كند و يا توبه‌شان را بپذيرد ، و آنان كه بگناهان خويش اعتراف كنند و كردار خوب را با كردار بد بهم آميخته‌اند ، و ديگر اهل اعراف هستند .\r\n\r\n3 -\r\nزراره گويد : من و حمران - يا من و بكير - خدمت امام محمد باقر عليه السّلام شرفياب شديم ، من بوى عرضكردم : ما خود را تراز كنيم ( و بسنجيم ) فرمود : تراز چيست ؟ عرضكردم : ريسمانكار ( بنايان ) پس هر كس با ما موافقت داشت چه علوى باشد ( و منسوب بامير المؤمنين عليه السّلام باشد ) چه غير او را دوست\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nداريم ( يا با او دوستى كنيم ) و هر كه با ما مخالف بود چه علوى باشد چه غير او از او بيزارى جوئيم ؟ پس به من فرمود : اى زراره گفتار خداوند از گفته تو درست‌تر است ، پس كجايند آنها كه خداى عز و جل ( در بارهءشان ) فرمايد : « مگر ناتوانان از مردان و زنان و كودكان كه نه چاره دارند و نه راه به جائى برند » ( سوره نساء آيه 98 ) كجايند آنان كه باميد خدايند ؟ كجايند آنان كه كار نيك را با كردار بد بهم آميختند ؟ كجايند اصحاب اعراف ؟ كجايند مؤلفة قلوبهم ؟ ( يعنى دل بدست آوردگان ، و آنها دسته‌اى از اشراف زمان رسول خدا ( ص ) بودند كه آن حضرت سهمى از زكات به آنها ميداد كه دل آنها را بدست آورد و براى جنگ با دشمنان اسلام به آنان استعانت جويد ) .\r\nحماد ( از قول زراره ) در اين حديث افزوده است : كه آواز امام باقر عليه السلام و صداى من بلند شد تا حدى كه هر كه در خانه بود مىشنيد .\r\nو جميل از قول زراره در حديث افزوده است : ( زراره گفت : ) همين كه سخن ميان من و آن حضرت بدراز كشيد به من فرمود : ( آيا ) بر خداوند حتم است كه گمراهان را ببهشت نبرد ؟ .\r\n\r\nشرح\r\n- مقصود اين است كه حضرت باقر عليه السلام قصدش آگاهى دادن زراره و آنان كه در مجلس حضور داشته‌اند باشتباه او بود كه پنداشته است ميزان در خوبى و بدى و اهل بهشت و دوزخ فقط هم‌عقيده‌گى با شيعه است ، و امام عليه السلام فرموده بسا كه ناتوان در دين از مخالفين كه عنادى نورزند و ساير اصنافى كه ذكر فرموده است به بهشت روند زيرا كه خداوند وعدهء عفو و آمرزش به آنها داده است و نبايد از آنها بيزارى جست ضمنا از رويهمرفتهء اين حديث استفاده شود كه زراره مرد بىادب و بىاطلاعى بوده و حديث بحسب ظاهر دلالت بر مذمت زراره كند در صورتى كه جلالت قدر و مقام او مورد اتفاق شيعه است و روايات بسيارى در مدح او رسيده تا به جائى كه او را فقيه ترين اصحاب حضرت باقر و صادق عليهما السلام دانسته‌اند ، و لذا براى جواب از اين حديث و نظائر آن وجوهى گفته‌اند : مانند اينكه گفته‌اند : اين امور در آغاز كارش بوده پيش از آنكه معرفتش كامل گردد ، يا اينكه طبع و خوى او اين گونه بوده و نمىتوانسته خوددارى كند از بحث و مشاجره نه بخاطر شك و ترديد و بىاعتنائى او ، يا قصدش آموختن كيفيت مناظره در اين مطلب بوده كه با\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nمخالفين بتواند بحث كند ، يا از شدت علاقه‌اى كه بائمه عليهم السلام داشته است راضى نمىشده كه مخالفين ببهشت روند .\r\nمطلب ديگرى كه لازم بتوضيح است اينكه در بعضى نسخه‌ها « ان يدخل الجنة » بدون لفظ « لا » است كه ترجمه‌اش چنين شود « كه بر خدا حتم است كه گمراهان را ببهشت برد » و چون اجماع همهء فرقه‌هاى اسلامى و روايات بسيار زيادى دلالت دارد بر اينكه كفار ببهشت نميروند مجلسى ( ره ) فرموده است : يعنى بعضى از آنها ببهشت روند و مقصود از گمراهان مستضعفين و ديگر اصناف مذكورهء در حديث هستند و آنها كافر نباشند .\r\nو با بودن لفظ « لا » هم فرموده است : كه استفهام انكارى است .\r\n\r\nباب كفر\r\n\r\n1 -\r\nداود بن كثير رقى گويد : به حضرت صادق عرضكردم : سنتهاى رسول خدا ( ص ) چون فرائض خداوند عز و جل ميباشند ؟ فرمود : بدرستى كه خداى عز و جل فرائضى را فرض فرموده كه بر بندگان لازم گشته ، پس هر كه فريضه‌اى از آنچه لازم شده ترك كند و به آن عمل نكند و منكر آن شود كافر است و [ رسول خدا ( ص ) 
  ] بكارهائى فرمان داده كه همهء آنها خوب است ، پس كسى كه برخى از آنچه خداى عز و جل بندگانش را به آن فرمان داده از طاعتش ترك كند كافر نيست ولى ترك فضيلت كرده و از خير كم بهره است .\r\n\r\nشرح\r\n- فيض عليه الرحمة گويد : مقصود حضرت اينست كه همهء اين دستورات ( اعم از فرائض خدا و سنتهاى رسول خدا ( ص ) ) بفرمان خدا است كه از زبان پيغمبر ( ص ) رسيده ( و از اين جهت فرقى ميانهء آنها نيست منتهى ) بعضى از آنها فرائض لازمه است كه ترك آنها با انكار موجب كفر است ، و بعضى فضيلت است كه ترك آن ( موجب كفر نيست ولى ) موجب كمى خير است .\r\n\r\n2 -\r\nزراره گويد : حضرت باقر عليه السّلام فرمود : به خدا سوگند كفر جلوتر از شرك و پليدتر و بزرگتر از آن است گويد : سپس كفر ابليس را يادآور شد هنگامى كه خداوند به او فرمود : بآدم سجده كن ، و - او از سجده كردن سر باز زد ، پس كفر بزرگتر از شرك است ، پس هر كه ديگرى را بر خداى عز و جل\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nبرگزيند و از فرمانبردارى او سر باز زند و بر ارتكاب گناهان كبيره ايستادگى كند او كافر است ، و هر كه دين و كيشى غير از دين مؤمنين بر پا دارد مشرك است .\r\n\r\nشرح\r\n- مجلسى ( ره ) گويد : آنچه از اين اخبار براى من آشكار شود اينست كه مقصود بيان كفر آن كسى است كه منكر امامت امير المؤمنين عليه السّلام شده و بر او پيشى گرفته و با او جنگيده است ، و غرض اينست كه اينها پليدتر از مشركين هستند ، و از اين روايات ظاهر گردد كه كفر عبارت است از ترك اطاعت خداوند از روى عناد و تكبرورزى ، و شرك آنست كه براى خداوند در ميان خلق يا در عبادت يا طاعت شريكى بسازد چه اين كار از روى عناد باشد يا از روى نادانى و گمراهى ، پس آن حضرت بيان فرمود : كه ترك اطاعت خداوند دانسته و از روى علم با عناد و تكبر پليدتر و جلوتر از شرك است زيرا اولى گناهى كه از روى عناد سر زد گناه ابليس بود زيرا او شرك نورزيد بلكه ترك سجده و اطاعت حق نمود از روى عناد و تكبر .\r\n\r\n3 -\r\nزراره گويد : نزد حضرت باقر عليه السّلام از سالم بن أبى حفصه و پيروانش ذكرى بميان آمد پس ( زراره يا ديگرى ) گفت : اينان منكرند كه هر كه با على عليه السّلام جنگيده مشرك است ؟ حضرت باقر عليه السّلام فرمود : پس ( لا بد ) پندارند كه آنها كافرند ، سپس به من فرمود : كفر جلوتر از شرك است ، پس متذكر كفر ابليس شد در آنجا كه خداوند به او فرمود : سجده كن و او سر باز زد ، و ( مجددا ) فرمود : كفر جلوتر از شرك است ، پس هر كه بر خدا دليرى كند و از اطاعتش سر باز زند و بر ارتكاب گناهان كبيره ايستادگى كند پس او كافر است ، يعنى استخفاف كرده ( و سبك شمرده ) و كافر است .\r\n\r\nشرح\r\n- مجلسى ( ره ) گويد : سالم بن أبى حفصه از كسانى است كه از امام سجاد و حضرت باقر و صادق عليهم السلام روايت نقل كند و زيدى مذهب بوده و از سران آنها است ، و امام صادق عليه السلام او را لعنت و تكذيب و تكفير كرده است و در ذم او روايات زيادى رسيده .\r\nو در جملهء « يعنى مستخف كافر » كه در آخر حديث است گويد : ظاهر اين است كه گفتهء يكى از راويان حديث است ، و گفته شده : كه شايد كلام امام عليه السلام باشد و مقصود اين باشد كه در صورتى بكفر تارك اطاعت حكم شود ، كه استخفاف كند ، يا مقصود اين باشد كه آنكه هميشه ترك طاعت كند ناچار بايد استخفاف‌كننده هم باشد .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n\r\n4 -\r\nحمران بن اعين گويد : از حضرت صادق عليه السلام پرسيدم از گفتار خداى عز و جل ( كه در سورهء دهر آيهء 3 فرمايد : ) « همانا به راه رهبريش كرديم يا سپاسگزار باشد و يا ناسپاس » در پاسخ فرمود :\r\nيا بگيرد ( و عمل كند ) پس او ( سپاسگزار و ) شاكر است و يا وانهد ( و عمل نكند ) پس او ( ناسپاس ) و كافر است .\r\n\r\n5 -\r\nزراره گويد : از حضرت صادق عليه السّلام پرسيدم از گفتار خداى عز و جل ( در سورهء مائده آيه 5 كه فرمايد : ) « و آنكه كفر ورزد بايمان همانا تباه شده است كردار او » فرمود : يعنى ترك كند كردارى را كه بدان اعتراف كرده است ، و از آن جمله است ترك نماز بدون كسالت و بيمارى و نه از روى اشتغال بكارى .\r\n\r\nشرح\r\n- مجلسى ( ره ) گويد : بعضى گفته‌اند : « باء » در آيه شريفه  وَ مَنْ يَكْفُرْ بِالْإِيمانِ  به معناى عوض است يعنى هر كه كفر ورزد بجاى ايمان ، يا براى مصاحبت است يعنى بهمراه ايمان ، پس بنا بر اول يعنى كفر بعد از ايمان و بنا بر دوم يعنى در دل منكر شود و در ظاهر اقرار كند ، سپس كلام بيضاوى و طبرسى را در تفسير آن بيان كرده آنگاه گويد : مقصود امام عليه السّلام از ترك كردار كه موجب كفر است يعنى ارتكاب هر كبيره يا آن كبيره‌اى كه انجام آن از نبودن يقين و استخفاف بدين خبر دهد ، چنانچه از مثال زدن به ترك نماز بدون عذر برميآيد .\r\n\r\n6 -\r\nموسى بن بكر گويد : از حضرت ابو الحسن ( موسى بن جعفر ) عليهما السّلام پرسيدم كفر و شرك كداميك جلوترند ؟ گويد : به من فرمود : من از تو سابقه ستيزه و مخاصمه با مردم را نداشتم ؟ عرضكردم : هشام بن سالم به من دستور داده كه اين سؤال را از شما بكنم ، فرمود : كفر جلوتر است و آن انكار است خداى عز و جل فرموده : « جز ابليس كه سر پيچيد و بزرگى طلبيد و بود از كفار » ( سوره بقره آيهء 35 )\r\n\r\nشرح\r\n- مجلسى ( ره ) در آنجا كه امام عليه السّلام فرمايد : « ما عهدى بك تخاصم الناس » گويد : يعنى من نميدانستم كه تو هم با مردم بحث كنى و در افتى ، يا اينكه ، پيش از اين از آنان كه با مخالفين مخاصمه كنى نبودى و در اين گونه مسائل كه مورد مخاصمه ميان متكلمين است وارد نمىشدى و اين پرسش تو مىرساند كه شروع كرده‌اى .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\n7 -\r\nزراره گويد : به حضرت باقر عليه السلام عرضكردم : مؤمن بدوزخ ميرود ؟ فرمود : نه به خدا سوگند ، عرضكردم : پس بدوزخ نرود جز كافر ؟ فرمود : نه مگر آنكه خدا خواهد ، و چون چند بار ( اين حرف را ) تكرار كردم به من فرمود : اى زراره من ميگويم : نه ، و ميگويم : مگر آنكه خدا خواهد ، و تو ميگوئى : نه ، و نميگوئى : مگر آنكه خدا خواهد ؟ .\r\n( راوى گويد : هشام بن حكم و حماد براى من حديث كردند : كه زراره گفت : من با خود گفتم :\r\n( اين آقا ) استادى است كه علم بحث و مناظره ندارد ؟ گويد : ( همين كه اين مطلب در دل من خطور كرد ) به من فرمود : اى زراره چه گوئى در باره كسى كه براى تو به حكم اسلام اقرار كند ( و گويد : هر چه تو گوئى من به همان معتقدم ) آيا او را ميكشى ؟ ( يا از او مىپذيرى ؟ بنا بر اينكه « تقبله » باشد چنانچه در نسخهء وافى است ) چه گوئى در بارهء خدمتكاران و خانواده‌تان آيا ايشان را ميكشى ؟ ( زراره ) گويد : عرضكردم به خدا سوگند منم كه علم بحث و مناظره ندارم .\r\n\r\nشرح\r\n- از رويهمرفته حديث معلوم مىشود كه زراره خيال كرده است كه مردم بر دو دسته‌اند يا مؤمن ( و او شيعه عادل امامى است كه مرتكب گناه نشود ) و يا كافر ( و او كسى است كه اين گونه نباشد ) و امام عليه السلام خواسته اين نظريه را رد كند و واسطه‌اى در اين ميانه ثابت كند كه آنها مرتكبين گناهان كبيره از شيعه و مستضعفين از سنيها و آنها كه حجت بر آنها تمام نگشته است از ساير فرق كه اينها واسطه ميان مؤمن و كافرند و ممكن است بدوزخ روند و ممكن است ببهشت برده شوند ، و زراره اين گونه اشخاص را يا يكسره جزء كفار ميشمرده و يا برخى را جزء مؤمنين و برخى را جزء كفار ميدانسته و روى اين جهت اسرار داشته و روا نمىدانسته كه مؤمن بدوزخ رود و غير مؤمن ببهشت . تا به حدى كه در ذهنش خطور كرده كه آن حضرت علم خصومت ( و بحث و مناظره ) ندارد ، زيرا چنانچه مجلسى عليه الرحمه گويد : ظاهر اينست كه غرضش از « لا علم له بالخصومة » امام عليه السلام است ، و باصطلاح مرجع ضمير « له » آن بزرگوار است ، و حملش بر اينكه مقصود خود او باشد بعيد است ، منتهى اين حرف پيش آيد كه اين مطلب با جلالت مقام زراره مناسب نيست لذا مجلسى ( ره ) فرموده است : مجرد خطور بذهن مؤاخذه ندارد .\r\nو در جملهء « فيمن اقر لك بالحكم » فيض عليه الرحمه گويد : يعنى به تو گويد : من بر مذهب تو هستم و هر چه\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nتو حكم كنى كه معتقد باشم من بدان معتقدم و آن را دين خود در برابر خدا دانم آيا از او مىپذيرى ( بنا بر نسخه وافى كه « أتقبله » است ) و به مجرد تقليد حكم بايمان او ميكنى و همچنين در باره خدمتگزاران و خانواده خود ، پس زراره از جواب عاجز شد و دانست كه اوست كه علم بمناظره و خصومت ندارد نه امام عليه السلام ، و جهت اينكه از جواب عاجز ماند اين بود كه چطور ميتوانست به مجرد تقليد بدون فهم و بصيرت حكم بايمان آنها كند ، و يا چطور ميتوانست با اين اقرار حكم بكفر آنها كند پس واسطه‌اى در اين ميان ثابت شد .\r\n\r\n8 -\r\nمسعدة بن صدقه گويد : شنيدم حضرت صادق عليه السلام در جواب اين سؤال كه - كداميك از كفر و شرك جلوتر است ؟ - فرمود : كفر جلوتر است ، براى اينكه ابليس نخستين كسى بود كه كافر شد ، و كفر او غير از شرك بود زيرا او به پرستش غير از خدا دعوت نكرد ، و همانا پس از آن ( مردم را بپرستش غير خدا ) خداوند و مشرك شد .\r\n\r\n9 -\r\nو نيز گويد : شنيدم از آن حضرت كه در پاسخ اين سؤال كه - چگونه شد كه شما زناكار را كافر ننامى ولى تارك نماز را كافر نامى دليل بر اين چيست ؟ فرمود : چون زناكار و آنكه مانند اوست همانا اين كار را بخاطر غلبه شهوت كند ، ولى ترك نماز آن را ترك نكند جز از روى استخفاف ( و سبك شمردن ) آن و اين براى آنست كه زناكارى نيست كه نزد زنى رود جز اينكه از نزديكى با او طلب لذت كند و هدفش ( كاميابى ) و التذاذ است ، ولى هر كه نماز را ترك كند و قصد آن كند هدفش در ترك آن لذت نيست ، و چون لذتى نيست ( پس براى ) استخفاف ( و سبك شمردن ) است ، و هر گاه استخفاف شد كفر واقع شود .\r\nگويد : و نيز از آن حضرت پرسش شد و بوى عرض شد : چه فرق است : ميان كسى كه بزنى نگاه كند پس با او زنا كند يا بشرابى ( برسد ) و آن را بنوشد و ميان كسى كه نماز را ترك كند كه زناكننده و شراب خوار استخفاف‌كننده نباشند چنانچه تارك نماز استخفاف‌كننده است ؟ و دليل در اين باره چيست ؟ و بچه\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nعلت بين آن دو جدا شود ؟ فرمود : دليل و حجت اينست كه هر چيزى كه تو خود را وارد در آن كنى داعى و غلبهء شهوت ترا بر آن وانداشته چنانچه در زنا شراب و خوارى ( كه غلبهء شهوت سبب ارتكاب آنها است ) و تو خودت داعى خويشتن بر ترك نماز شدى و گر نه در اينجا شهوتى نيست ، بلكه عين استخفاف و بىاعتنائى است و همين است فرق ميانهء آن دو .\r\n\r\nشرح\r\n- مجلسى عليه الرحمه گويد : ظاهر از كفر در اينجا ارتكاب چيزى است كه كم اعتنائى بدين و سستى يقين را مىرساند زيرا داعى قوى بر مخالفت امر پروردگار ندارد ، و همين موجب عذاب عظيم و كيفر طولانى است ، و اين آن كفر نيست كه سبب خلود در آتش با كفار باشد و شفاعت شافعين هم سودشان ندهد ، و در دنيا نيز احكام كفار مانند نجاست و ممنوع بودن از نكاح وارث بر آنها جارى گردد . و حمل آن بر مورد استحلال و انكار ( نماز ) هم بعيد است ، زيرا زنا كار هم در صورت استحلال كافر است ، پس اين يكى از معانى كفر و درجه‌اى از درجات آن است چنانچه ايمان درجات دارد .\r\n\r\n10 -\r\nامام صادق عليه السلام فرمود : هر كه در خدا و رسولش شك كند كافر است .\r\n\r\nتوضيح\r\n- مجلسى ( ره ) گويد : اين حديث دلالت كند بر اينكه شك در اصول دين نيز موجب كفر است چنانچه گذشت و پس از اين نيز ان شاء اللَّه بيايد ، و گويا حديث محمول است بر شك پس از اتمام حجت ، و مقصود از كفر چيزى است كه در برابر ايمانست پس مستضعفين را نيز شامل گردد ، و كفر به اين معنى مستلزم خلود در آتش نباشد .\r\n\r\n11 -\r\nمنصور بن حازم گويد : به حضرت صادق عليه السلام عرضكردم : كسى كه شك در باره رسول ( ص ) دارد ( حكمش چيست ) ؟ فرمود : كافر است ، عرضكردم : كسى كه شك در كفر شاك دارد او هم كافر است ؟ حضرت از پاسخ ( به اين سؤال ) خوددارى كرد و من تا سه بار تكرار كردم ديدم آثار خشم در چهره‌اش ظاهر گرديد ( من هم ساكت شدم ) .\r\n\r\nشرح\r\n- فيض ( ره ) گويد : اينكه حضرت پاسخش را نداده و از او در خشم شده براى اينست كه چنين پرسشى مورد نداشت ، و واضح است كه اين شك موجب كفر نيست و گر نه خود پرسش‌كننده نيز در باره كفر\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nاو شك داشته و اطلاعى نداشته و لذا پرسش نموده است .\r\n\r\n12 -\r\nعبيد بن زراره گويد : از حضرت صادق عليه السلام از تفسير گفتار خداى عز و جل پرسيدم كه فرمايد : « و آنكه كفر ورزد بايمان همانا كردارش تباه شده است » ( سوره مائده آيه 5 ) فرمود : مقصود آن كسى است كه كردارى كه به آن اقرار و اعتراف كرده ترك كند ، عرضكردم : مرتبه ترك آن عمل چيست ؟\r\nهمهء آن را وانهد ؟ فرمود از آنست كسى كه عمدا نماز را ترك كند بدون اينكه مست باشد و يا علتى داشته باشد ،\r\n\r\nشرح\r\n- مجلسى ( ره ) گويد : « فما موضع ترك العمل » دو احتمال دارد : اول - اينكه مقصود استعلام از اين باشد كه مراد ترك تمام اعمال است يا برخى از آنها هم داراى اين حكم است ، امام عليه السّلام پاسخ داده است : كه مراد دومى است و ترك برخى هم ( مانند ترك نماز ) موجب كفر است - دوم - اينكه غرض استعلام از اين بوده است كه هر عملى تركش چنين است يا برخى از آنها تركش موجب كفر است ؟ حضرت در پاسخ اشاره فرمود كه برخى چنين است نه هر عملى ، و در هر دو صورت كلمه « ما » استفهاميه است و در جمله « حتى يدعه أجمع » نيز استفهام مقدر است .\r\n\r\n13 -\r\nابو مسروق گويد : حضرت عليه السلام از من در بارهء اهل بصره پرسيد و فرمود : بر چه ( مذهبى ) هستند ؟ عرضكردم : مرجئه ، و قدريه ، و حروريه ، فرمود : خدا لعنت كند اين ملتهاى كافر مشرك را كه به هيچ وجه خدا پرست نيستند .\r\n\r\nشرح\r\n- مرجئه آنهايند كه گمان كنند ايمان فقط همان علم به آنچه پيغمبر آورده است مىباشد ، و هيچ گناهى با وجود ايمان زيان نرساند چنانچه هيچ طاعتى با كفر سود ندهد .\r\nو قدريه در اخبار بهر دو دستهء جبرى و تفويضى اطلاق شده و هر دو دسته از مذهب حق بدورند ، و مذهب حق همانست كه ائمه دين عليهم السلام فرمودند : كه « لا جبر و لا تفويض بل امر بين امرين » .\r\nو حروريه دسته‌اى از خوارجند كه به حروراء ( كه محلى است نزديك كوفه ) منسوبند .\r\n\r\n14 -\r\nفضيل گويد : وارد شدم بر حضرت باقر عليه السّلام و نزدش مردى بود ، پس چون من نشستم آن\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nمرد : برخاست و بيرون رفت ، حضرت به من فرمود اى فضيل اين كه بود نزد تو ؟ گفتم كه بود ؟ فرمود :\r\nحرورى بود ( و مذهب حروريه را داشت ) عرضكردم : او كافر است ؛ فرمود : آرى به خدا سوگند مشرك است .\r\n\r\n15 -\r\nمحمد بن مسلم گويد : شنيدم از امام محمد باقر عليه السّلام ميفرمود : هر چه را اقرار و تسليم بياورد ايمان است و هر چه را انكار و جحود بياورد آن كفر است .\r\n\r\n16 -\r\nابو حمزه گويد : شنيدم از امام باقر عليه السّلام كه مىفرمود : همانا على عليه السلام درى است كه خداوند ( براى مردمان ) گشود ، هر كه داخل آن گردد مؤمن است ، و هر كه از آن بيرون رود كافر است .\r\n\r\nشرح\r\n- مجلسى ( ره ) گويد : مقصود از داخل آن كس باشد كه معرفت در باره حقش دارد و مقصود از خارج آن كس است كه منكرش باشد چه مطلقا و چه آنكه در مرتبه خودش منكر او گردد .\r\n\r\n17 -\r\nرسول خدا ( ص ) فرمود : طاعت على عليه السّلام ذلت و خوارى است ، و معصيت و نافرمانى او سبب كفر بخداست ، عرض شد : اى رسول خدا چگونه طاعت على ذلت و نافرمانيش كفر به خدا است ؟ فرمود :\r\nهر آينه على عليه السلام شما را به حق واميدارد ، پس اگر او را فرمان بريد در دنيا ) و در نظر مردمان خوار باشيد ، و اگر نافرمانيش كنيد بخداى عز و جل كافر شويد .\r\n\r\nتوضيح\r\n- مجلسى ( ره گويد ) ظاهر اينست كه مقصود ذلت و خوار يدر دنيا و نزد مردم است ، زيرا اطاعتش موجب ترك دنيا و زيور آنست ، و بتقسيم مساوى بين شريف و وضيع راضى باشد ، و به حكم حلال قناعت كند ، و تواضع نموده تكبر نورزد و تمامى اينها از چيزهائى است كه موجب ذلت نزد مردم دنيا مىشود .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\n18 -\r\nابراهيم بن ابى بكر گويد : شنيدم از حضرت موسى بن جعفر عليهما السلام فرمود : هر آينه على عليه السّلام درى است از درهاى هدايت ، پس هر كه از آن در وارد شود مؤمن است و هر كه از آن بيرون رود كافر است ، و هر كه وارد آن نشود و بيرون نرود در آن طبقه‌اى باشد كه كارشان با خدا است ( و هر چه خواهد در بارهء آنان انجام دهد ) .\r\n\r\n19 -\r\nحضرت صادق عليه السّلام فرمود : اگر بندگان در هنگامى كه نميدانستند توقف ميكردند و انكار نميكردند كافر نميشدند .\r\n\r\n20 -\r\nحضرت باقر عليه السّلام فرمود : خداى عز و جل على عليه السلام را ميان خود و خلقش براى رهبرى منصوب فرموده ، پس هر كه او را بشناسد مؤمن است ، و هر كس او را انكار كند كافر است ، و هر كه در بارهء او توقف كند ( و منكر نشود ) گمراه است ، و هر كه با او ديگرى را همراه كند مشرك است ، و هر كه با دوستى او آيد ببهشت رود ، و هر كه با دشمنى او آيد بدوزخ رود .\r\n\r\n21 -\r\nحضرت موسى بن جعفر عليهما السّلام فرمود : بدرستى كه على عليه السّلام درى از درهاى بهشت است هر كس از اين در در آيد مؤمن است ، و هر كه از آن بيرون رود كافر است ، و هر كه نه درآيد و نه بيرون رود در آن طبقه‌اى باشد كه كارشان با خدا است ( و هر چه خواهد در بارهء آنان همان كند ) .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\nباب اقسام كفر\r\n\r\n1 -\r\nابو عمر و زبيرى گويد : به حضرت صادق عليه السّلام عرضكردم : مرا آگاه فرما باينكه كفر در كتاب خداى عز و جل ( قرآن ) به چند وجه است ؟ فرمود : كفر در كتاب خدا بر پنج وجه است :\r\nكفر جحود ( و انكار ربوبيت ) و آن بر دو قسم است ، و كفر به ترك كردن آنچه خداوند به آن فرمان داده ، و كفر برائت ( و بيزارى جستن ) و كفر نعمتها .\r\n\r\nاما كفر جحود\r\n: پس همان انكار بربوبيت است ، و آن گفتار كسى است كه ميگويد : نه پروردگارى است و نه بهشتى و نه دوزخى ، و اينها دو دسته از زنديقان هستند كه بايشان دهريه گويند ، و آنهايند كسانى كه گويند : « و هلاك نكند ما را جز دهر » ( و خداوند گفتارشان را در قرآن مجيد در سورهء جاثيه آيهء 24 حكايت كند ) و آن دينى است كه براى خداى بسليقه و نظر خودشان ساخته‌اند ، بدون اينكه بررسى و تحقيق و كاوشى در اطراف آنچه ميگويند بكنند ، خداى عز و جل دنبال آن فرمايد : « نيستند جز اينكه پندار كنند » ( يعنى پندارند ) مطلب همانطور است كه آنها گويند ، و نيز فرمايد : « همانا آنان كه كافرند يكسان است بر ايشان بترسانيشان يا نترسانيشان ايمان نياورند » ( سورهء بقره آيه 6 ) يعنى بتوحيد خداوند ( كافر شدند ) پس اين يكى از وجوه كفر .\r\n\r\nو اما وجه ديگر\r\n: آن انكار با معرفت است ، و آن اينست كه منكر با اينكه ميداند مطلب حق است انكار\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nكند ، و با اينكه مطلب نزد او ثابت شده ، و خداى عز و جل در اين باره فرموده است : « و انكار كردند آنها را در حالى كه يقين بدانها داشت دلهاى ايشان ، از روى ستمگرى و سركشى » ( سورهء نمل آيهء 14 ) و نيز خداى عز و جل فرموده است : « و بودند ( يهود مدينه ) كه از پيش ( از آمدن پيغمبر ( ص ) پيروزى مىجستند بر آنان كه كفر ورزيدند ، و چون آمد ايشان را آنچه شناخته بودند ، بدان كافر شدند ، پس لعنت خدا بر كافرين باد » ( سورهء بقره آيهء 89 ) اين بود تفسير دو وجه ( كفر ) جحود و انكار .\r\n\r\nو وجه سوم - از وجوه كفر\r\n: كفر بنعمت ( يعنى كفران نعمت ) است و اينست گفتار خداى تعالى كه از سليمان حكايت كند كه ( فرمود ) : « اين از فضل پروردگارم باشد تا مرا بيازمايد كه آيا شكر ميكنم يا كفران ورزم ، و آنكه شكر كند جز اين نيست كه براى خويشتن سپاسگزارد ، و آنكه كفران كند همانا پروردگار من بىنياز و گرامى است » ( سورهء نمل آيهء 40 ) و نيز فرمايد : « اگر شكرگزاريد بيفزايم شما را و اگر كفر ورزيد همانا عذاب من سخت است » ( سورهء ابراهيم آيه 7 ) و نيز فرمايد : « پس ياد كنيد مرا تا ياد كنم شما را و مرا شكر كنيد و كفر نورزيد » ( سورهء بقره آيه 152 ) .\r\n\r\nو وجه چهارم - از وجوه كفر\r\n: ترك آن چيز است كه خداى عز و جل بدان فرمان داده ، و اينست گفتار خداى عز و جل « و هنگامى كه گرفتيم پيمان شما را كه نريزيد خونهاى خود را و بيرون نكنيد همديگر را از ديار خويش پس اقرار كرديد و شما بر آن گواه بوديد ، سپس اينكه شمائيد كه ميكشيد همديگر را و بيرون ميكنيد گروهى را از خانه‌هاشان پشتيبانى جوئيد بر ايشان بگناه و ستم و اگر با سيرى آنها را نزد شما آورند فديه از ايشان دهيد در حالى كه حرام است بر شما بيرون راندن ايشان آيا ايمان آوريد ببعضى از كتاب ( تورات ) و كافر شويد ببعضى از آن ؟ چيست كيفر آنكه از شما اين كار را بكند ؟ » ( سورهء بقره آيه\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n84 - 85 ) پس خداوند اينها را بسبب ترك آنچه به او فرمان داده كافر دانسته ، و نسبت ايمان به آنها داده ولى از آنها نپذيرفته و آن ايمان نزد خداوند براى ايشان سودى ندهد ، پس فرموده : « پس چيست كيفر آنكه از شما اين كار را بكند جز خوارى در زندگانى دنيا و روز رستاخيز برگردانده شود بسوى سخت ترين عذاب و خدا غافل نيست از آنچه شما ميكنيد » .\r\n\r\nوجه پنجم - از وجوه كفر\r\n: كفر ( به معناى ) بيزارى است ، و اينست گفتار خداى عز و جل كه ( در سورهء ممتحنه آيه 4 ) از حضرت ابراهيم عليه السّلام حكايت كند ( بقوم خود فرمود ) : « ما كفر ورزيديم بشما و پديدار شد ميان ما و شما دشمنى و كينه براى هميشه تا آنگاه كه شما ايمان بخداى يگانه آوريد » يعنى ما از شما بيزاريم ، و خداوند در آنجا كه ( داستان ) شيطان و بيزارى جستن او را از دوستانش از آدميزاده در قيامت ياد مىكند فرمايد : « من همانا كفر ورزيدم بدان چه مرا شريك گردانيديد از پيش » ( سورهء ابراهيم آيهء 22 ) و فرمايد : « جز اين نيست كه شما برگرفتيد بتانى را بجز خدا بدوستى ميان خويش در زندگانى دنيا پس روز قيامت كفر ورزد برخى از شما ببرخى و لعن كند برخى از شما برخى را » ( سورهء عنكبوت آيهء 25 ) يعنى بيزارى جويد برخى از شما از برخى .\r\n\r\nباب ستونهاى كفر و شعبه‌هاى آن\r\n\r\n1 -\r\nامير المؤمنين عليه السّلام فرمود : كفر بر چهار پايه استوار شده : فسق ، غلو ، شك ، شبهه .\r\nو فسق ( نيز ) بر چهار شعبه است : جفا ، كورى ، غفلت ، سركشى .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nپس هر كه جفا كند حق را كوچك شمرده ، و فقهاء را دشمن داشته ، و بر گناه بزرگ اصرار كرده است ، و هر كه كوردل شود ذكر ( حق ) را فراموش كند ، و ( در اصول دين يا در تمام احكام آن ) پيروى از گمان كند ، و با آفرينندهء خود جنگ كند ، و شيطان بر او چيره گردد ، و بدون توبه ( و پشيمانى از كردهء خويش ) و ( همچنين ) بدون زارى ( در طلب آمرزش ) و بدون غافل نبودن از گناه ( از خدا ) آمرزش خواهد .\r\nو هر كه غفلت كند بر خود خيانت كرده ( و خود را به هلاكت افكنده ، و از دين حق ) به پشت برگشته ، و گمراهى خود را رشد و صلاح پنداشته ، و آرزوها ( و وعده‌هاى دروغين شيطان ) او را فريب دهد ( و سرگرم كند ) و حسرت و پشيمانى در هنگامى كه كار از كار بگذرد و پرده برداشته شود او را فراگيرد ، و برايش آشكار گردد كه آن طور كه او ميپنداشت نبوده . و هر كه از فرمان خدا سركشى كند به شك افتاده ، و هر كه به شك افتد خدا بر او بزرگى ( و غضب ) كند ، و او را بسلطنت ( و قدرت ) خود خوار سازد ، و ( نزد خلايق ) بوسيلهء جلال ( و عظمت ) خود او را كوچك كند چنانچه بپروردگار كريم خود فريفته شده و مغرور شود ( و كرم او را دستاويز كرده ) و در فرمان او كوتاهى كند .\r\n\r\nمجلسى ( ره ) از برخى از افاضل نقل كند كه گفته است\r\n« از مغرورين آنانند كه حشر و نشر را منكر شوند ، و از آن جمله هستند :\r\nكسانى كه پندارند تهديد بپيغمبران از براى بيم دادنست و كيفرى در آخرت نيست .\r\nو كسانى كه گويند لذتهاى دنيا يقينى است و كيفر آخرت مشكوك و يقين را بخاطر شك رها نكنند .\r\nو كسانى كه نافرمانى كنند و گويند خداوند غفور و رحيم است .\r\nو كسانى كه پندارند دنيا نقد است و آخرت نسيه و نقد از نسيه بهتر است .\r\nو كسانى كه بخودشان و كردارشان مغرور و از آفات آن غافل باشند .\r\nو كسانى كه بعلم خود مغرور شوند ، آنكه پندارد كه به حد كمال رسيده و مانندش كسى نيست گويا آنچه در بارهء دانشمندان مغرور بدانش رسيده نشنيده .\r\nو كسانى كه بعلم و عمل اكتفا كرده و از شستشوى باطن از اخلاق زشت غفلت نموده و پندارد كه به همان اندازه مستحق ثواب شايان است .\r\nو آنان كه به خود دانش فريفته شده و بعلوم دنيائى پرداخته و از تحصيل علم آخرت باز مانده .\r\nو كسانى كه بعبادت فريفته شده .\r\nو آنان كه بمال و منال مغرور گشته . يا به اولاد و انصار فريفته شده . يا بجاه و مقام گول خورده . و\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nغير اينها از اسباب بزرگ منشى كه در شماره نيايد » .\r\n( و بهر صورت امير المؤمنين عليه السّلام دنبالهء حديث فرمود : و غلو بر چهار شعبه است : بر تعمق در رأي ( و دقت بسيار نمودن ) . تنازع در رأى . كجى ( و اغراق از حق ) . شقاق ( و دشمنى كردن با حق پرستان ) ، پس هر كه بسيار دقت ( و خرده بينى ) كند به حق نگرايد ، و جز غرق شدن در امواج خروشان ( شبهات و اباطيل ) نيفزايد ، فتنه از او دور نشود ( و گرهى از عقدهاى اعتقادى او باز نشود ) جز اينكه فتنهء ديگرى ( و مشكل تازه‌اى ) گريبانگيرش شود و پردهء دينش ( با قيچى فتنه ) به درد ، پس در كار درهم و برهمى فرو افتد ( و حق و باطل بر او مختلط گردد ) . و هر كه در رأى نزاع و ستيزه كند بحماقت ( يا بسستى و بزدلى ) شهره گردد ( و اين ) بخاطر لجبازى دنباله دار ( او است ) . و هر كه كج دل شد خوبى در نزد او زشت گردد ، و بدى در نظر او زيبا گردد . و هر كه شقاق كند ( و با حق پرستان دشمنى و نزاع كند ) راههاى زندگى بر او تيره و تاريك گردد ، و كار بر او دشوار شود ، و بتنگنائى دچار گردد كه راه خلاصى از آن بسته شود ، زيرا از راه مؤمنين پيروى نكرده است .\r\nو شك داراى چهار شعبه است : مريه ( يعنى ترديد . شك و جدل ) ، هوى ، تردد ، استسلام ( يعنى تن دادن و گردن نهادن ) و اينست گفتار خداى عز و جل : « پس بكدام نعمتهاى پروردگارت ستيزه‌جوئى » ( سورهء نجم آيهء 55 ) .\r\nو در روايت ديگر است ( كه فرمود : شك ) : بر مريه است ، و هراس از حق ، و تردد ، و استسلام در برابر نادانى و اهل آن . پس هر كه از آنچه در پيش او است ( از حق و رغبت بسوى آخرت ) بهراسد به پشت سر ( يعنى بسوى باطل و دنيا ) برگردد ، و هر كه در دين ستيزه كند در شك بچرخد ، و همرديفان او از مؤمنين از وى پيشى گرفته ( چون شك ندارند ) و بازماندگان ( در ايمان كه پس از او بودند ) او را دريابند ، و لگد مال\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nشياطين گردد ، و هر كه به هلاكت دنيا و آخرت تن دهد در اين ميان ( نيز ) به هلاكت رسد و هر كه از آن رهائى يابد از فضل يقين است ، و خدا چيزى كمتر از يقين نيافريده است .\r\nو شبهه بر چهار شعبه است : شادمان شدن بزينت ( دنيا يا رأيهاى فاسده‌اى كه نزد خود زينت داده ) ، و خود آرائى ( بأباطيل ) ، و بازگرداندن كج ( را براست به نظر خويشتن ) ، و در آميختن حق را بباطل ، و اين براى آنست كه زينت انسانى را از بينه ( و برهان روشن ) باز دارد ، و خود آرائى مايه افتادن در شهوت است ، و كجى صاحب خود را بانحراف بزرگى بكشاند ، و آميختن حق بباطل تاريكيهائى است كه رويهم انباشته . اينست كفر و ستونها و شعبه‌هاى آن .\r\n\r\nباب صفت نفاق و منافق\r\n\r\n1 -\r\n( و هم امير المؤمنين عليه السّلام ) فرمود : و نفاق بر چهار ستون ( استوار ) است : بر هوى ( و هوس ) و سهل‌انگارى ( در امر دين ) ، و خشم‌ورزى ، و طمع .\r\nو هواپرستى بر چهار شعبه است : بر ستم ، و زورگوئى و تجاوز ، و شهوت رانى ، و سركشى ، پس هر كه ستم - كرد بلاها و گرفتاريهايش زياد شود ، و او را واگذارند و از كمك به او خوددارى شود ، و هر كه تجاوز كند و زور بگويد از سختيها نياسايد ، و دلش آرام نباشد ، و از شهوترانيها خوددارى نتواند ، و هر كه\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nشهوت خود را تعديل نكند در پليديها فرو رود ، و هر كه سركشى كند بدون برهان و از روى عمد خود را گمراه كند .\r\nو سهل انگارى بر چهار شعبه است : بر فريب ( خوردن برحمت حق سبحانه و غفلت از شيطان ) ، و آرزو ، و ترس و بيم ( از غير خدا ) و امروز و فردا كردن ، و اين براى آنست كه ترس و بيم ( از غير خدا ) راه حق را ببندد ، و امروز و فردا كردن موجب كوتاهى در عمل گردد تا ( آنگاه كه ) مرگ او برسد ، و اگر آرزو نباشد ( شخص ) به حساب خود برسد ، و اگر حساب كار خود را بداند از هراس و ترس بمرگ ناگهانى بميرد ، ( و فريب رحمت حق خوردن ) دست انسان را از عمل كوتاه كند .\r\n\r\nمجلسى ( ره ) در شرح « حسب ما هو فيه . . . » گويد\r\n: « حسب » بتحريك به معناى رسيدن به حساب و اندازه و شماره و آنچه در آنست از عمر و عمل و اين اشاره است بگفتار پيغمبر ( ص ) كه فرمود : به حساب خودتان برسيد پيش از آنكه به حساب شما برسند ، تا آنكه گويد : و حاصل اينكه اگر آرزو و غفلتى كه لازمه اوست در كار نبود به حساب عمر خود و آنچه از آن صرف كرده و گناهانى كه كسب كرده ميرسيد ، و ميانديشيد كه ممكن است به زودى مرگش فرا رسد و دست خالى از عمل و توشه بآخرت رود ، و در باره سختيهاى مرگ و هراسهاى پس از آن و دشواريهاى قيامت و كيفرهاى سختى كه در انتظار اوست انديشه و تفكر ميكرد ، حقش اين بود كه از ترس و دهشت فجأه كند و ناگهان بميرد چنانچه همام آنگاه كه اوصاف مؤمنين را شنيد ناگهان ( به روى زمين افتاد ) و جان داد ، و اين آرزو است كه انسان را از تمام اين افكار و انديشه‌ها باز دارد ، و از اينجا روشن شود كه در مقدارى از آرزو و غفلت حكمت نظام نوع انسان و بقاء عالم نهفته است ولى زياده روى در آن موجب شقاوت - در آخرت گردد ، برگرديم بدنباله حديث كه امير المؤمنين عليه السلام فرمود : ) .\r\nو خشم‌ورزى بر چهار شعبه است ، بر كبر ، و فخر ( كردن بحسب و نسبت و غير اينها ) . و حميت ( يعنى ) نخوت و ) غيرت ، و تعصب ( كه هر دوى اينها دنبالهء كبر است ) ، پس هر كه كبر ورزد به حق پشت كند ، و هر كه فخر كند ( و بر خود بنازد ) نافرمانى كرده ( يا دروغ گفته و خلاف كرده ) و هر كه حميت كشد بگناهان اصرار ورزد ( و بواسطه حميت بنظائر فحاشى و آدمكشى و جنايات ديگر دچار گردد ) و هر كه تعصب او را فرا گيرد ستم كند ( يا از راه راست منحرف شود ) ، پس چه بد چيز است خشم‌ورزى كه ميان پشت كردن به حق و نافرمانى و اصرار بر گناه و انحراف از راه راست قرار گرفته است . ( اين معنى بنا بر توضيحى است كه آخر حديث بيايد ) .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nو طمع بر چهار شعبه است : شادى و شادكامى و تبختر ، و سرسختى ، و فزون‌طلبى ، پس شادى نزد خداوند خوش نيست ( و بد است ) و شادكامى و تبختر خود پسندى است ، و سر سختى بلائى است كه اگر كسى دچار شد او را بكشيدن بار گناهان وادار ميسازد ، و فزون‌طلبى ( و برترىجوئى ) بازى و سرگرمى و ( موجب ) باز داشتن دل ( از ياد خداى تعالى ) است و پذيرفتن چيزيست ( يعنى دنيا و سرگرميهاى آن ) بجاى آنچه بهتر است ( يعنى آخرت و نعمتهاى آن ) مىباشد .\r\nپس اين بود نفاق و ستونها و شعبه‌هاى آن ، و خداوند بر تمام بندگان خود غالب است ، نامش بلند و ذاتش و الا است ، و زيبا و نيكو ساخته است خلقت هر چيز را ، دو دست جودش گشاده است ، و رحمتش همه چيز را فرا گرفته ، امر او عيان و نورش تابان است ، بركتش بسيار و حكمتش نورانى است ، كتابش پا برجا و حجتش پيروز و هويدا است ، دينش پاك ، و سلطنتش محكم و پيروز است ، سخنش حق ، و موازينش عادلانه و رسولانش رساننده بودند . بدكردارى را گناه دانسته ، و گناه را فتنه ، فتنه را چركى شرده ، و كار نيك را بازگشت دانسته ، و بازگشت را توبه ، و توبه را پاك كنده قرار داده ، پس هر كه توبه كند به راه راست هدايت يافته ، و هر كه گرفتار فتنه شود گمراه شده تا مادامى كه به خدا بازگشت نكند و بگناهش اعتراف ننمايد ، بر خدا دليرى نكند مگر هلاك‌شونده . از خدا بترسيد ، از خدا بترسيد ! كه چه اندازه باب توبه و رحمت و بشارت و بردبارى بزرگ در درگاهش و وسيع است ، و چه اندازه سخت است آن شكنجه‌ها و دوزخ و سختگيرى او ، پس هر كه باطاعتش دست يابد كرامتش را به خود جلب كند ، و هر كه در نافرمانيش در آيد ناگوارى و سختى پاداش كيفر او را چشد و به زودى زود روز پشيمانيش فرا رسد .\r\n\r\nتوضيح - و شرح\r\n: مواردى از اين بحث شريف محتاج بشرح و توضيح است كه قسمتى از آنها در ضمن ترجمه ما بين پرانتز ذكر شد ، و پاره‌اى از آن موكول بپايان حديث گرديد ، يكى در جمله :\r\n« فبئس الامر بين ادبار و فجور . . . اه »\r\nكه آنچه ترجمه شد بنا بر شرحى است كه مجلسى عليه الرحمه فرموده است .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nباينكه كلمهء « على » در جملهء\r\n« على الصراط »\r\nبه معناى « عن » باشد ، و مقصود از « صراط » هم معناى لغوى آن باشد ، اما بنا بر احتمال ديگر كه « على » به معناى حقيقى آن و « صراط » هم مقصود صراط در قيامت باشد معنى چنين است « پس بد وضعى است وضعى كه ميان پشت كردن حق و نافرمانى و اصرار بگناه و ستم است هنگام عبور از صراط » ولى معناى اول ظاهرتر است و احتياج آن بارتكاب خلاف ظاهر و تصرفات در عبارت كمتر از دومى است .\r\nو ديگر در مورد صفاتى كه امير المؤمنين عليه السّلام در باره نفاق و منافق بيان فرمود ، مجلسى عليه الرحمه از بعضى نقل كند كه گفته‌اند ، احاديث اين باب دلالت دارد بر اينكه مؤمن كمياب‌تر است از كبريت احمر زيرا هيچ يك از علماء و صالحين نيستند كه گرفتار برخى از اين صفات ( كه حضرت براى نفاق و منافق بيان فرمود ) نباشند تا چه رسد به ديگران ، و روى اين جهت تأويلاتى از دانشمندان براى حديث ذكر فرموده كه بازگشت جملگى آنها باينست كه هر كس اين گناهان را مرتكب شود از روى بىاعتنائى بدين و اين كار عادت او گردد او از دين خارج گشته و در زمرهء منافقين صدر اسلام در آيد ، ولى اگر گاهى پاره‌اى از آنها از بعضى از مؤمنين بواسطهء غلبهء شهوت و هواى نفس سر زد موجب خروج از دين نگشته گر چه در اسم با منافقين مشاركت دارد .\r\nو در جملهء\r\n« تعالى ذكره »\r\nگويد : يعنى از نقائص يا از اينكه مانند ذكر مخلوق باشد ، يا از اينكه كسى آن طور كه شايد ذكرش كند . و تأييد وجه دوم است آنچه در دعاء آمده\r\n« تعالى ذكرك عن المذكورين »\r\n. و\r\n« جل وجهه »\r\nگويد : يعنى ذات او اجل است از اينكه بكنهش برسند ، يا مقصود از وجه انبياء و حجتهاى اويند ، و يا دين او است .\r\nو در\r\n« و انبسطت يداه »\r\nگويد : اشاره است بگفتار خداى تعالى ( در سورهء مائده آيه 64 ) « و يهود گفتند دست خدا بسته است ، بسته با دستهاى آنان و لعنت بر آنها باد بدان چه گفتند بلكه دستهاى او باز است مىبخشد هر گونه بخواهد » و گفته‌اند : اينكه « يد » را تثنيه آورد ، و دو دست فرمود براى مبالغه در رد يهود و نفى بخل از خداى تعالى و براى اثبات غايت جود - است ، زيرا نهايت سخاوت براى سخى باينست كه با هر دو دست بخشش كند . طبرسى ( ره ) گويد : لفظ « يد » در لغت بر پنج وجه آمده است : ( 1 ) عضو بدن ( 2 ) نعمت ( 3 ) قوت ( 4 ) ملك و سلطنت ( 5 ) براى اسناد فعل بفاعل . سپس گفته است ، و چون شخص سخاوتمند بدست بخشد و شخص بخيل دستش را از بخشش نگهدارد جود و بخل را بدست نسبت داده‌اند ، و به شخص سخاوتمند گويند : دست باز ، و به بخيل گويند : دست بسته . . . تا آنجا كه خود مجلسى ( ره ) گويد و محتمل است كه دو دست در اينجا كنايه از نعمت و بلا باشد . . .\r\nو در\r\n« ظهر أمره »\r\nگويد : يعنى وجود و علم و قدرت و حكمتش بسبب آنچه در آفاق و انفس آشكار\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nكرده ، يا مقصود دين و شريعت اوست در ميان بندگان تا بعبوديت او اعتراف كنند ، يا مقصود امر تكوينى است كه دلالت بر كمال قدرتش كند .\r\n« و اشرف نوره »\r\nيعنى اضافه فرمود نور وجود » علم و كمالات را بر جميع مواد قابله بحسب قابليت و استعدادشان ، و گفته شده : مقصود از علم نور اوست كه در دلهاى عارفان انداخته ، و يا برهانهائى است كه راهنمائى بر وحدانيت و بزرگى ذات و صفاتش كنند ، يا نبوت محمد ( ص ) است و يا نور ولايت است كه در قرآن بدان اشاره شده است كه فرمايد « ميخواهند با دهانهاى خويش نور خدا را خاموش كنند و خدا تمام‌كننده است نور خويش را اگر چه بد دارند كافران » ( سورهء صف آيهء 8 ) .\r\n« و همين كتابه »\r\nيعنى كتابش حافظ و شاهد و رقيب بر همه چيز است زيرا بيان هر چيزى در آن است ، يا اينكه بر ديگر كتابها ناظر و رقيب است زيرا گواه بر صحت آنها است ، و اين معناى دوم روشن است زيرا اشاره است بگفتار خداى تعالى : « و فرستاديم بر تو كتاب را به حق تصديق‌كنندهء آنچه پيش روى اوست از كتاب و نگهبانى بر آن . . . . » ( سورهء مائده آيهء 48 ) كه بيضاوى گويد : يعنى رقيب بر ساير كتابها كه آنها را از تغيير نگهدارد و بثبات و درستى آنها گواهى دهد .\r\n« و الذنب فتنة »\r\nيعنى گمراهى از حق ، يا امتحان و آزمايش است ، زيرا همهء تكاليف وسيلهء آزمايش بندگان است يا سبب مفتون شدن به دنيا و تسلط شيطان بر او است ، و در قاموس گفته است : « فتنته به معناى آزمايش و دلدادن به چيزى و گمراهى . و گناه ، و كفر . و فضيحت . و عذاب . و گمراه كردن . و ديوانگى و محنت . و مال و اولاد ، و اختلاف مردمان در آراء است » و بيشتر اين معانى ( كه در قاموس گفته ) در اينجا مناسب است .\r\nاين بود شرح قسمتى از اين حديث شريف و براى اطلاع از شرح تمامى حديث بمرآة العقول مراجعه شود .\r\n\r\n2 -\r\nمحمد بن فضيل گويد : به حضرت أبى الحسن عليه السّلام نوشتم و از مسأله‌اى از او پرسش كردم در پاسخ به من نوشت : « همانا منافقان نيرنگ ورزند با خدا و اوست فريب دهندهء ايشان و هر گاه برخيزند بسوى نماز برخيزن‌د سرگران خودنمائى كنند بمردم و ياد نكنند خدا را جز اندكى ، در اين ميانه سرگردانند نه بسوى اينانند و نه بسوى . آنان و هر كه را خدا گمراه سازد براى او راهى نيابى » ( سورهء نساء آيه 142 - 143 ) اينها نه از كفارند و نه از مسلمانان ، اظهار ايمان كنند و بسوى كفر و تكذيب روند ، خدا آنها را لعنت كند .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\nشرح\r\n- فيض ( ره ) گويد : اما از كفار نيستند چون اظهار ايمان كنند و شهادتين بر زبان جارى سازند ، و از مسلمانان نيستند چون در دل انكار كنند ، و مجلسى ( ره ) در مرآة العقول از بعضى نقل كند كه گفته‌اند : شايد ذكر نشدن اصل مسأله در حديث به جهت تقيه بوده است ، و شايد سؤال از حال مأمون بوده زيرا او از دشمنان اهل بيت عليهم السلام بود و براى مصلحت اظهار تشيع ميكرد ، و مقصود حضرت در پاسخ او و شيعه‌مآبان منافق اطراف او چون ذو الرياستين باشد .\r\n\r\n3 -\r\nابو حمزهء از حضرت على بن الحسين عليهما السلام حديث كند كه فرمود : همانا منافق ( آن كس است ) كه ( از كارى ) نهى كند ولى خود او ( از آن كار ) دست نمىكشد ، و فرمان ميدهد بدان چه خود نميكند ، و چون به نماز ايستد اعتراض كند ، عرضكردم : اى فرزند رسول خدا اعتراض چيست ؟ فرمود : رو براست و چپ گردانيدن ، و چون ركوع كند خود را ( مانند گوسفند ) به زمين اندازد ( يعنى بعد از ركوع نايستد و به همان حال به سجده رود ) روزش را شب كند و اندوهى جز خوردن شام ندارد با اينكه روزه هم نبوده است ، و چون بامداد كند اندوهى جز خوابيدن ندارد با اينكه شب را بيدار نبوده ، اگر براى تو حديثى گويد دروغ گويد ، و اگر نزدش چيزى بامانت گذارى به تو خيانت كند ، اگر از او پنهان باشى تو را غيبت كند ( و بدگوئى كند ) و اگر به تو وعده بدهد وفا نكند .\r\n\r\n4 -\r\nعبد الملك بن بحر مانند همين حديث را بطور مرفوع از آن حضرت حديث كرده و در آن افزوده است : چون ركوع كند چون گوسفند به زمين افتد ، و چون سجده كند نوك به زمين زند ( چون كلاغى كه دانه از زمين برچيند ، يعنى سجده را بسيار كوتاه بجا آورد ) و چون بنشيند چون سگى است كه بر سر دم نشيند .\r\n\r\nشرح\r\n- محتمل است اين تعبير اشاره به ترك جلسهء استراحت باشد ، و مجلسى ( ره ) گويد : ظاهرتر نزد من آنست كه اين تعبير اشاره است آنچه بيشتر مخالفين در تشهد مستحب دانند كه بر ورك چپ نشينند و پاى راست را روى پاى چپ اندازند و قدم راست را بلند كنند بطورى كه سر انگشتان به طرف قبله قرار گيرد .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n\r\n5 -\r\nرسول خدا ( ص ) فرمود : منافق بمانند تنهء درخت خرما است كه صاحب آن بخواهد در قسمتى از ساختمانش از آن بهره‌مند گردد و در آنجا كه خواهد ( بواسطهء كجى ) قرار نگيرد ، پس بجاى ديگرش برد ( آنجا نيز ) قرار نگيرد ، و سرانجامش اينست كه آن را به آتش بسوزاند .\r\n\r\n6 -\r\nو نيز آن حضرت ( ص ) فرمود : آنچه از خشوع بدن بر آنچه در دل است بچربد آن در نزد ما نفاق است .\r\n\r\nشرح\r\n- مجلسى ( ره ) گويد : اين حديث دلالت دارد بر اينكه زيادى خشوع بدن بر خشوع قلب از روى ريا و نفاق است ، و در گفتارش كه فرمود : « عندنا » اشاره است باينكه نفاق حقيقى نيست بلكه خصلت بدى است كه شبيه بنفاق است .\r\n\r\nباب شرك\r\n\r\n1 -\r\nبريد عجلى گويد : از حضرت باقر عليهم السلام پرسيدم : از كمترين چيزى كه بنده بدان مشرك گردد ؟ گويد : فرمود : هر كه بهسته‌اى بگويد : سنگريزه ، و بسنگريزهء ، بگويد : هسته ، و به آن متدين گردد .\r\n\r\nشرح\r\n- فيض عليه الرحمة گويد : يعنى بقلب خود اعتقاد به آن پيدا كند و آن را دين خود قرار دهد و سر اينكه شرك است آنست كه به پيروى هواى نفس برگردد ، و صاحب اين عقيده اگر چه خدا را عبادت كند ولى هواى نفس را هم اطاعت كند و در اطاعت براى خدا شريك قرار داده است .\r\n\r\n2 -\r\nابو العباس گويد : از حضرت صادق عليه السّلام پرسيدم : از كمترين چيزى كه انسان بدان مشرك شود ؟\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nگويد : فرمود : هر كه رأيى را بدعت گذارد چه بواسطه آن محبوب گردد . و چه بدان واسطه مبغوض شود .\r\n\r\nشرح\r\n- مجلسى ( ره ) گويد : رأى مبتدع آنست كه مستند شرعى نداشته باشد چه اينكه آن رأى در اصول باشد و چه در فروع ، و اما آن كس كه در فهم كتاب و سنت با كوشش فراوانى كه كرده خطا كند ظاهر اينست كه داخل در بدعت گذار نباشد .\r\n\r\n3 -\r\nحضرت صادق عليه السّلام در گفتار خداى عز و جل : « و ايمان نياورند بيشتر آنان به خدا جز اينكه ايشانند مشركان » ( سورهء يوسف آيهء 106 ) فرمود : شيطان را ندانسته پيروى كند پس مشرك گردد .\r\n\r\n4 -\r\nضريس از آن حضرت عليه السّلام حديث كند كه در گفتار خداى عز و جل ( در همين آيه ) فرمود : شرك در طاعت است نه شرك در عبادت ، و از گفتار خداى عز و جل « و برخى از مردمند كه خدا را بر حرف پرستش كنند » ( سورهء حج آيهء 11 پرسيدم ؟ ) فرمود : آيه در بارهء مردى نازل شده و سپس در بارهء پيروان او هم باشد ، پس من عرضكردم : هر كه در برابر شما چيزى برپا دارد او از كسانى است كه خدا را بر حرف پرستيده ؟ فرمود : آرى و گاهى مشرك محض باشد .\r\n\r\nشرح\r\n- مجلسى ( ره ) گويد : يعنى مقصود : شرك از نظر اطاعت و پيروى كردن غير از خداوند است و گر چه عبادت و پرستش و سجدهء بر او نكند ، مانند كسى كه پيروى شيطان يا هواى نفس يا انسان گمراه يا گمراه‌كننده را بكند كه او با خدا شريك قرار داده ، تا آنكه در تفسير آيهء دوم گويد و حاصل اينست كه پرسش‌كننده از حال مخالفين پرسش كرده كه آيا ايشان اهل اين آيه هستند ؟ فرمود : برخى اهل آن هستند و برخى مشرك محض ميباشند ، محتمل است تتمهء كلام سابق امام عليه السّلام باشد يعنى گاهى در بارهء مردى به تنهائى باشد و گاهى در بارهء پيروانش ، و در بعضى نسخه‌ها « مختصا » بجاى « محضا » ضبط شده كه او صريح در همين معناى اخير است .\r\n\r\n5 -\r\nعميره گويد : از حضرت صادق عليه السّلام شنيدم كه ميفرمود : مردم بشناسائى ما و مراجعهء بما و تسليم\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nشدن براى ما مأمورند ، سپس فرمود : و اگر چه روزه بگيرند و نماز گزارند و گواهى دهند كه معبودى جز خداى يگانه نيست ؛ ولى پيش خود بنا گذارند كه بما مراجعه نكنند به همان سبب مشرك گردند .\r\n\r\n6 -\r\nعبد اللَّه بن يحيى كاهلى گويد : حضرت صادق عليه السّلام فرمود : اگر چنانچه مردمى خداى يگانه و بىشريك را پرستش كنند ، و نماز را برپا دارند ، و زكات را بدهند ، و حج خانهء خدا را بجا آورند ، و ماه رمضان را روزه دارند ، سپس به چيزى كه خدا كرده يا پيغمبر ( ص ) ساخته اعتراض كنند و بگويند : كه چرا بر خلاف آن نساخته ؟ يا در دل خود چنين اعتراضى كنند ( گر چه به زبان نياورند ) به همين اعتراض مشرك شوند ، سپس اين آيه را تلاوت فرمود : « نه چنين است بپروردگار تو سوگند ايمان نياورند تا بداورى بگزينند تو را در آنچه سر زده است بين ايشان و سپس نيابند در دلهاى خويش چاره‌اى از آنچه تو قضاوت كرده‌اى و تسليم شوند تسليم تسليم‌شدنى » ( سورهء نساء آيهء 65 ) سپس حضرت صادق عليه السّلام فرمود : بر شما است كه تسليم باشيد .\r\n\r\n7 -\r\nابو بصير گويد : از امام صادق عليه السّلام پرسيدم : از گفتار خداى عز و جل : « كشيشان و ديرنشينان خود را خدايانى در برابر خدا گرفتند » ( سورهء توبه آيهء 31 ) فرمود : هر آينه به خدا سوگند آنها ايشان را بپرستش خودشان نخواندند ، و اگر بپرستش خود خوانده بودند ايشان نميپذيرفتند ولى حرامى را بر ايشان حلال كردند ، و حلالى را بر ايشان حرام كردند ، پس آنها را ندانسته از همين راه پرستش كردند .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\n8 -\r\nحضرت صادق عليه السّلام فرمود : هر كه مردى را در گناهى پيروى كند بتحقيق كه او را پرستش كرده است .\r\n\r\nشرح\r\n- مجلسى ( ره ) گويد : و سر اين مطلب آنست كه پرستش جز خضوع و تذلل و اطاعت و انقياد نيست ، و روى همين حساب خداى سبحان پيروى هواى نفس و اطاعت شيطان را پرستش آن دو ناميده در آنجا كه فرمايد : « آيا ديدى آن كس را كه برگرفت خداى خويش را هوس خويش » ( سورهء جاثيه آيه 23 ) و نيز فرمايد : « آيا بشما سفارش نكرديم اى بنى آدم كه نپرستيد شيطان را كه او شما را دشمنى است آشكار » ( سورهء يس آيه 60 ) .\r\n\r\nباب شك\r\n\r\n1 -\r\nحسين بن حكم گويد : به حضرت موسى بن جعفر عليهما السّلام نوشتم و از حال خود او را آگاه كردم كه من در شك افتاده‌ام ، و حضرت ابراهيم عليه السّلام به خدا عرضكرد : « پروردگارا به من بنما چگونه مرده‌ها را زنده ميكنى » ( سورهء بقره آيه 260 ) و من دوست دارم كه شما ( نيز براى رفع شك من ) چيزى ( از معجزه و دليل امامت ) به من نشان دهى ، پس آن حضرت به من نوشت : كه ابراهيم براستى مؤمن بود ( و عقيده داشت ) و ميخواست كه ايمانش را افزون كند ، ولى تو در شكى ، و در شك خيرى نيست ، و نوشت : جز اين نيست كه شك تا جاييست كه يقين نيامده ، و چون يقين آمد شك روا نباشد ، و نوشت : بدرستى كه خداى عز و جل فرمايد :\r\n« و نيافتيم براى بيشترشان عهدى و دريافتيم بيشترشان را نافرمانان » ( سورهء اعراف آيه 102 ) و فرمود :\r\nاين آيه در بارهء شك‌كننده نازل شده .\r\n\r\nشرح\r\n- مجلسى ( ره ) گويد : غرض راوى از نقل داستان حضرت ابراهيم عليه السّلام عذرتراشى براى شك خود بوده باينكه ابراهيم با مرتبهء نبوت در بارهء مردگان در شك بوده و از خدا چيزى براى بر طرف كردن شك خود پرسش كرده ، و آنچه راوى اين حديث سؤال كرده يا معجزه بوده يا دليلى بر امامت ، و بنا بر اول يا حضرت معجزه‌اى برايش آشكار كرده و راوى بيان نكرده است ، و يا آن حضرت عليه السّلام مصلحت\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nدر آشكار كردن آن نديده . يا ميدانسته كه شك او روى وسواس و عناد است و گر نه حجت بر او تمام شده و حق برايش آشكار گرديده ، و بنا بر احتمال دوم نيز هر سه وجه احتمال ميرود و آخرى ظاهرتر است ، و اما عذرى كه براى شك خود آورده است حضرت آن را ابطال كرده است باينكه ابراهيم شك نداشت . . . بلكه به جهت ازدياد يقين بود و بتعبير ديگر او علم اليقين داشت و طالب عين اليقين بود ولى تو چنانچه خود اعتراف كرده‌اى شك دارى و خيرى در آن نيست زيرا هر چه خير است در ايمان است و او بجز با يقين حاصل نگردد .\r\nو در جملهء\r\n« انما الشك ما لم يأت اليقين »\r\nگويد : اين جمله دو احتمال دارد اول اينكه تأكيد همان جملهء سابق باشد كه فرمود : ابراهيم مؤمن بود و حاصل معنى اين است كه او يقين بقدرت خداى تعالى بر زنده كردن مردگان داشت و شك با يقين اجتماع نكنند ، و جواز ( در فرمايش آن حضرت « لم يجز » ) به معناى امتناع است .\r\nدوم مراد بيقين آن چيزى است كه يقين آورد و شك بعد از آن وسوسه و عناد است ( و اين همان وجهى است كه فيض ( ره ) نيز در وافى فرموده است ) .\r\nسپس مجلسى ( ره ) پس از تفسير آيهء شريفه  وَ ما وَجَدْنا لِأَكْثَرِهِمْ مِنْ عَهْدٍ  . . . . گويد : و شايد تأويل حضرت عليه السّلام به اين باز گردد كه خداى تعالى از ايشان بواسطهء آن عقلى كه به آنها داده پيمان گرفته كه همان را به كار اندازند و يقين كنند ، و آن را واگذارند و پس از مشاهدهء معجزات روشن فاسق شدند و از ايمان بيرون رفتند .\r\n\r\n2 -\r\nابو اسحاق خراسانى گويد : أمير المؤمنين عليه السلام در خطبه‌اش ميفرمود : ترديد ( در بارهء دين و احكام آن ) به خود راه ندهيد تا به شك افتيد ، پس كافر شويد .\r\n\r\nتوضيح\r\n- مجلسى ( ره ) گويد : شايد مقصود ورود در شبهاتى است كه موجب شك گردد ، يا نارضايتى به قضاى خدا است و متهم ساختن خداوند در قضاى اوست ، يا مقصود ترديدى است كه ريشه و مبدء شك است .\r\n\r\n3 -\r\nمحمد بن مسلم گويد : نزد حضرت صادق عليه السلام در سمت چپ آن حضرت نشسته بودم ، و زراره در سمت راستش بود ، پس ابو بصير وارد شد و عرضكرد : يا ابا عبد اللَّه چه فرمائى در بارهء كسى كه در خدا شك كند ؟ فرمود : كافر است اى ابا محمد ( ابا محمد كنيهء ابو بصير است ) عرضكرد : اگر در پيغمبر\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nشك كند ( چطور ) ؟ فرمود : كافر است ؟ ( محمد بن مسلم ) گويد : پس حضرت رو بزراره كرد و فرمود :\r\nهمانا كافر شود در صورتى كه انكار كند .\r\n\r\nتوضيح\r\n- اينكه حضرت در پايان حديث رو بزراره كرد و فرمود : « همانا كافر شود در صورتى كه انكار كند » شايد بخاطر اين بوده كه زراره واسطه ميان ايمان و كفر را قبول نداشته چنانچه اين مطلب در ضمن حديثى در باب كفر حديث ( 7 ) گذشت ، و مقصود امام عليه السلام اينست كه به مجرد شك كافر نشود بلكه شك در صورتى موجب كفر است كه از روى انكار باشد گر چه در صورت شك مؤمن هم نيست .\r\n\r\n4 -\r\nابو بصير گويد : پرسيدم از حضرت صادق عليه السّلام از ( تفسير ) گفتار خداى عز و جل : « آنان كه ايمان آوردند و ايمانشان را بستم آلوده نكردند » ( سوره انعام آيهء 82 ) فرمود : ( مقصود از ستم ) شك است ( يعنى ايمانشان را به شك نيالودند ) .\r\n\r\n5 -\r\nامام صادق عليه السّلام فرمود : شك و نافرمانى در آتشند ، نه از ما هستند و نه بسوى ما توجه دارند .\r\n\r\nشرح\r\n- فيض ( ره ) گويد : نظر امام عليه السّلام كنايه از شك و نافرمانى است ، زيرا استحقاق آنان كه شك كنند و نافرمانى كنند براى آتش بخاطر شك و نافرمانى است پس مقصود اهل آنهايند .\r\n\r\n6 -\r\nو نيز آن حضرت عليه السّلام فرمود : كسى كه بر فطرت توحيد ( و از پدر و مادر خدا پرست ) به دنيا آيد در بارهء خدا شك كند هرگز بخير باز نگردد .\r\n\r\nشرح\r\n- مجلسى ( ره ) گويد : ظاهر اين حديث اينست كه توبهء مرتد فطرى قبول نشود چنانچه مشهور است .\r\n\r\n7 -\r\nحضرت باقر عليه السّلام فرمود : با شك و انكار هيچ عملى سود ندارد .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\n8 -\r\nدر وصيت مفضل است كه گويد : شنيدم حضرت صادق عليه السّلام ميفرمود : هر كه شك كند و يا گمان برد و بر يكى از آن دو بايستد خداوند عملش را هدر كند ، بدرستى كه حجت خدا همان حجت روشن است .\r\n\r\nشرح\r\n- مجلسى ( ره ) گويد : يعنى حجت خدا در اصول دين واضح است و يقين آورد پس شك و گمان موجب عذر انسانى نيست و از كوتاهى او در تحصيل يقين خبر دهد ، سپس گويد : بدان كه اين اخبار دلالت كند كه علم يقينى در ايمان معتبر است ، و اين كه شخص شاك و بلكه آنكه گمان دارد در عقائد ايمانيه ، كافر است تا آنكه گويد : و آخر چيزى كه ميتوان در بارهء اين اخبار گفت : همانست كه اين در خصوص اصول دين است و قسمتى از بحث مربوط به آن در اول اين كتاب ( مرآة العقول ) گذشت .\r\n\r\n9 -\r\nمحمد بن مسلم از يكى از دو امام باقر يا صادق عليهما السّلام حديث كند كه بوى عرضكردم :\r\nما مىبينيم مردى را كه داراى عبادت و كوشش و خشوع در دين است ولى معتقد به حق ( يعنى امامت شما ) نيست ، آيا اين اعمال به او سودى بخشد ؟ فرمود : اى ابا محمد جز اين نيست كه مثل ( ما ) اهل بيت و ( و مردم ) ، مثل آن خاندانى هستند كه در بنى اسرائيل بودند ، و هيچ يك از آنها نبود كه چهل شب كوشش كند ( و رياضت كشد ) جز اينكه ( پس از چهل شب ) دعا ميكرد و دعايش اجابت ميشد ، ( ولى وقتى ) يكى از آنها چهل شب كوشش كرد سپس دعا كرد ، و دعايش باجابت نرسيد ، پس نزد عيسى بن مريم عليه السّلام آمد و از حال خود به او شكايت كرد و از او خواست كه برايش دعا كند ، پس عيسى عليه السّلام تطهير كرده و نماز خواند سپس بدرگاه خداى عز و جل دعا كرد ، خداى عز و جل به او وحى كرد اى عيسى اين بندهء من نزد من آمد اما به غير از آن درى كه بايد بيايد ، او مرا خواند ولى در دلش نسبت به تو شك داشت ، پس ( با اين حال ) اگر ( آنقدر ) مرا بخواند كه گردنش ببرد و انگشتانش بريزد دعايش را اجابت نكنم ، پس حضرت عيسى عليه السّلام به آن مرد رو كرده فرمود : تو پروردگارت را ميخوانى و نسبت به پيغمبرش شك دارى ؟ عرضكرد :\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nيا روح اللَّه به خدا سوگند آنچه گفتى همانطور بود ( و من در بارهء تو شك داشتم ) اكنون از خدا بخواه كه اين شك را از دل من ببرد ، ( حضرت صادق عليه السّلام ) فرمود : كه عيسى براى او دعا كرد و خدا توبهء آن مرد را پذيرفت و قبول كرد و او بمانند خاندان خود گرديد .\r\n\r\nشرح\r\n- مجلسى ( ره ) گويد : مقصود از اهل البيت اصحاب آنهايند يا دوستان واقعى آنهايند « پايان » ولى ممكن است مقصود خود اهل بيت عليهم السّلام باشند چنانچه ترجمه شد و وجه حمل مجلسى مرحوم بر آنچه فرموده است سياق لفظى عبارت است ولى وجود قرينه ما را از اين عمل بىنياز كند ، فيض عليه الرحمة گويد : حضرت در اين حديث اهل بيت پيغمبر ( ص ) و امت او را بعيسى عليه السّلام و امتش مثل زده در اين كه آنها كه در بارهء اهل بيت عليهم السّلام شك داشته باشند دعايشان مستجاب نشود و عبادتشان قبول درگاه واقع نگردد ، و در حديث اشاره است به اين كه شك در بارهء آنها چون شك در بارهء پيغمبر است زيرا عيسى عليه السّلام پيغمبر بود .\r\n\r\nباب گمراهى ( يا گمراهان )\r\n\r\n1 -\r\nهاشم صاحب بريد گويد : من با محمد بن مسلم و أبو الخطاب گرد هم بوديم پس ابو الخطاب بما گفت :\r\nچه گوئيد در بارهء كسى كه امر امامت را نشناسد ؟ من گفتم : هر كه آن را نشناسد كافر است ، ابو الخطاب گفت :\r\nكافر نيست تا حجت بر او اقامه شود و چون حجت بر او اقامه شد و آن را نپذيرفت آنگاه كافر است ، محمد بن مسلم به او گفت : سبحان اللَّه اگر نپذيرد و انكار هم نكند كافر است ؟ اگر انكار نكند كافر نيست ، گويد ( اين جريان گذشت تا به حج رفتيم ) همين كه حج كردم خدمت حضرت صادق عليه السّلام شرفياب شدم و جريان را خدمتش عرضه داشتم ، فرمود : تو اكنون هستى ولى آن دو غايبند موعد شما ( هر سه ) امشب نزد جمرهء وسطى در منى باشد .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nگويد : همين كه شب شد من و محمد بن مسلم و أبو الخطاب خدمتش رفتيم ، پس حضرت بالشى برداشت و به سينه نهاد ( و بر آن تكيه زد ) سپس بما فرمود : شما در بارهء خدمتكاران و زنان و خاندان خود چه گوئيد ؟\r\nآيا شهادت و گواهى بيگانگى خداى يگانه ندهند ؟ عرضكردم : چرا ، فرمود : آيا گواهى ندهند كه محمد ( ص ) رسول ( و فرستاده ) خدا است ؟ عرضكردم : چرا ، فرمود : آيا نماز نميخوانند ، و روزه نميگيرند ، و حج نميكنند ؟ عرضكردم : چرا ، فرمود : آيا آنچه شما بر آنيد ( از شناسائى امام و امر امامت ) آنها مىشناسند و ميفهمند ؟ عرضكردم : نه ، فرمود : آنها در نظر شما چگونه هستند ؟ عرضكردم : هر كه امر امامت را نشناسد كافر است .\r\nفرمود : سبحان اللَّه : آيا اينان كه سر راهها ( ى مكه و غير آن ) و كنار آبها ( ى چاه و غيره منزل كرده‌اند ) نديده‌اى ؟ عرضكردم : چرا ، فرمود : آيا نيست كه اينها نماز ميخوانند و روزه ميگيرند و حج ميكنند ؟ آيا نيست كه گواهى دهند كه معبودى جز خداى يگانه نيست و محمد ( ص ) رسول خدا است ؟\r\nعرضكردم : چرا ، فرمود : آنچه شما برآنيد ( از أمر امامت ) ميدانند ؟ عرضكردم : نه ، فرمود : آنها در نزد شما چگونه هستند ؟ عرضكردم : هر كه اين امر امامت را نشناسد كافر است .\r\nفرمود : سبحان اللَّه : آيا تو خانه كعبه و طواف‌كنندگان آن و اهل يمن و آويختن آنها را بپردهء كعبه نديده‌اى ؟ عرضكردم : چرا ، فرمود : آيا گواهى ندهند كه معبودى جز خداى يگانه نيست و محمد ( ص ) رسول خدا است و [ آيا 
  ] نماز نخوانند و روزه نگيرند و حج نكنند ؟ عرضكردم : چرا ، فرمود : آيا آنچه شما بر آيند ( از امر امامت ) ميدانند ؟ عرضكردم : نه ، فرمود : در بارهء انها چه گوئيد ؟ عرضكردم : هر كه نشناسد ( امر امامت را ) او كافر است .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nفرمود : سبحان اللَّه : اين گفتار خوارج است ، سپس فرمود : اگر بخواهيد آگاهتان كنم ؟ من عرضكردم : نه ، پس فرمود : همانا براى شما بد است كه چيزى را تا از ما نشنيده‌ايد بگوئيد ، گويد : من فهميدم كه حضرت ما را بگفتار محمد بن مسلم واميدارد .\r\n\r\nشرح\r\n- مجلسى ( ره ) گويد : عقيده صاحب بريد اين بوده كه هر كه امر امامت را نشناسد چه حجت بر او قائم شود و چه نشود ، و چه انكار هم بكند يا نكند كافر است ، ولى عقيدهء محمد بن مسلم اين بوده كه در صورتى كافر است كه انكار كند ، و اگر انكار نكند كافر نيست ، و اين همان واسطه بين ايمان و كفر است كه مستضعف و گمراه ناميده شود ، و گويا مقصود از كافر در اينجا كسى است كه احكام كفر مانند نجاست و عدم جواز مباشرت و نكاح و غير آن بر او بار باشد چنانچه برخى از اصحاب گفته‌اند و گر نه در استحقاق عقوبت و خلود برخى از آنان در آتش خلافى نيست .\r\nو اين كه حضرت فرمود : « اين گفتار خوارج است » زيرا آنها گويند : هر كه گناه كبيره كند و اصرار بر صغيره كند كافر است و از اسلام بيرون رود و سزاوار كشتن است ، و از اين رو بكفر امير المؤمنين عليه السّلام در قصهء حكميت حكم كنند ، با اينكه خود آنها حضرت را بر قبول حكميت واداشتند ، و او را مجبور بر قبول حكم آن مرد احمق و جائر و دشمن امير المؤمنين عليه السّلام كردند ، و با اينكه آن بزرگوار بطور مطلق به حكم آنان رضا نداد ، بلكه در صورتى كه بر طبق كتاب و سنت حكم كنند رضايت داد ، و آن دو ملعون بر خلاف كتاب و سنت حكم كردند و آنچه آن حضرت عليه السّلام انجام داد معصيت نبود و تفصيل اين مطلب را در كتاب كبيرمان گفته‌ايم . و فيض ( ره ) گويد : اين كه راوى حاضر نشد كه حضرت صادق عليه السّلام به حق آگاهشان كند براى اين بود كه دانست كه حضرت بر خلاف عقيدهء او بگويد ، و آنگاه نزد آن دو نفر كه طرف نزاعش بودند رسوا شود از اين رو حاضر نشد و شايد پيش خود مطلب را قبول كرده بود و از حرف سابقش برگشته است .\r\n\r\n2 -\r\nزراره گويد : به حضرت باقر عليه السّلام عرضكردم : چه فرمائى در بارهء زناشوئى با اين مردم ( كه قائل بامامت شما نيستند يعنى سنيها ) زيرا من به اين سن كه مىبينيد رسيده‌ام و هنوز زن نگرفته‌ام ؟\r\nفرمود : چه چيز جلوگيريت كرده از ازدواج ؟ عرضكردم : چيزى جلوگيريم نكرده جز اين كه ميترسم\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nازدواجشان بر من حلال نباشد ، پس در اين باره چه دستورى به من ميدهيد ؟ فرمود : پس توجه ميكنى با اينكه جوانى ؟ آيا بردبارى ميكنى ؟ عرضكردم : كنيزها را ( براى زناشوئى ) ميگيريم ، فرمود :\r\nاكنون بياور ( آنچه در بارهء آنها دارى ، و بگو بدانم ) بچه دليل كنيزان را حلال دانى ؟ عرضكردم : كنيز كه همانند زن آزاد نيست اگر چيزى از او ديدم كه مرا به شك انداخت او را مىفروشم و از او كناره ميگيرم ، فرمود : برايم بيان كن بچه دليل او را بر خود حلال ميدانى ؟ گويد : من جوابى ( و پاسخى ) نداشتم كه به آن حضرت عرض كنم .\r\n\r\n( مجلسى ( ره ) گويد\r\n: علت ترس زراره از ازدواج با آنها اين بود كه زراره اصرار داشته كه واسطه‌اى ميان ايمان و كفر نيست ( چنانچه پيش از اين نيز بدان اشاره شد ) و همهء مخالفين و گر چه از فرق شيعه غير از اماميه باشند كافر ميدانسته ، و احكام كفر را در دنيا و آخرت بر آنان جارى ميكرده ، و امام عليه السّلام در بارهء آميزش كنيزان از او مطالبهء دليل كرد يعنى او هم زن كافره است و خصوص اگر اهل كتاب نباشد وطيش حرام است چنانچه نكاح كافره حرام است ، پس چه فرقى ميان آن دو است ؟ ) .\r\n( زراره گويد ) : پس به آن حضرت عرضكردم : چه فرمائى ( بالاخره ) ازدواج كنم ( يا نه ) ؟ فرمود : من باكى ندارم كه ازدواج كنى ، عرضكردم : اين كه فرمودى : من باكى ندارم كه ازدواج كنى دو معنى دارد :\r\nيكى اينكه ميفرمائى من باك ندارم تو گناهى مرتكب شوى بىآنكه من به تو دستور دهم ( ديگر اينكه براى من جايز است ؟ ) پس چه دستور دهى آيا بفرمان شما اين كار را بكنم ؟ فرمود : رسول خدا ( ص ) زن گرفت ، و داستان زن نوح و زن لوط ( را نيز كه ) ميدانى چه بوده ( كه در سورهء تحريم آيهء 10 خداوند داستان آنها را بيان فرمايد : ) « و بودند در زير سرپرستى ( حبالهء نكاح ) دو بنده از بندگان شايستهء ما » ؟ من عرضكردم : رسول خدا مانند من نبوده ، همانا زن زير دست او بوده : و بحكمش اقرار داشته ، و بدين او اعتراف ميكرده ؟ گويد :\r\nبه من فرمود : در بارهء آن خيانت كه در گفتار خداى عز و جل ( در همان آيه است كه فرمايد ) : « پس خيانت\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nكردند آن دو زن » چه نظر دارى ؟ ( آيا خداوند ) مقصودى جز فاحشه ( يعنى زنا ) ندارد ؟ ( اين طور نيست بلكه مقصود از خيانت شرك و كفر باطنى است و آن دو پيغمبر ، آنها را بزنى گرفته بودند ) و رسول خدا ( ص ) بفلانى ( يعنى عثمان ) زن داد ( در صورتى كه مطلب در اينجا به عكس آنچه تو در بارهء خود رسول خدا و زنانش گوئى بوده ) ؟ گويد : عرضكردم : خداوند كار شما را به نيك گرداند - ( بالاخره ) چه دستورى به من فرمائى ؟\r\nآيا بروم و بدستور شما ( از اينها ) زن بگيرم ؟ به من فرمود : اگر اين كار را ميكنى به تو سفارش كنم كه از زنهاى بىتميز و ساده بگيرى ، عرضكردم : زنهاى بىتميز و ساده كيانند ؟ فرمود : پرده‌نشينان پارسا .\r\nعرضكردم : آنكه بر كيش سالم بن أبى حفصه است ؟ فرمود : نه ؛ عرضكردم : آنكه بر كيش ربيعة الرأى است ؟\r\nفرمود : نه .\r\n\r\n( مترجم گويد\r\n: سالم بن أبى حفصه از رؤساى زيديه است و در روايات حضرت صادق عليه السّلام او را لعن و تكذيب و تكفير كرده ، و ربيعه فقيه اهل مدينه بوده و چون برأى خود فتوى ميداده او را ربيعة الرأى ناميده‌اند ) .\r\n( سپس فرمود : ) ولى تزويج كن دختران جوانى كه در تحت سرپرستى پدرانشان هستند و اظهار كفرى نكنند و اطلاعى هم از آنچه شما دانيد ( و اعتقاد شما بامامت ما ) ندارند ، عرضكردم : جز اينست كه آن دختر هم يا مؤمن است و يا كافر ؟ فرمود : او نماز ميخواند و روزه ميگيرد و از خدا ميترسد ولى عقيدهء شما را نميداند ؟ عرضكردم : بتحقيق خداى عز و جل فرموده است : « او است آنكه شما را آفريد پس برخى از شما كافر است و برخى مؤمن » ( سورهء تغابن آيهء 2 - مقصود زرارة اين است كه مردم از اين دو دسته خارج نيستند ) نه به خدا سوگند كسى از مردم نيست كه نه مؤمن باشد و نه كافر ( و واسطه‌اى در بين نيست ؟ ) گويد : حضرت باقر عليه السّلام فرمود : اى زراره گفتار خداوند از گفتهء تو راست‌تر است ، آيا ديده‌اى گفتار خداى عز و جل را كه فرمايد : ( سورهء توبه آيه 102 ) « در آميختند كردار نيك را با كردار بد اميد است كه خداوند توبه آنها را بپذيرد » ( زراره گويد ) : همين كه فرمود : « عسى » : اميد است كه » من عرض كردم : آنها هم نيستند جز مؤمن و يا كافر ( يعنى زراره صبر نكرد تا امام عليه السّلام آيه را تمام كند و عقيده خود\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nرا تكرار كرد ) گويد : پس فرمود : چه گوئى در گفتار خداى عز و جل : ( سوره نساء آيه 98 ) « مگر مستضعفان ( ناتوانان ) از مردان و زنان و كودكانى كه نه چاره توانند و نه راه برند ، كه بايمان رسند ؟\r\nعرضكردم : آنها هم نيستند جز مؤمن يا كافر ، فرمود ، به خدا ، سوگند آنها نه مؤمنند و نه كافر ، سپس رو به من كرد و فرمود : چه گوئى در بارهء اصحاب اعراف ؟ ( اعراف نام ديوارى است ميان بهشت و جهنم چنانچه از روايات و تفاسير استفاده شود و پيش از اين نيز گذشت ) عرضكردم : آنها هم نيستند جز مؤمن و يا كافر ، اگر ببهشت روند مؤمنند و اگر بدوزخ روند كافرند ، فرمود : به خدا سوگند نه مؤمنند و نه كافر و اگر مؤمن بودند ببهشت ميرفتند چنانچه ديگر مؤمنان ببهشت ميروند ، و اگر كافر بودند بدوزخ ميرفتند چنانچه ديگر كافران بدوزخ روند ، ولى آنها مردمى هستند كه كارهاى نيك و كارهاى بد آنها برابر است ، و كردار نيك آنها را ( ببهشت ) نرساند و حال اينها چنانست كه خداى عز و جل فرموده .\r\nپس من عرضكردم : آيا ايشان از اهل بهشتند يا از اهل دوزخ ؟ فرمود : آنها را واگذار همان جا كه خدا واگذارده ( يعنى كارشان با خدا است ) عرضكردم : آيا كار آنها را بتأخير اندازى ( كه خدا هر چه خواهد با آنها انجام دهد ) ؟ فرمود : آرى من هم بتأخير اندازم چنانچه خداوند بتأخير انداخته ، اگر بخواهد بسبب رحمت خود آنها را ببهشت برد ، و اگر خواهد بسبب گناهانشان بدوزخشان كشد و ستمى هم به آنها نكرده ، عرضكردم : آيا كافرى ببهشت ميرود ؟ فرمود : نه ، عرضكردم : آيا بجز كافر كسى بدوزخ رود ، فرمود : نه ، جز آنكه خدا بخواهد ، اى زراره من ميگويم آنچه خدا خواهد . ( همان شود ) و تو نميگوئى آنچه خدا خواهد ، هر آينه اگر تو بزرگ شوى از اين حرف برگردى و خشمت ( نسبت بمخالفان )\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nفرو نشيند ( يا عقده‌هاى دلت باز شود ) .\r\n\r\nتوضيح\r\n- از روى هم رفته اين حديث مذمت بزرگى براى زراره استفاده شود در صورتى كه تمامى دانشمندان شيعه بر جلالت مقام و عدالت و راستگوئى زراره اتفاق دارند ، و از اين رو در پاسخ گوئى به اين حديث فرموده‌اند : اين گفتگوى زراره در آغاز كار او بوده چنانچه از خود حديث هم استفاده شود كه در سنين جوانى بوده و دلش راضى نمىشده كه مخالفين ببهشت روند و آنان را كافر مىدانسته ، و بعد از اين عقيده برگشته و با بيان امام عليه السّلام قانع شده است ، و گذشته از اين حديث در مقابل احاديث بسيارى كه مدح و وثاقت او رسيده است مقاومت نكند خصوصا كه از جهت ارسال اين حديث را ضعيف دانسته‌اند ، و وجه ديگر ضعف آن ، بودن محمد بن عيسى در سند آن است كه گر چه مدح و توثيقى از برخى از علماء اماميه در بارهء او رسيده لكن سيد بن طاوس و صدوق و استادش ابن وليد او را ضعيف شمرده‌اند ، و مجلسى ( ره ) از شهيد ثانى نقل كند كه فرموده : روشن شده است كه تمام اخبارى كه در مذمت زراره رسيده است سندش بمحمد بن عيسى ميرسد ، و اين قرينهء بزرگى است بر اين كه نسبت به او حسادت ورزيده و انحرافى از او داشته است .\r\n\r\nباب مستضعف ( ناتوان در دين )\r\n\r\n1 -\r\nزراره گويد : از حضرت باقر عليه السّلام راجع بمستضعف پرسش كردم : فرمود : او كسى است كه حيلهء بكفر ندارد كه كافر شود ، و راهى بايمان نيابد ( تا مؤمن گردد ) نتواند مؤمن شود و نتواند كافر گردد ، و آنها كودكانند ، و هر مرد و زنى كه عقل ( و خرد ) آنها چون عقل كودكان است ، و قلم ( تكليف ) از آنان برداشته شده است .\r\n\r\nتوضيح\r\n- مجلسى ( ره ) گويد : اين كه حضرت در كفر تعبير به حيله فرمود و در ايمان تعبير به راه براى اين كه كفر راهى و دليل ندارد ، و اگر چيزى هم باشد كه انسان را بكفر بكشاند همان حيله‌گرى و نيرنگ و شبهات شيطانى است ، ولى اين كلام مجلسى ( ره ) با حديث آينده سازگار نيست .\r\n\r\n2 -\r\nو نيز زراره از آن حضرت عليه السّلام حديث كند كه فرمود : مستضعفان « آن كسانند كه چاره‌اى نتوانند و راه به جائى نبرند » فرمود : ( يعنى ) چاره بسوى ايمان نتوانند و كافر هم نشوند ، ( و اينها كودكانند .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nو كسانى كه عقلشان چون كودكان است از مردان و زنان .\r\n\r\n3 -\r\nو نيز زراره گويد : از حضرت باقر عليه السلام از مستضعف پرسيدم ؟ فرمود او كسى است كه حيله‌اى كه بوسيلهء آن كفر را از خود دور كند نتواند و چاره‌اى ندارد كه بدان به راه ايمان رود ، نتواند كه مؤمن شود ، و نه كافر گردد ، فرمود : و ( آنها ) كودكانند و هر كه از مردان و زنان كه عقلشان چون عقل كودكان است .\r\n\r\n4 -\r\nسفيان بن سمط بجلى گويد : به حضرت صادق عرضكردم : چه گوئى در بارهء مستضعفان ؟ حضرت مانند شخص هراسناكى به من فرمود : مگر شما مستضعفى گذارديد ؟ كجايند مستضعفان ؟ به خدا سوگند عقيدهء شما را دوشيزگان پشت پرده بهم رسانده‌اند ، و زنان آبكش و سقا در راه مدينه ( در بارهء مذهب شما ) گفتگو كنند .\r\n\r\nشرح\r\n- مجلسى ( ره ) گويد : گويا اين اضطراب و فزع حضرت بخاطر خشم و انكارى بوده كه بر فاش‌كنندگان اسرار اهل بيت از شيعه داشته ، زيرا آنان بسبب ترك تقيه مذهب اهل بيت را بر ملا كردند تا آنجا كه دوشيزه‌گان پشت پرده با اينكه از خانه بدر نروند و زنان سقائى كه كارشان تفتيش مذهب نيست و در جستجوى آن نبودند از اسرار مذهب شيعه آگاه شدند ، و اين فاش كردن اسرار موجب زيان بر ائمه و شيعيان آنها ميشد و براى هدايت مردمان هم سودى نداشت ، و اين فاش كردن اسرار موجب زيان بر ائمه و شيعيان آنها ميشد و براى هدايت مردمان هم سودى نداشت ، و سبب ميشد كه مستضعفان ناصبى گردند و معذور نباشند . و بدان كه مستضعف نزد بيشتر اصحاب ما كسى است كه امام را نشناسد و منكر او هم نباشد و ولايت شخص معينى را هم نداشته باشد چنانچه شهيد در ذكرى فرموده ، و از شيخ مفيد در كتاب غريه نقل كند كه فرموده :\r\nآن كس است كه ولايت را شناخته ولى در برائت توقف كند . ( و باصطلاح تولى دارد ولى تبرى ندارد ) ، و ابن ادريس گفته است : آن كسى است كه اختلاف مذاهب را نداند و با اهل حق هم دشمن نيست ، سپس مجلسى ( ره ) گويد : و اين موافق‌تر با اخبار است .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n\r\n5 -\r\nعمر بن ابان گويد : از امام صادق عليه السّلام در بارهء مستضعفين پرسيدم ؟ فرمود : آنها اهل ولايت هستند ، عرضكردم : چه ولايتى ؟ فرمود : هر آينه آن ولايت در دين نيست بلكه ولايت ( و هم بستگى ) در ازدواج و ارث و معاشرت است ، و ايشان نه مؤمنند و نه كافر ، و از آنهايند كسانى كه باميد خداى عز و جل هستند ( و كارشان با خدا است كه اگر خواهد عذاب كند يا ببخشد ) .\r\n\r\nشرح\r\n- مجلسى ( ره ) گويد : چون لفظ « ولايت » مجمل بوده و احتمال داده ميشد كه مقصود ولايت اهل بيت عليهم السّلام باشد سائل عرضكرده است : چه ولايتى ، حضرت در پاسخ فرموده است : مقصود ولايت اهل بيت و امامان بر حق نيست زيرا اگر اين طور بودند در زمرهء مؤمنين بودند ، يا اين كه مقصود از ولايت در دين آن ولايتى است كه بسبب اتحاد در دين ميانهء مؤمنين است چنانچه خداى سبحان فرمايد :\r\n وَ الْمُؤْمِنُونَ وَ الْمُؤْمِناتُ بَعْضُهُمْ أَوْلِياءُ بَعْضٍ  . يعنى مردان مؤمن و زنان مؤمنه برخى از آنها دوستان برخى هستند . . . ( سورهء توبه آيه 71 ) و حضرت فرموده است اينان نيستند بلكه مقصود مردمى هستند كه متعصب در مذهب خود نيستند و با شما نيز بغض ندارند بلكه با شما ازدواج كنند و ارث دهند و آميزش كنند ، يا اينكه مقصود اين است براى شما ازدواج و معاشرت ايشان جايز است آنان از شما ارث برند و شما از ايشان ، پس پرسش سائل از حكم آنها بوده نه از وصفشان ، يا اينكه حضرت حكمشان را بيان فرموده سپس آنها را معرفى كرده است كه اينان مؤمن نيستند و كافر هم نيستند .\r\n\r\n6 -\r\nاسماعيل جعفى گويد : از حضرت باقر عليه السّلام پرسيدم : از آن دينى كه بر بندگان روا نيست نسبت بدان نادان باشند ( و بايد بدانند كه آن چه دينى است ؟ ) فرمود : دين وسيع است ، ولى خوارج از روى نادانى خودشان بر خود تنگ گرفتند ( و گرفتار شدند ) عرضكردم : قربانت ( اجازه ميفرمائيد ) من دين خودم را كه بر آن هستم براى شما باز گويم ؟ فرمود : آرى ، عرضكردم : گواهى دهم كه معبودى جز خداى يگانه نيست ، و گواهى دهم كه محمد بنده و رسول اوست ، و آنچه از جانب خداوند آورده است قبول دارم ، و شما را دوست دارم ، و از دشمن شما و هر كه بر شما بزرگى كند و استيلاء خواهد و خود را امير\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nو حاكم بر شما داند ، و حق شما را بستم بگيرد بيزارم ؟ فرمود : تو چيزى را نادان نيستى ، اين همانست كه به خدا سوگند ما هم بر آن هستيم ( و بدان معتقديم ) عرضكردم : آيا كسى كه اين امر را نداند ( و از عذاب خداوند يا خلود در آتش ) سالم ماند ؟ فرمود : نه ، مگر مستضعفان ، عرضكردم : آنها كيانند ، فرمود :\r\nزنان و فرزندان شما ، سپس فرمود : آيا ام ايمن را ديده‌اى ؟ همانا من گواهى دهم كه او اهل بهشت است در صورتى كه آنچه شما بر آيند ( و بدان معتقديد ) نميدانست .\r\n\r\nتوضيح\r\n- فيض عليه الرحمه گويد : شايد ام ايمن نام زنى در آن زمان بوده است كه نزد مخاطب معروف بوده ، و محتمل است كه مقصود همان ام ايمنى بوده است كه در زمان رسول خدا ( ص ) بوده و آن حضرت ( ص ) گواهى داد كه او از اهل بهشت است ، و مجلسى ( ره ) گويد : ام ايمن همان آزادشدهء رسول خدا ( ص ) بوده و از گواهان فدك است ، و خاصه و عامه از پيغمبر ( ص ) روايت كنند كه او اهل بهشت است ، تا آنجا كه گويد :\r\n« و ما كانت تعرف ما انتم عليه . . . » يعنى در صورتى كه او امامت ساير امامان جز امير المؤمنين عليه السّلام را را نميدانست و در اين باره معذور بود چون نشنيده بود و حجت بر او تمام نشده بود ، و همچنين مستضعف به همين جهت معذور است ، و اما در بارهء امامت أمير المؤمنين و معرفت نداشتن ام ايمن بدان بسيار بعيد است و اينكه ام ايمن زن ديگرى بوده باشد كه نزد مخاطب معروف بوده بعيدتر است ( پايان ) و اين اشاره بكلام فيض ( ره ) است ، ولى اين استبعاد زيادى كه مجلسى عليه الرحمه كرده و جهش ظاهر نيست بلكه از سياق روايت ظاهر گردد كه بعيد نيست مقصود آن ام ايمن نبوده باشد ، زيرا گواهى دادن حضرت صادق عليه السّلام باينكه او اهل بهشت است با اينكه پيش از آن رسول خدا ( ص ) بدان گواهى داده ، و نشناختن او آنچه شيعيان زمان حضرت صادق عليه السّلام بدان معتقد بوده‌اند با اينكه او در زمان خلافت عثمان از دنيا رفته چندان مهم نبوده و همچنين از لفظ « أ رأيت » و ديگر مطالب استفاده شود كه احتمال فيض ( ره ) چندان بعيد نيست .\r\n\r\n7 -\r\nابو بصير گويد : حضرت صادق عليه السّلام فرمود : هر كه اختلاف مردم را ( در دين بفهمد مستضعف نباشد ( زيرا در اين صورت پيدا كردن مذهب حق بر او عقلا و شرعا لازم است ) .\r\n\r\n8 -\r\nجميل بن دراج گويد به حضرت صادق عليه السّلام عرضكردم : هر آينه من گاهى به ياد اين مستضعفين مىافتم و ميگويم : ما و آنها در منازل بهشت همراهيم ؟ پس حضرت صادق عليه السّلام فرمود : هرگز خداوند\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nبا شما چنين نكند ! .\r\n\r\nشرح\r\n- مجلسى ( ره ) گويد : مقصود راوى اين است كه ما بسبب گناهانمان ميترسيم كه خداوند ما را در درجهء مستضعفين از مخالفين قرار دهد ، يا بر ما گران است كه آنها با اينكه مخالفند داخل بهشت شوند و با ما در منازلمان باشند ، و فيض ( ره ) گويد : اينكه امام عليه السّلام فرمود : « هرگز خداوند با شما چنين نكند » براى آنست كه منازل مؤمنين در بهشت در درجهء بلندترى از مستضعفين است اگر چه همگى ببهشت روند ، و گنهكاران از مؤمنين پس از تطهير و پاك شدن از گناهان داخل بهشت گردند .\r\n\r\n9 -\r\nايوب بن حر گويد : مردى به حضرت صادق عليه السّلام عرضكرد - و ما هم در خدمت آن بزرگوار بوديم - كه : قربانت . . . ما ميترسيم بواسطهء گناهانمان ( در بهشت ) بدرجه مستضعفين تنزل كنيم ؟ گويد :\r\nپس آن حضرت فرمود : نه به خدا سوگند هرگز خداوند با شما چنين نكند .\r\n\r\n10 -\r\n( مانند حديث 7 است ) .\r\n\r\n11 -\r\nعلى بن سويد گويد از حضرت موسى بن جعفر عليه السّلام از ضعفاء ( ناتوان در دين ) پرسيدم ؟ پس به من نوشت : ضعيف آن كسى است كه حجت به او نرسيده و اختلاف را نفهميده است ، و چون اختلاف را فهميد مستضعف نيست .\r\n\r\n12 -\r\nحضرت صادق عليه السّلام فرمود ، امروز ديگر مستضعفى نيست ، ( زيرا ) مردان بمردان\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n( دين حق ) را رسانده‌اند و زنان بزنان .\r\n\r\nباب آنان كه باميد خدايند و كارشان با خدا است\r\n\r\n1 -\r\nحضرت باقر عليه السّلام در گفتار خداى عز و جل : « و ديگران كه باميد خداوند » ( سورهء توبه آيهء 106 ) فرمود : اينها مردمى مشرك بودند ، كه مانند حمزه و جعفر و نظائر ايشان را از مؤمنين كشتند ، سپس همانها مسلمان شدند پس خدا را بيگانگى شناختند و شرك را رها كردند ، و بدلهايشان ايمان را نپذيرفتند تا از مؤمنين باشند و بهشت بر آنها واجب گردد ، و بر انكارشان نيز نماندند تا كافر باشند و آتش دوزخ بر آنها لازم باشد ، پس آنها بر همين منوال هستند يا خدا عذابشان كند و يا توبه‌شان را بپذيرد .\r\n\r\n2 -\r\nحضرت باقر عليه السّلام فرمود :  مُرْجَوْنَ لِأَمْرِ اللَّهِ  و آنان كه باميد خدايند مردمانى هستند كه مشرك بودند پس حمزه و جعفر و مانند اينها از مؤمنين را كشتند ، سپس همانها بعد از اين كارشان مسلمان شدند و خدا را بيگانگى شناختند و شرك را رها كردند ولى ايمان كامل نياوردند تا در زمرهء مؤمنين باشند و بدل ايمان نياوردند تا بهشت بر آنها واجب گردد ، و كافر نشدند تا آتش دوزخ بر آنها لازم شود ، پس اينان بر همين حال باميد خدايند .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nباب اصحاب اعراف\r\n\r\n1 -\r\nزراره گويد : امام باقر عليه السّلام به من فرمود : چه گوئى در بارهء اصحاب اعراف ؟ عرضكردم :\r\nاينها نيستند جز اينكه يا مؤمنند و يا كافرند ، اگر ببهشت روند مؤمنند و اگر بدوزخ روند كافرند فرمود :\r\nنه به خدا سوگند نه مؤمنند و نه كافر ، و اگر مؤمن بودند ببهشت ميرفتند چنانچه مؤمنان بروند ، و اگر كافر بودند بدوزخ ميرفتند چنانچه كافران روند ، ولى اينان مردمانى هستند كه كارهاى نيك و كارهاى بدشان برابر بود ، و كردار نيك آنها را ( ببهشت ) نرساند ، و آنها چنانند كه خداى عز و جل فرموده است ، من عرضكردم : آيا ايشان از اهل بهشتند يا از اهل دوزخ ؟ فرمود : آنها را واگذار همان جا كه خدا واگذارده ( يعنى كارشان با خدا است ) ، من عرضكردم : آيا كار آنها را بتاخير اندازى ؟ فرمود : آرى بتأخير اندازم چنانچه خداوند كارشان را به خود ( و سرانجام نامعلومى ) واگذار كرده ، اگر خواهد برحمت خود آنها را ببهشت برد ، و اگر خواهد آنان را بسبب گناهانشان بدوزخ كشد و ستم به آنها نكرده است ، پس عرضكردم :\r\nآيا كافرى ببهشت رود ؟ فرمود : نه عرضكردم : آيا بجز كافر كسى بدوزخ رود ؟ گويد : فرمود : نه مگر اينكه خدا خواهد ، اى زراره من گويم : آنچه خدا خواهد و تو نميگوئى : آنچه خدا خواهد همانا چون تو بزرگ شوى از اين حرف برگردى و عقده‌هاى دلت باز شود .\r\n\r\nتوضيح\r\n- اين قسمتى از حديث مفصلى است كه تمامى آن در باب ضلال گذشت .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n\r\n2 -\r\nحضرت باقر عليه السّلام ( در تفسير گفتار خداى تعالى ) : « آنان كه آميختند كردارى نيك را با كردارى بد » ( سورهء توبه آيه 102 ) فرمود : آنان مردمى مؤمن بودند كه در ايمانشان گناهى پديد آوردند كه مؤمنين آن گناهان را بد ميدانستند و ناخوش داشتند ، پس اينانند كه اميد ميرود خداوند توبه‌شان را بپذيرد .\r\n\r\nباب در بيان حال أصناف مخالفين و قدريه و خوارج و مرجئه و اهالى شهرها و بلاد\r\n\r\n1 -\r\nمردى از حضرت صادق عليه السّلام حديث كند كه فرمود : خدا لعنت كند قدريه را ، خدا لعنت كند خوارج را ، خدا لعنت كند مرجئه را ، خدا لعنت كند مرجئه را گويد : من عرضكردم : قدريه و خوارج را هر كدام يك بار لعنت كردى ، و اينان را ( يعنى مرجئه ) را دو بار ؟ فرمود : اينها ميگويند : كشندگان ما مؤمنند ، پس دامنشان تا روز قيامت به خون ما آلوده است ، همانا خداوند در كتاب خود از مردمى حكايت كند كه ( گفتند ) :\r\n« هرگز ايمان بپيامبرى نياوريم تا براى ما قربانى بياورد كه آتش آن را بخورد بگو همانا آمد شما را پيامبرانى پيش از من با نشانه‌ها و با همان كه گفتيد پس چرا كشتيد آنها را اگر راستگويانيد » ( سوره آل عمران آيهء 183 ) فرمود : ميانهء كشندگان و گويندگان ( به اين حرف ) پانصد سال فاصله بود و خداوند كشتن را به آنان نسبت داده براى اينكه بدان چه آنها ( يعنى كشندگان ) كردند راضى بودند .\r\n\r\nشرح\r\n- قدريه در روايات بر جبرى و تفويضى هر دو اطلاق شده و در اينجا مقصود دومى است\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nچنانچه پيش از اين نيز گذشت ، و خوارج آنهايند كه بر امام عليه السّلام خروج كنند و مرجئه بحسب لغت از ارجاء به معناى تأخير است ، و به كسانى گويند كه على عليه السّلام را از مرتبهء خود در خلافت تأخير اندازند و خليفهء چهارم دانند ، و نيز به آنان گويند كه معتقدند كه هيچ گناهى بايمان زيان نرساند زيرا ايمان در نظر آنها صرف عقيده است و عمل هيچ دخالتى در آن ندارد و روى اين جهت گويند هيچ معصيتى بايمان زيان نرساند چنانچه هيچ طاعتى با كفر سود ندهد ، و اين دستهء دوم آنهايند كه گويند كشتن امام و مؤمنين اخيار موجب عذاب نشود زيرا صرف اعتقاد به خدا و رسول را ايمان دانند و وجه اين كه آنها را مرجئه گويند اينست كه اينان عذاب را از گناه پس اندازند و مؤخر كنند ، و ظاهر اين است كه مقصود از مرجئه اين معناى دوم است اگر چه چنانچه مرحوم مجلسى ( ره ) گويد : ممكن است به معناى اول هم باشد زيرا آنان كه على را خليفه چهارم دانند ( و انتخاب خليفه را براى مردم دانند ) كشتن هر كس كه بر خليفهء زمان بشورد جايز دانند اگر چه از ائمه دين و فرزندان رسول خدا ( ص ) باشند ، و بايد دانست كه آيه نقل بمعنا شده و گر نه لفظ آيه « لا نؤمن » است بجاى « لن نؤمن » .\r\n\r\n2 -\r\nابو مسروق گويد : حضرت صادق عليه السّلام از من در بارهء اهل بصره پرسيد كه ( بر ) چه ( مذهبى ) هستند ؟ عرضكردم : مرجئه ، و قدريه ، و حروريه ، فرمود : خدا لعنت كند اين ملتهاى كافر مشرك را كه به هيچ وجه خدا پرست نيستند .\r\n\r\nتوضيح\r\n- حروريه دسته‌اى از خوارجند كه به حروراء كه محلى است نزديك كوفه منسوبند .\r\n\r\n3 -\r\nحضرت صادق عليه السّلام فرمود : اهل شام بدتر از مردم رومند ، و اهل مدينه از اهل مكه بدترند ، و اهل مكه آشكارا به خدا كفر ورزند .\r\n\r\nشرح\r\n- مجلسى ( ره ) گويد : محتمل است كه اين كلام در زمان بنى اميه صادر شده كه اهل شام از بنى اميه و پيروانشان بودند و آنها منافق بودند كه به زبان اظهار اسلام ميكردند و در دل كافر بودند ، و منافق از كافر بدتر است ، و هم آنها بودند كه امير المؤمنين عليه السّلام را سب ميكردند و اين خود كفر بخداى بزرگ بود ولى نصارى و اهل روم چنين كارى نميكردند ( پس به دو سبب اين‌ها بدتر از اهل روم بودند ) - تا آنكه گويد - : و تفاوت بين اين شهرها براى اين بوده است كه بيشتر مخالفين در آن زمان از ناصبيان منحرف از اهل بيت عليهم السّلام بوده‌اند و مخصوصا اهل اين سه شهر ، و سبب اختلافشان تفاوت آنها در\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nدشمنى اهل بيت عليهم السّلام از جهت شدت و ضعف بوده است ، و شبهه نيست در اين كه ناصبيها خبيث‌تر از كفارند ، و نسبت اهل مكه بكفر آشكارا به جهت اظهار دشمنى آنها با خاندان پيغمبر ( ص ) است كه تا بامروز هم در ميان آنان هست و روز عاشورا از بزرگترين عيدهاى خود دانند ، و بعضى گفته‌اند : اين كه اهل مكه بكفر نسبت داده شده‌اند براى اينست كه آنها هر گاه نافرمانى يا پرستش غير از خدا را كنند ، يا جز اولياء خدا را دوست دارند ملحد و مشرك شوند ، زيرا خداى تعالى فرمايد :  وَ مَنْ يُرِدْ فِيهِ بِإِلْحادٍ بِظُلْمٍ نُذِقْهُ مِنْ عَذابٍ أَلِيمٍ  و در روايت صحيح است كه حضرت صادق عليه السّلام در تفسير اين آيه فرمود : هر كه در مكه پرستش غير از خدا كند يا جز دوستان خدا را در آن دوست بدارد او بستم ملحد شده و بر خدا است كه از عذاب دردناكش به او بچشاند .\r\n\r\n4 -\r\nابو بصير از حضرت باقر يا حضرت صادق عليهما السّلام حديث كند كه فرمود : همانا اهل مكه آشكارا به خداوند كفر ورزند ، و اهل مدينه از اهل مكه خبيث ترند ، هفتاد بار خبيث ترند .\r\n\r\n5 -\r\nابو بكر حضرمى گويد : به حضرت صادق عليه السّلام عرضكردم : اهل شام بدترند يا اهل روم ؟\r\nفرمود : ( مردمان * روم كافرند ولى با ما دشمنى نكنند ، و اهل شام هم كافرند هم با ما دشمنى كنند .\r\n\r\n6 -\r\nفضيل بن يسار از حضرت صادق عليه السّلام حديث كند كه آن حضرت فرمود : با آنها - يعنى مرجئه - همنشين نشويد ، خدا آنها و ملتهاى مشركان را لعنت كند در هيچ چيز خدا را پرستش نكنند .\r\n\r\nتوضيح\r\n- فيض ( ره ) گويد : مقصود از مرجئه همان معناى اول از دو معنا است ( كه گذشت و آن اين بود كه مرجئه آنانند كه على عليه السّلام را چهارمين خليفه دانند ) زيرا آنهايند كه ملتهاى زيادى هستند .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n\r\nباب / مؤلفة قلوبهم / ( دل بدست آورده‌گان )\r\n\r\n1 -\r\nحضرت باقر عليه السّلام فرمود :\r\n« مؤلفة قلوبهم »\r\nمردمى بودند كه خدا را بيگانگى شناختند و از پرستش آنچه بجز خدا پرستش مىشود دست برداشته بودند ولى در دل آنها شناختن اينكه محمد رسول خدا است وارد نشده بود ، و شيوهء رسول خدا ( ص ) اين بود كه دل آنها را بدست آورد ( و آنها را به خود نزديك كنند ) و ( با نشان دادن براهين و معجزات دين اسلام و رسالت خود را ) به آنها ميفهماند تا بفهمند و ( شرايع و دستورات دين را ) به آنها ياد ميداد .\r\n\r\nشرح\r\n- مجلسى ( ره ) گويد : بدان كه\r\n« مؤلفة قلوبهم »\r\nيك دسته از مستحقين زكات هستند كه خداوند در قرآن بيان فرموده است ، و از اين اخبار ظاهر گردد كه اينها مردمى بودند كه اظهار اسلام ميكردند ولى پا برجا در آن نبودند پس آنها يا منافق بودند و يا در شك بودند ، خداى تعالى سهمى از زكات و غنيمت‌ها به آنها اختصاص داد تا دلشان با سلام الفت گيرد و در دين پا برجا شوند ، و در جهاد با مشركين از آنان كمك گرفته شود تا آنكه گويد : و مشهور ميان اصحاب ما آنست كه ايشان كفارى بودند كه براى جهاد از آنان دلجوئى ميشد .\r\n\r\n2 -\r\nزراره گويد : از امام محمد باقر عليه السّلام ( از تفسير ) گفتار خداى عز و جل پرسيدم ( كه فرمايد ) :\r\n « وَ الْمُؤَلَّفَةِ قُلُوبُهُمْ »  ( سورهء توبه آيه 60 ) فرمود : ايشان مردمى بودند كه خداى عز و جل را بيگانگى شناختند و از پرستش آنچه جز خداوند پرستش شود دست برداشته بودند ، و گواهى دادند كه معبودى جز خداى يگانه نيست و محمد ( ص ) رسول خدا است ، ولى با اين حال در برخى از آنچه پيغمبر ( ص ) آورده بود شك داشتند ، پس خداى عز و جل به پيغمبر خود دستور داد بوسيلهء مال و عطا ( ى به آنها ) آنان را با اسلام\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nالفت دهد تا اسلام آنها نيكو شود ، و بر اين دين كه بدان در آمده‌اند و بدان اعتراف كرده‌اند پا برجا شوند ، و همانا رسول خدا ( ص ) در جريان جنگ حنين به همين وسيله از رؤساى عرب از قريش و ساير قبايل مضر دلجوئى كرد ، و از آن جمله ابو سفيان بن حرب و عيينة بن حصين فزارى بودند ، پس انصار ( از اين جريان ) خشمگين شدند و نزد سعد بن عباده ( رئيس انصار ) گرد آمدند ، و سعد آنها را در جعرانة ( كه محلى ميان مكه و مدينه بود ) خدمت پيغمبر ( ص ) آورد و عرضكرد : اى رسول خدا اجازهء سخن به من مىدهيد ؟\r\nفرمود : آرى ، پس عرضكرد : اگر اين كار ( كه انجام دادى ) يعنى اين اموال كه ميان قوم خود قسمت كردى كارى بود كه خداوند دستور داده بود ما رضايت داديم ، و اگر نه اينست ما رضايت ندهيم ؟ زراره گويد : شنيدم از حضرت باقر عليه السّلام كه فرمود : پس رسول خدا ( ص ) فرمود : اى گروه انصار آيا همهء شما با گفتار بزرگ ( و رئيستان ) سعد هم آهنگ هستند ؟ گفتند : بزرگ و سيد ما خدا و رسول اوست ، ( و تا سه مرتبه اين پرسش و جواب تكرار شد ) و در مرتبهء سوم گفتند : ما هم برأى و قول او هستيم ( و همان را گوئيم كه او گفت ) زراره گويد : شنيدم حضرت باقر عليه السّلام مىفرمود : پس خداوند نور ايمان آنها را ( براى اين حرفشان ) تنزل داد ، و براى « مؤلفة قلوبهم » در قرآن سهمى مقرر داشت .\r\n\r\nشرح\r\n- حنين نام درهء وسيعى است ميان مكه و طائف كه در آنجا در سال هشت هجرى ميان لشكر اسلام و قبيلهء هوازن و ثقيف كه مردمانى مشرك و جنگجو بودند جنگى واقع شد و آن جنگ را بنام آن مكان جنگ حنين ناميدند ، و در آغاز جنگ لشكر اسلام بواسطهء دليرى و شهامت دشمن گريختند ، و به يارى خداوند باز گشتند و دشمن رو بفرار نهاده باوطاس و طائف و بطن نخله گريختند مسلمانان از پى هزيمت‌شدگان رفته و پس از جنگ و گريزهاى مختصرى مسلمين اموال زيادى از آنان بغنيمت گرفتند و از مردان و زنان و كودكان آنها شش هزار نفر باسيرى بردند و در ميان اسيران شيماء دختر حليمه ( و خواهر رضاعى رسول خدا ( ص ) بود كه آن حضرت و مسلمانان بيشتر آن اسيران را بسبب وساطت شيماء آزاد كردند و اموال را تقسيم كردند .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\n3 -\r\nحضرت باقر عليه السّلام فرمود : هيچ زمانى « مؤلفة قلوبهم » بيشتر از امروز نبوده‌اند .\r\n\r\nشرح\r\n- فيض عليه الرحمة گويد : اين فرمايش حضرت بخاطر اينست كه ديانت بيشتر مسلمانان در هر زمان روى دنياى آنها پايه‌گذارى شده اگر وضع دنياى آنها خوب شد ( و بنوائى رسيدند ) بدين خود خوشنود شوند و تن در دهند ، و اگر چيزى از دنيا به آنها نرسيد نگران شوند و پشت پا بدين زنند .\r\n\r\n4 -\r\nاسحاق بن غالب گويد : حضرت صادق عليه السّلام به من فرمود : به نظر تو چقدر مردم اهل اين آيه هستند ( كه خدا فرمايد ) : « اگر از آن صدقات به آنها داده شود خوشنود شوند و اگر به آنها داده نشود از آن ناگهان خشم كنند » ( سوره توبه آيهء 58 ) ؟ گويد : ( خود ) آن حضرت فرمود : آنان بيش از دو سوم مردم هستند .\r\n\r\nتوضيح\r\n- شيخ طبرسى ( ره ) و ديگران گويند : چون پيغمبر ( ص ) غنيمتهاى حنين را چنانچه گذشت تقسيم فرمود حرقوس بن زهير ( يكى از آنان كه بعدها از سران خوارج شد ) يا ديگرى از منافقين به آن حضرت ايراد و خرده‌گيرى كردند و گفتند بتساوى قسمت نكرد ؟ يا گفتند آيا اين عدالت است ( كه بما چيزى ندهى و به آنها تقسيم كردى ؟ ) سپس اين آيه نازل شد :  وَ مِنْهُمْ مَنْ يَلْمِزُكَ فِي الصَّدَقاتِ فَإِنْ أُعْطُوا مِنْها  . . . يعنى و برخى از ايشان به تو در بارهء صدقات خرده گيرند پس اگر به آنها داده شود . . . . » و مقصود حضرت اينست كه بيشتر مردمان اين زمان هم اين گونه هستند .\r\n\r\n5 -\r\nحضرت باقر عليه السّلام فرمود : هيچ گاه  « الْمُؤَلَّفَةِ قُلُوبُهُمْ »  بيش از امروز نبوده‌اند و آنها مردمانى بودند كه خدا را بيگانگى شناختند ، و از شرك بيرون آمدند ، ولى معرفت رسالت محمد ( ص ) و آنچه ( از جانب خدا آورده بود ) در دلهاى آنان استوار نشد ، و رسول خدا ( ص ) از آنان دلجوئى كرد و همچنين مؤمنين پس از رسول خدا ( ص ) با آنها الفت گرفتند تا آنكه معرفت پيدا كنند .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nباب در اشتراك منافقين و گمراهان و شيطان ( با مؤمنين و فرشتگان ) در دعوت الهيه\r\n\r\n1 -\r\nجميل گويد : طيار به من مى گفت : شيطان كه از فرشتگان نبود ، و جز اين نيست كه فرشتگان مأمور به سجده براى آدم عليه السّلام شدند ، و شيطان گفت : من سجده نميكنم ، پس چرا شيطان گنهكار شد آنگاه كه سجده نكرد با اينكه او از فرشتگان نبود ؟ گويد : من و او خدمت حضرت صادق عليه السّلام شرفياب شديم ، و به خدا سوگند پرسش خود را به طرز نيكوئى طرح كرد و عرضكرد ، قربانت شوم بفرمائيد آنچه خداوند مؤمنين را خوانده است از اين كه فرموده است : « اى كسانى كه ايمان آورده‌ايد » آيا منافقان هم در اين خطاب وارد ميشوند ( و خطاب شامل آنان نيز گردد ) ؟ فرمود : آرى و شامل گمراهان نيز گردد ، و شامل هر كس كه بدعوت آشكار ( اسلام ) اعتراف كرده نيز گردد ، و شيطان هم از كسانى بود كه بدعوت آشكار با آنان ( يعنى فرشتگان ) اعتراف كرده بود .\r\n\r\nشرح\r\n- مقصود از اين كه راوى گويد : طيار سؤال را خوب طرح كرد روشن است زيرا خدمت امام عليه السّلام كه رسيدند ادب را رعايت كرد و سؤال اصلى را كه صورت اعتراض بخداى تعالى داشت طرح نكرد ، بلكه سؤال ديگرى طرح كرد كه اين صورت را نداشت ولى در ريشه با هم مشترك بودند و از جواب امام عليه السّلام شبهه اصلى نيز بر طرف شده و جواب آن نيز داده ميشد ، و امام عليه السّلام چون از راه اعجاز منظور اصلى او را متوجه شده بود سؤال اصلى را هم مطرح فرموده و از آن جواب داد .\r\n\r\nباب در تفسير گفتار خداى تعالى : « و برخى از مردم خدا را بر حرف پرستش كنند »\r\n\r\n1 -\r\nزراره گويد : از حضرت باقر عليه السّلام از گفتار خداى عز و جل : « و برخى از مردم خدا را\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nبر حرف پرستش كنند . پس اگر خوبى و خوشى به دو رسيد بدان آسوده خاطر است ، و اگر آزمايش و فتنهء به دو رسد روى برتابد در دنيا و آخرت زيانكار است » ( سورهء حج آيهء 11 ) پرسيدم ؟ فرمود : اينان مردمى بودند كه خدا را پرستش كردند ، و دست از پرستش آنچه جز خدا پرستش ميشد كشيدند ، ولى در بارهء محمد ( ص ) و آنچه آورده بود شبهه كردند ، و در شك بودند ، پس اسلام را به زبان جارى كردند و گواهى دادند كه معبودى جز خداى يگانه نيست و اين كه محمد ( ص ) رسول خدا است ، و به قرآن نيز اعتراف كردند ، ولى با اين حال آنها در بارهء محمد ( ص ) و آنچه آورده بود در شك بودند ، اگر چه در بارهء خدا شك نداشتند ، خداى عز و جل فرمايد : « و برخى از مردمند كه خدا را بر حرف پرستش كنند » يعنى بر شك در بارهء محمد ( ص ) و آنچه آورده است « پس اگر به او خوبى رسد » يعنى عافيت در خود و مال و فرزندش « به آن آسوده گردد » و خوشنود گردد « و اگر فتنه‌اى به او رسد » يعنى بلائى در تن و يا مالش ، آن را بفال بد گيرد و از پا برجا بودن بر اقرار پيغمبر ( ص ) بدش آيد و بتوقف و شك برگردد ، و بدشمنى خدا و رسولش و انكار بپيغمبر و آنچه آورده است برخيزد .\r\n\r\nشرح\r\n- « حرف » در لغت به معناى طرف و كنار و حاشيه است ، مجلسى ( ره ) از بيضاوى نقل كند كه در تفسير « على حرف » گفته است يعنى در كنار دين است و پا برجا نيست مانند كسى كه در كنار ( و حاشيه ) لشكر است اگر احساس پيروزى كند پابرجا بايستد و گر نه فرار كند و بگريزد ، و روايت شده كه اين آيه در بارهء دسته‌اى از بدويان حجاز نازل گرديد كه بمدينه آمده بودند ( و اسلام اختيار كرده بودند ) و هر كدام تنش سالم بود و اسبش كرهء خوبى ميزائيد ، و زنش پسر نيكوئى مىآورد و مال و گله‌اش زياد ميشد ميگفت :\r\nاز وقتى وارد در اين دين شده‌ام جز خوبى نديدم ، و دلبند و آسوده خاطر ميگرديد و اگر بر خلاف آن بود ميگفت : جز بدى چيزى نديدم و برميگشت .\r\n\r\n2 -\r\nو نيز زراره از آن حضرت حديث كند كه در تفسير اين آيه فرمود : ايشان مردمى بودند كه خدا\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nرا يگانه دانستند ، و از پرستش آنچه جز خداوند پرستش شود دست برداشتند ، پس ( بدين جهت ) از شرك بيرون جستند ، ولى ندانستند كه محمد ( ص ) رسول خداست ، و اينها خدا را پرستيدند با شك در باره محمد ( ص ) و آنچه آورده است ، پس اينان نزد رسول خدا ( ص ) آمدند و گفتند : ما نظر ميكنيم اگر ديديم اموال ما بسيار شد و از جهت تن خودمان و فرزندانمان بعافيت و صحت مانديم ميدانيم كه او راستگو است و پيامبر خدا است ، و اگر جز اين شد تأمل ميكنيم ، خداى عز و جل فرمود : « پس اگر به او خوبى رسد بدان آسوده خاطر گردد » يعنى عافيت در دنيا « و اگر فتنه‌اى به او رسد » يعنى بلائى در جان و مالش « روباز گرداند » ( يعنى ) به شك خود بسوى شرك باز گردد « زيانكار است در دنيا و آخرت اينست آن زيان آشكار ، ميخواند جز خدا آنچه را نه زيانش رساند و نه سودش دهد » ( سورهء حج آيه 12 ) فرمود : بشرك برگردد و جز خدا را بخواند و جز او را پرستش كند ، پس برخى از آنها كسانى هستند كه ميفهمند و ايمان در دلشان وارد گردد ، پس ايمان آورد و باور كند و از سر منزل شك بمقام ايمان در آيد ، ( دستهء ديگر ) آنهايند كه بر شك خود پابرجايند و ( دستهء سوم ) آنهايند كه بشرك برگردند .\r\nو على بن ابراهيم نيز مانند اين خبر را از زراره حديث كرده است .\r\n\r\nباب كمتر چيزى كه بنده بسبب آن مؤمن شود و يا كافر و يا گمراه گردد\r\n\r\n1 -\r\nسليم بن قيس گويد : شنيدم على عليه السّلام ميفرمود : - ( و اين هنگامى بود ) كه مردى نزد آن\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nحضرت آمده بود و به او عرضكرد : كمتر چيزى كه بنده بسبب آن مؤمن شود چيست ؟ و كمتر چيزى كه بنده بوسيله آن كافر گردد چيست ؟ و كمتر چيزى كه بنده با آن بنده با گمراه است چيست ؟ حضرت به او فرمود :\r\nپرسيدى پس پاسخش را ( دقت كن و ) بفهم - .\r\nاما كمتر چيزى كه بنده بدان مؤمن است آنست كه خداى تبارك و تعالى خودش را به آن بنده بشناساند پس ( آن بنده ) بفرمانبردارى براى او اقرار كند ، و ( سپس ) پيغمبرش ( ص ) را به او بشناساند پس بفرمانبردارى او نيز اقرار كند ، و ( همچنين ) امام و حجت خود را در زمين ، و گواهش را بر خلق به او معرفى كند ، و براى او هم بفرمانبردارى اعتراف كند ، ( سليم گويد : ) من عرضكردم : اى امير مؤمنان و اگر چه همه چيز را بجز آنچه بيان فرمودى نداند ؟ فرمود : آرى در صورتى كه هر گاه دستورى به او دهند اطاعت كند ، و اگر نهيش كردند نكند .\r\nو كمتر چيزى كه بنده بسبب آن كافر گردد آنست كه كسى چيزى را كه خدا از آن نهى كرده است پندارد كه ( جايز است ) و خدا به آن دستور داده ( يعنى بدعتى در دين گذارد ) ، و اين معنى را دين خود كند و به آن بماند ، و پندارد كه خداى را كه به آن كار ( بپندار خودش ) دستور داده پرستش كند ، ( در حالى كه ) جز اين نيست كه شيطان را پرستش كند .\r\nو كمتر چيزى كه بنده بواسطهء آن گمراه شود اينست كه حجت خداى تعالى و گواهش را بر بندگانش نشناسد ( يعنى ) آن كس را كه خداى عز و جل دستور بفرمانبرداريش داده ، و ولايتش را فرض ( و واجب ) فرموده ، ( سليم گويد : ) من عرضكردم : اى امير مؤمنان آنان ( يعنى حجت و گواهان ) را برايم توصيف كن ، فرمود : آنها كسانى هستند كه خداى عز و جل آنها را قرين خود و پيغمبرش ساخته و فرموده است :\r\n« اى آنان كه ايمان آورده‌ايد خدا و رسول و اولياء امر خود را فرمانبريد » ( سورهء نساء آيهء 59 ) عرض\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nكردم : اى امير مؤمنان خدا مرا بفدايت كند برايم واضح كن ( و آشكارتر بيان فرما ) فرمود : آنان كه رسول خدا ( ص ) در آخرين خطبه‌اش روزى كه خداى عز و جل قبض روحش فرمود ( و او را بنزد خودش برد ) فرمود : من همانا دو چيز در ميان شما ميگذارم كه پس از من هرگز گمراه نشويد تا مادامى كه به آن دو چنگ زنيد : كتاب خدا ، و عترتم كه اهل بيت ( و خاندان ) منند زيرا خداى لطيف و آگاه به من سفارش كرده كه آن دو از هم جدا نشوند تا در كنار حوض بر من وارد شوند ، مانند اين دو ( انگشت كه با هم برابرند ) و دو ( انگشت سبابهء خود را بهم چسباند و نميگويم مانند اين دو انگشت - و انگشت سبابه و وسطى را بهم چسباند .\r\n( يعنى با هم برابرند و اين طور نيست ) كه يكى بر ديگرى پيش باشد ( و جلو افتد ) پس بهر دوى اينها چنگ زنيد تا نلغزيد و گمراه نشويد ، و برايشان جلو نيفتيد كه گمراه شويد .\r\n\r\nباب\r\n\r\n1 -\r\nحضرت صادق عليه السّلام فرمود : همانا بنى اميه براى مردم تعليم ايمان را آزاد گذاردند و تعليم شرك را آزاد نگذاردند ، زيرا اگر مردم را بر آن وادار ميكردند آن را نمىپذيرفتند .\r\n\r\nشرح\r\n- مجلسى ( ره ) از پدر شيخ بهائى قدس سره نقل كند كه گفته است : در معنى اين حديث گفته‌اند :\r\nمقصود اين است كه بنى اميه مردم را آزاد گذاردند و آنها را به ياد گرفتن ايمان وادار نكردند و از اين زحمت آنان را فارغ كردند ، زيرا اگر بر آن وادارشان ميكردند و رنج آن را به آنان تكليف ميداشتند آن را نمىشناختند ، زيرا ايمان عبارت از ( شناسائى ) اهل بيت بود و بنى اميه دشمن اهل بيت بودند و چگونه مردم را به ياد گرفتن چيزى وادار ميكردند كه سبب زوال دولت و سلطنت آنها بود بخلاف شرك كه منافاتى با سلطنت آنها نداشت ، سپس مجلسى ( ره ) گويد : و پوشيده نماند كه اين معنى دور است بلكه ظاهر اينست كه مقصود امام عليه السّلام اين بوده كه آنها چيزى كه مردم را از اسلام بيرون برد يادشان نميدادند ( و به صرف دستورات اوليه اسلام و كلياتى اكتفا ميكردند و اگر آنچه موجب شرك مىشود و مردم را از دين بيرون\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nبرد بمردم ياد ميدادند مردم پيروى آنها را ميكردند و آنها را از مقام خلافت و زمامدارى اسلام طرد مينمودند ) مانند انكار كردن نصوصى كه پيغمبر ( ص ) در باره خلافت على عليه السّلام و فرزندانش فرموده بود ، و مانند اينكه هر كس بر امير المؤمنين على عليه السّلام خروج كند يا او را سب كند يا دشمنى با او و اهل بيت او را آشكار كند مشرك است و از دين خارج شده ، زيرا اگر اينها را بمردم ياد مىدادند و مردم متوجه ميشدند هرگز پيروى امثال آن غاصبين ياغى را نميكردند ( اين بود گفتار مجلسى ( ره ) با پارهء توضيحات مربوط به آن ) .\r\n\r\nباب ثبوت ايمان و اينكه آيا رواهست خدا ايمان را از كسى بگيرد ؟\r\n\r\n1 -\r\nحسين بن نعيم صحاف گويد : به حضرت صادق عليه السّلام عرضكردم : چگونه است كه ( گاهى ) انسان نزد خداوند مؤمن است و ايمان او نزد خدا ثابت است سپس خداوند پس از آن او را از ايمان بكفر ببرد ؟ گويد : حضرت در پاسخ فرمود : همانا خداى عز و جل عادل است ، و جز اين نيست كه بندگانش را بايمان به خود خوانده است نه بكفر ، و أحدى را بكفر دعوت نكرده است ، پس هر كه به او ايمان آورد و ايمانش نزد خداوند ثابت گردد خداى عز و جل ديگر او را از ايمان بكفر منتقل نسازد .\r\nمن عرضكردم : ( گاهى ) مردى كافر است ، و كفرش نزد خدا ثابت است سپس خداوند او را پس از آن از كفر بايمان منتقل سازد ( اين چگونه است ؟ ) فرمود : همانا خداى عز و جل همهء مردم را بر فطرت ساده آفريده ، كه نه ايمان بشريعتى را بفهمند و نه كفر و انكارى دانند . سپس رسولان را فرستاد كه بندگان را بايمان به خدا دعوت كنند ، پس برخى را خداوند ( بدين وسيله ) هدايت و راهنمائى فرمود ، و برخى را هدايت نفرمود .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n\r\nشرح\r\n- در قسمت اول حديث جواب و سؤال واضح است ، ولى در قسمت دوم بنا بر اينكه « جملهء :\r\nقلت له : فيكون الرجل كافرا . . . .\r\n» جملهء استفهاميه باشد نه خبريه چنانچه ظاهر همانست ، امام عليه السّلام جواب صريح به پرسش راوى نداده است بلكه بجاى آن يك قاعدهء كليه بيان فرموده است . مجلسى ( ره ) پس از احتمالاتى كه در قسمت اول و دوم حديث داده است در قسمت دوم آن چنين گويد : ظاهر اينست كه كلام سائل استفهام ( و پرسش ) باشد ، و حاصل جواب ( و پاسخ ) اينست كه خداى تعالى بندگان را بر فطرتى آفريده كه قابل پذيرش ايمان است ، و بوسيلهء فرستادن رسولان و برپا داشتن حجت‌هاى خود بر همهء آنها حجت را تمام كرده ، پس هيچ كس در قيامت حجتى بر خدا ندارد ، و أحدى از آنها مجبور بر كفر نيست نه از نظر آفرينش و نه از نظر كوتاهى كردن در هدايت و راهنمائى و برپا داشتن حجت ، ليكن برخى مشمول لطف خاص پروردگار شدند و همان باعث تأييد آنها در ايمانشان شد ، و برخى بواسطه سوء اختيار خودشان سزاوار لطف خاص او نشدند و كافر شدند در عين حال مجبور بكفرهم نبودند و همين معناى « امر بين امرين » است كه بارها گفته‌ايم .\r\nو محتمل است كه مقصود از فرمايش آن حضرت «\r\nفمنهم من هدى اللَّه . . .\r\n» اين باشد كه برخى از اين هدايت عامه بهره‌مند شدند و برخى بهره‌مند نشدند و اين معنى بمسلك متكلمين موافق‌تر است ، و معناى اول با اخبار ديگر سازگارتر است ، و اللَّه اعلم بحقيقة الاسرار .\r\n\r\nباب آنان كه ايمان عاريه دارند\r\n\r\n1 -\r\nمحمد بن مسلم از يكى از دو امام باقر و يا امام صادق عليهما السّلام حديث كند و گويد : شنيدم كه ميفرمود : همانا خداى عز و جل خلقى را براى ايمان ثابت آفريده كه ايمانشان زوال ندارد ، و خلقى را براى كفر آفريده كه كفرشان زوال ندارد ، و خلقى را ميانه اين دو آفريده ، و ببرخى از ايشان ايمان را بعاريت داده ، كه اگر بخواهد براى آنها بپايان رساند مىرساند ، و اگر بخواهد از ايشان بگيرد ميگيرد ، و فلان كس از آنها بود كه ايمانش عاريت بود .\r\n\r\nشرح\r\n- مجلسى ( ره ) گويد : گفته شده است : كه « لام » در « للايمان » لام عاقبت است يعنى خلقى آفريده كه سرانجام و عاقبت آنها در علم ازلى ايمان است و زوال در ايمانشان نيست و آنها پيمبران و اوصياء\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nآنها و پيروانشان از مؤمنين بوده‌اند كه در ايمان ثابت و پابرجا بوده‌اند ، و خلقى آفريده كه عاقبت و سرانجام آنها در علم ازلى خداى عز و جل كفر بوده و دسته‌اى هم در اين ميان آفريده كه در علم ازلى او در زمين مستضعفين ( و ناتوانان ) بوده‌اند . . . تا آن كه گويد :\r\nو ظاهر اينست كه مقصود از فلان كس ابو الخطاب ( محمد بن مقلاص است كه حضرت صادق عليه السّلام او را بواسطهء غلوش لعن فرمود ) و احتمال داده است كه مقصود ابن عباس يا ديگران باشند و در آخر گويد :\r\nلكن در اخبار بعدى بيايد كه امام عليه السّلام تصريح بنام ابو الخطاب فرموده است ، و فيض ( ره ) نيز همين معنا را اختيار كرده است .\r\n\r\n2 -\r\nحضرت صادق عليه السّلام فرمود : همانا بنده بامداد كند در حالى كه مؤمن است و شام كند در حالى كه كافر است ، و ( بالعكس گاهى شود كه ) صبح كند كافر و شام كند مؤمن ، ( و در اين ميان ) مردمى هستند كه ايمانشان عاريت است و سپس از آنها گرفته شود و آنها را معارين ( يعنى عاريت داده‌شدگان ) نامند ، سپس فرمود : فلانى از آنها است .\r\n\r\n3 -\r\nعيسى شلقان گويد : ( روزى ) نشسته بودم و حضرت موسى بن جعفر عليهما السّلام ( كه در آن زمان كودكى بود بر من ) گذر كرد و بره‌اى با او بود ، گويد : من عرضكردم : اى پسر من مىبينى پدر شما چه مىكند ؟ ما را به چيزى فرمان دهد سپس از همان چيز نهى ( و جلوگيرى ) كند ، بما دستور داده كه ابو الخطاب را دوست بداريم سپس دستور داد كه او را لعن كنيم و از او بيزارى جوئيم ؟ پس آن حضرت عليه السّلام در حالى كه پسر بچه‌اى بود فرمود : همانا خداوند خلقى را براى ايمان آفريد كه ( آن ايمان ) زوال ندارد ، و خلقى را آفريد براى كفر كه زوال ندارد ، و در اين ميان هم خلقى آفريد و ايمان را بعاريت به آنها داد و اينها را معارين نامند ، كه هر گاه ( خداوند ) بخواهد ايمان را از ايشان برگيرد و ابو الخطاب از كسانى است كه ايمان را بعاريت به دو داده بودند . گويد : پس از آن من خدمت حضرت صادق عليه السّلام شرفياب شدم و آنچه ( بفرزندش ) أبو الحسن ( موسى ) گفته بودم و پاسخى كه به من داده بود همه را بعرض امام صادق\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nعليه السّلام رساندم ، حضرت فرمود : اين كلام از جوشش نبوت است ( يعنى از سرچشمه نبوت جوشيده است . از فيض - ره .\r\n\r\nشرح\r\n- ابو الخطاب محمد بن مقلاص اسدى كوفى است كه در آغاز كارش از اصحاب حضرت صادق عليه السّلام و از بزرگان آنها بود سپس برگشت و مذاهب باطلى اختراع كرد و امام صادق عليه السّلام او را لعن كرد و از او بيزارى جست ، و روايات بسيارى در مذمت او رسيده كه دلالت بر كفر و لعنش كند ، و گويند كه در بارهء حضرت صادق عليه السّلام غلو كرد تا بدان جا كه آن حضرت را خدا ميخواند و خود را از طرف آن حضرت پيغمبر بر اهل كوفه ميدانست .\r\n\r\n4 -\r\nاز برخى از اصحاب ما حديث شده است كه حضرت ابو الحسن عليه السّلام ( موسى بن جعفر يا فرزندش رضا عليهم السّلام ) فرمود : بدرستى كه خداوند پيغمبران را به نبوت خلق فرمود و جز پيغمبر نباشد ، و مؤمنين را بر ايمان آفريده و بجز مؤمن نباشد ( يعنى اينان بر نبودت و ايمانشان ثابت قدم هستند و هرگز برنمىگردند ) و مردمى را ايمان عاريت داده ، پس اگر بخواهد براى آنها بپايان رساند ، و اگر بخواهد از ايشان باز گيرد ، فرمود : و در بارهء ايشان جارى است ( معناى آيهء شريفه ) « پس پايدار باشد و ناپايدار ( سوره انعام آيه 98 ) و به من فرمود : فلانى ايمانش عاريتى بود ، و همين كه بر ما دروغ بست آن ايمان عاريه از او گرفته شد .\r\n\r\nتوضيح\r\n- تمام آيه شريفه اين است كه خداوند فرمايد : « او است كه شما را از يك تن آفريد پس مستقر ( و پايدار ) و مستودع ( ناپايدار ) همانا تفصيل داديم آيتها را براى گروهى كه در مىيابند » .\r\n\r\n5 -\r\nحضرت صادق عليه السّلام فرمود : خداوند پيمبران را بر سرشت نبوت آفريد پس هرگز برنگردند و اوصياء ( آنها را ) بر سرشت وصيتها ( و آنچه به آنها سفارش شده ) آفريد ، پس هرگز برنگردند ، و برخى\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nاز مؤمنين را بر سرشت ايمان آفريده پس هرگز برنگردند ، و برخى از ايشان كسى است كه ايمانش عاريتى است ، پس اگر دعا كند و در دعا اصرار ورزد با ايمان بميرد .\r\n\r\nباب در نشانهء عاريت دار ( ايمان )\r\n\r\n1 -\r\nمفضل جعفى گويد : حضرت صادق عليه السّلام فرمود : براستى حسرت و پشيمانى و واى ، همهء اينها براى آن كس است كه به آنچه بيند سود نبرد و آنچه بر آن استوار است ( از روش و عقيده ) نداند كه چيست و آيا برايش سود بخشد يا زيان ؟ من عرضكردم : قربانت پس از ميان اين مردم رستگارشان بچه چيز شناخته شود ؟ فرمود : آن كس كه كردارش با گفتارش موافقت دارد ( و آنچه ميگويد بدان عمل كند ) گواهى بنجات و رستگارى براى او ثابت شده ، و هر كه كردارش موافقت با گفتارش ندارد ايمانش عاريت است .\r\n\r\nشرح\r\n- مجلسى ( ره ) در گفتار امام صادق عليه السّلام كه فرمود : « همهء اينها براى آن كس است . . . » گويد : يعنى براى آن كس كه آنچه بيند و از عقايد و احكام و اعمال و اخلاق و آداب داند بر طبق آن عمل نكند . و در جملهء\r\n« فاثبت له الشهادة »\r\nگويد : « اثبت » بصيغهء مجهول خوانده شود ، يعنى خداى تعالى و فرشتگانش و حجتهاى الهى و همهء مؤمنين برستگار بودنش گواهى دهند .\r\n\r\nباب سهو دل ( و غفلت و فراموشى آن )\r\n\r\n1 -\r\nابو بصير و ديگران از حضرت صادق عليه السّلام حديث كنند كه فرمود : بدرستى كه ساعتى از شب و روز بر دل بگذرد كه نه در آن كفر است و نه ايمان ، و بمانند پارچه كهنه است ، گويد : سپس به من فرمود :\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nآيا تو در نفس خودت چنين چيزى را درك نكرده‌اى ؟ فرمود : سپس از طرف خدا است كه هرطور بخواهد نقطه‌اى بدل زند ( نقطهء ) كفر باشد يا ( نقطهء ) ايمان . مانند همين خبر از محمد بن أبى عمير حديث شده است .\r\n\r\nشرح\r\n- مجلسى ( ره ) گويد : مقصود از قلب ( و دل ) در اينجا همان نفس ناطقهء انسانى است كه محل ايمان و كفر است نه آن عضو ( گوشتى ) صنوبرى كه در طرف چپ سينه است ، و جهت اين كه بنفس ناطقه قلب گفته‌اند براى انقلاب و تغيير پيدا كردن حالات او است ، يا براى اينست كه تعلق نفس انسانى در اول بروح حيوانى است و آن بخاطر لطيفى است كه از قلب برخيزد . و مقصود از ساعت ( كه فرمود : ساعتى از شب و روز بر دل بگذرد . . . ) همان ساعت غفلت از حق تعالى و مشغول بودن بما سواى اوست يعنى در آن ساعت به ياد هيچ يك از ايمان و كفر نيست ، يا در حالى است كه حكم بكفرش نتوان كرد و توجه بعالم قدس و حق نيز ندارد ، و در معناى « نكتة » گويد : در نهاية گفته است : نكته يعنى اثر كمى مانند چركى روى آينه و شمشير و مانند آن دو ، و در قاموس گويد : « نكت » : آنست كه با چوب يا چيز ديگرى به زمين بزنى كه آن اثرى بجا بگذارد ، و « نكتة » به معناى نقطه است و شبيه بچركى است كه در آئينه باشد . و مقصود از اينكه نكته از جانب خدا است باعتبار توفيق و نبودن آن از جانب خدا است كه هر دوى آنها نيز از اختيار كردن خوب و بد خود بنده است .\r\n\r\n2 -\r\nابو بصير گويد : شنيدم كه حضرت باقر عليه السّلام فرمود : گاهى دل در آن ( هيچ يك ) از ايمان و كفر نيست ، مانند يك قطعهء گوشت ، آيا هيچ يك از شما اين را ( كه گفتم ) نيافته ( و درك نكرده است ؟ ) .\r\n\r\n3 -\r\nحضرت موسى بن جعفر عليهما السلام فرمود : خداوند دلهاى مؤمنان را پيچيده و بسته بايمان آفريده ( يعنى مانند نامهء لوله كرده و خانهء بسته كه جز نويسنده نامه و صاحب خانه كسى ندادند چه در آن است ) و هنگامى كه بخواهد آنچه در آنست بدرخشد بباران حكمت آبياريش كند ، و بذر علم در آن بكارد ، و زارع و سرپرست آن پروردگار جهانيان است .\r\n\r\nشرح\r\n- مجلسى ( ره ) گويد : اين كه حضرت تعبير به پيچيدگى و بستگى دل فرمود اشاره بسهو\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nو غفلت دل است و از اين روى ( كلينى ره ) اين حديث را در اين باب آورده است ، و گفته شده : كه چون خلقت دنبال علم است و بارى تعالى پيش از آفرينش هر چيزى علم به آن دارد چنانچه پس از آفرينش آن علم به آن دارد و قلب مؤمن به اختيار خود او بايمان متصف گردد ، پس اين تعبير درست است كه خداوند آن را به اين وصف آفريده و جبرى لازم نيايد .\r\nو گويا مقصود از حكمت ( در حديث ) آن اضافاتى است كه از طرف پروردگار عالم شود ، و مقصود از علم چيزى است كه انسان با انديشه و تدبر بدست آورد و از كتاب و سنت برگيرد ، پس امام عليه السّلام به اين كلام اشاره فرموده كه با تدبر و انديشه به تنهائى بدون افاضات سبحانى نتوان ( ايمان را ) بدست آورد ، و كوشش بىتوفيق سود ندهد ، و حضرت در اينجا علم را به بذر تشبيه فرموده و حكمتى كه افاضات سبحانى است بباران ، و چنانچه تخم افشاندن در زمين بدون باران ثمر ندهد و سبز نشود ، كوشش بنده بدون افاضهء پروردگار بىنتيجه ماند .\r\n\r\n4 -\r\nامام صادق عليه السّلام فرمود : دل ميان سينه و گلوگاه لرزانست تا بايمان بسته شود ، و چون بايمان بسته شد قرار گيرد ، و اينست گفتار خداى عز و جل : « و آنكه ايمان به خدا آرد در دلش راه يابد و آرام گردد » ( سورهء تغابن آيهء 11 ) .\r\n\r\n5 -\r\nو نيز حلبى از آن حضرت حديث كند كه فرمود : براستى دل در درون انسان مضطرب و لرزانست و حق را جستجو كند ، و چون بدان رسد آرامش پيدا كند و قرار گيرد ، سپس اين آيه را تلاوت فرمود :\r\n« آن كس را كه خداوند بخواهد رهنمائيش كند سينه‌اش را براى ( پذيرفتن ) اسلام بگشايد - تا آنجا كه فرمايد :\r\n« چنان كه گوئى به آسمان بالا رود » ( سورهء انعام آيه 125 ) .\r\n\r\nشرح\r\n- تمام آيه اينست كه « و آن كس را كه خواهد گمراه سازد سينه‌اش را تنگ و گرفته كند چنانچه گوئى به آسمان بالا رود » و در اين تشبيه كه خداوند فرموده است وجوهى گفته‌اند : يكى اينكه معناى آن اينست كه چون او را باسلام دعوت كنند پذيرش آن براى او مانند اينست كه او را به بالا رفتن به آسمان تكليف كرده‌اند ، ديگر اين كه مانند اينست كه قلبش را به آسمان كشتند بخاطر اينكه دست كشيدن از روش باطل و مذهب خودش براى او بسيار سخت و دشوار است .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\n6 -\r\nابو بصير گويد : شنيدم از حضرت صادق عليه السّلام كه ميفرمود : در ساعتى از شب و روز است كه در دل نه ايمان باشد و نه كفر ، آيا تو چنين نيافته‌اى ؟ سپس پس از آن ( ساعت ) نقطه‌اى از جانب خداوند بهر چه خواهد در دل بنده‌اش افتد ، اگر خواهد بايمان و اگر خواهد بكفر .\r\n\r\nتوضيح\r\n- اين حديث همانند حديث اول است كه با شرحش گذشت .\r\n\r\n7 -\r\nو نيز يونس بن ظبيان از آن حضرت عليه السّلام حديث كند كه فرمود : خداوند دلهاى مؤمنين را سربستهء بايمان آفريده ، و چون خواهد آنچه در آنها است بدرخشيد آنها را بحكمت بگشايد و تخم علم در آنها گشت كند ، و زارع و سرپرست آنها پروردگار جهانيانست .\r\n\r\nتوضيح -\r\nاين حديث نيز همانند حديث سوم است كه با شرحش گذشت .\r\n\r\nباب در تيرگى دل منافق گر چه زبان آور ( و سخنور ) باشد و روشنى دل مؤمن گر چه كوته‌زبان باشد و نتواند آنچه در دل دارد به زبان آورد\r\n\r\n1 -\r\nعمرو گويد روزى حضرت صادق عليه السّلام بما فرمود : ( گاهى ) مردى را مىبينى كه در سخنورى در يك لام يا واوى خطا نكند ، خطيب ( و سخنورى ) است زير دست و شيوا ولى همانا دلش از شب تاريك و ظلمانى\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nتاريكتر و سياهتر است ، و ( گاهى ) مردى را بينى كه نتواند آنچه در دل دارد به زبان آورد ، اما دلش مانند چراغ نور افشانى كند .\r\n\r\n2 -\r\nسعد از امام باقر عليه السّلام حديث كند كه فرمود : همانا دلها چهار ( گونه ) اند : دلى كه در آن نفاق و ايمانست ، و دلى كه وارونه است ، و دلى كه مهر خورده است ( و از چرك و زنگ روى آن پوشيده است ) ، و دلى كه تابناك و پاكيزه است ، من عرضكردم : تابناك كدام است ؟ فرمود : آنكه چون چراغى در آن است ، و اما دل مهر خورده آن دل منافق است ، و اما دل تابناك آن دل مؤمن است ، كه اگر خدا به او بدهد شكر كند ، و اگر گرفتارش كند صبر كند ، و اما وارونه آن دل مشرك است ، سپس اين آيه را خواند :\r\n« آيا آن كس كه نگونسار بر روى خويش راه رود راهنمون‌تر است يا آن كس كه ميرود استوار بر راهى راست ؟ » ( سورهء ملك آيه 22 ) و اما آن دلى كه در آن ايمان و نفاق ( هر دو ) هست ( دل ) آن مردمى است كه در شهر طائف بودند ( و گاهى مؤمن و گاهى منافق بودند ) پس هر كدام در حال نفاق مرگش فرا ميرسيد ( از لحاظ ايمان ) هلاك بود ، و اگر در حال ايمان اجلش ميرسيد رستگار بود .\r\n\r\nتوضيح\r\n- مجلسى ( ره ) گويد : ذكر مردمان طائف از باب تمثيل است و مقصود همهء آن مردمى باشند كه شك دارند ( و در حال شك و ترديد روزگارشان را بسر برند ) .\r\n\r\n3 -\r\nابو حمزهء ثمالى از حضرت باقر عليه السّلام حديث كند كه فرمود : دلها سه ( گونه ) اند : دل وارونه كه هيچ خير و خوبى در آن جا نكند و آن دل كافر است ، و دلى كه در آن نقطهء سياهى است ، و خوبى و بدى در آن با هم در كشمكش باشند ، پس هر كدام از آن دل باشد بر آن ديگرى چيره گردد ، و دلى است باز\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nو گشاده كه در آن چراغهائى است تابناك ، و نورش تا روز رستاخيز خاموش نگردد و آن دل مؤمن است .\r\n\r\nتوضيح\r\n- مجلسى ( ره ) گويد : اينكه در اين حديث فرمود : « دلها سه گونه‌اند » منافاتى با حديث گذشته كه فرمود : « دلها بر چهار گونه‌اند » ندارد ، زيرا فرمايشش كه فرمود : و دلى كه در آن نقطه تاريك است شامل دو قسم گردد يكى دلى كه در آن ايمان و نفاق است ، و ديگر دل منافق ، و اينكه فرمود : « تا روز رستاخيز نورش خاموش نگردد » اشاره باينست كه دلى كه بنور ايمان و معارف روشن شد پس از جدا شدن از بدن نيز در عالم برزخ و پس از آن روشن است ، و آن نور هرگز از او گرفته نشود .\r\n\r\nباب در تغييرات حالات دل\r\n\r\n1 -\r\nسلام بن مستنير گويد : من در خدمت حضرت باقر عليه السّلام بودم كه حمران بن اعين ( يكى از اصحاب آن حضرت ) وارد شد ، و از چيزهائى از آن حضرت پرسيد ، پس همين كه خواست برخيزد به امام باقر عرضكرد : من شما را آگاه كنم - خداوند عمر شما را دراز كند و ما را بوجود شما بهره‌مند سازد - كه ما خدمت شما ميرسيم و از نزد شما بيرون نميرويم تا اينكه ( در نتيجه ) دلهاى ما نرم شود ، و جانهاى ما از ( نداشتن ) اين دنيا تسلى يابد ، و آن چه از اين اموال و دارائى كه در دست مردم است بر ما خوار و پست شود ، سپس از نزد شما بيرون رويم و همين كه ( دوباره ) پيش مردم و تجار رويم دنيا را دوست بداريم ؟ ( اين چگونه است ؟ ) گويد : آن حضرت عليه السّلام فرمود : همانا اينها دلهاست كه گاهى سخت شود ، و گاهى هموار و آسان .\r\nسپس فرمود : هر آينه ياران محمد ( ص ) عرضكردند : اى رسول خدا ما بر نفاق از خودمان ترسناكيم ؟\r\nفرمود : چرا از آن مىترسيد ؟ عرضكردند : هنگامى كه نزد شما هستيم و شما ما را متذكر كنيد ؟ و بآخرت تشويق\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nكنيد ، از خدا مىترسيم و در دنيا را ( يكسره ) فراموش كنيم و در آن بىرغبت شويم تا آنجا كه گويا آن حضرت را به چشم خود ببينيم و بهشت و دوزخ را ( بنگريم ) و چون از خدمت شما برويم و داخل اين خانه‌ها گرديم ، و بوى فرزندان را بشنويم و زنان و خاندان را بنگريم از آن حالى كه نزد شما داشتيم برگرديم به حدى كه گويا ما هيچ نداشته‌ايم ( و شما را نديده و خدمت شما نبوده‌ايم و آن حال قبلى را نداشته‌ايم ) آيا شما از اين كه اين تغيير حالت نفاق باشد بر ما ميترسيد ؟ رسول خدا ( ص ) بآن‌ها فرمود : هرگز ( اين نفاق نيست ) ، اينها وسوسه‌هاى شيطانيست كه شما را به دنيا تشويق كند ، به خدا سوگند اگر شما به همان حالى كه به آن خودتان را توصيف كرديد ميمانديد هر آينه فرشتگان دست در دست شما ميگذاردند ( و بدون وسيله ) روى آب راه ميرفتيد ، و اگر نبود كه شما گناه ميكنيد سپس از خدا آمرزش ( آن گناه را ) خواهيد هر آينه خداوند خلقى مىآفريد تا گناه كنند و سپس از خدا آمرزش خواهند و خداوند آنها را بيامرزد ، و براستى مؤمن در گناه افتد ( يا بامتحان در گناه گرفتار شود ) و بسيار توبه كند ، آيا نشنيده‌اى گفتار خداى عز و جل را ( كه فرمايد : ) « همانا خداوند دوست دارد توبه‌كنندگان را و دوست دارد پاكيزه‌جويان را » ( سوره بقره آيهء 222 ) و ( نيز ) فرمايد : « و آمرزش خواهيد از پروردگار خويش سپس بازگشت كنيد بسوى او » ( سورهء هود آيه 90 ) .\r\n\r\nشرح\r\n- مجلسى ( ره ) گويد : اين كه حضرت فرمود : دلها گاهى سخت باشد . . . » يعنى از رو آوردن بعالم قدس و بيكسو نهادن دنيا « و گاهى هموار . . . » يعنى نرم باشد و پيروى از عقل كند و شهوات را به آسانى ترك كند ، و جهتش اينست كه روش خداوند تعالى در بارهء انسان اينست كه او واسطهء ميان فرشتگان و شياطين باشد ، پس فرشتگان ثابت در مقام قدسند ، و شياطين مستغرق در شرور و خطاها و خوانندگان بگناهان و زشتيها هستند و همچنين بهائم در وضعى هستند كه ميل بشهوات و رغبت بسوى لذات دارند ، و انسان در ميان اين هر دو قرار گرفته و از هر دو نشانهء تركيب يافته ، زيرا روحش از عالم قدس و تنش از حيوانات گرفته شده . . . . تا آنجا كه گويد : رسول ( ص ) اشاره فرمود : با اينكه حالت اول شما ( يعنى اصحاب و پيروانش ) حالت شريفى است و ادامه آن باعث تشبيه بفرشتگان و رسيدن بمقامات عاليه شود ، و اما حالت\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nدوم كه آلودگى بگناهان و طلب آمرزش پس از آن باشد خالى از حكمت الهى نيست بگفتارش كه فرمود :\r\n« به خدا سوگند اگر ادامه دهيد . . . » زيرا مانع از ظهور اين آثار ( يعنى مصافحه فرشتگان و راه رفتن بر روى آب ) كدورتهاى جسمانى و علقه‌هاى بشرى و وسوسه‌هاى شيطانى و ميل بزيورهاى دنيائى است ، و چون اينها زائل گرديد و اين موانع از بنده دور شد نور صرف و روح خالص گردد ، بصفات فرشتگان متصف شود ، و يكسره بروحانيين ملحق گردد و با آنان باشد و مانند آنها بر روى آب راه رود ، و اگر توضيح اين مطلب را خواهى گوئيم : براى روح انسانى در سير بسوى خدا منزلهائى است : 1 - عالم محسوسات 2 - عالم تخيلات 3 - عالم موهومات 4 - معقولات ، و در اين منزل است كه از ساير حيوانات جدا شود ، و در اين عالم چيزها بيند كه از عالم حس و خيال و وهم خارج است ، و در آنجا جان اشياء و حقائق آنها را ببيند ، و براى آن عرض عريض و زمينهء پهناورى است كه آغازش عالم انسان و سرانجامش عالم فرشتگان بلكه برتر از آن است و او است معراج انسان چنانچه آن سه منزل پست ترين منازل و اسفل سافلين است - تا آنجا كه گويد - : و از اينجا دانسته شود كه صدور كرامات از اولياء مورد انكار نيست .\r\nو در جملهء :\r\n« و لو لا انكم تذنبون »\r\nفرمايد : اين گفتار دلالت كند بر اينكه در اين نوع از خلقت مصلحت بزرگى است زيرا صفت غفاريت و رحمت و لطف او آشكار شود ، بلكه ظاهر اينست كه همين گناه و آمرزش خواهى سبب بلندى درجات و ازدياد كمالاتشان گردد . . .\r\n\r\nباب وسوسه و حديث نفس\r\n\r\n1 -\r\nمحمد بن حمران گويد : از امام صادق عليه السّلام از وسوسه گر چه بسيار باشد پرسيدم ؟ در پاسخ فرمود : چيزى در آن نيست ، ميگوئى ،\r\nلا إله الا اللَّه\r\n. ( يعنى همين كلام و تفكر در آن وسوسه را از بين مىبرد زيرا مقصود از وسوسه و حديث نفس همان وسوسه‌هاى مربوط به خدا و مكان و كيفيت اوست ) .\r\n\r\n2 -\r\nجميل بن دراج گويد : به حضرت صادق عليه السّلام عرضكردم : در دلم چيز بزرگى آمده ؟\r\nفرمود : بگو\r\nلا إله الا اللَّه\r\nجميل گويد : هر گاه در دلم چيزى مىآمد مىگفتم : لا إله الا اللَّه آن چيز از دلم بيرون ميرفت .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\n3 -\r\nحضرت صادق عليه السّلام فرمود : مردى نزد پيغمبر ( ص ) آمده و عرضكرد : اى رسول خدا هلاك شدم ؟ حضرت رسول ( ص ) به او فرمود : آن خبيث نزد تو آمد و به تو گفت : كى ترا آفريد ؟ تو گفتى خدا پس به تو گفت : خدا را چه كسى آفريده ؟ آن مرد عرضكرد : آرى سوگند به آن كه تو را براستى ( به نبوت ) برانگيخته چنين بوده است ؟ پس رسول خدا ( ص ) به آن مرد فرمود : به خدا سوگند . اين محض ايمان است .\r\nابن أبى عمير گويد : من اين حديث را براى عبد الرحمن بن حجاج گفتم ، او گفت : پدرم از امام صادق عليه السّلام برايم حديث كرد كه فرمود : مقصود رسول خدا ( ص ) از اينكه فرمود : « به خدا اين محض ايمانست » يعنى همين ترس از اينكه هلاك شده باشد هنگامى كه اين خاطره در دلش گذشته است ( محض ايمانست ، زيرا كافر از اين خاطره‌ها بلكه از بالاتر از آنها هراسى در دل ندارد ) .\r\n\r\n4 -\r\nعلى بن مهزيار گويد : مردى به حضرت جواد عليه السّلام نوشت و از وسوسه‌هائى كه بخاطرش آيد شكايت كرد ، حضرت در ضمن پاسخ نامه‌اش به او چنين نوشت : همانا خداى عز و جل اگر بخواهد تو را ثابت و پا برجا كند و از براى شيطان بر تو راهى قرار ندهد ، و مردمى هم به پيغمبر ( ص ) شكايت بردند از خاطره‌هائى كه در دل آنها افتد كه اگر باد آنها را بجاى دورى اندازد و يا قطعه قطعه شوند دوستر دارند از اينكه آن خاطره‌ها را به زبان آرند ؟ پس رسول خدا ( ص ) فرمود : اين را دريافتيد ؟ ( كه اين خاطره‌ها بر شما بسيار گران است ؟ ) عرضكردند : آرى ، فرمود : سوگند به آن كه جانم بدست اوست اين صريح ايمانست ، پس هر گاه آن را يافتيد ( و احساس كرديد كه اين خاطره‌ها بسراغتان آمده ) بگوئيد :\r\n« آمنا باللَّه و رسوله و لا حول و لا قوة الا باللَّه »\r\n.\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\n5 -\r\nحضرت باقر عليه السّلام فرمود : مردى نزد رسول خدا ( ص ) مردى نزد رسول خدا ( ص ) آمد و عرضكرد : اى رسول خدا من منافق شدم ، فرمود : به خدا سوگند تو منافق نشده‌اى ، و اگر منافق بودى نزد من نمىآمدى كه مرا به آن آگاه كنى ، چه چيز تو را به شك انداخته ؟ بگمانم آن دشمن حاضر بخاطرت آمده و به تو گفت : كى تو را آفريده ؛ تو گفتى : خدا مرا آفريده ، پس به تو گفته : كى خدا را آفريده . عرضكرد : آرى بدان كه تو را براستى فرستاده سوگند كه چنين شده ، فرمود : همانا شيطان از راه كردارهاى شما ( و جلوگيرى شما از اعمال نيك ) نزدتان آيد و بر شما دست نيابد پس از اين راه بسراغتان آيد كه شما را بلغزاند ، و هر گاه چنين شد هر كدام شما ( كه برايش چنين رخ داد ) خدا را بيگانگى ياد كند ( خيالات شيطانى بر طرف گردد ) .\r\n\r\nباب اعتراف بگناهان و پشيمانى از آنها\r\n\r\n1 -\r\nعلى احمسى از حضرت باقر عليه السّلام حديث كند كه فرمود : به خدا سوگند از گناه نجات نيابد و رها نشود ) جز كسى كه بدان اعتراف كند .\r\nگويد : و نيز آن حضرت عليه السّلام فرمود : در توبه پشيمانى كافى است .\r\n\r\nشرح\r\n- مجلسى ( ره ) در قسمت اول حديث گويد : يعنى اعتراف كند كه گناه است ، زيرا كسى ( كه گناهى مرتكب گردد ) * انكار كند كه اين گناه است ، و آن را حلال بشمارد چنين كسى كافر است و توبه‌اش پذيرفته نشود . و اگر مقصود از اعتراف بگناه توبه باشد پس ممكن است آن را بر نجات كامل يا نجات قطعى\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nحمل كرد ، زيرا بدون توبه ( شخص گنهكار ) در تحت ارادهء حق تعالى است اگر خواهد او را عذاب كند و اگر خواهد از او درگذرد ، و ممكن است حمل كرد به آنچه خبر پنجم بدان دلالت كند .\r\nو در قسمت دوم گويد : « كفى بالندم توبة » ظاهر اينست كه مقصود پشيمانى كامل است كه مستلزم تصميم بر ترك آن در آينده باشد و گر نه ظاهرش كه مجرد اكتفاء به پشيمانى باشد منافات با ساير اخبار دارد كه دلالت بر تصميم بر ترك در آينده نيز دارد .\r\n\r\n2 -\r\nامام باقر عليه السّلام فرمود : نه به خدا سوگند ؛ خداوند از مردم جز دو خصلت نخواسته است :\r\n( يكى ) اعتراف بنعمتهاى او تا نعمت را بر ايشان بيفزايد ، و ( ديگر ) اعتراف بگناهان تا آنها را براى ايشان بيامرزد .\r\n\r\n3 -\r\nبرخى از اصحاب عمرو بن عثمان از حضرت صادق حديث كند كه شنيدم آن حضرت ميفرمود :\r\nهمانا مرد ( گاهى ) گناه كند و خدا بوسيلهء آن او را ببهشت برد ، عرضكردم : خداوند بسبب گناه او را ببهشت برد ؟ فرمود : آرى ، هر آينه او گناه كند و پيوسته از آن ترسان است و بر خود خشمناك است پس خداوند به او ترحم كند و او را ببهشت برد .\r\n\r\nتوضيح\r\n- مجلسى ( ره ) گويد : اين حديث دلالت كند بر اينكه گناهى كه باعث خضوع گردد بهتر از طاعتى است كه موجب عجب باشد .\r\n\r\n4 -\r\nمعاوية بن عمار گويد : شنيدم حضرت صادق عليه السّلام ميفرمود : هر آينه به خدا سوگند هيچ بنده با اصرار ( بگناه و ادامه آن ) از گناه بيرون نرود ، و هيچ بنده‌اى از گناه بيرون نرود جز باقرار و اعتراف ( به آن ) .\r\n\r\n5 -\r\nيونس بن يعقوب گويد : كه شنيدم حضرت صادق عليه السّلام ميفرمود : هر كه گناهى كند\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nو بداند كه خدا بر او مطلع هست كه اگر خواهد او را عذاب كند و اگر خواهد او را بيامرزد ، خداوند ( به همين آگاهيش ) او را بيامرزد اگر چه استغفار هم نكند .\r\n\r\nشرح\r\n- مجلسى ( ره ) در جملهء « فعلم ان اللَّه مطلع عليه » گويد : شايد مقصود علمى است كه در نفس اثر كند و ثمره‌اش عمل باشد ( يعنى دنبالهء اين علم عمل باشد و دست از گناه بردارد ) و گر نه هر مسلمانى به اين امر اعتراف دارد ، و هر كه منكر آن باشد كافر است ، و هر كه بر اين علم بينديشد و ادامه دهد گناه از او سر نزند مگر بندرت ، و اگر گناهى هم از او سر زند دنبالش پشيمان و ترسان است ، و در حقيقت تائب است و اگر چه به زبان طلب آمرزش نكند .\r\n\r\n6 -\r\nحضرت صادق عليه السّلام فرمود : همانا خداوند دوست دارد بنده‌اى را كه در گناه بزرگ به او توجه كند ( و از او آمرزش بخواهد ) و مبغوض دارد بنده‌اى را كه گناه اندك را خوار شمارد و به آن بىاعتنا باشد ( و در مقام توبه و تدارك آن نباشد ) .\r\n\r\n7 -\r\nحضرت صادق عليه السّلام فرمود : امير المؤمنين عليه السّلام فرموده : همانا پشيمانى بر گناه و بدى ، انسان را بدست كشيدن از آن واميدارد .\r\n\r\n8 -\r\nابان بن تغلب گويد : شنيدم حضرت صادق عليه السّلام ميفرمود : هيچ بنده‌اى نيست كه گناهى كند و از آن پشيمان گردد جز اينكه پيش از آنكه طلب آمرزش كند خدا گناهش را بيامرزد ، و هيچ بنده‌اى نيست كه خداوند بر او نعمتى ارزانى دارد ، و بداند كه آن نعمت از طرف خدا است جز اينكه خداوند پيش از آنكه او سپاسگزارى آن را كند او را بيامرزد .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n\r\nباب پنهان داشتن گناهان\r\n\r\n1 -\r\nعباس غلام حضرت رضا عليه السلام گويد : شنيدم آن حضرت عليه السلام ميفرمود : پنهان‌كنندهء كار نيك ( كردارش ) برابر هفتاد حسنه است ، و آشكارا كنندهء كار بد مخذول است ، و پنهان‌كنندهء كار بد آمرزيده است .\r\n\r\nشرح\r\n- مجلسى ( ره ) گويد : فاش‌كنندهء گناه از نظر بيباكى نسبت بشرع مقدس و بيشرمى مخذول است و توفيق از او گرفته شود ، و پنهان‌كنندهء آن از نظر شرمى كه دارد آمرزيده شود نه از جهت نفاق و دوروئى ، و اين خبر دلالت دارد كه پنهان داشتن طاعات بهتر از آشكار نمودن آن است چون از رياء و سمعه دور است ، و برخى گفته‌اند : آشكار كردن آن بهتر است و برخى ميان واجبات و مستحبات فرق گذارده‌اند و در واجبات گفته‌اند : اظهارش افضلست و در مستحبات اختفاء ( و پنهان داشتن ) . و برخى تفصيل ديگرى داده‌اند و گفته‌اند : اگر كار نيك آشكار كردنش از رياء و سمعه محفوظ باشد اظهارش بهتر است زيرا سبب تأسى كردن ديگران به او گردد و گر نه اختفاء افضلست .\r\n\r\n2 -\r\nحضرت رضا عليه السلام فرمود : رسول خدا ( ص ) فرموده است ( و مانند حديث گذشته را روايت كرده است ) .\r\n\r\nباب كسى كه آهنگ كار نيك يا كار بد كند\r\n\r\n1 -\r\nزراره از يكى از دو امام باقر و يا صادق عليهما السلام حديث كند كه فرمود : همانا خداى تبارك\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nو تعالى براى آدم در فرزندانش مقرر ساخته كه هر كه آهنگ كار نيكى كند و آن كار را نكند براى او يك حسنه نوشته شود ، و هر كه آهنگ كار نيكى كند و بكند براى او ده حسنه نوشته شود ، و هر كه آهنگ كار بد كند و آن را نكند بر او نوشته نشود ، و هر كه آهنگ آن كند و انجام دهد يك گناه بر او نوشته شود .\r\n\r\nشرح\r\n- مجلسى ( ره ) در شرح اين حديث كلامى طولانى دارد كه ملخص آن با پاره‌اى توضيحات نقل مىشود :\r\nاين حديث دلالت دارد كه بر قصد گناه تا هنگامى كه انجام نشود مؤاخذه‌اى نيست و اين دو احتمال دارد :\r\nيكى اينكه گناهى كوچك باشد كه همان ترك آن كفاره‌اش باشد . ديگر اينكه بگوئيم قصد هرگز متصف به خوبى و بدى نشود تا عملى دنبال آن نباشد ( چنانچه ظاهر حديث است ) و جمعى بدان قائل شده‌اند ، ولى احتمال اول ظاهرتر است ، بلى اگر محض خطور در دل باشد بدون اختيار البته تكليفى به آن تعلق نگيرد و تفصيل آن در باب وسوسه گذشت .\r\nو محقق طوسى در تجريد گفته است : اراده كردن كار قبيح قبيح است ، و تفصيل اين كلام اينست كه آنچه در نفس است بر سه گونه‌اند : 1 - خاطراتى كه بىاختيار آيد و در دل مستقر نگردد و گفتيم كه آنها مؤاخذه ندارد و خلافى در اين باره ميان امت نيست . 2 - خاطراتى كه با اختيار آيد و آهنگ كند و اين همان حديث نفس اختيارى است كه كارى را بكند يا نكند كه ( حديث گويد : ) اگر كار نيك باشد و نكند يك حسنه دارد و اگر بكند . . . و در اين هم خلافى نيست . 3 - عزم و تصميم و مهيا شدن بر انجام كارى ( كردن يا نكردن ) در اين اختلاف است و بيشتر اصحاب بخاطر ظاهر اين اخبار گفته‌اند : مؤاخذه ندارد ، و بيشتر سنيان و متكلمين و محدثين گفته‌اند مؤاخذه دارد لكن نه مؤاخذه به آن گناهى كه تصميم انجام آن را دارد بلكه مؤاخذه به همين تصميم و عزم بر گناه .\r\nتا آنجا كه گويد : ظاهر از اين حديث اين است كه فرقى در نكردن گناه با آهنگ آن ميان آنجائى كه از ترس خدا نكند يا براى حفظ آبرو و ترس از مردم ، نيست و آن گناه بر او نوشته نشود و نيز ظاهر اينست كه اينكه قصد گناه مؤاخذه ندارد مخصوص بمؤمنين است پس منافاتى با بعضى اخبار ديگر ندارد ( مترجم گويد : شاهد بر اين كلام حديث ( 2 ) است كه بيايد ) .\r\nسپس كلامى از شهيد ( ره ) و شيخ بهائى ( قده ) نقل مىكند كه ملخص آن اينست كه شهيد ( ره ) فرموده است : قصد گناه تا مرتكب آن گناه نشود نه عقابى دارد و نه مذمتى ، و شيخ بهائى در شرح اين كلام گفته است : فرض شهيد ( ره ) اينست كه نيت گناه گر چه خودش گناه است ولى چون اخبار در عفو آن رسيده است عقاب و مذمتى بر او نيست گر چه استحقاق آن دو را دارد ، و گر نه حرام بودن عزم و قصد بر گناه در نزد ما و همچنين نزد عامه شكى در آن نيست سپس برخى از كلام عامه و خاصه را در اين باره در تفسير آيهء شريفه :\r\n\r\n","description":"","footnote":"","page_name":" 161 ","page_number":161},
  {"content":"\r\n\r\n إِنَّ السَّمْعَ وَ الْبَصَرَ وَ الْفُؤادَ كُلُّ أُولئِكَ كانَ عَنْهُ مَسْؤُلًا »  ( سورهء اسراء آيه 36 ) نقل كند كه اين آيه دلالت دارد بر اينكه انسان به نيست گناه هم كه در دل كند مؤاخذه شود ، و نيز كلامى از سيد مرتضى و صاحب تفسير كشاف در تفسير آيهء شريفه :  إِذْ هَمَّتْ طائِفَتانِ مِنْكُمْ أَنْ تَفْشَلا وَ اللَّهُ وَلِيُّهُما  ( سورهء آل عمران آيهء 123 ) به همين مضمون نقل كند ، و در آخر كلام نتيجه گيرد كه اين اخبارى كه در اين باب آمده است ( مانند همين خبر و خبر بعد از اين ) دلالت ندارند بر اينكه عزم بر گناه ، گناه نيست ، و جز اين نيست كه دلالت دارند بر اينكه كسى كه عزم بر گناهى مانند شرب خمر يا زنا مثلا كرد ولى آن گناه را انجام نداد بر او نوشته نشود نه اينكه يكسره گناهى نكرده ، بلكه گناه هست ولى نوشته نشود و آن عفو شده است .\r\n\r\n2 -\r\nحضرت صادق عليه السلام فرمود : همانا مؤمن آهنگ كار نيك كند و انجام ندهد و براى او حسنه‌اى نوشته شود ، و اگر انجام دهد ده حسنه براى او نوشته شود ، و همانا مؤمن آهنگ كار بد كند كه آن را بجا آورد و نكند ، پس چيزى بر او نوشته نشود .\r\n\r\n3 -\r\nعبد اللَّه بن موسى بن جعفر گويد : از پدرم ( موسى بن جعفر عليه السّلام ) پرسيدم از دو فرشتهء ( موكل ) بر انسان كه آيا هر گاه بنده قصد گناه كند يا قصد كار نيك كند ميدانند ؟ فرمود : بوى مبال و بوى عطر يكى است ؟ گفتم : نه ، فرمود : همانا بنده چون آهنگ كار نيك كند نفسش خوشبو بيرون آيد ، پس فرشتهء دست راست بفرشتهء دست چپ گويد : برخيز ( و دنبال كار خود رو ) زيرا اين بنده آهنگ كار خوب كرده ، و هنگامى كه آن كار خوب را انجام داد زبانش قلم او باشد و آب دهانش مركب او و آن را براى او ثبت كند ، و هر گاه آهنگ گناه كند نفسش بد بو بيرون آيد ، پس فرشتهء دست چپ بدست راستى گويد : توقف كن ( و دست نگهدار و چيزى ننويس ) زيرا او آهنگ گناه كرده ، و چون آن گناه را بجا آورد زبانش قلم او است و مركبش آب دهان او ، و آن گناه را بر او ثبت كند .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\n4 -\r\nفضل بن عثمان مرادى گويد : از حضرت صادق عليه السّلام شنيدم كه رسول خدا ( ص ) فرمود :\r\nچهار خصلت است كه در هر كه باشد ( هنگام ) ورود به ( پيشگاه ) خداوند پس از آنها هلاك نگردد مگر آنكه سزاوار هلاكت باشد : بنده آهنگ كار خوب كند كه آن را انجام دهد ، كه اگر آن را نكند يك حسنه خداوند براى او بنويسد بخاطر حسن نيت او ، و اگر آن را بكند خداوند برايش ده حسنه بنويسد ، و بنده آهنگ كار بد كند كه آن را انجام دهد ، پس اگر انجام ندهد چيزى بر او نوشته نشود و اگر بجا آورد تا هفت ساعت مهلتش دهند ، و فرشتهء موكل حسنات بفرشتهء موكل سيئات كه در طرف چپ است گويد : شتاب مكن شايد دنبال آن ( كار بد ) كار خوبى كند كه آن را محو سازد ( و از بين ببرد ) زيرا خداى عز و جل فرمايد : « همانا كارهاى خوب كارهاى بد را ببرند » ( سورهء هود آيهء 114 ) و يا آنكه آمرزش خواهد و استغفار كند پس اگر گويد :\r\n« استغفر اللَّه الذى لا إله الا هو ، عالم الغيب و الشهادة العزيز الحكيم الغفور الرحيم ذو الجلال و الاكرام و اتوب اليه »\r\nچيزى بر او نوشته نشود ، و اگر هفت ساعت بگذرد و دنبالش حسنه‌اى نياورد ( و كار نيكى نكند ) و استغفار هم نكند فرشتهء حسنات بفرشتهء سيئات گويد :\r\nبنويس ( گناه را ) بر اين بدبخت محروم ( از خير ) .\r\n\r\nتوضيح\r\n- مجلسى ( ره ) گويد : اين ذكر استغفارى كه فرموده است بهترين افراد استغفار است اين كه مقصود منحصر بودن استغفار به اين ذكر مخصوص است .\r\n\r\nباب توبه\r\n\r\n1 -\r\nمعاوية بن وهب گويد : شنيدم حضرت صادق عليه السلام ميفرمود : چون بنده توبهء نصوح كند خداوند او\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nرا دوست دارد ، و در دنيا و آخرت بر او پرده پوشى كند ، من عرضكردم : چگونه بر او پرده پوشى كند ؟\r\nفرمود : هر چه از گناهان كه دو فرشتهء موكل بر او برايش نوشته‌اند از يادشان ببرد و بجوارح ( و اعضاى بدن ) او وحى فرمايد : كه گناهان او را پنهان كنيد ، و به قطعه‌هاى زمين ( كه در آنجاها گناه كرده ) وحى فرمايد : كه پنهان دار آنچه گناهان كه بر روى تو كرده است ، پس ديدار كند خدا را هنگام ملاقات او و چيزى كه به ضرر او بر گناهانش گواهى دهد نيست .\r\n\r\nشرح\r\n- مجلسى ( ره ) گويد : در نهايه گفته است كه در حديث ابى بن كعب آمده از پيغمبر ( ص ) از توبه نصوح پرسيد ؟ فرمود : آن توبهء خالصى است كه پس از آن بگناه بازگشت نكند . و شيخ بهائى گفته است كه مفسران در معناى توبهء نصوح چند وجه گفته‌اند :\r\nاز آنها جمله است اينكه مقصود توبه‌ايست كه مردمان را نصيحت كند و اندرز دهد يعنى آنها را بخواند كه مانندش بياورند بخاطر آثار نيكى كه از آن در صاحبش آشكار شود يا صاحبش را اندرز دهد و يكسره از گناهان دست بكشد و هرگز بازگشت نكند .\r\nو از آن جمله اينكه نصوح توبه‌ايست كه خالص و پاك براى رضاى خدا و خالصا لوجه اللَّه باشد و ريشهء اين لغت از « عسل نصوح » گرفته شده كه به معناى آن عسلى است كه خالص و پاك از موم باشد .\r\nو از آن جمله اينكه « نصوح » از نصاحت بمعنى خياطت باشد ، زيرا بوسيلهء آن هر آنچه گناهان از پردهء ديانت پاره كرده رفو كند ، يا اين توبه ميانهء او و اولياء خدا و دوستانش را جمع كند و او را به آنان متصل سازد چنانچه بوسيلهء دوختن ، تيكه‌هاى پارچه بهم متصل گردد .\r\n\r\n2 -\r\nمحمد بن مسلم از يكى از دو امام باقر و يا صادق عليهما السلام حديث كند كه در گفتار خداى عز و جل : « و آن كس كه بيايدش اندرزى از جانب پروردگارش پس باز ايستد ، از ان اوست آنچه در پيش گذشته است » ( سورهء بقره آيه 275 ) فرمود : ( مقصود از ) اندرز ( و موعظه در اين آيه ) توبه است .\r\n\r\n3 -\r\nابو الصباح كنانى گويد : پرسيدم از حضرت صادق عليه السلام از گفتار خداى عز و جل : « اى\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nآنان كه ايمان آورديد توبه كنيد بسوى خدا توبه نصوح » ( سورهء تحريم آيه 8 ) فرمود : يعنى بنده از گناه توبه كند و ديگر به آن باز نگردد .\r\nمحمد بن فضيل گويد : من از تفسير اين آيه از حضرت ابو الحسن ( موسى بن جعفر عليهما السّلام ) پرسيدم ؟ فرمود : از گناه توبه كند و ديگر به آن بازنگردد ، و دوست ترين بندگان نزد خداى تعالى آن كسانى هستند كه در فتنهء ( گناه ) واقع شوند و بسيار توبه كنند .\r\n\r\nشرح\r\n- مجلسى ( ره ) گويد : گويا مقصود اينست كه خداى تعالى دستور بتوبهء نصوح داده ولى اگر دو بار گناهى كرد و توبه كرد خداوند او را نيز دوست دارد ( و از آنان كه توبه نكنند دوستتر دارد ) پس محبوبتر بودن اضافى است - تا آنكه گويد : - و محتمل است كه مقصود زيادى توبه باشد باينكه توبه كند پس گناه كند و سپس توبه كند و همين طور ( كه هر گناهى از او سر زد بىدرنگ توبه كند ) و او محبوبتر است از آنكه از همهء گناهان يك توبه كند و يا گناهانى كند سپس يك توبه كند و دوباره گناهانى كند و يك توبه كند .\r\n\r\n4 -\r\nابو بصير گويد ( راجع به همين آيه ) به حضرت صادق عليه السّلام عرضكردم ( كه معناى آن چيست ؟ ) فرمود :\r\nآن گناهى است كه هرگز در آن بازنگردد ، عرضكردم : كداميك از ما هست كه باز نگردد ؟ فرمود :\r\nاى ابا محمد همانا خداوند از ( ميان ) بندگانش دوست دارد آن كس را كه در فتنهء ( گناه ) واقع شود و بسيار توبه كند .\r\n\r\n5 -\r\nابن ابى عمير از برخى از اصحاب در حديثى مرفوع ( كه سندش بمعصوم عليه السّلام رسد ) حديث كرده كه فرمود : خداى عز و جل به توبه‌كنندگان سه خصلت داده است كه اگر يكى از آنها را بتمامى اهل آسمانها و زمين بدهد بسبب آن همگى نجات يابند .\r\n( يكى اين بشارت و نويدى است كه به آنان داده در ) گفتارش : « همانا خداوند دوست دارد .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nتوبه‌كنندگان را و دوست دارد پاكيزگىجويان را » ( سورهء بقره آيهء 222 ) پس هر كه خدا او را دوست دارد عذابش نكند .\r\n( ديگر ) گفتار اوست ( كه فرمايد ) : « آن كسانى كه بردارند عرش را و آنان كه گرد آنند ، تسبيح گويند بستايش پروردگار خويش و ايمان آورند به دو و آمرزش خواهند براى آنان كه ايمان آوردند ، پروردگارا فرا گرفتى همه چيز را برحمت و دانش پس بيامرز آنان كه توبه كردند و پيروى كردند راه تو را ، و آنها را از عذاب دوزخ باز دار . پروردگارا و در آور ايشان را ببهشتهاى جاودانى كه نويد دادى بايشان و هر كه شايسته باشد از پدرانشان و همسرانشان و فرزندانشان زيرا كه توئى همانا عزيز و حكيم . و دور ساز ايشان را از بديها و آن را كه از بديها دور ساختى در آن روز همانا به او مهر ورزيدى و اين است آن رستگارى بزرگ » ( سورهء مؤمن آيه‌هاى 7 و 8 و 9 ) .\r\nو ديگر گفتار او عز و جل است : « و آنان كه نخوانند با خدا معبود ديگرى ، و نكشتند تنى را كه حرام كرد خدا جز به حق ، و زنا نكنند و هر كه چنين كند گرفتار كيفر شود . افزوده شود براى او عذاب در روز قيامت و جاودان ماند در آن سرافكنده . مگر آنكه توبه كند و ايمان آرد و كردار شايسته كند پس آنانند كه خداوند تبديل كند بديهايشان را بخوبيها و خدا آمرزنده و مهربان است » ( سورهء فرقان آيه‌هاى 68 و 69 و 70 ) .\r\n\r\nشرح\r\n- سه خصلتى كه حضرت فرمود و از اين آيات استفاده شود ( اول ) اينكه خداوند آنها را دوست دارد . ( دوم ) اينكه فرشتگان براى آنان آمرزش خواهند . ( سوم ) اينكه خداوند عز و جل به آنها نويد امن و رحمت داده است .\r\n\r\n6 -\r\nمحمد بن مسلم گويد : حضرت باقر عليه السّلام فرمود : اى محمد بن مسلم گناهان مؤمن كه از آن توبه كند براى او آمرزيده است ، و بايد براى آيندهء پس از توبه و آمرزش كار ( نيك ) كند ،\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nهر آينه به خدا سوگند اين فضيلت نيست مگر براى أهل ايمان ، عرضكردم : پس اگر بعد از توبه و استغفار از گناهان باز گناه كند و دوباره توبه كند ( چگونه است ) ؟ فرمود : اى محمد بن مسلم آيا باور دارى كه بندهء مؤمن از گناه خود پشيمان شود و از آن آمرزش خواهد و توبه كند و خداوند توبه‌اش را نپذيرد ؟\r\nعرضكردم : ( اگر ) چند بار اين كار را كرده ، گناه مىكند پس توبه كند و از خدا آمرزش خواهد ( اين چگونه است ) ؟ فرمود : هر آنگاه كه مؤمن به استغفار و توبه بازگردد خداوند نيز بآمرزش او بر ميگردد ( و گناهانش را بيامرزد ) و بدرستى كه خداوند آمرزنده و مهربان است ، توبه را ميپذيرد ، و از كردارهاى بد درگذرد ، پس مبادا تو مؤمنان را از رحمت خدا دور سازى .\r\n\r\n7 -\r\nابو بصير گويد : از حضرت صادق عليه السّلام از تفسير گفتار خداى عز و جل پرسيدم ( كه فرمايد : همانا آنان كه پرهيزگارى كردند ) « هر گاه شيطان رهگذرى خود را بدانها سايد ياد آور شوند و بناگاه بينا شوند » ( سورهء اعراف آيه 201 ) فرمود : او بنده‌اى است كه آهنگ گناه كند سپس ياد آور از خدا شود و خوددارى كند ، پس اينست گفتارش ( كه فرمايد ) : « ياد آور شوند و بناگاه بينا شوند » .\r\n\r\n8 -\r\nابو عبيدهء حذاء گويد : شنيدم از حضرت باقر عليه السّلام كه ميفرمود : همانا خداى تعالى بتوبه ( و بازگشت ) بندهء خود فرحناك‌تر است از مردى كه در شب تارى شتر و توشهء خود را گم كند و آنها را بيابد ، پس خدا بتوبهء بنده‌اش از چنين مردى در آن حال كه راحلهء گم شده را پيدا كند شادتر است .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\nشرح\r\n- جزرى در نهاية پس از نقل حديثى نظير حديث گذشته گويد : « فرح » در اينجا و در امثال آن كنايه از خوشنودى و سرعت پذيرش و پاداش نيكو داشتن است زيرا اطلاق ظاهر « فرح » بر خداى تعالى جايز نيست .\r\n\r\n9 -\r\nحضرت صادق عليه السّلام فرمود : همانا خداوند دوست دارد بنده‌اى كه در فتنهء ( گناه ) افتد و بسيار توبه كند ، و هر كه اين گونه نباشد ( البته ) بهتر است ( يعنى آن كس كه خود را آلوده بگناه نكرده بهتر است از آنكه گناه كند و پس از آن توبه نمايد ) .\r\n\r\n10 -\r\nجابر گويد : شنيدم حضرت باقر عليه السّلام مى فرمود : توبه‌كنندهء از گناه همانند كسى است كه گناه ندارد ، و آنكه در گناه بماند با اينكه آمرزش خواهد چون مسخره‌چى است .\r\n\r\nشرح\r\n- يعنى كسى كه استغفار كند و آمرزش خواهد ولى با اين حال از گناه نيز دست نكشد مانند مسخره‌چى است كه خود را يا احكام دين را يا پروردگار را مسخره كند ، مجلسى ( ره ) گويد : زيرا او اظهار پشيمانى كند ولى در حقيقت پشيمان نيست زيرا پشيمانى حقيقى دنبالش دست كشيدن از گناه است ، و اگر در حقيقت مسخره كند بخداى بزرگ كافر شود .\r\n\r\n11\r\n- حضرت باقر عليه السّلام فرمود : خداى عز و جل بداود عليه السّلام وحى فرمود : كه نزد بنده‌ام دانيال برو و بگو : همانا تو مرا نافرمانى كردى و من آمرزيدمت ، و نافرمانى كردى و تو را آمرزيدم ، و نافرمانى كردى و تو را آمرزيدم ، و اگر دربار چهارم نافرمانى مرا كنى تو را نيامرزم ؟ پس داود عليه السّلام نزدش آمد و فرمود : اى دانيال من فرستادهء خدايم بسوى تو ، و او به تو فرمايد : تو مرا نافرمانى كردى پس من آمرزيدم ، و نافرمانى مرا كردى و من تو را آمرزيدم ، و نافرمانى مرا كردى و تو را آمرزيدم ،\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nپس اگر براى چهارمين بار مرا نافرمانى كنى تو را نيامرزم ، دانيال بوى گفت : اى پيامبر خدا پيام خود را رساندى ، و همين كه وقت سحر شد دانيال برخاست و با پروردگار خود مناجات كرد و عرضكرد : پروردگارا همانا پيغمبر تو داود از سوى تو مرا خبر داد كه هر آينه من تو را نافرمانى كردم و تو آمرزيدى ، و نافرمانيت كردم و تو آمرزيدى ، و نافرمانيت كردم و تو آمرزيدى ، و به من خبر داد از سوى تو كه اگر من در بار چهارم تو را نافرمانى كنم مرا نيامرزى ، پس بعزتت سوگند اگر تو مرا نگاه ندارى ( و از نافرمانى كردن مرا حفظ نكنى ) هر آينه تو را نافرمانى كنم ، و سپس نيز نافرمانى كنم ، و باز هم نافرمانى كنم .\r\n\r\nتوضيح\r\n- مجلسى ( ره ) گويد : عصيان و نافرمانى در اين حديث محمول بر ترك اولى است زيرا دانيال عليه السّلام از انبياء و پيمبران است ، و پيمبران نزد ما از گناهان كبيره و صغيره معصومند .\r\n\r\n12 -\r\nمعاوية بن وهب گويد : شنيدم حضرت صادق عليه السّلام ميفرمود ( و مانند حديث اول را نقل فرموده است كه با ترجمه‌اش گذشت ) .\r\n\r\n13 -\r\nحضرت صادق عليه السّلام فرمود : همانا خداى عز و جل بتوبهء بندهء مؤمنش شاد شود چون توبه كند ، چنانچه يكى از شما بگمشدهء خود كه پيدا كرده شاد گردد .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n\r\nباب استغفار ( آمرزش خواهى ) از گناه\r\n\r\n1 -\r\nزراره گويد : شنيدم از حضرت صادق عليه السّلام كه ميفرمود : بنده چون گناهى كند از بامداد تا شب مهلت دارد ، پس اگر آمرزش خواست ( آن گناه ) بر او نوشته نشود .\r\n\r\nشرح\r\n- پيش از اين در باب كسى كه آهنگ گناه كند در حديث ( 4 ) آن باب گذشت و همچنين در حديث ( 2 ) و ( 3 ) و ( 5 ) و ( 9 ) اين باب نيز بيايد كه چون كسى گناهى كند هفت ساعت مهلت دارد و در اين حديث از صبح تا شب مهلتش ذكر شده است و براى جمع ميان دو حديث مجلسى ( ره ) فرمايد :\r\nيعنى باندازهء اين مدت ، و ممكن است مدت اين مهلت نسبت به اشخاص و حالات و گناهان متفاوت باشد يا مقصود از « غدوة » و بامداد پيش از ظهر باشد و مقصود از شب نزديكيهاى شب .\r\n\r\n2 -\r\nحضرت صادق عليه السّلام فرمود : هر كس گناهى كند هفت ساعت از روز در بارهء آنها به او مهلت دهند پس اگر سه بار گفت :\r\n« استغفر اللَّه الذى لا إله الا هو الحى القيوم »\r\nآن گناه بر او نوشته نشود .\r\n\r\nشرح\r\n- مجلسى ( ره ) گويد : اين ذكر استغفار كه در اين حديث است بيان فرد اكمل است و گر نه ساير اخبار بنحو اطلاق است و ذكر مخصوصى براى استغفار بيان نكرده‌اند .\r\n\r\n3 -\r\nو نيز آن حضرت عليه السّلام فرمود : بندهء مؤمن چون گناه كند خداوند او را هفت ساعت مهلت دهد ، پس اگر از خدا آمرزش خواست چيزى بر او نوشته نشود و اگر اين ساعتها گذشت و آمرزش نخواست .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nيك گناه بر او نوشته شود ، و همانا مؤمن پس از بيست سال به ياد گناهش افتد تا از خدا آمرزش خواهد و خدا گناهش را بيامرزد ، و كافر همان ساعت آن را فراموش كند .\r\n\r\n4 -\r\nزيد شحام از حضرت صادق عليه السّلام حديث كند كه فرمود : رسول خدا ( ص ) روزى هفتاد بار بدرگاه خداى عز و جل توبه ميكرد ، و من عرضكردم : مىفرمود :\r\n« استغفر اللَّه و اتوب اليه »\r\nفرمود :\r\nنه ، ولى مىفرمود ؛\r\n« أتوب الى اللَّه »\r\nعرضكردم : رسول خدا ( ص ) توبه ميكرد ( با اينكه ) بازنمىگشت و ما توبه كنيم و باز برگرديم ؟ فرمود : خدا يار است .\r\n\r\nتوضيح\r\n- مجلسى ( ره ) گويد : استغفار آن حضرت و ساير ائمه عليهم السّلام بخاطر گناه نبوده است زيرا اماميه اتفاق دارند كه آنان معصومند ، اربلى در كتاب كشف الغمه گويد : انبياء چون دلهاشان مستغرق ذكر خدا ( و ياد او ) است و متوجه كمال و محو جلال اويند و هر نوع اشتغال بخوردنى و نوشيدنى و زناشوئى از مباحات تيرگى در دل آنها آورد و آن را بر خود روا ندانند و از آن حال بسوى خدا استغفار و توبه كنند زيرا همان اشتغال كوچك و مباح را براى خود خطا و گناه دانند و از آن توبه كنند .\r\n( مترجم گويد : وجوه ديگرى نيز در بارهء استغفار معصومين عليهم السّلام گفته‌اند كه ما بعضى از آن را در پاورقى كشف الغمه ج 3 ص 44 بيان نموده‌ايم ) .\r\n\r\n5 -\r\nو نيز آن حضرت عليه السّلام فرمود : هر كه كار بدى ( و گناهى ) كند تا هفت ساعت از روز مهلت دارد پس اگر ( در اين مدت ) سه مرتبه گفت :\r\n« استغفر اللَّه الذى لا إله الا هو الحى القيوم و اتوب اليه »\r\nبر او نوشته نشود .\r\n\r\n6 -\r\nو نيز آن حضرت عليه السّلام فرمود : همانا مؤمن گناهى كند و پس از بيست سال بيادش آيد و\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nاز خدا راجع به آن گناه آمرزش خواهد و خداوند برايش بيامرزد ، و هر آينه ( خداوند ) بيادش اندازد تا برايش بيامرزد ، و همانا كافر گناهى كند و همان ساعت آن را فراموش كند .\r\n\r\n7 -\r\nو نيز آن حضرت عليه السلام فرمود : هيچ مؤمنى نيست كه در شبانه روز چهل گناه كبيره كند و با پشيمانى بگويد :\r\n« استغفر اللَّه الذى لا إله الا هو الحى القيوم بديع السماوات و الارض ذو الجلال و الاكرام و أسأله أن يصلى على محمد و آل محمد أن يتوب على »\r\nجز اينكه خداى عز و جل گناهش را بيامرزد ، و كسى كه بيش از چهل گناه كبيره در روز انجام دهد خيرى در او نيست ( يعنى ايمان ندارد ) .\r\n\r\n8 -\r\nجمعى از اصحاب در حديث مرفوعى از معصوم حديث كنند كه فرمود : براى هر چيزى داروئى است ، و داروى گناهان آمرزشخواهى و استغفار است .\r\n\r\n9 -\r\nحفص بن غياث گويد : شنيدم از حضرت صادق عليه السّلام كه ميفرمود : هيچ مؤمنى نيست كه گناهى را مرتكب شود جز اينكه خداى عز و جل هفت ساعت از روز به او مهلت دهد ، پس اگر ( در اين مدت ) توبه كرد چيزى بر او نوشته نشود ، و اگر توبه نكرد ، خداوند يك گناه بر او بنويسد ، پس عباد بصرى نزد آن حضرت آمد و گفت : بما رسيد كه شما فرموده‌ايد : هيچ بنده‌اى نيست كه گناهى كند جز اينكه خداوند هفت ساعت از روز مهلتش دهد ؟ فرمود : من چنين نگفتم بلكه من گفتم : هيچ مؤمنى نيست و چنين بوده است گفتهء من .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n\r\nشرح\r\n- يعنى اين مهلت كه من گفتم مخصوص بمؤمن است و شامل كافر و مخالف نيست .\r\n\r\n10 -\r\nو نيز حضرت صادق عليه السّلام فرمود : هر كس روزى صد بار بگويد :\r\n« استغفر اللَّه »\r\nخداى عز و جل براى او هفتصد گناه بيامرزد ، و در آن بنده‌اى كه روزى هفتصد گناه كند خيرى نيست .\r\n\r\nشرح\r\n- مجلسى ( ره ) گويد : « هفتصد گناه او را مىآمرزد » يعنى از گناهانى كه در آن روز كرده است ، سپس فرمود . « و خيرى نيست در بنده . . . » تا بنده به اين كلام مغرور نگردد و روزى هفتصد گناه كند زيرا چنين كسى خيرى در او نيست و موفق به استغفار و توبه نگردد ، و گناه در اين حديث شامل صغيره و كبيره و مخلوط از هر دوى آنها گردد .\r\n\r\nباب در آنچه خداى عز و جل هنگام توبهء آدم عليه السّلام به او عطا فرمود\r\n\r\n1 -\r\nابن بكير از حضرت صادق يا حضرت باقر عليهما السّلام حديث كند كه فرمود : همانا آدم عليه السّلام عرضكرد : پروردگارا شيطان را بر من مسلط كردى ، و چون خون ( كه در رگهاى من جريان دارد ) او را بر من چيره كردى پس براى من هم چيزى مقرر فرما ، خداوند فرمود : اى آدم قرار دادم براى تو كه هر يك از فرزندانت آهنگ گناهى كند بر او نوشته نشود ، و اگر انجام داد يك گناه بر او نوشته شود ، و هر كه آهنگ كار نيكى كرد اگر آن را انجام نداد يك حسنه براى او نوشته شود ، و اگر انجام داد ده حسنه برايش نوشته شود ، عرضكرد : پروردگارا برايم بيفزا ، فرمود : برايت مقرر ساختم كه هر يك از فرزندانت گناهى كند سپس براى آن آمرزش خواهد برايش بيامرزم ، عرضكرد :\r\nپروردگارا برايم بيفزا ، فرمود : براى آنها توبه قرار دادم - يا فرمود : توبه را براى ايشان گستردم -\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nتا آنكه نفس باينجا ( يعنى بگلوگاه ) رسد ، عرضكرد : پروردگارا مرا بس است .\r\n\r\n2 -\r\nحضرت صادق عليه السّلام فرمود : رسول خدا ( ص ) فرموده است : هر كه يك سال پيش از مرگش توبه كند خداوند توبه‌اش را بپذيرد سپس فرمود : يك سال هر آينه زياد است هر كه يك ماه پيش از مرگش توبه كند خدا توبه‌اش را بپذيرد ، سپس فرمود يك ماه زياد است ، هر كه يك هفته پيش از مرگش توبه كند خدا توبه‌اش را بپذيرد ، سپس فرمود : يك هفته زياد است هر كه يك روز پيش از مرگش توبه كند خدا توبه‌اش را بپذيرد ، سپس فرمود : يك روز زياد است هر كه پيش از ديدار مرگ ( ملك الموت ) توبه كند خدا توبه‌اش را بپذيرد .\r\n\r\nشرح\r\n- مجلسى ( ره ) از شيخ بهائى در اربعين نقل كند گفته است : مقصود بپذيرفتن توبه ساقط كردن عقابى است كه بر اين گناهى كه از آن توبه كرده مترتب شده بود و سقوط عقاب بسبب توبه از چيزهائى است كه مورد اتفاق اهل اسلام است ، و خلافى كه هست در اين است كه آيا پذيرش توبه بر خدا لازم است كه اگر بعد از توبه عقاب كند ستم باشد ، يا آن تفضلى است كه خداوند از جهت كرم و رحمت ببندگانش فرموده ؟\r\nمعتزله به اولى قائل شده‌اند و آن را بر خدا لازم دانند ، و اشاعره به دوم قائل شده‌اند و شيخ طوسى ( ره ) در كتاب اقتصاد و علامه ( ره ) در برخى از كتابهاى كلامى خود همين قول را اختيار فرموده‌اند ، و محقق طوسى در كتاب تجريد توقف كرده است ، و آنچه شيخ طوسى و علامه اختيار كرده‌اند همان ظاهرى است .\r\n\r\n3 -\r\nحضرت باقر عليه السّلام فرمود : همين كه جان باينجا رسيد - و اشاره بگلوى خود فرمود - براى عالم ( و دانا ) توبه نباشد ، و براى نادان وقت توبه ( باقى ) است .\r\n\r\nشرح\r\n- مجلسى ( ره ) گودى : اين حديث در باب « لزوم حجت بر عالم » گذشت ، و اينكه فرمود :\r\n« براى عالم توبه نيست . . . » گويا مراد بعالم كسى است كه شاهد بر احوال آخرت باشد ، و مقصود از جاهل آن كس است كه آن را مشاهده نكرده ، و ممكن است مقصود از عالم و جاهل همان معناى معروف و متبادر آن باشد و در اين صورت حديث موافق شود با ظاهر آيهء شريفه  إِنَّمَا التَّوْبَةُ عَلَى اللَّهِ لِلَّذِينَ يَعْمَلُونَ \r\n\r\n","description":"","footnote":"","page_name":" 174 ","page_number":174},
  {"content":"\r\n\r\n السُّوءَ بِجَهالَةٍ  . . . الآية ( سورهء نساء آيه 17 ) سپس تفاسيرى كه در آيه شده است نقل كند .\r\n\r\n4 -\r\nمعاوية بن وهب گويد ( سالى ما ) به طرف مكه حركت كرديم و با ما پيرى بود خدا پرست و و اهل عبادت ( ولى ) معترف بمذهب شيعه نبود ( و اطلاعى از آن نداشت ) و ( بمذهب سنيها كه تمام خواندن نماز را براى مسافر جايز دانند ) نمازش را در راه تمام ميخواند و برادرزاده‌اى داشت مسلمان ( و شيعه مذهب ) كه همراهش بود ، پس آن پير بيمار شد من ببرادرزاده‌اش گفتم : كاش مذهب شيعه را بعمويت پيشنهاد ميكردى شايد خدا او را نجات دهد ؟ همهء همراهان ما گفتند : بگذاريد پيرمرد به حال خود بميرد زيرا همين حال كه دارد خوب است ، ولى برادرزاده‌اش تاب نياورد تا بالاخره به دو گفت : اى عمو جان همانا مردم پس از رسول خدا ( ص ) مرتد شدند جز عدهء كمى ، و على بن ابى طالب مانند رسول خدا ( ص ) بود كه پيروى و اطاعتش لازم بود ، و پس از رسول خدا حق و طاعت از آن او بود : گويد : آن پير مرد نفسى كشيد و فرياد زد و گفت : من هم بر همين عقيده هستم ، و جانش از تن بيرون آمد ( و مرد ) و پس ما شرفياب خدمت حضرت صادق عليه السّلام شديم ، على بن سرى ( يكى از همراهان ما ) سخن پير مرد را ( يا جريان را ) به آن حضرت عرضكرد ، حضرت فرمود : او مرديست از اهل بهشت ، على بن سرى عرضكرد :\r\nآن مرد جز در آن ساعت از مذهب شيعه هيچ اطلاعى نداشت ؟ فرمود چه چيز ديگر از او ميخواهيد ؟ به خدا سوگند وارد بهشت شد .\r\n\r\nباب لمم گناهان خرد ، يا سبك از نظر عقاب\r\n\r\n1 -\r\nمحمد بن مسلم گويد : به حضرت صادق عليه السّلام عرضكردم : آيا ( تفسير ) گفتار خداى عز و جل\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nنزد شما چيست ( كه فرمايد ) : « آنان كه دورى گزينند از گناهان بزرگ و ناشايسته‌ها جز لمم » ( سورهء نجم آيهء 32 ) ؟ فرمود : لمم گناهى است كه شخص بدان دست زند ، سپس تا خدا خواهد ( مدتى ) خوددارى كند و باز دوباره بدان دست زند .\r\n\r\n2 -\r\nو نيز محمد بن مسلم از يكى از دو امام باقر و يا صادق عليهما السّلام حديث كند كه فرموده :\r\nبه آن حضرت عرضكردم : ( در بارهء تفسير لمم در اين آيه ) فرمود : آن گناه پس از گناه است كه بنده دست بدان زند .\r\n\r\nتوضيح\r\n- « هنه در اين حديث به معناى « چيزى » ولى چون در خود حديث حضرت بگناه تفسير فرموده است از ترجمه « الهنة بعد الهنة » خوددارى شد » و « هنه » كلمهء كنايه است .\r\n\r\n3 -\r\nاسحاق بن عمار گويد : حضرت صادق عليه السّلام فرمود : هيچ مؤمنى نباشد جز اينكه براى او گناهى است كه مدتى او را از خود دور ساخته ، سپس بدان دست زند و اينست گفتار خداى عز و جل :\r\n« جز لمم » ( در همان آيه كه در حديث ( 1 ) گذشت ) و از آن حضرت تفسير ( تمامى آن آيه و ) گفتار خداى عز و جل را پرسيدم ؟ فرمود : مقصود از فواحش ( در آيه ) زنا و دزديست ، و لمم آنست كه شخص بگناه دست زند پس از خداوند آمرزش خواهد .\r\n\r\n4 -\r\nعمرو بن جميع گويد : امام صادق عليه السّلام فرمود : هر كه نزد ما آيد و فقه و قرآن و تفسير آن را جويد از او دست بداريد ( تا بيايد و فرا گيرد ) و هر كه نزد ما آيد تا عيبى كه خدا پوشانده است فاش كند او را دور كنيد ( و از آمدنش بنزد ما جلوگيرى كنيد ) يكى از آن مردم ( كه حاضر بود ) عرضكرد قربانت به خدا سوگند همانا من دير زمانى است دچار گناهى هستم و هر چه خواهم كه از آن گناه بسوى كار\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n( نيك ) ديگرى بيرون روم و آن را وانهم نتوانم ؟ حضرت به او فرمود : اگر راستگوئى پس همانا خدا تو را دوست دارد و چيزى جلوگير او نشده كه تو را از آن به كار ( نيك ) ديگرى نقل دهد جز اينكه ( خواهد ) كه تو از او در ترس باشى .\r\n\r\nشرح\r\n- مجلسى ( ره ) گويد : عورت به چيز قبيح گويند ، و بهر چيز كه از آن شرم آيد و ظاهر اين است كه مقصود اظهار و آشكار نمودن گناهان خودش باشد كه اعتراف به آن موجب حد و تعزير بوده ، دستور داد كه « آنها را دور سازيد » تا نزد ما بگناه خود اقرار نكنند بلكه ( برود ) و ميان خود و خداوند توبه كند ، و محتمل است مقصود اظهار عيب ديگرى بوده كه مشهور بدان نشده چه براى غيبت كردن از او يا براى اداء شهادت ، زيرا پنهان كردن عيبها بهتر است ، لكن احتمال اول ظاهرتر است و در كتاب حدود مؤيدى بر آن بيايد ، و گفته شده است : آن حضرت جمعى از اصحابش كه فراست داشتند به آنها دستور داده بود كه از ورود كسانى كه اهل افشاء اسرار هستند بنزد آنها جلوگيرى كنند ، زيرا با شدت خوف و تقيهء كه در كار بوده فاش شدن اسرار ائمه عليهم السّلام براى آنها و شيعيانشان مصلحت نبوده است .\r\n\r\n5 -\r\nحضرت صادق عليه السّلام فرمود : هيچ گناهى نيست جز آنكه بندهء مؤمنى بدان خو گرفته ، مدتى آن را واگذارد سپس ( دوباره ) به آن دست زند ، و آن است گفتار خداى عز و جل : « آنان كه دورى گزينند از گناهان بزرگ و ناشايسته‌ها جز لمم » فرمود : امام : آن بنده‌ايست كه بگناهى پس از گناهى دست زند كه موافق سليقهء او يعنى از طبيعت او نيست .\r\n\r\nشرح\r\n- فيض ( ره ) گويد :\r\n« و قد طبع عليه »\r\nيعنى بخاطر پيش آمدى كه كرده بر آن گناه خو گرفته و ميتواند از خود دور كند ، و مقصود از « طبع عليه » طبيعت اوليه و سرشت در آفرينش نيست و گر نه ترك آن براى او ممكن نبود و بنا بر اين منافاتى ميان اول حديث با آخر آن نيست .\r\n\r\n6 -\r\nعلى بن رئاب گويد : شنيدم حضرت صادق عليه السّلام ميفرمود : سرشت و طبيعت مؤمن دروغ و بخل و زناكارى نيست ، و گاهى به چيزى از آنها دست زند ولى ادامه ندهد ، عرض شد : ( ممكن است كه ) او\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nزنا كند ؟ فرمود : آرى ولى از آن نطفه فرزندى نيارد .\r\n\r\nتوضيح\r\n- مجلسى ( ره ) گويد : اگر كسى بگويد : كه ما مىبينيم كه از نطفهء زناى مؤمن هم فرزند بهم رسد ؟ در جواب گوئيم : براى مؤمن معانى و درجات بسيارى است و شايد اين فضيلت بيك دسته خاصى از مؤمنين اختصاص دارد با اينكه از آخر كار جز خدا كسى دانا نيست ، ( پس چه بسا كسانى كه به ظاهر اكنون مؤمنند ولى تا به آخر نرسانند ) و محتمل است حمل بر غالب شود . . .\r\n\r\nباب در اينكه گناهان بر سه گونه‌اند\r\n\r\n1 -\r\nعبد الرحمن بن حماد در حديثى مرفوع از برخى از اصحابش نقل كند كه امير المؤمنين عليه السّلام در كوفه بر منبر برآمد ، خدا را سپاس گفت و ستايش كرد سپس فرمود : اى مردم همانا گناهان سه گونه‌اند ( اين را فرمود و خاموش نشست ) و از سخن گفتن خوددارى كرد ، حبهء عرنى ( كه يكى از اصحاب آن حضرت بود ) بوى عرضكرد : اى امير مؤمنان فرمودى گناهان سه گونه‌اند و دم فروبستى ؟ فرمود :\r\nمن آنها را ياد نكردم جز اينكه ميخواستم شرح دهم ولى تنگى نفسى بر من عارض شد كه ميان من و سخنم حائل شد ، آرى گناهان سه گونه‌اند : گناهى كه آمرزيده است ، و گناهى كه آمرزيده نشود ، و گناهى كه بر صاحبش هم اميدوار و هم بيمناكم ، عرضكرد : اى امير مؤمنان آنها را براى ما بيان فرما .\r\nفرمود : آرى اما گناه آمرزيده : گناه آن بنده‌اى است كه خداوند او را در دنيا بر گناهش عقوبت كند .\r\nپس خدا بردبارتر و كريمتر از آن است كه بندهء خود را دو بار عقوبت كند ، و اما گناهى كه آمرزيده نشود .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nستمكاريهائى است كه بندگان برخى ببرخى كنند ، زيرا چون خداوند تبارك و تعالى ( بوسيلهء پيمبران و احكام ) بر خلقش عيان شد به خودش سوگند ياد كرده و فرموده است : بعزت و جلالم سوگند كه ستم هيچ ستمكارى ( بدون كيفر ) از من نگذرد گرچه زدن مشتى بمشتى باشد يا ماليدن ( دستى ) بدستى باشد ( از روى لذت و هوسرانى ) و گرچه شاخ زدن شاخدارى به بيشاخى باشد پس براى بندگان از يك ديگر قصاص گيرد تا ستمى از كسى بر كسى ( بدون كيفر ) نماند ، سپس آنها را ( خداوند ) براى حساب برانگيزد ، و اما گناه سوم گناهى است كه خداوند بر خلقش پنهان داشته ، و توبهء از آن را بر گنهكار روزى كرده ، و بوضعى درآمده كه از گناهش بيمناك و بپروردگارش اميدوار است ، پس ما براى او ( يعنى اين شخص گنهكار ) همان حال را داريم كه خودش آن حال را براى خود دارد اميد رحمت براى او داريم ، و از عذاب نيز بر او بيمناكيم .\r\n\r\n2 -\r\nحمران گويد : از حضرت باقر عليه السّلام پرسيدم از مرديكه ( زناى با زن شوهردار كرده است ) و حد بر او جارى شده و سنگسار شده آيا در آخرت هم عقاب شود ؟ فرمود : خدا كريمتر از آن است ( كه با اينكه در دنيا كيفر شده در آخرت نيز او را كيفر كند ) .\r\n\r\nباب شتاب در كيفر گناه\r\n\r\n1 -\r\nحضرت باقر عليه السّلام فرمود : چون خداى عز و جل خواهد كه بنده‌اى را كه داراى گناهيست اكرام كند او را به بيمارى گرفتارى كند ، و اگر اين كار را نكند به نيازمندى مبتلايش سازد ، و اگر اين كار را\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nبا او نگرد مرگ را بر او سخت كند تا بدان واسطه گناهش را جبران كند ( و بگناهش مكافات كند ) فرمود و چون بخواهد بنده‌اى را كه حسنه‌اى در نزدش دارد خوار كند تنش را سالم كند و اگر اين كار را در باره‌اش نكند روزيش را فراخ گرداند ، و اگر آن را هم در باره‌اش انجام ندهد مرگ را بر او آسان كند تا بدان سبب در عوض آن حسنه او را پاداش دهد .\r\n\r\n2 -\r\nامام صادق عليه السّلام فرمود : چون گناه بنده بسيار گردد ( و خدا بخواهد او را پاك كند ) و چيزى از كردار ( نيك ) نداشته باشد كه آن را جبران كند و كفارهء آنها شود او را باندوه گرفتار سازد تا كفارهء گناهانش گردد .\r\n\r\n3 -\r\nو نيز آن حضرت عليه السّلام فرمود : كه رسول خدا ( ص ) فرمود : خداى عز و جل فرمايد بعزت و جلالم سوگند من بنده‌اى كه بخواهم رحمتش كنم از دنيا بيرون نبرم تا اينكه هر گناهى كرده است ( عوضش را ) يا بوسيلهء بيمارى در تنش ، يا بتنگى در روزيش ، يا با ترس و هراس در دنيايش ، و اگر باز هم چيزى بماند مرگ را بر او سخت كنم ، و بعزت و جلالم سوگند بنده‌اى را كه بخواهم عذاب كنم از دنيا بيرون نبرم تا هر كار نيكى انجام داده ( عوض كاملش ) را به او بدهم : يا بفراخى در روزيش ، و يا بسلامت در تنش ، و يا بآسودگى خاطر در دنيايش ، و اگر باز هم چيزى باقى ماند مرگ را بر او آسان كنم .\r\n\r\n4 -\r\nحضرت صادق عليه السّلام فرمود : همانا مؤمن خواب هولناك ببيند و ( بواسطهء همان ترسى كه كرده )\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nگناهش آمرزيده شود ، و تنش رنج كار ببيند پس گناهش آمرزيده شود .\r\n\r\n5 -\r\nو نيز آن حضرت عليه السّلام فرمود : چون خداى عز و جل خير بنده‌اى را خواهد بعقوبت او در دنيا بشتابد ، و چون بدى در بارهء بنده‌اى خواهد گناهانش را بر او نگهدارد تا در روز قيامت ( كيفر ) همه را به دو بدهد .\r\n\r\n6 -\r\nو نيز فرمود امير المؤمنين عليه السّلام در تفسير گفتار خداى عز و جل : « و هر چه بشما رسد از پيش آمدها پس بسبب چيزى است كه فراهم كرده‌اند دستهاى شما و خداوند درگذرد از بسيارى گناهان » ( سورهء شورى آيه 30 ) فرمود : هيچ پيچ خوردن رگى نيست ، و نه برخورد بسنگى ، و نه لغزش گامى ، و نه خراش دادن چوبى ، جز بخاطر گناهى ، و هر آينه آنچه را كه خداوند درگذرد بيشتر است ، پس هر كه را خداوند در دنيا بكيفر گناهش شتاب كرد پس آن خداى عز و جل والاتر و كريمتر و بزرگوارتر از آنست كه دوباره در آخرت او را كيفر كند .\r\n\r\n7 -\r\nحضرت باقر عليه السّلام فرمود : رسول خدا ( ص ) فرمود : پيوسته غم و اندوه گريبانگير مؤمن باشند تا براى او گناهى بجا نگذارند .\r\n\r\n8 -\r\nعمرو بن جميع گويد : از حضرت صادق عليه السّلام شنيدم ميفرمود : همانا بندهء مؤمن در دنيا اندوهگين\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nشود ، تا اينكه از دنيا بيرون رود و گناهى بر او نباشد .\r\n\r\n9 -\r\nامام باقر عليه السّلام فرمود : پيوسته غم و اندوه گريبانگير مؤمن باشد تا براى او گناهى بجا نگذارند .\r\n\r\n10 -\r\nحضرت صادق عليه السّلام فرمود : رسول خدا ( ص ) فرموده است : خداى عز و جل فرمايد : هيچ :\r\nبنده‌اى نباشد كه من بخواهم او را ببهشت ببرم جز آنكه او را ببلائى در تنش دچار كنم ، پس اگر آن كفارهء گناهانش شد ( كه پاك شود ) و گر نه هنگام مرگش بر او سخت گيرم تا نزد من آيد و گناهى بر او نباشد سپس او را ببهشت برم ، و هيچ بنده‌اى نباشد كه بخواهم او را بدوزخ برم جز آنكه تنش را سالم كنم ، پس اگر بدان سبب آنچه از من خواهد بپايان رسد ( حسابش پاك شود ) و گر نه از ترس آنكه بر او تسلط دارد آسوده خاطرش كنم ، پس اگر طلبى كه نزد من دارد بدان پايان يابد ( كه رها شود ) و گر نه روزيش را بر او فراخ كنم ، پس اگر طلبش از اين تمام شود ( كه او را بس باشد ) و گر نه ( در آخر كار ) مرگ را بر او آسان كنم تا نزد من آيد و هيچ كردار نيكى نزد من نداشته باشد سپس او را بدوزخ برم .\r\n\r\n11 -\r\nحضرت باقر عليه السّلام فرمود : پيمبرى از پيغمبران بنى اسرائيل به مردى گذر كرد كه قسمتى از بدنش در زير ديوارى بود و قسمتى از آن بيرون از ديوار بود و مرغان پرنده او را از هم پاشيده و سگان تنش را دريده بودند ، از آنجا گذشت شهرى پديدار شد وارد آن شهر شد ديد يكى از بزرگان آن شهر\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nمرده است ، او را بر زبر تختى نهاده‌اند و با پارچهء ديبا كفن شده و دور آن تخت منقلهاى عود است ( كه ميسوزد ) پس عرضكرد : پروردگارا من گواهى دهم كه تو حاكم عادلى هستى كه ستم نكنى ، آن بندهء تو است كه چشم بهمزدنى به تو شرك نورزيده و به آن مردن ( كه من ديدم با آن وضع رقت‌بار ) او را ميرانيدى ، و اين هم يك بندهء تو است كه چشم برهم زدنى به تو ايمان نياورده به اين مرگ ( با اين تشريفات ) او را ميرانيدى ؟ خداوند فرمود : ( آرى ) اى بندهء من ، من چنانم كه گفتى حاكم عادلى هستم كه ستم نكنم ، آن بندهء من گناهى يا كردار بدى پيش من داشت او را به آن وضع ميراندم تا مرا ديدار كند و گناهى بر او بجاى نماند ، و اين بندهء من كار نيكى نزد من داشت ، او را با چنين وضعى ميراندم تا مرا ملاقات كند و پيش من حسنه‌اى نداشته باشد .\r\n\r\n12 -\r\nابو الصباح كنانى گويد : خدمت امام صادق عليه السّلام بودم كه پيرمردى بر آن حضرت وارد شد و عرضكرد : يا ابا عبد اللَّه من از فرزندانم و ناسپاسيشان و از برادرانم و جفاكاريشان نزد شما شكايت آورده‌ام با اين سالخوردگى من ؟ حضرت صادق عليه السّلام به او فرمود : اى پيرمرد همانا براى حق دولتى است و براى باطل هم دولتى است و هر كداميك از اين دو در دولت رفيقش خوار است ، و همانا كمترين مصيبتى كه در دولت باطل بمؤمن رسد آزار كشيدن از فرزندان و جفاكارى برادران او است ، و هيچ مؤمنى نباشد كه در دولت باطل آسايشى بيند جز آنكه پيش از مرگش گرفتار شود يا در بارهء فرزندانش و يا در بارهء مالش تا خداوند او را از آنچه در دوران حكومت باطل بدست آورده رها سازد ، و بهره‌اش را در دولت حق وافر كند پس صبر كند مژده باد تو را\r\n\r\n","description":"","footnote":"","page_name":" 183 ","page_number":183},
  {"content":"\r\n\r\n\r\nباب در تفسير گناهان\r\n\r\n1 -\r\nحضرت صادق عليه السّلام فرمود : گناهانى كه نعمت‌ها را دگرگون سازند تجاوز ( به ديگران ) است ، و گناهانى كه پشيمانى ببار آورند كشتن ( و آدمكشى ) است ، و آن گناهانى كه بلاها نازل كند ستم است ، و آنها كه پرده را بدرند شرابخواريست ، و آنها كه روزى را نگهدارند ( و در نتيجه كم شود ) زنا است ، و آنها كه در نابودى شتاب كنند قطع رحم است ؛ و آنها كه دعا را برگردانند و فضا را تيره و تار كنند نافرمانى و آزردن پدر و مادر است .\r\n\r\n2 -\r\nاسحاق بن عمار گويد : شنيدم از حضرت صادق عليه السّلام كه مىفرمود : هميشه پدرم مىفرمود :\r\nپناه مىبريم به خدا از گناهانى كه در نابودى شتاب كنند و مرگ‌ها را نزديك سازند و خانه‌ها را ويران كنند و آنها : قطع رحم ، و آزردن و نافرمانى پدر و مادر ، و واگذاردن احسان و نيكى است .\r\n\r\n3 -\r\nو نيز حضرت صادق عليه السّلام فرمود : همين كه چهار چيز شايع شد ( همراه آنها ) چهار چيز ديگر پديدار گردد : هر گاه زنا شايع شد زلزله پيدا شود ، و هر گاه حكم بناحق شايع شود باران بند آيد ، و هر گاه پيمان با كفارى كه در ذمه اسلامند شكسته شود ( و طبق مقررات با آنها رفتار نشود ) دولت بدست مشركين افتد و بر مسلمين حكومت كنند ، و هر گاه زكات داده نشد فقر و احتياج پديدار گردد .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n\r\nشرح\r\n- مجلسى ( ره ) گويد : اينكه پيمان‌شكنى با ذميان سبب غلبهء آنها شود براى آنست كه چون بنقض عهد مخالفت با خداوند كنند به جهت اظهار تسلط ، خدا نيز خلاف مقصودشان را پيش آورد ، چنانچه منع از زكات بخاطر و ثروتمند شدن پس خدا بركت آن را ميبرد و آنها را نيازمند كند .\r\n\r\nباب نادر\r\n\r\n1 -\r\nابن ابى يعفور گويد : شنيدم از حضرت صادق عليه السلام كه مىفرمود : خداى عز و جل فرمايد :\r\nهمانا بنده‌اى از بندگان مؤمن من گناهى بزرگ كند كه مستوجب كيفر و عقوبت من در دنيا و يا در آخرت شود و من آنچه صلاح آخرت او در آنست برايش منظور كنم پس در عقوبت دنيايش شتاب كنم تا او را بدين گناه كيفر دهم ، و يا اينكه اندازه كيفر او را معين كنم و بدان حكم كنم و آن را بدون اجرا موقوف گذارم و اجراى آن را بمشيت خود واگذارم و بندهء من آن را نميداند ، و بارها در بارهء اجراى آن مردد گردم سپس خوددارى كنم و اجرا نكنم زيرا بدآمدن او را خوش ندارم و از بدحال كردن او كناره‌گيرى كنم ، و بگذشت و نديده گرفتن آن گناه بر او منت نهم ( و بالاخره آن را ببخشم ) زيرا دوست دارم نمازهاى نافلهء بسيارى كه بسبب آنها در شب و روز به من تقرب مىجست پاداش دهم ، پس اين بلا را از او بگردانم با اينكه آن را مقدر كرده و بدان حكم كرده بودم و موقوف گذارده بودم و اجراى آن بستگى بمشيت من داشت ، سپس ( به اين هم اكتفا نكنم ) و اجر بزرگ نزول اين بلائى كه از آن معاف شده است برايش بنويسم و ذخيره كنم ، و مزدش را وافر كنم با اينكه خود او بدان آگاه نيست ( زيرا آزار آن بلا به او نرسيده است ، و منم خداوند كريم مهربان و رحيم .\r\n\r\nتوضيح\r\n- مجلسى ( ره ) و فيض ( قده ) گفته‌اند « واو » در :\r\n« في الدنيا و الآخرة »\r\nو همچنين در\r\n« و اقدر عقوبة . . . . »\r\nبه معناى « أو » است .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nباب نادر ديگر\r\n\r\n1 -\r\nابن بكير گويد : از حضرت صادق عليه السلام از گفتار خداى عز و جل پرسيدم ( كه فرمايد ) « و هر چه مصيبت بشما رسد بواسطهء آن چيزى است كه خودتان كرده‌ايد » حضرت ( دنبالهء آيه را خواند و ) فرمود : « و از بسيارى از گناهان بگذرد » ( سورهء شورى آيهء 30 ) گويد : من عرضكردم :\r\nمقصودم دنبالهء آيه نبود ( بلكه ) بفرمائيد آنچه بعلى عليه السلام و آنان كه مانند او بودند از خاندانش رسيد از همين باب بود ؟ ( يعنى آنها چه كرده بودند كه آن همه مصيبت و بلا بدانها رسيد ؟ ) فرمود :\r\nهمانا رسول خدا ( ص ) در هر روز بدون اينكه گناهى داشته باشد هفتاد بار استغفار ميكرد .\r\n\r\nشرح\r\n- مجلسى ( ره ) گويد : پاسخ حضرت باينكه : « رسول خدا روزى هفتاد بار . . . ) دو احتمال دارد : اول اينكه چنانچه استغفار پيغمبر ( ص ) براى ريختن گناهى نبود بلكه براى بالا بردن درجه‌اش بوده است ، همچنين گرفتارى و مصيبتهائى كه بعلى عليه السلام و خاندانش رسيده كفارهء گناهان نبوده بلكه براى بالا رفتن درجات آنها و بسيارى ثوابشان بوده . دوم : اينكه مقصود اين است كه استغفار پيغمبر ( ص ) براى ترك اولى يا عدول از عبادت افضل بادنى و امثال اينها بوده است و ابتلاء آنها هم به همين خاطر بوده ، ولى معناى اول روشن‌تر است چنانچه خبر بعدى به آن دلالت كند .\r\n\r\n2 -\r\nعلى بن رئاب گويد از حضرت صادق عليه السلام پرسيدم از تفسير گفتار خداى عز و جل « آنچه بشما از مصيبتها رسد براى آن چيزى است كه خودتان كرده‌ايد » بفرمائيد : آنچه بعلى و اهل بيت ( معصومين او ) عليهم السلام رسيد بخاطر كارى بود كه آنها كرده بودند ، با اين كه آنان خاندان طهارت و هم معصوم ( از گناه ) بودند ؟ فرمود : همانا رسول خدا ( ص ) در هر روز و شبى - بدون گناه - صد بار استغفار ميكرد و بسوى او توبه مينمود ، همانا خداوند دوستان خود را بمصيبتها و پيش آمدها گرفتار كند تا بدان واسطه بدون گناه به آنها اجر و ثواب دهد .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\n3 -\r\nعلى بن ابراهيم در حديث مرفوعى ( كه سندش بمعصوم رسد ) حديث كند كه فرمود : هنگامى كه حضرت على بن الحسين ( زين العابدين ) عليهما السلام را نزد يزيد بن معاويه بردند و در برابر او نگهداشتند يزيد - كه خدايش از رحمت خود دور كرده - گفت : « و آنچه بشما مصيبت رسيد از آن چيزى بود كه خود كرديد » ( و اين آيه شريفه را خواند ) حضرت على بن الحسين عليهما السلام فرمود : اين آيه در بارهء ما نيست ، همانا در بارهء ما گفتار خداى عز و جل است ( كه فرمايد : ) « هيچ مصيبتى در زمين نرسد و نه بجانهاى شما جز اينكه در كتابى است پيش از آنكه آنها را بيافرينيم همانا اين بر خدا آسان است » ( سورهء حديد آيه 22 ) .\r\n\r\nباب اينكه خداوند بواسطهء عمل‌كننده ( بلا را ) از تارك عمل دور كند\r\n\r\n1 -\r\nحضرت صادق عليه السلام فرمود : هر آينه خداوند بخاطر آن كسى كه نماز ميخواند از شيعيان ما ( بلا را ) دفع كند از آن كسى كه نماز نميخواند از شيعيان ما و اگر همگى نماز را ترك كنند هر آينه ( همگى آنها ) هلاك شوند . و خداوند بخاطر آنكه زكات دهد از شيعيان ما دفع كند از آنكه زكات نمىپردازد و اگر همگى زكات ندهند هلاك گردند ، و همانا خداوند بخاطر آنكه از شيعيان ما حج كند از آنكه حج نكند ( بلا را ) دفع كند ، و اگر به ترك حج اتفاق كنند هر آينه هلاك شوند ، و اينست گفتار خداى عز و جل : « و اگر نبود بر كنار كردن خداوند برخى را ببرخى ديگر هر آينه زمين تباه ميشد و ليكن خدا داراى فضل است بر همهء جهانيان » ( سورهء بقره آيه 251 ) فرمود : به خدا سوگند اين آيه جز در\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nبارهء شما نازل نگشته ، و ديگرى جز شما از آن مقصود نيست .\r\n\r\nباب اينكه نكردن گناه آسانتر از توبه كردن است\r\n\r\n1 -\r\nحضرت صادق عليه السلام فرمود : امير المؤمنين عليه السلام فرموده : دست برداشتن از گناه آسانتر از طلب توبه است ، و بسا شهوترانى يك ساعت كه اندوه درازى بجاى گذارد . و مرگ دنيا را رسوا كرده و براى هيچ صاحب خردى شادى نگذاشته .\r\n\r\nشرح\r\n- مجلسى ( ره ) گويد : « ايسر من طلب التوبة » اشاره باينست كه شرائط قبول شدن توبه بسيار است ، و اينكه فرمود : « مرگ دنيا را رسوا كرده » براى آنست كه مرگ پرده از بديهاى آن و گول زدنها و بىوفائيهاى آن برداشته است .\r\n\r\nباب استدراج ( و غافلگير كردن ) بآهستگى و تدريج\r\n\r\n1 -\r\nحضرت صادق عليه السلام فرمود : همانا چون خداوند خوبى بنده‌اى را خواهد و آن بنده گناهى مرتكب شود خدا دنبالش او را كيفرى دهد و استغفار را به ياد او اندازد ، و چون براى بنده‌اى بدى خواهد و او گناهى كند خدا دنبالش نعمتى به او دهد تا استغفار را از ياد او ببرد و به آن حال ادامه دهد ، و اين است گفتار خداى عز و جل « بتدريج و آهستگى آنها را غافلگير كنيم از راهى كه ندانند » ( سورهء اعراف\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nآيه 182 ) يعنى بسبب ( دادن ) نعمت هنگام ( ارتكاب ) گناهان .\r\n\r\n2 -\r\nاز امام صادق عليه السلام معناى استدراج را پرسيدند ؟ فرمود : آن اينست كه بنده‌اى گناه كند پس به او مهلت داده شود و برايش در هنگام گناه نعمتى تجديد گردد ، پس او را از آمرزش خواهى از گناهان باز دارد ، پس او غافلگير شده از راهى كه نداند .\r\n\r\n3 -\r\nسماعة بن مهران گويد : از حضرت صادق عليه السّلام از گفتار خداى عز و جل پرسيدم كه فرمايد : ) « ايشان را بآهستگى و تدريج غافلگير كنيم از راهى كه ندانند » ( سورهء اعراف آيهء 182 ) فرموده : آن بنده‌ايست كه گناهى مرتكب شود ، پس براى آن بنده با آن گناه نعمت هم تجديد گردد ، و آن نعمت او را از استغفار آن گناه سرگرم كند .\r\n\r\n4 -\r\nو آن حضرت عليه السلام فرمود : چه بسا شخصى كه به نعمت‌هائى كه خداوند به او داده مغرور گردد ، و چه بسا كسانى كه به پرده پوشى خداوند بر آنها ، غافلگير شوند ، و چه بسا مردمى كه بستايش مردم فريب خورند .\r\n\r\nباب محاسبه ( و حساب كردن ) عمل\r\n\r\n1 -\r\nعلى بن الحسين عليهما السلام فرمود : پيوسته امير المؤمنين عليه السلام ميفرمود : همانا روزگار\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nسه روز است كه تو در ميانهء آنهائى : ديروز كه گذشت با هر آنچه در آن بود ، و هرگز برنگردد ، پس اگر كار نيكى در آن انجام داده‌اى از رفتنش اندوهى ندارى و بدان چه بدان با وى روبرو شدى ( يعنى به كار نيكى كه در آن انجام دادى ) خوشحال و شاد هستى ، و اگر تو در آن تقصير روا داشته‌اى افسوس سختى برفتن آن و بتقصيرى كه در آن كرده‌اى دارى . و تو در روزى كه هستى در بارهء فردايت غافلى و ندانى چه شود ؟\r\nشايد بدان نرسى و اگر هم برسى شايد بهره‌ات از لحاظ تقصير و كوتاهى كردن مانند بهرهء ديروز گذشته‌ات باشد .\r\nپس يكى از آن سه روز كه گذشته است و تو در آن كوتاهى كردى ، و يكى روز آينده است كه انتظار آمدنش را دارى و يقين ندارى كه در آن كوتاهى نكنى ، و همانا توئى و آن روزى كه در آن هستى ، و تو را سزاوار است اگر تعقل كنى و در كوتاهى كردن گذشته‌ات بينديشى كه چه حسناتى از دستت رفته تا ( اكنون در اين روز ) بدست آرى ، و چه گناهى كرده‌اى كه در آن كوتاهى كنى ( و مرتكب آن نشوى ) و تو با اين حال رو بفردائى هستى كه اطمينان ندارى كه بدان برسى ، و يقين ندارى كه در آن كار نيكى بدست آورى ( و انجام دهى ) يا چيزى تو را از گناهى تباه‌كننده ( كه نيكيها را تباه سازد ) باز دارد ، پس تو نسبت به روزى كه در جلو دارى مانند روزى هستى كه پشت سر گذارده‌اى ، پس كار كن مانند آن مرديكه از همهء روزها اميدى ندارى جز به همان روزى كه در آنست و شبش ، پس كار كن يا ( اگر نخواهى ) واگذار و خدا بر كار تو كمك كند .\r\n\r\n2 -\r\nحضرت موسى بن جعفر عليهما السلام فرمود : از ما نيست كسى كه هر روز حساب خود را نكند ، پس\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nاگر كار نيكى كرده است از خدا زيادى آن را خواهد ، و اگر گناه و كار بدى كرده در آن گناه از خدا آمرزش خواهد و بسوى او بازگشت كند ( و توبه نمايد ) .\r\n\r\n3 -\r\nابو نعمان عجلى از حضرت باقر عليه السّلام حديث كند كه فرمود : اى ابا نعمان مردم تو را بخودت مغرور نكنند ( و با مدح و ستايشت تو را از خودت غافل نكنند ) زيرا ( سزاى ) كار ( و كردارت ) به تو رسد نه به آنها ، و روزت را بچنين و چنان ( يعنى سخنان بيهوده ) بپايان مبر ، زيرا با تو كسى هست كه كردار تو را بر تو نگهدارد ( و يادداشت كند ) و نيكى كن زيرا من نديده‌ام چيزى را براى تدارك گناه گذشته و كهنه بهتر و شتابانتر از كردار نيكى كه تازه باشد .\r\n\r\n4 -\r\nحضرت صادق عليه السلام فرمود : بر دنيا شكيبا باشيد كه آن ساعتى است ، زيرا آنچه كه از دنيا گذشته ( اكنون ) نه دردى از آن احساس كنى و نه شادى ، و آنچه نيامده كه ندانى چيست ؟ همانا دنياى تو آن ساعتى است كه در آنى پس در آن يك ساعت بر طاعت خدا صبر كن و از نافرمانى خداوند شكيبا باش ( و خود را نگاهدار ) .\r\n\r\nشرح\r\n- يعنى هر چه حساب كنى بيش از اين يك ساعتى كه در آنى نيست ، اگر طاعتى دارى بر انجام آن شكيبا باش و اگر نافرمانى پيش آمده بر ترك آن شكيبا باش زيرا آنچه گذشته كه اكنون خبرى از آن نيست و درد و لذتى از آن به تو نرسد ، و آنچه نيامده كه معلوم نيست بدان برسى يا نرسى ، و اگر هم برسى وضع خوشى و ناخوشيت روشن نيست ، پس همين ساعت كه در آن هستى براى تو باقى نماند كه آن هم با شكيبائى در اطاعت يا معصيت ميتوانى بسر برى .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\n5 -\r\nحضرت صادق عليه السّلام فرمود : خودت را براى خودت بردار ( يعنى از خودت براى خودت استفاده كن ) و اگر بر ندارى ديگرى تو را برندارد .\r\n\r\nشرح\r\n- يعنى از وجود خودت بنفع خود استفاده كن و اگر نكنى ديگرى از تو بنفع تو استفاده نكند . مجلسى ( ره ) گويد : يعنى نفس خود را از جاهاى پست دنيا و آخرت بردار ، و يا اينكه نفس خود را براى رسيدن ببهشت و درجات عاليه بر مركب اطاعتها و اعمال صالحه سوار كن ، و آنچه ديگران انجام دهند اگر به وصيت تو باشد كه از كارهاى او است ( و نتيجه‌اش عايد او گردد ) و اگر به وصيت تو نباشد چندان نفعى نبخشد و گذشته اعتمادى بر آن نيست .\r\n\r\n6 -\r\nحضرت صادق عليه السلام به مردى فرمود : تو را طبيب خودت كرده‌اند ، و درد را هم برايت گفته‌اند و نشانهء سلامتى را نيز به تو ياد داده‌اند ، و بدار و هم تو را راهنمائى كرده‌اند اكنون بنگر تا چگونه در بارهء آن رفتار كنى .\r\n\r\nشرح\r\n- مجلسى ( ره ) گويد : درد همان اخلاق زشت و گناهان كشنده است ، و نشانهء سلامتى همان نشانه‌هائيست كه خدا و رسول و ائمه اطهار فرموده‌اند مانند اول سورهء مؤمنون و ساير آنچه در اوصاف مؤمنين و متقين گفته شده است و بسيارى از آنها گذشت ، و دارو توبه و استغفار است و همچنين همنشينى با اخيار و پرهيز كردن از اشرار و زهد در دنيا و تحقيق در اطراف امراض جسم كردن و مداواى هر كدام را بضد خودش . . . تا آنجا كه گويد : « اكنون نگاه كن ببين چگونه در رسيدگى بخودت قيام كنى ، و دردهاى آن را درمان كنى ، و اگر در اين باره كوتاهى كنى خود را كشته‌اى و هر كه خودكشى كند سزايش تا ابد دوزخ است .\r\n\r\n7 -\r\nو نيز آن حضرت عليه السّلام به مردى فرمود : دل خود را ( بمنزلهء ) رفيقى خوش كردار ، يا فرزندى سپاسگزار قرار ده ، و كردارت را ( بمنزلهء ) پدرى كه از او پيروى كنى ، و نفس ( امارهء ) خود را ( بجاى ) دشمنى كه با او نبرد ميكنى ، و مالت را ( بمنزلهء ) عاريتى كه برگردانى .\r\n\r\n8 -\r\nو نيز آن حضرت عليه السّلام فرمود : خويشتن را از آنچه زيانش رساند باز گير ( و دست نفس را از\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nآن كوتاه كن ) پيش از آنكه از تو جدا شود ، و چنانچه در جستجوى روزى ميكوشى در رهائى آن بكوش ، زيرا نفس تو در گرو كردار تو است .\r\n\r\n9 -\r\nو نيز آن حضرت عليه السلام فرمود : چه بسا جويندهء دنيا كه بدان نرسيده ، و ( چه بسا كسانى كه ) رسيده‌اند بدان و از آن مفارقت كرده‌اند ، پس مبادا طلب دنيا تو را از كردارت باز دارد ، و دنيا را از بخشنده و مالكش ( كه خدا است ) بخواه ، چه بسا حريص بر دنيا كه دنيا او را به خاك افكنده ، و به آنچه از آن بدست آورده از آخرتش باز مانده تا اينكه عمرش سپرى شده و مرگش در رسيده .\r\nو فرمود : زندانى آن كس است كه دنيا او را از طلب آخرت ببند گرفتار كرده ( و بزندان خود افكنده است ) .\r\n\r\n10 -\r\nامام باقر عليه السلام فرمود : همين كه مرد چهل ساله شد به او گفته شود : خود را واپاى ( و بر حذر باش ) زيرا معذور نيستى ، و چهل ساله بحذر كردن سزاوارتر نيست از مرد بيست ساله ( و هر دو بايد بترسند ) زيرا آنكه هر دو را ميجويد ( و ميطلبد كه مرگ باشد ) يكى است ، و او خواب هم نيست ( كه از كسى غفلت كند ) پس براى آن بيمى كه در پيش دارى كار كن ، و زيادى گفتار را واگذار ( زيرا :\r\nبه عمل كار برآيد بسخن دانى نيست ) .\r\n\r\n11 -\r\nحضرت صادق عليه السلام فرمود : از خودت براى خودت بازگير ، از تندرسيت پيش از آنكه بيمار شوى باز گير ، و در توانائى پيش از آنكه ناتوان گردى ، و در زندگى پيش از مردن ( از خودت بنفع خودت بهره‌بردارى كن ) .\r\n\r\n12 -\r\nحضرت صادق عليه السلام فرمود : چون روز آيد ( بمردمان ) گويد : اى فرزند آدم در\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nاين روز كار نيكى كن تا من در روز قيامت نزد پروردگارت براى تو گواهى دهم ، زيرا من كه در گذشته پيش تو نيامدم و پس از اين هم نزدت نيايم ، و شب هم هنگامى كه آيد همين سخن را گويد .\r\n\r\nشرح\r\n- مجلسى ( ره ) گويد : گفتار شب و روز يا به زبان حال است يا گفتار فرشته‌اى است كه موكل روز و شب است .\r\n\r\n13 -\r\nشعيب بن عبد اللَّه در حديث مرفوعى ( كه سند بمعصوم رسد ) حديث كند كه فرمود : مردى نزد امير المؤمنين عليه السلام آمد و عرضكرد : اى امير مؤمنان مرا سفارش كن براهى از راههاى خير و خوبى كه بدان نجات يابم ؟ امير المؤمنين عليه السلام فرمود : اى آنكه پرسيدى بشنو و سپس بفهم و پس از آن باور كن و سپس به كار بند :\r\nمردم سه گروهند : زاهد ( پارسا ) و صابر ( شكيبا ) و راغب ( خواهان دنيا ) ، اما زاهد كسى است كه اندوهها و شاديها از دلش بيرون رفته نه به چيزى از دنيا شاد شود ، و نه بر چيزى كه از دستش رفته افسوس خورد پس او آسوده خاطر است ، و اما صابر آن كس است كه در دل آرزوى دنيا كند و چون بدان رسد بخاطر سرانجام بد آن و زشتى منظر آن ( در نظر خرد ) بنفس خود لگام زند كه از آن برنگيرد ، ( و چنانست ) كه اگر بر دلش آگاه شوى از پارسائى و فروتنى و دور انديشى او در شگفت شوى ، و اما راغب باك ندارد كه دنيا از چه راهى بدست او رسد : از حلال است يا از حرام ، و باك ندارد كه در بارهء آن آبرويش چركين شود ، و خود را هلاك كند ، و مردانگى خود را از بين ببرد ، پس آنهايند كه در گرداب سخت ( دنيا ) سرگردان و مضطربند .\r\n\r\n14 -\r\nحضرت صادق عليه السّلام فرمود : امير المؤمنين عليه السّلام فرموده : آنچه در روز قيامت سود دهد و به كار\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nآيد كوچك نيست ( يا كوچك شمرده نشود ) و آنچه در روز قيامت زيان رساند كوچك نباشد ، پس در آنچه خداى عز و جل بشما آگاهى داده مانند كسى باشيد كه به چشم خود ديده باشد .\r\n\r\n15 -\r\nحفص بن غياث گويد : شنيدم حضرت صادق عليه السّلام ميفرمود : اگر بتوانى كه شناخته نشوى ( و گمنام باشى ) همان كار را بكن ، چه باكى بر تو باشد كه مردم تو را نستايند ؟ و چه باكى است تو را كه نزد مردم نكوهيده باشى در صورتى كه نزد خدا پسنديده باشى ؟ سپس فرمود : پدرم على بن ابى طالب عليه السّلام فرموده خيرى در زندگى نيست جز براى دو نفر : ( يكى ) مردى كه هر روز كار خيرى ( بر كارهاى خير گذشته ) بيفزايد ، و ( ديگر ) مردى كه مرگش را با توبه تدارك ببيند و كجا توبه تواند ؟ به خدا سوگند اگر سجده كند تا گردنش بريده شود بجز با ولايت ( و دوستى ) ما أهل بيت ، خداى تعالى توبه‌اش را نپذيرد .\r\nآگاه باشيد آيا كيست كه حق ما را بشناسد و اميد ثواب بوسيلهء ما داشته باشد ؟ و بخوراك نيم مد ( كه تقريبا پنج سير است ) در هر روز راضى باشد ، و بدان چه از جامه كه عورتش را بپوشاند و سرش را در خود مستور سازد ( خشنود باشد ) با اينكه در همين اندازه هم ترسان و هراسان باشند ، و دوست دارند بهره‌شان از دنيا همان باشد و به همينسان خداى عز و جل آنها را توصيف كرده و فرموده است : « و آنان كه در راه خدا بدهند آنچه به آنها داده شده و دلشان ترسان است كه بسوى پروردگارشان بازگشت كنند » ( سورهء مؤمنون آيهء 60 ) سپس فرمود : چه چيز به آنها داده شده ؟ به خدا سوگند بدانها - با اطاعت خدا - محبت و ولايت ( ما خاندان ) داده شد و با اين حال باز هم ترسانند ، ترسشان شك و ترديد نيست ، بلكه مىترسند مبادا در دوستى و فرمانبردارى از ما مقصر باشند ؟ .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n\r\n16 -\r\nحكم بن سالم گويد : دسته‌اى از مردم وارد شدند ( بر حضرت باقر و يا حضرت صادق عليهما السلام - چنانچه مجلسى ( ره ) گويد ) پس آن حضرت آنها را موعظه كرد ، سپس فرمود : هيچ كدام از شما نيست جز اينكه بهشت را با آنچه در آنست به چشم خود ديده ، و دوزخ و آنچه در آنست ديده است اگر قرآن را راست و درست دانيد ( و آن را باور داريد ) .\r\n\r\nشرح\r\n- يعنى اگر انسان ايمان به قرآن و آنچه در آنست داشته باشد و يقين داند كه هر چه خداوند در قرآن فرموده از حالات قيامت و نعمتهاى بهشتى و عذابهاى دوزخ بدون كم و زياد بيايد و بدان برسد پس چنين كسى مانند آن كس است كه به چشم خود تمامى آن نعمتها و عذابها و خود بهشت و دوزخ را ديده باشد .\r\n\r\n17 -\r\nسماعه گويد : از حضرت موسى بن جعفر عليهما السلام شنيدم كه ميفرمود : كار خير زياد هم كه باشد شما آن را زياد نشماريد ، و گناه كم هم اگر هست شما آن را كم نشماريد زيرا گناه كم است كه فراهم شود تا بسيار گردد ، و از خدا در نهانى بترسيد تا خودتان انصاف و عدالت كرده باشيد ، و بسوى اطاعت خداوند شتاب كنيد ، و راست بگوئيد و امانت را به صاحبش بدهيد زيرا كه آن بسود شما است ، و در آنچه بر شما حلال نيست وارد نشويد زيرا كه آن بزيان شما است .\r\n\r\nشرح\r\n- مجلسى ( ره ) در جملهء\r\n« حتى تعطوا من انفسكم النصف . . . »\r\nگويد : يعنى انصاف باينكه از خدا مىترسيد ، يا خودتان قاضى و حاكم خود باشيد و محتاج به حاكم ديگرى كه ميان شما حكم كند نباشد .\r\n\r\n18 -\r\nمحمد بن مسلم گويد : از امام باقر عليه السلام شنيدم كه ميفرمود : چه بسيار خوب است حسنات ( كارهاى نيك و شايسته ) بدنبال سيئات ( كارهاى بد و گناهان ) و چه بسيار بد است سيئات در دنبال حسنات .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\n19 -\r\nحضرت صادق عليه السّلام فرمود : همانا شما در عمرهاى گرفته شده و روزهاى شمرده شده هستيد كه ناگهان مرگ در رسد ، آنكه خوبى كشت كند ( آنجا ) غبطه ( و آرزوى زيادتر داشتن را ) درو كند ، و هر كه بدى ميكارد پشيمانى بچيند ، براى هر شخص كشتكارى همانست كه كشت كرده ، هر كس از شما كه در تحصيل روزى كند است روزيش بر او پيشى نگيرد ، ( يعنى كنديش سبب از دست رفتن روزى او نشود ) و آنكه حريص است ( هر قدر حرص زند ) به آنچه مقدرش نشده دست نيابد ، اگر به كسى خيرى رسد خداست كه آن را به او داده و اگر از بدى نگهداشته شود ، خدا است كه او را از آن نگهداشته است .\r\n\r\nشرح\r\n- مجلسى ( ره ) گويد : « در عمرهاى گرفته شده » يعنى آن به آن و ساعت بساعت از آن ميگيرند و آن دائما و پيوسته رو به نقص و زوال است ، يا از بس كم و زود گذر است گويا هيچ در كار نيست و گرفته شده ، ولى معناى اول آشكارتر است « و روزهاى شمرده شده » يعنى شماره و اندازه دارد و زياد و كم نشود .\r\n\r\n20 -\r\nحضرت صادق عليه السّلام فرمود : مردى پيش أبى ذر آمد و گفت : اى ابا ذر چگونه است كه ما مرگ را بد ( و ناخوش ) داريم ؟ گفت : زيرا شما دنيا را آباد كرده‌ايد و آخرت را ويران ساخته‌ايد و خوش نداريد كه از ( خانهء ) آبادان به منزل ويران رويد ( آن مرد ) از او پرسيد : ورود ما را بر خداوند چگونه بينى ؟ گفت : اما نيكوكاران شما مانند مسافرى است كه بخاندان خود وارد شود ، و اما بدكرداران ( و گنهكاران ) شما چون بندهء گريخته ايست كه نزد آقايش بازگردانند ، گفت : حال ما را نزد خداوند چگونه بينى ؟ گفت : كردارتان را بر قرآن عرضه كنيد ( و بوسيلهء آن سنجش كنيد ) خداوند ( در قرآن ) فرمايد : « همانا نيكان در نعمتها هستند ، و همانا گنهكاران در دوزخند » ( سورهء انفطار آيه 13 - 14 ) حضرت فرمود : پس آن مرد گفت : پس رحمت خدا كجاست ؟ فرمود در رحمت خدا به نيكوكاران نزديك\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nاست ( يعنى بايد مستحق رحمت باشد تا به او برسد ) .\r\nو نيز امام صادق عليه السّلام فرمود : مردى بابى ذر نوشت : اى ابا ذر چيزى از علم به من تحفه بده ، در جوابش نوشت : همانا علم بسيار است ولى اگر بتوانى به آن كه دوستش دارى بدى نكنى ، آن را بكن ، آن مرد گفت : آيا تاكنون كسى را ديده‌اى كه به آن كه دوستش دارد بدى كند ؟ گفت : آرى تو خود را از همه كس بيشتر دوست دارى ، و چون نافرمانى خدا كنى بداى بدى كرده‌اى .\r\n\r\n21 -\r\nسماعه گويد از حضرت صادق عليه السّلام شنيدم كه مىفرمود : بر طاعت خدا صبر كنيد و از نافرمانى خدا شكيبائى ورزيد ( و خود را بصير وادار كنيد ) زيرا جز اين نيست كه دنيا ساعتى است ، چون آنچه گذشته است اكنون نه از شادى آن چيزى دست تو است و نه از اندوهش ، و آنچه نيامده است كه ندانى چگونه است ، پس اكنون بر آن ساعتى كه در آن هستى صبر كن ( كه اگر صبر كردى ) به زودى مورد رشك ديگران واقع شوى .\r\n\r\nشرح\r\n- مجلسى ( ره ) در جملهء پايان حديث گويد : يعنى پس از مرگ در حال نيكى قرار گيرى كه مردمان بر تو غبطه برند و آرزوى آن حال تو را كنند و تلخى صبر هم از كامت بيرون رفته و پايان يافته .\r\n\r\n22 -\r\nو نيز حضرت صادق عليه السّلام فرمود : اى موسى بهترين دو روز ( زندگانى دنيا و آخرتت ) همان روزى است كه در پيش دارى ( كه روز آخرت باشد ) پس ببين كه آن روز چه روزى است و جوابى براى آن آماده و مهيا كن ، زيرا تو بازداشت شوى ، و پرسش شوى ، و تو پند خود را از دنيا بگير ، زيرا روزگار هم دراز است و هم كوتاه ، پس چنان كار كن كه گويا ثواب كردارت را به چشم خود\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nببينى تا بآخرت خود اميدوارتر باشى ، زيرا آنچه از دنيا بيايد همانند آنست كه رفته است .\r\n\r\nشرح\r\n- مجلسى ( ره ) گويد : اينكه حضرت فرمود « زيرا روزگار هم دراز است و هم كوتاه » چند احتمال دارد : اول اينكه روزگار پند دراز است زيرا ميتواند پند بگيرد و در حال اهل سعادت و شقاوت از اول روزگار تا زمانى كه خودش در آنست بينديشد گويا با همهء آنها زندگى كرده است ، و اما لذتهاى آن كوتاه است . دوم اينكه روزگار از جهت پند و اندرز دراز است زيرا انسان ميتواند به كمتر زمانى بيدار شود ، چون دنيا پيوسته در انقلاب و زير و رو شدن است ، ولى از جهت كار و عمل كوتاه است و بايد فرصت را غنيمت شمرد . سوم اينكه روزگار براى نيكوكاران دراز است و مىتوانند سعادتهاى بزرگى در كمترين زمانى بدست آورند و اينان در اين عمرهاى كوتاهشان كارهاى زيادى انجام دهند ، و آثار نيكوئى از آنها بيادگار ماند ، ولى براى بدكاران روزگار كوتاه است زيرا لذات آنها فانى شده و عقوبتهاى آن براى ايشان بجاى مانده ، و از عمرشان سودى نبرند . چهارم اينكه مقصود اين است كه تمام عمر گرچه طولانى و دراز است اما آنچه اكنون در دست اوست يعنى آن ساعتى كه در آن است كوتاه است ، زيرا آنچه گذشته است كه از دستش رفته ، و آنچه پس از اين آيد كه وضعش در آن روشن نيست ، چنانچه در روايات بسيارى گذشت .\r\n\r\n23 -\r\nحضرت صادق عليه السّلام فرمود : بامير مؤمنان عرض شد : بما پند ده و مختصر كن ( يعنى در قالب كوتاهى بريز ) فرمود : حلال دنيا حساب است و حرامش عقاب ، كجا براى شما آسايشى فراهم گردد ( از هراسهاى قيامت ) با اينكه بروش پيغمبرتان در نيامده‌ايد ؟ ميجوئيد آنچه شما را بسركشى برد ، و خشنود نيستيد بدان چه شما را كفايت كند ( و بيش از حد كفايت خواهيد ) .\r\n\r\nتوضيح\r\n- مجلسى ( ره ) گويد : ظاهر اين حديث اين است كه بنده را به آنچه از حلال بدست آورده و در حلال صرف كرده محاسبه كنند ، ولى برخى از اخبار هست كه با اين منافات دارد چنانچه در كتاب أطعمه ( از فروع كافى ) بيايد ، سپس اخبارى نقل كند كه از دوتاى آنها استفاده شود كه از خوراك مؤمن و جامه‌اى كه مىپوشد و زنى كه به او كمك كند محاسبه نشود ، يا از جامه‌اى كه عورتش را بدان پوشانده ، يا لقمهء نانى كه سد جوع بدان كرده يا خانه‌اى كه او را از سرما و گرما پوشانده محاسبه نشود و در برخى از آنها است كه از نعمت ولايت محمد و آل محمد عليهم السلام پرسش شوند نه از چيز ديگر ، و پس از نقل آنها گويد :\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nممكن است جمع ميان اين اخبار باينكه گوئيم اخبارى كه دلالت بر عدم حساب دارد حمل بر مؤمنين شود ، و اخبار حساب حمل بر غير آنها شود چنانچه ظاهر بيشتر اخبار است ، يا اخبار عدم حساب حمل شود بر آنچه در ضروريات صرف گردد ، و اخبار حساب بر آنچه بيش از ضرورت باشد ، چون جمع مال بيش از اندازهء حاجت و صرف آن در غير مورد ضرورت .\r\n\r\nباب كسى كه مردم را عيب كند ( يا عيب مردمان گويد )\r\n\r\n1 -\r\nحضرت باقر عليه السّلام فرمود : همانا ثواب نيك رفتارى زودتر از هر كار خيرى رسد ، و عقوبت ستم و تعدى بمردم زودتر از هر بدى آيد ، و همين عيب براى مرد بس است كه از مردمان ببيند چيزى را كه از ( ديدن ) آن چيز در خودش كور است ، يا مردم را بكارى سرزنش كند كه خودش نتواند آن را واگذارد ، يا همنشين خود را به چيزى كه به كار او نخورد آزار دهد .\r\n\r\nشرح\r\n- مجلسى ( ره ) گويد : ظاهر اين است كه مراد از « بر » احسان به ديگرى است و گاه بهر كار خيرى اطلاق شود ، و مقصود از « بغى » ظلم و دست درازى بمردم است و گاهى بر زنا اطلاق شود ، و ظاهر در اينجا همان معناى اول است ، و ممكن است مقصود خروج بر امام باشد . . . ، تا آنكه گويد :\r\nسپس ظاهر اين است كه مقصود از آن چيزى كه از ديدن آن در خود كور است ، يا خودش استطاعت ترك آن را ندارد اعم است از اينكه از جنس عيب ديگران باشد يا نباشد . . . . و گفتار آن حضرت كه فرمود :\r\n« يا هم‌نشين خود را به چيزى كه به كار او نخورد بيازارد » يعنى چيزى كه براى او مهم نيست و سودى ندارد چه براى خودش و چه براى همنشينش و ممكن است مقصود پر گفتن و بيهوده گفتن باشد ، زيرا كه آن همنشين خردمند را آزار دهد .\r\n\r\n2 -\r\nابو حمزه گويد : از حضرت على بن الحسين عليهما السلام شنيدم كه ميفرمود : رسول خدا ( ص ) فرموده : همين عيب براى مرد بس است كه ببيند از مردمان چيزى را كه در خود نبيند ، و همنشين خود\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nرا بيازارد به چيزى كه به كار او نخورد .\r\n\r\n3 -\r\nحضرت باقر عليه السّلام فرمود : اين عيب براى مرد بس است كه از عيبهاى مردم چيزى را جستجو كند ( و در صدد فهميدن آن برآيد ) كه از ديدن آن در خود نابينا است ، يا چيزى را بر مردم عيب گيرد كه در خود او هست ، و نتواند از آن عيب بيرون آيد و به حال ديگرى درآيد ، يا همنشين خود را به چيزى كه بكارش نخورد آزار دهد .\r\n\r\n4 -\r\nابو حمزه از حضرت باقر و حضرت على بن الحسين عليهم السلام حديث كند ( كه مانند حديث ( 1 ) است و با ترجمه و شرحش گذشت ) .\r\n\r\nباب اينكه مسلمان به آنچه در جاهليت ( پيش از مسلمانى ) كرده است مؤاخذه نشود\r\n\r\n1 -\r\nحضرت باقر عليه السّلام فرمود : مردمى نزد رسول خدا ( ص ) آمدند و اين پس از آن بود كه مسلمان شده بودند ، پس عرضكردند : اى رسول خدا آيا كسى از ماها بكارهائى كه در زمان جاهليت كرده است پس از اينكه مسلمان شده مؤاخذه شود ؟ رسول خدا ( ص ) به آنها فرمود : هر كه اسلامش نيكو شود و يقين\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nايمانش درست باشد خداى تبارك و تعالى به آنچه در جاهليت انجام داده او را مؤاخذه نكند ، و هر كه اسلامش نيكو نشده ، و يقين ايمانش درست نباشد خداى تعالى به اول ( يعنى پيش از اسلامش ) و به آخر ( يعنى پس از اسلامش ) او را مؤاخذه كند .\r\n\r\nشرح\r\n- مجلسى ( ره ) گويد : مقصود باسلام نيكو آن است كه بتمامى اصول دين مقرون باشد تا مخالفان و امثال آنها خارج باشند ، و مقصود از درستى يقين ايمان اينست كه آلوده به شك و نفاق نباشد .\r\n\r\n2 -\r\nفضيل بن عياض گويد : از حضرت صادق عليه السّلام پرسيدم از مردى كه در اسلام خود نيكو باشد آيا به آنچه در جاهليت كرده است مؤاخذه شود ؟ فرمود : كه رسول خدا ( ص ) فرموده است : هر كه در اسلام نيكو شود ( و بدل و جان بدان معتقد گردد ) به آنچه در زمان جاهليت كرده مؤاخذه نشود ، و هر كه در اسلام بد باشد ( و طورى باشد كه منجر بسلب ايمانش گردد ) بآغاز تا انجام مؤاخذه شود .\r\n\r\nباب در اينكه كفر ( پس از ايمان ) و توبه از آن ، عمل گذشتهء ( پيش از كفر ) را باطل نكند\r\n\r\n1 -\r\nحضرت باقر عليه السلام فرمود : هر كه مؤمن باشد و كار خيرى در زمان ايمانش كرده باشد سپس فتنه‌اى دچار او گردد و كافر شود ، و پس از كفر توبه كند ( و دوباره مؤمن گردد ) هر چه ( كار خير ) در زمان ايمانش كرده است نوشته شود و در حساب آيد ، و اين كفرى كه پس از آن توبه كرده آنها را باطل نكند .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nباب معاف‌شده‌گان از بلا\r\n\r\n1 -\r\nامام باقر عليه السلام فرمود : همانا خداوند بندگان خاصى دارد كه از بلا آنها را نگهدارد ، پس در عافيت آنان را زنده بدارد ، و در عافيت روزيشان دهد ، و در عافيت بميراند ، و در عافيت مبعوثشان كند ، و در عافيت در بهشت آنان را سكونت دهد .\r\n\r\n2 -\r\nاسحاق بن عمار گويد : از حضرت صادق عليه السلام شنيدم كه ميفرمود : خداى عز و جل خلقى را آفريد كه از بلا بدانها دريغ دارد ، آنها را در حال عافيت آفريده و در عافيت زنده داشته ، و در عافيت بميراند و با عافيت ببهشتشان برد .\r\nو نيز حضرت صادق عليه السّلام فرمود : براى خداى عز و جل خواصى از بندگان هستند كه بنعمت خود آنان را خوراك دهد ، و بعافيت خود بدانها بخشش كند ، و برحمت خود آنان را ببهشت برد ، بلاها و فتنه‌ها بر آنها بگذرند و هيچ گونه زيانى به آنان نرسانند .\r\n\r\nباب آنچه از امت برداشته شده\r\n\r\n1 -\r\nعمرو بن مروان گويد : شنيدم حضرت صادق عليه السّلام ميفرمود : رسول خدا ( ص ) فرموده : چهار\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nخصلت از امت من برداشته شده : خطا ، فراموشى ، آنچه به زور به آن وادار شوند ، آنچه تاب آن را ندارند ، و اين است معناى گفتار خداى عز و جل : « پروردگارا مگير بر ما اگر فراموش كرديم يا خطا كرديم ، پروردگارا تكليفهاى سنگين را بر ما بار مكن چنانچه به آنان كه پيش از ما بودند بار كردى ، پروردگارا بما تحميل مكن آنچه ما تاب آن را نداريم » ( سورهء بقره آيه 286 ) و گفتار ديگر او « مگر آنكه وادار شود بناخواه در حالى كه دلش مطمئن بايمان است » ( سورهء نحل آيه 106 ) .\r\n\r\nشرح\r\n- مجلسى ( ره ) گويد : شايد مقصود از رفع ( در گفتار آن حضرت كه فرمود : چهار چيز از امت من رفع شده و برداشته شده ) رفع مؤاخذه باشد و عقاب ، و محتمل است در بعضى اصل آن باشد يا تأثير آن يا حكم تكليفى آن ، و شايد خصوصيت امت آن حضرت در برخى منظور نباشد و مقصود اختصاص مجموع آنها به اين امت است و گرچه برخى از آنها مشترك اين امت و ديگر امتها است ، پس خطا مانند اينكه خواسته است شكارى را با تير صيد كند بانسانى خورده ، و مانند خطاء كردن طبيب و فتوى دهنده ، و مقصود در اينجا رفع گناه است و اين منافاتى با وجوب ضمان در دنيا ندارد گرچه ظاهر اين حديث رفع ضمان هم هست ، و همچنين رفع گناه بسبب فراموشى منافات با وجوب اعادهء نماز مثلا در آنجائى كه ركن فراموش شود ندارد و همچنين منافاتى با وجوب سجدهء سهو و تدارك برخى از واجبات غير ركنى ندارد ، و گفته شده است : از رفع فهميده شود كه اين دو ( يعنى خطا و نسيان ) موجب گناه و عقوبت شوند ولى خداى تعالى از هر دوى آنها ( يعنى گناه و عقوبت ) از راه رحمت و تفضل صرف نظر كرده است ، و اكراه اعم است از اينكه در اصول دين باشد يا در فروع آن از آنچه كه تقيه در آن جايز است نه آنچه تقيه در آن نيست مانند قتل نفس . و « ما لم يطيقوا » يعنى تكليفهاى مشقت‌دار و دستورات سختى كه از اين امت برداشته شده .\r\n\r\n2 -\r\nحضرت صادق عليه السّلام فرمود : رسول خدا ( ص ) فرموده : نه خصلت از امت من برداشته شده : خطا ، فراموشى ، آنچه ندانند ، آنچه نتوانند ، آنچه بدان توانائى ندارند ، آنچه بناخواه ( و زور ) بر آن وادار شوند ، طيرة ، وسوسه در تفكر ( و انديشهء ) در آفرينش ، و حسد ( و رشك بردن ) در صورتى كه به زبان يا دست آشكار نشود .\r\n\r\nشرح\r\n- مجلسى ( ره ) گويد : « طيره » به معناى فال بد زدن است و از جوهرى نقل كند كه گفته :\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nدر حديث است كه آن حضرت ( يعنى رسول خدا « ص » ) فال را دوست داشت و « طيره » را خوش نداشت و پس از نقل گفتار نهاية در لغت طيرة گويد :\r\nدر رفع طيره چند احتمال است : ( 1 ) رفع مؤاخذه و عقاب از اين خاطره‌اى كه در دل رخ دهد ، زيرا جلوگيرى از آمدن اين خاطره در نفس ميسور نيست ، و كفاره‌اش ترتيب اثر ندادن و نياوردن عمل بمقتضاى آنست ، و اينكه توكل به خدا كند و بدون توجه بفال بدى كه در دلش خطور كرده دنبال كار خود رود ، و روى همين جهت رسول خدا ( ص ) فرمود : هر گاه در كارى فال بدزدى آن را انجام بده ( و اعتنائى بفال مكن ) . ( 2 ) معناى رفع طيره يعنى رفع تأثيرش از اين امت ببركت آنچه از رسول خدا ( ص ) و ائمهء اطهار در بارهء آنها رسيده از اعتناء نكردن و توكل بر خدا و دعاها و ذكرهائى كه جلوى فال بد را ميگيرد .\r\n( 3 ) اينكه مقصود از رفع آن جلوگيرى از عمل كردن بر طبق آنست چنانچه صاحب نهايه و ديگران گفته‌اند ، و ظاهرترين معانى در اينجا همان معناى اول است ، و اما اينكه آيا فال بد اثر دارد يا نه ؟ اخبار در اين باره متفاوت است و آنچه از رويهمرفته آنها استفاده شود اينست كه در صورتى كه در نفس اثر كند بىتأثير نيست ، و اما اگر بدان اعتنا نشود و چون خطور كرد انسان به خدا توكل كند و بدان ترتيب اثرى ندهد تأثير نكند .\r\nو اما « وسوسهء در تفكر » چند احتمال دارد : ( 1 ) وسوسه‌هاى شيطانى در انديشه كردن در حالات مردم و بدگمانى به آنها در آنچه از ايشان مشاهده كند ، زيرا كه آن چيزى است كه خواه و ناخواه در نفس بيايد و جلوگيرى از آمدن آن ميسور نيست ، ولى بايد به اين گمان بد خود حكم در بارهء مردم نكند ، و آن را آشكار نسازد ، و بموجب آن عمل نكند باينكه آنها را قدح كند يا شهادتشان را رد كند و مانند اينها .\r\n( 2 ) تفكر و انديشه در وسوسه‌هائى كه راجع باصل آفرينش و مبدء پيدايش مخلوقات و اينكه خداى آفريننده خودش چگونه آفريده شد و در كجاست و مانند اين وسوسه‌ها كه اگر به زبان آيد موجب كفر و شرك گردد ، و مؤيد اين معنا است اخبار بسيارى كه در باب وسوسه و حديث نفس گذشت و عامه نيز به همان مضمون رواياتى نقل كرده‌اند .\r\n( 3 ) تفكر در قضا و قدر و آفريده شدن اعمال بندگان و حكمت در خلقت برخى از شرور در عالم ، چون شيطان و حيوانات مؤذى ، و در بارهء تسلط مردمان بد بر نيكان و اخيار و خلقت كفار و دوزخ و چيزهاى ديگرى كه همه كس بدانها دچار گردد ، و همهء اينها تا زمانى كه در نفس مستقر نگردد و موجب شك در حكمت آفريننده و عدالتش . . . نگردد از آن عفو شده است .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\n\r\nباب اينكه هيچ گناهى با بودن ايمان زيان ندارد ، و هيچ حسنه‌اى با بودن كفر سود ندهد\r\n\r\n1 -\r\nيعقوب بن شعيب گويد : به حضرت صادق عليه السلام عرضكردم : آيا براى كسى در برابر آنچه مىكند ثوابى بر خدا لازم باشد جز براى مؤمنان ؟ فرمود : نه .\r\n\r\n2 -\r\nو نيز آن حضرت عليه السّلام فرمود : كه موسى عليه السّلام بخضر ( ع ) گفت : من بواسطهء مصاحبت و همدمى با تو حق و حرمتى پيدا كردم پس بايد به من سفارشى كنى ( و پندى دهى ) ؟ به او فرمود : ملازمت كن ( و بچسب بدان ) چيزى كه با وجود آن هيچ چيز تو را زيان نرساند چنانچه با چيز ديگرى جز آن هيچ چيز تو را سود ندهد ( و آن ايمان است ) .\r\n\r\n3 -\r\nيوسف بن ثابت گويد : شنيدم از حضرت صادق عليه السلام كه ميفرمود : با وجود ايمان هيچ عملى زيان ندارد ، و با كفر ( نيز ) هيچ عملى سود ندهد ، آيا نبينى كه خدا فرمود : « و باز نداشت آنها را اينكه بخششهاشان پذيرفته شود جز اينكه ايشان به خدا و به پيغمبرش كافر شدند ( تا آنكه فرمايد : ) و مردمند در حالى كه كافر بودند » .\r\n\r\nتوضيح\r\n- اول اين آيات : آيه 54 از سورهء توبه است و آخر آن آخر آيه 125 از همان سوره است ، و از اين روى مجلسى ( ره ) گويد : شايد در قرائت ائمه چنين بوده ، و يا آنكه ممكن است نقل بمعنى شده چون همهء آيات در وصف يك دسته است . ( مترجم ) گويد : « آخر آيه 55 چنين است :  وَ تَزْهَقَ أَنْفُسُهُمْ وَ هُمْ كافِرُونَ  پس ممكن است امام عليه السلام همين آيه شريفه ( 55 ) را نقل بمعنى فرموده باشد » .\r\n\r\n4 -\r\nامام صادق عليه السّلام فرمود : با ايمان هيچ كارى زيان ندارد ، و همچنين با كفر هيچ كردارى\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nسود ندهد .\r\n\r\n5 -\r\nمحمد بن مارد گويد : به حضرت صادق عليه السّلام عرضكردم : براى ما حديثى روايت شده كه شما فرموده‌ايد : چون معرفت ( بامامت ما ) پيدا كردى پس هر چه خواهى بكن ؟ فرمود : آرى ، من اين را گفته‌ام ، گويد : عرضكردم : اگر چه زنا كنند ، يا دزدى كنند يا شراب بنوشند ؟ به من فرمود : «  إِنَّا لِلَّهِ وَ إِنَّا إِلَيْهِ راجِعُونَ  » به خدا سوگند با ما بانصاف رفتار نكردند كه خود ما بكردارمان مؤاخذه شويم ولى تكليف از آنها برداشته شده باشد ؟ همانا من گفتم : چون معرفت ( به امام خود ) پيدا كردى هر چه خواهى كم يا بيش كار خير انجام ده كه از تو پذيرفته شود .\r\n\r\nشرح\r\n- مجلسى ( ره ) گويد : «  إِنَّا لِلَّهِ وَ إِنَّا إِلَيْهِ راجِعُونَ  » اشاره به اين است كه چنين افترائى بر ما بكج‌فهمى كلام ما مصيبت بزرگى است . و در جملهء « ان نكون اخذنا بالعمل » گويد : حاصل كلام امام عليه السلام اينست كه تكليف از ما برداشته نشده پس چگونه بخاطر ما از آنان برداشته شود ؟ يا اينكه ما خود از عقاب بيمناكيم و توبه و زارى بسوى خدا كنيم و آنها بسبب ولايت ما آسوده باشند ؟ اين انصاف نيست .\r\n\r\n6 -\r\nو نيز حضرت صادق عليه السّلام فرمود : امير المؤمنين عليه السّلام ( اين جمله را ) زياد در خطبه‌اش ميفرمود : اى مردم دين خود را نگهداريد ، دين خود را نگهداريد ، زيرا گناه در آن بهتر از حسنهء در غير آن است ، گناه در آن آمرزيده شود و حسنه در غير آن پذيرفته شود .\r\n\r\nشرح\r\n- بهتر بودن گناه در اين دين از حسنهء در غير آن ظاهرا به همان اعتبارى است كه در خود حديث است كه گناه در اين دين آمرزيده شود و حسنه در غير آن پذيرفته نشود .\r\nپايان كتاب ايمان و كفر و طاعات و معاصى از كتاب كافى ، و سپاس مر خداوند يكتا را است ، و درود خداوند بر محمد و آلش باد .\r\n\r\n","description":"","footnote":"","page_name":" 207 ","page_number":207},
  {"content":"\r\n . \r\n","description":"","footnote":"","page_name":" 208 ","page_number":208},
  {"content":"\r\n\r\n\r\nكتاب الدعا من الكافى\r\nتأليف ثقة الاسلام ابى جعفر محمد بن يعقوب بن اسحاق الكلينى الرازى المتوفى 228 ه و يليه كتاب فضل القرآن و كتاب العشرة\r\n\r\n","description":"","footnote":"","page_name":" كتاب الدعاء من الكافي 209 ","page_number":209},
  {"content":"\r\n\r\n( بنام خداوند بخشايندهء مهربان ) كتاب دعا\r\n\r\nباب فضيلت دعا و تشويق كردن بر آن\r\n\r\n1 -\r\nزراره از حضرت باقر عليه السلام حديث كند كه فرمود : خداى عز و جل فرمايد : « همانا آنان كه سرفرازى كنند از عبادت ( و پرستش ) من ، زود است كه سرافكنده بدوزخ درآيند » ( سورهء مؤمن آيهء 60 ) حضرت فرمود : ( مقصود از عبادت ) دعاء است ، و بهترين عبادت دعاء است ، عرضكردم : ( مقصود از أواه در اين آيه چيست كه خداوند فرمايد : ) « همانا ابراهيم أواه و شكيبا بود » ( سورهء توبه آيه 114 ) فرمود : أواه يعنى بسيار دعاكننده بدرگاه خداوند .\r\n\r\n2 -\r\nسديد گويد : به امام باقر عليه السلام عرضكردم : كدام عبادت بهتر است ؟ فرمود : چيزى نزد خداى عز و جل بهتر از اين نيست كه از او درخواست شود و از آنچه نزد او است خواسته شود ، و كسى نزد خداى عز و جل مبغوض‌تر نيست از آن كس كه از عبادت او تكبر ورزد ( و سرپيچى كند ) و آنچه نزد او است درخواست نكند .\r\n\r\n","description":"","footnote":"","page_name":" كتاب الدعاء من الكافي 210 ","page_number":210},
  {"content":"\r\n\r\n\r\n3 -\r\nميسر بن عبد العزيز گويد : حضرت صادق عليه السلام به من فرمود : اى ميسر دعا كن و مگو كه كار گذشته است و آنچه مقدر شده همان شود ( و دعا اثرى ندارد ) ، همانا نزد خداى عز و جل منزلت و مقامى است كه بدان نتوان رسيد جز بدرخواست و مسألت ، و اگر بنده‌اى دهان خود ببندد و درخواست نكند چيزى به او داده نشود ، پس درخواست كن تا به تو داده شود ، اى ميسر هيچ درى نيست كه كوبيده شود جز اينكه اميد آن رود كه به روى كوبنده باز شود .\r\n\r\nشرح\r\n- مجلسى ( ره ) گويد : اينكه فرمود : « و مگو كه كار گذشته است » اين نهى امام عليه السّلام از اين گفتار دو وجه دارد : يكى آنكه اين گفتار باطل است زيرا اين گفتار يهود و برخى از حكماء است بلكه بايد ايمان به بداء داشت و باينكه خداوند سبحان هر روز در كارى است ، و هر چه خواهد محو كند و هر بخواهد ثبت كند و قضا و قدر مانع دعا نيستند چون تغيير در لوح محو و اثبات ممكن است ، گذشته از اينكه خود دعاء نيز از اسباب قضا و قدر است و امر بدعاء نيز از همانها است .\r\nديگر اينكه درست است كه علم خداوند بهر چه تعلق گرفته همان شود ولى اين مانع از دعا نيست و اينكه امام عليه السلام او را از اين گفتار نهى فرموده يعنى نهى از اينست كه اين كلام را ( كه در جاى خود صحيح است ) مانع از دعاء قرار ندهى كه سبب اعتقاد بر بىفائده بودن دعاى تو شود ، و حاصل جوابى كه حضرت از آن فرموده است به دو وجه برگردد :\r\nاول اينكه : دعا به خودى خود مطلوبست چون عبادت بزرگيست و بمقام بلندى انسان را نزد خداى تعالى رساند كه جز بوسيله دعا و زارى رسيدن بدان مقام ممكن نيست .\r\nدوم اينكه مقدرات گاهى كم و زياد مىشود و بسا باشد كه بواسطهء شرطى از ميان برود مثلا در تقدير خداوند عمر كسى سى سال گذشته است به شرط اينكه صلهء رحم نكند و اگر كرد شصت سال مقدر شده ، و روزيش در فلان روز بيك درهم مقدر شده اگر دعا نكند و بيشتر درخواست نكند ، و اگر دعا و درخواست كرد دو درهم مقدر شده و همچنين ساير چيزها ، و حاصل اينكه براى وجود تمام كاينات و عدم آنها شرائط و اسبابى است و خداى سبحان نخواسته است كارها را بدون اسباب انجام دهد ، و از جملهء اسباب براى برخى از چيزها دعا است كه اگر دعا نكند آن چيز به دو داده نشود ؟\r\nو اما علم خداوند پس آن تابع معلوم است و علت پيدايش چيزى نگردد ، و قضا و قدر حتمى و لازم نيستند و گر نه ثواب و عقاب و امر و نهى باطل گردند چنانچه از امير المؤمنين عليه السلام گذشت ، سپس كلامى از غزالى و ديگران در اين باره نقل كند كه ايراد آن از وضع و شرح و ترجمهء ما بيرون است .\r\n\r\n","description":"","footnote":"","page_name":" كتاب الدعاء من الكافي 211 ","page_number":211},
  {"content":"\r\n\r\n\r\n4 -\r\nو نيز حضرت صادق عليه السلام فرمود : هر كه از فضل خداى عز و جل درخواست نكند نيازمند و فقير گردد .\r\n\r\n5 -\r\nحماد بن عيسى گويد : شنيدم از حضرت صادق عليه السلام كه ميفرمود : دعا كن و مگو كار از كار گذشته است زيرا دعا همان عبادت است و خداى عز و جل فرمايد : « آنان كه از عبادت من تكبر ورزند زود است كه سرافكنده بدوزخ در آيند » ( سورهء مؤمن آيهء 60 ) و نيز فرموده است : « مرا بخوانيد تا اجابت كنم » ( اين آيه نيز اول همان آيه پيشين است ) .\r\n\r\nشرح\r\n- مجلسى ( ره ) گويد : مقصود اينست كه چنانچه پيش گفته شد دعا به خودى خود عبادت است زيرا در اين آيه آن را عبادت دانسته و خداى تعالى بدان فرمان داده پس بر فرض كه باجابت نيز نرسد بخاطر اطاعت امر او بايد انجام شود مانند ساير عبادات ، و ترك آن موجب خوارى و كوچكى و ورود در دوزخ است چنانچه آيه بر آن دلالت دارد ، علاوه بر اينكه خداى سبحان وعدهء اجابت فرموده و در وعدهء خويش تخلف نورزد ، و اين مطلب با تقدير هم منافات ندارد ، زيرا دعا نيز مقدر است و فايده‌اى هم كه بر آن مترتب شود مقدر گرديده است .\r\n\r\n6 -\r\nسيف تمار گويد : شنيدم از حضرت صادق عليه السلام كه ميفرمود : بر شما باد به ( ملازمت ) دعاء ، زيرا به هيچ چيز مانند آن به خدا نزديك نشويد ، و هيچ حاجت كوچكى را بخاطر كوچكيش رها نكنيد از اينكه براى آن بدرگاه خداوند دعا كنيد ، زيرا آن كس كه حاجات كوچك بدست اوست همان كس است كه حاجات بزرگ در اختيار اوست .\r\n\r\nشرح\r\n- يعنى نپنداريد كه كارهاى كوچك بدون تقدير خداوند انجام شود بلكه تمامى كارها از كوچك و بزرگ بدست او است .\r\n\r\n7 -\r\nو نيز آن حضرت عليه السّلام فرمود : دعاء همان عبادتى است كه خداى عز و جل فرموده است :\r\n\r\n","description":"","footnote":"","page_name":" كتاب الدعاء من الكافي 212 ","page_number":212},
  {"content":"\r\n\r\n« همانا آنان كه از عبادت من تكبر ورزند » تا آخر آيه . خداى را بخوان ( و دعا كن ) و مگو كار گذشته است .\r\nزراره گويد : مقصود آن حضرت اينست كه عقيدهء تو به قضا و قدر جلوگير تو نشود از اصرار در دعا و كوشش در آن - يا ( آنكه زراره كلامى ) مانند اين گفت - .\r\n\r\n8 -\r\nو نيز امام صادق عليه السلام فرمود : امير المؤمنين عليه السلام فرمايد : محبوبترين كارها در ( روى ) زمين براى خداى عز و جل دعا است ، و بهترين عبادت پرهيزكارى و پارسائى است و امير المؤمنين عليه السّلام مردى بود كه بسيار دعا ميكرد .\r\n\r\nباب اينكه دعا سلاح مؤمن است\r\n\r\n1 -\r\nامام صادق عليه السلام فرمود : رسول خدا ( ص ) فرموده : دعاء سلاح مؤمن و ستون دين و نور آسمانها و زمين است .\r\n\r\n2 -\r\nو نيز فرمود : امير المؤمنين عليه السلام فرموده : دعاء كليدهاى نجات و گنجينه‌هاى\r\n\r\n","description":"","footnote":"","page_name":" كتاب الدعاء من الكافي 213 ","page_number":213},
  {"content":"\r\n\r\nرستگاريست ، و بهترين دعاء آن دعائيست كه از سينهء پاك و دلى پرهيزكار برآيد ، و وسيلهء نجات در مناجات است ، و خلاصى با خلاص آيد ، و چون فزع و بىتابى سخت شود مفزع و پناه‌گاه خدا است .\r\n\r\n3 -\r\nو نيز فرمود : پيغمبر ( ص ) فرمود : آيا شما را بسلاحى راهنمائى نكنم كه شما را از دشمنان رهائى دهد و روزى شماها را فراوان سازد ؟ عرضكردند : چرا ، فرمود : پروردگارتان را در شب و روز بخوانيد زيرا سلاح مؤمن دعا است .\r\n\r\n4 -\r\nو نيز آن حضرت عليه السلام فرمود : امير المؤمنين عليه السلام فرمود : دعا سپر مؤمن است ، و هر گاه بسيار درى را كوبيدى به روى تو باز شود .\r\n\r\n5 -\r\nحضرت رضا عليه السّلام هميشه باصحاب خود ميفرمود : بر شما باد باسلحهء پيمبران به او عرض شد : اسلحهء پيمبران چيست ؟ فرمود : دعاء است .\r\n\r\n6 -\r\nحضرت صادق عليه السلام فرمود : دعاء از نيزه نافذتر است .\r\n\r\n7 -\r\nو نيز آن حضرت عليه السلام فرمود : دعا از نيزهء تيز نافذتر است .\r\n\r\n","description":"","footnote":"","page_name":" كتاب الدعاء من الكافي 214 ","page_number":214},
  {"content":"\r\n\r\n\r\nباب اينكه دعا بلا و قضا را دفع مىكند\r\n\r\n1 -\r\nحماد بن عثمان گويد : شنيدم كه ميفرمود : همانا دعاء قضا را برميگرداند ، و آن را از هم واتابد و بزند چنانچه رشتهء نخ اگر چه به سختى تابيده شده باشد از هم باز شود .\r\n\r\n2 -\r\nعمر بن يزيد گويد : از حضرت ابى الحسن ( كاظم ) عليه السلام شنيدم كه ميفرمود : همانا دعاء برميگرداند آنچه را مقدر نشده و آنچه را مقدر نشده ، عرضكردم : مقدر شده را دانستم مقدر نشده كدام هست ؟\r\nفرمود : تا اينكه تقديرى در بارهء آن نشود .\r\n\r\nشرح\r\n- يعنى دعاء جلو تقدير را ميگيرد و بداء حاصل گردد .\r\n\r\n3 -\r\nحضرت صادق عليه السلام فرمود : دعا برگرداند قضائى كه از آسمان نازل گرديده و به سختى ابرام شده ( و محكم گرديده ) است .\r\n\r\n4 -\r\nحضرت رضا عليه السلام فرمود : على بن الحسين عليهما السلام فرموده : همانا دعا و بلاء تا روز قيامت با هم رفاقت كنند ، و همانا دعاء برگرداند بلاء را كه به سختى ابرام شده است .\r\n\r\nتوضيح\r\n- مجلسى ( ره ) گويد : در بعضى از نسخ « ليتواقفان » بجاى « ليترافقان » ضبط شده و آن ظاهرتر است يعنى با هم مبارزه و مخاصمه كنند . و تأييد كند آن را آنچه عامه از پيغمبر ( ص ) نقل كنند كه فرمود :\r\nدعاء بلاء را ديدار كند پس در هوا با هم بجدال برخيزند .\r\n\r\n","description":"","footnote":"","page_name":" كتاب الدعاء من الكافي 215 ","page_number":215},
  {"content":"\r\n\r\n\r\n5 -\r\nو نيز از حضرت رضا عليه السّلام از آن حضرت عليه السّلام حديث شده كه فرمود : دعا بلائى را كه نازل شده و آنچه نازل نشده دفع كند .\r\n\r\n6 -\r\nزراره گويد : حضرت باقر عليه السّلام به من فرمود : آيا تو را راهنمائى نكنم به چيزى كه رسول خدا ( ص ) در آن استثناء نزده ( و چيزى را از آن بيرون نكرده ) ؟ عرضكردم : چرا ، فرمود : دعاء است كه برگرداند قضاء مبرم را كه به سختى محكم شده - و ( براى تشبيه و بيان مطلب ) انگشتانش را بهم چسباند - ( يعنى شدت ابرام آن مانند اين انگشتان چسبيده بهم باشد ) .\r\n\r\n7 -\r\nعبد اللَّه بن سنان گويد : شنيدم حضرت صادق عليه السّلام ميفرمود : دعاء قضاء مبرم شده را برگرداند ، پس بسيار دعا كن كه آن كليد هر رحمت و پيروزى در هر حاجت است ، و به آنچه نزد خداى عز و جل است نتوان رسيد جز بوسيلهء دعا ، و هيچ درى بسيار كوبيده نشود جز اين كه اميد بباز شده آن نزديك شود .\r\n\r\n8 -\r\nابو ولاد گويد : حضرت موسى بن جعفر عليهما السلام فرمود : بر شما باد ( كه ملازمت كنيد ) بدعا ، زيرا دعاء بدرگاه خدا و خواستن از او ، برگرداند بلائى را كه مقدر شده و حكم بدان شده ، و جز اجراى آن چيزى نمانده ، پس چون خداى عز و جل خوانده شد و از او درخواست شد يكباره بلا را بگرداند .\r\n\r\n9 -\r\nحضرت صادق عليه السّلام فرمود : خداى عز و جل هر آينه دفع كند بوسيلهء دعاء آنچه را كه ميداند\r\n\r\n","description":"","footnote":"","page_name":" كتاب الدعاء من الكافي 216 ","page_number":216},
  {"content":"\r\n\r\nاگر براى آن دعاء شود اجابت خواهد كرد ، و اگر نبود كه بنده به اين دعا موفق شود به او بلائى ميرسيد كه او را از روى زمين بردارد .\r\n\r\nشرح\r\n- مجلسى ( ره ) پس از تجزيه و تركيب قسمتى از حديث كلامى گويد : كه حاصلش اينست كه خداى سبحان دفع كند بلائى را كه بنده مستحق نزول آن گشته ، هر گاه بداند كه آن بنده پس از اين براى بر طرف شدن آن دعا مىكند ، پس آن بلا را نازل نكند بخاطر آن دعائى كه پس از اين از آن بنده سر زند ، پس دعا پيش از وقوعش در دفع بلا اثر كند .\r\n\r\nباب اينكه دعا شفاء و درمان هر دردى است\r\n\r\n1 -\r\nعلاء بن كامل گويد : حضرت صادق عليه السلام به من فرمود : بر تو باد بدعاء زيرا آن درمان هر دردى است .\r\n\r\nباب اينكه هر كه دعا كند مستجاب گردد .\r\n\r\n1 -\r\nحضرت صادق عليه السلام فرمود : دعا مخزن و گنجينهء اجابت است چنانچه ابر مخزن باران است .\r\n\r\nشرح\r\n- مجلسى ( ره ) گويد :\r\n« الدعاء كهف الاجابة »\r\nيعنى مخزن و محل و مظنهء اجابت است چنانچه\r\n\r\n","description":"","footnote":"","page_name":" كتاب الدعاء من الكافي 217 ","page_number":217},
  {"content":"\r\n\r\nابر محل و مظنهء باران است . . . تا اينكه گويد : و گفته شده : اينكه تشبيه بابر فرموده اشاره باينست كه ابر محل باران است جز اينكه روى نبودن مصلحت گاهى باران نبارد ، دعا نيز اين چنين است كه گاهى روى نبودن مصلحت در دنيا مستجاب نگردد ولى در آخرت عوض آن را بدهند .\r\n\r\n2 -\r\nحضرت صادق عليه السّلام فرمود : هيچ بنده‌اى دست بدرگاه خداى عزيز جبار نگشايد جز اينكه خداى عز و جل شرم كند كه آن را تهى بازگرداند تا اينكه از فضل رحمت خود در آن بنهد ، پس هر گاه يكى از شماها دعا كرد دستش را برنگرداند تا آن را بسر و روى خود بكشد .\r\n\r\nشرح\r\n- مجلسى ( ره ) گويد : شرم و حياء گرفتگى نفس است از كار بد بخاطر بيم نكوهش و چون بخداى تعالى نسبت داده شود مقصود از آن لازمه آن است كه ترك باشد يعنى خدا آن كار را نكند . . .\r\nتا آنكه گويد :\r\nو در اينجا شبهه ايست كه بايد آن را دفع كنيم و بخاطر بسيارى از مردم بيايد و آن اينست :\r\nكه چگونه خداى سبحان وعدهء اجابت داده و خلف وعدهء او محال است و گذشته آيات و روايات بسيارى در اين باره آمده ، و دروغ از خداى تعالى و حجت‌هاى او عليهم السلام ممتنع است ( پس چگونه است كه بسيارى از دعاها باجابت نرسد ) ؟\r\nو جواب از اين اعتراض را ممكن است به چند وجه گفت :\r\nاول : اينكه وعدهء خدا مشروط بمشيت است يعنى اگر بخواهم اجابت كنم و به همين دلالت كند گفتارش كه ( در سورهء انعام آيه 41 ) فرمايد : « و بر طرف كند آنچه را بدرگاه او دعا كنيد اگر بخواهد » .\r\nدوم : اينكه مقصود از اجابت كه خداوند و حجج او فرمودند لازمه آنست كه آن توجه و استماع دعا است يعنى فورا شنيده شود و مورد توجه قرار گيرد ولى در دادن آنچه را خواهد تأخير كند تا باز او را بخواند و آوازش بشنود چون آن را دوست دارد .\r\nسوم : اينكه اجابت مشروط بمصلحت و خير بودن براى دعاكننده است زيرا خداى حكيم بدلخواه بندگان از آنچه خير و صلاح آنها است دست برندارد .\r\nچهارم : لازم نيست اجابت دعا فورى باشد و ممكن است دعا مستجاب شده باشد ولى ظهور آثار آن روى پاره‌اى از مصالح به مدت زيادى تأخير افتد ، چنانچه در تفسير گفتار خداى تعالى :  قَدْ أُجِيبَتْ دَعْوَتُكُما  كه خدا بموسى و هارون كه دعا كردند پروردگارا اموال ايشان را تباه سازد . . خطاب فرمود :\r\n« كه همانا مستجاب شد دعاى شما » ( سورهء يونس آيه 89 ) حديث شده كه فرمودند : ميان اين خطاب و\r\n\r\n","description":"","footnote":"","page_name":" كتاب الدعاء من الكافي 218 ","page_number":218},
  {"content":"\r\n\r\nميان غرق فرعون و نابودى او و پيروانش ( كه براى آن دعا كرده بودند ) چهل سال طول كشيد . . .\r\n\r\nمترجم گويد\r\n: مجلسى ( ره ) وجوه ديگرى نيز ذكر كرده كه به همين چهار وجه اكتفاء شد .\r\n\r\nباب اينكه براى دعا بمؤمن الهام شود\r\n\r\n1 -\r\nهشام بن سالم گويد : حضرت صادق عليه السّلام فرمود : آيا طولانى بودن بلا را از كوتاهى آن مىشناسيد ( و ميفهميد چه بلائى طولانى و چه بلائى كوتاه است ) ؟ عرضكرديم : نه ، فرمود چون در هنگام بلاء به كسى [ از شما 
  ] الهام شد كه دعا كند بدانيد كه بلاء كوتاه است ( و مدت آن سپرى شده ) .\r\n\r\n2 -\r\nابو ولاد گويد : حضرت موسى بن جعفر عليهما السلام فرمود : هيچ بلائى بر بندهء مؤمن نازل نشود كه خداى عز و جل به دو الهام دعا كند ، جز اينكه به زودى آن بلا بر طرف شود ، و هيچ بلائى بر بندهء مؤمن نازل نگردد كه از دعا كردن خوددارى كند جز اينكه آن بلا طولانى است ، پس هر گاه بلا نازل شد بر شما باد كه بدرگاه خداى عز و جل دعا و زارى كنيد .\r\n\r\nباب پيش افتادن در دعا\r\n\r\n1 -\r\nحضرت صادق عليه السّلام فرمود : هر كه در دعا پيش افتد ( يعنى هميشه دعا مىكند و اختصاصى بهنگام\r\n\r\n","description":"","footnote":"","page_name":" كتاب الدعاء من الكافي 219 ","page_number":219},
  {"content":"\r\n\r\nرسيدن بلا ندارد ) بلائى كه به او برسد دعايش مستجاب شود ، و فرشتگان گويند : صداى آشنائى است و از بالا رفتن به آسمان ممنوع نگردد ، و كسى كه پيشدستى بدعا نكند ، چون بلا به او برسد دعايش مستجاب نشود ، و فرشتگان گويند ما : اين آواز را نشناسيم .\r\n\r\n2 -\r\nو نيز آن حضرت عليه السلام فرمود : هر كه از بلائى بترسد كه به دو رسد و پيش از رسيدن آن بلا در بارهء ( بر طرف شدن ) آن دعا كند خداى عز و جل هرگز آن بلا را به دو ننماياند .\r\n\r\n3 -\r\nو نيز آن حضرت عليه السّلام فرمود : دعا در حال راحتى و آسايش نيازمنديهاى در حال بلا را برميآورد ( يعنى گرفتاريهاى آن زمان را بر طرف مىكند . )\r\n\r\n4 -\r\nو نيز آن حضرت عليه السلام فرمود : هر كه را خوش آيد ( و خواهان است ) كه دعايش در حال سختى باجابت رسد بايد در حال راحتى و آسايش بسيار دعا كند .\r\n\r\n5 -\r\nمحمد بن مسلم گويد : حضرت صادق عليه السلام فرمود : جدم مىفرمود : در دعا پيش دستى كنيد ( و پيش از آنكه گرفتار شويد دعا كنيد ) زيرا چون بنده‌اى بسيار دعا كند و بلائى به او رسد و دنبالش دعا كند گفته شود : آوازى آشنا است ، و چون بسيار دعا نكند ( و پر دعا نباشد ) و بلائى به او رسد و دنبالش دعا كند به دو گفته شود : تا بامروز كجا بودى ؟ .\r\n\r\n","description":"","footnote":"","page_name":" كتاب الدعاء من الكافي 220 ","page_number":220},
  {"content":"\r\n\r\n\r\n6 -\r\nحضرت موسى بن جعفر عليهما السلام فرمود : هميشه على بن الحسين عليهما السلام ميفرمود :\r\nدعاى بعد از رسيدن بلا سود ندارد .\r\n\r\nتوضيح\r\n- مجلسى ( ره ) گويد اين روايت حمل شود بر اينكه پيش از آن عادت بدعا كردن نداشته و مقصود از سود نداشتن هم سود كامل است .\r\n\r\nباب يقين داشتن ( باجابت ) در حال دعا\r\n\r\n1 -\r\nحضرت صادق عليه السلام فرمود : هر گاه دعا كردى گمان كن كه حاجتت بر در خانه است .\r\n\r\nشرح\r\n- مجلسى ( ره ) گويد : كلينى ( ره ) گمان را حمل بر يقين كرده و به معناى يقين دانسته بقرينهء آنچه در حديث ( 1 ) باب آيند بيايد ، و ممكن است حمل بر معناى ظاهر خود آن كه گمان است شود زيرا يقين باجابت مشكل است ، مگر اينكه گفته شود مقصود يقين بوعدهء اجابت باشد كه خدا فرموده است ، در صورتى كه دعاء بشرائطش باشد .\r\n\r\nباب اقبال ( و رو آوردن و توجه ) بدعا\r\n\r\n1 -\r\nسليمان بن عمرو گويد : شنيدم حضرت صادق عليه اسلام ميفرمود : خداى عز و جل اجابت نكند دعائى كه از روى دل غافل باشد ، پس هر گاه دعا كردى بدل توجه كن و يقين داشته باش كه اجابت شود .\r\n\r\n","description":"","footnote":"","page_name":" كتاب الدعاء من الكافي 221 ","page_number":221},
  {"content":"\r\n\r\n\r\n2 -\r\nحضرت صادق عليه السلام فرمود : امير المؤمنين صلوات اللَّه عليه فرموده است : خداى عز و جل دعاى دل غافل و سرگرم بلهو را نپذيرد ، و على عليه السلام هميشه ميفرمود : هر گاه يكى از شماها براى مرده‌اى دعا كند ، در حالى كه دلش از او غافل است دعا نكند ، بلكه در دعاى بر او كوشش كند ( يعنى براستى از دل دعا كند ) .\r\n\r\nشرح\r\n- مجلسى ( ره ) گويد : اينكه تخصيص بمرده داده شده است براى اينست كه مرده بدعا نيازمندتر است ، يا براى آنست كه در ميان مردم شايع شده و معمول است كه براى سرسلامتى كه ميروند طبق معمول و مرسوم براى مرده دعا مىكنند بدون اينكه توجه و تصميمى در دعا داشته باشند و منظور امام عليه السّلام اينست كه اين دعاى براى مرده نيست - و معناى اول ظاهرتر است .\r\n\r\n3 -\r\nامام صادق عليه السّلام فرمود : هر گاه دعا كردى بدل توجه كن و گمان كن كه حاجتت بر در خانه است .\r\n\r\n4 -\r\nو نيز آن حضرت عليه السّلام فرمود : بدرستى كه خداى عز و جل اجابت نكند دعائى كه از روى دل سخت و با قساوت باشد .\r\n\r\n5 -\r\nو نيز آن حضرت عليه السّلام فرمود : هنگامى كه رسول خدا ( ص ) طلب باران كرد و باران آمد تا جايى كه گفتند : غرق ميشويم و رسول خدا ( ص ) بدست مبارك اشاره كرد و آنها را برگرداند ، و گفت : خدايا به اطراف ما باران را بفرست و بر ما نفرست ، پس ابرها پراكنده شدند ( و گرد شهر مدينه را حلقه وار گرفتند و به اطراف مدينه باريدند ، اصحاب و مسلمانان ) عرضكردند : اى رسول خدا يك بار ديگر نيز براى ما طلب\r\n\r\n","description":"","footnote":"","page_name":" كتاب الدعاء من الكافي 222 ","page_number":222},
  {"content":"\r\n\r\nباران كردى ولى باران بر ما نباريد و دومين بار كه طلب باران كردى بر ما باريد ؟ ( اين چگونه بود ؟ ) فرمود : من ( در اولين بار كه ) دعا كردم تصميم بدان نداشتم ، سپس كه دعا كردم تصميم داشتم .\r\n\r\nشرح\r\n- فيض ( ره ) گويد : شايد آن حضرت ( ص ) در بار اول در اين كه آيا طلب باران مصلحت است يا نه مردد بوده است و لذا تصميم بر طلب آن در دعا نداشته است و فقط بخاطر دلخوشى اصحاب دعا كرده ولى در بار دوم چون مصلحت ديده است از روى تصميم دل دعا كرده است .\r\n\r\nباب پافشارى كردن و اصرار در دعا و انتظار اجابت\r\n\r\n1 -\r\nحضرت صادق عليه السّلام فرمود : همانا چون بنده دعا كند خداى تبارك و تعالى در كار حاجت او است مادامى كه آن بنده شتاب نكند .\r\n\r\nشرح\r\n- مجلسى ( ره ) گويد : يعنى مادامى كه شتاب در آن را نخواهد كه اگر تأخير در اجابت آن شد نوميد گردد و در نتيجه از خداوند روگردان شود و پندارد كه چون تأخير در اجابت شده خداوند دعايش را مستجاب نفرمايد ، يا معناى كلام حضرت عليه السلام اينست : مادامى كه آن بنده در دعا شتاب نكند و بدان اعتنا نكرده و بدون پافشارى و اصرار در اجابت آن بدنبال كار خود رود چنانچه ظاهر خبر دوم است .\r\n\r\n2 -\r\nو نيز آن حضرت عليه السّلام فرمود : همانا بنده چون شتاب كند و براى كار ( هاى ) خود برخيزد ( و بدنبال كار خود رود ) خداى تبارك و تعالى فرمايد : آيا بندهء من نداند كه براستى منم آن خدائى كه\r\n\r\n","description":"","footnote":"","page_name":" كتاب الدعاء من الكافي 223 ","page_number":223},
  {"content":"\r\n\r\nحاجتها را برآورم .\r\n\r\nتوضيح\r\n- مجلسى ( ره ) گويد : « اذا عجل » يعنى در تعقيب نماز شتاب كند و آن را واگذارد و باندك توجهى اكتفا كند و برخيزد دنبال كار خود برود ، يا باندك دعائى اكتفا كند و بدنبال آن كارى كه براى آن دعا كرده برود ، يا مقصود همان باشد كه در خبر سابق گفتيم .\r\n\r\n3 -\r\nوليد بن عقبهء هجرى گويد : شنيدم حضرت باقر عليه السلام فرمود : به خدا سوگند هيچ بنده‌اى در دعا پافشارى و اصرار بدرگاه خداى عز و جل نكند جز اينكه حاجتش را برآورد .\r\n\r\n4 -\r\nحضرت صادق عليه السلام فرمود : همانا خداى عز و جل خوش ندارد كه مردم در انجام حاجت بهمديگر اصرار كنند ولى براى خودش آن را دوست دارد ، خداى عز و جل دوست دارد كه از او درخواست شود و آنچه نزد او است خواهش شود .\r\n\r\n5 -\r\nحضرت باقر عليه السلام فرمود : نه به خدا سوگند هيچ بنده‌اى بدرگاه خداى عز و جل اصرار نورزد جز اينكه خداوند دعايش را مستجاب كند .\r\n\r\n6 -\r\nحضرت صادق عليه السلام فرمود : رسول خدا ( ص ) فرمود : خدا رحمت كند بنده‌اى را كه از خداى عز و جل حاجتى بخواهد و در دعاى در بارهء آن پافشارى و اصرار كند ، خواه اجابت شود و خواه اجابت نشود ، و اين آيه را تلاوت فرمود ( كه ابراهيم عليه السلام فرمايد : ) « و دعا كنم بدرگاه پروردگار خود شايد بوسيلهء دعاى پروردگارم تيره بخت نباشم » ( سورهء مريم آيه 48 ) .\r\n\r\n","description":"","footnote":"","page_name":" كتاب الدعاء من الكافي 224 ","page_number":224},
  {"content":"\r\n\r\n\r\nتوضيح\r\n- مجلسى ( ره ) گويد : حاصل معناى حديث اينست كه : براى تأخير در اجابت اصرار را رها نكند و استشهاد به آيه براى آنست كه ابراهيم عليه السلام اظهار اميدوارى و بلكه اطمينان كرد زيرا لفظ عسى براى اثبات است باينكه دعا بدرگاه خداوند موجب عدم شقاوت او گردد . . . و محتمل است كه در كلام تقديرى باشد يعنى پس از پافشارى و اصرار راضى شود چه باجابت رسد و چه نرسد و دنبالش بر خداوند اعتراض نكند و بدگمان به او نشود پس استشهاد به آيه باينست كه حمل شود بر اين معنا كه : « اميد است كه دعاى من سبب شقاوت و تيره بختى من نگردد » . و محتمل است كه ذكر آيهء شريفه فقط بخاطر بيان فضيلت دعا باشد .\r\n\r\nباب نام بردن حاجت در دعا\r\n\r\n1 -\r\nابو عبد اللَّه فراء گويد : حضرت صادق عليه السلام فرمود : خداى تبارك و تعالى ميداند كه بنده‌اش چه ميخواهد هر گاه بدرگاهش دعا كند ، ليكن دوست دارد كه حاجتها بدرگاهش شرح داده شود پس هر گاه دعا كردى حاجتت را نام ببر .\r\nو در حديث ديگرى گويد : كه فرمود : خداى عز و جل حاجت تو را ميداند و نيز داند كه تو چه خواهى ولى دوست دارد كه حاجتهاى ( خود را ) بدرگاه او شرح دهى .\r\n\r\nباب پنهان كردن دعا\r\n\r\n1 -\r\nحضرت رضا عليه السلام فرمود : دعاى بنده در پنهانى يك دعايش برابر با هفتاد دعاى آشكار است .\r\n\r\n","description":"","footnote":"","page_name":" كتاب الدعاء من الكافي 225 ","page_number":225},
  {"content":"\r\n\r\nو در حديث ديگر است كه : يك دعائى كه در پنهانى كنى بهتر است نزد خداوند از هفتاد دعا كه آشكار كنى .\r\n\r\nشرح\r\n- مجلسى ( ره ) گويد : اين دو حديث دلالت كند بر اينكه پنهان كردن دعا بهتر از آشكار كردن آنست ، و اينكه دعاى در پنهانى برابر است يا بهتر است از هفتاد دعاى آشكار در صورتى كه آشكار كردن آن مشوب برياء و سمعه نباشد و گر نه ميان آنها نسبتى نيست .\r\nو اما جمع ميان اين اخبار و آنچه روايت شده است از اينكه مستحب است اجتماع در دعا پس از اين بحث در آن بيايد ان شاء اللَّه تعالى .\r\n\r\nباب اوقات و حالاتى كه اميد اجابت دعا در آنها رود\r\n\r\n1 -\r\nحضرت صادق عليه السلام فرمود : دعا را در چهار هنگام بخوانيد : هنگام وزيدن بادها ، و ( گاه ) بر طرف شدن سايه‌ها ( يعنى هنگام ظهر ) ، و ( نزد ) فرو شدن باران ، و ( هنگام ) ريخته شدن اولين قطره خون مؤمن ( در جهاد يا غير آن ) زيرا در اين چيزها درهاى آسمان باز شود .\r\n\r\n2 -\r\nو نيز آن حضرت عليه السلام فرمود : دعا در چهار جاه باجابت رسد : در نماز وتر ، و بعد از سپيده دم ، و بعد از ظهر ، و بعد از مغرب .\r\n\r\nتوضيح\r\n: مجلسى ( ره ) گويد : ظاهر اينست كه در سه مورد اخير بعد از نمازهاى اين اوقات است نه بعد از دخول اوقات . ( مترجم گويد : وجهى براى اين استظهار به نظر نرسيد ، و اللَّه اعلم ) .\r\n\r\n3 -\r\nحضرت صادق عليه السّلام فرمود : امير المؤمنين عليه السّلام فرموده است : دعا را در چهار جا غنيمت شماريد :\r\n\r\n","description":"","footnote":"","page_name":" كتاب الدعاء من الكافي 226 ","page_number":226},
  {"content":"\r\n\r\nنزد قرائت قرآن ، و نزد گفتن أذان ، و نزد آمدن باران ، و نزد برخورد كردن دو صف ( از مؤمنين و كفار ) براى قتال .\r\n\r\n4 -\r\nحضرت باقر عليه السّلام فرمود : پدرم هر زمان بدرگاه خداوند حاجتى داشت در اين ساعت آن را ميخواست - يعنى هنگام زوال خورشيد - ( و اول ظهر كه خورشيد از ميانهء آسمان به طرف مغرب متمايل شود ) .\r\n\r\n5 -\r\nحضرت صادق عليه السّلام فرمود : هر گاه دل يكى از شما رقت كرد ( و نرم شد ) در آن حال دعا كند ، زيرا دل تا پاك نشود رقت نكند .\r\n\r\nشرح\r\n- مجلسى ( ره ) گويد : رقت ضد قساوت است و نشانهء رقت دل گريه است ، و حاصل اينكه رقت نشانهء پاكى دل از دغلى و حسد و افكار باطله و خيالاتى است كه انسان را از توجه بخداى تعالى سرگرم كند ، و خلوص و پاكى دل نشانه و سبب اجابت دعاء است .\r\n\r\n6 -\r\nحضرت صادق عليه السّلام فرمود : رسول خدا ( ص ) فرموده است : بهترين وقتى كه در آن خداى عز و جل را بخوانيد ( و دعا بدرگاهش كنيد ) سحرها است ، و اين آيه را كه در بارهء گفتار حضرت يعقوب عليه السلام است تلاوت فرمود : « گفت به زودى آمرزش خواهم براى شما از پروردگار خود » ( سورهء يوسف آيهء 98 ) فرمود : ( دعا كردن براى آنها را ) بسحر تأخير انداخت ( و موكول بوقت سحر كرد ) .\r\n\r\n7 -\r\nحضرت صادق عليه السلام فرمود : پدرم هر گاه حاجتى از خدا طلب ميكرد آن را هنگام ظهر طلب ميكرد ، و چون ارادهء آن را ميكرد چيزى مىآورد و صدقه ميداد ، و مقدار كمى عطر ميزد و به مسجد\r\n\r\n","description":"","footnote":"","page_name":" كتاب الدعاء من الكافي 227 ","page_number":227},
  {"content":"\r\n\r\nميرفت و براى حاجت خود دعا ميكرد بدان چه خدا ميخواست .\r\n\r\nتوضيح\r\n-\r\n« و شم شيئا من الطيب »\r\nكنايه از استعمال آن است چنانچه ترجمه شد ، و نيز مرحوم مجلسى و ديگران گفته‌اند : و اين حديث دلالت كند كه دعا چند شرط دارد ( 1 ) هنگام زوال باشد ( 2 ) صدقه دادن پيش از آن ( 3 ) استعمال عطر ( 4 ) به مسجد رفتن .\r\n\r\n8 -\r\nو نيز آن حضرت عليه السلام فرمود : هر گاه بدنت لرزيد و چشمت گريان شد پس خود را باش ، خود را باش ( و بوسيلهء دعا بگير از خداى سبحان آنچه خواهى - از فيض ره - ) كه به تو توجهى شده است .\r\n\r\nتوضيح\r\n- « قصد قصدك » آن طور كه ترجمه شد بنا بر وجهى است كه فيض ( ره ) و مجلسى ( قده ) و ديگران معنا كرده‌اند باينكه « قصد » بصيغهء مجهول خوانده شود و « قصدك » نائب فاعل آن باشد يعنى « برآورده شدن قصد ، و مقصود تو مورد قصد و ارادهء حقتعالى قرار گرفته است » و ممكن است « قصد » بصيغهء معلوم خوانده شود و « قصدك » نيز فاعلش باشد ولى به اين نحو چنانچه مجلسى ( ره ) گويد بعيد است .\r\n\r\n9 -\r\nحضرت باقر عليه السّلام فرمود : خداى عز و جل از ميان بندگان مؤمنش آن بنده‌اى را دوست دارد كه بسيار دعا كند ، پس بر شما باد بدعا از هنگام سحر تا زدن آفتاب زيرا آن هنگامى است كه درهاى آسمان در آن هنگام باز گردد ، و روزيها در آن تقسيم شود ، و حاجتهاى بزرگ برآورده شود .\r\n\r\n10 -\r\nعمر بن اذينه گويد : شنيدم از حضرت صادق عليه السلام كه ميفرمود : همانا در شب ساعتى است كه درك نكند آن را بندهء مسلمانى كه در آن نماز گزارد و خداى عز و جل را در آن ساعت بخواند ( و بدرگاهش دعا كند ) جز اينكه اجابت شود ( و دعايش مستجاب گردد ) و اين ساعت در هر شب هست ، عرض كردم : خدايت خير دهد بفرمائيد آن چه ساعتى از شب است ؟ فرمود : هنگامى كه نيمى از شب بگذرد ،\r\n\r\n","description":"","footnote":"","page_name":" كتاب الدعاء من الكافي 228 ","page_number":228},
  {"content":"\r\n\r\nشش يك از اول نيمهء شب .\r\n\r\nباب رغبت و رهبت و تضرع و تبتل و ابتهال و استعاذه و مسألت\r\n\r\nتوضيح\r\n- رغبت به معناى ميل و شوق و رهبت به معناى ترس و بيم ، و تضرع يعنى فروتنى كردن ، و تبتل به معناى بريدگى و انقطاع بدرگاه خداوند ، و ابتهال به معناى زارى كردن است و استعاذه يعنى پناه جستن ، و مسألت به معناى درخواست كردن است ، اينها ترجمه‌هاى فارسى آن است و معانى ديگر آنها در ضمن اخبار بيايد .\r\n\r\n1 -\r\nابو اسحاق گويد : حضرت صادق عليه السلام فرمود : رغبت آن است كه كف دو دست خود را بسوى آسمان بدارى ، و رهبت آن است كه پشت دستهايت را بسوى آسمان بدارى . و در گفتار خداى عز و جل :  وَ تَبَتَّلْ إِلَيْهِ تَبْتِيلًا  فرمود : تبتل : دعا كردن بيك انگشت است كه بدان اشاره كنى ، و تضرع :\r\nاينست كه با دو انگشت اشاره كنى و آن دو را حركت دهى ، و ابتهال : بالا بردن هر دو دست است و اينكه آنها را بكشى ، و اين موقع اشك ريختن است ، و سپس دعا كن .\r\n\r\nشرح\r\n- مجلسى ( ره ) گويد : در اين خبر و نظائر آن در معناى رغبت دو احتمال است :\r\nاول : اينكه معنى اين باشد كه اگر در حال دعا شوق و اميد بر او غالب شد سزاوار است كه دو كف دستهاى خود را به آسمان باز دارد كه گويا ميخواهد رحمت خدا را دريافت كند ، و اگر ترس و بيم بر او غالب آمد از اينكه دعايش باجابت رسد پشت دو دست را به آسمان كند كنايه از اينكه بخاطر بسيارى گناه سزاوار حرمان است اگر چه مقتضاى كرم و جود خداوند فضل و احسان به اوست .\r\nدوم : معنى اين باشد كه اگر براى سودى دعا مىكند سزاوار است دو كف را به طرف آسمان بردارد ، و اگر دعا براى دفع زيانى است كه از آمدن آن ترسان است پشت دستها را به آسمان كند كه گويا آن را\r\n\r\n","description":"","footnote":"","page_name":" كتاب الدعاء من الكافي 229 ","page_number":229},
  {"content":"\r\n\r\nدفع مىكند . . تا اينكه گويد : و طبرسى گفته است : تبتل بمعنى انقطاع بدرگاه خدا است براى عبادت ، و اخلاص عمل براى او و اصل آن از « بتل الشيء » بمعنى بريدن و قطع كردن آن است و از اين رو فاطمه ( ع ) را بتول گفتند : چون با عبادت خدا از ديگران بريده بود ، سپس مجلسى ( ره ) گويد : محتمل است معناى حديث اين باشد كه اين قسم بهترين اقسام تبتلى است كه خداوند فرموده ، و اشارهء با انگشت ممكن است اشاره ببلندى و پستى باشد ، و حركت دادن انگشتان اشاره به چپ و راست باشد ، و گفته شده : بلندى و پستى اشاره باينست كه پروردگارا نميدانم آيا مرا بلند گردانيده يا پست كرده‌اى ، و حركت دادن به چپ و راست اشاره بدان است كه نميدانم آيا از اصحاب يمين هستم يا از اصحاب شمال .\r\n\r\n2 -\r\nمحمد بن مسلم گويد : از حضرت باقر عليه السّلام پرسيدم از ( تفسير ) گفتار خداى عز و جل : « پس فروتن نشدند براى پروردگار خويش و زارى نكردند » ( سورهء مؤمنون آيه 76 ) فرمود : استكانت همان فروتنى است و تضرع : بلند كردن هر دو دست و زارى كردن بدانها است .\r\n\r\n3 -\r\nحضرت صادق عليه السّلام رغبت را ذكر كرد و درون دو كف خود را به طرف آسمان باز كرد ( يعنى رغبت چنين است ) و اما رهبت چنين است : و پشت دو دست را به طرف آسمان كرد ، و اما تضرع چنين است :\r\nو انگشتانش را براست و چپ گردانيد ، و تبتل چنين است : و انگشتانش را بالا ميبرد و پائين مىآورد ، و ابتهال چنين است : و دست خود را تا برابر رويش بجانب قبله كشيد ( فرمود ) و ابتهال نباشد تا اشك روان شود .\r\n\r\n4 -\r\nمحمد بن مسلم گويد : شنيدم حضرت صادق عليه السّلام ميفرمود : مردى به من گذر كرد و من با دست چپ در نماز دعا ميكردم ، پس گفت : يا ابا عبد اللَّه با دست راستت ( دعا كن ) من گفتم : اى بندهء خدا\r\n\r\n","description":"","footnote":"","page_name":" كتاب الدعاء من الكافي 230 ","page_number":230},
  {"content":"\r\n\r\nهمانا براى خداى تبارك و تعالى بر اين هم حقى است مانند حقى كه بدان دارد .\r\n\r\nمجلسى ( ره ) گويد\r\n: « ممكن است آن حضرت دست چپ را با دست راست بلند كرده بوده و ممكن است بدون دست راست بوده مانند نماز وتر ، و گويا سائل نادان پيش خود فكر كرده كه دست راست اشرف است ولى بىخبر بوده از اينكه همهء بدن را از عذاب سهمى است ، كه بايد از آن پناه جست ، و براى هر كدام از اعضاء بدن بسوى پروردگار در هستى و بقاء و پرورش نيازى است ، بلكه چپ در اينجا مناسب‌تر است ، زيرا فرشتهء نويسندهء گناهان در سمت چپ است و گناهان از جانب چپ نفس كه ميل بشهوت و لذت و اعمال پست دنيائى است بيايد . و جواب آن حضرت به آن مرد پس از نماز بوده ، و محتمل است كه مقصود آن حضرت كه فرمايد : « در نماز دعا ميكردم » يعنى در تعقيب نماز بودم و آن را تأييد كند آنچه بيايد در باب دعاى بعد از نمازها ( در دعائى ) كه دست راست را بريش بگيرد و دست چپ را بسوى آسمان بلند كند » برگرديم بدنبالهء حديث ( 4 ) :\r\nو فرمود : رغبت اينست كه : هر دو دست را بگشائى و درون آنها را آشكار كنى ، و رهبت اينست كه :\r\nدو دست را بگشائى و پشت آن دو را ظاهر سازى ، و تضرع آنست كه : انگشت سبابهء راست را براست و چپ بجنبانى ، و تبتل : جنبانيدن انگشت ( سبابهء ) چپ است كه آن را به آرامى بسوى آسمان بالا برى و پائين آورى ، و ابتهال آنست كه : هم دستها و هم دو ذراع را بسوى آسمان بگشائى ، و ابتهال در وقتى است كه ببينى و سائل گريه فراهم شده است .\r\n\r\nتوضيح\r\n- مجلسى ( ره ) گويد : اين خبر چون تفسيرى بر اخبار گذشته است .\r\n\r\n5 -\r\nابو بصير گويد : از حضرت صادق عليه السلام از دعا كردن و بلند كردن دستها پرسيدم فرمود : بر چهار گونه است : اما براى پناه بردن به خدا ( از شر دشمنان ) درون دستهاى خود را به طرف قبله كنى ، و اما در دعاى براى روزى دستهاى خود را باز كنى و درون آن دو را بسوى آسمان بدارى ، و اما تبتل پس آن اشاره كردن با انگشت سبابه است ، و اما ابتهال : بلند كردن دستها است بطورى كه از سرت بگذرد ، و دعاى تضرع\r\n\r\n","description":"","footnote":"","page_name":" كتاب الدعاء من الكافي 231 ","page_number":231},
  {"content":"\r\n\r\nاينست كه انگشت سبابه را در برابر رويت بجنبانى و آن دعاى خيفه ( و هراس ) است .\r\n\r\nشرح\r\n- مجلسى ( ره ) گويد : ظاهر آنست كه مقصود از تعوذ : پناه بردن از شر دشمنان است ، و ممكن است آن را تعميم داد كه دشمنان باطن را هم چون نفس و شيطان شامل شود ، و اين حالت ( يعنى حالتى كه امام عليه السّلام در تعوذ فرمود ) حالت نهايت بيچارگى است ، زيرا كسى كه سنگى يا شمشيرى يا نيزه‌اى را بيند اين گونه دست خود را سپر سازد تا آنها را از اعضاء شريف بدن خود دور سازد .\r\n\r\n6 -\r\n( اين خبر مانند حديث ( 2 ) است كه با ترجمه‌اش گذشت ) .\r\n\r\n7 -\r\nمحمد بن مسلم و زراره گويند : به حضرت صادق عليه السلام عرضكرديم : مسألت بدرگاه خدا چگونه است ؟ فرمود : دو دست خود را باز كنى ، عرضكرديم : استعاذة چگونه است ؟ فرمود : هر دو كف دست خود را بجانب فضا كنى ( مانند كسى كه ميخواهد دست به ديوار بگذرد و خلاصه اينكه كف دستها را به طرف قبله ميگيرى - از مجلسى ( ره ) و تبتل : اشاره با انگشت است ، و تضرع : جنبانيدن انگشت است ، و ابتهال اينست كه هر دو دست را با هم بكشى .\r\n\r\nتوضيح\r\n- مجلسى ( ره ) گويد : عارف ربانى در كتاب عدة الداعى گفته است : اين حالات و هيئتهائى كه در اين اخبار ذكر شده است يا تعبد است براى علتى كه ما آن را نميدانيم ، و يا ( براى بعضى مناسبات عرفى ) مثلا :\r\nمقصود از گشودن دستها در حال رغبت و شوق بخاطر اين است كه اين حال و كيفيت به حال شخص اميدوار بفضل خدا نزديك‌تر است ، و مانند كسى است كه دستهاى خود را براى ريزش احسان در آنها باز كرده .\r\nو در رهبت گويا بنده به زبان خوارى و بيمقدارى بعالم خفيات و اسرار عرضه ميدارد : پروردگارا من بباز كردن كف دست بسوى تو اقدام نكردم و روى آنها را بواسطهء شرمندگى و خوارى به طرف زمين متوجه كرده‌ام .\r\nو مقصود بجنباندن انگشتان به طرف راست و چپ در حال تضرع اينست كه خود را به آن كس كه فرزند\r\n\r\n","description":"","footnote":"","page_name":" كتاب الدعاء من الكافي 232 ","page_number":232},
  {"content":"\r\n\r\nمرده است شبيه سازد زيرا چنين كسى در آن حال دستها را به اين سو و آن سو كند .\r\nو در حال تبتل كه انگشتان را گاهى بالا برد و گاهى پائين آورد مقصود اين است كه گويا به زبان حال به برآورندهء حاجات و آمال عرض كند : من از همه بريدم و بدرگاه تو رو آوردم و با يك انگشت اشاره كند كه نشانهء يگانگى خداوند است .\r\nو مقصود از كشيدن دستها بسوى قبله در برابر رو در حال ابتهال ، يا كشيدن دو دست و دو ذراع بسوى آسمان ، يا كشيدن دستها و گذراندن از سر ، بحسب اختلافاتى كه در روايات بود ، آن است كه اين يكنوع از انواع عبادتها و اظهار كوچكى و خوارى است ، يا مانند غريقى است كه دستهاى لخت خود را از آب برآورده و بدامن رحمتش آويزان در آويخته .\r\n\r\nباب گريه\r\n\r\n1 -\r\nحضرت صادق عليه السلام فرمود : هيچ چيزى نيست جز اينكه پيمانه و وزنى دارد جز گريه كه يك قطره‌اش درياهائى از آتش را خاموش سازد ، و چون چشم باشك خود پر شود ( و اشك در آن حلقه بزند ) آن چهره پريشانى و خوارى نبيند ، و چون اشك بريزد خدا آن را بر آتش دوزخ حرام كند ، و اگر هر آينه در ميان يك امت يك نفر گريان باشد همه آنها مورد ترحم قرار گيرند .\r\n\r\n2 -\r\nو نيز آن حضرت عليه السّلام فرمود : هيچ چشمى نيست جز اينكه روز قيامت گريان است مگر چشمى كه از ترس خدا گريسته باشد ، و هيچ چشمى نيست كه از ترس خداى عز و جل باشك خود پر شود جز اينكه خداى عز و جل همهء آن بدن را به آتش دوزخ حرام گرداند ، و آن اشك بر گونه‌اى روان نگردد كه گرد پريشانى و خوارى ببيند ، و هيچ چيزى نيست جز اينكه پيمانه و وزنى دارد مگر اشك كه همانا خداى عز و جل باندكى از آن درياهائى از آتش را خاموش كند ، پس اگر بنده‌اى در ميان يك امتى بگريد خداى عز و جل\r\n\r\n","description":"","footnote":"","page_name":" كتاب الدعاء من الكافي 233 ","page_number":233},
  {"content":"\r\n\r\nبخاطر گريه آن بنده بهمهء آن امت رحم كند .\r\n\r\n3 -\r\nحضرت باقر عليه السلام فرمود : هيچ قطره‌اى نزد خدا محبوبتر نيست از آن قطره اشكى كه در تاريكى شب از ترس خدا بريزد و جز خدا چيز ديگرى به آن منظور نباشد .\r\n\r\n4 -\r\nحضرت صادق عليه السلام فرمود : هر چشمى در روز قيامت گريان است جز سه چشم : چشمى كه از ( ديدن و نظر به ) آنچه خداوند حرام كرده بر هم نهاده شده ، و چشمى كه در راه طاعت خداوند بيدارى كشيده ، و چشمى كه در دل شب از ترس خدا گريسته است .\r\n\r\nشرح\r\n- مجلسى ( ره ) گويد : « عين شهرت » يعنى بيش از مقدار متعارف و عادت بيدار بوده ، و طاعت خدا چون نماز و تلاوت قرآن و دعا و مطالعهء علوم دينيه و در راه جهاد و حج و زيارتهاى ديگر و هر چه براى خداى سبحان اطاعت باشد شامل شود .\r\n\r\n5 -\r\n( اين حديث مانند حديث ( 1 ) است كه با ترجمه‌اش گذشت ) .\r\n\r\n6 -\r\nحضرت صادق عليه السلام فرمود : خداى عز و جل بموسى عليه السلام وحى فرمود : كه همانا بندگان من به من تقرب نجستند به چيزى كه محبوبتر باشد نزد من از سه خصلت ، موسى عرضكرد : پروردگارا آنها كدام است ؟ فرمود : زهد در بارهء دنيا ( و بىاعتنائى بدان ) و ورع ( و پارسائى ) از نافرمانيها و معاصى ،\r\n\r\n","description":"","footnote":"","page_name":" كتاب الدعاء من الكافي 234 ","page_number":234},
  {"content":"\r\n\r\nو گريه از ترس من ، موسى عرضكرد : پروردگارا هر كه اينها را بجا آورد چه پاداشى دارد ؟ خداى عز و جل بموسى وحى كرد : اى موسى اما آنان كه در بارهء دنيا زهد ورزيدند در بهشت باشند ، و اما آنان كه از ترس من گريه كنند در بلندترين منازلند ، و احدى در آن منازل با آنها شريك نباشد ، و اما آنها كه از نافرمانيهاى من بپرهيزند پس من كه همهء مردم را ( در روز قيامت ) بازرسى و تفتيش كنم آنها را بازرسى و تفتيش نكنم .\r\n\r\nشرح\r\n- مجلسى ( ره ) گويد : رفيع اعلى آن مكان بلندى است كه در بهشت بلندترين منزلها است ، و آن مسكن انبياء و اولياء است ، و مقصود از اينكه ( در دستهء سوم ) فرمود : آنها را بازرسى و تفتيش نكنم يعنى آنها بىحساب ببهشت روند .\r\n\r\n7 -\r\nاسحاق بن عمار گويد : به حضرت صادق عليه السلام عرضكردم : من دعا ميكنم و ميل دارم گريه ( نيز ) بكنم ولى گريه‌ام نمىآيد ، و بسا به ياد برخى از مردگان خانوادهء خودم مىافتم پس رقت مىكنم و گريه كنم آيا اين كار درست است ؟ فرمود : آرى آنها را به ياد آور و چون رقت كردى گريه كن و پروردگار تبارك و تعالى را بخوان ( و بدرگاهش دعا كن ) .\r\n\r\n8 -\r\nحضرت صادق عليه السلام فرمود : اگر گريه ندارى خود را بگريه وادار كن ( يا مانند گريه كن بنما ) .\r\n\r\n9 -\r\nسعيد بن يسار گويد : به حضرت صادق عليه السلام عرضكردم : من در حال دعا خود را بگريه وادار كنم اگر چه گريه ندارم ؟ فرمود : آرى گر چه باندازهء سر مگسى باشد .\r\n\r\n10 -\r\nعلى بن أبى حمزه گويد : حضرت صادق عليه السلام بابى بصير فرمود : اگر از وقوع چيزى\r\n\r\n","description":"","footnote":"","page_name":" كتاب الدعاء من الكافي 235 ","page_number":235},
  {"content":"\r\n\r\nترس داشتى يا حاجتى خواستى بنام خدا ( دعا را ) آغاز كن ، و او را تمجيد كن و ستايشش كن چنانچه شايستهء آن است ، و بر پيغمبر ( ص ) صلوات بفرست و حاجت خود را بخواه و خود را بگريه وادار كن اگر چه به اندازهء سر مگسى باشد ، همانا پدرم هميشه ميفرمود : نزديكترين حالى كه بنده بپروردگار عز و جل دارد آن زمانى است كه در سجده باشد و گريان .\r\n\r\n11 -\r\nو نيز آن حضرت عليه السلام فرمود : اگر گريه‌ات نيايد خود را بگريه وادار كن ، پس اگر از ديده‌ات باندازهء سر مگسى اشك بيرون آمد پس به به ( خوشا بر احوالت ) .\r\n\r\nباب ستايش و ثناء پيش از دعا\r\n\r\n1 -\r\nحارث بن مغيره گويد : شنيدم حضرت صادق عليه السلام ميفرمود : مبادا چون يكى از شما بخواهد از پروردگار خويش چيزى از حاجات دنيا و آخرت مسألت كند بدان مبادرت ورزد تا بستايش او و صلوات بر پيغمبر ( ص ) سخن خود را آغاز كند ، و سپس حاجات خود را بخواهد .\r\n\r\n2 -\r\nمحمد بن مسلم گويد : حضرت صادق عليه السلام فرمود : همانا در كتاب امير المؤمنين عليه السّلام است كه ستايش پيش از درخواست است ، پس هر گاه خداى عز و جل را خواندى ( و بدرگاهش دعا كردى ) او را تمجيد كن ، عرضكردم : چگونه تمجيدش كنم ؟ فرمود : ميگوئى : « اى كسى كه به من از رگ گردن نزديكترى ،\r\n\r\n","description":"","footnote":"","page_name":" كتاب الدعاء من الكافي 236 ","page_number":236},
  {"content":"\r\n\r\nاى كسى كه هر چه را بخواهى انجام دهندهء آنى ، و اى كسى كه ميان مرد و دلش حائل شوى ، و اى كسى كه در برترين نظر اندازهايى ، و اى آنكه بمانندش چيزى نيست .\r\n\r\nشرح\r\n- مجلسى ( ره ) در جملهء\r\n« يا من يحول بين المرء و قلبه »\r\nچند وجه گفته است :\r\nاول : اينكه كنايه از نزديكى خداوند به بندگانش مىباشد زيرا كسى كه حائل بين دو چيز شد بدان چيز نزديكتر از ديگر است .\r\nدوم : اشاره باينست كه او بر مكنوناتى از دلها آگاه است كه شايد صاحبان آنها از آنها بىخبر باشند و در روايتى نيز هست كه فرمود : معناى اين جمله اينست كه دلها نتوانند چيزى را از خداوند مخفى و پنهان دارند .\r\nسوم : يعنى بوسيلهء مرگ بين انسان و دلش جدائى اندازند و اين جملهء دعا براى وادار كردن مردم است باينكه به پاك كردن دلهاشان مبادرت ورزند پيش از آنكه خداوند بسبب مرگ بين آنها و دلها جدائى اندازد . . .\r\nچهارم : اينكه كنايه از اينست كه خداست كه مالك دلهاى بندگان است هر تصميمى كه گرفته باشند به هم زند و مقاصد او را تغيير دهد و او را به حالت مختلف بگرداند از ذكر بفراموشى و از فراموشى بذكر ، و از ترس بآسودگى خاطر و از آسودگى بترس . . . و در حديث است كه دل مؤمن ميان دو انگشت او است بهر سو كه خواهد بگرداند ، و در دعا است « يا مقلب القلوب » . .\r\nپنجم : آنچه از دو حديث از تفسير عياشى آمده كه معنايش اينست كه حايل مىشود ميان انسان و ميان اينكه باطل را از حق تميز دهد .\r\nششم : يعنى او را از آنچه در دلش نهفته است غافل كنى .\r\nو در جملهء\r\n« يا من هو بالمنظر الاعلى »\r\nگويد : در قاموس گفته : « منظر » چيزى است كه بدان نگاه كنى و شايد حضرت عليه السّلام مكانت و درجهء رفيعهء معنويه را بمكانهاى بلند ظاهرى تشبيه فرموده ، پس اين يا كنايه از اطلاع او است بر تمامى مخلوقات ، زيرا كسى كه در جاى بلندى بود مشرف بر پائين آن هست و اطلاع بر آن دارد ، و يا كنايه از تسلط و اقتدار او بر آنچه بجز او است از ممكنات ، و يا كنايه از نرسيدن خردها و انديشه‌ها بساحت معرفت او است ، و محتمل است « منظر » از نظر به معناى فكرى باشد يعنى او بالاتر است از اينكه افكار خلق به دو رسد .\r\n\r\n3 -\r\nحضرت صادق عليه السّلام فرمود : جز اين نيست كه ( آداب دعا ) همان مدح است ، و سپس ستايش ،\r\n\r\n","description":"","footnote":"","page_name":" كتاب الدعاء من الكافي 237 ","page_number":237},
  {"content":"\r\n\r\nو بعد اقرار بگناه ، آنگاه درخواست ، همانا به خدا سوگند هيچ بنده‌اى از گناه بيرون نشده جز باقرار به آن .\r\n\r\nشرح\r\n- مجلسى ( ره ) گويد : شايد مراد از مدح بيان آن چيزهائى است كه دلالت بر بزرگوارى ذات و صفات او دارد بدون ملاحظهء نعمت ، و مراد بستايش و ثناء : اعتراف بنعمتهاى او و شكرگزارى بر آنها است .\r\n\r\n4 -\r\nو نيز از آن حضرت عليه السّلام مانند حديث گذشته روايت شده جز اينكه در اين حديث فرموده :\r\nسپس ستايش و بعد اعتراف بگناه ( و بجاى اقرار كه در حديث گذشته بود اعتراف ذكر شده ) .\r\n\r\n5 -\r\nحارث بن مغيره گويد : كه حضرت صادق عليه السلام فرمود : هر گاه خواهى دعا كنى پس خداى عز و جل را تمجيد كن ، و سپاسگزار و او را تسبيح و تهليل بگو و او را ثنا گوى ( و ستايش كن ) و بر محمد ( ص ) و آل او صلوات فرست سپس درخواست كن تا به تو داده شود .\r\n\r\nشرح\r\n- مجلسى ( ره ) گويد : گاهى گفته شود كه تمجيد گفتن « اللَّه اكبر » است ، و تحميد « الحمد للَّه » است ، و تسبيح « سبحان اللَّه » است ، و تهليل « لا إله الا اللَّه » است ، و ثناء آن است كه نعمتهائى كه خداوند بر بنده عطا فرموده بشمارد ، ولى دور نيست كه معانى اينها را تعميم دهيم كه شامل گردد هر چه را به اين معانى برسانند و اختصاصى به اين الفاظ مخصوص نداشته باشد چنانچه تمجيد بر « لا حول و لا قوة الا باللَّه » نيز اطلاق شده است .\r\n\r\n6 -\r\nو نيز حضرت صادق عليه السلام فرمود : هر گاه يكى از شما حاجتى خواهد پس پروردگار را ستايش كند و او را مدح گويد ، زيرا چون مردى از سلطان حاجتى خواهد بهترين سخنى كه توانائى آن را دارد براى او آماده سازد ، پس چون حاجتى خواستى پس خداى عزيز جبار را تمجيد كنيد و او را مدح گوئيد و ستايش كنيد ( و با اين بيان ) ميگوئى :\r\n« يا اجود من اعطى ، و يا خير من سئل ، يا ارحم من استرحم ، يا احد يا\r\n\r\n","description":"","footnote":"","page_name":" كتاب الدعاء من الكافي 238 ","page_number":238},
  {"content":"\r\n\r\nصمد ، يا من   لَمْ يَلِدْ وَ لَمْ يُولَدْ وَ لَمْ يَكُنْ لَهُ كُفُواً أَحَدٌ   ، يا من لم يتخذ صاحبة و لا ولدا ، يا من يفعل ما يشاء و يحكم ما يريد و يقضى ما أحب ، يا من  يَحُولُ بَيْنَ الْمَرْءِ وَ قَلْبِهِ  ، يا من هو بالمنظر الاعلى ، يا من ليس كمثله شيء ، يا سميع يا بصير »\r\nو از نامهاى خداى عز و جل بسيار بگو ، زيرا نامهاى خدا بسيار است و صلوات فرست بر محمد ( ص ) و آلش و بگو :\r\n« اللهم اوسع على من رزقك الحلال ما أكف به وجهى و أؤدى به عن امانتى و أصل به رحمى و يكون عونا لى في الحج و العمرة » .\r\nو فرمود : مردى وارد مسجد شد و دو ركعت نماز خواند و از خداى عز و جل در خواست كرد ، رسول خدا ( ص ) فرمود : اين بنده نسبت ( بدرخواست از ) پروردگارش شتاب كرد ، مرد ديگرى آمد و دو ركعت نماز خواند سپس بر خداى عز و جل ثناء خواند ( و او را ستايش كرد ) و بر پيغمبر و آلش صلوات فرستاد ، پس رسول خدا ( ص ) فرمود : ( اكنون ) درخواست كن كه به تو داده شود .\r\n\r\nتوضيح\r\n- در حديث ( 2 ) دعائى بود كه هم ترجمه به فارسى شد و هم شرح بعضى از فقرات آن را در آخر حديث ذكر كرديم ، ولى چون از اين پس تا آخر كتاب دعا بيشتر احاديث مشتمل بر دعاهائى است كه رسول خدا يا ائمه معصومين صلوات اللَّه عليهم اجمعين دستور خواند آنها را فرموده‌اند ، و ترجمه و شرح آن براى خوانندگان پارسى زبان بسيار كم فائده بود ، زيرا با دستور و سيره‌اى كه بر خواندن دعاها بمتن عربى آن رسيده ، و از طرفى تمامى اين دعاها در كتب ادعيه با ترجمه‌اش براى كسانى كه بخواهند از معانى آن استفاده كنند موجود بود ، بدين جهت حديثهائى كه از اين پس مشتمل بر دعا است ، قسمى از آن كه مربوط بكيفيت خواندن آن دعا است و يا چيزهاى ديگرى كه از متن دعاى مورد نظر بيرون است ترجمه خواهد شد ، ولى از ترجمه متن دعاها خوددارى مىشود جز در پاره‌اى از موارد كه مناسب باشد .\r\n\r\n7 -\r\nابو كهمس گويد : شنيدم حضرت صادق عليه السلام مىفرمود : مردى وارد مسجد شد و پيش از\r\n\r\n","description":"","footnote":"","page_name":" كتاب الدعاء من الكافي 239 ","page_number":239},
  {"content":"\r\n\r\nستايش بر خدا و صلوات بر پيغمبر ( ص ) شروع بدعا كرد ، رسول خدا ( ص ) فرمود : اين بنده در ( دعا و درخواست از ) پروردگارش شتاب كرد ، سپس مرد ديگرى وارد شد و نماز خوانده و خداى عز و جل را ستايش نمود و بر رسول خدا ( ص ) صلوات فرستاد ، پس رسول خدا ( ص ) بوى فرمود : بخواه تا به تو داده شود .\r\nسپس حضرت صادق عليه السّلام فرمود : همانا در كتاب على عليه السّلام است كه : ستايش بر خدا و صلوات بر رسول خدا پيش از حاجت خواستن است ، و يكى از شماها ( چون ) نزد مردى آيد و حاجتى خواهد آن مرد دوست دارد كه پيش از خواستن حاجتش سخن خوشى گويد .\r\n\r\n8 -\r\nعثمان بن عيسى از كسى كه براى او حديث كرده نقل كند كه به حضرت صادق عليه السّلام عرضكردم :\r\nدو آيه در كتاب خدا ( قرآن ) است كه آن دو را ميجويم و نمىيابم ، فرمود : كدام است آن دو آيه ؟ عرضكردم :\r\nگفتار خداى عز و جل : « مرا بخوانيد تا براى شما اجابت كنم » ( سورهء مؤمن آيه 60 ) و ما او را ميخوانيم و اجابتى نمىبينيم ؟ فرمود : آيا تو پندارى كه خداوند خلاف وعدهء خود كرده ؟ عرضكردم : نه ، فرمود :\r\nپس اين ( باجابت نرسيدن دعاها ) از چيست ؟ عرضكردم : نميدانم ، فرمود ، ولى من تو را آگاه كنم :\r\nهر كه خداى عز و جل را در آنچه به او فرمان داده اطاعت كند سپس او را از جهت دعا بخواند او را اجابت كند ، عرضكردم : جهت دعا چيست ؟ فرمود : شروع ميكنى پس خدا را حمد و ستايش كنى ، و نعمتهائى كه به تو داده است به زبان آرى ، و سپس او را شكر كنى ، سپس بر محمد ( ص ) صلوات فرستى ، و سپس گناهان خود را ياد آور شوى و بدانها اعتراف كنى و از آنها به خدا پناه ببرى ، اينست جهت ( و راه ) دعا .\r\nسپس فرمود : آيهء ديگر كدام است ؟ عرضكردم : گفتار خداى عز و جل : « و آنچه بدهيد از چيزى\r\n\r\n","description":"","footnote":"","page_name":" كتاب الدعاء من الكافي 240 ","page_number":240},
  {"content":"\r\n\r\nپس خداوند عوضش را بدهد و اوست بهترين روزى دهندگان » ( سورهء سبأ آيهء 39 ) و من انفاق كنم ( و بدهم ولى عوضى ( براى آن ) نبينم ؟ فرمود : آيا پندارى كه خداى عز و جل خلاف وعده خود كند ؟ عرضكردم :\r\nنه ، فرمود : پس اين از چيست ؟ عرضكردم : ندانم ، فرمود : اگر هر آينه يكى از شماها مالى را از راه حلالش بدست آورد ، و آن را در راه حلالش انفاق كند ( و بدهد ) هيچ درهمى از آن انفاق نكند جز اينكه بر آن عوض داده شود .\r\n\r\nتوضيح\r\n- انفاق در لغت عرب به معناى خرج كردن و بخشيدن يا دادن مال به كسى و نفقه دادن و امثال اين معانى است ، و در اين آيه شريفه طبرسى ( ره ) در مجمع البيان گويد : يعنى آنچه از مال خود را در راه خير صرف كنيد پس خداى سبحان عوض آن را بشما عطا فرمايد ، اما در دنيا باينكه نعمت شما را افزون كند ، و اما در آخرت پاداش آن بهشت است ، و كلبى گفته : آنچه در راه خير صدقه دهيد خداوند عوض آن را بشما بدهد يا در دنيا و يا براى آخرتتان ذخيره كند ، و جابر از پيغمبر ( ص ) حديث كند كه فرمود :\r\nهر كار معروفى صدقه است و هر چه مرد بوسيلهء آن آبروى خود را نگهدارد صدقه است ، و هر چه انسان خرج كند خدا ضامن عوض آن است مگر آنچه در بنا و نافرمانى باشد .\r\n\r\n9 -\r\nحضرت صادق عليه السلام فرمود : هر كه شاد شود كه دعايش باجابت رسد بايد كسب خود را پاك و حلال كند .\r\n\r\nباب اجتماع براى دعا كردن\r\n\r\n1 -\r\nحضرت صادق عليه السلام فرمود : هيچ چهل نفر مردى براى دعا نزد هم اجتماع نكنند و خداى عز و جل را در كارى نخوانند ( و دعا نكنند ) جز اينكه خداوند دعاى آنها را مستجاب كند ، پس اگر چهل نفر نبودند ، و چهار نفر بودند ( نزد هم جمع شوند و ) ده بار خداى عز و جل را بخوانند خداوند\r\n\r\n","description":"","footnote":"","page_name":" كتاب الدعاء من الكافي 241 ","page_number":241},
  {"content":"\r\n\r\nدعايشان را اجابت كند ، و اگر چهار نفر هم نباشند و يك نفر باشد كه چهل مرتبه خدا را بخواند پس خداى عزيز جبار براى او اجابت كند .\r\n\r\nتوضيح\r\n- پيش از اين گذشت كه دعا كردن در پنهانى هفتاد برابر يا بيشتر از دعاهاى آشكار است و مجلسى ( ره ) وعده كرده كه ميان آن دسته از روايات و اين روايات را در اين جا جمع كند و از اين روى در اينجا گويد :\r\nبسا توهم شود كه ميان اينجا و آنچه گذشت كه دعاى پنهانى ثوابش بيشتر است منافات است و ممكن است به دو وجه جواب داده شود :\r\n( اول ) : اجتماع در اجابت مؤثرتر است گرچه ثوابش كمتر است .\r\n( دوم ) : اين در جايى است كه از رياء و خود نمائى مأمون باشد ، و آنچه در آن باب گذشت در صورتى است كه از رياء ايمن نيست .\r\n\r\n2 -\r\nو نيز حضرت صادق عليه السلام فرمود : هيچ گاه چهار نفر با هم اجتماع نكرده‌اند كه براى مطلبى بدرگاه خدا دعا كنند جز اينكه با اجابت آن دعا از هم جدا شده‌اند .\r\n\r\n3 -\r\nو نيز آن حضرت عليه السلام فرمود : هر گاه پيش آمدى پدرم را غمناك ميكرد زنان و كودكان را جمع ميكرد ، سپس دعا ميكرد و آنها آمين ميگفتند .\r\n\r\n4 -\r\nو نيز آن حضرت عليه السلام فرمود : دعاكننده و آمين گو در مزد و اجر شريكند .\r\n\r\nباب عموميت دادن در دعا ( و براى همه دعا كردن )\r\n\r\n1 -\r\nحضرت صادق عليه السلام فرمود : رسول خدا ( ص ) فرمود : هر گاه يكى از شماها دعا كند پس\r\n\r\n","description":"","footnote":"","page_name":" كتاب الدعاء من الكافي 242 ","page_number":242},
  {"content":"\r\n\r\nعموميت دهد ( و همه را دعا كند ) زيرا كه آن باجابت نزديكتر است .\r\n\r\nباب كسى كه اجابت دعايش بتأخير افتد\r\n\r\n1 -\r\nاحمد بن محمد بن أبى نصر گويد به حضرت ابى الحسن ( رضا ) عليه السلام عرضكردم : قربانت :\r\nمن چند سال است كه از خدا حاجتى درخواست كرده‌ام و از تأخير اجابتش در دلم شبهه و نگرانى آمده است ؟\r\nفرمود : اى احمد مبادا شيطان بر ( دل ) تو راهى باز كند ، تا تو را نااميد كند همانا امام باقر عليه السلام مىفرمود : هر آينه مؤمن حاجتى از خدا بخواهد و اجابت آن پس افتد براى محبوبيت آوازش ( نزد خداوند ) و شنيدن صداى گريه‌اش ، سپس فرمود : به خدا سوگند آنچه خداى عز و جل براى مؤمنين از آنچه خواهند پس اندازد ، بهتر است براى ايشان از آنچه زود به آنها عطا فرمايد ، و دنيا چيست ؟ امام باقر عليه السلام مىفرمود : سزاوار است براى مؤمن كه دعايش در حال آسايش همانند دعاى او در حال خسته باشد ، و چون به او داده شد ( آنچه درخواست كرده از دعا ) سست نشود . پس تو از دعا خسته مشو زيرا كه دعا نزد خداى عز و جل منزلتى دارد ( بس بزرگ ) و بر تو باد بشكيبائى ، و دنبال روزى حلال رفتن ، و صلهء رحم كردن و مبادا با مردم اظهار دشمنى كنى ، زيرا كه ما خاندانى هستيم كه پيوند كنيم با هر كه از ما ببرد ، و نيكى كنيم بهر كه بما بدى كند ، پس به خدا سوگند در اين كار سرانجام نيكوئى ببينيم ( چه در دنيا و چه در\r\n\r\n","description":"","footnote":"","page_name":" كتاب الدعاء من الكافي 243 ","page_number":243},
  {"content":"\r\n\r\nآخرت ) ، همانا كسى كه در اين دنيا داراى نعمت است اگر هر گاه درخواست ( چيزى از خدا ) كند و به او داده شود ( حرصش زياد گردد ) و جز آن را نيز بخواهد ، و ( در نتيجه ) نعمت خدا در چشم او كوچك و خوار گردد ، و از هيچ چيز سير نشود ، و چون نعمت فراوان شود مسلمان از اين راه بخطر افتد ( و اين خطر ) بخاطر آن حقوقى ( است ) كه بر او واجب شود ، و بخاطر آن چيزى است كه بيم آن رود بواسطهء اين حقوق در فتنه و آزمايش افتد ( و در أداء آنها كوتاهى كند ) ، بگو بدانم كه اگر من به تو چيزى گفتم بدان وثوق و اعتماد دارى ؟ عرضكردم : فدايت گردم اگر من بگفتهء شما اعتماد نكنم پس بگفتار چه كسى اعتماد كنم با اينكه شما حجت خداوند بر خلق او هستى ؟ فرمود : پس تو به خدا ( و وعده‌ها و گفتارهاى او ) اعتمادت بيشتر باشد ، زيرا خداوند به تو وعدهء اجابت داده است ( يا اينكه اجابت دعاى تو بموعدى واگذار شده ) آيا خداى عز و جل نفرمايد : و هر گاه پرسندت بندگان من از من ، پس همانا من نزديكم و اجابت كنم دعاى آنكه مرا خواند » ( سورهء بقره آيه 186 ) ؟ و فرموده است : « نوميد نباشيد از رحمت خدا » ( سورهء زمر آيهء 53 ) و نيز فرموده است : « و خدا نويدتان دهد بآمرزش و فضل » ( سورهء بقره آيه 268 ) پس تو بخداى عز و جل اعتمادت بيشتر باشد از ديگران ، و در دل خود جز خوبى راه ندهيد ، كه شما آمرزيده‌ايد .\r\n\r\nتوضيح\r\n- مجلسى ( ره ) در ضمن شرح قسمتهاى حديث وجوهى براى تأخير در اجابت دعا از آن استفاده نموده كه تا هشت وجه آن را ذكر كرده است ( اول ) : حقارت و پستى دنيا و اينكه تأخير بآخرت بهتر است . ( دوم ) اينكه از شرائط اجابت دعا اينست كه در هر حال نبايد دست از دعا برداشت چه در حال آسودگى و چه در حال سختى ( سوم ) شكيبائى در تأخير آن ( چهارم ) اينكه كسب خود را حلال كند ؛ يا اينكه دعائى باجابت رسد كه حرامى در بر نداشته باشد . ( پنجم ) قطع رحم نكند ( ششم ) اظهار دشمنى با مردم نكند ( هفتم ) اينكه اگر زود باجابت رسد موجب حرص بر دنيا گردد و نعمتهاى خدا در نظر خوار و كوچك شود ( هشتم ) آنكه بواسطه فراوان شدن مال و ثروت و قدرت در خطر اداء نكردن حقوق آن افتد ، و سپس در آخر گفتارش گويد : و در اين حديث فوائد بسيار و حقيقتهاى فراوانى است براى كسى كه پديدهء حقيقت و يقين در آن بنگرد .\r\n\r\n","description":"","footnote":"","page_name":" كتاب الدعاء من الكافي 244 ","page_number":244},
  {"content":"\r\n\r\n\r\n2 -\r\nمنصور صيقل گويد : به حضرت صادق عليه السّلام عرضكردم : بسا هست كه مردى دعا كند و دعايش مستجاب گرديده ، ولى تا مدتى ( اثر آن استجابت ظاهر نگردد و ) پس افتد ؟ فرمود : آرى ( چنين است ) عرضكردم : اين براى چيست ؟ آيا براى اينست كه بيشتر دعا كند ؟ فرمود : آرى .\r\n\r\n3 -\r\nو نيز آن حضرت عليه السّلام فرمود : همانا بنده‌اى دعا كند پس خداى عز و جل به دو فرشته ( كه موكل بر انسان هستند يا دو فرشتهء ديگر ) فرمايد : من دعاى او را باجابت رساندم ولى حاجتش را نگهداريد ، زيرا كه من دوست دارم آواز او را بشنوم ، و همانا بنده‌اى هم هست كه دعا كند پس خداى تبارك و تعالى فرمايد :\r\nزود حاجتش را بدهيد كه آوازش را خوش ندارم .\r\n\r\n4 -\r\nاسحاق بن عمار گويد : به حضرت صادق عرضكردم : ( ممكن است ) دعاى مردى مستجاب شده ( باشد ) ولى بتأخير افتد ( و اثر استجابت آن همان زمان ظاهر نگردد ؟ فرمود : آرى تا بيست سال ( ممكن است تأخير افتد ) .\r\n\r\n5 -\r\nو نيز آن حضرت عليه السلام فرمود : ميان گفتهء خداى عز و جل ( كه بموسى و هارون - در مقابل تقاضاى نابودى فرعون و پيروانش - فرمود : ) « هر آينه دعاى شما باجابت رسيد » ( سورهء يونس 89 ) و ميان نابودى فرعون چهل سال طول كشيد .\r\n\r\n6 -\r\nابو بصير گويد : شنيدم از حضرت صادق عليه السلام كه ميفرمود : همانا مؤمن دعا كند و اجابت دعايش تا روز جمعه [ يا روز قيامت 
  ] بتأخير افتد .\r\n\r\n","description":"","footnote":"","page_name":" كتاب الدعاء من الكافي 245 ","page_number":245},
  {"content":"\r\n\r\n\r\n7 -\r\nو نيز آن حضرت عليه السلام فرمود : همانا بنده‌اى كه دوست خدا است در پيش آمدى كه براى او رخ داده دعا كند ، و خدا بفرشته‌اى كه موكل به او ( يا به آن دعا ) است فرمايد : حاجت بندهء مرا بر آور ولى در ( دادن ) آن شتاب مكن زيرا كه من ميل دارم صدا و آواز او را بشنوم . و همانا بنده‌اى دشمن خدا بدرگاه خداى عز و جل در بارهء اتفاقى كه براى او پيش آمده دعا كند پس بفرشتهء موكل بر او ( يا بر آن دعا ) گفته شود : حاجتش را برآور و در ( دادن ) آن شتاب كن زيرا من خوش ندارم آواز و صدايش را بشنوم .\r\nفرمود : پس مردم ( كه خبر از اين جريان ندارند به آن كه حاجتش زود برآورده شده ) گويند : به اين داده نشده جز براى گرامى بودنش ( نزد خدا ، و به آن كه در اجابتش تأخير شده گويند : ) از او دريغ نشده جز براى زبونى و خواريش .\r\n\r\n8 -\r\nابو بصير گويد : حضرت صادق عليه السّلام فرمود : پيوسته مؤمن در حال خير و اميدوارى است تا مادامى كه شتاب نكند پس نوميد شود و دعا را رها كند ، عرضكردم : چگونه شتاب كند ؟ فرمود : گويد از فلان وقت و فلان وقت دعا كرده‌ام و اجابت آن را نمىبينم ؟ .\r\n\r\n9 -\r\nو نيز آن حضرت عليه السّلام فرمود : همانا مؤمن خداى عز و جل را در بارهء حاجت خود بخواند و خداى عز و جل فرمايد : اجابت او را بتأخير اندازيد بخاطر شوقى كه بآواز و دعاى او دارم ، پس چون روز قيامت شود خداى عز و جل فرمايد : اى بندهء من تو مرا خواندى ( و دعا كردى ) و من اجابت را پس انداختم\r\n\r\n","description":"","footnote":"","page_name":" كتاب الدعاء من الكافي 246 ","page_number":246},
  {"content":"\r\n\r\nاكنون ثواب و پاداش تو چنين و چنان است ، و باز در بارهء فلان چيز و فلان چيز مرا خواندى ( و دعا كردى ) و من اجابت تو را بتأخير انداختم و پاداش تو چنين و چنان است ، فرمود : پس مؤمن آرزو كند كه كاش هيچ دعائى از او در دنيا اجابت نمىشد براى آنچه ثواب و پاداش نيك كه مىبيند .\r\n\r\nباب ( ذكر ) صلوات بر محمد ( ص ) و خاندانش عليهم السلام ( در دعا و غير آن )\r\n\r\n1 -\r\nحضرت صادق عليه السلام فرمود : پيوسته دعا محجوبست ( و ميانهء آن و استجابتش حجاب و پرده‌اى حائل است ) تا بر محمد و آلش صلوات فرستاده شود ( كه آنگاه پرده و حائل بر طرف شود ) .\r\n\r\nشرح\r\n- جز رى در نهايه گفته است : صلاة در لغت به معناى دعا است ، و عبادت مخصوصه را كه شامل دعا است صلاة گفته‌اند ، و برخى گفته‌اند : صلاة در لغت به معناى تعظيم است ، و عبادت مخصوصه را هم صلاة گفته‌اند چون در آن تعظيم خداوند است - تا آنكه گويد - : و اما اينكه گوئيم « اللهم صل على محمد » معنايش اينست كه خدايا او را بزرگوار كن در دنيا بوسيلهء بلند كردن نام او و آشكار كردن دعوت و نگهدارى شريعتش ، و در آخرت بقبول كردن شفاعت او در بارهء امتش و دو چندان كردن اجر و پاداشش .\r\nفيض ( ره ) در وافى گويد : معناى صلاة خدا بر پيغمبرش ( ص ) افاضهء انواع كرامات و لطائف نعمتها است بر او ، و اما صلوات ما و فرشتگان بر او پس آن درخواست آن كرامت و افاضهء آن بر او است .\r\nو مجلسى ( ره ) گويد : مشهور آنست كه صلاة از خداى سبحان رحمت است و از فرشتگان استغفار ( و طلب آمرزش ) و از بندگان دعا است . و در معناى « آل » گفته است : آل پيغمبر ( ص ) نزد شيعهء اماميه عترت طاهره و خاندان معصوم او هستند ، و اينكه شهيد ثانى ( ره ) آن را مخصوص بأمير المؤمنين و فاطمه و حسن و حسين عليهم السلام كرده است وجهى و دليلى ندارد ، و اما نزد عامه در اين باره اختلاف بسيارى است پس برخى گفته‌اند : آل پيغمبر ( ص ) تمامى امت او هستند و برخى گفته‌اند : عشيره اويند ، و برخى گفته‌اند ، هر كه از بنى هاشم و بنى عبد المطلب كه گرفتن زكات بر آنها حرام است آل پيغمبرند ، سپس وجوهى براى اينكه دعا بدون صلوات محجوبست ذكر فرموده است .\r\n\r\n","description":"","footnote":"","page_name":" كتاب الدعاء من الكافي 247 ","page_number":247},
  {"content":"\r\n\r\n\r\n2 -\r\nحضرت صادق عليه السّلام فرمود : هر كه دعائى كند و نام پيغمبر ( ص ) را نبرد آن دعا بالاى سرش ( چون پرنده‌اى ) بچرخد ، و چون نام پيغمبر ( ص ) را برد دعا بالا رود .\r\n\r\n3 -\r\nو نيز آن حضرت عليه السّلام فرمود : مردى نزد پيغمبر ( ص ) آمد عرضكرد : اى رسول خدا من يك سوم صلواتم را براى شما قرار دهم ، نه بلكه نيمى از صلواتم را مخصوص شما گردانم ، نه بلكه تمامى آن را از آن شما گردانم ؟ رسول خدا ( ص ) فرمود : در اين صورت خرج و مئونه دنيا و آخرت تو كفايت شود . ( شرح اين حديث از زبان امام عليه السّلام در حديث ( 4 ) بيايد ) .\r\n\r\n4 -\r\nابو بصير گويد : از حضرت صادق عليه السلام پرسيدم معناى اينكه : همهء صلواتم را براى شما قرار دهم » چيست ؟ فرمود : يعنى پيغمبر ( ص ) را مقدمه و جلو هر حاجتى قرار ميدهد ، و از خداى عز و جل چيزى درخواست نكند تا بنام پيغمبر ( ص ) ابتداء كند و صلوات بر او فرستد ، سپس حاجات خود را از خدا درخواست كند .\r\n\r\nشرح\r\n- فيض ( ره ) در شرح حديث ( 3 ) گويد : مقصود از صلاة معناى لغوى آن است كه دعا باشد و معناى گفتار آن مرد به پيغمبر اينست كه هر گاه بدرگاه خداوند در بارهء حاجتى دعا ميكنم اول بشما دعا ميكنم و آن را ريشه و پايه قرار مىدهم سپس آنچه براى خود خواهم روى آن قرار دهم و همين است معناى آنچه از تفسير اين حديث بيايد ( كه اشاره بحديث ( 4 ) است ) .\r\n\r\n5 -\r\nحضرت صادق عليه السلام فرمود : رسول خدا ( ص ) فرمود مرا چون قدح شتر سوار قرار ندهيد ، زيرا شتر سوار قدح خود را پر كند و هر زمان خواست بنوشد مرا در اول دعا و وسط و آخر آن قرار دهيد .\r\n\r\n","description":"","footnote":"","page_name":" كتاب الدعاء من الكافي 248 ","page_number":248},
  {"content":"\r\n\r\n\r\nشرح\r\n- فيض ( ره ) گويد : ابن اثير گفته است : يعنى در آخر به ياد من نيفتيد چنانچه شتر سوار قدح خود را در آخر بار و بنه خود قرار دهد ، و پس از آنكه از بار كردن همهء آنها فارغ گرديد آن را پشت آنها بياويزد ، سپس فيض ( ره ) گويد : و شايد مقصود اين باشد ( كه هميشه به ياد من باشيد نه مانند قدح شتر سوار زيرا كه ) شتر سوار ياد قدح خود نكند تا گاهى كه تشنه شود و بخواهد آب بياشامد كه در آن هنگام آن را پر كند و بياشامد ، و اوقات ديگر از آن غافل است .\r\n\r\n6 -\r\nحضرت صادق عليه السلام فرمود : چون نام پيغمبر ( ص ) برده شد بسيار بر او صلوات بفرستيد ، زيرا هر كس يك صلوات بر پيغمبر ( ص ) فرستد خداوند هزار بار در هزار صف از فرشته‌ها بر او صلوات فرستد ، و چيزى از مخلوقات خدا نماند جز اينكه بر اين بنده صلوات فرستد براى آنكه خداوند و فرشتگان براى او صلوات فرستند ، و هر كس در اين فضيلت رغبت نكند پس او نادان و مغرور است ، و خدا و رسول و خاندانش از او بيزارند .\r\n\r\nشرح\r\n- مجلسى ( ره ) گويد : اينكه فرمود : « بسيار صلوات بر او بفرستيد » محمول بر استحباب است چنانچه اجماع بر آن است ، و اينكه فرمود : « خداوند در هزار صف فرشتگان بر او صلوات فرستد » چند معنى دارد ، و معنى اول كه ظاهر هم همانست اينست كه خداوند بر او ثنا گويد و صلوات فرستد بكلامى كه آن كلام را هزار صف از فرشتگان بشنوند و آنها نيز بصلوات خداوند عز و جل صلوات فرستند . و پس از آن چند وجه ديگر نقل كرده ( و در آخر باب هم در فائده پنجم از فوائدى كه ذكر كرده معانى ديگرى نقل كند ) - تا آنكه گويد - : و مقصود از صلوات بر پيغمبر ( ص ) صلوات بر او و آل او است ، نه صلوات بر پيغمبر ( ص ) فقط ، زيرا در روايات خاصه و عامه وارد شده كه صلوات به او بدون صلوات بر آل پذيرفته نيست ، بلكه از اخبار ما ظاهر گردد كه حرام و موجب عقاب است . . . و در آخر اين خبر نيز اشاره‌اى بدان شده .\r\n\r\n7 -\r\nحضرت صادق عليه السلام فرمود : رسول خدا ( ص ) فرمود : هر كه بر من صلوات فرستد خدا\r\n\r\n","description":"","footnote":"","page_name":" كتاب الدعاء من الكافي 249 ","page_number":249},
  {"content":"\r\n\r\nو فرشتگان بر او صلوات فرستند ، هر كه خواهد كم فرستد و هر كه خواهد بيش .\r\n\r\n8 -\r\nو نيز آن حضرت عليه السلام فرمود : رسول خدا ( ص ) فرمود : صلوات بر من و بر اهل بيت من نفاق را ميبرد .\r\n\r\n9 -\r\nو نيز حضرت صادق عليه السلام فرمود : هر كه صد بار بگويد : « يا رب صلى على محمد و آل محمد » صد حاجت از او برآورده شود كه سى حاجت آن از ( حاجات ) دنيا باشد [ و باقى از آخرت 
  ] .\r\n\r\n10 -\r\nو نيز آن حضرت عليه السلام فرمود : هر دعائى كه خداى عز و جل بدان خوانده شود از رفتن به آسمان محجوبست تا صلوات بر محمد و آل محمد فرستاده شود .\r\n\r\n11 -\r\nو نيز آن حضرت عليه السلام فرمود : مردى نزد رسول خدا ( ص ) آمده عرضكرد : من نيمى از صلوات ( و دعاهايم ) را براى شما قرار دهم ؟ فرمود : آرى ، سپس عرضكرد : همهء دعاهايم را بشما مخصوص گردانم ؟ فرمود : آرى ، همين كه آن مرد رفت رسول خدا ( ص ) فرمود : اندوه دنيا و آخرتش كفايت شد .\r\n\r\n12 -\r\nو نيز فرمود : ( ع ) مردى نزد رسول خدا ( ص ) آمده عرضكرد : اى رسول خدا : يك سوم دعاهاى خود را بشما اختصاص دهم ؟ فرمود : نيكو است ، عرضكرد : اى رسول خدا نيمى از دعاهاى خود را\r\n\r\n","description":"","footnote":"","page_name":" كتاب الدعاء من الكافي 250 ","page_number":250},
  {"content":"\r\n\r\nمخصوص شما گردانم ؟ فرمود : اين بهتر است ، عرضكرد : همهء دعاهايم را براى شما قرار دهم ؟ فرمود :\r\nدر اين صورت خداى عز و جل آنچه از كارهاى دنيا و آخرتت كه ترا اندوهناك كند كفايت فرمايد . پس مردى به حضرت صادق عليه السّلام عرضكرد : خدايت نيكى دهد چگونه دعايش را براى او قرار دهد ، حضرت عليه السلام فرمود : چيزى از خداى عز و جل در خواست نكند جز اينكه ابتداء بصلوات بر محمد و آلش عليهم السلام كند .\r\n\r\n13 -\r\nو نيز حضرت صادق عليه السلام فرمود : رسول خدا ( ص ) فرمود : آوازهاى خود را بصلوات بر من بلند كنيد ، زيرا كه آن نفاق را بر طرف سازد .\r\n\r\n14 -\r\nاسحاق بن فروخ گويد : حضرت صادق عليه السلام فرمود : اى اسحاق بن فروخ هر كه ده بار بر محمد و آل محمد صلوات بفرستد خداوند و فرشتگان او صد بار بر او صلوات فرستند ، و هر كه صد بار بر محمد و آل محمد صلوات فرستد خداوند و فرشتگانش هزار بار بر او صلوات فرستند ، آيا گفتار خداى عز و جل را نشنيده‌اى ( كه فرمايد : ) « او است آن خداوندى كه رحمت ( ياد رود ) فرستد بر شما ( او ) و فرشتگانش تا برون آرد شما را از تاريكيها بسوى روشنائى و بوده است بمؤمنان مهربان » ( سورهء احزاب آيه 43 ) .\r\n\r\nتوضيح\r\n- استشهاد بآيهء شريفه براى اثبات اين معنا است كه چگونه خداوند و فرشتگانش صلوات و درود بر كسى فرستند ، و در اينكه صلوات خدا و فرشتگان بر مردم چيست و چگونه است مورد اختلاف است\r\n\r\nطبرسى ( ره ) گويد\r\n: صلوات از خدا آمرزش و رحمت است ، و گفته شده : ثنا و ستايش است ، و برخى گفته‌اند : كرامت و بخشندگى است ، و اما صلوات فرشتگان همان دعاى آنها است چنان كه از ابن عباس نقل شده ، و گفته شده : درخواست آنها است از خداى تعالى براى فرو فرستادن رحمت .\r\n\r\n","description":"","footnote":"","page_name":" كتاب الدعاء من الكافي 251 ","page_number":251},
  {"content":"\r\n\r\n\r\n15 -\r\nمحمد بن مسلم از يكى از دو امام باقر و صادق عليهما السلام حديث كند كه فرمود : در ميزان ( و ترازوى اعمال در قيامت ) چيزى سنگين‌تر از صلوات بر محمد و آل محمد نيست ، و همانا مردى باشد كه اعمالش را در ميزان گذارند و سبك باشد ، پس ثواب صلوات او درآيد و آن را در ميزان نهد پس بسبب آن سنگين گردد و ( بر كفهء ديگر ) بچربد .\r\n\r\n16 -\r\nحضرت صادق عليه السلام فرمود : هر كه بدرگاه خداى عز و جل حاجتى دارد بايد بصلوات بر محمد و آلش شروع كند ، و سپس حاجت خود را بخواهد ، و در آخر هم بصلوات بر محمد و آل محمد پايان دهد ، زيرا كه خداى عز و جل كريم‌تر از آن است كه دو طرف ( دعا ) را بپذيرد ، و وسط ( دعا ) را واگذارد ( و باجابت نرساند ) زيرا صلوات بر محمد و آل محمد محجوب نيست ( و بدون برخورد بحجابى بالا رود ) .\r\n\r\n17 -\r\nعبد السلام بن نعيم گويد : به امام صادق عليه السلام عرضكردم : من وارد خانه ( كعبه ) شدم و هيچ دعائى بخاطر نداشتم جز صلوات بر محمد و آل محمد ؟ فرمود : آگاه باش كه هيچ كس مانند تو ( در فضيلت و ثواب ) از خانه بيرون نيامده است .\r\n\r\n18 -\r\nعبيد اللَّه بن عبد اللَّه دهقان گويد : خدمت حضرت رضا عليه السلام شرفياب شدم ، پس آن حضرت به من فرمود : معناى گفتار خداوند چيست ؟ ( كه فرمايد : ) و ياد كرد نام پروردگارش را پس صلوات بجا آورد « ( سورهء اعلى آيه 15 ) من عرضكردم : يعنى هر زمان نام پروردگارش را به ياد آورد برخاست\r\n\r\n","description":"","footnote":"","page_name":" كتاب الدعاء من الكافي 252 ","page_number":252},
  {"content":"\r\n\r\nپس نماز خواند ( و صلاة به معناى نماز است ) فرمود : ( اگر اين طور باشد ) پس خدا بحقيقت تكليفى نابجا و بيرون از طاقت و توانائى كرده است ؟ عرضكردم : قربانت پس معناى آن چگونه است ؟ فرمود : هر گاه نام پروردگارش را ياد كند بر محمد و آل او صلوات فرستد .\r\n\r\nتوضيح\r\n- مجلسى ( ره ) پس از نقل تفاسير زيادى كه از معصوم عليه السلام و غير او در تفسير آيه رسيده كه صلاة در آيهء « فصلى » را بتوحيد ، و ذكر قلبى ، و ذكر زبانى - يعنى اللَّه اكبر - ، و نماز در صحرا ، و نماز فطر و أضحى ، تفسير كرده‌اند گويد : منافاتى ميانه اين روايت و آن روايات نيست ، زيرا اين نيز يكى از معانى آيه و بطنى از بطون آن مىباشد .\r\n\r\n19 -\r\nحضرت صادق عليه السلام فرمود : هر گاه يكى از شماها نماز بخواند و در نماز خود نام پيغمبر ( ص ) [ و آل او 
  ] را نبرد ، با اين نماز بجز راه بهشت ميرود ( يعنى اين نماز او را ببهشت نخواهد برد ) . و رسول خدا ( ص ) فرمود : هر كس كه من نزد او نامم برده شود و بر من صلوات نفرستد بدوزخ رود ، پس خدايش ( از رحمت خود ) دور كند . و فرمود ( ص ) : و هر كس كه من نزدش نام برده شوم و صلوات ( فرستادن ) را بر من فراموش كند از راه بهشت بخطا رفته است .\r\n\r\n20 -\r\nو نيز آن حضرت عليه السلام فرمود : رسول خدا ( ص ) فرموده است : هر كه من نزدش نام برده شوم و فراموش كند كه بر من صلوات بفرستد خداوند او را براهى جز راه بهشت برد .\r\n\r\n21 -\r\nو نيز آن حضرت عليه السلام فرمود : پدرم شنيد كه مردى بپردهء كعبه در آويخته و ميگويد :\r\n« اللهم صل على محمد »\r\n( و نامى از آل محمد دنبال آن نمىبرد ) پدرم به او فرمود : اى بندهء خدا بريده‌اش مكن ، و در بارهء حق ما بما ستم مكن ، و بگو :\r\n« اللهم صل على محمد و أهل بيته »\r\n.\r\n\r\n","description":"","footnote":"","page_name":" كتاب الدعاء من الكافي 253 ","page_number":253},
  {"content":"\r\n\r\n\r\nباب آنچه لازم است از ذكر خداى عز و جل در هر مجلسى\r\n\r\n1 -\r\nحضرت صادق عليه السّلام فرمود : هيچ مجلسى نباشد كه در آن نيكان و بدكاران گرد هم اجتماع كنند كه بىياد خداى عز و جل از آن برخيزند جز اينكه در روز قيامت براى آنها مايهء حسرت و افسوس باشد .\r\n\r\nتوضيح\r\n- مجلسى ( ره ) گويد : مقصود از ذكر هر آن چيزى است كه سبب ياد آورى خداى سبحان در خاطر انسانى گردد ، و نيز موجب فرمانبردارى از دستورات خدا و واگذاردن نهيهاى او ، و تفكر در آنچه جايز است از صفات خداوند و محامد او ، و تذكر تمامى اينها بدل و زبان ، و يادآورى پيمبران و ائمهء دين و بيان مناقب و فضائل و برهان بر امامت آنها - چنانچه در حديث آمده كه ذكر ما ذكر خدا است و ذكر دشمنان ما ذكر شيطان است - و همچنين ياد آورى معاد و حشر و حساب - تا آنكه گويد : - ولى عبادات اختراعى و اذكارى كه بدعت باشد آنها ذكر خدا نيست .\r\n\r\n2 -\r\nو نيز حضرت صادق عليه السّلام فرمود : هيچ مردمى ، در انجمنى فراهم نشوند كه در آن ذكر خداى عز و جل و ذكر ما نباشد جز اينكه آن انجمن در روز قيامت مايه حسرت و افسوس آنان باشد ، سپس فرمود :\r\n( پدرم ) حضرت ابو جعفر عليه السّلام فرمود : همانا ذكر ما ذكر خدا است و ذكر دشمن ما ذكر شيطان است .\r\n\r\n3 -\r\nحضرت باقر عليه السّلام فرمود : هر كه خواهد به پيمانهء تمام مزد برد ( و بكاملترين وجهى بىكم و كاست از خدا ثواب دريافت كند ) بايد هنگامى كه ميخواهد از جاى خود برخيزد بگويد :\r\n   « سُبْحانَ رَبِّكَ رَبِّ الْعِزَّةِ عَمَّا يَصِفُونَ ، وَ سَلامٌ عَلَى الْمُرْسَلِينَ ، وَ الْحَمْدُ لِلَّهِ رَبِّ الْعالَمِينَ    » .\r\n\r\n","description":"","footnote":"","page_name":" كتاب الدعاء من الكافي 254 ","page_number":254},
  {"content":"\r\n\r\n\r\n4 -\r\nو نيز آن حضرت عليه السّلام فرمود : در آن توراتى كه دست نخورده ( و مانند اين توراة فعلى كه تحريف شده نيست ) نوشته است كه موسى عليه السّلام از خداوند پرسشى كرده عرضكرد : پروردگارا آيا تو به من نزديكى تا با تو آهسته راز گويم يا از من دورى تا فريادت كنم ؟ خداى عز و جل به او وحى فرمود : اى موسى من همنشين آن كسم كه مرا ياد كند ، موسى عرضكرد : كيست كه در پناه تو است روزى كه پناهى جز پناه تو نيست ؟ فرمود : آنان كه مرا ياد كنند پس من نيز آنها را ياد كنم ، و در راه من ( يا بخاطر خشنودى من ) با هم دوستى كنند ، پس من نيز آنها را دوست دارم ، اينهايند كه چون خواهم بأهل زمين بلا و بدى برسانم يادشان كنم و بخاطر آنها آن بدى را از اهل زمين دفع كنم .\r\n\r\nشرح\r\n- مجلسى ( ره ) در شرح كلام اول حضرت موسى عليه السّلام گويد : گويا غرض پرسش از آداب دعا است با اينكه ميدانست كه او بما از رگ گردن نزديكتر است ، يعنى : آيا دوست دارى مانند نزديكان با تو راز گويم يا مانند دوران فريادت كنم ، و ببيانى ساده‌تر : چون به تو نگاه كنم پس تو از هر نزديكى نزديكترى ، و چون به خود نظر افكنم خود را در منتهاى دورى از تو بينم ، پس ندانم كه هنگام دعاء بدرگاهت به حال خودم نگاه كنم يا به حال تو .\r\n\r\n5 -\r\nحضرت صادق عليه السلام فرمود : رسول خدا ( ص ) فرموده : هيچ مردمى نباشند كه در انجمنى گرد هم آيند و نام خداى عز و جل را نبرند ، و بر پيغمبر ( ص ) صلوات نفرستند جز اينكه آن مجلس مايهء حسرت و زيان بر آنها باشد .\r\n\r\n6 -\r\nو نيز حضرت صادق عليه السلام فرمود : ذكر خدا در هنگامى كه بول كنى عيب ندارد زيرا ذكر خدا در هر حالى نيكو است ، پس از ذكر خدا خسته مشو .\r\n\r\n","description":"","footnote":"","page_name":" كتاب الدعاء من الكافي 255 ","page_number":255},
  {"content":"\r\n\r\n\r\n7 -\r\nو نيز آن حضرت عليه السلام فرمود : خداى عز و جل بموسى وحى كرد : اى موسى بزيادى مال شاد مشو ، و ذكر مرا در هر حالى وامگذار ( از ياد من بيرون مرو ) زيرا زيادى مال گناهان را فراموش سازد ، و واگذاردن ذكر من دلها را سخت كند .\r\n\r\n8 -\r\nامام باقر عليه السلام فرمود : در آن توراتى كه تغييرى در آن داده نشده است ( و محرف نيست ) نوشته است : كه همانا موسى از پروردگار پرسيد و عرضكرد : بار الها هر آينه گاهى مجلسى براى من پيش آيد كه من تو را عزيزتر و والاتر دانم از اينكه در آن مجلسها ياد تو كنم ( و نامت را برم ) .\r\nفرمود : اى موسى ياد من كردن در هر حال خوب است .\r\n\r\n9 -\r\nحضرت صادق عليه السلام فرمود : خداى عز و جل بموسى فرمود : در شب و روز مرا بسيار ياد كن و هنگام ذكر من خاشع باش ، و بهنگام بلايم شكيبا باش ، و پيش ذكر من آسوده باش ( چون با ذكر من دل آسوده شود ) و مرا بپرست و چيزى را شريك من قرار مده ، بازگشت بسوى من است ، اى موسى مرا ( براى روز درماندگى ) ذخيرهء خود ساز ، و گنج كردارهاى شايسته و پايندهء خود را به من بسپار .\r\n\r\n10 -\r\nو نيز آن حضرت عليه السلام فرمود : خداى عز و جل بموسى فرمود : زبانت را دنبال دلت قرار ده تا سالم بمانى ، و در شب و روز مرا بسيار ياد كن و گناه را از كان و معدنش دنبال مكن كه پشيمان شوى ، زيرا خطا كارى و گناه وعده‌گاه اهل دوزخ است .\r\n\r\n","description":"","footnote":"","page_name":" كتاب الدعاء من الكافي 256 ","page_number":256},
  {"content":"\r\n\r\n\r\nشرح\r\n- فيض ( ره ) گويد : « زبانت را دنبال دلت قرار ده » يعنى در آنچه ميخواهى بدان تكلم كنى و بگوئى اول تأمل كن ( و ببين چگونه است ) آنگاه بگو ، زيرا اگر چنين كردى از خطا و پشيمانى سالم بمانى . و در جمله « و گناه را از معدنش . . . » گويد : يعنى با اهل خطا كه معدن آن هستند همنشينى مكن زيرا تو نيز با آنان شريك گردى و بر آن پشيمان شوى .\r\n\r\n11 -\r\nو نيز امام صادق عليه السلام فرمود : در آنچه خدا با موسى مناجات كرد ( اين بود كه ) فرمود :\r\nاى موسى مرا در هيچ حالى فراموش مكن زيرا كه فراموش كردن من دل را ميميراند .\r\n\r\n12 -\r\nو نيز حضرت صادق عليه السلام فرمود : خداى عز و جل فرمايد : اى فرزند آدم مرا در ميان مردم ياد كن تا من تو را در ميان گروهى بهتر ( يعنى فرشتگان ) ياد كنم .\r\n\r\nشرح\r\n- فيض ( ره ) گويد : شايد مقصود از ذكر در ملاء ستايش او باشد بطورى كه مردم بشنوند و آنها را به ياد خدا اندازد . و مجلسى ( ره ) گويد : اين خبر را عامه نيز روايت كرده‌اند ، و مقصود از گروه بهتر فرشتگانند چنانچه عامه نيز گفته‌اند و آنان كه گويند : فرشتگان بهتر از افراد بشر هستند به اين حديث تمسك جسته‌اند .\r\n\r\n13 -\r\nو نيز فرمود : خداى عز و جل فرموده : هر كه در ميان دسته‌اى از مردم مرا ياد كند من او را در ميان دسته‌اى از فرشتگان ياد كنم .\r\n\r\nباب بسيار ذكر خداى عز و جل كردن\r\n\r\n1 -\r\nحضرت صادق عليه السلام فرمود : هيچ چيز نيست جز آنكه براى آن حدى ( و اندازه‌اى ) است كه\r\n\r\n","description":"","footnote":"","page_name":" كتاب الدعاء من الكافي 257 ","page_number":257},
  {"content":"\r\n\r\nبدان پايان پذيرد مگر ذكر كه حدى ندارد تا پايان پذيرد ، خداى عز و جل فرائض را واجب كرده و هر كه آنها را بجاى آورد همان حد و انتهاى آنها است ، و ماه رمضانست پس هر كه آن را روز دارد همان حد آن است ، و حج ( واجب است ) و هر كه حج كرد بپايان رسانده ، مگر همان ذكر كه براستى خداى عز و جل باندك آن راضى نشده و انتها و حدى براى آن قرار نداده كه بدان پايان يابد ، سپس اين آيه را تلاوت فرمود : « اى آنان كه ايمان آورديد ياد كنيد خدا را بسيار ، و تسبيحش گوئيد بامدادان و شامگاهان » ( سورهء احزاب آيهء 41 - 42 ) پس فرمود : خداى عز و جل براى آن حدى كه بدان پايان پذيرد قرار نداده است .\r\nفرمود : و پدرم فراوان ذكر خدا ميكرد ، ( گاهى ) من بهمراه او ميرفتم و او ذكر خدا ميكرد ، با او غذا ميخوردم او ذكر خدا ميكرد ، و ( گاهى ) با مردم گفتگو ميكرد ولى آن از ذكر خدا بازش نميداشت و من ميديدم زبانش را كه چسبيده بكامش بود و ميگفت : «\r\nلا إله الا اللَّه\r\n» و پيوسته ما را انجمن ميكرد ، و ما را بذكر خدا فرمان ميداد تا آفتاب بزند ، و هر كدام ما كه خواندن ( قرآن ) ميدانستيم دستور به خواندن ميداد ، و هر كدام نميدانست به او دستور ذكر ميفرمود .\r\nدر هر خانه‌اى كه قرآن خوانده شود و ذكر خداى عز و جل شود بركت آن خانه زياد گردد ، و فرشتگان در آن خانه آيند ، و شياطين از آن دورى كنند ، و براى اهل آسمان بدرخشد چنانچه ستارهء فروزان براى اهل زمين ميدرخشد ، و ( اما ) خانه‌اى كه در آن قرآن خوانده نشود و خدا در آن خانه ذكر نشود بركتش كم شود و فرشتگان از آن دورى كنند و شياطين در آن خانه درآيند .\r\nو بتحقيق رسول خدا ( ص ) فرموده : آيا شما را آگاه نكنم به بهترين كارهايتان كه در درجات شما\r\n\r\n","description":"","footnote":"","page_name":" كتاب الدعاء من الكافي 258 ","page_number":258},
  {"content":"\r\n\r\nاز همهء كارها بالاتر ، و نزد خداوند از همه پاكتر و پاكيزه‌تر است ، و براى شما از دينار ( طلا ) و درهم ( نقره ) بهتر ، و از اينكه با دشمن خودتان برخورد كنيد ( و جهاد كنيد ) و شما آنها را بكشيد و آنها شما را بكشند خوبتر است ؟ عرضكردند : چرا ، فرمود : آن بسيار ذكر خدا كردنست ، سپس فرمود : مردى خدمت پيغمبر ( ص ) فرمود : هر كه زبانى گوياى بذكر خدا به او داده شده است خير دنيا و آخرت به او داده شده ، و در بارهء گفتار خداى تعالى : « و منت منه كه فزونىجوئى » ( سورهء مدثر آيه 6 ) فرمود ، ( يعنى ) آنچه كار خير براى خدا كردى آن را بيش مشمار .\r\n\r\n2 -\r\nحضرت صادق عليه السلام فرمود : شيعيان ما آنهائى هستند كه هر گاه تنها باشند ذكر خدا بسيار كنند .\r\n\r\n3 -\r\nو نيز آن حضرت عليه السلام فرمود : رسول خدا ( ص ) فرموده : هر كه ذكر خداى عز و جل را بسيار كند خداوند او را دوست دارد ، و هر كه ذكر خدا را بسيار كند براى او دو براءت ( يعنى منشور آزادى ) نوشته شود ، يكى براءت از دوزخ ، و ديگرى براءت از نفاق ( و دوروئى ) .\r\n\r\n4 -\r\nحضرت صادق عليه السلام فرمود : تسبيح فاطمهء زهرا عليهما السلام از جمله ذكر بسيارى است كه خداى عز و جل فرموده است : « خدا را ياد كنيد ياد كردن بسيار » ( سورهء احزاب آيهء 41 ) . و نيز مانند اين\r\n\r\n","description":"","footnote":"","page_name":" كتاب الدعاء من الكافي 259 ","page_number":259},
  {"content":"\r\n\r\nحديث را سعيد أعرج از آن حضرت عليه السلام روايت كرده است .\r\n\r\n5 -\r\nو نيز امام صادق عليه السلام فرمود : هر كه بسيار ذكر خداى عز و جل را كند خداوند او را در بهشتش در كنف رحمت خود جا دهد .\r\n\r\nباب اينكه صاعقه ( آتشى كه در رعد و برق شديد از آسمان فرو ريزد ) شخص ذاكر را نگيرد\r\n\r\n1 -\r\nحضرت صادق عليه السلام فرمود : مؤمن بهر مرگى ميميرد جز بصاعقه زيرا در حالى كه او ذكر خداى عز و جل مىكند به او اصابت نكند .\r\n\r\n2 -\r\nبريد بن معاويه عجلى گويد : حضرت صادق عليه السلام فرمود : صاعقه‌ها به كسى كه ذكر خدا گويد و ذاكر است اصابت نكنند ، گويد : من عرضكردم : ذاكر كيست ؟ فرمود : آنكه صد آيه بخواند .\r\n\r\nشرح\r\n- مجلسى ( ره ) گويد : يعنى در هر روز و شب صد آيه بخواند يا در هر يك از شب و روز .\r\n\r\n3 -\r\nابو بصير گويد : از حضرت صادق عليه السلام پرسيدم از مردن مؤمن ؟ فرمود : مؤمن بهر مردنى ميميرد : بوسيلهء غرق شدن بميرد ، به زير آوار ماندن بميرد ، بدرنده دچار گردد ، بصاعقه بميرد ، ولى اين صاعقه به ذكركنندهء خداى عز و جل اصابت نكند ( و نرسد ) .\r\n\r\n","description":"","footnote":"","page_name":" كتاب الدعاء من الكافي 260 ","page_number":260},
  {"content":"\r\n\r\n\r\nباب سرگرم شدن بذكر خدا\r\n\r\n1 -\r\nحضرت صادق عليه السلام فرمود : همانا خداى عز و جل فرمايد : هر كه بسبب ذكر من از درخواست و پرسش از من سرگرم شود ( بطورى كه درخواست و حاجت خود را فراموش كند ) به او بدهم بهتر از آنچه مىدهم به آن كس كه از من درخواست كند . ( و ذكر من او را سرگرم نكرده ) .\r\n\r\n2 -\r\nو نيز آن حضرت عليه السلام فرمود : همانا بنده‌اى بخداى عز و جل حاجتى دارد ، و به ثناء و ستايش بر خدا و صلوات بر محمد و آل محمد شروع كند تا اينكه حاجت خود را فراموش كند ( و سرگرم ثناء بر خدا و صلوات شود ) پس خداوند حاجت او را برآورد بىآنكه در بارهء آن درخواستى كرده باشد .\r\n\r\nباب ذكر خداى عز و جل در نهان\r\n\r\n1 -\r\nحضرت صادق عليه السلام فرمود : خداى عز و جل فرموده : هر كه مرا در نهانى ياد كند من او را آشكارا ياد كنم .\r\n\r\nشرح\r\n- مجلسى ( ره ) گويد : ذكر نهانى يعنى در دل يا در خلوت و تنهائى يا آهسته گفتن در برابر بلند گفتن ( كه بر تمامى اينها صادق است ) .\r\n\r\n","description":"","footnote":"","page_name":" كتاب الدعاء من الكافي 261 ","page_number":261},
  {"content":"\r\n\r\n\r\n2 -\r\nابى مغراى خصاف در حديث مرفوعى از أمير المؤمنين عليه السلام حديث كند كه فرمود : هر كس خداى عز و جل را در نهان ياد كند ( از جمله كسانى است كه ) ذكر خدا را بسيار كرده ، زيرا منافقان را شيوه اين بود كه آشكارا ( پيش مسلمانان ) ذكر خدا ميكردند ولى در نهان ذكر خدا نميكردند ، پس خداى عز و جل فرمود : « خودنمائى كنند بمردم و ياد نكنند خدا را جز اندكى » ( سورهء نساء آيهء 142 ) .\r\n\r\n3 -\r\nابن فضال در حديث مرفوعى ( كه سند آن را بمعصوم رسانده ) حديث كند كه خداى عز و جل بعيسى عليه السلام فرمود : اى عيسى مرا در خاطر خود ياد كن تا من نيز تو را به ياد آرم ، و مرا در ميان مردمان ياد كن تا من نيز تو را در ميان جمعى بهتر از جمع آدميان ( يعنى فرشتگان ) ياد كنم ، اى عيسى دلت را براى من نرم كن و در تنهائيها بسيار مرا ياد كن و بدان كه شادى من باينست كه براى من تواضع كنى ، و در اين باره زنده ( دل ) باش و مرده ( دل و افسرده ) مباش .\r\n\r\nشرح\r\n- مجلسى ( ره ) در اينكه « نفس » در اين حديث معناى آن چيست ؟ وجوهى نقل كند و بالاخره آن را به معناى ذات گرفته و همين معنا را تقويت نموده و معانى ديگر را چندان مناسب با اين حديث نداند . سپس گويد : و برخى گفته‌اند : فرمايش خداوند : « اذكرك في نفسى » مقصود پاداش آن ذكر است ، يعنى پاداش و ثواب ذكر تو را مىدهم و پاداش ذكر ذكر ناميده شده و مقصود ذكر در مقابل نسيان نيست ، زيرا ذكر به اين معنى در خدا هست چه آنكه بنده او را ياد كند و چه نكند ، يا مقصود اين است كه تو را ياد كنم بطورى كه احدى مطلع نشود .\r\n\r\n4 -\r\nزراره از يكى از دو امام باقر و يا امام صادق عليهما السلام حديث كند كه فرمود : فرشته ننويسد جز آنچه را بشنود ، و خداى عز و جل فرموده است : « و ياد كن پروردگار خويش را در درون\r\n\r\n","description":"","footnote":"","page_name":" كتاب الدعاء من الكافي 262 ","page_number":262},
  {"content":"\r\n\r\nخود بزارى و ترس » ( سورهء اعراف آيه 205 ) پس بجز خداى عز و جل ثواب اين ذكر را كه درون مرد باشد كسى نداند براى بزرگى آن ذكر .\r\n\r\nباب ذكر خداى عز و جل در ميان غافلان ( و بىخبران از حق )\r\n\r\n1 -\r\nحضرت صادق عليه السلام فرمود : كسى كه در ميان بىخبران ياد خداى عز و جل كند مانند كسى است كه در ميان جنگجويان ( فرارى يا آنان كه هستند ولى جنگ نكنند ) باشد ، و ( تنها او ) بجنگد ( و از ديگران دفاع كند ) .\r\n\r\nتوضيح\r\n- مجلسى ( ره ) گويد : يعنى بواسطهء او دفع ضرر از غافلان مىشود چنانچه بخاطر آن يكنفر مجاهد دفع دشمن از ديگران بشود . و در بعضى از نسخه‌ها « هاربين » بجاى « محاربين » است كه به معناى « فراريان » است .\r\n\r\n2 -\r\nو نيز آن حضرت عليه السلام فرمود : رسول خدا ( ص ) فرموده است : يادكنندهء خداى عز و جل در ميان غافلان چون كسى است كه ( در ميدان جنگ با دشمنان دين ) جنگ كند بجاى گريخته‌ها ( بخاطر دفاع از آنها كه دشمن آنها را تعقيب نكند ) و هر كه بجاى گريخته‌ها جنگ كند بهشت براى او ( لازم ) گردد .\r\n\r\nباب تحميد ( يعنى ستايش كردن ) و تمجيد ( يعنى ببزرگى و نيكى ستودن\r\n\r\n1 -\r\nمفضل گويد : به امام صادق عليه السلام عرضكردم : قربانت گردم دعاء جامعى ( يعنى تمام و كاملى )\r\n\r\n","description":"","footnote":"","page_name":" كتاب الدعاء من الكافي 263 ","page_number":263},
  {"content":"\r\n\r\nبه من بياموز ، فرمود : خدا را ستايش كن زيرا هيچ نمازگزارى نيست جز اينكه ( آن زمان ) براى تو دعا كند ( زيرا هر نمازگزارى در نماز ) ميگويد : ( سمع اللَّه لمن حمده يعنى ) : خدايا بشنو سخن كسى كه تو را ستايش كند .\r\n\r\n2 -\r\nمحمد بن مروان گويد : به حضرت صادق عليه السلام عرضكردم : چه عملى بدرگاه خداى عز و جل محبوبترين همهء اعمال است ؟ فرمود : اينكه او را ستايش كنى .\r\n\r\n3 -\r\nو نيز آن حضرت عليه السلام فرمود : رسول خدا ( ص ) چنان بود كه روزى سيصد و شصت بار خدا را حمد ( و ستايش ) ميكرد بشمارهء رگهاى بدن ، ( و اين گونه ميفرمود : «\r\nالحمد للَّه رب العالمين كثيرا على كل حال »\r\n( يعنى ستايش مخصوص پروردگار جهانيانست بسيار بر هر حال ) .\r\n\r\n4 -\r\nيعقوب بن شعيب گويد : شنيدم حضرت صادق عليه السلام ميفرمود : رسول خدا ( ص ) فرموده است : همانا در ( بدن ) آدميزاد سيصد و شصت رگ است ، كه يك صد و هشتاد رگ از آنها ميجنبد و يك صد و هشتاد رگ ديگرش ساكن است ، پس اگر يكى از رگهاى جنبنده ساكن شود ( آدميزاد ) خوابش نبرد ، و اگر يكى از رگهاى ساكن بجنبش درآيد خوابش نبرد ، و رسول خدا ( ص ) چنان بود كه چون بامداد ميكرد سيصد و شصت بار ميفرمود : «\r\nالحمد للَّه رب العالمين كثيرا على كل حال\r\n» ، و چون شام ميكرد مانند آن را ميگفت .\r\n\r\n","description":"","footnote":"","page_name":" كتاب الدعاء من الكافي 264 ","page_number":264},
  {"content":"\r\n\r\n\r\n5 -\r\nحضرت صادق عليه السّلام فرمود : هر كه چون صبح كند چهار بار بگويد : «\r\nالحمد للَّه رب العالمين\r\n» هر آينه شكر آن روزش را ادا كرده ، و هر كه آن را همين كه شام كرد بگويد هر آينه شكر آن شبش را ادا كرده است .\r\n\r\n6 -\r\nبرخى از ياران على بن حسان از حضرت صادق عليه السلام حديث كند كه فرمود : هر دعائى كه پيش از آن حمد و ستايش ( خداوند ) نباشد آن ناتمام و پى بريده است ، حمد بايد و سپس ثناءگوئى او ، عرضكردم : من نميدانم چه اندازه از تحميد و تمجيد كفايت كند ؟ فرمود : ميگويد :\r\n« اللهم انت الاول فليس قبلك شىء ، و انت الآخر فليس بعدك شىء ، و انت الظاهر فليس فوقك شىء ، و انت الباطن فليس دونك شىء ، و انت العزيز الحكيم »\r\n. \r\n7 -\r\nو نيز گويد : از آن حضرت پرسيدم در تحميد ( و سپاس گوئى خداوند ) چه اندازه بس است ؟\r\nفرمود : ميگوئى :\r\n« الحمد للَّه الّذي علا فقهر ، و الحمد للَّه الذى ملك فقدر ، و الحمد للَّه الذى بطن فخبر ، و الحمد للَّه الذى [ يميت الاحياء و 
  ] يحيى موتى و هو على كل شىء قدير »\r\n. \r\nباب استغفار ( آمرزشخواهى )\r\n\r\n1 -\r\nحضرت صادق عليه السلام فرمود : رسول خدا ( ص ) فرمود : بهترين دعا استغفار ( و آمرزشخواهى ) است .\r\n\r\n","description":"","footnote":"","page_name":" كتاب الدعاء من الكافي 265 ","page_number":265},
  {"content":"\r\n\r\n\r\nشرح\r\n- مجلسى ( ره ) گويد : براى آنكه آمرزش مهمترين و بزرگترين خواسته‌هاى ( دعاكننده ) است ، و يا براى آنست كه استغفار وسيله بر طرف شدن گناهان شود كه آنها بزرگترين پرده‌ها و حجابهاى مستجاب شدن دعاها است .\r\n\r\n2 -\r\nعبيد بن زراره گويد : امام صادق عليه السّلام فرمود : هر گاه بنده بسيار استغفار كند ( و از خداوند آمرزش خواهد ) نامهء عملش بالا رود در حالى كه ميدرخشد .\r\n\r\n3 -\r\nحضرت رضا عليه السّلام فرمود : مثل استغفار ( و ريختن گناهان بسبب آن ) چون برگى است بر درختى كه ( در فصل پائيز آن درخت ) بجنبد و آن برگ بريزد ، و كسى كه از گناهى استغفار كند و باز آن را انجام دهد مانند كسى است كه پروردگار خود را مسخره كند .\r\n\r\n4 -\r\nحضرت صادق عليه السّلام فرمود : كه رسول خدا ( ص ) را شيوه چنان بود كه از هيچ مجلسى بر نميخواست و گرچه ( مدت توقفش در آن ) كوتاه بود ، تا اينكه بيست و پنج بار بدرگاه خداى عز و جل استغفار ميكرد .\r\n\r\nتوضيح\r\n- در باب استغفار از گناه در كتاب و كفر بيانى از مرحوم اربلى مؤلف كتاب كشف العمة در معناى استغفار رسول خدا ( ص ) و ائمه معصومين عليهم السلام كه با اينكه معصوم بودند چگونه استغفار از گناه ميكردند گذشت بدان جا مراجعه شود .\r\n\r\n5 -\r\nحارث بن مغيره از حضرت صادق عليه السلام حديث كند كه فرمود : شيوهء رسول خدا ( ص ) اين بود كه در هر روز هفتاد بار بدرگاه خداى عز و جل استغفار مىكرد ، و هفتاد بار توبه ميكرد ، گويد : عرضكردم :\r\n( يعنى ) ميفرمود :\r\n« استغفر اللَّه و اتوب اليه »\r\n؟ فرمود : هفتاد بار ميفرمود :\r\nأستغفر اللَّه ، أستغفر اللَّه\r\n، و هفتاد بار ( ديگر ) ميفرمود :\r\nاتوب الى اللَّه ، اتوب الى للَّه\r\n.\r\n\r\n","description":"","footnote":"","page_name":" كتاب الدعاء من الكافي 266 ","page_number":266},
  {"content":"\r\n\r\n\r\n6 -\r\nحضرت صادق عليه السّلام فرمود : رسول خدا ( ص ) فرمود : استغفار و گفتن «\r\nلا إله الا اللَّه\r\n» بهترين عبادتست ، خداى عزيز جبار فرموده است : « پس بدان كه نيست معبودى جز خدا ، و آمرزش خواه براى گناه خويش » ( سورهء محمد آيه 19 ) .\r\n\r\nباب تسبيح ( سبحان اللَّه گفتن ) و تهليل ( لا إله الا الله گفتن ) و تكبير ( الله اكبر گفتن )\r\n\r\n1 -\r\nهشام بن سالم و أبى ايوب خزاز هر دو از حضرت صادق عليه السّلام حديث كنند كه فرمود : فقراء و مستمندان خدمت رسول خدا ( ص ) آمدند و عرضكردند : اى رسول خدا ، همانا اغنياء و توانگران ( آن اندازه مال ) دارند كه بنده آزاد كنند و ما نداريم ؟ ( و همچنين ) دارند كه حج كنند و ما نداريم ، و ( نيز ) دارند چيزى كه صدقه دهند و ما نداريم ( و هم ) دارند كه چيزى بدان جهاد كنند و ما نداريم ( و در نتيجه ما بواسطه ندارى از ثواب اين اعمال محروم و بىبهره هستيم ؟ ) پس رسول خدا ( ص ) ( در پاسخشان ) فرمود : هر كه صد بار « اللَّه اكبر » بگويد بهتر است از آزاد كردن صد بنده ، و هر كه صد بار « سبحان اللَّه » بگويد بهتر است از راندن صد شتر ( براى قربانى كردن در حج ) و هر كه خدا را صد بار حمد گويد بهتر است از فرستادن صد اسب با زين و لجام و سوار آن در راه خدا ( براى جهاد ) و هر كه صد بار بگويد : «\r\nلا إله الا اللَّه\r\n» در آن روز از نظر عمل بهترين مردم است مگر ( از ) كسى كه زيادتر گفته باشد ، ( حضرت صادق عليه السّلام ) فرمود : اين خبر به گوش اغنياء رسيد آنها ( آنچه پيغمبر ( ص ) فرموده بود ) به كار بستند ، فرمود : پس فقراء دوباره نزد رسول خدا ( ص )\r\n\r\n","description":"","footnote":"","page_name":" كتاب الدعاء من الكافي 267 ","page_number":267},
  {"content":"\r\n\r\nبازگشتند و عرضكردند : اى رسول خدا آنچه فرموديد به گوش اغنياء رسيد و آنان ( نيز ) آن را به كار بستند ( و اكنون هر دو ثواب را دريافت كنند ؟ ) فرمود : اين فضل خدا است بهر كه خواهد دهد .\r\n\r\nتوضيح\r\n- مجلسى ( ره ) گويد : ظاهر اين حديث آنست كه فقراء در فضيلت باغنياء نرسند با اينكه ثواب فقر و صبر آنها بر فقر بسيار بزرگ است چنانچه در اخبار زيادى گذشت ، و اخبارى نيز بود كه دلالت داشت بر اينكه هر كه كار خيرى را آرزو كند و برايش فراهم نگردد خداى كريم ثواب آن را به او عطا فرمايد ، و شايد آن حضرت ( ص ) اين مژده را به آنان نداده تا اجرشان زيادتر باشد ، يا ميخواسته است آنها را ادب كند كه آنچه را بوى حسد و راضى نبودن به قضا و تقديرات خدا ميدهد واگذارند .\r\n\r\n2 -\r\nفضيل از يكى از دو امام باقر و يا صادق عليهما السلام حديث كند كه فرمود : شنيدم از آن حضرت كه ميفرمود : «\r\nلا إله الا اللَّه » و « اللَّه اكبر\r\n» بسيار بگوئيد ، زيرا چيزى نزد خداى عز و جل محبوبتر از گفتن\r\nلا إله الا اللَّه ، و اللَّه اكبر\r\nنيست .\r\n\r\n3 -\r\nحضرت صادق عليه السّلام فرمود : امير المؤمنين عليه السّلام فرمود : « سبحان اللَّه » گفتن نيمى از ميزان اعمال است ( كه نيم آن را پر كند ) و « الحمد للَّه » همهء ميزان را پر كند ، و « اللَّه اكبر » ميان آسمان زمين را پر كند .\r\n\r\nشرح\r\n- فيض ( ره ) گويد : شايد سرش اين باشد كه براى خداى سبحان صفات ثبوتى جمالى و صفات سلبى جلالى است ، و هر گاه بنده‌اى هر دوى آنها را آورد ميزانش پر شود ، اما تسبيح چون فقط از صفات سلبى جلالى است نيمى از ميزان پر گردد ، ولى حمد گفتن هر دو را شامل گردد ، هم از صفات ثبوتى جمالى است و هم از صفات سلبى جلالى پس از اين نظر حمد خدا گفتن همهء ميزان را پر كند ، ولى باز هم تسبيح و تحميد از ميزان بنده نگذرند ، زيرا آن دو باندازهء فهم و دانش و معرفت آن بنده در بارهء صفات خدا است ، ولى گفتن « اللَّه اكبر » چون يك برترى دادن مجملى است كه تنها با جمال دانستن آنچه خداوند بر آن برترى دارد در اين باره كافى است ، پس آن ميان زمين و آسمان را پر كند .\r\n\r\n4 -\r\nحضرت باقر عليه السلام فرمود : رسول خدا ( ص ) به مردى گذر كرد كه در باغش درخت ميكاشت\r\n\r\n","description":"","footnote":"","page_name":" كتاب الدعاء من الكافي 268 ","page_number":268},
  {"content":"\r\n\r\nپس آن حضرت ( ص ) نزدش ايستاد و فرمود : تو را راهنمائى نكنم برگشت درختى كه ريشه‌اش پا برجاتر و ميوه‌هايش زودرس‌تر و بهتر و پاينده‌تر باشد ؟ عرضكرد : چرا مرا رهنمائى فرما اى رسول خدا ، فرمود :\r\nچون بامداد كنى و شام كنى بگو :\r\n« سبحان اللَّه و الحمد اللَّه و لا إله الا اللَّه و اللَّه اكبر »\r\nزيرا اگر آن را بگوئى بشمارهء هر تسبيحه‌اى ( يعنى هر يك مرتبه ) ده درخت در بهشت دارى ( كه هر درختى از آنها يكنوع ) از انواع ميوه‌ها ( ميدهد ) و آنها از كارهاى شايسته و پاينده است . امام محمد باقر عليه السلام فرمود : پس آن مرد گفت : پس من شما را گواه گرفتم كه اين باغ من صدقه قبض شده و وقف است بر فقراى از مسلمانان كه مستحق صدقه باشند ، پس خداى عز و جل آياتى از قرآن را نازل كرد : « پس اما آنكه بخشيد و پرهيزكارى كرد ، و تصديق به نكوكارى كرد ، زود است كه راهنمويش بسوى گشايش شويم » ( سورهء ليل آيه‌هاى 5 - 6 - 7 ) .\r\n\r\n5 -\r\nحضرت صادق عليه السلام فرمود : رسول خدا ( ص ) فرمود : بهترين عبادت گفتن :\r\nلا إله الا اللَّه\r\nاست .\r\n\r\nباب دعا براى برادران ( دينى ) در پشت سر آنان\r\n\r\n1 -\r\nحضرت باقر عليه السلام فرمود : دعائى كه بيشتر اميد استجابت آن ميرود و زودتر باجابت رسد دعا براى برادر دينى است در پشت سر او .\r\n\r\n","description":"","footnote":"","page_name":" كتاب الدعاء من الكافي 269 ","page_number":269},
  {"content":"\r\n\r\n\r\n2 -\r\nامام صادق عليه السّلام فرمود : دعاى انسان براى برادر ( دينىاش ) در غياب او روزى را فراوان كند و از ناخوشى و بدى جلوگيرى كند .\r\n\r\n3 -\r\nحضرت باقر عليه السلام در تفسير گفتار خداى تبارك و تعالى : « و ميپذيرد از آنان كه ايمان آوردند و كردار نيك كردند ، و بيفزايد براى ايشان از فضل خويش » ( سورهء شورى آيه 25 ) فرمود :\r\nمقصود مؤمنى است كه براى برادر ( دينى ) خود در پشت سر او دعا كند ، پس فرشته براى دعاى او آمين گويد ، و خداى عزيز جبار فرمايد : براى تو است دو برابر آنچه ( براى برادرت ) درخواست كردى ، و آنچه ( نيز براى او ) درخواست كردى ، بخاطر اينكه او را دوست داشتى به تو داده شد ( و دعايت در حق او مستجاب شد ) .\r\n\r\n4 -\r\nو نيز آن حضرت عليه السلام فرمود : زودترين دعائى كه باجابت رسد دعاى برادر ( دينى ) است براى برادرش در غياب او ، ابتداء شروع بدعا براى برادرش كند پس فرشته‌اى كه موكل بر او است گويد :\r\nآمين و براى تو است دو چندان ( آنچه براى برادر دينيت خواستى ) .\r\n\r\n5 -\r\nامام صادق عليه السّلام فرمود : رسول خدا ( ص ) فرموده : هيچ مؤمنى نيست كه براى مردان مؤمن و زنان مؤمنه دعا كند جز اينكه خداى عز و جل به او باز گرداند مانند آنچه را براى ايشان دعا كرده است بشمارهء هر مرد مؤمن و زن مؤمنه‌اى كه از آغاز روزگار در گذشته يا تا روز قيامت به دنيا آيد ، همانا بنده‌اى\r\n\r\n","description":"","footnote":"","page_name":" كتاب الدعاء من الكافي 270 ","page_number":270},
  {"content":"\r\n\r\nباشد كه در روز قيامت دستور دهند كه او را بدوزخ برند و او را بدان سو كشند ، پس مردان مؤمن و زنان مؤمنه گويند : اين است آنكه براى ما دعا ميكرد پس شفاعت ما را در بارهء او بپذير ( و او را بدوزخ مبر ) خداى عز و جل شفاعت ايشان را در بارهء او بپذيرد ، و آن بنده نجات يابد .\r\n\r\n6 -\r\nعلى بن ابراهيم از پدرش حديث كند كه : عبد اللَّه بن جندب را در موقف ( عرفات ) ديدم و وقوفى بهتر از وقوف او نديدم پيوسته دستهايش بسوى آسمان بلند بود ، و اشكهايش بر گونه‌اش روان بود بطورى كه به زمين ميريخت ، پس همين كه مردم ( از عرفات ) برگشتند من بوى گفتم : اى ابا محمد من وقوفى بهتر از وقوف تو نديدم ؟ گفت به خدا سوگند من جز براى برادران ( دينى ) خود دعائى نكردم ، و اين براى اين بود كه حضرت ابا الحسن كاظم عليه السلام به من خبر داد كه هر كه براى برادر دينى خود پشت سرش دعا كند از عرش به دو ندا شود : براى تو باد صد هزار برابر ( آنچه براى برادران دينيت در خواست كردى ) پس من خوش نداشتم كه صد هزار دعاى تعهد شده را بخاطر يك دعا از دست بدهم كه نمىدانم آن يك دعا هم باجابت برسد يا نه .\r\n\r\nشرح\r\n- مجلسى ( ره ) گويد : عبد اللَّه بن جندب از راستگويان اصحاب حضرت صادق و حضرت كاظم و حضرت رضا عليهم السلام است و براى جلالت شان اوست كه دعايش هر يك برابر صد هزار دعا است .\r\n\r\n7 -\r\nثوير ( بن أبى فاخته ) گويد : شنيدم حضرت ( زين العابدين ) على بن الحسين عليهما السلام ميفرمود : همانا چون فرشتگان بشنوند كه مؤمن براى برادر مؤمنش پشت سر او دعا مىكند يا بنيكى او را ياد مىكند ، گويند : تو چه نيكو برادرى هستى براى برادرت كه در بارهء او دعاى خير ميكنى با اينكه او از نظر تو پنهان است و او را بنيكى ياد ميكنى ، هر آينه خداى عز و جل دو برابر آنچه براى او خواستى به تو داد و دو چندان آنچه تو او را به نيكى ياد كردى بر تو ثنا گويد و تو بر او برترى دارى ، ولى چون بشنوند\r\n\r\n","description":"","footnote":"","page_name":" كتاب الدعاء من الكافي 271 ","page_number":271},
  {"content":"\r\n\r\nكه برادرش را ببدى ياد كند و برايش نفرين كند ، گويند : توجه بد برادرى هستى براى برادرت خود را از اين سخنان نگهدار اى كسى كه بر گناهانت پرده پوشى شده و بخودت بنگر ( و ببين خودت چه اندازه عيب و گناه دارى ) و سپاسگزار آن خدائى را كه روى ( گناهان و عيوب ) تو پرده پوشيده و بدان كه خداى عز و جل نسبت ببنده‌اش از تو داناتر است .\r\n\r\nشرح\r\n- مجلسى ( ره ) گويد : يعنى خداى عز و جل داناتر بمصلحت بندگانش مىباشد اگر صلاح او و صلاح ديگر بندگانش را در دفع آن شخص بداند او را دفع كند و اگر صلاح او را در ابتلاء و يا عافيت او به بيند همان كند و نيازى بدستور تو ندارد .\r\n\r\nباب كسى كه دعايش مستجاب شود\r\n\r\n1 -\r\nعيسى بن عبد اللَّه قمى گويد : شنيدم از حضرت صادق عليه السلام كه ميفرمود : سه دسته‌اند كه دعايشان باجابت رسد : ( يكى ) آن كس كه به حج رود ، پس بيائيد كه چگونه در بازماندگانش بجاى او رفتار كنيد ، ( ديگر ) جهادكننده در راه خدا ، پس بيائيد چگونه در بازماندگانش در غياب او رفتار كنيد ، ( سوم ) بيمار و مريض ، پس او را بخشم در نياوريد و دلتنگش نكنيد ، ( مبادا بشما نفرين كند ) .\r\n\r\n2 -\r\nو نيز حضرت صادق عليه السلام فرمود : پدرم ميفرمود : پنج دعا است كه از درگاه پروردگار تبارك و تعالى محجوب نگردد ( و پرده و حائلى نيست كه جلوش را بگيرد ) 1 - دعاى امام عادل 2 - دعاى ستمديده كه خداى عز و جل فرمايد : هر آينه بطور مسلم انتقام تو را ( از ستمكارت ) بگيرم گر چه پس از\r\n\r\n","description":"","footnote":"","page_name":" كتاب الدعاء من الكافي 272 ","page_number":272},
  {"content":"\r\n\r\nزمانى باشد 3 - دعاى فرزند صالح ( و نيكوكار ) براى پدر و مادر 4 - دعاى پدر صالح براى فرزندش 5 - دعاى مؤمن براى برادرش در پشت سر او كه خدا فرمايد : براى تو باد مانند آن .\r\n\r\n3 -\r\nحضرت صادق عليه السلام فرمود : رسول خدا ( ص ) فرمود : بترسيد از دعاى ستمديده و مظلوم زيرا كه آن از ابرها ( و پرده‌هاى مانع از دعا ) بالا رود تا خداى عز و جل در آن بنگرد و فرمايد : آن را بالا بريد تا براى او اجابت كنم ، و بپرهيزيد از نفرين پدر كه آن از شمشير برنده‌تر است .\r\n\r\nشرح\r\n- مجلسى ( ره ) گويد : « سحاب » يعنى ابرها در اين حديث كنايه از موانع اجابت دعا است يا مقصود حجابهاى معنويه‌اى است كه ميانهء او و پروردگارش حائل است يا كنايه از پرده‌هاى بالاى عرش يا زير آن بنا بر اختلاف اخبار مىباشد و ممكن است حمل آن بر ابرهاى معروف بنا بر استعارهء تمثيليه براى بيان كمال اجابت ، و مقصود از نظر كردن خداوند نظر رحمت و عنايت و ارادهء پذيرفتن است .\r\n\r\n4 -\r\nحضرت صادق عليه السلام فرمود : پدرم ميفرمود : از ستم بپرهيزيد زيرا دعاى ستمديده به آسمان بالا رود .\r\n\r\n5 -\r\nو نيز امام صادق عليه السّلام فرمود : هر كه چهل مؤمن را ( در دعا ) جلو اندازد ( و به آنها دعا كند ) سپس ( براى خود ) دعا كند دعايش اجابت شود .\r\n\r\n6 -\r\nو نيز حضرت صادق عليه السّلام فرمود : چهار كس هستند كه دعاشان باز نگردد تا آنكه درهاى آسمان براى آنها باز شود و بعرش رسند : دعاى پدر براى فرزندش ، دعاى مظلوم بر آنكه به او ستم كرده ،\r\n\r\n","description":"","footnote":"","page_name":" كتاب الدعاء من الكافي 273 ","page_number":273},
  {"content":"\r\n\r\nدعاى عمره‌كننده تا به وطن باز گردد ، دعاى روزه‌دار تا وقتى افطار كند .\r\n\r\n7 -\r\nو نيز حضرت صادق عليه السّلام فرمود : رسول خدا ( ص ) فرموده : هيچ دعائى زودتر باجابت نرسد از دعاى شخص غائب كه براى غائب ديگرى كند .\r\n\r\n8 -\r\nو نيز آن حضرت عليه السّلام فرمود : رسول خدا ( ص ) فرمود : حضرت موسى دعائى كرد و هارون آمين گفت ، و فرشتگان نيز آمين گفتند ، پس خداى تبارك و تعالى فرمود : « هر آينه دعاى شما مستجاب شد پس بايد استقامت ( و پايدارى ) كنيد » ( سورهء يونس آيهء 89 ) و هر كه در راه خدا جهاد كند دعايش مستجاب شود - چنانچه دعاى شما باجابت رسيد - تا روز قيامت .\r\n\r\nباب كسى كه دعايش باجابت نرسد\r\n\r\n1 -\r\nوليد بن صبيح گويد : ميان راه مكه و مدينه همراه حضرت صادق عليه السّلام بودم پس سائلى آمد ( و چيزى درخواست كرد ) حضرت دستور داد به او چيزى بدهند ، سائل ديگرى آمد آن حضرت دستور دادند چيزى به او نيز داده شود ، سپس ديگرى آمد دستور فرمود به او هم داده شود ، تا اينكه سائل چهارمى آمد حضرت صادق عليه السّلام فرمود : خدا سيرت كند ( و براى او دستورى نفرمود ) سپس رو بما كرد و فرمود :\r\nآگاه باشيد هر آينه نزد ما هست چيزى كه به او بدهيم ولى ميترسم مانند يكى از آن سه كس شويم كه\r\n\r\n","description":"","footnote":"","page_name":" كتاب الدعاء من الكافي 274 ","page_number":274},
  {"content":"\r\n\r\nدعايشان مستجاب نشود : ( يكى ) آن مردى است كه خداوند مالى به او بدهد و آن را در غير مورد شايسته‌اش خرج كند ، سپس بگويد : خدايا به من بده ( كه چنين كسى ) دعايش مستجاب نشود ، و ( ديگر ) مردى كه در بارهء زن خود دعا كند كه خدا او را از آن زن راحت كند با اينكه خداى عز و جل كار طلاق آن زن را به او واگذار كرده ( و ميتواند او را طلاق دهد و بدين وسيله راحت شود ) ، ( سوم ) مردى كه بر همسايهء خود نفرين كند ( و از همسايه آزارى او به خدا شكايت كند ) با اينكه خداى عز و جل براى او راهى قرار داده ، و آن اينست كه خانهء خود را بفروشد و از همسايگى او بجاى ديگر رود .\r\n\r\nشرح\r\n- مجلسى ( ره ) گويد : ظاهر آنست كه سائلين از مخالفين و مستضعفين بوده‌اند و از اين روى آن حضرت بسه نفرشان اكتفا فرمود ( و بچهارمى چيزى نداد ) و گر نه آنها كسانى هستند كه شيعيانشان را بر خود مقدم ميداشتند ، يا اينكه اين كردار حضرت براى ياد دادن و آموختن حكم انفاق بوده و فهماندن اينكه بيش از اين مقدار براى توسعهء بر مؤمنين لازم نيست .\r\n\r\n2 -\r\nحضرت صادق عليه السّلام فرمود : چهار كس هستند كه دعايشان باجابت نرسد : ( 1 ) مردى كه در خانهء خود نشسته و ميگويد : خدايا به من روزى بده ، پس بوى گفته شود : آيا به تو دستور ندادم كه بجستجوى روزى برو ؟ ( 2 ) مردى كه زنى دارد و بر او نفرين كند كه به او گفته شود : آيا كار او را به تو واگذار نكردم ؟ ( اختيار طلاق و رها كردنش بدست تو است ) ( 3 ) مردى كه مالى دارد و آن را از بين برده و فاسد كرده و ميگويد : خدايا به من روزى ده ، پس بوى گفته شود : آيا به تو دستور ميانه روى ندادم ؟ آيا به تو دستور اصلاح مالت را ندادم ؟ سپس ( به اين آيه استشهاد كرده ) فرمود : « و كسانى كه هر گاه انفاق كنند نه اسراف كنند و نه بر خود تنگ گيرند و باشند ميان اين دو » ( سورهء فرقان آيه 67 ) ( 4 ) مردى كه مالى را بدون شاهد و گواه به ديگرى وام دهد ( و سپس بانكار مديون برخورد كند ، و براى دريافت طلبش از مديون منكر بدرگاه خداوند متعال رو آورد و از او استمداد جويد ) كه به او گفته شود : آيا به تو دستور ندادم ( كه هنگام وام دادن ) گواه بگيرى ؟\r\n\r\n","description":"","footnote":"","page_name":" كتاب الدعاء من الكافي 275 ","page_number":275},
  {"content":"\r\n\r\nو مانند اين حديث بسند ديگر نيز از آن حضرت روايت شده .\r\n\r\n3 -\r\nوليد بن صبيح گويد : از آن حضرت عليه السّلام شنيدم كه ميفرمود : سه كس هستند كه دعاى آنها بخودشان برگردد و باجابت نرسد : ( 1 ) مردى كه خداوند به او مالى ارزانى داشته و او بى جا و بى مورد خرج كرده و سپس بگويد : خدايا به من روزى ده ، كه به او گفته شود : آيا به تو روزى ندادم ؟ ( 2 ) مردى كه بر همسر خود با اينكه به او ستم كند نفرين كند كه به او گفته شود : آيا كار ( جدائى و طلاق ) او را بدست تو ندادم ؟ ( 3 ) مردى كه در خانه‌اش بنشيند و بگويد : پروردگارا به من روزى بده كه به او گفته شود :\r\nآيا براى تو راه پيدا كردن روزى را قرار ندادم ؟ .\r\n\r\nشرح\r\n- مجلسى ( ره ) در جمله « و هولها ظالم » گويد : يعنى آن مرد بسبب آن نفرين نسبت به آن زن ستمكار است ، زيرا نفرين او بر آن زن با اينكه قدرت بر خلاصى از او از راه ديگر دارد ظلم و ستم است .\r\n\r\nباب نفرين بر دشمن\r\n\r\n1 -\r\nاسحاق بن عمار گويد : به حضرت صادق عليه السّلام از دست همسايه‌اى كه داشتم و آزارى كه از او به من ميرسيد شكايت كردم ؟ گويد : به من فرمود : بر او نفرين كن ، پس من نفرين كردم ولى نتيجه‌اى نديدم ، پس دوباره خدمتش رفتم و شكايت كردم ؟ فرمود : بر او نفرين كن گويد : عرضكردم : فدايت گردم من نفرين كردم و نتيجه‌اى نديدم ، فرمود : چگونه نفرين كردى ؟ عرضكردم : هر گاه به او\r\n\r\n","description":"","footnote":"","page_name":" كتاب الدعاء من الكافي 276 ","page_number":276},
  {"content":"\r\n\r\nبرخوردم نفرينش كردم ، گويد : فرمود : چون به تو پشت كند و رو گرداند نفرينش كن ، پس من اين كار را كردم و زمانى نگذشت كه خدا مرا از شر او آسوده كرد .\r\n\r\nشرح\r\n- ظاهر اين خبر با ذيل حديث اول از باب قبل كمى منافات دارد زيرا در آنجا فرمود نفرين در حق همسايه صحيح نيست و مستجاب نشود چون انسان ميتواند خانه خود را بفروشد و از وى خلاص شود و در اينجا فرمود نفرين با چنين شرطى ( يعنى هنگام پشت كردن و رو گرداندنش ) پذيرفته گردد و رفع تنافى بقرينهء عنوان باب بدين است كه در حديث قبل مراد نفرين در حق همسايه‌ايست كه صدمه‌اش به انسان تنها از جهت همسايگى است نه از راه دشمنى . و در اين خبر مراد نفرين بدشمنى است كه در همسايگى انسان است نه همسايه فقط .\r\n\r\n2 -\r\nو از حضرت ابى الحسن عليه السلام روايت شده كه فرمود : هر گاه يكى از شماها بر دشمن نفرين كند بگويد : « اللهم اطرقه ببلية لا اخت لها و ابح حريمه » ( يعنى بار خدايا او را ببلاى شبانه كه مانند ندارد دچار كن ، و دشمن را بر او چيره ساز ) .\r\n\r\n3 -\r\nيونس بن عمار گويد : به حضرت صادق عليه السّلام عرضكردم : من گرفتار همسايه‌اى - از قريش از آل محرز - شده‌ام كه نام مرا فاش كرده و مرا شهرهء مردم ساخته ( كه همه مرا بشناسند ) هر گاه به او بگذرم گويد :\r\nاين رافضى است و مالها را بنزد جعفر بن محمد ميبرد ؟ گويد : حضرت به من فرمود : در نماز شب به او نفرين كن آنگاه كه به سجده روى در سجدهء آخر از دو ركعت اول ، پس خداى عز و جل را حمد كن و تمجيد نما و بگو : ( آنچه ترجمه‌اش اينست : ) بار خدايا فلان پسر فلان مرا شهرهء مردم كرده ، و نام مرا فاش كرده و مرا بخشم آورده و در معرض خطرها قرار داده بار خدايا او را با تير شتابانى بزن كه او را از من باز دارى ،\r\n\r\n","description":"","footnote":"","page_name":" كتاب الدعاء من الكافي 277 ","page_number":277},
  {"content":"\r\n\r\nبار خدايا مرگش را نزديك كن و اثرش را از ميان بردار ، و پروردگارا در آن شتاب كن ، الساعة ، الساعة ( يعنى هم اكنون ) ، گويد : همين كه بكوفه آمديم شبانه وارد شديم ، و از خانوادهء خود از حال آن مرد پرسيدم و گفتم : فلانى چه كرد ؟ گفتند : مريض و بيمار است ، و هنوز سخنم را بپايان نرسانده بودم كه صداى شيون از خانه‌اش بلند شد و گفتند : مرد .\r\n\r\n4 -\r\nيعقوب بن سالم گويد : خدمت حضرت صادق عليه السّلام بودم پس علاء بن كامل به آن حضرت عرضكرد :\r\nهمانا فلان كس به من ( آزار ) مىكند ( و هر چه خواهد ) مىكند ؟ اگر صلاح ميدانيد بدرگاه خداى عز و جل بر او نفرين كنيد ؟ فرمود : اين از ضعف ( و ناتوانى ) تو است بگو : « بار خدايا تو از هر چيز كفايت كنى و چيزى از تو كفايت نكند كار فلان كس را در بارهء من كفايت فرما بدان چه خواهى و هر گونه خواهى و از هر راهى كه خواهى و از آنجا كه خواهى » .\r\n\r\nشرح\r\n- مجلسى ( ره ) گويد : اينكه امام عليه السّلام فرمود : « اين از ضعف تو است » چند احتمال دارد ( 1 ) اشاره باينست كه ضرر زدن بدشمن بسبب نفرين بواسطهء ضعف تقوى و ورع و ضعف دعا و توكل بر خدا است .\r\n( 2 ) اينكه مقصود ضعف يقين تو است كه به خدا پناه نبردى و بدرگاه او نرفته و بنزد من آمده‌اى و از من درخواست دعا كنى . ( 3 ) مقصود ضعف در تقيه و كيفيت معاشرت است كه نتوانسته‌اى دشمن را راضى نگهدارى .\r\n( 4 ) اشاره به چيزى كه از سخنان آن حضرت در ضمن معلوم مىشود ، كه چنين استفاده شود كه دعا كرده و چون دعايش مستجاب نشده اينك بدان حضرت توسل جسته ، و معناى فرمايش حضرت بنا بر اين چنين است : كه مستجاب نشدن دعاى تو بخاطر ضعف ( و كمى ) دانش تو در بارهء دعا و آداب و شرائط آنست ، سپس اين دعا را به او آموخت .\r\n\r\n5 -\r\nمسمعى گويد : همين كه داود بن على ( كه از جانب خلفاى عباسى حاكم مدينه بود ) معلى بن خنيس را ( كه آزاد كرده امام صادق عليه السّلام و از نزديكان آن حضرت بود ) كشت ، آن حضرت عليه السّلام فرمود :\r\nهر آينه نفرين كنم بدرگاه خدا بر كسى كه آزادشدهء من ( معلى ) را كشته ، و مال مرا ربوده است ؟ داود بن\r\n\r\n","description":"","footnote":"","page_name":" كتاب الدعاء من الكافي 278 ","page_number":278},
  {"content":"\r\n\r\nعلى گفت : آيا مرا بنفرين خود تهديد ميكنى ؟ حماد ( كه راوى حديث است ) گويد :\r\nمسمعى گفت : معتب ( خادم امام صادق عليه السّلام ) براى من حديث كرد كه امام صادق عليه السلام در آن شب پيوسته در ركوع و سجود بود ، پس همين كه سحر شد شنيدم كه در سجده ميفرمود : « بار خدايا از تو به نيروى نيرومندت و بجلالت سختت كه همه آفريده‌هايت در برابر آن خوارند درخواست كنم كه بر محمد و خاندانش رحمت فرستى و او را هم اكنون الساعه بگيرى » - ( معتب گويد : ) آن حضرت سر از سجده بر نداشته بود كه فرياد شيون از خانهء داود بن على شنيديم ، پس حضرت صادق عليه السّلام سر ( از سجده ) برداشت و فرمود : من خدا را بدعائى خواندم و خداى عز و جل فرشته‌اى فرستاد كه با ميلى آهنين چنان بر سر او زد كه مثانه‌اش از آن ضربت شكافت و مرد .\r\n\r\nشرح\r\n- معلى بن خنيس غلام آزاد كردهء حضرت صادق عليه السّلام بوده و از رويهمرفتهء اخبار استفاده شود كه از نزديكان آن حضرت و جزء محرمان اسرار بوده است ، داود بن على عباسى او را گرفته بزندان افكند و از او خواست كه نام اصحاب حضرت صادق عليه السلام را فاش كند و آنها را معرفى نمايد و معلى نپذيرفت و در پاسخ گفت : اگر در زير پايم باشند تو را از نامشان آگاه نكنم ، پس داود بن على دستور داد گردنش را زدند و بدارش آويختند .\r\n\r\nباب ( مباهله ) يعنى لعن كردن و نفرين كردن به يكديگر )\r\n\r\n1 -\r\nابو مسروق گويد : به حضرت صادق عليه السلام عرضكردم : ما با مردم ( در بارهء مذهب و امامت شما ) گفتگو كنيم و با آنان احتجاج كنيم و بگفتار خداى عز و جل دليل آوريم كه فرمايد : « خدا و رسول را و اولياء امر را فرمانبريد » ( سورهء نساء آيه 59 ) مردم گويند : اين آيه در بارهء فرماندهان قشونها نازل\r\n\r\n","description":"","footnote":"","page_name":" كتاب الدعاء من الكافي 279 ","page_number":279},
  {"content":"\r\n\r\nگشته ، پس براى آنان بگفتار ( ديگر ) خداى عز و جل حجت آوريم ( كه فرمايد ) : « جز اين نيست كه ولى شما خدا و رسول او است » - تا آخر آيهء ( 55 از سورهء مائده ) پس مردم گويند : اين آيه در بارهء مؤمنين نازل شده ، و دليل آوريم براى آنها بگفتار خداى عز و جل : « بگو اى محمد من از شما مزدى نخواهم جز دوستى در بارهء نزديكان ( و خويشان ) . . » ( سورهء شورى آيهء 23 ) گويند : اين آيه در بارهء نزديكان و خويشان اسلامى نازل شده ، گويد : من آنچه در خاطر داشتم از اين آيات و مانند آن ( و جوابهائى كه مردم از آنها دهند ) ذكر كردم ؟ حضرت به من فرمود : اگر اين طور است آنها را بمباهله دعوت كن ، عرضكردم : چگونه ( مباهله ) كنم ؟ فرمود : سه روز خود را اصلاح كن - و گمانم كه فرمود : روزه بگير - ( يعنى در آن سه روز كه در صدد اصلاح خود بتوبه و استغفار و دعا و امثال اينها برآئى روزه هم بگير ) و غسل كن و تو با طرف خود به صحرا برويد و انگشتان دست راست خود را در انگشتان او شبكه‌وار بينداز ، و او را انصاف ده ( يعنى ) ابتداء به خود ( لعن و نفرين ) كن و بگو : « بار خدايا اى پروردگار هفت آسمان و هفت زمين ، و اى داناى نهان و عيان ، و اى بخشايندهء مهربان ، اگر أبو مسروق حقى را انكار كرده و ادعاى باطلى كرده پس بر او از آسمان عذابى دردناك نازل فرما » سپس نفرين را به او برگردان و بگو : « و اگر فلان كس حقى را انكار كرده و باطلى را ادعا كرده پس عذابى دردناك از آسمان بر او فروآور » سپس فرمود : پس از آن درنگ نكنى كه اثر آن را در آن شخص به چشم خود خواهى ديد ، ( ابو مسروق گويد ) : پس به خدا سوگند هيچ كس را نديدم كه مرا در اين كار اجابت كند ( و بمباهله حاضر شود ) .\r\n\r\n2 -\r\nحضرت باقر عليه السلام فرمود : ساعتى كه در آن مباهله شود ميان زدن سپيده تا زدن\r\n\r\n","description":"","footnote":"","page_name":" كتاب الدعاء من الكافي 280 ","page_number":280},
  {"content":"\r\n\r\nآفتاب است .\r\nو بسند ديگر نيز اين حديث را از آن حضرت عليه السلام حديث كرده است .\r\n\r\n3 -\r\nبرخى از اصحاب ما در كيفيت مباهله گفته است كه : انگشتانت را در انگشتان او ( يعنى طرف بحث ) شبكه ميكنى سپس ميگوئى :\r\n« اللهم ان كان فلان ( و نام او را ميبرى ) جحد حقا و أقر بباطل فأصبه بحسبان من السماء أو به عذاب من عندك »\r\nو تا هفتاد بار با او به اين نحو ملاعنه كنى و بهمديگر نفرين كنيد .\r\n\r\n4 -\r\n( مانند همان حديث ( 3 ) است كه از حضرت صادق عليه السلام روايت شده است ) .\r\n\r\n5 -\r\nابو جميله از برخى از اصحابش نقل كند كه گفته است : اگر مردى حق را انكار كرد و خواست كه تو با او ملاعنه كنى ( و همديگر را لعن كنيد ) بگو :\r\n« اللهم رب السماوات السبع و رب العرش العظيم ان كان - فلان - جحد الحق و كفر به فأنزل عليه حسبانا من السماء او عذابا اليما »\r\n. \r\nباب آنچه خداى تبارك و تعالى خود را بدان تمجيد كرده است\r\n\r\n1 -\r\nحضرت صادق عليه السّلام فرمود : همانا براى خداى عز و جل در شب سه ساعت است و در روز\r\n\r\n","description":"","footnote":"","page_name":" كتاب الدعاء من الكافي 281 ","page_number":281},
  {"content":"\r\n\r\nسه ساعت كه خود را در آن ساعات تمجيد كند ، پس نخستين ساعتها از روز آن ساعت است كه خورشيد در جانب مشرق باشد و باندازه‌اى كه در عصر بغروب مانده است ( بوقت نماز ظهر مانده باشد ) و تا هنگام نماز اولى ( يعنى نماز ظهر ) ادامه يابد ، و نخستين ساعتهاى شب ثلث آخر شب است تا زدن سپيده ( كه در اين ساعات خداوند خود را تمجيد كند و ) فرمايد :\r\n« انى انا اللَّه العلى العظيم ، انى انا اللَّه العزيز الحكيم ، انى انا اللَّه الغفور الرحيم ، انى انا اللَّه الرحمن الرحيم ، انى انا اللَّه مالك يوم الدين ، انى انا اللَّه لم ازل و لا ازال ، انى انا اللَّه خالق الخير و الشر ، انى انا اللَّه خالق الجنة و النار ، انى انا اللَّه بديء كل شىء و الى يعود ، انى انا اللَّه الواحد الصمد ، انى انا اللَّه عالم الغيب و الشهادة ، انى انا اللَّه الملك القدوس السلام المؤمن المهيمن العزيز الجبار المتكبر ، انى انا اللَّه الخالق البارئ المصور لى الاسماء الحسنى ، انى انا اللَّه الكبير المتعال » .\r\nسپس حضرت صادق عليه السلام از بيان خودش فرمود :\r\n« و الكبرياء رداؤه »\r\n( يعنى كبرياء و بزرگى برازندهء حضرت اوست ) و هر كس در بارهء آن با او ستيزه كند خداوند او را به رو در آتش اندازد ، سپس فرمود : هيچ بندهء مؤمنى نيست كه اين اسامى را بخواند و دلش متوجه خداى عز و جل باشد جز اينكه حاجتش برآورده شود ، و اگر شقى ( و با شقاوت ) باشد اميد دارم كه سعيد گردد .\r\n\r\nتوضيح\r\n- يعنى اين اسماء شريفه را بخواند ، نه اينكه تمامى اين جملات را بدون كم و زياد بگويد چنانچه در حديث ( 2 ) بيايد .\r\n\r\n2 -\r\nحضرت صادق عليه السلام فرمود : خداى تبارك و تعالى در هر روز و شب سه بار خود را تمجيد\r\n\r\n","description":"","footnote":"","page_name":" كتاب الدعاء من الكافي 282 ","page_number":282},
  {"content":"\r\n\r\nكند پس هر كه خدا را تمجيد كند به همان نحو كه او خودش را تمجيد كرده و در حال شقاوت باشد خداى عز و جل او را به حال سعادت در آورد بگويد :\r\n« انت اللَّه لا إله الا انت رب العالمين ، انت اللَّه لا إله الا انت الرحمن الرحيم ، انت اللَّه لا إله الا انت العزيز [ العلى 
  ] الكبير ، انت اللَّه لا إله الا انت مالك يوم الدين ، انت اللَّه لا إله الا انت الغفور الرحيم انت اللَّه لا إله الا انت العزيز الحكيم ، انت اللَّه لا إله الا انت منك بدء الخلق و اليك يعود ، انت اللَّه [ الذى 
  ] لا إله الا انت لم تزل و لا تزال ، انت اللَّه لا إله الا انت خالق الخير و الشر ، انت اللَّه لا إله الا انت خالق الجنة و النار ، انت اللَّه لا إله الا انت احد صمد   لَمْ يَلِدْ وَ لَمْ يُولَدْ وَ لَمْ يَكُنْ لَهُ كُفُواً أَحَدٌ   ، انت اللَّه لا إله الا انت   الْمَلِكُ الْقُدُّوسُ السَّلامُ الْمُؤْمِنُ الْمُهَيْمِنُ الْعَزِيزُ الْجَبَّارُ الْمُتَكَبِّرُ سُبْحانَ اللَّهِ عَمَّا يُشْرِكُونَ ، هُوَ اللَّهُ الْخالِقُ   البارئ  الْمُصَوِّرُ لَهُ الْأَسْماءُ الْحُسْنى يُسَبِّحُ لَهُ ما فِي السَّماواتِ وَ الْأَرْضِ وَ هُوَ الْعَزِيزُ الْحَكِيمُ  - تا آخر سورهء ( حشر ) - انت اللَّه لا إله الا انت الكبير ، و الكبرياء رداؤك »\r\n. \r\nباب ( ثواب ) كسى كه لا إله الا الله بگويد\r\n\r\n1 -\r\nابو حمزه گويد : شنيدم حضرت باقر عليه السلام ميفرمود : هيچ چيز ثوابش بزرگتر از اين\r\n\r\n","description":"","footnote":"","page_name":" كتاب الدعاء من الكافي 283 ","page_number":283},
  {"content":"\r\n\r\nنيست كه انسان گواهى دهد بيگانگى خداوند ( و لا إله الا اللَّه بگويد ) همانا با خداوند عز و جل هيچ چيز برابرى نكند ، و أحدى با او در كارها شركت نجويد .\r\n\r\n2 -\r\nرسول خدا ( ص ) فرمود : هر كه «\r\nلا إله الا اللَّه\r\n» بگويد ، برايش درختى در بهشت كاشته شود كه از ياقوت سرخ باشد ، و بن آن درخت در مشك سفيد است ، و ( ميوه‌اش ) از عسل شيرين‌تر و از برف سفيدتر و از مشك خوشبوتر است ، و در آن درختها است مانند پستانهاى دوشيزه‌گان كه در زير هفتاد پيراهن برآمده باشد . و رسول خدا ( ص ) فرمود : بهترين عبادت گفتن «\r\nلا إله الا اللَّه\r\n» است .\r\nو فرموده است : استغفار بهترين عبادت است ( يعنى مجموع اين دو از بهترين عبادات است ) و اينست گفتار خداى عز و جل در قرآن ( كه فرمايد ) : پس بدان كه همانا نيست معبودى جز خدا و آمرزش خواه براى گناه خويش » ( سورهء محمد آيه 19 ) .\r\n\r\nباب كسى كه بگويد : لا إله الا اللَّه و اللَّه اكبر\r\n\r\n1 -\r\nحضرت صادق عليه السلام فرمود : بهاى بهشت ( گفتن ) : «\r\nلا إله الا اللَّه و اللَّه اكبر »\r\nاست .\r\n\r\n","description":"","footnote":"","page_name":" كتاب الدعاء من الكافي 284 ","page_number":284},
  {"content":"\r\n\r\n\r\nباب كسى كه بگويد : لا إله الا اللَّه وحده وحده وحده\r\n\r\n1 -\r\nحضرت صادق عليه السلام فرمود : جبرئيل برسول خدا گفت : خوشا به حال هر كس از امت تو كه بگويد : «\r\nلا إله الا اللَّه وحده وحده وحده\r\n» . \r\nباب كسى كه ده بار بگويد : لا إله الا اللَّه وحده لا شريك له\r\n\r\n1 -\r\nعبد الكريم بن عتبه گويد : از حضرت صادق عليه السلام شنيدم كه ميفرمود : هر كه پيش از زدن آفتاب و هم پيش غروب آفتاب ده بار بگويد : «\r\nلا إله الا اللَّه وحده لا شريك له ، له الملك و له الحمد يحيى و يميت و يميت و يحيى و هو حى لا يموت بيده الخير و هو على كل شىء قدير »\r\nكفارهء گناهان آن روزش گردد .\r\n\r\n2 -\r\nامام صادق عليه السلام فرمود : رسول خدا ( ص ) فرمود : هر كه نماز صبح بخواند و پيش از آنكه زانوها را حركت دهد ( يعنى از آن حال كه در وقت سلام نماز داشته تغيير نكند ) ده بار بگويد : «\r\nلا إله الا اللَّه\r\n\r\n","description":"","footnote":"","page_name":" كتاب الدعاء من الكافي 285 ","page_number":285},
  {"content":"\r\n\r\nوحده لا شريك له ، له الملك و له الحمد يحيى و يميت و يميت و يحيى [ و هو حى لا يموت 
  ] بيده الخير و هو على كل شىء قدير »\r\nو در نماز مغرب نيز چنين كند هيچ بنده‌اى خداى عز و جل را بكردارى بهتر از كردار او ديدار نكند مگر آن كس كه مانند كار او ( بدرگاه خداى عز و جل كارى ) آورده است .\r\n\r\nباب كسى كه بگويد : اشهد ان لا إله الا اللَّه وحده لا شريك له و اشهد ان محمدا عبده و رسوله\r\n\r\n1 -\r\nحضرت باقر عليه السلام فرمود : هر كه بگويد :\r\nاشهد ان لا إله الا اللَّه وحده لا شريك له و اشهد ان محمدا عبده و رسوله »\r\nخداوند براى او هزار هزار حسنه بنويسد .\r\n\r\nباب كسى كه در هر روز ده بار بگويد : اشهد ان لا إله الا اللَّه وحده لا شريك له الها واحدا احدا صمدا لم يتخذ صاحبة و لا ولدا\r\n\r\n1 -\r\nحضرت صادق عليه السلام فرمود : هر كه هر روز ده بار بگويد :\r\n« اشهد ان لا إله الا اللَّه وحده لا شريك له الها واحدا احدا صمدا لم يتخذ صاحبة و لا ولدا »\r\nخداوند براى او چهل و پنج هزار حسنه\r\n\r\n","description":"","footnote":"","page_name":" كتاب الدعاء من الكافي 286 ","page_number":286},
  {"content":"\r\n\r\nبنويسد ، و چهل و پنج هزار سيئه از او محو كند و چهل و پنج هزار درجه براى او بالا برد .\r\nو در روايت ديگرى است كه : اين ذكر ( كه ده بار گفته است ) در آن روز براى او پناه گاهى محكم در برابر سلطان و شيطان باشد ، و هيچ گناه كبيره‌اى پيرامون او را فرا نگيرد .\r\n\r\nباب كسى كه ده بار بگويد : يا اللَّه يا اللَّه\r\n\r\n1 -\r\nحضرت صادق عليه السلام فرمود : هر كه ده بار بگويد :\r\nيا اللَّه يا اللَّه\r\nبه او گفته شود : بله حاجتت چيست ؟\r\n\r\nباب كسى كه بگويد : لا إله الا اللَّه حقا حقا\r\n\r\n1 -\r\nحضرت صادق عليه السلام فرمود : هر كس در هر روز گويد : «\r\nلا إله الا اللَّه حقا حقا لا إله الا اللَّه عبودية و رقا ، لا إله الا اللَّه ايمانا و صدقا »\r\nخداوند به او رو كند و از او رو برنگرداند تا ببهشت رود .\r\n\r\n","description":"","footnote":"","page_name":" كتاب الدعاء من الكافي 287 ","page_number":287},
  {"content":"\r\n\r\n\r\nباب هر كس كه « يا رب يا رب » بگويد\r\n\r\n1 -\r\nحضرت صادق عليه السلام فرمود : هر كس ده بار\r\n« يا رب يا رب »\r\nگويد : به دو گفته شود : بله حاجتت چيست ؟ .\r\n\r\n2 -\r\nمحمد بن حمران گويد : اسماعيل فرزند امام صادق عليه السّلام بيمار شد پس حضرت صادق عليه السّلام به او فرمود بگو :\r\n« يا رب يا رب »\r\nزيرا هر كس آن را بگويد به او ندا شود : بله حاجتت چيست .\r\n\r\n3 -\r\nابو بصير گويد : حضرت صادق عليه السلام فرمود : هر كه بگويد :\r\n« يا رب يا اللَّه ، يا رب يا اللَّه »\r\nتا نفسش ببرد ، به او گفته شود : بله حاجتت چيست ؟\r\n\r\nباب كسى كه بگويد : لا إله الا اللَّه مخلصا\r\n\r\n1 -\r\nابان بن تغلب گويد : حضرت صادق عليه السلام فرمود : اى ابان چون بكوفه رفتى اين حديث را ( براى مردم ) روايت كن : هر كه شهادت دهد كه معبودى جز خداى نيست در حالى كه ( دين خود را براى\r\n\r\n","description":"","footnote":"","page_name":" كتاب الدعاء من الكافي 288 ","page_number":288},
  {"content":"\r\n\r\nاو ) پاكيزه كرده است ( و بگويد :\r\nلا إله الا اللَّه مخلصا )\r\nبهشت براى او واجب گردد ، گويد : عرضكردم :\r\nاز هر دسته و گروهى نزد من ( بديدنم ) مىآيند آيا براى همهء آنان اين حديث را روايت كنم ؟ فرمود : آرى اى ابان چون روز قيامت شود و خداوند همه اولين و آخرين را ( در آنجا ) گرد آورد\r\n« لا إله الا اللَّه »\r\nرا از آنها بگيرد جز آن كس كه بر اين مذهب باشد ( يعنى شيعه باشد ) .\r\n\r\nتوضيح\r\n- گويا أبان از اين فرمايش بشگفت آمده و عرض كرده است : همه گروهى ( از شيعه و سنى و فرقه‌هاى بسيارى كه در ميان شيعه و سنى هستند ) نزد من مىآيند آيا براى همه اين فرمايش شما را بگويم و اين بشارت را به همه بدهم كه هر كه اين شهادت را گفت بهشت بر او واجب گردد ؟ و همه اين فرقه‌ها با گفتن آن بهشت روند ؟ امام عليه السلام براى رفع اين شبهه فرمود : روز قيامت كلمهء\r\nلا إله الا اللَّه\r\nاز آنان گرفته شود ، مجلسى ( ره ) گويد : اين كه اول حديث هم فرمود : « من شهد » يعنى هر كه گواهى دهد اشاره باينست كه گفتار بىعقيده و قصد چنين پاداشى نداد ، زيرا گواهى بايد از صميم قلب باشد ، و نيز از « مخلصا » كه در دنبال فرمود اين مطلب آشكارا گردد زيرا « مخلصا » يعنى از روى اخلاص دين باشد و اخلاص دين آنست كه آميخته به هيچ نوعى از شرك نباشد مانند انكار رسالت و ولايت و انكار معاد و چيزهاى ديگر كه از ضروريات دين است .\r\n\r\nباب كسى كه بگويد : ما شاء اللَّه لا حول و لا قوة الا باللَّه\r\n\r\n1 -\r\nحضرت صادق عليه السلام فرمود : هر گاه مردى دعا كند و پس از دعا بگويد : ما شاء اللَّه لا حول و لا قوة الا باللَّه » خداى عز و جل فرمايد : بندهء مؤمن دل به من نهاد و تسليم امر من گرديد حاجتش را برآوريد .\r\n\r\n2 -\r\nجميل گويد : شنيدم از حضرت صادق عليه السلام ميفرمود : هر كه هفتاد بار بگويد :\r\n\r\n","description":"","footnote":"","page_name":" كتاب الدعاء من الكافي 289 ","page_number":289},
  {"content":"\r\n\r\n« ما شاء اللَّه و لا حول و لا قوة الا باللَّه »\r\nهفتاد نوع از نوع‌هاى بلا از او دور گردد كه آسانترين آنها خناق ( و خفه شدن ) است ، عرضكردم : فدايت شوم خناق چيست ؟ فرمود : بديوانگى دچار نشود ( يا كشته نشود ) كه خفه گردد .\r\n\r\nباب كسى كه بگويد : استغفر اللَّه الذى لا إله الا هو الحى القيوم ذو الجلال و الاكرام و اتوب اليه\r\n\r\n1 -\r\nحضرت باقر عليه السلام فرمود : هر كه دنبال نماز واجب پيش از آنكه پاهاى خود را تا كند ( و برخيزد ، يا پيش از آنكه از حالت و هيئت تشهد زانوهاى خود را تغيير دهد ) سه بار بگويد :\r\n« استغفر اللَّه الذى لا إله الا هو الحى القيوم ذو الجلال و الاكرام و أتوب اليه »\r\nخداى عز و جل گناهانش را بيامرزد گرچه ( در زيادى ) مانند كف دريا باشند .\r\n\r\nباب گفتار در بامداد و شامگاه\r\n\r\n1 -\r\nحضرت صادق عليه السلام در بارهء گفتار خداى تبارك و تعالى : « و براى خدا سجده كنند آنان كه در آسمانها و زمينند خواه و ناخواه ، و سايه‌هاى آنان در بامداد و شامها » ( سورهء رعد آيه 15 ) فرمود :\r\n\r\n","description":"","footnote":"","page_name":" كتاب الدعاء من الكافي 290 ","page_number":290},
  {"content":"\r\n\r\nمقصود از آن دعاى پيش از زدن آفتاب و پيش از غروب آن است ، و آن ساعت اجابت است .\r\n\r\n2 -\r\nحضرت باقر عليه السلام فرمود : همانا ابليس - كه لعنت‌هاى خداوند بر او باد - لشكرهاى شبانهء خود را از آنجا كه خورشيد غروب كند و از آنجا كه برآيد ( به اطراف ) پراكنده كند ، پس در اين دو ساعت بسيار ذكر خدا گوئيد ، و از شر ابليس و لشكريانش به خدا پناه بريد ، و خردسالان خود را در اين دو ساعت به خدا بسپاريد زيرا كه اين دو ساعت ، ساعتهاى غفلت است ( كه مردمان در اين دو ساعت از ياد خدا بيرون روند ) .\r\n\r\nشرح\r\n- مجلسى ( ره ) گويد : گويا در كلام محذوفى است و اصل كلام اين طور است : « يبث جنود الليل و جنود النهار حيث تطلع الشمس » و بقرينه سياق و روش كلام در آن اعمال شده ، و در برخى نسخه‌ها « جنوده » بدون ذكر شب و روز است و آن ظاهرتر است .\r\n\r\n3 -\r\nرزين از يكى از دو امام باقر و يا صادق عليهما السلام حديث كند كه فرمود : هر كه بگويد :\r\n« اللهم انى اشهدك و اشهد ملائكتك المقربين و حملة عرشك المصطفين انك انت اللَّه لا إله انت الرحمن الرحيم و ان محمدا عبدك و رسولك و ان فلان بن فلان\r\n( و بجاى آن نام امام زمان و پدر بزرگوارش عليهما السلام را ببرد )\r\nامامى و وليى و اباه رسول اللَّه صلى اللَّه عليه و آله و سلم و عليا و الحسن و الحسين و فلانا و فلانا\r\n- و امامان بعد از حسين عليه السلام را تا برسد به امام زمان عليه السلام نام ببرد -\r\nائمتى و اوليائى على ذلك احيا و عليه أموت و عليه ابعث يوم القيامة و أبرأ من فلان و فلان و فلان\r\n» پس اگر در همان شب بميرد وارد بهشت گردد .\r\n\r\n","description":"","footnote":"","page_name":" كتاب الدعاء من الكافي 291 ","page_number":291},
  {"content":"\r\n\r\n\r\nتوضيح\r\n- « فلان و فلان و فلان » در آخر دعا كنايه از غاصبان خلافتند و در نسخهء وافى يك « فلان » ديگر هم هست كه رويهم چهار مرتبه ذكر شده و آن چهارمى چنانچه فيض ( ره ) و مجلسى ( قده ) گفته‌اند :\r\nكنايه از معاويه است .\r\n\r\n4 -\r\nيزيد بن كلمه از حضرت صادق يا حضرت باقر عليهما السلام حديث كند كه فرمود : چون بامداد كردى ميگوئى :\r\n« اصبحت باللَّه مؤمنا على دين محمد و سنته و دين على و سنته و دين الاوصياء و سنتهم آمنت بسرهم و علانيتهم و شاهدهم و غائبهم و أعوذ باللَّه مما استعاذ منه رسول اللَّه ( ص ) و على عليه السّلام و الاوصياء ، و ارغب الى اللَّه فيما رغبوا اليه و لا حول و لا قوة الا باللَّه »\r\n. \r\n5 -\r\nحضرت صادق عليه السّلام فرمود : همانا على بن الحسين عليهما السلام چنين بود كه چون بامداد ميكرد ميفرمود :\r\n« ابتداء يومى هذا بين يدى نسيانى و عجلتى بسم اللَّه و ما شاء اللَّه »\r\n( يعنى من روز خود را پيش از آنكه خدا را فراموش كنم و از ياد او به چيز ديگرى شتاب كنم بنام او آغاز مىكنم ، بنام خدا و آنچه خدا خواهد - حضرت فرمود : ) و چون بنده چنين كند او را از آنچه در آن روز فراموش كند بس باشد ( يعنى تا آخر روز ذكر خدا را فراموش كرد همين ذكر كه اول بامداد خوانده او را كفايت كند زيرا روز خود را بنام خدا آغاز كرده است ) .\r\n\r\n6 -\r\nو نيز امام صادق عليه السلام فرمود : هر كه اين ذكر را هنگامى كه شب مىكند ( و داخل در شب ميگردد ) سه بار بگويد ، ببالى از بالهاى جبرئيل عليه السلام پوشيده شود تا بامداد ( و از همهء آفات\r\n\r\n","description":"","footnote":"","page_name":" كتاب الدعاء من الكافي 292 ","page_number":292},
  {"content":"\r\n\r\nتا صبح نگهدارى شود و آن ذكر اينست : )\r\n« استودع اللَّه العلى الاعلى الجليل العظيم نفسى و من يعنينى أمره ، أستودع اللَّه نفسى المرهوب المخوف المتضعضع لعظمته كل شىء »\r\n. \r\n7 -\r\nو نيز آن حضرت عليه السّلام فرمود : هنگامى كه شب فرا رسيد بگو :\r\n« اللهم انى أسألك عند اقبال ليلك و ادبار نهارك و حضور صلواتك و اصوات دعائك ان تصلى على محمد و آل محمد »\r\nآنگاه بهر چه خواهى دعا كن ( و هر چه از خدا خواهى آنگاه بخواه ) .\r\n\r\n8 -\r\nو نيز آن حضرت عليه السلام فرمود : هيچ روزى نباشد كه بر فرزند آدم درآيد جز اينكه آن روز به دو گويد : اى پسر آدم من روز نوينى هستم و من بر تو گواهم ، پس در من حرف خوب بزن ، و كار خير بكن تا در روز قيامت برايت گواهى دهم زيرا پس از اين هرگز مرا نخواهى ديد . فرمود : كه على عليه السلام چنين بود كه شب ميكرد ميفرمود : مرحبا به اين شب تازه و نويسندهء گواه ، بنويسيد براى من بنام خدا ، سپس نام خداى عز و جل را ياد ميفرمود ( و بر زبان جارى ميكرد ) .\r\n\r\n9 -\r\nشهاب بن عبد ربه گويد : شنيدم از حضرت صادق عليه السلام كه ميفرمود : هنگامى كه خورشيد گشت ( و غروب آفتاب نزديك شد ) پس ذكر خداى عز و جل كن و اگر با مردمى هستى كه تو را از ذكر خدا باز دارند پس از نزد آنان برخيز و دعا كن .\r\n\r\n","description":"","footnote":"","page_name":" كتاب الدعاء من الكافي 293 ","page_number":293},
  {"content":"\r\n\r\n\r\n10 -\r\nو نيز آن حضرت عليه السلام فرمود : سه چيز را پيمبران از همديگر ارث بردند ( يا از همديگر نسخه گرفتند ) از آدم عليه السلام ( گرفته ) تا رسيدند برسول خدا ( ص ) كه هميشه بامداد كه ميكرد ميگفت :\r\n« اللهم انى أسألك ايمانا تباشر به قلبى و يقينا حتى أعلم انه لا يصيبنى الا ما كتبت لى و رضنى بما قسمت لى »\r\n. و اين روايت را برخى از اصحاب ما روايت كرده و اين جملات را هم به آن افزوده است :\r\n« حتى لا احب تعجيل ما أخرت و لا تأخير ما عجلت يا حى يا قيوم برحمتك استغيث اصلح لى شأنى كله و لا تكلنى الى نفسى طرفة عين ابدا و صلى اللَّه على محمد و آله »\r\n. \r\n11 -\r\nو از حضرت صادق عليه السلام حديث شده است ( كه در زمرهء دعاهاى بامداد ذكر فرموده‌اند )\r\n« الحمد للَّه الذى اصبحنا و الملك له ، و اصبحت عبدك و ابن عبدك و ابن امتك في قبضتك اللهم ارزقنى من فضلك رزقا من حيث احتسب و من حيث لا أحتسب و احفظنى من حيث أحتفظ و من حيث لا أحتفظ اللهم ارزقنى من فضلك و لا تجعل لى حاجة الى احد من خلقك اللهم البسنى العافية و ارزقنى عليها الشكر يا واحد يا احد يا صمد يا اللَّه الذى   لَمْ يَلِدْ وَ لَمْ يُولَدْ وَ لَمْ يَكُنْ لَهُ كُفُواً أَحَدٌ   ، يا اللَّه يا رحمان يا رحيم يا مالك الملك و رب الارباب و سيد السادات و يا اللَّه [ يا 
  ] لا إله الا انت اشفنى بشفائك من كل داء و سقم فانى عبدك و ابن عبدك اتقلب في قبضتك »\r\n.\r\n\r\n","description":"","footnote":"","page_name":" كتاب الدعاء من الكافي 294 ","page_number":294},
  {"content":"\r\n\r\n\r\n12 -\r\nمحمد بن على در حديثى مرفوع از امير المؤمنين عليه السلام حديث كند كه شيوهء آن حضرت چنين بود كه ( هنگام بامداد ) ميگفته :\r\n« اللهم انى و هذا النهار خلقان من خلقك ، اللهم لا تبتلنى به و لا تبتله بى ، اللهم و لا تره منى جرأة على معاصيك و لا ركوبا لمحارمك ، اللهم اصرف عنى الازل و اللأواء و البلوى و سوء القضاء و شماتة الاعداء و منظر السوء في نفسى و مالى »\r\n. و فرمود : و بنده‌اى نباشد كه چون شب كند و يا بامداد كند و سه بار بگويد :\r\n« رضيت باللَّه ربا و بالاسلام دينا و بمحمد ( ص ) نبيا و بالقرآن بلاغا و بعلى اماما »\r\nجز اينكه بر خداى عزيز جبار ثابت است كه روز قيامت او را خشنود سازد .\r\nو گويد : كه امير المؤمنين عليه السلام چون شب ميكرد ميفرمود :\r\n« اصبحنا اللَّه شاكرين و امسينا اللَّه حامدين فلك الحمد كما امسينا لك مسلمين سالمين » .\r\nگويد : و چون بامداد كرد فرمود :\r\n« امسينا للَّه شاكرين و أصبحنا للَّه حامدين و الحمد اللَّه كما اصبحنا لك مسلمين سالمين »\r\n. \r\n13 -\r\nحضرت صادق عليه السلام فرمود : پدرم چون بامداد ميكرد ميخواند ( دعائى را كه ترجمه‌اش چنين است : )\r\n« بسم اللَّه و باللَّه و الى اللَّه و في سبيل اللَّه و على ملة رسول اللَّه\r\n، بار خدايا خودم را به تو سپردم و كارم را به تو واگذاردم و به تو توكل كردم اى پروردگار جهانيان ، بار خدايا در پناه ايمان مرا از پيش رو و از پشت\r\n\r\n","description":"","footnote":"","page_name":" كتاب الدعاء من الكافي 295 ","page_number":295},
  {"content":"\r\n\r\nسر و از راست و چپ و از بالاى سر و از پائين پايم نگهدار ، معبودى جز تو نيست ، و نه جنبش و توانى بجز تو نيست ، از تو گذشت و عافيت از هر بدى و شرى در دنيا و آخرت خواهم ، بار خدايا من از عذاب قبر و فشار و تنگى آن به تو پناه برم ، و از بلاهائى كه در شب و روز فرود آيد به تو پناهنده شوم ، بار خدايا اى پروردگار مشعر الحرام ، و اى پروردگار شهر حرام ( يعنى مكه ) و اى خداى حل حرم . محمد و خاندانش را از من سلام برسان ، بار خدايا به زره نگهدارندهء تو ( كنايه از حفظ و حراست و يا جامهء تقوى است ) و بجامعيت تو ( همهء صفات كماليه را ) پناه برم از اينكه مرا بوسيلهء غرق شدن ، يا سوختن يا بقصاص يا دست بسته در دست دشمن يا بزهر خوردن ، يا افتادن در چاه ، يا طعمه شدن درندگان ، يا مرگ ناگهانى يا بهر يك از مردنهاى بد مرا بميرانى ، ولى مرا در بستر خود در فرمانبردارى از خودت و رسولت ( ص ) در حالى كه در راه صواب باشم و بخطا نرفته باشم بميران ، يا در صف مجاهدان كه در كتاب خود آنان را توصيف كرده‌اى كه « گوئيا ايشانند ساختمانى ريخته شده » ( سورهء صف آيه 4 ) پناه دهم خودم و فرزندانم و آنچه پروردگارم به من روزى كرده به -   قُلْ أَعُوذُ بِرَبِّ الْفَلَقِ   و تا آخر سوره ميخواند - و پناه مىدهم خودم و فرزندانم و آنچه پروردگارم به من روزى كرده به - قل اعذ برب الناس تا آخر سوره ميخواند - و دنبالش ميفرمود ، سپاس از آن خدا است بشمارهء آنچه آفريده ، و سپاس از آن خدا است بمانند آنچه آفريده ، و سپاس از ان خداست بهمهء آنچه آفريده ، و سپاس از آن خدا است بكشش كلماتش ، و سپاس از آن خدا است به وزن عرش او ، و سپاس از آن خدا است تا خودش خشنود گردد و\r\nلا إله الا اللَّه الحليم الكريم ، و لا إله الا اللَّه العلى العظيم ، سبحان اللَّه رب السماوات و الارضين و ما بينهما و رب العرش العظيم ، اللهم انى\r\n\r\n","description":"","footnote":"","page_name":" كتاب الدعاء من الكافي 296 ","page_number":296},
  {"content":"\r\n\r\nاعوذ بك من درك الشقاء و من شماتة الاعداء و اعوذ بك من الفقر و الوقر ، و اعوذ بك من سوء المنظر في الاهل و المال و الولد »\r\nو ده بار نيز بر محمد و آل محمد صلوات ميفرستاد .\r\n\r\n14 -\r\nحضرت باقر عليه السّلام فرمود : هيچ بنده‌اى نيست كه چون بامداد كند پيش از آفتاب زدن بگويد :\r\n« اللَّه اكبر اللَّه اكبر كبيرا و سبحان اللَّه بكرة و اصيلا و الحمد للَّه رب العالمين كثيرا ، لا شريك له و صلى اللَّه على محمد و آله »\r\nجز اينكه فرشته‌اى آنها را دريابد و در درون بال خود نهد و به آسمان دنيا بالا برد ، پس فرشتگان به دو گويند : چه چيز همراه تو است ؟ گويند : با من كلماتى است كه يكى از مؤمنين گفته و آنها چنين و چنانند ، پس فرشتگان گويند : خدا رحمت كند آن كس كه اين كلمات را گفته و او را بيامرزد ، و بهر آسمانى كه بالا رود باهل آن آسمان مانند همان حرف را بزند ، و آنها نيز گويند : خدا رحمت كند كسى كه اين كلمات را گفته و او را بيامرزد تا بحاملين عرش رسد پس بدانها گويد : با من كلماتى است كه يكى از مؤمنين بدان تكلم كرده و آنها چنين و چنانند ، پس آنها گويند : خدا رحمت كند اين بنده را و او را بيامرزد ، آنها را ببر نزد نگهبانان گنجهاى گفتار مؤمنان ، زيرا اينها گنجينه‌هاى كلماتند تا آنها را در دفتر گنجها بنويسند .\r\n\r\n15 -\r\nحضرت صادق عليه السلام فرمود : چون صبح كردى بگو :\r\n« اللهم انى اعوذ بك من شر ما\r\n\r\n","description":"","footnote":"","page_name":" كتاب الدعاء من الكافي 297 ","page_number":297},
  {"content":"\r\n\r\nخلقت و ما ذرأت و برأت في بلادك و عبادك ، اللهم انى أسألك بجلالك و جمالك و حلمك و كرمك - كذا و كذا - »\r\n( و بجاى كذا و كذا حاجات خود را بگويد ) .\r\n\r\n16 -\r\nحضرت صادق عليه السلام فرمود : على عليه السلام چنين بود كه هر گاه صبح ميكرد سه بار ميفرمود :\r\n« سبحان اللَّه الملك القدوس »\r\n( سپس ميفرمود ) :\r\n« اللهم انى اعوذ بك من زوال نعمتك و من تحويل عافيتك و من فجأة نقمتك ، و من درك الشقاء و من شر ما سبق في الليل ، اللهم انى أسألك بعزة ملكك ، و شدة قوتك و بعظيم سلطانك و بقدرتك على خلقك »\r\n( پس فرمود : اگر حاجتى داشتى اين را بگو ) سپس حاجت خود را بخواه .\r\n\r\n17 -\r\nعلاء بن كامل گويد : شنيدم از حضرت صادق عليه السلام كه ميفرمود : ( در تفسير اين آيهء شريفه ) « و ياد كن پروردگار خويش را در درون خود بزارى و ترس با صداى آهسته » ( سورهء اعراف آيه 205 ) ( مقصود ) هنگام شب است ( كه بگوئى : ) «\r\nلا إله الا اللَّه وحده لا شريك له ، له الملك و له الحمد يحيى و يميت و يميت و يحيى و هو على كل شىء قدير »\r\n( علاء بن كامل ) گويد : گفتم ( جملهء ) « بيده الخير » ( در اين ذكر نبود چطور است من در آن بيفزايم ؟ ) فرمود : درست است كه خير بدست خدا است ، ولى چنان كه گفتم بگو ( و كم و زياد در آن نكن ) و آن را ده بار بگو ، و نيز هنگام آفتاب زدن و هنگام غروب آن ده بار بگو :\r\n« اعوذ باللَّه السميع العليم »\r\n.\r\n\r\n","description":"","footnote":"","page_name":" كتاب الدعاء من الكافي 298 ","page_number":298},
  {"content":"\r\n\r\n\r\n18 -\r\nحضرت باقر عليه السلام فرمود : پس از بامداد ميگوئى : «\r\nالحمد للَّه رب الصباح الحمد للَّه خالق الاصباح »\r\nسه بار ( و پس از آن ميگوئى ) :\r\n« اللهم افتح لى باب الامر الذى فيه اليسر و العافية اللهم هيئ له سبيله و بصرنى مخرجه اللهم ان كنت قضيت لاحد من خلقك على مقدرة بالشر فخذ من بين يديه و من خلفه و عن يمينه و عن شماله و من تحت قدميه و من فوق رأسه و اكفنيه بما شئت و من حيث شئت و كيف شئت »\r\n. \r\n19 -\r\nو نيز آن حضرت عليه السلام فرمود : هر كه چون صبح كند بگويد :\r\n« اللهم انى اصبحت في ذمتك و جوارك ، اللهم انى استودعك دينى و نفسى و دنياى و آخرتى و اهلى و مالى و اعوذ بك يا عظيم من شر خلقك جميعا و اعوذ بك من شر ما يبلس به ابليس و جنوده »\r\nفرمود : چون اين كلام را بگويد چيزى در آن روز بوى زيان نرساند ، و چون شب كند و آن را بگويد در آن شب چيزى به او زيان نرساند ان شاء اللَّه تعالى .\r\n\r\n20 -\r\nحضرت صادق عليه السّلام فرمود : چون نماز مغرب و صبح را خواندى پس هفت بار بگو :\r\n« بسم اللَّه الرحمن الرحيم لا حول و لا قوة الا باللَّه العلى العظيم »\r\nزيرا هر كه آن را بگويد خوره و پيسى و ديوانگى به او نرسد ، و هفتاد نوع از انواع بلا ( به او نرسد ) .\r\n\r\n","description":"","footnote":"","page_name":" كتاب الدعاء من الكافي 299 ","page_number":299},
  {"content":"\r\n\r\nفرمود : و چون صبح و شام كردى ميگوئى :\r\n« الحمد لرب الصباح ، الحمد لفالق الاصباح »\r\nدو مرتبه ( سپس ميگوئى : )\r\n« الحمد اللَّه الذى اذهب الليل بقدرته و جاء بالنهار برحمته و نحن في عافية »\r\nو ميخوانى آية الكرسى و آخر سورهء حشر و ده آيه از سورهء صافات با ( اين آيات )\r\n   سُبْحانَ رَبِّكَ رَبِّ الْعِزَّةِ عَمَّا يَصِفُونَ ، وَ سَلامٌ عَلَى الْمُرْسَلِينَ وَ الْحَمْدُ لِلَّهِ رَبِّ الْعالَمِينَ   \r\nبا ( اين آيات و دعا )\r\n«    فَسُبْحانَ اللَّهِ حِينَ تُمْسُونَ وَ حِينَ تُصْبِحُونَ ، وَ لَهُ الْحَمْدُ فِي السَّماواتِ وَ الْأَرْضِ وَ عَشِيًّا وَ حِينَ تُظْهِرُونَ ، يُخْرِجُ الْحَيَّ مِنَ الْمَيِّتِ وَ يُخْرِجُ الْمَيِّتَ مِنَ الْحَيِّ وَ يُحْيِ الْأَرْضَ بَعْدَ مَوْتِها وَ كَذلِكَ تُخْرَجُونَ    ، سبوح قدوس رب الملائكة و الروح ، سبقت رحمتك غضبك ، لا إله الا انت سبحانك انى عملت سوءا و ظلمت نفسى فاغفر لى و ارحمنى و تب على انك انت التواب الرحيم\r\n» . \r\nتوضيح\r\n- ظاهر اينست كه اين دعا مخصوص به بامداد است چنانچه از مضامين آن برآيد و دعاى شام جز اين باشد ، مجلسى ( ره ) گويد : ظاهر آنست كه جملهء « و أمسيت » - ( و چون شام كردى ) را برخى از نسخه نويسان و يا برخى از راويان افزوده باشند چنانچه شيخ ( ره ) و ديگران مانند اين دعا را در دعاهاى صبح به تنهائى ذكر كرده‌اند سپس گويد : شيخ در مفتاح گفته است : مقصود از آية الكرسى ( كه در حديث فرمود . و ميخوانى آية الكرسى ) تا  هُمْ فِيها خالِدُونَ  است ، و آخر سورهء حشر : از آيهء : و  لَوْ أَنْزَلْنا هذَا الْقُرْآنَ  است تا آخر سوره ، و برخى گفته‌اند : از آيهء :  هُوَ اللَّهُ الْخالِقُ  يا از  هُوَ اللَّهُ الَّذِي لا إِلهَ إِلَّا هُوَ  يا از  لا يَسْتَوِي أَصْحابُ النَّارِ  است ، و گفته‌اند : مقصود از ده آيه سورهء صافات از اول آن است تا آيهء شهاب ثاقب و برخى گفته‌اند : « بسم اللَّه » را هم بخواند كه با آن يازده آيه مىشود .\r\n\r\n21 -\r\nاز حضرت صادق عليه السّلام ( حديث شده كه اين دعا را ميخواند كه ترجمه‌اش چنين است ) : بار خدايا از آن تو است سپاس ، تو را سپاس گويم و از تو يارى خواهم و تو پروردگار منى و من بنده توام ، بامداد\r\n\r\n","description":"","footnote":"","page_name":" كتاب الدعاء من الكافي 300 ","page_number":300},
  {"content":"\r\n\r\nكردم بعهد و وعدهء تو و ايمان بوعده‌ات دارم و تا آنجا كه بتوانم بعهدت وفا كنم ،\r\nو لا حول و لا قوة الا باللَّه وحده لا شريك له\r\n، و گواهى دهم كه محمد بنده و رسول او است ، بامداد كردم بر فطرت اسلام و كلمهء اخلاص و بر ملت ابراهيم و دين محمد ، و ان شاء اللَّه به همين عقيده زنده باشم و بميرم ، بار خدايا تا هر چه مرا زنده دارى بدان زنده بدار ، و چون مرا بميرانى به همين بميران ، و آنگاه كه مرا برانگيزى به همين برانگيزانم ، و من بدان وسيله خوشنودى تو و پيروى از راه تو را ميجويم ، تو را پشتيبان خود ساخته و كارم را به تو واگذاردم ، آل محمد پيشوايان منند و پيشوايانى جز آنها ندارم ، به آنها اقتداء كنم و آنان را دوست و سرپرست خود دانم و از ايشان پيروى كنم ، بار خدايا آنان را اولياء ( دوستان و سرپرستان ) من در دنيا و آخرت قرار ده ، و مرا چنان كن كه دوستانشان را دوست ، و دشمنانشان را دشمن گيرم در دنيا و آخرت و مرا با پدرانم بصالحين ملحق ساز .\r\n\r\nتوضيح\r\n- اين دعا چنانچه از جملات آن معلوم است از دعاهاى صبح است و مرحوم فيض ( ره ) نيز آن را در وافى در دعاهاى صبح ذكر كرده است .\r\n\r\n22 -\r\nصفوان از شخصى نقل مىكند كه او گويد به امام صادق عليه السلام عرضكردم : به من دعائى بياموز كه هر گاه صبح كردم و هر گاه شام نمودم آن را بگويم ، گويد : فرمود : بگو :\r\n« الحمد للَّه الذى يفعل ما يشاء و لا يفعل ما يشاء غيره ، الحمد للَّه كما يحب اللَّه ان يحمد الحمد كما هو اهله ، اللهم ادخلنى في كل خير ادخلت فيه محمد و آل محمد ، و اخرجنى من كل سوء اخرجت منه محمدا و آل محمد و صلى اللَّه على محمد و آل محمد »\r\n.\r\n\r\n","description":"","footnote":"","page_name":" كتاب الدعاء من الكافي 301 ","page_number":301},
  {"content":"\r\n\r\n\r\n23 -\r\nحضرت صادق عليه السلام فرمود : هر چه را واگذارى اين دعا را وامگذار كه در هر صبح و شام بخوانى ( و ترجمهء آن دعا اينست : ) « بار خدايا بامداد كردم و در اين بامداد و در اين روز از تو آمرزش خواهم براى هر كس كه شايستهء رحمت تو است ، و از آنان كه شايستهء دورى از رحمت تو هستند بيزارى جويم ، در اين روز و در اين بامداد از آنان كه ما در ميان آنها هستيم از مشركان و آنچه مىپرستند ، اينان مردمان بد و تبهكارى هستند ، بار خدايا آنچه در اين بامداد و در اين روز از آسمان بر زمين فرود آورى بركتى بر دوستانت و عذابى بر دشمنانت ساز ، بار خدايا دوست دار هر كه دوستت دارد دشمن دار هر كه با تو دشمنى كند ، بار خدايا هر گاه خورشيد بيرون آيد و هر گاه پنهان شود ( آن روز را ) براى من با منيت و ايمان بپايان رسان ، بار خدايا مرا و پدر و مادر مرا بيامرز و به آنان ترحم كن چنانچه مرا در كودكى پروريدند بار خدايا مؤمنين و مؤمنات و مسلمين و مسلمات را از زنده و مرده‌شان بيامرز ، بار خدايا تو بسرانجام و جايگاه ايشان دانائى ، بار خدايا پيشواى مسلمانان را بپناه ايمان محافظت كن ، و او را يارى كن يارى پيروزى بخشى ، و بفتح آسانى او را فاتح فرما ، و براى او و براى ما سلطنت پيروزمندانه‌اى مقرر ساز ، بار خدايا فلان و فلان و گروههاى پراكنده‌اى كه با رسول تو و زعما و پيشوايان پس از او و پيروانشان مخالفت كردند از رحمت خود دور ساز ، و فزونى فضل تو را خواستارم ، و اعتراف بدان چه از نزدت آمده و تسليم در برابر دستورت ، و نگهدارى بر آنچه امر فرمودى خواهانم ، و در برابر آنها جايگزينى نجويم و ببهاى اندك نفروشم ، بار خدايا مرا در زمرهء آنان كه هدايت فرموده‌اى هدايت فرما ، و از شر آنچه مقدر\r\n\r\n","description":"","footnote":"","page_name":" كتاب الدعاء من الكافي 302 ","page_number":302},
  {"content":"\r\n\r\nكرده‌اى نگهدارى كن ، تو حكم كنى و بر تو حكومتى نيست ، هر كه تو را دوست بدارد خوار نگردد برتر و بلند مقامى ، منزهى اى پروردگار خانهء كعبه ، دعاى مرا بپذير ، و آنچه بدان بدرگاهت تقرب جويم از نيكى آن را براى من چند برابر كن ، و رحمتى از سوى خود با پاداش بزرگى بما بده ، پروردگارا چه نيكو آزمايشم كردى و چه عطاى بزرگى به من دادى ، و چه عافيت طولانى به من كرامت كردى و چه بسيار بر من ( از گناهان ) پوشاندى ، پس از آن تو است سپاس بسيار و پاك و با بركت باندازهء آنچه آسمانها و زمين بگيرد ، و پر از آنچه خداى من خواهد ، هر آن مقدار كه دوست دارد و خشنود شود و چنانچه شايسته ذات اوست كه صاحب جلالت و كرامت است » .\r\n\r\n24 -\r\nحماد بن عثمان گويد : شنيدم حضرت صادق عليه السلام ميفرمود : هر كه هنگامى كه نماز صبح را ميخواند صد بار بگوئد :\r\n« ما شاء اللَّه كان لا حول و لا قوة الا باللَّه العلى العظيم »\r\nدر آن روز چيزى كه او را ناخوش آيد نبيند .\r\n\r\n25 -\r\nحضرت صادق عليه السلام فرمود : هر كس پشت نماز صبح و نماز مغرب هفت بار بگويد :\r\nبسم اللَّه الرحمن الرحيم ، لا حول و لا قوة الا باللَّه العلى العظيم »\r\nخداى عز و جل از او هفتاد نوع از انواع بلا را دور كند كه آسانترين آنها بادهاى بد ( چون عفونت اعضاى كه بوى بد دهد ) و پيسى و ديوانگى است ، و اگر شقى باشد از شقاوت بيرون آيد و ( نامش ) در ( طومار ) سعادتمندان نوشته شود .\r\n\r\n","description":"","footnote":"","page_name":" كتاب الدعاء من الكافي 303 ","page_number":303},
  {"content":"\r\n\r\n\r\n26 -\r\nو در روايت سعدان از ابى بصير مانند همين حديث رسيده جز اينكه در اين حديث فرمايد :\r\nآسانترين آن بلاها ديوانگى و خوره و پيسى است و اگر شقى باشد من اميدوارم كه خداى عز و جل او را بسعادت برگرداند .\r\n\r\n27 -\r\nو از حضرت أبى الحسن ( موسى بن جعفر يا فرزندش حضرت رضا عليهما السلام ) مانند اين حديث روايت شده ، جز اينكه آن حضرت فرموده است : ( هر كه ) اين ذكر را سه بار چون بامداد كند بگويد ، و سه بار چون شام كند ، نه از شيطان بترسد و نه از سلطان ، و نه از پيسى و نه از خوره ، و نفرموده هفت بار و حضرت ابو الحسن عليه السّلام فرموده است : و من آن را صد بار ميگويم .\r\n\r\n28 -\r\nحضرت صادق عليه السلام فرمود : چون نماز صبح و مغرب را خواندى هفت بار بگو :\r\n« بسم اللَّه الرحمن الرحيم : لا حول و لا قوة الا باللَّه العلى العظيم »\r\nزيرا همانا هر كس آن را بگويد ديوانگى و خوره و پيسى و هفتاد نوع ( ديگر ) از انواع بلا به او نرسد .\r\n\r\n29 -\r\nو حضرت ابو الحسن عليه السّلام ( حضرت كاظم - و يا حضرت رضا عليهما السلام ) فرمود : چون نماز مغرب را خواندى پايت را نكش و با كسى سخن مگو تا صد بار بگوئى : «\r\nبسم اللَّه الرحمن الرحيم ، لا حول و لا قوة الا باللَّه العلى العظيم »\r\nو صد بار هم پس از نماز صبح بگو ، پس هر كه آن را گويد خداوند از او صد نوع از انواع بلا دفع كند كه از آن انواع است : پيسى و خوره و ( بلائى كه از ) شيطان و سلطان ( رسد ) .\r\n\r\n","description":"","footnote":"","page_name":" كتاب الدعاء من الكافي 304 ","page_number":304},
  {"content":"\r\n\r\n\r\n30 -\r\nعبد اللَّه بن ابراهيم جعفرى گويد : از حضرت ابو الحسن عليه السّلام شنيدم كه ميفرمود : چون شام كنى و ببينى كه خورشيد در پنهان شدن و پشت كردن است پس بگو : «\r\nبسم اللَّه الرحمن الرحيم ، الحمد للَّه الذى  لَمْ يَتَّخِذْ وَلَداً وَ لَمْ يَكُنْ لَهُ شَرِيكٌ فِي الْمُلْكِ  الحمد للَّه الذى يصف و لا يوصف ، و يعلم و لا يعلم  يَعْلَمُ خائِنَةَ الْأَعْيُنِ وَ ما تُخْفِي الصُّدُورُ  ، اعوذ بوجه اللَّه الكريم و باسم اللَّه العظيم من شر ما ذرأ و ما برأ و من شر ما تحت الثرى ، و من شر ما ظهر و ما بطن و من شر ما كان في الليل و النهار ، و من شر أبى مرة ( كنيهء شيطانست ) و ما ولد و من شر الرسيس و من شر ما وصفت و ما لم أصف فالحمد للَّه رب العالمين »\r\nآن حضرت عليه السّلام يادآور شد كه اين دعا سبب امان است از ( حيوانات ) درنده و از شيطان رجيم و ذريه‌اش .\r\nفرمود : كه امير المؤمنين عليه السّلام چون صبح ميكرد سه بار ميفرمود :\r\n« سبحان اللَّه الملك القدوس »\r\n- ( سپس ميفرمود ) - :\r\n« اللهم انى اعوذ بك من زوال نعمتك و من تحويل عافيتك و من فجأة نقمتك و من درك الشقاء و من شر ما سبق في الكتاب ، اللهم انى أسألك بعزة ملكك و شدة قوتك و بعظيم سلطانك بقدرتك على خلقك »\r\n. \r\n31 -\r\nحضرت صادق عليه السّلام فرمود : همانا دعا پيش از آفتاب زدن و پيش از غروب آن سنت ( و روشى ) است واجب ( و ثابت ) هنگام سپيده‌دم و هنگام مغرب ده بار ميگوئى : «\r\nلا إله الا اللَّه وحده لا شريك له له الملك و له الحمد يحيى و يميت و يميت و يحيى و هو حى لا يموت بيده الخير و هو على كل شىء قدير »\r\nو\r\n\r\n","description":"","footnote":"","page_name":" كتاب الدعاء من الكافي 305 ","page_number":305},
  {"content":"\r\n\r\nميگوئى ده بار :\r\n« اعوذ باللَّه السميع العليم   مِنْ هَمَزاتِ الشَّياطِينِ وَ أَعُوذُ بِكَ رَبِّ أَنْ يَحْضُرُونِ   ، ان اللَّه هو السميع العليم »\r\nپيش از آفتاب زدن و پيش از غروب ، و اگر فراموش كردى آن را قضا ميكنى چنانچه نماز را قضا ميكنى هر گاه فراموش كنى .\r\n\r\nتوضيح\r\n- مجلسى ( ره ) گويد : اين حديث ضعيف است و كسى را هم نديده‌ام كه بخاطر اين حديث قائل بوجوب اين ذكر در صبح و شام شده باشد جز جمع كم و اندكى از متأخرين از محدثين ، و بنا بر اين مقصود از سنة واجبة يعنى لازمه و مؤكدة ( نه واجب به معناى فرض و آنچه در اصطلاح فقهاء است ) و در آخر حديث هم كه فرمايد : او را مانند نماز كه فراموش كنى اگر فراموش شد قضا كن » مجلسى ( ره ) گويد : احتمال دارد مقصود نماز واجب باشد و محتمل است مقصود نماز مستجب باشد ( پس اين جمله نيز دلالتى بر وجوب نكند چنانچه در بارهء نمازهاى مستحبى مانند نماز شب هم دستور به قضاى آن در روز در صورت فراموشى رسيده است ) .\r\n\r\n32 -\r\nمحمد بن مروان از حضرت صادق عليه السّلام حديث كند كه فرمود : بگو :\r\n« استعيذ باللَّه من الشيطان الرجيم و اعوذ باللَّه ان يحضرون ، ان اللَّه هو السميع العليم »\r\nو بگو : «\r\nلا إله الا اللَّه وحده لا شريك له يحيى و يميت و هو على كل شىء و قدير »\r\nگويد : مردى به آن حضرت عرضكرد : ( گفتن ) آن فرض شده و محدود است ؟ فرمود : آرى فرض شده و محدود است ، پيش از آفتاب زدن ده بار و پيش از غروب نيز ده بار ميگوئى و اگر چيزى از آن از تو فوت شد از شب يا از روز آن را قضا كن .\r\n\r\nشرح\r\n- مجلسى ( ره ) گويد : اين روايت نيز ( مانند حديث گذشته از جهت سند ) ضعيف است - و سپس گويد : « فرض » در اصطلاح اخبار آن چيزى است كه وجوب آن از قرآن ظاهر گشته ، و در برابرش سنت آن چيزى است كه وجوب آن از سنت ظاهر شود ، و گاهى نيز فرض اطلاق گردد بر آنچه رجحان آن از كتاب ظاهر شود خواه واجب باشد و خواه مستحب و در مقابلش سنت نيز گاهى بر اعم از واجب اطلاق شود سپس كلمات اهل لغت را در معناى فرض ذكر مىكند كه گفته‌اند : فرض به معناى توقيت و قراءة و سنت و\r\n\r\n","description":"","footnote":"","page_name":" كتاب الدعاء من الكافي 306 ","page_number":306},
  {"content":"\r\n\r\nواجب . . . . آمده آنگاه گويد : اكنون كه معانى فرض را دانستى از نظر عرف و لغت بنا بر اين استدلال به اين احاديث براى واجب بودن اين دو ذكر مشكل است ، خصوص با ضعيف بودن بيشتر آنها ، و اگر واجب بودند سزاوار بود كه در روايات متواترى آمده باشد مانند فريضه‌ها و نمازهاى واجب روزانه ، با اينكه اين دو ذكر به حد استفاضه نيز كه در باره نافله‌هاى روزانه هست به اين حد نيز نرسيده و از لحاظ اصطلاح خبرى مستفيض هم نيست . گذشته از اينكه در هيچ خبرى تهديد بر ترك آنها وارد نشده با اينكه لازمهء واجب شدن چيزى همان تهديد بر ترك آنست ، و همچنين اختلافات بسيارى كه در خود آن دو ذكر هست قرينهء بر استحباب آن دو مىباشد .\r\n\r\n33 -\r\nحضرت صادق عليه السّلام فرمود : برخى از دعاها است كه سزاوار است اگر صاحبش فراموش كرد آن را قضا كند ، پس از بامداد ده بار ميگويد : «\r\nلا إله الا اللَّه وحده لا شريك له ، له الملك و له الحمد يحيى و يميت و يميت و يحيى و هو حى لا يموت بيده الخير [ كله 
  ] و هو على كل شىء قدير »\r\nو ده بار ميگويد :\r\n« اعوذ باللَّه السميع العليم »\r\nپس هر گاه چيزى از آن را فراموش كرد بر او است كه قضا كند .\r\n\r\n34 -\r\nمحمد بن مسلم گويد : از حضرت باقر عليه السّلام در بارهء تسبيح پرسيدم ؟ فرمود : من از تسبيح چيز مقرر و موظفى جز تسبيح حضرت فاطمه عليها السلام ندانم ( و سراغ ندارم ) و ده بار پس از طلوع فجر ميگوئى : «\r\nلا إله الا اللَّه وحده لا شريك له ، له الملك و له الحمد [ يحيى و يميت 
  ] و هو على كل شىء قدير »\r\nو هر چه خواهى تسبيحات مستحبه را بگو .\r\n\r\nشرح\r\n- مجلسى ( ره ) گويد : مقصود از موظف : چيزى است كه داراى عدد مخصوص و هيئت خاصى باشد كه بر آن افزوده نشود و از آن كم نگردد ، يا مقصود اينست كه آن از سنتهاى تأكيدشده‌اى است كه ترك آن سزاوار نيست مگر براى عذر شديد و مواظبت بر آن لازم است .\r\nو در جملهء\r\n« و يسبح ما شاء تطوعا »\r\nگويد : گويا مقصود از تسبيح در اينجا چيزى است كه اعم از « سبحان اللَّه » و امثال آن باشد ، بلكه هر چيزى كه دلالت بر بزرگوارى و دور كردن خداوند از عيوب و آنچه راهنمائى\r\n\r\n","description":"","footnote":"","page_name":" كتاب الدعاء من الكافي 307 ","page_number":307},
  {"content":"\r\n\r\nبر جلالت او كند از ذكرها و تكبيرها را شامل گردد ، و تطوع در عرف اخبار و محدثين غالبا بر آن مستحباتى اطلاق گردد كه از سنتهائى نباشد كه رسول خدا ( ص ) بر آنها مواظبت داشت ، چون نافله‌هاى روزانه ، و روزهء سه روزه در هر ماه و مانند آن ، و از اين روى صدوق ( ره ) در كتاب فقيه براى روزهء ساليانه يك باب منعقد كرده و براى روزهء تطوع بابى ديگر ، و از خاصيتهاى سنتها آن است كه چون فوت شد قضا شود .\r\nو چون اين مطلب را فهميدى پس بدان كه امام عليه السلام در اين فرمايش به دو چيز اشاره فرموده : ( 1 ) اينكه اين دو ذكر كه موظف و سنت است منافاتى با استحباب ساير اذكار ندارد . ( 2 ) اينكه اين دو ذكر از سنتهاى اكيده است ولى ساير ذكرها از تطوعات است .\r\n\r\n35 -\r\nابو عبيدهء حذاء گويد : حضرت باقر عليه السّلام فرمود : هر كه هنگام زدن سپيده ده بار بگويد :\r\n« لا إله الا اللَّه وحده لا شريك له ، له الملك و له الحمد يحيى و يميت [ و يميت و يحيى 
  ] و هو حى لا يموت بيده الخير و هو على كل شىء قدير »\r\nو ده بار بگويد :\r\n« و صلى اللَّه على محمد و آل محمد »\r\nو سى و پنج بار تسبيح ( سبحان اللَّه ) بگويد ، و سى و پنج بار «\r\nلا إله الا اللَّه\r\n» بگويد ، و سى و پنج بار\r\n« الحمد للَّه »\r\nبگويد در آن بامداد در زمرهء غافلين ( و بىخبران ) نوشته نشود ، و چون در شب آن را گويد در آن شب از جملهء غافلين نوشته نشود .\r\n\r\n36 -\r\nمحمد بن فضيل گويد : به حضرت جواد عليه السلام نوشتم و درخواست كردم كه دعائى به من بياموزد ؟ پس آن حضرت به من نوشت : چون صبح كنى و شام كنى بگو :\r\n« اللَّه اللَّه اللَّه ربى الرحمن الرحيم لا اشرك به شيئا »\r\nو اگر بر آن بيفزائى نيك است ( يا بهتر است ) سپس به آنچه خواهى از حاجت خود دعا كن ، زيرا كه اين دعا باذن خداى تعالى براى هر چيز سود دهد ، و خدا هر چه خواهد همان كند .\r\n\r\n37 -\r\nداود رقى از حضرت صادق عليه السلام حديث كند كه فرمود : از اين دعا دست بر مدار كه\r\n\r\n","description":"","footnote":"","page_name":" كتاب الدعاء من الكافي 308 ","page_number":308},
  {"content":"\r\n\r\nسه مرتبه چون بامداد كنى ، و سه مرتبه چون شام كنى ( بخوانى ) :\r\n« اللهم اجعلنى في درعك الحصينة التى تجعل فيها من تريد »\r\nزيرا پدرم ( ع ) ميفرمود : اين از دعاهاى گنجينه شده است ( كه در گنجينهء دعاهاى مؤمنين باشد ) .\r\n\r\n38 -\r\nابو حمزه گويد : به حضرت باقر عليه السلام عرضكردم : خداى تعالى از اين گفتار چه مقصودى دارد ( كه فرمايد ) : « و ابراهيم كه وفا كرده است » ( سورهء نجم آيه 37 ) فرمود : ( مقصودش ) كلماتى بوده كه ابراهيم در ( گفتن ) آنها مبالغه ميكرده ( و بسيار ميگفته ) عرضكردم : آنها چيست ؟ فرمود : هر گاه صبح ميكرد سه بار ميگفت :\r\n« اصبحت و ربى محمود ، اصبحت لا اشرك باللَّه شيئا و لا أدعو معه الها ، و لا اتخذ من دونه اوليا »\r\nو چون شام ميكرد سه بار ميگفت . فرمود : پس خداى عز و جل در قرآنش اين آيه را نازل فرمود : « و ابراهيم كه وفادارى كرد » عرض كردم : در بارهء حضرت نوح چه قصد كرده كه فرموده : « همانا بود او بندهء سپاسگزار » ( سورهء اسراء آيه 3 ) فرمود : كلماتى بود كه ( نوح ) در گفتن آنها مبالغه ميكرد ، عرضكردم : آنها چه بود ؟ فرمود : چون صبح ميكرد ميگفت :\r\n« اصبحت اشهدك ما أصبحت بى من نعمة او عافية في دين او دنيا فإنها منك وحدك لا شريك لك ، فلك الحمد على ذلك ، و لك الشكر كثيرا »\r\nكه هر گاه صبح ميكرد سه بار آن را ميگفت ، و چون شام ميكرد سه بار ميگفت ، عرضكردم : از اينكه در بارهء يحيى فرمايد : « و مهربانيى از نزد ما و پاكى » ( سورهء مريم آيهء 12 ) چه قصد كرده ؟ فرمود : مهرورزى خداوند است ، گويد : عرضكردم : تا چه حد مهر خداوند بر او بود ؟ فرمود : تا به جائى كه هر گاه ميگفت :\r\nپروردگارا ، خداى عز و جل ميفرمود : بله اى يحيى .\r\n\r\n","description":"","footnote":"","page_name":" كتاب الدعاء من الكافي 309 ","page_number":309},
  {"content":"\r\n\r\n\r\nباب دعاى هنگام خوابيدن و هنگام بيدار شدن\r\n\r\n1 -\r\nحضرت صادق عليه السلام فرمود : هر كس هنگامى كه ببستر خواب ميرود سه بار بگويد :\r\n« الحمد للَّه الذى على فقهر و الحمد اللَّه الذى بطن فخبر و الحمد للَّه الذى ملك فقدر و الحمد للَّه الذى يحيى الموتى و يميت الاحياء و هو على كل شىء قدير »\r\nاز گناهان بيرون آيد مانند روزى كه مادر او را زائيده .\r\n\r\n2 -\r\nو نيز آن حضرت عليه السّلام فرمود : چون يكى از شماها ببستر خود رود پس بگويد :\r\n« اللهم انى احتبست نفسى عندك فاحتبسها في محل رضوانك و مغفرتك و ان رددتها [ الى بدنى 
  ] فارددها مؤمنة عارفة به حق اوليائك حتى تتوفاها على ذلك »\r\n. \r\n3 -\r\nيحيى بن ابى العلاء گويد : حضرت صادق عليه السّلام را رسم چنين بود كه هنگام خواب ميفرمود :\r\n« آمنت باللَّه و كفرت بالطاغوت ، اللهم احفظنى في منامى و في يقظتى »\r\n. \r\n4 -\r\nمحمد بن مروان از حضرت صادق عليه السلام حديث كند كه فرمود : آيا شما را آگاه نكنم به آنچه رسم رسول خدا ( ص ) بود كه چون ببستر خواب ميرفت آن را مىگفت ؟ عرضكردم : چرا ، فرمود :\r\nآية الكرسى را ميخواند و مىفرمود :\r\n« بسم اللَّه آمنت باللَّه و كفرت بالطاغوت ، اللهم احفظنى في منامى\r\n\r\n","description":"","footnote":"","page_name":" كتاب الدعاء من الكافي 310 ","page_number":310},
  {"content":"\r\n\r\nو في يقظتى »\r\n. \r\n5 -\r\nحضرت صادق عليه السّلام فرمود : امير المؤمنين عليه السلام مىفرمود :\r\n« اللهم انى اعوذ بك من الاحتلام و من سوء الاحلام و ان يلعب بى الشيطان في اليقظة و المنام » .\r\n\r\nتوضيح\r\n- اين دعائى است كه براى جلوگيرى از احتلام خوانده شود و ترجمهء آن چنين است :\r\n« بار خدايا به تو پناه مىبرم از احتلام و از خوابهاى بد ، و از اينكه شيطان با من در خواب و بيدارى بازى كند » و از آنجائى كه يكى از نشانه‌هاى ائمهء معصومين صلوات اللَّه عليهم اجمعين محتلم نشدن و مستولى نشدن شيطان بر آنها است چه در خواب و چه در بيدارى از اين رو مرحوم مجلسى ( ره ) گويد : گويا اين دعا براى تعليم ديگران بوده يا براى اظهار عجز و تواضع و نيازمندى بدرگاه خداى تعالى .\r\n\r\n6 -\r\nحضرت صادق عليه السّلام فرمود : ( يكى از جاهائى كه ) تسبيح حضرت فاطمه زهرا عليها السلام ( گفتن آن وارد است ) هنگامى است كه بخوابگاه خود رفتى ، پس سى و چهار بار اللَّه اكبر بگو ، و سى و سه بار الحمد للَّه ، و سى و سه بار سبحان اللَّه ، و بخوان آية الكرسى و معوّذتين را ( دو سورهء   قُلْ أَعُوذُ بِرَبِّ النَّاسِ   - و   قُلْ أَعُوذُ بِرَبِّ الْفَلَقِ   ) و ده آيه از اول سورهء صافات و ده آيه از آخر آن را .\r\n\r\n7 -\r\nشهاب بن عبد ربه از برادر داود بن فرقد خواهش كرد كه از حضرت صادق عليه السّلام ( براى رفع گرفتارى كه برايش رخ داده بود ) پرسشى كند ( و دستورى بگيرد ) و ( گرفتاريش اين بود كه ) گفت : به آن حضرت عرض كن كه زنى است كه شبها ( بخواب من مىآيد ) در خواب مرا بهراس مياندازد حضرت فرمود : به او بگو : تسبيحى بساز و سى و چهار بار اللَّه اكبر بگو و سى و سه بار سبحان اللَّه\r\n\r\n","description":"","footnote":"","page_name":" كتاب الدعاء من الكافي 311 ","page_number":311},
  {"content":"\r\n\r\nو سى و سه بار الحمد للَّه ، و ده بار بگو : «\r\nلا إله الا اللَّه وحده لا شريك له ، له الملك و له الحمد يحيى و يميت و يميت و يحيى ، بيده الخير و له اختلاف الليل و النهار و هو على كل شىء قدير\r\n» . \r\n8 -\r\nمعاوية بن وهب گويد : شبى يكى از پسران حضرت صادق عليه السّلام نزد او آمد و گفت : پدر جان ميخواهم بخوابم ، فرمود : پسر جانم بگو :\r\n« اشهد ان لا إله الا اللَّه و ان محمدا ( ص ) عبده و رسوله ، اعوذ بعظمة اللَّه و اعوذ بعزة اللَّه و اعوذ بقدرة اللَّه و اعوذ بجلال اللَّه و اعوذ بسلطان اللَّه ، ان اللَّه على كل شىء قدير و اعوذ بعفو اللَّه و اعوذ بغفران اللَّه و اعوذ برحمة اللَّه من شر السامة و الهامة و من شر كل دابة صغيرة او كبيرة بليل او نهار و من شر فسقة الجن و الانس و من شر فسقة العرب و العجم و من شر الصواعق و البرد ، اللهم صل على محمد عبدك و رسولك »\r\nمعاوية گويد : آن كودك هنگامى كه نام پيغمبر ( ص ) برده شد گفت :\r\n« الطيب المبارك » حضرت فرمود : آرى پسر جانم\r\nالطيب المبارك .\r\n\r\nشرح\r\n- يعنى آن كودك بنام پيغمبر ( ص ) كه رسيد از پيش خود بدان افزود : « الطيب المبارك » آن حضرت آن را تقرير كرد و بر گفتن آن تحسين فرمود كه آرى پسر جانم آن را بگو .\r\n\r\n9 -\r\nمفضل بن عمر گويد : حضرت صادق به من فرمود : اگر بتوانى هيچ شبى نخوابى تا بيازده كلمه پناه ببرى ، عرضكردم : مرا از آن ( يازده كلمه ) آگاه فرما ، فرمود . بگو :\r\n« اعوذ بعزة اللَّه ، و اعوذ بقدرة اللَّه ، و اعوذ بجلال اللَّه ، و اعوذ بسلطان اللَّه ، و اعوذ بجلال اللَّه ، و اعوذ بدفع اللَّه ، و أعوذ\r\n\r\n","description":"","footnote":"","page_name":" كتاب الدعاء من الكافي 312 ","page_number":312},
  {"content":"\r\n\r\nبمنع اللَّه ، و اعوذ بجمع اللَّه ، و اعوذ بملك اللَّه ، و اعوذ بوجه اللَّه ، و اعوذ برسول اللَّه ( ص ) من شر ما خلق و برأ و ذرأ »\r\nو بدان پناه گير هر زمان كه خواهى . ( يعنى اختصاص بوقت معينى ندارد در هر وقت از شب و روز بخوانى خوبست ) .\r\n\r\n10 -\r\nخالد بن نجيح گويد : حضرت صادق عليه السلام ميفرمود : هر گاه ببستر خود رفتى بگو :\r\n« بسم اللَّه وضعت جنبى الايمن [ للَّه 
  ] على ملة ابراهيم حنيفا للَّه مسلما و ما انا من المشركين »\r\n. \r\n11 -\r\nجراح مدائنى از حضرت صادق عليه السّلام حديث كند كه فرمود : چون يكى از شماها شب از خواب برخاست پس بگويد :\r\n« سبحان رب النبيين و إله المرسلين و رب المستضعفين ، و الحمد للَّه الذى يحيى الموتى و هو على كل شىء قدير »\r\nخداى عز و جل فرمايد : بندهء من راست گفت و شكر گزارد .\r\n\r\nتوضيح\r\n- مجلسى ( ره ) گويد : « المستضعفين » در جملهء « رب المستضعفين » مقصود ائمه طاهرين عليهم السلام هستند كه مخالفين آنان را مستضعف كردند و اشاره است بآيهء شريفه :  وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ  . . . و محتمل است آن را تعميم داد كه شيعيانشان را نيز شامل گردد .\r\n\r\n12 -\r\nزراره از حضرت باقر عليه السّلام حديث كند كه فرمود : چون شب از خواب برخاستى بگو :\r\n« الحمد للَّه الذى رد على روحى لا حمده و أعبده »\r\nو چون بانگ خروس را شنيدى بگو :\r\n« سبوح قدوس رب الملائكة و الروح سبقت رحمتك غضبك لا إله الا انت وحدك عملت سوءا و ظلمت نفسى فاغفر لي فإنه لا يغفر الذنوب الا أنت »\r\nو چون برخاستى در كرانه‌هاى آسمان نگاه كن و بگو :\r\n« اللهم لا يوارى منك ليل داج و لا سماء\r\n\r\n","description":"","footnote":"","page_name":" كتاب الدعاء من الكافي 313 ","page_number":313},
  {"content":"\r\n\r\nذات ابراج و لا ارض ذات مهاد و لا ظلمات بعضها فوق بعض و لا بحر لجّيّ تدلج بين يدى المدلج من خلقك تعلم خائنة الأعين و ما تخفى الصدور غارت النجوم و نامت العيون و انت الحى القيوم لا تأخذك سنة و لا نوم سبحان ربى رب العالمين و إله المرسلين و الحمد للَّه رب العالمين »\r\n. \r\n13 -\r\nعبد الرحمن بن حجاج گويد : رسم حضرت صادق عليه السلام اين بود كه چون آخر شب برميخاست بانك برميداشت چنان كه اهل خانه مىشنيدند و ميگفت :\r\n« اللهم اعنى على هول المطلع ، و وسع على ضيق المضجع و ارزقنى خير ما قبل الموت و ارزقنى خير ما بعد الموت » .\r\n\r\nتوضيح\r\n- مجلسى ( ره ) گويد : بلند كردن بانگ حضرت براى اين بوده كه بيدار شود هر كه ميخواهد بيدار شود ، و برخيزد هر كه ميخواهد برخيزد ، و در اين حديث اشاره باينست كه جايز است انسان ديگرى را براى عبادت بيدار كند در صورتى كه راضى باشد .\r\n\r\n14 -\r\nعلى بن ابراهيم در حديث مرفوعى ( كه سند را بمعصوم رسانده ) حديث كند كه فرمود :\r\nچون خواستى بخوابى ميگوئى :\r\n« اللهم ان امسكت نفسى فارحمها و ان ارسلتها فاحفظها »\r\n. \r\n15 -\r\nابو اسامة گويد : شنيدم از حضرت صادق عليه السلام كه مىفرمود : هر كس هنگامى كه ببستر خواب ميرود صد بار   قُلْ هُوَ اللَّهُ أَحَدٌ   را بخواند خداوند گناهان گذشتهء او را تا پنجاه سال بيامرزد ، يحيى گويد : اين مطلب را از سماعة پرسيدم ؟ گفت : ابو بصير براى من حديث كرد و گفت : شنيدم كه\r\n\r\n","description":"","footnote":"","page_name":" كتاب الدعاء من الكافي 314 ","page_number":314},
  {"content":"\r\n\r\nحضرت صادق عليه السّلام اين را فرمود : و فرمود : اى ابا محمد ( كينهء ابو بصير است ) هر آينه اگر تو آن را تجربه كنى مييابى كه درست است .\r\n\r\nشرح\r\n- يعنى در خواب مييابى ، يا آثار آن را در بيدارى مىبينى چون نورانى شدن دل و توفيق و هدايت ، يا حالات غريبه و كمالات عجيبه‌اى براى خوانندهء آن ظاهر گردد ، يا بتجربه رسيده است كه پس از پنجاه سال براى كسى كه مواظبت برخواندنش كند بلائى به او نرسد و بگرفتارى دچار نشود و اين نشانهء آمرزش گناهان او است زيرا بلاها كفارهء گناهان است ، اينها احتمالاتى است كه مرحوم مجلسى ( ره ) ذكر كرده و سپس گويد : پوشيده نماند كه بيشتر اين احتمالات بعيد است .\r\n\r\n16 -\r\nابن قداح گويد : حضرت صادق عليه السّلام فرمود : رسم رسول خدا ( ص ) اين بود كه چون در بستر خواب ميرفت ميفرمود :\r\n« اللهم باسمك أحيا و باسمك أموت »\r\nو چون از خواب برميخاست ميفرمود :\r\n« الحمد للَّه الذى احيانى بعد ما امانتى و اليه النشور »\r\n. گويد : و حضرت صادق عليه السلام فرمود : هر كس هنگام خوابيدنش سه بار آية الكرسى را بخواند ، و همچنين آيه‌اى كه در سورهء آل عمران است :  شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ  . . . - آيهء 18 و آيهء سخره ( كه آيهء 54 از سورهء اعراف است ) و آيهء سجده را ( كه مشهور بنا بگفته مرحوم مجلسى دو آيهء آخر سورهء حم سجده است ، و برخى گفته‌اند آيهء چسبيده بآيهء سجده‌اى است كه در سورهء الم سجده است - يعنى آيهء 16 - سپس گويد : و احتياط جمع است ) - ( پس ) - دو شيطان بر او گمارده شود كه او را از مردهء شياطين محافظت كنند چه بخواهند و چه نخواهند ، و با آن دو سى نفر فرشته باشند كه خداى را حمد كنند و تسبيح و تهليل و تكبير گويند ، و براى آن بنده آمرزش خواهند تا از خواب بيدار شود ، و ثواب آنها همه از آن اوست .\r\n\r\n17 -\r\nحضرت صادق عليه السلام فرمود : هيچ كس نيست كه ( آيهء ) آخر سورهء كهف ( يعنى\r\n\r\n","description":"","footnote":"","page_name":" كتاب الدعاء من الكافي 315 ","page_number":315},
  {"content":"\r\n\r\nآيه  قُلْ إِنَّما أَنَا بَشَرٌ مِثْلُكُمْ  . . . . را هنگام خوابيدنش بخواند جز اينكه در هر ساعتى كه بخواهد از خواب بيدار شود .\r\n\r\n18 -\r\nو نيز آن حضرت عليه السّلام فرمود : كه رسول خدا ( ص ) فرموده : هر كه بخواهد مقدارى از شب را ( براى عبادت ) برخيزد ، ببستر خواب كه رود ، بگويد :\r\n« [ بسم اللَّه 
  ] اللهم لا تؤمنى مكرك و لا تنسنى ذكرك ، و لا تجعلنى من الغافلين ، اقوم ساعة كذا و كذا »\r\n( و بجاى كذا و كذا ساعتى كه مىخواهد برخيزد بگويد ) پس خداى عز و جل فرشته‌اى به دو گمارد تا او را در همان ساعت از خواب بيدار كند .\r\n\r\nباب دعاى هنگام بيرون رفتن از منزل\r\n\r\n1 -\r\nابو حمزه گويد : حضرت صادق عليه السّلام را ديدم كه هنگامى كه ميخواست از منزل بيرون رود لبانش را ميجنبانيد و بر در خانه ايستاده بود ، عرضكردم : من شما را ديدم كه هنگامى كه از منزل بيرون آمدى لبانت را مىجنبانيدى آيا چيزى گفتى ؟ فرمود : آرى همانا انسان چون از منزل بيرون رود هنگامى كه خواهد بيرون رود سه بار بگويد :\r\n« اللَّه اكبر »\r\nو سه بار بگويد :\r\n« باللَّه اخرج و باللَّه أدخل و على اللَّه أتوكل »\r\n( سپس گويد : )\r\n« اللهم افتح لى في وجهى هذا بخير و اختم لى بخير و قني شر كل دابة انت  آخِذٌ \r\n\r\n","description":"","footnote":"","page_name":" كتاب الدعاء من الكافي 316 ","page_number":316},
  {"content":"\r\n\r\n بِناصِيَتِها إِنَّ رَبِّي عَلى صِراطٍ مُسْتَقِيمٍ  »\r\nپيوسته در ضمانت خداى عز و جل مىباشد تا خداوند او را به جائى كه بوده است برگرداند . و بسند ديگر اين حديث را از أبى حمزه روايت كرده است .\r\n\r\n2 -\r\nو نيز ابو حمزه ثمالى گويد : بدر خانهء حضرت على بن الحسين عليهما السلام آمدم و هنگامى رسيدم كه آن حضرت از خانه بيرون ميرفت ، پس فرمود :\r\n« بسم اللَّه آمنت باللَّه و توكلت على اللَّه »\r\nسپس فرمود :\r\nاى ابا حمزه بنده چون از خانه‌اش بيرون رود شيطان سر راه او آيد ، پس همين كه\r\n« بسم اللَّه »\r\nگويد دو فرشتهء ( موكل بر او ) گويند : كفايت شدى ، و همين كه گويد :\r\n« آمنت باللَّه »\r\nگويند : راهنمائى شدى ، و چون گويد : «  تَوَكَّلْتُ عَلَى اللَّهِ  » گويند : نگهدارى شدى ، و شيطانها از او دور شوند و برخى از آنها ببرخى گويند : چگونه ما راه داريم به كسى كه راهنمائى و كفايت و نگهدارى شده ، گويد : سپس فرمود : بار خدايا امروز آبروى من از آن تو است ، سپس فرمود : اى ابا حمزه اگر تو مردم را رها كنى آنها تو را رها نكنند ، و اگر تو آنها را ترك گوئى آنها ترا ترك نگويند ، عرضكردم : پس من چه كنم ؟ فرمود : از آبروى خود به آنها بده و آن را براى روز احتياج و نياز خود ذخيره كن .\r\n\r\nشرح\r\n- مجلسى ( ره ) در آنجا كه حضرت فرموده :\r\n« اللهم ان عرضى لك اليوم . .\r\n. يعنى خدايا آبروى من امروز از آن تو است » گويد : يعنى من بخاطر تو متعرض آن كس كه آبرويم را بريزد نشوم يا باينكه او را عفو كنم و يا براى تقيه جواب او را ندهم .\r\nو فيض ( ره ) گويد : يعنى من آبروى خود را بخاطر تو مباح كردم پس اگر غيبت مرا كردند يا ببدى مرا ياد كردند از آنها گذشتم و در عوض اجر آن را در قيامت از تو خواهم ، زيرا تو دستور بعفو و گذشت دادى ، و در حديث وارد شده كه روز قيامت ندا شود : هر كه بر خدا مزدى دارد برخيزد ، پس برنخيزد جز آن كس كه در دنيا گذشت و عفو داشته ، و از پيغمبر ( ص ) حديث شده كه فرمود : آيا\r\n\r\n","description":"","footnote":"","page_name":" كتاب الدعاء من الكافي 317 ","page_number":317},
  {"content":"\r\n\r\nشما عاجزيد كه چون أبى ضمضم باشيد كه هر گاه از خانه بيرون ميرفت ميگفت : بار خدايا من آبروى خود را بمردم صدقه دادم يعنى من در بارهء آن روز قيامت داد خواهى نكنم ، و اين باعث نشود كه غيبت آن حضرت بر مردمان حلال شود زيرا به مجرد مباح كردن انسان آبروى خود را براى مردم حقش ساقط نشود زيرا اين گذشت از چيزى است كه هنوز ثابت نشده ، جز اينكه وعده‌اى است كه سزاوار است بدان وفا كند خصوص اگر براى خدا قرار دهد .\r\nمجلسى ( ره ) به اين كلام فيض ( ره ) ايراد كند : كه در خصوص مورد حديث كه امام عليه السلام است عفو و گذشت سودى ندارد زيرا مذمت و غيبت امام كفر است و گذشت آنها در رفع عقاب سودى ندارد ، و شفاعت او را هم نكنند زيرا شفاعت نكنند جز از كسى كه خدا از او خوشنود باشد و كافر پسنديدهء نزد خداوند و مورد خشنودى نيست .\r\nو برخى از حاشيه نويسان وافى گويد : وجه مباح نبودن آبروى مردم نه آنست كه فيض ( ره ) گفته است بلكه شايد وجهش اين باشد كه غيبت چون از فواحش ديگرى است كه شارع بانجام آن در خارج به هيچ گونه راضى نيست مانند زنا و محرمات ديگر ، و اين مانند آنست كه كسى بگويد : من بر تو مباح كردم كه مرا بكشى ، يا دست مرا جدا كنى ، پس چنانچه آن جايز نيست اين نيز روا نيست ، زيرا غيبت و مانند آن داراى دو جنبه است يكى حق خدائى و ديگر حق بنده و با اسقاط حق بنده حق خداوندى ساقط نگردد .\r\n\r\n3 -\r\nابو حمزه گويد : اجازه شرفيابى از حضرت باقر عليه السلام خواستم ( ديدم ) آن حضرت بنزد من بيرون آمد و لبانش ميجنبد ، به او عرضكردم ( كه آنچه ميفرمودى چه بود ) فرمود : آن را متوجه شدى اى ثمالى ؟ عرضكردم : آرى فدايت شوم ، فرمود : همانا به خدا سوگند من بكلامى تكلم كردم كه هيچ كس بدان لب نگشايد جز اينكه خدا كفايت كند از كار دنيا و آخرتش آنچه كه او را اندوهگين ساخته ، گويد :\r\nعرضكردم : مرا از آن آگاه فرما ، فرمود : آرى هر گه بگويد هنگامى كه از خانه‌اش بيرون آيد :\r\n« بسم اللَّه حسبى اللَّه توكلت على اللَّه ، اللهم انى أسألك خير امورى كلها و أعوذ بك من خزى الدنيا و عذاب الآخرة »\r\nخداوند او را از آنچه اندوهگينش كرده از كارهاى دنيا و آخرتش كفايت كند .\r\n\r\n","description":"","footnote":"","page_name":" كتاب الدعاء من الكافي 318 ","page_number":318},
  {"content":"\r\n\r\n\r\n4 -\r\nابو بصير از حضرت باقر عليه السلام حديث كند كه فرمود : هر كس هنگامى كه از در خانه‌اش بيرون ميرود بگويد :\r\n« اعوذ بما عاذت به ملائكة اللَّه من شر هذا اليوم الجديد الذى اذا غابت شمسه لم تعد من شر نفسى و من شر غيرى و من شر الشياطين و من شر من نصب لاولياء اللَّه و من شر الجن و الانس و من شر السباع و الهوام و من شر ركوب المحارم كلها ، اجير نفسى باللَّه من كل شر »\r\nخداوند او را بيامرزد و توبه‌اش بپذيرد و مهمش را كفايت كند ، و از بدى او را جلوگيرى كند و از شر او را نگهدارد .\r\n\r\n5 -\r\nمعاوية بن عمار از حضرت صادق عليه السلام حديث كند كه فرمود : هر گاه ( خواستى ) از منزلت بيرون روى بگو :\r\n« بسم اللَّه توكلت على اللَّه ، لا حول و لا قوة الا باللَّه ، اللهم انى أسألك خير ما خرجت له و اعوذ بك من شر ما خرجت له ، اللهم اوسع على من فضلك ، و اتمم علي نعمتك ، و استعملنى في طاعتك و اجعل رغبتى فيما عندك ، و توفنى على ملتك و ملة رسولك صلى اللَّه عليه و آله »\r\n. \r\n6 -\r\nابو خديجه گويد : هر گاه حضرت صادق عليه السلام از خانه بيرون ميرفت ميفرمود :\r\n« اللهم بك خرجت و لك اسلمت و بك آمنت و عليك توكلت ، اللهم بارك لى في يومى هذا و ارزقنى فوزه و فتحه و نصره و طهوره و هداه و بركته و اصرف عنى شره و شر ما فيه ، بسم اللَّه و باللَّه و اللَّه اكبر و الحمد للَّه رب العالمين ،\r\n\r\n","description":"","footnote":"","page_name":" كتاب الدعاء من الكافي 319 ","page_number":319},
  {"content":"\r\n\r\nاللهم انى قد خرجت فبارك لى في خروجى و انفعنى به »\r\nگويد : و چون وارد منزل هم مىشد همين را مىفرمود .\r\n\r\nتوضيح\r\n- ( مجلسى ( ره ) گويد : يعنى با مختصر تغييرى همين دعا را مىخواند و بجاى « خرجت » و\r\n« قد خرجت »\r\nو\r\n« في خروجى »\r\nدخلت و قد دخلت و في دخولى ميفرمود .\r\n\r\n7 -\r\nحضرت رضا عليه السلام فرمود : هر گاه پدرم از منزل بيرون ميرفت ميگفت :\r\n« بسم اللَّه الرحمن الرحيم خرجت بحول اللَّه و قوته لا بحول منى و لا قوتى بل بحولك و قوتك يا رب متعرضا لرزقك فأتنى به في عافية »\r\n. \r\n8 -\r\nحضرت رضا عليه السلام فرمود : هر كس هنگامى كه از خانه‌اش بيرون ميرود ده بار سورهء   قُلْ هُوَ اللَّهُ أَحَدٌ   بخواند پيوسته در حفظ خداوند و نگهدارى او است تا بخانه‌اش برگردد .\r\n\r\n9 -\r\nصباح حذاء گويد : حضرت ابو الحسن ( موسى بن جعفر ) عليهما السلام فرمود : چون آهنگ مسافرت كردى بر در خانه‌ات بايست ، و سورهء حمد را از جلو رو و از طرف راست و چپ بخوان ، و نيز سورهء   قُلْ هُوَ اللَّهُ أَحَدٌ   را از پيش رو و از طرف راست و چپت بخوان ، و نيز سورهء   قُلْ أَعُوذُ بِرَبِّ النَّاسِ   و سورهء   قُلْ أَعُوذُ بِرَبِّ الْفَلَقِ   را از جلو و از راست و چپت بخوان سپس بگو :\r\n« اللهم احفظنى و احفظ ما معى و سلمنى و سلم ما معى ، و بلغنى و بلغ ما معى بلاغا حسنا »\r\nسپس فرمود : آيا ديده‌اى كه مرد محفوظ ماند ولى آنچه با اوست محفوظ نماند ؟ و خودش سالم بماند و آنچه با او است سالم نماند ؟ و خودش به منزل برسد و آنچه با اوست نرسد ؟\r\n\r\n","description":"","footnote":"","page_name":" كتاب الدعاء من الكافي 320 ","page_number":320},
  {"content":"\r\n\r\n\r\nتوضيح\r\n- مجلسى ( ره ) گويد : اين فرمايش از حضرت در دنبالهء دعا « اما رأيت . . . » براى بيان فائدهء ضميمه كردن « ما معى » در فقرات دعا است .\r\n\r\n10 -\r\nابو حمزه گويد : حضرت باقر عليه السلام هر گاه از خانه بيرون ميرفت ميفرمود :\r\n« بسم اللَّه خرجت و على اللَّه توكلت لا حول و لا قوة الا باللَّه »\r\n. \r\n11 -\r\nصباح حذاء از حضرت موسى بن جعفر عليهما السلام حديث كند گويد كه فرمود : اى صباح اگر هر گاه مردى از شما آهنگ سفرى ميكرد بر در خانه‌اش روى خود را بجانب آنجائى كه ميخواهد برود متوجه ميكرد ، و سورهء حمد را از پيش رو و از سمت راست و چپش ميخواند و نيز معوّذتين يعنى دو سورهء   قُلْ أَعُوذُ بِرَبِّ النَّاسِ   و   قُلْ أَعُوذُ بِرَبِّ الْفَلَقِ   را از پيش رو و طرف راست و چپش ميخواند ، و هم‌چنين سورهء   قُلْ هُوَ اللَّهُ أَحَدٌ   را از پيش رو و سمت راست و چپش ميخواند ، و نيز آية الكرسى را از پيش رو و جانب راست و چپش ميخواند ، و سپس بگويد :\r\n« اللهم احفظنى و احفظ ما معى و سلمنى و سلم ما معى و بلغنى و بلغ ما معى ببلاغك الحسن الجميل »\r\nهر آينه خداوند او را و هر چه همراه اوست حفظ كند ، و او را با هر چه همراه او است سالم دارد ، و او را با هر چه همراه اوست به منزل رساند ، آيا ديده‌اى كه مرد خودش محفوظ ماند ولى آنچه با اوست حفظ نشود ؟ و خودش به مقصد رسد ولى آنچه با اوست به مقصد نرسد ؟ و خودش سالم ماند ولى آنچه با او است سالم نماند .\r\n\r\n12 -\r\nحسن بن جهم از حضرت رضا عليه السلام حديث كند كه فرمود : چون ( خواستى ) از منزلت بيرون روى در سفر باشد يا در حضر بگو :\r\n« بسم اللَّه آمنت باللَّه  تَوَكَّلْتُ عَلَى اللَّهِ  ، ما شاء اللَّه لا حول و لا قوة الا\r\n\r\n","description":"","footnote":"","page_name":" كتاب الدعاء من الكافي 321 ","page_number":321},
  {"content":"\r\n\r\nباللَّه »\r\nپس شياطين به او برخورند و باز گردند و فرشتگان بر وى آنها بزنند و بگويند : چه راهى شما به دو داريد در صورتى كه او نام خدا را برده و به او ايمان آورده و بر او توكل كرده و گفته است :\r\n« ما شاء اللَّه لا حول و لا قوة الا باللَّه »\r\n\r\nباب دعا پيش از نماز\r\n\r\n1 -\r\nحضرت صادق عليه السلام فرمود : كه امير المؤمنين عليه السلام ميفرمود : هر كه اين كلام را بگويد با محمد و آل محمد خواهد بود ، هنگامى كه ( براى نماز ) برخيزد پيش از اينكه شروع به نماز و ( تكبيرة الاحرام ) كند ( بگويد )\r\n« اللهم انى أتوجه اليك بمحمد و آل محمد و أقدمهم بين يدى صلاتى و أتقرب بهم اليك فاجعلنى بهم وجيها في الدنيا و الآخرة و من المقربين مننت على بمعرفتهم فاختم لى بطاعتهم و معرفتهم و ولايتهم فإنها السعادة و اختم لى بها فانك على كل شىء قدير »\r\nسپس نماز ميخوانى و چون از نماز فارغ شدى بگوئى :\r\nاللهم اجعلنى مع محمد و آل محمد في كل عافية و بلاء و اجعلنى مع محمد و آل محمد في كل مثوى و منقلب ، اللهم اجعل محياى محياهم و مماتى مماتهم و اجعلنى معهم في المواطن كلها ، و لا تفرق بينى و بينهم انك على كل شىء قدير »\r\n. \r\n2 -\r\nو در حديث مرفوعى ( كه سندش بمعصوم رسد ) فرمود : پيش از آنكه وارد در نماز شوى گوئى :\r\n\r\n","description":"","footnote":"","page_name":" كتاب الدعاء من الكافي 322 ","page_number":322},
  {"content":"\r\n\r\n« اللهم انى اقدم محمدا نبيك صلى اللَّه عليه و آله بين يدى حاجتى و أتوجه به [ اليك 
  ] في طلبتى فاجعلنى بهم وجيها في الدنيا و الآخرة و من المقربين ، اللهم اجعل صلاتى بهم متقبله و ذنبى بهم مغفورا و دعائى بهم مستجابا يا أرحم الراحمين »\r\n. \r\n3 -\r\nصفوان جمال گويد : من ( هنگام نماز ) خدمت حضرت صادق عليه السلام بودم كه پيش از تكبيرة الاحرام روبروى قبله ايستاد و گفت :\r\n« اللهم لا تؤيسنى من روحك و لا تقنطنى من رحمتك و لا تؤمنى مكرك فإنه لا يأمن مكر اللَّه الا القوم الخاسرون »\r\n( يعنى بار خدايا مرا از رحمت خود محروم مساز و از مهر خود نااميدم مكن ، و از مكر و كيفر خود آسوده خاطرم منما زيرا از مكر خدا آسوده خاطر نشوند جز مردمان زيان كار ) گويد : من عرضكردم : قربانت من اين دعا را از هيچ كس پيش از شما نشنيدم :\r\nفرمود : همانا از بزرگترين گناهان كبيره در نزد خداوند نااميدى از رحمت خدا و آسوده خاطر بودن از كيفر و مكر خدا است .\r\n\r\nشرح\r\n- مجلسى ( ره ) گويد : مكر خدا همانند استدراج است كه دلش آسوده گردد و از مجازات خداوند در معصيتش نترسد ، و معتقد باشد كه گناهش آمرزيده است ، زيرا اين اعتقاد دروغ پنداشتن وعيدهاى خدا است ، و اين خوش‌گمانى به خدا نيست ، زيرا خوش‌گمانى آنست كه عمل كند و آمرزش خواهد و گمان داشته باشد كه عملش مقبول درگاه است و پيش از اين گفته شد .\r\n\r\nباب دعا دنبال نمازها\r\n\r\n1 -\r\nحضرت صادق عليه السّلام فرمود : امير المؤمنين صلوات اللَّه عليه چون از نماز ظهر فارغ ميشد\r\n\r\n","description":"","footnote":"","page_name":" كتاب الدعاء من الكافي 323 ","page_number":323},
  {"content":"\r\n\r\nميگفت :\r\n« اللهم انى اتقرب اليك بجودك و كرمك و اتقرب اليك بمحمد عبدك و رسولك و أتقرب اليك بملائكتك المقربين و انبيائك المرسلين و بك ، اللهم انت الغنى عنى و بي الفاقة اليك ، و انت الغنى و أنا الفقير اليك ، أقلتنى عثرتى و سترت على ذنوبى فاقض لى اليوم حاجتى و لا تعذبنى بقبيح ما تعلم منى ، بل عفوك و جودك يسعنى »\r\nفرمود : پس به سجده مىافتاد و ميگفت :\r\n« يا اهل التقوى و يا اهل المغفرة يا بر يا رحيم أنت أبر بي من أبى و امى و من جميع الخلائق أقبلنى بقضاء حاجتى مجابا دعائى ، مرحوما صوتى ، قد كشفت أنواع البلايا عنى »\r\n. \r\n2 -\r\nحضرت صادق عليه السّلام فرمود : هر كه چون نماز مغرب را خواند سه بار بگويد :\r\n« الحمد للَّه الذى يفعل ما يشاء و لا يفعل ما يشاء غيره »\r\nخير بسيارى به او داده شود .\r\n\r\n3 -\r\nدر حديثى مرفوع ( كه سند بمعصوم عليه السلام رسيده ) فرمود : پس از نماز مغرب و عشاء ميگوئى :\r\n« اللهم بيدك مقادير الليل و النهار ، و مقادير الدنيا و الآخرة ، و مقادير الموت و الحيوة ، و مقادير الشمس و القمر ، و مقادير النصر و الخذلان ، و مقادير الغنى و الفقر ، اللهم بارك لى في دينى و دنياى و في جسدى و اهلى و ولدى ، اللهم ادرأ عنّي شر فسقة العرب و العجم و الجن و الانس و اجعل منقلبى الى خير دائم\r\n\r\n","description":"","footnote":"","page_name":" كتاب الدعاء من الكافي 324 ","page_number":324},
  {"content":"\r\n\r\nو نعيم لا يزول »\r\n. \r\n4 -\r\nو نيز در حديثى مرفوع معصوم عليه السلام فرمود : هر كه پس از هر نمازى با دست راست ريش خود را بگيرد و سه بار بگويد :\r\n« يا ذا الجلال و الاكرام ارحمنى من النار »\r\nو دست چپ را بلند كند و كف آن را برابر آسمان گيرد ، سپس سه بار بگويد :\r\n« اجرنى من العذاب الاليم »\r\nسپس دست را از ريش خود دور كند و به طرف آسمان بلند كند بطورى كه كف آن را برابر آسمان گيرد ، و بگويد :\r\n« يا عزيز يا كريم يا رحمان يا رحيم »\r\nسپس دستها را بگرداند و ( دوباره ) كفهاى آن دو را به آسمان كند و سه بار بگويد :\r\n« اجرنى من العذاب الاليم »\r\n- ( سپس بگويد : )\r\n« صلى على محمد و آل محمد و الملائكة و الروح »\r\nآمرزيد شود و خدا از او خوشنود گردد ، و تا هنگام مردنش همهء خلايق بآمرزشخواهى براى او بوى احسان كنند ، بلكه همهء جن و انس بدان وسيله به او نيكى كنند .\r\nفرمود : و چون از تشهد فارغ شدى ( يعنى سلام نماز را دادى - چون سلام تابع تشهد اخير است چنانچه مجلسى ( ره ) گويد پس دستهاى خود را بلند كن و بگو :\r\n« اللهم اغفر لى مغفرة عزما جزما لا تغادر ذنبا و لا ارتكب بعدها محرما ابدا و عافنى معافاة لا بلوى بعدها ابدا ، و اهدنى هدى لا اضل بعده أبدا ، و انفعني يا رب بما علمتنى و اجعله لى و لا تجعله على و ارزقنى كفافا و رضنى به يا رباه و تب على يا اللَّه يا اللَّه يا اللَّه يا رحمان يا رحمان يا رحمان يا رحيم يا رحيم يا رحيم ، ارحمنى من النار ذات السعير و ابسط على من سعة رزقك و اهدنى لما اختلف فيه من الحق باذنك و اعصمنى من الشيطان الرجيم و ابلغ محمد صلى اللَّه عليه و آله عنى تحية كثيرة و سلاما و اهدنى بهداك ، و اغننى بغناك و اجعلنى من اوليائك المخلصين و صلى اللَّه على محمد\r\n\r\n","description":"","footnote":"","page_name":" كتاب الدعاء من الكافي 325 ","page_number":325},
  {"content":"\r\n\r\nو آل محمد آمين »\r\nفرمود : هر كه اين دعا را پس از هر نمازى بخواند خداوند روحش را در گور او بوى باز گرداند و زنده گردد و روزى داده شود و در نعمت و شادى باشد تا روز قيامت .\r\n\r\n5 -\r\nو نيز حديث را بمعصوم رسانده كه فرمود : پس از نماز صبح گوئى :\r\n« اللهم لك الحمد حمدا خالدا مع خلودك ، و لك الحمد حمدا لا منتهى له دون رضاك و لك الحمد حمدا لا امد له دون مشيتك ، و لك الحمد حمدا لا جزاء لقائله إلا رضاك ، اللهم لك الحمد و اليك المشتكى و أنت المستعان ، اللهم لك الحمد كما أنت أهله ، الحمد للَّه بمحامده كلها على نعمائه كلها حتى ينتهى الحمد الى حيث ما يحب ربى و يرضى »\r\nو نيز ميگوئى پس از نماز صبح پيش از آنكه سخنى بگوئى :\r\n« الحمد للَّه ملء الميزان و منتهى الرضا و زنة العرش ، و سبحان اللَّه ملء الميزان و منتهى الرضا و زنة العرش ، و اللَّه أكبر ملء الميزان و منتهى الرضا وزنة العرش ، و لا إله الا اللَّه ملء الميزان و منتهى الرضا و زنة العرش »\r\nو چهار بار آن را تكرار ميكنى سپس ميگوئى :\r\n« اللهم أسألك مسألة العبد الذليل ان تصلى على محمد و آل محمد و ان تغفر لنا ذنوبنا و تقضى لنا حوائجنا في الدنيا و الآخرة في يسر منك و عافية » .\r\n\r\nتوضيح\r\n- مجلسى ( ره ) در فرمايش حضرت عليه السلام\r\n« تعيد ذلك اربع مرات »\r\nكه فرمود :\r\nچهار مرتبه آن را تكرار ميكنى گويد : از قبيل تأكيد است نه تأسيس يعنى مقصود اين است كه آن فقرات را ( يعنى ملء الميزان و منتهى الرضا وزنة عرشك را ) چهار مرتبه همانطور كه خود معصوم عليه السلام فرمود دنبال هر يك از\r\nالحمد للَّه و سبحان اللَّه و اللَّه اكبر و لا إله الا اللَّه\r\nميخوانى نه اينكه تمامى اين دعا را چهار مرتبه ميخوانى ، گرچه برخى از اصحاب هم اين طور استنباط كرده‌اند و آن را تأسيس گرفته‌اند .\r\n\r\n6 -\r\nمحمد بن فرج گويد : حضرت جواد عليه السّلام اين دعا را به من نوشت و آن را به من آموخت و فرمود :\r\n\r\n","description":"","footnote":"","page_name":" كتاب الدعاء من الكافي 326 ","page_number":326},
  {"content":"\r\n\r\nهر كه آن را پس از نماز صبح بخواند حاجتى نخواهد جز اينكه برايش ميسر گردد ، و خداوند مهم او را كفايت كند ( و آن دعا اينست : ) «\r\nبسم اللَّه و باللَّه و صلى اللَّه على محمد و آله   وَ أُفَوِّضُ أَمْرِي إِلَى اللَّهِ إِنَّ اللَّهَ بَصِيرٌ بِالْعِبادِ ، فَوَقاهُ اللَّهُ سَيِّئاتِ ما مَكَرُوا     ، لا إِلهَ إِلَّا أَنْتَ ، سُبْحانَكَ إِنِّي كُنْتُ مِنَ الظَّالِمِينَ فَاسْتَجَبْنا لَهُ وَ نَجَّيْناهُ مِنَ الْغَمِّ وَ كَذلِكَ نُنْجِي الْمُؤْمِنِينَ     ، حَسْبُنَا اللَّهُ وَ نِعْمَ الْوَكِيلُ ، فَانْقَلَبُوا بِنِعْمَةٍ مِنَ اللَّهِ وَ فَضْلٍ لَمْ يَمْسَسْهُمْ سُوءٌ   ، ما شاء اللَّه لا حول و لا قوة الا باللَّه [ العلى العظيم 
  ] ما شاء اللَّه لا ما شاء الناس ، ما شاء اللَّه و ان كره الناس ، حسبى الرب من المربوبين ، حسبى الخالق من المخلوقين ، حسبى الرازق من المرزوقين ، حسبى الذى لم يزل حسبى منذ قط ، حسبى  اللَّهُ الَّذِي لا إِلهَ إِلَّا هُوَ   ، عَلَيْهِ تَوَكَّلْتُ وَ هُوَ رَبُّ الْعَرْشِ الْعَظِيمِ  » .\r\nو فرمود : چون از نماز واجب فارغ شدى پس بگو : ( و دعائى دستور داد كه ترجمه‌اش اينست ) « خشنودم كه خدا پروردگارم باشد و محمد ( ص ) پيغمبرم باشد ، و اسلام دينم باشد و قرآن كتابم و فلان و فلان ( و نام امامان را ببرد ) امامان من باشند ، بار خدايا ولى تو فلان ( و نام امام زمان عليه السلام را ببرد ) است پس او را از برابر و از پشت سر و از راست و چپ و بالاى سر و پائين پايش نگهدارى فرما ، و عمرش را دراز كن ، و او را بأمر خود قائم كن ، و يارىكنندهء دينت قرارش ده ، و به او بنما آنچه را دوست دارد و آنچه چشمش را روشنى بخشد در بارهء خودش و فرزندانش و خاندان و مالش و در بارهء شيعيان و دشمنانش ، و بدشمنانش بنما چيزى را كه بدان بترسند و به او بنما در بارهء دشمنانش چيزى كه او دوست دارد و چشمش را بدان وسيله روشنى بخش ، و درد دلهاى ما و سينه‌هاى مؤمنين را شفا بخش » .\r\nفرمود : و چون پيغمبر ( ص ) از نماز فارغ ميشد ميخواند ( دعائى را كه ترجمه‌اش چنين است ) :\r\n\r\n","description":"","footnote":"","page_name":" كتاب الدعاء من الكافي 327 ","page_number":327},
  {"content":"\r\n\r\n« بار خدايا بيامرز براى من آنچه پيش كرده‌ام و آنچه بتأخير انداخته‌ام و آنچه نهان كردم و آنچه عيان نمودم ، و اسراف مرا در بارهء خودم بيامرز و آنچه تو بدان داناترى ، بار خدايا تو پيش اندازى ، و تو پس‌اندازى ، معبودى جز تو نيست ، به حق دانائيت بر غيب و توانائيت بر همهء خلق ( سوگند ) تا آنگاه كه زندگى را برايم بهتر دانى مرا زنده دار ، و آنگاه كه مرگ را برايم بهتر دانى جانم را بگير ، بار خدايا من از تو خواهم ترس از تو را در پنهانى و عيان ، و سخن حق را در حال خشم و خشنودى ، و ميانه روى را در حال فقر و توانگرى ، و از تو خواهم نعمتى كه فانى نشود و روشنى چشمى كه منقطع نگردد و از تو خواهم راضى بودن به قضا و ميمنت مرگ را پس از زندگى ، و گوارائى زندگى را پس از مرگ و لذت ديدارت و شوق زيارت و لقايت را بىآنكه زيانى ضرر زننده يافته‌اى گمراه‌كننده به من رسد ، بار خدايا ما را بآرايش ايمان بياراى ، و راهنمايانى هدايت شده قرارمان ده ، بار خدايا ما را در زمرهء كسانى كه رهبرى كردى رهبرى فرما ، بار خدايا من از تو خواهم تصميم بپايدارى در كار و به راه راست شدن را ، و از تو خواهم توفيق شكرگزارى نعمتت و عافيتى نيكو و پرداخت حقت را ، و از تو خواهم بار پروردگارا دلى سالم و زبانى راستگو و از تو آمرزش خواهم از آنچه ميدانى و از تو خواهم بهتر آنچه دانى ، و پناه برم بخودت از بدى آنچه ( نسبت به من ) ميدانى زيرا كه تو ميدانى و ما نميدانيم و توئى علام الغيوب » .\r\n\r\n7 -\r\nسيف بن عميره گويد : شنيدم از حضرت صادق عليه السلام كه فرمود : جبرئيل عليه السّلام آنگاه كه يوسف در زندان بود نزد وى آمد و به او گفت : اى يوسف در عقب هر نمازى بخوان ( اين\r\n\r\n","description":"","footnote":"","page_name":" كتاب الدعاء من الكافي 328 ","page_number":328},
  {"content":"\r\n\r\nدعا را ) :\r\n« اللهم اجعل لى فرجا و مخرجا و ارزقنى من حيث احتسب و من حيث لا احتسب »\r\n. \r\nتوضيح\r\n- مجلسى ( ره ) گويد : و گفته شده كه خداوند به جزء اول اين دعا او را از زندان آزاد كرد ، و بجزء دومش او را بسلطنت رسانيد .\r\n\r\n8 -\r\nحضرت صادق عليه السّلام فرمود : هر كه اين كلمات را در نزد هر نماز واجبى بخواند خودش و خانه‌اش و مال و فرزندش محفوظ بماند ( و دعا اينست ) :\r\n« اجير نفسى و مالى و ولدى و اهلى و دارى و كل ما هو منى باللَّه الواحد الاحد الصمد الذى لم   يَلِدْ وَ لَمْ يُولَدْ وَ لَمْ يَكُنْ لَهُ كُفُواً أَحَدٌ   ، و أجير نفسى و مالى و ولدى و كلما هو منى    بِرَبِّ الْفَلَقِ مِنْ شَرِّ ما خَلَقَ   \r\n( و تا آخر سوره بخواند - ) و   بِرَبِّ النَّاسِ   ( و تا به آخر سورهء   قُلْ أَعُوذُ بِرَبِّ النَّاسِ   بخواند - و آية الكرسى را با به آخر بخواند ( يعنى بگويد :\r\nو اجير نفسى و مالى و ولدى [ و أهلى و دارى 
  ] و كل ما هو منى باللَّه  الَّذِي لا إِلهَ إِلَّا هُوَ  الحى القيوم . . .\r\nتا به آخر ) .\r\n\r\n9 -\r\nمعاوية بن عمار ( از حضرت صادق عليه السلام و احتمالا از حضرت موسى بن جعفر عليه السّلام ) حديث كند كه فرمود : هر كه سه بار دنبال نماز واجب بگويد :\r\n« يا من يفعل ما يشاء و لا يفعل ما يشاء احد غيره »\r\nسپس درخواستى كند به او داده شود هر چه درخواست كرده .\r\n\r\n10 -\r\nسعيد بن يسار گويد : حضرت صادق عليه السّلام فرمود : همين كه نماز مغرب را گزاردى ، پس دست خود را به پيشانيت بكش و سه بار بگو :\r\n« بسم اللَّه الذى لا إله الا هو عالم الغيب و الشهادة الرحمن الرحيم ،\r\n\r\n","description":"","footnote":"","page_name":" كتاب الدعاء من الكافي 329 ","page_number":329},
  {"content":"\r\n\r\nاللهم اذهب عنى الهم و الغم و الحزن »\r\n. \r\n11 -\r\nمحمد جعفى از پدرش حديث كند كه گفت : من بسيار به درد چشم مبتلا ميشدم پس از اين درد به حضرت صادق عليه السّلام شكايت كردم فرمود : آيا دعائى به تو نياموزم كه براى دنيا و آخرتت ( سودمند باشد ) و درد چشم تو را كفايت كند ؟ عرضكردم : چرا : فرمود : پس از نماز صبح و نماز مغرب ميگوئى ،\r\n« اللهم انى أسألك به حق محمد و آل محمد عليك صل على محمد و آل محمد و اجعل النور في بصرى و البصيرة في دينى و اليقين في قلبى و الاحلاص في عملى و السلامة في نفسى و السعة في رزقى و الشكر لك ابدا ما ابقيتنى »\r\n. \r\nتوضيح\r\n- مجلسى ( ره ) گويد : اين دعا با كوتاهى و اختصارش از دعاهاى جامعى است كه حاجتهاى دنيا و آخرت را در بردارد . . . سپس يك يك آنها را شمرده و شرح دهد .\r\n\r\n12 -\r\nابو جعفر شامى گويد : مردى در شام كه نامش هلقام بن أبى هلقام بود براى من حديث كرد كه خدمت حضرت موسى بن جعفر عليهما السلام رفتم ، به او عرضكردم : فدايت شوم يك دعاى جامعى براى دنيا و آخرت به من بياموز كه كوتاه باشد ، فرمود : پس از نماز صبح تا آفتاب زدن بگو :\r\n« سبحان اللَّه العظيم و بحمده استغفر اللَّه و أسأله من فضله »\r\n. هلقام گويد : من از همهء فاميلم حالم بدتر بود ( و در اثر خواندن اين دعا ) از مردى ندانسته به من ارثى رسيد كه من گمان نداشتم ميان من و آن مرد خويشاوندى باشد ، و اكنون من از تمام فاميلم زندگانيم بهتر است ، و اين نيست جز بواسطهء آن دعائى كه آقايم حضرت موسى -\r\n\r\n","description":"","footnote":"","page_name":" كتاب الدعاء من الكافي 330 ","page_number":330},
  {"content":"\r\n\r\nابن جعفر عليهما السلام به من آموخت .\r\n\r\nشرح\r\n- مجلسى ( ره ) در فرمايش حضرت كه فرمود : « پس از نماز صبح تا طلوع آفتاب بگو . . . » دو احتمال ميدهد : يكى اينكه مقصود اين باشد كه اين دعا را در تمامى اين مدت بخوان و تكرار كن ، ديگر اينكه مقصود بيان وقت اين دعا است كه موقع گفتن آن از بعد از نماز صبح است تا آفتاب زدن ، سپس گويد : و احتمال اولى روشن‌تر است .\r\n\r\nباب دعا براى روزى\r\n\r\n1 -\r\nمعاوية بن عمار گويد : از حضرت صادق عليه السّلام خواهش كردم كه دعائى براى روزى به من بياموزد .\r\nپس دعائى به من آموخت كه من بهتر از آن براى جلب روزى نديدم ، فرمود :\r\n« اللهم ارزقنى من فضلك الواسع الحلال الطيب رزقا واسعا حلالا طيبا بلاغا للدنيا و الآخرة ، صبا صبا ، هنيئا مريئا ، من غيرك و لا من من أحد [ من 
  ] خلقك إلا سعة من فضلك الواسع فانك قلت : « و اسألوا اللَّه من فضله » فمن فضلك أسأل و من عطيتك أسأل ، و من يدك الملاء أسأل »\r\n. \r\n2 -\r\nابو بصير گويد : به حضرت صادق عليه السّلام عرضكردم : من رسيدن روزيم را كند ميشمارم ( و روزى من بكندى ميرسد و به نظر خودم بيش از آن هم نخواهد رسيد ؟ ) آن حضرت در خشم شد سپس به من فرمود :\r\nبگو :\r\n« اللهم انك تكفلت برزقى و رزق كل دابة ، يا خير مدعو و يا خير من اعطى ، و يا خير من سئل و يا افضل مرتجى افعل بى كذا و كذا »\r\n( و بجاى كذا و كذا حاجت خود را در مقدار زياد شدن روزى بگويد ) .\r\n\r\n","description":"","footnote":"","page_name":" كتاب الدعاء من الكافي 331 ","page_number":331},
  {"content":"\r\n\r\n\r\n3 -\r\nاسماعيل بن عبد الخالق گويد : مردى از اصحاب پيغمبر ( ص ) ( چندى ) به خدمت آن حضرت ( ص ) نيامد ، ( و پس از مدتى ) خدمتش رسيد ، رسول خدا ( ص ) به او فرمود : چه چيز تو را از ما دور كرده بود ؟\r\nعرضكرد : بيمارى و ندارى ، به او فرمود : آيا به تو نياموزم دعائى كه خداوند از تو بيمارى و ندارى را دور سازد ؟ عرض كرد : چرا يا رسول اللَّه ، فرمود : بگو :\r\n« لا حول و لا قوة الا باللَّه [ العلى العظيم 
  ] توكلت على الحى الذى لا يموت و الحمد للَّه الذى لم يتخذ [ صاحبة و لا 
  ]  وَلَداً وَ لَمْ يَكُنْ لَهُ شَرِيكٌ فِي الْمُلْكِ وَ لَمْ يَكُنْ لَهُ وَلِيٌّ مِنَ الذُّلِّ وَ كَبِّرْهُ تَكْبِيراً  »\r\nگويد : پس درنگى نكرد ( و طولى نكشيد ) كه خدمت پيغمبر ( ص ) بازگشت و عرضكرد : اى رسول خدا خداوند بيمارى و ندارى را از من برد .\r\n\r\n4 -\r\nزيد شحام از حضرت باقر عليه السّلام حديث كند كه فرمود : براى خواستن روزى ( از خداوند ) در نماز واجب در سجده بگو :\r\n« يا خير المسئولين و يا خير المعطين ارزقنى و ارزق عيالى من فضلك الواسع فانك ذو الفضل العظيم »\r\n. \r\n5 -\r\nابو بصير گويد : به حضرت صادق عليه السلام از نيازمندى و تنگدستى شكايت كردم و از او خواستم كه دعائى براى طلب روزى به من بياموزد ، پس آن حضرت دعائى به من آموخت كه از آن زمان كه بوسيلهء آن دعا كردم نيازمند نگشتم ، فرمود : پس از نماز شب در سجده بگو :\r\n« يا خير مدعو و يا خير مسئول و يا اوسع من أعطى و يا خير مرتجى ، ارزقنى و أوسع على من رزقك ، سبب لى رزقا من قبلك ، انك على\r\n\r\n","description":"","footnote":"","page_name":" كتاب الدعاء من الكافي 332 ","page_number":332},
  {"content":"\r\n\r\nكل شىء قدير »\r\n. \r\n6 -\r\nحضرت باقر عليه السلام فرمود : مردى خدمت پيغمبر ( ص ) رسيد و عرضكرد : اى رسول خدا من مردى هستم عيالمند و قرض‌دار ، و حالم سخت شده ، پس دعائى به من بياموز كه با آن بدرگاه خداى عز و جل دعا كنم تا به من روزى دهد به مقدارى كه با آن قرضم را ادا كنم و بوسيلهء آن بر ( مخارج ) نانخورها و عيالم كمك جويم ، پس رسول خدا ( ص ) فرمود : اى بندهء خدا وضوى خوب و كاملى بساز ، و سپس دو ركعت نماز بگزار و ركوع و سجودش را كامل و نيكو بجاى آر ، سپس ( پس از فراغت از نماز ) بگو :\r\n« يا ماجد يا واحد يا كريم [ يا دائم 
  ] أتوجه اليك بمحمد نبيك نبى الرحمة ( ص ) يا محمد يا رسول اللَّه انى أتوجه بك الى اللَّه ربك و ربى و رب كل شىء ان تصلى على محمد و اهل بيته و أسألك نفحة كريمة من نفحاتك و فتحا يسيرا و رزقا واسعا ألم به شعثى ، و أقضى به دينى و استعين به على عيالى »\r\n. \r\n7 -\r\nحضرت صادق عليه السلام فرمود : رسول خدا ( ص ) اين دعا را ( براى زياد شدن روزى آموخت :\r\n« يا رازق المقلين ، يا راحم المساكين ، يا ولى المؤمنين ، يا ذا القوة المتين ، صلى على محمد و اهل بيته و ارزقنى و عافنى و اكفنى ما أهمنى »\r\n. \r\n8 -\r\nمعمر بن خلاد گويد : از حضرت رضا عليه السلام شنيدم كه ميفرمود : حضرت باقر عليه السّلام\r\n\r\n","description":"","footnote":"","page_name":" كتاب الدعاء من الكافي 333 ","page_number":333},
  {"content":"\r\n\r\nمردى را ديد كه ميگويد : « بار خدايا من از روزى حلال تو خواستارم » حضرت باقر عليه السلام به او فرمود : تو قوت ( و روزى ) پيغمبران را خواستار شدى بگو : « بار خدايا من از تو روزى فراوان پاكيزه‌اى از روزيت را خواستارم » .\r\n\r\n9 -\r\nاحمد بن محمد بن ابى نصر گويد : به حضرت رضا عليه السلام عرضكردم : فدايت شوم خداى عز و جل را بخوان ( و دعا كن ) كه روزى حلال به من روزى كند ، فرمود : آيا ميدانى حلال چيست ؟ عرضكردم :\r\nآنچه نزد ما است از در آمد پاك است ، فرمود : على بن الحسين عليهما السلام ميفرمود : حلال قوت ( و روزى ) برگزيدگانست ، سپس فرمود : ( بار خدايا ) از تو از روزى فراوانت خواستارم » .\r\n\r\n10 -\r\nمفضل بن مزيد از حضرت صادق عليه السلام حديث كند كه فرمود : بگو\r\n« اللهم اوسع على في رزقى و امدد لى في عمرى و اجعل لى ممن تنتصر به لدينك و لا تستبدل بى غيرى »\r\n. \r\n11 -\r\nو نيز از حضرت موسى بن جعفر عليهما السلام دعائى براى روزى روايت كرده ( و آن اينست ) :\r\n« يا اللَّه يا اللَّه يا اللَّه أسئلك به حق من حقه عليك عظيم أن تصلى على محمد و آل محمد و ان ترزقنى العمل بما علمتنى من معرفة حقك و ان تبسط على ما حظرت من رزقك »\r\n. \r\n12 -\r\nابو بصير گويد : به حضرت صادق عليه السلام عرضكردم : ما رسيدن روزى را بكندى ميدانيم حضرت در خشم شد و فرمود : بگو :\r\n« اللهم انك تكفلت برزقى و رزق كل دابة فيا خير من دعى\r\n\r\n","description":"","footnote":"","page_name":" كتاب الدعاء من الكافي 334 ","page_number":334},
  {"content":"\r\n\r\nو يا خير من سئل و يا خير من اعطى و يا افضل مرتجى افعل بى كذا و كذا »\r\n( و بجاى افعل بى كذا و كذا حاجت خود را ذكر كند ) .\r\n\r\n13 -\r\nحضرت صادق عليه السلام فرمود : كه على بن الحسين عليهما السلام اين دعا را ميخواند ( كه ترجمه‌اش چنين است ) : بار خدايا از تو خواهم معيشت خوبى كه بدان وسيله بهمهء حوائجم نيرو بگيرم و در اين دوران زندگى بدان وسيله بآخرتم رسم ، بدون آنكه مرا در آن بخوشگذرانى وادار كنى تا در نتيجه سركش شوم يا بر من تنگ گيرى كه بدبخت شوم ، روزى مرا از روزى حلال خود وسيع گردان و از باران فضلت بر من فرو ريز ، و نعمتى پيوسته و عطائى بىمنت ( به من ده ) سپس بواسطهء زيادى آن مرا از شكر آن باز مدار كه خرمى آن مرا به خود سرگرم سازد ، و درخشندگى شكوفه‌هايش مرا گول زند ( يا گمراه سازد ) و كمى آن مرا دچار مساز كه رنج تحصيل آن مرا از كردار و عبادتم باز دارد و اندوه بدست آوردنش سينه‌ام را فرا گيرد ، بار خدايا چندان روزى به من بده براى بىنيازى از بدان خلقت ، و وسيله‌اى باشد كه مرا بخشنودى ( يا رضوانت ) برساند ، و اى خداى من به تو پناه برم از شر دنيا و شر آنچه در آنست ، دنيا را بر من زندان مساز ، و جدائى آن را اندوه من مكن ، مرا از فتنه‌هايش بيرون بر بدانسان كه مورد پسند باشم ، و كردارم مورد پذيرش باشد كه بخانهء جاويدان زندگى و محل سكونت نيكانم برساند ، و بجاى دنياى فانى نعمتهاى خانهء باقى را به من ارزانى كن ، بار خدايا من به تو پناه برم از تنگدستى و سختى و پريشانيهاى دنيا و حملهء شياطين و سلاطين آن و از شكنجه‌هايش ، و از ستم آنكه در اين دنيا به من ستم كند .\r\nبار خدايا هر كه به من كيد كند با او كيد كن ، و هر كه آهنگ من كند آهنگ او كن ، و تيغ\r\n\r\n","description":"","footnote":"","page_name":" كتاب الدعاء من الكافي 335 ","page_number":335},
  {"content":"\r\n\r\nآن كس كه به روى من تيغ كشد تيغش را كند نما ، و آتش آن كس كه براى من آتش افروزد خاموش ساز ، و مكر مكركنندگان را از من كفايت كن ، و چشم كافران را از توجه به من از بيخ درآور ، و اندوه آن كس كه اندوهش را بر من وارد كند كفايت نما ، و شر حسودان را از من باز دار ، و با آرامش خود مرا از آن نگهدار ، و زره نگهبان خود را به من بپوشان ، و مرا در پردهء پوشانندهء خود مستور دار ، و حالم را اصلاح كن و گفتارم را بكردارم تصديق كن ( يعنى كردارم را گواه راست گفتارم كن ) و در بارهء خاندان و مالم بركت به من ده » .\r\n\r\nباب دعا براى دين و وام\r\n\r\n1 -\r\nوليد بن صبيح گويد : به حضرت صادق عليه السلام از وامى كه از من به گردن مردمى است ( و من از آنها بستانكارم و نميتوانند يا نميخواهند بدهند ) شكايت بردم فرمود : بگو ؟\r\n« اللهم لحظة من لحظاتك تيسر على غرمائى بها القضاء و تيسر لى بها الاقتضاء انك على كل شىء قدير »\r\n( يعنى بار خدايا نظرى فرما كه بدهكاران من توان پرداخت يابند و من توان دريافت ، تو بر هر چيز توانائى ) .\r\n\r\n2 -\r\nحضرت صادق عليه السّلام فرمود : مردى خدمت رسول خدا ( ص ) آمده عرضكرد : اى پيغمبر خدا قرض و وسوسه در دل بر من غالب گشته ( دستورى براى رفع هر دو به من بدهيد ) پس پيغمبر ( ص ) به او فرمود : بگو :\r\n« توكلت على الحى الذى لا يموت ، الحمد للَّه الذى لم يتخذ صاحبة و لا  وَلَداً وَ لَمْ يَكُنْ لَهُ \r\n\r\n","description":"","footnote":"","page_name":" كتاب الدعاء من الكافي 336 ","page_number":336},
  {"content":"\r\n\r\n شَرِيكٌ فِي الْمُلْكِ وَ لَمْ يَكُنْ لَهُ وَلِيٌّ مِنَ الذُّلِّ وَ كَبِّرْهُ تَكْبِيراً  »\r\nحضرت صادق عليه السّلام فرمود : مدتى بر اين جريان گذشت ، پس روزى آن مرد بر پيغمبر ( ص ) گذر كرد آن حضرت صداى او زد و فرمود : چه كردى ؟\r\nعرضكرد : اى رسول خدا آنچه به من فرمودى بدان ادامه دادم و خدا دين مرا ادا كرد و وسوسهء خاطرم را نيز از ميان برد .\r\n\r\n3 -\r\nو نيز آن حضرت عليه السلام فرمود : مردى نزد پيغمبر ( ص ) آمده عرضكرد : اى رسول خدا من از وسوسه خاطر سختى كشيده‌ام ، و مردى عيال‌وار و بدهكار و نيازمند هستم ، پيغمبر ( ص ) به او فرمود : اين كلمات را بسيار بگو :\r\n« توكلت على الحى الذى لا يموت و الحمد للَّه الذى لم يتخذ صاحبة و لا  وَلَداً وَ لَمْ يَكُنْ لَهُ شَرِيكٌ فِي الْمُلْكِ وَ لَمْ يَكُنْ لَهُ وَلِيٌّ مِنَ الذُّلِّ وَ كَبِّرْهُ تَكْبِيراً  »\r\nپس زمانى نگذشت كه آن مرد نزد آن حضرت آمده عرضكرد : خداوند وسوسهء خاطرم را بر طرف كرد و بدهى و قرضم را ادا فرمود و روزيم را فراوان ساخت .\r\n\r\n4 -\r\nموسى بن بكر از حضرت كاظم عليه السّلام حديث كند كه ( براى پرداخت بدهكارى كه داشتم اين دعا را ) براى من در كاغذى نوشت :\r\n« اللهم اردد الى جميع خلقك مظالمهم التى قبلى ، صغيرها و كبيرها في يسر منك و عافية و ما لم تبلغه قوتى و لم تسعه ذات يدى و لم يقو عليه بدنى و يقينى و نفسى فأده عنى من جزيل ما عندك من فضلك ثم لا تخلف على منه شيئا تقضيه من حسناتى ، يا أرحم الراحمين ، اشهد ان لا إله الا اللَّه وحده لا شريك له ، و اشهد أن محمدا عبده و رسوله و ان الذين كما شرع و ان الاسلام كما وصف\r\n\r\n","description":"","footnote":"","page_name":" كتاب الدعاء من الكافي 337 ","page_number":337},
  {"content":"\r\n\r\nو ان الكتاب كما انزل و ان القول كما حدث و ان اللَّه هو الحق المبين ، ذكر اللَّه محمدا و أهل بيته بخير و حيا محمدا و أهل بيته بالسلام »\r\n. \r\nباب دعا براى رفع اندوه و سختى و غم و دلتنگى و ترس\r\n\r\n1 -\r\nابو حمزه گويد : حضرت باقر عليه السلام به من فرمود : اى ابا حمزه چرا هر گاه براى تو پيش آمدى مىكند كه تو را بترس و خوف اندازد بيكى از گوشه‌هاى خانه‌ات - يعنى بسوى قبله - رو نميكنى ، پس دو ركعت نماز بخوانى سپس هفتاد بار بگوئى :\r\n« يا أبصر الناظرين و يا اسمع السامعين و يا أسرع الحاسبين و يا أرحم الراحمين »\r\nو هر بار كه اين كلمات را مىگوئى حاجت خود را بخواهى .\r\n\r\n2 -\r\nاسماء گويد : رسول خدا ( ص ) فرمود : هر كس به او اندوهى يا غمى يا سختى يا بلائى يا دشوارى برسد پس بگويد :\r\n« اللَّه ربى و لا اشرك به شيئا ، توكلت على الحى الذى لا يموت »\r\n. \r\n3 -\r\nهشام بن سالم گويد : حضرت صادق عليه السلام فرمود : هر گاه براى مردى پيش آمد ناگوارى يا سختى كرد ، يا أمرى او را اندوهناك ساخت پس دو زانوى خود را با آرنجهاى دستانش\r\n\r\n","description":"","footnote":"","page_name":" كتاب الدعاء من الكافي 338 ","page_number":338},
  {"content":"\r\n\r\nبرهنه كند و به زمين بچسباند ، و سينهء خود را به زمين گذارد و با اين حال در سجده براى حاجت خود دعا كند .\r\n\r\n4 -\r\nحضرت صادق عليه السّلام فرمود : چون برادران يوسف او را در چاه افكندند جبرئيل نزدش آمد و گفت : اى پسرك در اينجا چه ميكنى ؟ گفت : همانا برادران من مرا در اين چاه افكندند جبرئيل گفت : ميخواهى كه از اين چاه بيرون آئى ؟ يوسف گفت : اين با خداى عز و جل است اگر خواهد مرا بيرون آرد ، امام صادق عليه السّلام فرمود : پس جبرئيل به او گفت : همانا خداى تعالى به تو فرمايد : مرا با اين دعا بخوان تا از چاه بيرونت آورم ، يوسف گفت : آن دعا كدام است ؟ گفت : بگو :\r\n« اللهم انى أسألك بأن لك الحمد ، لا إله الا انت المنان بديع السماوات و الارض ذو الجلال و الاكرام ان تصلى على محمد و آل محمد و ان تجعل لى مما انا فيه فرجا و مخرجا »\r\nامام صادق عليه السّلام فرمود : پس داستانش همان شد كه خداوند در كتابش ياد فرموده است .\r\n\r\n5 -\r\nمعاوية بن عمار از امام صادق عليه السّلام حديث كند كه آن دعائى كه حضرت صادق عليه السلام بوسيلهء آن بداود بن على نفرين كرد در داستان كشتن او معلى بن خنيس و گرفتن اموال آن حضرت را از او ( كه در باب نفرين بر دشمن حديث ( 5 ) داستانش گذشت ، آن دعا اينست .\r\n« اللهم انى أسألك بنورك الذى لا يطفى و بعزائمك التى لا تخفى و بعزك الذى لا ينقضى و بنعمتك التى لا تحصى و بسلطانك الذى كففت به فرعون عن موسى عليه السّلام\r\n.\r\n\r\n","description":"","footnote":"","page_name":" كتاب الدعاء من الكافي 339 ","page_number":339},
  {"content":"\r\n\r\n\r\n6 -\r\nاسماعيل بن جابر از حضرت صادق عليه السلام حديث كند كه براى رفع اندوه فرمود : غسل ميكنى و دو ركعت نماز ميخوانى و ميگوئى :\r\n« يا فارج الهم و يا كاشف الغم يا رحمان الدنيا و الآخرة و رحيمهما فرج همى و اكشف غمى يا اللَّه الواحد الاحد الصمد الذى   لَمْ يَلِدْ وَ لَمْ يُولَدْ وَ لَمْ يَكُنْ لَهُ كُفُواً أَحَدٌ   اعصمنى و طهرنى و اذهب ببليتى »\r\nو آية الكرسى را با دو سورهء معوّذتين ( يعنى   قُلْ أَعُوذُ بِرَبِّ الْفَلَقِ   و   قُلْ أَعُوذُ بِرَبِّ النَّاسِ   ) بخوان .\r\n\r\n7 -\r\nسماعة گويد : حضرت صادق عليه السلام فرمود : هر گاه از پيش آمدى بترسى پس بگو :\r\n« اللهم انك لا يكفى منك أحد و أنت تكفى من كل أحد من خلقك فاكفنى كذا و كذا\r\n( و بجاى كذا و كذا گرفتارى خود را ذكر كند ) .\r\nو در حديث ديگر است كه فرمود : ميگوئى :\r\n« يا كافيا من كل شىء و لا يكفى منك شىء في السماوات و الارض ، اكفنى ما أهمنى من أمر الدنيا و الآخرة و صلى اللَّه على محمد و آله » .\r\nو حضرت صادق عليه السلام فرمود : هر كه بر سلطانى وارد شود كه از او ترس دارد پس بگويد :\r\n« باللَّه استفتح و باللَّه استنجح و بمحمد صلى اللَّه عليه و آله أتوجه ، اللهم ذلل لى صعوبته و سهل لى حزونته فانك تمحو ما تشاء و تثبت و عندك ام الكتاب .\r\nو نيز ميگوئى :\r\n«  حَسْبِيَ اللَّهُ لا إِلهَ إِلَّا هُوَ عَلَيْهِ تَوَكَّلْتُ وَ هُوَ رَبُّ الْعَرْشِ الْعَظِيمِ  و أمتنع بحول اللَّه و قوته من حولهم و قوتهم و أمتنع    بِرَبِّ الْفَلَقِ مِنْ شَرِّ ما خَلَقَ    و لا حول و لا قوة الا باللَّه\r\n» .\r\n\r\n","description":"","footnote":"","page_name":" كتاب الدعاء من الكافي 340 ","page_number":340},
  {"content":"\r\n\r\n\r\n8 -\r\nامام صادق عليه السّلام فرمود : از دعاهاى پدرم كه در هنگامى كه امرى پيش مىآمد ميخواند اين بود ( و ترجمه‌اش چنين است ) : « اللهم صل على محمد و آل محمد و بيامرز مرا و به من رحم كن و كردار مرا پاكيزه فرما و بازگشت مرا آسان كن ، و دل مرا آرام نما ، و از ترسم آسوده فرما ، و در همهء عمرم به من عافيت ده ، و حجت مرا پابرجا كن ، و خطاهايم را ببخش ، و رويم را سپيد گردان ، و در بارهء دينم مرا نگهدار ، و رسيدن بدان چه را جوياى آنم بر من آسان كن ، و روزيم را فراوان كن زيرا من ناتوانم ، و از بدى كه نزد من است به آن خوبى كه در نزد تو است درگذر ، و مرا در بارهء خودم داغدار مكن ، و نزديكانم را نيز داغدار منما ، و به من ببخش بار خدايا يك لحظه‌اى ( و يك نظر رحمتى ) كه بدان همهء گرفتاريهايم را بر طرف سازى ، و بدان وسيله بازگردانى به من هر آن خوئى كه پيش تو بهتر است ، كه هر آينه نيرويم سست ، و چاره‌ام كم شده ، و اميدم از خلق تو بريده و جز اميد به تو و توكل بر تو چيزى نمانده ، و توانائيت پروردگارا اگر به من رحم كنى و عافيتم بخشى چون توانائيت به عذاب و گرفتارى من است ، خدايا ياد بخششهايت مرا آرام كند و اميد بانعام تو به من نيرو دهد ، و از آن زمان كه مرا آفريدى تهى از نعمت‌هاى تو نبودم ، و توئى پروردگارم من و آقايم و دادرسم و پناهگاهم و نگهدارم ، و دوركننده از من ( بلاها را ) و مهربان به من و كفيل روزيم ، و هر آنچه كه من در آنم به قضا و قدر تو است ، پس اى آقا و اى مولاى من در آنچه مقدر فرموده‌اى و حتم كرده‌اى رهائى من باشد از همهء گرفتاريهائى كه در آنم ، و عافيت من در آن باشد ، زيرا من براى دور ساختن آنها جز تو كسى را ندارم ، و به غير تو اعتمادى ندارم ، پس اى صاحب جلالت و اكرام با من برابر خوش‌گمانى و اميدواريم رفتار كن و بزارى و ناتوانى و سستى من ترحم كن\r\n\r\n","description":"","footnote":"","page_name":" كتاب الدعاء من الكافي 341 ","page_number":341},
  {"content":"\r\n\r\nو بدان بر من منت نه و نيز بهر كس كه بدرگاهت دعا كند يا ارحم الراحمين و صلى اللَّه على محمد و آله » .\r\n\r\n9 -\r\nو آن حضرت عليه السلام فرمود : هر گاه امرى تو را باندوه افكند بگو در آخر سجده‌ات ( يا در آخرين سجده‌ات ) :\r\n« يا جبرئيل يا محمد ، يا جبرئيل يا محمد - و آن را تكرار كن - اكفيانى ما انا فيه فانكما كافيان و احفظانى باذن اللَّه فانكما حافظان »\r\n. \r\n10 -\r\nحضرت صادق عليه السلام فرمود : كه على بن الحسين عليهما السلام ميفرمود : من باكى ندارم چون اين كلمات را بگويم اگر جن و انس بر عليه من گرد آيند ( و به ضرر من اجتماع كنند ، و آن كلمات اين است ) :\r\n« بسم اللَّه و باللَّه و من اللَّه و الى اللَّه و في سبيل اللَّه و على ملة رسول اللَّه صلى الله عليه و آله اللهم اليك أسلمت نفسى و اليك و جهت وجهى و اليك ألجأت ظهرى و اليك فوضت أمرى اللهم احفظنى بحفظ الايمان من بين يدى و من خلفى و عن يمينى و عن شمالى و من فوقى و من تحتى و من قبلى و ادفع عنى بحولك و قوتك ، فإنه لا حول و لا قوة الا بك »\r\n. و بسند ديگر اين حديث را به همين نحو روايت كرده .\r\n\r\n11 -\r\nحضرت صادق عليه السلام فرمود : مردى به من گفت : هنگامى كه در ربذه بر أبى جعفر ( منصور عباسى دومين خليفهء بنى عباس ) وارد شدى چه دعائى خواندى ؟ فرمود : گفتم :\r\n« اللهم انك تكفى من كل\r\n\r\n","description":"","footnote":"","page_name":" كتاب الدعاء من الكافي 342 ","page_number":342},
  {"content":"\r\n\r\nشىء و لا يكفى منك شىء فاكفنى بما شئت و كيف شئت و من حيث شئت و انى شئت » .\r\n\r\nشرح\r\n- ابو جعفر منصور دومين خليفهء بنى عباس و از خلفائى است كه بر بنى هاشم بسيار ستم روا ميداشت و مخصوصا به اولاد حضرت مجتبى عليه السلام بسيار اذيت كرد و جمعى از آنها را در زندانهاى تاريك در مدينه و كوفه زندانى كرده بود و شكنجه‌هائى كه اين مرد ستمگر در زندانها بفرزندان پيغمبر ( ص ) داده قلم از بيان آن شرم دارد و بالاخره تمامى آنها را كه حدود سى نفر از اولاد امام حسن عليه السلام بودند در زندان بدستور او با وضع فجيعى كشتند و يا سقف زندان را بر سر آنها خراب كردند ، و شهادت عبد اللَّه محض و فرزندانش نفس زكيه و برادرش محمد ديباج و ديگر از اولاد حضرت مجتبى كه بدست خودش يا لشكريانش اتفاق افتاده در تواريخ مضبوط است ، و از ستمهاى آن مرد خبيث بفرزندان رسول خدا اين بود كه در سال 144 بنام حج به مكه سفر كرد و در بازگشت در ربذه كه دهى بوده در چهار منزلى مدينه طيبه و قبر ابو ذر غفارى رضوان اللَّه تعالى عليه در آنجاست منزل كرد ، و چند روزى در آنجا توقف كرد و دستور داد زندانيان مدينه كه از آن جمله محمد ديباج و عبد اللَّه محض بودند نزدش بردند ، محمد ديباج را دستور داد در حضورش چهار صد تازيانه زدند كه مورّخين مينويسند يك چشم محمد در اثر تازيانه از حدقه بيرون آمد و پيراهنش از بسيارى خون بر تنش چسبيده بود كه پس از چندى كه خواستند آن پيراهن را از تنش بيرون آورند با روغن زيتون چرب كردند و با اين حال با پوست از بدنش كنده شد ، و سپس تمامى آن زندانيان را با وضع بسيار رقت بارى بهمراه خود بكوفه برد و در كوفه زندان كرد و در زندان بودند تا از دنيا رفتند ، و رفتن امام صادق عليه السلام در ربذه نزد منصور در همين مسافرت بوده است كه حضرت را از مدينه خواست و گويا نظر اذيت و شايد قتل آن حضرت را نيز داشت ولى خداوند تعالى ببركت دعاى آن حضرت شر او را كفايت فرمود .\r\n\r\n12 -\r\nعلى بن ميسر گويد : چون امام صادق عليه السلام بر أبى جعفر منصور درآمد ، منصور يكى از غلامان خود را بالاى سر خود نگهداشت و به او گفت : همين كه ( جعفر بن محمد ) بر من وارد شد گردنش را بزن ، حضرت صادق عليه السلام هنگامى كه وارد شد نگاهى بمنصور كرد و زير لب سخنى گفت كه كسى نفهميد چه بود ، و سپس اين جمله را آشكارا گفت : « يا من يكفى خلقه كلهم و لا يكفيه أحد ، أكفنى شر عبد اللَّه بن على » ( منصور نامش عبد اللَّه و فرزند محمد بن على بن عبد اللَّه بن عباس بوده است ) گويد :\r\n\r\n","description":"","footnote":"","page_name":" كتاب الدعاء من الكافي 343 ","page_number":343},
  {"content":"\r\n\r\nپس منصور غلامش را نديد و غلام نيز او را نمىديد ، پس منصور به حضرت صادق عليه السلام گفت : اى جعفر .\r\nابن محمد راستى من شما را در اين گرما برنج و تعب انداختم برگرد ( به منزل ، و معذرت خواهى كرد ) پس حضرت صادق عليه السلام از نزدش بيرون رفت ، پس از آن منصور بغلامش گفت : چرا آنچه به تو دستور داده بودم انجام ندادى ( و گردن جعفر بن محمد را نزدى ؟ ) گفت : به خدا سوگند من او را نديدم و چيزى آمد و ميان من و او حائل شد ، منصور به او گفت : به خدا سوگند اگر اين داستان را براى أحدى گفتى هر آينه تو را خواهم كشت .\r\n\r\n13 -\r\nعبد اللَّه بن عبد الرحمن گويد : حضرت باقر عليه السلام به من فرمود : آيا دعائى به تو نياموزم كه بوسيلهء آن دعا كنى ؟ و همانا ما خاندان هر گاه امرى اندوهناكمان كند و از سلطان براى امرى بترسيم كه تاب آن را نداريم با آن دعا ( بدرگاه خداوند ) دعا ميكنيم ؟ عرضكردم : چرا ، پدر و مادرم بفدايت باد اى فرزند رسول خدا ، فرمود : بگو :\r\n« يا كائنا قبل كل شىء ، و يا مكون كل شىء ، و يا باقى بعد كل شىء صل على محمد و آل محمد ، و افعل بى كذا و كذا »\r\n( و بجاى آن جملهء اخير حاجت خود را ذكر كند ) .\r\n\r\n14 -\r\nعلى بن مهزيار گويد : محمد بن حمزهء غنوى به من نوشت و از من خواست كه به حضرت جواد عليه السلام بنويسم كه دعائى به او بياموزد كه بدان وسيله گشايشى برايش حاصل گردد ( و از زندانى كه در آن گرفتار شده بود خلاص گردد ) پس آن حضرت به من نوشت : اما آنچه محمد بن حمزه درخواست كرده كه دعائى بياموزد كه بدان فرج و گشايش يابد پس به او بگو كه ملازم اين دعا باشد ( و هميشه بگويد )\r\n\r\n","description":"","footnote":"","page_name":" كتاب الدعاء من الكافي 344 ","page_number":344},
  {"content":"\r\n\r\n« يا من يكفى من كل شىء و لا يكفى منه شىء اكفنى ما اهمنى مما أنا فيه »\r\nپس من اميد دارم كه اندوه و گرفتاريش بر طرف شود ان شاء اللَّه تعالى ، من هم آن دعا را به او رساندم ، و بر او نگذشت جز مدت كمى كه از زندان بيرون آمد .\r\n\r\n15 -\r\nابن أبى حمزه گويد : از حضرت على بن الحسين عليهما السلام شنيدم كه بفرزندش ميفرمود اى پسر جانم براى هر كدام از شما مصيبتى رسيد يا پيش آمد ناگوارى اتفاق افتاد ، پس وضوء بسازد و بايد وضوء كاملى باشد سپس دو ركعت يا چهار ركعت نماز بخواند ، سپس در آخر آنها ( يعنى در سجدهء آخر و يا بعد از نماز ) بگويد :\r\n« يا موضع كل شكوى و يا سامع كل نجوى و يا شاهد كل ملاء و عالم كل خفية و يا دافع ما يشاء من بلية و يا خليل ابراهيم و يا نجى موسى و يا مصطفى محمد ( ص ) ادعوك دعاء من اشتدت فاقته و قلت حيلته و ضعفت قوته ، دعاء الغريق الغريب المضطر الذى لا يجد لكشف ما هو فيه الا انت يا أرحم الراحمين »\r\nزيرا كسى به اين دعا خدا را نخواند جز اينكه خداوند گرفتاريش را بر طرف سازد ان شاء اللَّه .\r\n\r\n16 -\r\nسعيد بن يسار گويد : به حضرت صادق عليه السلام عرضكردم : ( من گاهى ) اندوهگين شوم ( و براى رفع آن از آن حضرت دستورى خواستم ) فرمود : بسيار بگو :\r\n« اللَّه اللَّه ربى لا اشرك به شيئا »\r\n( پس هر گاه از وسوسه يا حديث نفس ( خاطره‌هاى شيطانى ) بترسى بگو :\r\n« اللهم انى عبدك و ابن عبدك و ابن امتك ناصيتى بيدك عدل في حكمك ، ماض في قضاؤك ، اللهم انى أسألك بكل اسم هو لك أنزلته في كتابك\r\n\r\n","description":"","footnote":"","page_name":" كتاب الدعاء من الكافي 345 ","page_number":345},
  {"content":"\r\n\r\nأو علمته أحدا من خلقك أو استأثرت به في علم الغيب عندك ان تصلى على محمد و آل محمد و ان تجعل القرآن نور بصرى و ربيع قلبى و جلاء حزنى و ذهاب همى اللَّه اللَّه ربى لا اشرك به شيئا »\r\n. \r\n17 -\r\nحضرت باقر عليه السّلام فرمود : دعاى پيغمبر ( ص ) در شب احزاب ( آن شبى كه در جنگ احزاب كار بر آن حضرت سخت شد ) اين بود ( كه گفت : )\r\n« يا صريخ المكروبين ، و يا مجيب دعوة المضطرين و يا كاشف غمى اكشف عنى غمى و همى و كربى فانك تعلم حالى و حال اصحابى و اكفنى هول عدوى »\r\n. \r\n18 -\r\nحضرت رضا عليه السّلام فرمود : دختركى از ما ( يا كنيزكى ) در گردنش خنازيرى بيرون آمد ( خنازير غده‌هائى است كه در زير گلو و گردن پيدا شود و از آن چرك مىآيد ) پس كسى نزد من آمد و گفت : اى على ( بن موسى الرضا ) به او بگو : ( اين دعا را ) بخواند :\r\n« يا رؤف يا رحيم يا رب يا سيدى »\r\nو آن را تكرار كند ، فرمود : پس اين كلمات را گفت و خداى عز و جل آن خنازير را از او بر طرف كرد ( راوى ) گويد : فرمود : و اين دعا همانست كه جعفر بن سليمان با آن دعا كرد .\r\n\r\nشرح\r\n- مجلسى ( ره ) گويد : شايد معناى كلام امام عليه السلام اين باشد كه جعفر بن سليمان نيز گرفتار اين بيمارى بود بوسيلهء اين دعا شفا يافت ، و امام عليه السلام براى بيان تأثير دعا اين دنباله را فرموده است .\r\n\r\n19 -\r\nحسين گويد : از حضرت ابى الحسن عليه السّلام دعائى خواستم و من پشت سر آن حضرت بودم پس فرمود :\r\n« اللهم انى أسألك بوجهك الكريم و اسمك العظيم و بعزتك التى لا ترام و بقدرتك التى لا يمتنع منها\r\n\r\n","description":"","footnote":"","page_name":" كتاب الدعاء من الكافي 346 ","page_number":346},
  {"content":"\r\n\r\nشىء ان تفعل بى كذا و كذا »\r\n( و بجاى تفعل بى كذا و كذا حاجت خود را بگويد ) .\r\nگويد : و در نامه‌اى به خط خودش به من نوشت كه بگو :\r\n« يا من علا فقهر و بطن فخبر يا من ملك فقدر و يا من يحيى الموتى و هو على كل شىء قدير ، صل على محمد و آل محمد و افعل بى كذا و كذا »\r\n( و بجاى آن حاجت خود را بگويد ) سپس بگو :\r\n« يا لا إله الا اللَّه ارحمنى به حق لا إله إلا اللَّه ارحمنى » .\r\nو در نامهء ديگر به من نوشت و دستور داد كه بگويم :\r\n« اللهم ادفع عنى بحولك و قوتك ، اللهم انى أسألك في يومى هذا و شهرى هذا و عامى هذا بركاتك فيها و ما ينزل فيها من عقوبة او مكروه او بلاء فاصرفه عنى و عن ولدى بحولك و قوتك انك على كل شىء قدير ، اللهم انى اعوذ بك من زوال نعمتك و تحويل عافيتك ، و من فجأة نقمتك و من شر كتاب قد سبق ، اللهم انى اعوذ بك من شر نفسى ، و من شر كل دابة انت آخذ بناصيتها انك على كل شىء قدير  ، وَ أَنَّ اللَّهَ قَدْ أَحاطَ بِكُلِّ شَيْءٍ عِلْماً   وَ أَحْصى كُلَّ شَيْءٍ عَدَداً  »\r\n. \r\n20 -\r\nو از عمر بن يزيد حديث شده است كه اين دعا را صد بار در سجده ميخوانى :\r\n« يا حى يا قيوم يا لا إله الا انت ، برحمتك استغيث ، فاكفنى ما اهمنى و لا تكلنى الى نفسى »\r\n. \r\n21 -\r\nسماعة گويد : حضرت ابو الحسن ( موسى بن جعفر عليهما السلام ) به من فرمود : اى سماعة هر گاه براى تو نزد خداى عز و جل حاجتى است پس بگو :\r\n« اللهم انى أسألك به حق محمد و على فان لهما عندك شأنا\r\n\r\n","description":"","footnote":"","page_name":" كتاب الدعاء من الكافي 347 ","page_number":347},
  {"content":"\r\n\r\nمن الشأن و قدرا من القدر ، فبحق ذلك الشأن و به حق ذلك القدر ان تصلى على محمد و آل محمد و ان تفعل بى كذا و كذا »\r\nو بجاى تفعل بى كذا و كذا حاجت خود را بگويد ) زيرا همانا چون روز قيامت شود هيچ فرشتهء مقرب و نه پيغمبر مرسل و نه مؤمن آزمايش شده نماند جز آنكه در آن روز به آن دو ( يعنى محمد و على عليهما السلام ) نياز دارند .\r\n\r\n22 -\r\nمعاويه بن عمار و علاء بن سيابه و ظريف بن ناصح گويند : چون ابو الدوانيق منصور دوانيقى ) بسراغ حضرت صادق عليه السلام فرستاد آن حضرت دست به آسمان برداشت سپس گفت :\r\n« اللهم انك حفظت الغلامين بصلاح ابويهما فاحفظنى بصلاح آبائى محمد و على و الحسن و الحسين و على بن الحسين و محمد بن على ، اللهم انى أدرع بك في نحره و اعوذ بك من شره »\r\nيعنى بار خدايا تو آن دو پسر بچه را بخاطر نيكى و خوبى پدر و مادرشان نگهدارى كردى مرا هم بخاطر خوبى پدرانم : محمد و على و حسن و حسين و على بن الحسين و محمد بن على نگهدارى فرما ، بار خدايا من بوسيلهء تو در گلويش او را دور سازم ، و از شرش به تو پناه برم ) سپس بشتربان ( كه مهار شتر حضرت در دستش بود ) فرمود : برو ، پس همين كه ربيع ( حاجب منصور ) در خانه منصور او را ديدار كرد بوى عرضكرد : اى ابا عبد اللَّه وه چه اندازه دلش نسبت بشما سخت شده ، و من همانا شنيدم كه ميگفت : به خدا سوگند هيچ نخل خرمائى براى آنها باقى نگذارم جز اينكه همه را ببرم ، و هيچ مالى براى آنها باقى نگذارم و همه را غارت كنم ، و هيچ كودكى براى ايشان باقى نگذارم و همه را با سيرى ببرم ؟ گويد : پس آن حضرت زير لب چيزى گفت و لبانش را جنبانيد ، پس همين كه بر منصور وارد شد سلام كرد و نشست ، منصور جواب سلام حضرت را داد سپس گفت : به خدا قسم آهنگ\r\n\r\n","description":"","footnote":"","page_name":" كتاب الدعاء من الكافي 348 ","page_number":348},
  {"content":"\r\n\r\nداشتم كه يك درخت خرما برايت باقى نگذارم و همه را قطع كنم ، و هر چه دارى بگيرم ؟ حضرت صادق عليه السّلام فرمود : يا امير المؤمنين همانا خداوند ايوب را گرفتار كرد و او صبر كرد ، و بداود نعمت داد او شكر كرد ، و يوسف را بر برادران چيره كرد ( ولى او انتقام نگرفت ) و از آنها در گذشت ، و تو از اين نژادى و اين نژاد كارى نكنند جز بدان چه مانند كردار آنان باشد ، گفت : راست گفتى و من از شما در گذشتم و ( شما را ) بخشيدم ، فرمود : يا امير المؤمنين هر آينه هيچ كس دست خود را به خون ما خاندان نيالوده است جز اينكه خداوند سلطنتش را برگرفته ، منصور از اين سخن برآشفت و خشم كرد ، حضرت فرمود :\r\nيا امير المؤمنين آرام باش ( تا دنبالهء سخن را بگويم ) همانا اين سلطنت در خاندان أبى سفيان بود تا اينكه يزيد حسين عليه السّلام را كشت پس خداوند سلطنتش را از او برگرفت و آل مروان بدان رسيدند ، و چون هشام زيد را كشت خداوند سلطنتش را گرفت و بمروان بن محمد رسيد ، و چون مروان ابراهيم را كه برادر منصور و بابراهيم امام معروف بود ) كشت خداوند سلطنتش را گرفت و بشما داد ، گفت : راست گفتى بزرگترين حاجتت را ) بگو ( تا برآورم ) فرمود : اذن بده ( كه برگردم ) گفت : آن بدست شما است هر گاه بخواهى ( در بازگشت آزاديد ) پس آن حضرت بيرون آمد ، ربيع حاجب عرضكرد : ده هزار درهم براى شما داده فرمود : من بدان حاجتى ندارم ، عرضكرد : اگر نپذيرى او را خشمگين خواهى كرد ( و از نپذيرفتن شما بخشم آيد ) آن را بگير و در راه خدا صدقه بده .\r\n\r\nشرح\r\n- سيوطى در تاريخ الخلفاء گويد : جهت اينكه منصور را ابو الدوانيق لقب دادند اين بود كه بسيار حريص و بخيل بود و از كارگران و صنعتگران خود به دانق و حبه نيز حساب ميكشيد ، و دانق معرب دانگ است كه در فارسى گويند و آن يك ششم درهم است .\r\nو مقصود از « غلامين » دو پسر بچه كه امام عليه السّلام در دعا بدانها اشاره فرمود همان دو غلامى است كه خداوند متعال در داستان حضرت موسى و خضر عليهما السلام در آيه 82 از سورهء كهف بيان فرموده كه فرمايد :  وَ أَمَّا الْجِدارُ فَكانَ لِغُلامَيْنِ يَتِيمَيْنِ فِي الْمَدِينَةِ وَ كانَ تَحْتَهُ كَنْزٌ لَهُما وَ كانَ أَبُوهُما صالِحاً  . . .\r\n\r\n","description":"","footnote":"","page_name":" كتاب الدعاء من الكافي 349 ","page_number":349},
  {"content":"\r\n\r\nو ملخص داستان اين بود كه حضرت موسى و خضر دو پيامبر الهى مأموريت پيدا كردند ديوارى كه رو به خرابى و انهدام بود از خرابى آن جلوگيرى كنند و آن را از نو بسازند بخاطر گنجى كه در زير آن پنهان بود و آن گنج متعلق به دو پسر بچه بود كه در آن شهر بودند و پدر و مادر آن دو كودك مردمان صالح و شايسته بودند و خداوند متعال خواست نتيجهء نيكى آن پدر و مادر صالح را عايد اين دو پسر بچه كند و در تفسير مجمع البيان و تفسير عياشى و برخى از كتابهاى ديگر است كه فاصلهء ميان اين دو پسر بچه و آن پدر و مادر صالح هفتصد سال و يا هفت پشت بوده است .\r\nو ربيع حاجب ( دربان منصور ، و پيشخدمت مخصوص ) ظاهرا علاقه‌مند بدان حضرت عليه السّلام بوده بلكه از برخى از روايات استفاده شود از شيعيان بوده و پاره‌اى روايات نيز از او نقل شده گرچه از جهت وثاقت در حديث مورد اعتماد دانشمندان رجال نويس نبوده ولى از روى هم رفتهء چند حديث كه يكى همين حديث شريف است استفاده مىشود كه از علاقه‌مندان حضرت صادق عليه السّلام بوده است و شايد هم علاقمندى او نسبت به حضرت صادق فقط در پيش روى آن حضرت بوده ولى در مورد انجام فرمان منصور كاملا مطيع او بوده است .\r\n\r\n23 -\r\n( اين حديث مانند حديث ( 10 ) از همين باب است مراجع شود )\r\n\r\nباب دعا براى دردها و بيماريها\r\n\r\n1 -\r\nبرخى از اصحاب ما حديث كرده‌اند كه حضرت صادق عليه السّلام هنگام درد و بيمارى ( اين دعا را ميخواند ) ميگفت :\r\n« اللهم انك عيرت اقواما فقلت :  قُلِ ادْعُوا الَّذِينَ زَعَمْتُمْ مِنْ دُونِ   فَلا يَمْلِكُونَ كَشْفَ \r\n\r\n","description":"","footnote":"","page_name":" كتاب الدعاء من الكافي 350 ","page_number":350},
  {"content":"\r\n\r\n الضُّرِّ عَنْكُمْ وَ لا تَحْوِيلًا  ، فيا من لا يملك كشف ضرى و لا تحويله عنى احد غيره صل على محمد و آل محمد و اكشف ضرى و حوله الى من يدعو معك الها آخر لا إله غيرك »\r\n. \r\n2 -\r\nداود بن زربى گويد : من در مدينه بيمار سختى شدم ، و خبر آن به حضرت صادق عليه السّلام رسيد ، پس به من نوشت : خبر بيماريت به من رسيد ، پس يك صاع ( تقريبا سه كيلو ) گندم بخر ، سپس به پشت بخواب و آن گندم را روى سينه‌ات بريز و پهن كن بهر گونه كه ريخت و بگو :\r\n« اللهم انى أسألك باسمك الذى اذا سألك به المضطر كشفت ما به من ضر و مكنت له في الارض و جعلته خليفتك على خلقك ان تصلى على محمد و آل محمد و ان تعافينى من علتى »\r\nسپس برخيز و درست بنشين و گندمها را از اطراف خود جمع كن ، و ( دوباره ) همان دعا را بخوان و آن را به چهار مد ( كه هر مدى تقريبا ده سير است ) تقسيم كن ، هر قسمتى را بمسكينى ( و مستمندى ) بده و همان دعا را بخوان . داود گويد : من دستور آن حضرت را انجام دادم ( و آنقدر زود اثر داشت كه همان ساعت بيماريم بر طرف شد ) و گويا از بند آزاد شدم ، و بسيارى از مردم آن را انجام داده‌اند و از آن سود برده‌اند .\r\n\r\n3 -\r\nحسين بن نعيم گويد : يكى از فرزندان حضرت صادق عليه السّلام بيمار شد حضرت به او فرمود :\r\nاى پسركم ! بگو :\r\n« اللهم اشفنى بشفائك و داونى بدوائك و عافنى من بلائك فانى عبدك و ابن عبدك »\r\n. \r\n4 -\r\nيونس بن عمار را ( غده يا جراحت ديگرى در صورتش پيدا شد ) گويد : به حضرت صادق عليه السّلام\r\n\r\n","description":"","footnote":"","page_name":" كتاب الدعاء من الكافي 351 ","page_number":351},
  {"content":"\r\n\r\nعرضكردم : فدايت شوم اين ( علتى ) كه در صورت من پيدا شده مردم پندارند كه همانا خداى عز و جل هر كس را از بندگانش كه دوست دارد بدان دچار نكند ( و مرا خدا نخواسته كه بدان دچار شده‌ام ) ؟ آن حضرت عليه السّلام به من فرمود : نه ( اين طور نيست ) هر آينه مؤمن آل فرعون سر انگشتانش ريخته بود ( كه استخوانهاى بندهاى آنها آشكار بود ) و اين طور ميگفت - و دستش را دراز ميكرد - : « اى مردم پيروى كنيد از فرستادگان خدا » ( سورهء يس آيه 20 ) گويد : سپس فرمود : چون ثلث آخر شب شد در ساعت اول آن ( برخيز ) و وضوء بساز و بنمازى كه ميخوانى بپرداز ( مقصود نماز شب است ) پس چون در سجدهء آخرين از دو ركعت اول ( از هشت ركعت نماز شب ) رسيدى در حال سجده بگو :\r\n« يا على يا عظيم يا رحمان يا رحيم يا سامع الدعوات و يا معطى الخيرات صل على محمد و آل محمد و اعطنى من خير الدنيا و الآخرة ما أنت أهله و اصرف عنى من شر الدنيا و الآخرة ما أنت أهله و اذهب عنى هذا الوجع ( و نام آن درد را ببر ) فإنه قد غاظنى و [ أ 
  ] حزننى »\r\n. و در دعا پافشارى كن ، گويد : هنوز بكوفه نرسيده بودم كه خداوند تمام آن درد را از من ببرد بواسطهء دعائى كه آن حضرت به من آموخت اثرى از آن بيمارى در چهرهء من بجاى نماند ) .\r\n\r\nشرح\r\n- مجلسى ( ره ) گويد : اينست كه ( اشتباهى از راويان و يا نسخه نويسان در اين حديث شده و صحيح آن ) مؤمن آل يس ( بجاى مؤمن آل فرعون ) باشد چنان كه در اخبار ديگر وارد شده و گفتار :\r\n يا قَوْمِ اتَّبِعُوا الْمُرْسَلِينَ  از مؤمن آل يس است و در داستان او آمده است ، و شايد اين اشتباه ( بين « يس » و « فرعون » ) از راويان بوده است ، و برخى از افاضل گفته‌اند : اين دو مؤمن هر دو يكنفر بوده‌اند و همان مؤمن آل فرعون بوده كه عمرش طولانى گشته ( و زمان حضرت عيسى عليه السلام و فرستادگان شمعون صفا را درك كرده است ) ولى دور بودن اين كلام ( از تاريخ و اخبار ) پوشيده نيست ، و گذشته اين حرف با اخبار بسيارى كه در هر دو مؤمن رسيده است سازش ندارد .\r\n\r\n5 -\r\nحضرت باقر عليه السلام فرمود : چون مردى را ديدى كه گرفتار بلا شده ( بشكرانه اينكه تو بدان\r\n\r\n","description":"","footnote":"","page_name":" كتاب الدعاء من الكافي 352 ","page_number":352},
  {"content":"\r\n\r\nبلا گرفتار نشده‌اى ) بگو :\r\n« الحمد للَّه الذى عافانى مما ابتلاك به و فضلنى عليك و على كثير ممن خلق »\r\nو نگذار او بشنود .\r\n\r\n6 -\r\nداود بن زربى گويد : حضرت صادق عليه السلام ( در بارهء كسى كه جايى از بدنش دردى دارد ) فرمود : دست خود را بر جاى درد بگذارد و سه بار بگويد :\r\n« اللَّه اللَّه ربى حقا لا اشرك به شيئا ، اللهم انت لها و لكل عظيمة ففرجها عنى »\r\n. \r\n7 -\r\nمفضل از امام صادق عليه السّلام حديث كند كه فرمود : براى هر دردى بگو :\r\n« بسم اللَّه و باللَّه كم من نعمة للَّه في عرق ساكن و غير ساكن على عبد شاكر و غير شاكر »\r\nو ريش خود را بدست راست بگير و پس از نماز واجب سه بار ( اين دعا را ) بخوان :\r\n« اللهم فرج عنى كربتى و عجل عافيتى و اكشف ضرى »\r\nو بكوش كه خواندنت با اشك و گريه توأم باشد .\r\n\r\n8 -\r\nابراهيم بن عبد الحميد از مردى حديث كند كه گويد : خدمت امام صادق عليه السلام رفتم و از دردى كه داشتم بوى شكايت كردم ( و براى رفع آن از آن حضرت عليه السلام چاره‌اى خواستم ) فرمود : بگو :\r\n« بسم اللَّه » و دست بر آن موضع درد بكش و بگو :\r\nو اعوذ بعزة اللَّه و اعوذ بقدرة اللَّه و اعوذ بجلال اللَّه و أعوذ بعظمة اللَّه و أعوذ بجمع اللَّه ، و أعوذ برسول اللَّه و اعوذ باسماء اللَّه من شر ما احذر و من شر ما أخاف على نفسى »\r\n\r\n","description":"","footnote":"","page_name":" كتاب الدعاء من الكافي 353 ","page_number":353},
  {"content":"\r\n\r\nو آن را هفت بار بگو ، گويد : من اين كار را كردم و خداوند ببركت آن دعا درد را از من برد .\r\n\r\n9 -\r\nو از عون حديث شده كه فرمود : دستت را بجاى درد بكش و بگو :\r\n« بسم اللَّه و باللَّه و محمد رسول اللَّه صلى اللَّه عليه و آله و لا حول و لا قوة الا باللَّه العلى العظيم ، اللهم امسح عنى ما أجد »\r\nسپس با دست راستت سه بار بر موضع درد بكش .\r\n\r\n10 -\r\nعبد اللَّه بن سنان گويد : حضرت صادق عليه السّلام فرمود : دستت را بر جاى درد بگذار و بگو :\r\n« بسم اللَّه و باللَّه و محمد رسول اللَّه صلى اللَّه عليه و آله و لا حول و لا قوة الا باللَّه اللهم امسح عنى ما أحد »\r\nو سه بار بجاى درد دست بكش .\r\n\r\n11 -\r\nعلى بن عيسى از عمويش حديث كند كه گويد : به او ( يعنى امام عليه السّلام ) عرضكردم : دعائى به من بياموز كه براى بر طرف شدن دردى كه به من رسيده آن را بخوانم ، فرمود : در حال سجده بگو :\r\n« يا اللَّه يا رحمان [ يا رحيم 
  ] يا رب الارباب و إله الآلهة و يا ملك الملوك و يا سيد السادة اشفنى بشفائك من كل داء و سقم فانى عبدك أتقلب في قبضتك »\r\n. \r\n12 -\r\nزراره از يكى از دو امام باقر و يا امام صادق عليهما السلام حديث كند كه فرمود : هر گاه\r\n\r\n","description":"","footnote":"","page_name":" كتاب الدعاء من الكافي 354 ","page_number":354},
  {"content":"\r\n\r\nبالاى سر بيمارى رفتى هفت بار بگو :\r\nاعيذك باللَّه العظيم رب العرش العظيم من شر كل عرق نفار و من شر حر النار »\r\n. \r\n13 -\r\nامام باقر عليه السّلام فرمود : هر گاه انسان مريض شد ( اين دعا را بخواند ) بگويد :\r\n« بسم اللَّه و باللَّه و محمد رسول اللَّه صلى اللَّه عليه و آله اعوذ بعزة اللَّه و أعوذ بقدرة اللَّه على ما يشاء من شر ما أجد »\r\n. \r\n14 -\r\nامام صادق عليه السّلام فرمود : ( براى رفع درد و بيمارى بگويد : )\r\n« يا منزل الشفاء و مذهب الداء انزل على ما بى من داء شفاء »\r\n. \r\n15 -\r\nحسين خراسانى نانوا گويد : از دردى كه داشتم به حضرت صادق عليه السلام شكايت كردم ، فرمود : چون نماز خواندى پس بجاى سجده‌ات دست بگذار و بگو :\r\n« بسم اللَّه محمد رسول اللَّه صلى اللَّه عليه و آله اشفنى يا شافى لا شفاء الا شفاؤك ، شفاء لا يغادر سقما ، شفاء من كل داء و سقم »\r\n. \r\n16 -\r\nامام باقر عليه السلام فرمود : على عليه السّلام بيمار شد و رسول خدا ( ص ) بعيادتش آمده و به او فرمود :\r\nبگو :\r\n« اللهم انى أسألك تعجيل عافيتك و صبرا على بليتك و خروجا الى رحمتك »\r\n. \r\n17 -\r\nحضرت صادق عليه السّلام فرمود : همانا پيغمبر ( ص ) به اين دعا معالجه ميكرد ميفرمود : دست بر\r\n\r\n","description":"","footnote":"","page_name":" كتاب الدعاء من الكافي 355 ","page_number":355},
  {"content":"\r\n\r\nجاى درد ميگذارى و ميگوئى :\r\n« ايها الوجع اسكن بسكينة اللَّه و قر بوقار اللَّه و انحجز بحاجز اللَّه و اهدأ بهداء اللَّه اعيذك ايها الانسان بما اعاذ اللَّه عز و جل به عرشه و ملائكته يوم الرجفة و الزلازل »\r\nهفت بار اين را ميگوئى و گر نه كمتر از سه بار نباشد .\r\n\r\n18 -\r\nمعاوية بن عمار از امام صادق عليه السلام حديث كند كه فرمود : دستت را بر موضع درد ميگذارى و سه بار مىگوئى :\r\n« اللهم انى أسألك به حق القرآن العظيم الذى نزل به الروح الامين و هو عندك في ام الكتاب على حكيم ان تشفينى بشفائك و تداوينى بدوائك و تعافينى من بلائك »\r\nو بر محمد و آل او صلوات ميفرستى .\r\n\r\n19 -\r\nابو حمزة گويد : در زانوى من دردى پيدا شد پس به حضرت باقر عليه السلام عرض حال كردم فرمود : چون نماز خواندى بگو :\r\n« يا اجود من اعطى و يا خير من سئل و يا أرحم من استرحم ، ارحم ضعفى و قلة حيلتى و عافنى من وجعى »\r\nگويد : من اين كار را كردم و عافيت يافتم .\r\n\r\n","description":"","footnote":"","page_name":" كتاب الدعاء من الكافي 356 ","page_number":356},
  {"content":"\r\n\r\n\r\nباب حرز و تعويذ\r\n\r\nمترجم گويد\r\n: حرز به معناى پناهگاه و جاى محكم و استوار و دعائى كه بر كاغذ نويسند و براى دفع چشم زخم يا دفع بلا همراه خود نگهدارند آمده ، و تعويذ هم معانى شبيه حرز دارد و به معناى پناه دادن نيز آمده و مقصود در اينجا چنان كه از دعاهائى كه مىآيد معلوم گردد دعاهائى است كه با خواندن يا نوشتن و همراه كردن آنها انسان از دردها و يا جانوران موذى و درندگان و ترس و ديگر چيزها در امان ماند .\r\n\r\n1 -\r\nابن منذر گويد : خدمت حضرت صادق عليه السلام از وحشت ( ترس و اندوه از تنهائى ) ياد آور شدم فرمود : آيا شما را آگاه نكنم به چيزى كه هر گاه آن را بگوئيد نه در شب و نه در روز از تنهائى نترسيد ؟ ( و آل اينست ) :\r\n« بسم اللَّه و باللَّه و توكلت على اللَّه و انه  مَنْ يَتَوَكَّلْ عَلَى اللَّهِ فَهُوَ حَسْبُهُ إِنَّ اللَّهَ بالِغُ أَمْرِهِ قَدْ جَعَلَ اللَّهُ لِكُلِّ شَيْءٍ قَدْراً  ، اللهم اجعلنى في كنفك و في جوارك و اجعلنى في أمامك و في منعك »\r\nپس فرمود : بما رسيده كه مردى سى سال اين دعا را ميخواند و يك شب آن را ترك كرد و همان شب او را عقرب گزيد .\r\n\r\n2 -\r\nحضرت صادق عليه السلام فرمود : بگو :\r\n« اعوذ بعزة اللَّه و اعوذ بقدرة اللَّه و أعوذ بجلال اللَّه و أعوذ بعظمة اللَّه و أعوذ بعفو اللَّه و أعوذ بمغفرة اللَّه و أعوذ برحمة اللَّه و أعوذ بسلطان اللَّه الذى هو على كل شىء قدير و أعوذ بكرم اللَّه ، و أعوذ بجمع اللَّه من شر كل جبار عنيد و كل شيطان مريد و شر كل قريب\r\n\r\n","description":"","footnote":"","page_name":" كتاب الدعاء من الكافي 357 ","page_number":357},
  {"content":"\r\n\r\nأو بعيد أو ضعيف أو شديد و من شر السامة و الهامة و العامة و من شر كل دابة صغيرة او كبيرة بليل او نهار و من شر فساق العرب و العجم و من شر فسقة الجن و الانس »\r\n. \r\n3 -\r\nحضرت صادق عليه السلام فرمود : أمير المؤمنين عليه السلام فرمود : كه پيغمبر ( ص ) حسن و حسين را رقيه نمود ( رقيه به معناى : دعا ، تعويذ ، افسون و آنچه براى حفظ و نگهدارى به كار برند مىباشد ) به اين كلمات و فرمود :\r\n« اعيذ كما بكلمات اللَّه التامات و اسمائه الحسنى كلها عامة من شر السامة و الهامة و من شر كل عين لامة و من شر حاسد اذا حسد »\r\nسپس پيغمبر ( ص ) رو بما كرده فرمود : ابراهيم ( ع ) اينسان اسماعيل و اسحاق را در پناه خدا مينهاد ( و تعويذشان ميكرد ) .\r\n\r\n4 -\r\nسليمان جعفرى گويد : از حضرت أبو الحسن عليه السّلام ( ظاهرا مقصود حضرت رضا عليه السلام است ) شنيدم كه ميفرمود : چون شام كنى و ببينى كه خورشيد رو بغروب كردن و پشت كردن است پس بگو :\r\n« بسم اللَّه و باللَّه و  الْحَمْدُ لِلَّهِ الَّذِي لَمْ يَتَّخِذْ  صاحبة و لا  وَلَداً وَ لَمْ يَكُنْ لَهُ شَرِيكٌ فِي الْمُلْكِ وَ لَمْ يَكُنْ لَهُ وَلِيٌّ مِنَ الذُّلِّ وَ كَبِّرْهُ تَكْبِيراً  و الحمد للَّه الذى يصف و لا يوصف و يعلم و لا يعلم ،  يَعْلَمُ خائِنَةَ الْأَعْيُنِ وَ ما تُخْفِي الصُّدُورُ  ، و اعوذ بوجه اللَّه الكريم و باسم اللَّه العظيم من شر ما برأ و ذرأ و من شر ما تحت الثرى و من شر ما بطن و ظهر و من شر ما وصفت و ما لم أصف و الحمد للَّه رب العالمين »\r\nو فرمود : كه اين دعا امان است از هر درنده و از شيطان رجيم ( رانده شده از درگاه خداوند ) و فرزندانش ، و از حيوانى كه\r\n\r\n","description":"","footnote":"","page_name":" كتاب الدعاء من الكافي 358 ","page_number":358},
  {"content":"\r\n\r\nدندان گيرد ، يا بگزد ، « گويندهء اين كلمات آنگاه كه آن را خواند از دزد و ديو نترسد ، گويد : من عرضكردم : كه من شكار درنده كنم و شبها كه در ويرانه‌ها ميخوابم وحشت ميكنم ؟ به من فرمود : چون وارد بر ويرانه شوى بگو :\r\n« بسم اللَّه أدخل »\r\nو پاى راستت را پيش بنه ، و چون بيرون آئى پاى چپت را پيش بنه و نام خدا را بر زبان ببر كه تو بد نخواهى ديد .\r\n\r\n5 -\r\nقتيبهء اعشى گويد : حضرت صادق عليه السلام به من آموخت ( كه اگر خواستم كسى را تعويذ كنم ) فرمود : بگو :\r\n« بسم اللَّه الجليل اعيذ فلانا ( و بجاى فلان نام آن شخص را بگويم ) باللَّه العظيم من الهامة و السامة و اللامة و العامة و من الجن و الانس و من العرب و العجم و من نفثهم و بغيهم و نفخهم و بآية الكرسى »\r\n- و آن را ( يعنى آية الكرسى را ) بخوان سپس دوباره ميگوئى :\r\n« بسم اللَّه اعيذ فلانا باللَّه الجليل . . . »\r\nتا به آخر همان ( دعاى بالا ) .\r\n\r\nشرح\r\n- مجلسى ( ره ) گويد : يعنى دربار دوم « الجليل » را پس از « بسم اللَّه » برميدارى و بجاى « العظيم » ميگذارى .\r\n\r\n6 -\r\nاسحاق بن عمار گويد : به حضرت صادق عليه السلام عرضكردم : قربانت گردم من از عقربها ميترسم ، فرمود : بستارگان بنات النعش بسه تاى آنها نگاه كن ، و ستارهء وسطى آنها در كنارش ستارهء كوچكى است كه عرب آن را « سها » نامند و ما آن را « اسلم » ناميم ، و هر شب بدان خيره نگاه كن و سه بار بگو :\r\n« اللهم رب أسلم ، صل على محمد و آل محمد و عجل فرجهم و سلمنا »\r\nاسحاق گويد : در تمام عمر خود آن را ترك نكردم جز يك مرتبه كه آن بار هم عقرب مرا زد .\r\n\r\n","description":"","footnote":"","page_name":" كتاب الدعاء من الكافي 359 ","page_number":359},
  {"content":"\r\n\r\n\r\n7 -\r\nسعد اسكاف گويد : از آن حضرت شنيدم كه ميفرمود : هر كس اين كلمات را بگويد من ضمانت كنم كه عقرب و گزندگان ديگر او را ( در شب ) آسيب نرسانند تا بامداد كند ( و آن كلمات اينست : )\r\n« اعوذ بكلمات اللَّه التامات التى لا يجاوزهن بر و لا فاجر من شر ما ذرأ و من شر ما برأ و من شر كل دابة  هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ  »\r\n. \r\n8 -\r\nعلى بن أبى حمزة از حضرت ابى الحسن ( موسى بن جعفر ) عليه السّلام حديث كند كه فرمود :\r\nبرسول خدا ( ص ) در برخى از غزوات و جنگها ( اصحاب ) از كيك شكايت كردند كه ايشان را آزار ميدهد حضرت فرمود : چون هر كدام از شما ببستر خواب رود بگويد :\r\n« ايها الاسود الوثاب الذى لا يبالى غلقا و لا بابا عزمت عليك بام الكتاب ألا ئوذينى و أصحابى الى أن يذهب الليل و يجيء الصبح بما جاء »\r\n- ( على بن حكم كه يكى از راويان حديث است گويد : ) و آنچه ما ميدانيم اينست كه ( بجاى جملهء اخير يعنى ( الى ان يذهب . . . » اين جمله ميان ما معروف است : )\r\n« الى أن يئوب الصبح متى ما آب »\r\n. \r\n9 -\r\nامام صادق عليه السّلام فرمود : امير المؤمنين عليه السّلام فرمود : هر گاه درنده‌اى ديدار كردى بگو :\r\n« أعوذ برب دانيال و الجب من شر كل اسد مستأسد »\r\n( يعنى پناه ميبرم بپروردگار دانيال و چاه از شر هر شير درنده‌اى ) .\r\n\r\nشرح\r\n- فيض ( ره ) گويد : تفسير اين حديث چنانچه صاحب تهذيب ( شيخ طوسى ره ) در كتاب امالى خود از حضرت صادق عليه السّلام روايت كند اينست كه فرمود : هر كس براى روزى اندوه به خود راه دهد گناهى بر او نوشته شود ، همانا دانيال عليه السلام در زمان پادشاهى جبار و سركش بود و او را گرفت و در چاهى انداخت ( مجلسى ( ره ) گويد : كه آن پادشاه بخت نصر بود ) و درندگان را نيز با او در آن\r\n\r\n","description":"","footnote":"","page_name":" كتاب الدعاء من الكافي 360 ","page_number":360},
  {"content":"\r\n\r\nچاه انداخت ، ولى آن درندگان به آن حضرت نزديك نمىشدند ، و آن پادشاه دانيال را از آن چاه بيرون نياورد تا خداوند به پيغمبرى از پيغمبرانش وحى كرد كه خوراك و طعامى براى دانيال ببر . . . ( و سپس حضرت داستان آمدن آن پيغمبر را بر سر چاه و خوراك آوردن و دعاى دانيال را بيان فرمايد ) .\r\n\r\n10 -\r\nصالح بن سعيد از ابراهيم بن محمد بن هارون حديث كند كه به حضرت أبى جعفر عليه السلام نوشت و از آن حضرت دعائى براى بادهائى كه كودكان بدان دچار گردند درخواست ، حضرت به خط خود اين دو دعا را نوشت ، و صالح ( بن سعيد ) معتقد بود كه آن حضرت اين دو دعا را به خط خود براى ابراهيم فرستاد ( يا ابراهيم دعاها را كه به خط حضرت بود براى صالح فرستاد ) .\r\n« اللَّه اكبر اللَّه اكبر اللَّه اكبر اشهد ان لا إله الا اللَّه اشهد أن محمدا رسول اللَّه ، اللَّه اكبر اللَّه اكبر ، لا إله الا اللَّه و لا رب لى الا اللَّه ، له الملك و له الحمد لا شريك له سبحان اللَّه ، ما شاء اللَّه كان و ما لم يشأ لم يكن اللهم ذا الجلال و الاكرام . رب موسى و عيسى و ابراهيم الذى وفى ، إله ابراهيم و اسماعيل و اسحاق و و يعقوب و الاسباط ، لا إله الا انت ، سبحانك ما عددت من آياتك و بعظمتك و بما سألك به النبيون و بانك رب الناس ، كنت قبل كل شىء أسألك باسمك الذى تمسك به السماوات ان تقع على الارض الا باذنك ، و بكلماتك التامات التى تحيى به الموتى أن تجير عبدك فلانا ( نام آن كودك را ببرد ) من شر ما ينزل من السماء و ما يعرج اليها ، و ما يخرج من الارض و يا يلج فيها و    سَلامٌ عَلَى الْمُرْسَلِينَ وَ الْحَمْدُ لِلَّهِ رَبِّ الْعالَمِينَ    »\r\n. و نيز به خط مباركش به او نوشت :\r\n« بسم اللَّه و باللَّه و الى اللَّه و كما شاء اللَّه و اعيذه بعزة اللَّه و جبروت اللَّه و قدرة اللَّه و ملكوت اللَّه هذا الكتاب من اللَّه شفاء لفلان بن فلان عبدك و ابن امتك ( و نام او و پدرش را ببرد )\r\n\r\n","description":"","footnote":"","page_name":" كتاب الدعاء من الكافي 361 ","page_number":361},
  {"content":"\r\n\r\nعبدى اللَّه صلى اللَّه على محمد و آله » يا « على رسول اللَّه و آله » .\r\n\r\nشرح\r\n- مجلسى ( ره ) گويد : بادى كه دچار كودكان شود همانست كه در فارسى بدان « باد جن » گويند و همان ام الصبيان است ، كه شيخ در كتاب قانون آن را ريح الصبيان ( باد كودكان ) ناميده است ، سپس كلامى از كتاب نهايه نقل كند كه باد در امثال اين حديث كنايه از « جن » است .\r\n\r\n11 -\r\nعبد اللَّه بن يحيى كاهلى گويد : امام صادق عليه السّلام فرمود : هر گاه بنده‌اى برخورد كردى در روى او آيت الكرسى را بخوان و بگو :\r\n« عزمت عليك بعزيمة اللَّه و عزيمة محمد ( ص ) و عزيمة سليمان ابن داود عليهما السلام و عزيمة امير المؤمنين على بن ابى طالب عليه السلام و الائمة الطاهرين من بعده »\r\nكه آن درنده ان شاء اللَّه از تو روى گرداند . ( كاهلى ) گويد : پس من ( زمانى از شهر ) بيرون رفتم و ناگاه درنده‌اى سر راه مرا گرفت پس من او را ( به همان نحو كه حضرت فرموده بود ) قسم دادم ، و گفتم : از راه ما باز گرد و ما را ميازار ؟ گويد : پس ديدم سرش را به زير انداخت و دمش را ميان دو پايش برد و برگشت .\r\n\r\n12 -\r\nو نيز حضرت صادق عليه السلام فرمود : هر كه دنبال نماز واجب بگويد\r\n« استودع اللَّه العظيم الجليل نفسى و أهلى و ولدى و من يعنينى أمره و استودع اللَّه المرهوب المخوف المتضعضع لعظمته كل شىء نفسى و اهلى و مالى و ولدى و من يعنينى أمره »\r\nدر زير يكى از بالهاى جبرئيل درآيد و خودش و خاندان و مالش محفوظ ماند .\r\n\r\n13 -\r\nو در حديث مرفوعى ( كه سند را بمعصوم رسانند ) حديث كنند كه فرمود : هر كه در خانه و\r\n\r\n","description":"","footnote":"","page_name":" كتاب الدعاء من الكافي 362 ","page_number":362},
  {"content":"\r\n\r\nاطاقى تنها بخوابد پس آية الكرسى را بخواند و بگويد : « اللهم آنس وحشتى و آمن روعتى و أعنى على وحدتى » .\r\n\r\n14 -\r\nبكير گويد : شنيده از امير المؤمنين عليه السلام كه ميفرمود : رسول خدا ( ص ) به من فرمود :\r\nاى على آيا به تو نياموزم كلماتى ؟ هر گاه در ورطه ( امرى كه خلاصى از آن دشوار باشد ) يا بلائى افتادى پس بگو : «\r\nبسم اللَّه الرحمن الرحيم و لا حول و لا قوة الا باللَّه العلى العظيم »\r\nزيرا خداوند عز و جل ببركت اين دعا آنچه خواهد از اقسام بلا از تو دور كند .\r\n\r\nباب دعا هنگام خواندن قرآن\r\n\r\n1 -\r\nحضرت صادق عليه السلام هنگام خواندن قرآن اين دعا را ميخواند ( كه ترجمه‌اش چنين است ) :\r\n« بار خدايا اى پروردگار ما ستايش مخصوص تو است ، توئى يگانه در قدرت و پادشاهى استوار ، و مخصوص تو است ستايش ، توئى برتر بعزت و كبرياء و مسلط بر فراز آسمانها و عرش بزرگ ، پروردگار ما و از آن تو است ستايش ، توئى كه همه چيز را بذات خود دانائى و هر دانشمندى نيازمند درگاه تو است ، پروردگار ما از آن تو است ستايش اى فرود فرستندهء آيه‌ها و ذكر عظيم ، پروردگار ما مخصوص تو است ستايش بدانچه بما آموختى از حكمت و قرآن عظيم آشكاركننده ، بار خدايا توئى كه پيش از رغبت ما در آموختنش آن را بما آموختى ، و پيش از اظهار شوق مادر سودش ما را بدان مخصوص گردانيدى ، بار\r\n\r\n","description":"","footnote":"","page_name":" كتاب الدعاء من الكافي 363 ","page_number":363},
  {"content":"\r\n\r\nخدايا در اين صورت اين منتى است از تو بر ما ، و فضل وجود و لطفى است بما و رحمتى است براى ما و امتنانى است بر سر ما ، بدون اينكه از جانب ما جنبش و حركت و توانائى و چاره‌جوئى شود ، بار خدايا پس تلاوت اين قرآن و در برداشتن آياتش را محبوب ما ساز ، و بما ارزانى دار ايمان بآيات متشابه آن را ، و توفيق عمل بمحكمش را ، و بما ده وسيلهء تأويل آن را ، و راهنمائى در تدبير آن و بينائى در پرتو نورش را بما عنايت فرما .\r\nبار خدايا چنانچه آن را فرو فرستادى درمان براى دوستانت ، و وسيلهء بدبختى براى دشمنانت ، و سبب كورى نافرمانانت ، و وسيلهء روشنى فرمانبردارانت ، بار خدايا آن را قرار ده براى ما پناهگاه محكمى از عذابت ، و دژى از خشمت ، و جلوگيرى از نافرمانيت و نگهبانى از قهر و غضبت ، و راهنمائى بفرمانبرداريت ، و نورى در روز ديدارت كه بدان در ميان خلق تو روشنى يابيم ، و بر صراط تو بدان وسيله بگذريم ، و ببهشتت راه يابيم .\r\nبار خدايا به تو پناه بريم از بدبختى در حمل آن ، و كورى از عمل [ يا علم 
  ] به آن ، و كجروى در حكم آن و برترى نمودن از توجه بدان ( يا پيشتازى از ميانه روى آن ) و كوتاهى كردن در برابر حق آن ، بار خدايا سنگينى آن را از ما بردار و مزدش را براى ما لازم گردان ، و سپاسگزاريش را نصيب ما گردان ، و ما را چنان كن كه مراعات و محافظتش كنيم ، بار خدايا ما را چنان ساز كه از حلالش پيروى كنيم و از حرامش اجتناب ورزيم ، و حدود آن را بر پا داريم ، و فرائض آن را بجا آوريم .\r\nبار خدايا روزى ما گردان شيرينى تلاوتش را و نشاط در باره قيام بدان ، و ترس در هنگام خواندنش و نيروئى براى به كار بستن آن در هر آن از شب و روز ، بار خدايا باندكى خواب خستگى ما را درمان كن ( و بنا بر نسخهء « اسقنا » يعنى عطش خواب ما را باندكى از آن فرونشان ) و در ساعت مخصوص شب\r\n\r\n","description":"","footnote":"","page_name":" كتاب الدعاء من الكافي 364 ","page_number":364},
  {"content":"\r\n\r\nما را از خوابها بيدار كن ، و درگاه‌هائى كه دعا باجابت رسد ما را از چرت چرتيها به خود آر .\r\nبار خدايا دلهاى ما را در برابر عجائب بىپايانش تيز هوش كن ، و زمزمهء آن را لذت بخش نما ، و هنگام مراجعه به آن عبرتى بما بده ، و سود آشكارى هنگام فهم‌جوئيش بما عنايت فرما ، بار خدايا به تو پناه بريم از تخلف قرآن در دلهاى ما ( يعنى اثر آن در اعضاء و جوارح ما آشكار نشود ) و از اينكه آن را بالش خواب خود كنيم ( فيض « ره » ) گويد : يعنى شب بخوابيم با او و تهجد به او نكنيم يا او را در كنار رختخواب خود اندازيم و آن را گرامى نداريم ) و از اينكه آن را پشت سر اندازيم ، و از قساوت دلهامان نسبت بدان چه ما را بدان پند دادى به تو پناه بريم ، بار خدايا بآياتى كه در آن آوردى ما را سود ده ، و بمثلهائى كه در آن زده‌اى ما را متذكر ساز ، و بتأويل آن بديهاى ما را جبران كن و بدان وسيله مزد كردار نيك ما را دو چندان كن ، و درجات ما را بالا ببر ، و پس از مرگ بسبب آن بما بشارت تلقين نما ، بار خدايا آن را براى ما توشه‌اى ساز كه در موقع وقوف در برابرت بدان وسيله بما نيرو دهى ، و راه روشنى كه كه با آن بسوى تو آئيم ، و دانش سودمندى كه بدان وسيله نعمتهاى تو را سپاسگزاريم ، و خشوع صادقانه‌اى كه با آن نامهاى تو را تسبيح گوئيم ، زيرا تو با فرود فرستادن آن حجتى بر ما آوردى كه راه عذر را بر ما بستى و نعمتى بما دادى كه زبان شكر ما از آن كوتاهست .\r\nبار خدايا آن را براى ما سرپرستى ساز كه ما را از لغزش نگهدارد ، و راهنمائى ساز كه ما را به كار نيك راهنمائى كند ، و كمكى راهنمايش ساز كه ما را از كجى راست كند ، و در خستگى نيرو بخشد ، تا ببهترين آرزوهايمان رساند ، بار خدايا آن را براى ما در روز قيامت شفيع ساز و وسيله‌اى براى ارتقاء و وكيلى پيروز در آن روز قضاوت ، و نورى در آن روز تاريكى و ظلمت روزى كه نه زمينى است و نه آسمانى ، روزى كه هر كس به آنچه كوشش كرده بدان مزد گيرد .\r\n\r\n","description":"","footnote":"","page_name":" كتاب الدعاء من الكافي 365 ","page_number":365},
  {"content":"\r\n\r\nبار خدايا آن را براى ما وسيلهء سيرابى در روز تشنگى ساز ، و سبب نجات ما گردان در روز جزا از آن آتش سوزانى كه بر هر كس از آن گرمى خواهد ترحم نكند و شعله‌اش زبانه كشد ، بار خدايا آن را براى ما برهانى قرار ده در آن روز كه همهء اهل زمين و آسمانها گرد آيند . بار خدايا منزلهاى شهيدان و زندگى سعيدان ، و رفاقت پيمبران را روزى ما گردان زيرا تو شنواى دعائى » .\r\n\r\nباب دعا براى حفظ كردن قرآن\r\n\r\n1 -\r\nابان بن تغلب گويد : حضرت صادق عليه السلام فرمود : ميگوئى ( اين دعا را كه ترجمه‌اش چنين است ) : « بار خدايا من از تو خواهم - با اينكه بندگان از چون توئى خواهش نكنند - خواهم به حق محمد پيغمبر و رسولت و به حق ابراهيم خليل خود و برگزيده‌ات و به حق موسى هم سخنت و هم رازت ، و به حق عيسى كلمه‌ات و روحت ، و از تو خواهم به حق صحف ابراهيم و تورات موسى و زبور داود و انجيل عيسى و قرآن محمد ( ص ) و بهر وحيى كه فرستادى و به حق هر آن حكمى كه آن را گذرا فرمودى ، و هر آن حقى كه بدان حكم فرمودى ، و هر بىنيازى كه توانگرش كردى و هر گمراهى كه راهنمائيش كردى ، و هر خواهنده‌اى كه به دو عطا فرمودى ، و از تو خواهم بدان نامت كه بر شب نهادى پس تاريك شد ، و بدان نامت كه بر روز نهادى پس روشن گشت . و بدان نامت كه بر زمين نهادى پس آرامش گرفت ، و با آن آسمانها را ستون زدى و استوار شدند ، و بدان نامت كه بر كوهها نهادى و مستقر شدند ، و بدان نامت كه روزيها را\r\n\r\n","description":"","footnote":"","page_name":" كتاب الدعاء من الكافي 366 ","page_number":366},
  {"content":"\r\n\r\nبدان پراكنده كردى ، و از تو خواهم بدان نامت كه مردگان را بدان زنده سازى ، و از تو خواهم بدان چه مركز انعقاد عزت عرشت شد ، و آخرين رحمتى كه از كتابت ( قرآن يا لوح محفوظ ) آشكار گردد ، از تو خواهم كه بر محمد و آلش رحمت فرستى و حفظ قرآن و انواع دانش را به من روزى كن ، و اينكه آنها را در دل و گوش و چشمم پا بر جا كنى ، و با گوشت و خون و استخوان و مغز من آنها را بياميزى ، و شب و روز مرا از رحمت و قدرت خودت بدانها به كار اندازى ، زيرا كه نه جنبشى و نه توانائى بجز تو نيست اى زنده و پاينده » .\r\nگويد : و در حديث ديگر اضافهء دارد ( كه ترجمه آن اضافه نيز اينست ) :\r\n« و از تو خواهم بدان نامت كه بندگانى كه دعايشان را باجابت رساندى بدان ترا خواندند ، و پيمبرانت بدان ترا خواندند كه آنها را آمرزيدى و بدانها ترحم كردى ، و از تو خواهم بهر نامى كه در كتابهايت فرو فرستادى ، و بدان نامت كه عرش تو بدان پابرجا شد ، و بنامت واحد ، احد ، فرود ، وتر ، متعال ، آنكه همهء اركان را ( عرش يا آسمانها و زمينها و جز آن را ) پر كرده و پاك ، پاكيزه ، مبارك مقدس ، حى ، قيوم ، روشنى آسمانها و زمين ، رحمان ، رحيم ، كبير متعال ، و ( از تو خواهم ) به حق كنايت كه به حق و راستى فرود آمده و كلمات تامه‌ات و نور تام تو ، و بعظمتت و اركانت » .\r\nو گويد : در حديث ديگرى است كه رسول خدا ( ص ) فرمود : هر كس بخواهد كه خداوند عز و جل قرآن و دانش را در دل او نهد اين دعا را ( كه گذشت ) با عسل سفيد در ظرف پاكى بنويسد سپس آن را با آب بارانى كه به زمين نرسيده باشد بشويد ، و سه روز ناشتا بخورد كه ان شاء اللَّه قرآن را حفظ كند .\r\n\r\n","description":"","footnote":"","page_name":" كتاب الدعاء من الكافي 367 ","page_number":367},
  {"content":"\r\n\r\n\r\n2 -\r\nحماد در حديث مرفوعى از امير المؤمنين حديث كند كه فرمود : رسول خدا ( ص ) ( به من ) فرمود :\r\nبه تو بياموزم دعائى كه قرآن را فراموش نكنى ( و آن دعا اينست )\r\n« اللهم ارحمنى به ترك معاصيك ابدا ما أبقيتنى و ارحمنى من تكلف ما لا يعنينى و ارزقنى حسن المنظر فيما يرضيك عنى و الزم قلبى حفظ كتابك كما علمتنى و ارزقنى أن أتلوه على النحو الذى يرضيك عنى ، اللهم نور بكتابك بصرى و اشرح به صدرى و فرح به قلبى و أطلق به لسانى و استعمل به بدنى ، و قونى على ذلك و أعنى عليه انه لا معين عليه الا انت ، لا إله الا انت »\r\n. و همين حديث را بسند ديگر از حضرت صادق عليه السّلام روايت كرده‌اند .\r\n\r\nباب دعاهاى كوتاه و مختصر براى همه حاجتهاى دنيا و آخرت\r\n\r\n1 -\r\nحضرت صادق عليه السلام فرمود : بگو ( دعائى را كه ترجمه‌اش چنين است ) : « بار خدايا مرا از خود ترسان كن چنان كه گويا ترا به چشم ببينم و با تقواى نسبت بخودت مرا سعادتمند گردان ، و بوسيلهء نشاط در نافرمانيت مرا بدبخت مكن ، و خير و سعادت مرا در حكم خود بخواه ، و قضا و قدر خود را بر من مبارك گردان تا بدان جا كه پس افتادن آنچه را در آن شتاب دارى دوست نداشته باشم ، و شتاب در آنچه پس افتادنش را خواهى نخواهم ، و توانگرى مرا در خودم مقرر فرما ، و به گوش و چشمم مرا بهره‌مند ساز ، و آن دو را وارث من گردان ( يعنى آنچه از آن دو بدست من آيد براى من باقى نگهدار )\r\n\r\n","description":"","footnote":"","page_name":" كتاب الدعاء من الكافي 368 ","page_number":368},
  {"content":"\r\n\r\nو مرا به آن كس كه به من ستم كند يارى فرما ، و قدرت خودت را در بارهء او به من بنما اى پروردگار ، و ديده‌ام را بدان روشن كن » .\r\n\r\n2 -\r\nابراهيم بن ميمون گويد : شنيدم حضرت صادق عليه السلام دعائى ميخواند ( كه ترجمه‌اش اين است ) : « بار خدايا بر هراس روز قيامت مرا يارى فرما ، و از دنيا سالم بيرونم ببر ، و حور العين را به من تزويج كن ، و خرج خود و عيالم و خرج مردم را از من كفايت فرما ، و مرا برحمت خود در زمرهء بندگان شايسته‌ات درآور » .\r\n\r\n3 -\r\nزراره از حضرت باقر عليه السّلام حديث كند كه فرمود : بگو ( دعائى را كه ترجمه‌اش چنين است ) : « بار خدايا از تو خواهم هر خوابى را كه دانشت آن را فرا گرفته ، و به تو پناه برم از هر بدى كه دانشت آن را احاطه كرده ، بار خدايا از تو خواهم عافيت خود را در همهء كارهايم ، و پناه برم به تو از خوارى و رسوائى دنيا و از عذاب آخرت » .\r\n\r\n4 -\r\nعلى بن زياد گويد : على بن بصير بدان حضرت نامه نوشت و درخواست كرد كه در پائين نامه‌اش دعائى براى او بنويسد و بياموزد كه بوسيلهء آن از گناهان نگهدارى شود و دعائى جامع براى ( حوائج ) دنيا و آخرت باشد ، پس حضرت عليه السّلام در پاسخش به خط خود نوشت ( دعائى كه ترجمه‌اش اينست ) :\r\n« بسم اللَّه الرحمن الرحيم اى كسى كه نيك را آشكار كند ، و زشت را بپوشاند ، و پردهء مرا ندرد ، اى درگذشت كريم ، و اى خوش درگذرنده ( از گناه ) اى وسيع در آمرزش اى پر بخشش در رحمت اى دمساز در هر راز ، و\r\n\r\n","description":"","footnote":"","page_name":" كتاب الدعاء من الكافي 369 ","page_number":369},
  {"content":"\r\n\r\nاى پايان هر شكايت ، اى درگذرندهء با كرامت ، و اى بزرگ در منت ، و اى آغازكننده بهر نعمت جلوتر از استحقاق آن ، اى پروردگار و اى آقا و اى مولى و اى فريادرس ، رحمت بر محمد و آلش فرست و از تو خواهم كه در دوزخم جا ندهى » سپس بخواه هر چه خواهى .\r\n\r\n5 -\r\nحضرت صادق عليه السلام فرمود :\r\n« اللهم أنت ثقتى في كل كربة و أنت رجائى في كل شدة و أنت لى في كل امر نزل بى ثقة و عدة ، كم من كرب يضعف عنه الفؤاد و تقل فيه الحيلة و يخذل عنه القريب و البعيد ، و يشمت به العدو و تعنينى فيه الامور انزلته بك و شكوته اليك راغبا فيه عمن سواك ففرحته و كشفته و كفيتنيه ، فأنت ولى كل نعمة و صاحب كل حاجة و منتهى كل رغبة ، فلك الحمد كثيرا و لك المن فاضلا »\r\n. \r\n6 -\r\nعيسى بن عبد اللَّه قمى از حضرت صادق عليه السلام حديث كند كه فرمود : بگو :\r\n« اللهم انى أسألك بجلالك و جمالك و كرمك ان تفعل بى كذا و كذا » ( و بجاى « كذا و كذا »\r\nحاجت خود را ذكر كند ) .\r\n\r\n7 -\r\nفضل بن يونس از حضرت ابى الحسن ( موسى بن جعفر ) عليه السّلام حديث كند كه آن حضرت به من فرمود : اين دعا را بسيار بخوان :\r\n[ اللهم 
  ] لا تجعلنى من المعارين و لا تخرجنى من التقصير »\r\n( يعنى بار خدايا مرا از عاريت داده‌شدگان ( ايمان ) قرار مده : و از تقصير بيرون مبر ) گويد : من عرضكردم :\r\n\r\n","description":"","footnote":"","page_name":" كتاب الدعاء من الكافي 370 ","page_number":370},
  {"content":"\r\n\r\nاما عاريت داده‌شدگان ، معنايش را دانستم ، آيا معناى « مرا از تقصير بيرون مبر » چيست ؟ ( و يعنى چه ؟ ) فرمود : هر كارى را كه بخاطر خداى عز و جل انجام دهى پس خود را در آن كار پيش خود مقصر بدان ، زيرا كه همهء مردم در كارهايشان ميان خود و خداى عز و جل تقصير كار و مقصرند .\r\n\r\n8 -\r\nحضرت باقر عليه السّلام فرمود : بحقيقت و راستى كه خدا مردى بيابانى را با دو كلمه كه با آنها بدرگاه خداوند دعا كرد آمرزيد ( و آن دو كلمه اين بود كه ) گفت :\r\n« اللهم ان تعذبنى فأهل لذلك أنا ، و ان تغفر لى فأهل لذلك أنت »\r\n( يعنى بار خدايا اگر مرا عذاب فرمائى پس من سزاوار آنم ، و اگر بيامرزى پس تو شايستهء آنى ) پس خداوند او را آمرزيد .\r\n\r\n9 -\r\nحضرت رضا عليه السّلام ( اين دعا را ميخواند ) فرمود :\r\n« يا من دلنى على نفسه ، و ذلل قلبى بتصديقه أسألك الامن و الايمان في الدنيا و الآخرة »\r\n. \r\n10 -\r\nمحمد بن أبى حمزه از پدرش نقل كند كه گويد : شبى حضرت على بن الحسين عليهما السلام را در كنار خانهء كعبه ديدم كه نماز ميخواند و قيام آن را طول داد تا به حدى كه گاهى بر پاى راستش تكيه ميداد ، و گاهى بر پاى چپ ، سپس شنيدم با صدائى مانند شخص گريان ميگفت :\r\n« يا سيدى تعذبنى و حبك في قلبى ، ؟ اما و عزتك لئن فعلت لتجمعن بينى و بين قوم طال ما عاديتهم فيك »\r\n. ( يعنى اى آقاى من آيا مرا عذاب كنى با اينكه دوستى تو را در دل دارم ؟ هر آينه بعزتت سوگند اگر چنين كنى ميان من و مردمى جمع كنى - و مرا با مردمى گرد آورى - كه دير زمانى بخاطر تو با آنان دشمنى ورزيده‌ام ) .\r\n\r\n","description":"","footnote":"","page_name":" كتاب الدعاء من الكافي 371 ","page_number":371},
  {"content":"\r\n\r\n\r\n11 -\r\nداود رقى گويد : من شنيدم كه حضرت صادق عليه السّلام بيشتر چيزى كه در هنگام دعا بر آن اصرار داشت اين بود كه خدا را به حق پنج تن ميخواند ، يعنى رسول خدا و امير المؤمنين و فاطمة و حسن و حسين صلوات اللَّه عليهم اجمعين .\r\n\r\n12 -\r\nابراهيم كرخى گويد : امام صادق عليه السلام دعائى بما آموخت و بما دستور داد كه آن را در روز جمعه بخوانيم :\r\n« اللهم انى تعمدت اليك بحاجتى و أنزلت بك اليوم فقرى و مسكنتى ، فأنا [ اليوم 
  ] لمغفرتك أرجى منى لعملى و لمغفرتك و رحمتك أوسع من ذنوبى فتول قضاء كل حاجة هى لى بقدرتك عليها و تيسير ذلك عليك و لفقرى اليك فانى لم اصب خيرا قط إلا منك و لم يصرف عنى أحد شرا قط غيرك و ليس أرجو لآخرتى و دنياى سؤلك ، و لا ليوم فقرى [ و 
  ] يوم يفردنى الناس في حفرتى و افضى اليك يا رب بفقرى »\r\n. \r\n13 -\r\nزيد صائغ گويد : به حضرت صادق عليه السّلام عرضكردم : براى ما دعا كن ، پس ( در بارهء ما دعائى ) فرمود : ( كه ترجمه‌اش اينست ) « بار خدايا روزى ايشان كن راستگوئى و امانت دارى و محافظت بر اداى نمازها را ، بار خدايا اينان سزاوارترين خلق تو هستند كه اين كار را در بارهء آنها انجام دهى بار خدايا آن را در بارهء آنان انجام ده » .\r\n\r\n14 -\r\nحضرت على بن الحسين عليهما السلام فرمود : امير المؤمنين عليه السلام ( در دعا اين گونه )\r\n\r\n","description":"","footnote":"","page_name":" كتاب الدعاء من الكافي 372 ","page_number":372},
  {"content":"\r\n\r\nميفرمود :\r\n« اللهم من على بالتوكل عليك و التفويض اليك و الرضا بقدرك و التسليم لامرك ، حتى لا احب تعجيل ما أحرت و لا تأخير ما عجلت يا رب العالمين »\r\n. \r\n15 -\r\nابن أبى يعفور گويد : شنيدم از امام صادق عليه السلام كه در حالى كه دست به آسمان برداشته بود ميگفت :\r\n« رب لا تكنى الى نفسى طرفة عين ابدا لا اقل من ذلك و لا اكثر »\r\n( يعنى پروردگارا مرا چشم بهمزدنى بخودم وامگذار نه كمتر از آن و نه بيشتر ) گويد : اين را گفت و اشكهايش از اطراف محاسنش مىريخت ، سپس رو به من كرد و فرمود : اى پسر أبى يعفور همانا يونس بن متى را خداوند كمتر از چشم بهمزدنى به خودش واگذارد و آن گناه را ( يعنى ترك اولى را ) انجام داد ، عرضكردم : خداوند كار شما را نيكو كند آيا آن كار او را به حد كفر رسانيد ؟ فرمود : نه ولى مردن با اين حال هلاكت است ( و لايق بشأن انبياء و پيمبران الهى نيست ) .\r\n\r\n16 -\r\nاحمد بن محمد بن خالد در حديث مرفوعى ( كه سند را بمعصوم عليه السلام رسانده ) حديث كند كه جبرئيل خدمت پيغمبر ( ص ) آمده و به او عرضكرد : همانا پروردگارت به تو ميفرمايد : هر گاه خواستى در شب و روزى چنانچه شايد مرا پرستش كنى پس دستهايت را بسوى من بردار و بگو :\r\n« اللهم لك الحمد حمدا خالدا مع خلودك و لك الحمد حمدا لا منتهى له دون علمك ، و لك الحمد حمدا لا امد له دون مشيئتك ، و لك الحمد حمدا الاجزاء لقائله الا رضاك ، اللهم لك الحمد كله ، و لك المن كله ، و لك الفخر\r\n\r\n","description":"","footnote":"","page_name":" كتاب الدعاء من الكافي 373 ","page_number":373},
  {"content":"\r\n\r\nكله ، و لك البهاء كله ، و لك النور كله ، و لك العزة كلها ، و لك الجبروت كلها ، و لك العظمة كلها ، و لك الدنيا كلها و لك الآخرة كلها ، و لك الليل و النهار كله ، و لك الخلق كله ، و بيدك الخير كله ، و اليك يرجع الامر كله علانيته و سره ، اللهم لك الحمد حمدا أبدا أنت حسن البلاء ، جليل الثناء ، سابغ النعماء ، عدل القضاء جزيل العطاء حسن الالاء ، إله [ من 
  ] في الارض و إله [ من 
  ] في السماء ، اللهم لك الحمد في السبع الشداد ، و لك الحمد في الارض المهاد ، و لك الحمد طاقة العباد ، و لك الحمد سعة البلاد ، و لك الحمد في الجبال الاوتاد ، و لك الحمد في الليل اذا يغشى ، و لك الحمد في النهار اذا تجلى ، و لك الحمد في الآخرة و الاولى ، و لك الحمد في  الْمَثانِي وَ الْقُرْآنَ الْعَظِيمَ  ، و سبحان اللَّه و بحمده و  الْأَرْضُ جَمِيعاً قَبْضَتُهُ يَوْمَ الْقِيامَةِ وَ السَّماواتُ مَطْوِيَّاتٌ بِيَمِينِهِ ، سُبْحانَهُ وَ تَعالى عَمَّا يُشْرِكُونَ  ، سبحان اللَّه و بحمده  كُلُّ شَيْءٍ هالِكٌ إِلَّا وَجْهَهُ  سبحانك ربنا و تعاليت و تباركت و تقدست ، خلقت كل شىء بقدرتك و قهرت كل شىء بعزتك و علوت فوق كل شىء بارتفاعك ، و غلبت كل شىء بقوتك و ابتدعت كل شىء بحكمتك و علمك ، و بعثت الرسل بكتبك ، و هديت الصالحين باذنك ، و ايدت المؤمنين بنصرك ، و قهرت الخلق بسلطانك ، لا إله الا أنت وحدك لا شريك لك لا نعبد غيرك و لا نسئل الا اياك و لا نرغب الا اليك ، انت موضع شكوانا و منتهى رغبتنا الهنا و مليكنا »\r\n. \r\n17 -\r\nمعاوية بن عمار گويد : حضرت صادق عليه السلام بدون سخن و پرسشى به من فرمود : اى معاوية\r\n\r\n","description":"","footnote":"","page_name":" كتاب الدعاء من الكافي 374 ","page_number":374},
  {"content":"\r\n\r\nآيا نميدانى كه مردى خدمت امير المؤمنين عليه السلام آمد و از اينكه اجابت دعايش دير شده بود به آن حضرت شكايت كرد ، آن حضرت به او فرمود : چرا دعاى سريع الاجابة را ( يعنى دعائى كه زود باجابت رسد ) نخواندى ؟ آن مرد عرضكرد : آن دعا كدام است ؟ فرمود : بگو :\r\n« اللهم انى أسألك باسمك العظيم الاعظم الاجل الاكرم المخزون المكنون النور الحق البرهان المبين الذى هو نور مع نور ، و نور من نور و نور في نور و نور على نور ، و نور فوق كل نور ، و نور يضيء به كل ظلمة ، و يكسر به كل شدة و كل شيطان مريد و  كُلِّ جَبَّارٍ عَنِيدٍ  ، لا تقر به ارض ، و لا تقوم به سماء ، و يأمن به كل خائف ، و يبطل به سحر كل ساحر ، و بغى كل باغ ، و حسد كل حاسد ، و يتصدع لعظمته البر و البحر ، و يستقل به الفلك ، حين يتكلم به الملك فلا يكون للموج عليه سبيل و هو اسمك الاعظم الاعظم ، الاجل الاجل النور الاكبر ، الذى سميت به نفسك ، و استويت به على عرشك ، و أتوجه اليك بمحمد و أهل بيته ، أسألك بك و بهم ان تصلى على محمد و آل محمد و ان تفعل بى كذا و كذا »\r\n( و بجاى « كذا و كذا » حاجت خود را ذكر كند ) .\r\n\r\n18 -\r\nعمرو بن ابى المقدام گويد : حضرت صادق عليه السّلام اين دعا را كه جامع حاجتهاى دنيا و آخرت است به من ديكته فرمود : ( و فرمود : ) كه پس از حمد و ثناى خداوند ميگوئى :\r\n« اللهم انت اللَّه لا إله الا انت الحليم الكريم ، و انت اللَّه لا إله الا انت العزيز الحكيم ، و أنت اللَّه لا إله الا انت الواحد القهار ، و انت اللَّه لا إله الا انت الملك الجبار ، و انت اللَّه لا إله الا انت الرحيم الغفار\r\n\r\n","description":"","footnote":"","page_name":" كتاب الدعاء من الكافي 375 ","page_number":375},
  {"content":"\r\n\r\nو انت اللَّه لا إله الا انت شديد المحال ، و انت اللَّه لا إله الا انت الكبير المتعال ، و انت اللَّه لا إله الا انت السميع البصير ، و أنت اللَّه لا إله الا انت المنيع القدير ، و انت اللَّه لا إله الا انت الغفور الشكور ، و انت اللَّه لا إله الا أنت الحميد المجيد ، و أنت اللَّه لا إله الا انت الغفور الودود ، و انت اللَّه لا إله الا أنت الحنان المنان و أنت اللَّه لا إله الا انت الحليم الديان ، و انت اللَّه لا إله الا أنت الجواد الماجد ، و أنت اللَّه لا إله الا انت الواحد الاحد ، و انت اللَّه لا إله الا انت الغائب الشاهد ، و انت اللَّه لا إله الا انت الظاهر الباطن ، و انت اللَّه لا إله الا انت بكل شىء عليم ، تم نورك فهديت ، و بسطت يدك فأعطيت ، ربنا وجهك اكرم الوجوه و جهتك خير الجهات و عطيتك أفضل العطايا و أهنأها تطاع ربنا فنشكر و تعصى ربنا فتغفر لمن شئت تجيب المضطرين و تكشف السوء و تقبل التوبة و تعفو عن الذنوب لا تجازى اياديك و لا تحصى نعمك و لا يبلغ مدحتك قول قائل اللهم صل على محمد و آل محمد و عجل فرجهم و روحهم و راحتهم و سرورهم ، و أذقنى طعم فرجهم و اهلك اعداءهم من الجن و الانس و  آتِنا فِي الدُّنْيا حَسَنَةً وَ فِي الْآخِرَةِ حَسَنَةً وَ قِنا عَذابَ النَّارِ  ، و اجعلنا من الذين  فَلا خَوْفٌ عَلَيْهِمْ وَ لا هُمْ يَحْزَنُونَ  ، و اجعلنى من  الَّذِينَ صَبَرُوا وَ عَلى رَبِّهِمْ يَتَوَكَّلُونَ  ، و ثبتنى  بِالْقَوْلِ الثَّابِتِ فِي الْحَياةِ الدُّنْيا وَ فِي  الآخرة و بارك لى في المحيا و الممات و المواقف و النشور و الحساب و الميزان و أهوال يوم القيامة و سلمنى على الصراط و اجزنى عليه و ارزقنى علما نافعا و يقينا صادقا و تقى و برا و ورعا و خوفا منك و فرقا يبلغنى\r\n\r\n","description":"","footnote":"","page_name":" كتاب الدعاء من الكافي 376 ","page_number":376},
  {"content":"\r\n\r\nمنك زلفى و لا يباعدنى عنك ، و أحببنى و لا تبغضنى و تولنى و لا تخذلنى و اعطنى من جميع خير الدنيا و الآخرة ، ما علمت منه و ما لم أعلم و اجرنى من السوء كله بحذافيره ما علمت منه و ما لم أعلم »\r\n. \r\n19 -\r\nمعاوية بن عمار گويد : به حضرت صادق عليه السلام عرضكردم : آيا مرا بدعائى مخصوص نفرمائى ؟ فرمود : چرا بگو :\r\n« يا واحد يا ماجد يا أحد يا صمد يا من   لَمْ يَلِدْ وَ لَمْ يُولَدْ وَ لَمْ يَكُنْ لَهُ كُفُواً أَحَدٌ   يا عزيز يا كريم يا حنان يا منان يا سامع الدعوات يا اجود من سئل و يا خير من اعطى يا اللَّه يا اللَّه يا اللَّه قلت و  لَقَدْ نادانا نُوحٌ فَلَنِعْمَ الْمُجِيبُونَ  »\r\n. سپس حضرت صادق عليه السّلام فرمود : كه رسول خدا ( ص ) ميفرمود [ آرى 
  ] :\r\n« لنعم المجيب انت و نعم المدعو و نعم المسئول أسألك بنور وجهك ، و أسألك بعزتك و قدرتك و جبروتك و أسألك بملكوتك و درعك الحصينة و بجمعك و اركانك كلها و به حق محمد و به حق الاوصياء بعد محمد ان تصلى على محمد و آل محمد و ان تفعل بى كذا و كذا »\r\n( و بجاى آن حاجت خود را ذكر كند ) .\r\n\r\nتوضيح\r\n- ظاهر اينست كه مقصود امام صادق عليه السلام از نقل كلام رسول خدا ( ص ) دنبال آن دعا آنست كه : اين دعا از اول تا به آخر دعائى است كه رسول خدا ( ص ) آموخته است و من نيز به تو مىآموزم و رسول خدا پس از\r\n« فلنعم المجيبون »\r\nميفرمود :\r\nلنعم المجيب أنت\r\n- الخ » .\r\n\r\n20 -\r\nابو جعفر - كه مردى بوده است در كوفه و بكنيه‌اش معروف بوده - گويد : به حضرت صادق عليه السّلام عرضكردم دعائى به من بياموز كه با آن دعا كنم ، فرمود : آرى بگو :\r\n« يا من ارجوه لكل خير و يا\r\n\r\n","description":"","footnote":"","page_name":" كتاب الدعاء من الكافي 377 ","page_number":377},
  {"content":"\r\n\r\nمن آمن سخطه عند كل عثرة ، و يا من يعطى بالقليل الكثير ، يا من اعطى من سئله تحننا منه و رحمة ، يا من اعطى من لم يسئله و لم يعرفه صل على محمد و آل محمد و اعطنى بمسئلتى من جميع خير الدنيا و جميع خير الآخرة فإنه غير منقوص ما اعطيتنى و زدنى من سعة فضلك يا كريم »\r\n. \r\n21 -\r\nو در حديث مرفوعى از امام باقر عليه السّلام حديث شده كه اين دعا را ببرادرش عبد اللَّه بن على آموخت :\r\n« اللهم ارفع ظنى صاعدا و لا تطمع في عدوا و لا حاسدا و احفظنى قائما و قاعدا و يقظانا و راقدا اللهم اغفر لى و ارحمنى و اهدنى سبيلك الاقوم و قنى حر جهنم و احطط عنى المغرم و المأثم و اجعلنى من خير خيار العالم »\r\n. \r\n22 -\r\nهارون بن خارجة گويد : از حضرت صادق عليه السّلام شنيدم كه ( اين دعا را ) ميخواند :\r\n« ارحمنى مما لا طاقة لى به و لا صبر لى عليه »\r\n( يعنى ( بار خدايا ) به من رحم كن از آنچه تاب آن را ندارم و شكيبائى بر آن نتوانم ) .\r\n\r\n23 -\r\nمحمد بن مسلم گويد : به آن حضرت عليه السلام عرضكردم : دعائى به من بياموز ، فرمود : تو كجائى از دعاى الحاح ؟ ( و چرا آن را نخوانى ؟ ) گويد : عرضكردم : دعاى الحاح كدام است ؟ فرمود :\r\n« اللهم رب السماوات السبع و ما بينهن و رب العرش العظيم و رب جبرئيل و ميكائيل و اسرافيل و رب القرآن\r\n\r\n","description":"","footnote":"","page_name":" كتاب الدعاء من الكافي 378 ","page_number":378},
  {"content":"\r\n\r\nالعظيم و رب محمد خاتم النبيين انى أسألك بالذى تقوم به السماء و به تقوم الارض و به تفرق بين الجمع و به تجمع بين المتفرق و به ترزق الاحياء و به احصيت عدد الرمال و وزن الجبال و كيل البحور »\r\nسپس بر محمد و آل محمد صلوات ميفرستى آنگاه حاجت خود را ميخواهى و در درخواست خود اصرار بنما .\r\n\r\n24 -\r\nابن أبى يعفور از حضرت صادق عليه السلام حديث كند كه ميخواند ( دعائى را كه ترجمه‌اش چنين است ) : بار خدايا دل مرا سرشار از محبت خود و ترس از خودت و تصديق و ايمان به تو و بيم و هراس از تو و اشتياق بسويت كن اى صاحب جلال و اكرام . بار خدايا لقائت را محبوب من گردان ، و در لقائت براى من بهترين رحمت و بركت را قرار داده ، و مرا به نيكان ملحق ساز ، و با بدان بدنبال مينداز ، و مرا به نيكان گذشته به پيوند ، و با نيكان باقيمانده قرار ده ، و به راه نيكوكارانم ببر ، و مرا در بارهء خودم كمك كن بدان چه نيكان را در بارهء خودشان كمك كنى ، و مرا بهر بدى كه از آن آزاد ساخته‌اى بدان باز مگردان اى پروردگار جهانيان ، از تو ايمانى خواهم كه پايانش ديدار تو باشد و مرا بدان زنده بدارى و بميرانى و برانگيزانى در آن زمان كه مرا برانگيزانى ، و دلم را از خودنمائى و شهرت‌طلبى و شك در دينت پاك فرما .\r\nبار خدايا توفيق يارى در باره دينت ، و نيروئى در پرستشت و فهمى در بارهء آفريدگانت ( و بنا بر نسخه‌اى كه فيض ( ره ) نقل كند و فهمى در بارهء حكم خود ) و دو بهره از رحمتت به من عطا فرما ، و روى مرا بنور خود سپيد ( و روشن ) گردان ، و رغبت مرا ( فقط ) در آنچه نزد تو است قرار ده ، و جان مرا در\r\n\r\n","description":"","footnote":"","page_name":" كتاب الدعاء من الكافي 379 ","page_number":379},
  {"content":"\r\n\r\nراه خودت بگير ( و بميران ) بر آئين خودت و آئين پيامبرت .\r\nبار خدايا من به تو پناه برم از بيحالى و پيرى و كم‌دلى و بخل و غفلت و سنگدلى و سستى و زبونى ، و به تو پناه ميبرم از تنى كه سير نشود و از دلى كه خاشع نگردد و از دعائى كه شنيده نشود ( و باجابت نرسد ) و از نمازى كه سود ندهد ، و در پناه تو نهم خود و زن و فرزندانم را از شيطان رانده شده درگاهت .\r\nبار خدايا براستى در برابر تو كسى نتواند مرا پناه دهد ، و جز تو پناهگاهى نيابم پس مرا وامگذار و در هلاكت و عذاب مينداز ، از تو پايدارى در دينت و تصديق قرآنت و پيروى پيامبرت را خواهانم .\r\nبار خدايا مرا به بخشايش خود ياد كن نه بخطاهاى من ، و از من بپذير و از فضل خود بر من بيفزا .\r\nبار خدايا پاداش مجلس و گفتار مرا خشنوديت از من قرار ده و كردار و دعايم را خالص براى خودت ساز ، و برحمت خودت بهشت را پاداش من مقرر دار ، و آنچه از تو خواستم براى من گرد آر و از بخششت بر من بيفزا كه من تو را خواهانم .\r\nبار خدايا ستارگان فرو رفتند و ديده‌ها بخواب اندر شدند ، و توئى زنده و پاينده ، از تو پنهان نسازد چيزى را شب تار و نه آسمان برج دار و نه زمين بسترگاه ، و نه درياى ژرف ، و نه تاريكيهاى درهم و برهم ، رحمتت را بهر كه خواهى شبانه دهى ، توئى كه خيانت ديده‌ها ، و آنچه نهان كنند سينه‌ها بدانى ، گواهى دهم بدان چه خودت براى خود بدان گواهى دادى و فرشتگانت و دانشمندانت گواهى دادند ، معبودى جز تو كه عزيز و حكيمى نيست ، و هر كه گواهى ندهد بدان چه خودت براى خود گواهى دهى و فرشتگان و دانشمندان بدان گواهى دهند گواهى مرا بجاى گواهى آنها بنويس ( يعنى من بجاى آنان گواهى دهم و\r\n\r\n","description":"","footnote":"","page_name":" كتاب الدعاء من الكافي 380 ","page_number":380},
  {"content":"\r\n\r\nو پاداشش را به من عطا فرما ) خدايا توئى سلام ( يعنى سالم از عيوب و نقائص ) و از جانب تو است سلامت ، اى داراى جلالت و اكرام از تو خواستارم كه مرا از دوزخ برهانى .\r\n\r\n25 -\r\nحضرت صادق عليه السلام فرمود : ( زمانى ) ابو ذر خدمت رسول خدا ( ص ) آمد و جبرئيل به صورت دحيهء كلبى در خدمتش بود و با آن حضرت خلوت كرده بوده ، چون ابو ذر آن دو را ديد بازگشت و سخن آنها را نبريد ، پس جبرئيل گفت : اى محمد اين ابو ذر بود كه بر ما گذشت و بما سلام نكرد و اگر بما سلام كرده بود پاسخ او را ميداديم ، اى محمد اين ابا ذر دعائى دارد كه ميخواند ، و نزد اهل آسمان معروف است ، پس آنگاه كه من به آسمان رفتم تو آن دعا را از او بپرس ، همين كه جبرئيل بالا رفت أبو ذر خدمت پيغمبر ( ص ) شرفياب شد ، رسول خدا ( ص ) به او فرمود : اى أبا ذر چه تو را باز داشت از اينكه بر ما سلام كنى آنگاه كه بر ما گذشتى ، عرضكرد : گمان كردم كه آن كس كه با شما بود دحيهء كلبى است و براى پاره‌اى كارهاى شخصى با او خلوت كرده‌اى ، فرمود : اى أبا ذر او جبرئيل بود و گفت : اگر أبا ذر بما سلام كرده بود جوابش را ميداديم ، پس همين كه أبا ذر دانست كه او جبرئيل بوده ، خدا ميداند كه چه اندازه پشيمان شد ( و افسوس خورد ) كه چرا بر او سلام نكرده ، پس رسول خدا ( ص ) فرمود :\r\nآن دعائى كه تو ميخوانى چيست ؟ زيرا جبرئيل به من خبر داد كه تو دعائى دارى كه آن را ميخوانى و در آسمان ( پيش اهل آن ) معروف است ؟ عرضكرد : آرى اى رسول خدا ( ص ) مىگويم :\r\n« اللهم انى أسألك الامن و الايمان بك و التصديق بنبيك و العافية من جميع البلاء و الشكر على العافية و الغنى عن شرار الناس »\r\n.\r\n\r\n","description":"","footnote":"","page_name":" كتاب الدعاء من الكافي 381 ","page_number":381},
  {"content":"\r\n\r\n\r\n26 -\r\nابو حمزه گويد : من اين دعا را از امام باقر عليه السلام گرفتم و آن حضرت آن را دعاى جامع ميناميد ( و آن اينست : ) «\r\nبسم اللَّه الرحمن الرحيم أشهد ان لا إله الا اللَّه وحده لا شريك له ، و اشهد أن محمدا عبده و رسوله ، آمنت باللَّه و بجميع رسله و بجميع ما انزل به على جميع الرسل و ان وعد اللَّه حق و لقاءه حق ، و صدق اللَّه و بلغ المرسلون و الحمد للَّه رب العالمين و سبحان اللَّه كلما سبح اللَّه شىء و كما يحب اللَّه ان يسبح و الحمد للَّه كلما حمد اللَّه شىء و كما يحب اللَّه أن يحمد ، و لا إله الا اللَّه كلما هلل اللَّه شىء و كما يحب اللَّه ان يهلل و اللَّه اكبر كلما كبر اللَّه شىء و كما يحب اللَّه ان يكبر\r\n( و دنبالهء دعا ترجمه‌اش چنين است ) . بار خدايا از تو خواهم كليدهاى خير و پايانهاى آن و كاملهايش و فوائدش و بركاتش و آنچه پايه دانش من بدان رسد و آنچه حافظه‌ام از شماره‌اش كوتاه است ، بار خدايا اسباب شناسائيش را براى من روشن ساز ، و درهاى آن را بر وى من بگشا ، و در بركات رحمتت مرا فرو بر ، و به خود دارى از دور شدن از دينت بر من منت گذار ، و دل مرا از شك پاك كن ، و آن را به اين دنيا و زندگى زودگذرم از ثواب آينده آخرتم سرگرم مكن ، و دل مرا بدر ياد داشتن آنچه نادانيش را نپذيرى سرگرم كن ، و براى هر خيرى زبان مرا رام كن و دلم را از رياء و خودنمائى پاك ساز ، و آن را در مفاصل من وارد نكن ، و كردارم را براى خود خالص گردان .\r\nبار خدايا به تو پناه برم از شر و از همه انواع زشتيها پيدا و نهانش و بىخبريهايش ، و از هر چه شيطان\r\n\r\n","description":"","footnote":"","page_name":" كتاب الدعاء من الكافي 382 ","page_number":382},
  {"content":"\r\n\r\nرجيم بدان آهنگم كرده و از من خواهد ، و آنچه سلطان معاند از من طلبد ، از آنچه دانش تو بدان رسد و تو بر دور كردن آن از من قادر و توانائى .\r\nبار خدايا به تو پناه برم از شبگردان جن و انس ، و گروههاى چرخندهء آنان و گرفتاريها و نيرنگهاى آنان و مراكز اجتماع فاسقان جن و انس ، و از اينكه از دين خود بلغزم و در نتيجه آخرتم تباه گردد ، و از زيان رساندن آنها در آنچه بدان زندگى كنم ، يا بلائى از ايشان به من رسد كه بدان توانائى ندارم و شكيبائى بر تحمل آن نتوانم ، پس اى معبود من مرا برنج بردنهاى آن دچار مكن زيرا كه آن مرا از ياد تو باز دارد و از پرستش تو سرگرم كند ؛ توئى نگهدار و باز دارنده و دافع و حافظ از همه اينها .\r\nبار خدايا از تو خواهم رفاه در معيشتم را تا بدان جا كه زنده‌ام دارى ، معاشى كه بدان وسيله توانائى بر پيرويت داشته باشم و بخشنوديت ( يا رضوانت ) برسم ، و به خانه زندگى ( كه بهشت است ) فرداى قيامت برسم ، و روزى مكن برايم آن روزى را كه سركشم كند ، و بفقرى گرفتارم مكن كه براى تنگى آن به بدبختى افتم ، و بهرهء وافرى در آخرت به من عطا فرما ، و معاش وسيع گوارا و خشگوارى در دنيا به من عنايت كن ، و دنيا را بر من زندان مكن و جدائيش را اندوه من مساز ، از فتنه‌هاى آن مرا در پناه خود گير ، و كرده‌هايم را در آن بپذير و كوششم را در آن قابل تقدير ساز .\r\nبار خدايا هر كه آهنگ بدى در بارهء من دارد تو در باره‌اش مانند همان آهنگ را بكن ، و هر كه به من كيدى ورزد تو به او كيدى ورز ، و اندوه هر آن كس كه اندوهش را بدل من اندازد از من باز دار و هر كه با من مكر كند با او مكر كن كه تو بهترين مكركنندگانى ، و از توجه به من چشم كفار و ستمكاران و سركشان و حسودان را درآور ، بار خدايا آرامش دلى از جانب خودت بر من فرو فرست ، و و زره محافظت‌كنندهء خود را بر من بپوشان ، و به پردهء نگهدارنده‌ات مرا بپوشان و جامهء عافيت را در برم\r\n\r\n","description":"","footnote":"","page_name":" كتاب الدعاء من الكافي 383 ","page_number":383},
  {"content":"\r\n\r\nكن ، و راست گفتار و درست كردارم ، و در فرزندان و خاندان و مالم بركت ده ، بار خدايا آنچه از من گذشته و آنچه پس انداخته‌ام و آنچه غفلت كردم و آنچه تعهد كردم و آنچه در آن سستى كردم و آنچه آشكار كردم و آنچه در نهان كردم ( همه را ) بيامرز يا أرحم الراحمين » .\r\n\r\n27 -\r\nمحمد بن مسلم از حضرت باقر عليه السّلام حديث كند كه فرمود : بگو :\r\n« اللهم اوسع على في رزقى و امدد لى في عمرى و اغفر لى ذنبى و اجعلني ممن تنتصر به لدينك و لا تستبدل بى غيرى »\r\n. \r\n28 -\r\nيعقوب بن شعيب از امام صادق عليه السلام حديث كند كه ميخواند ( دعائى را كه ترجمه‌اش اينست : ) « اى آنكه از اندك قدردانى كنى و از بسيار درگذرى و او است آمرزنده و مهربان بيامرز از من گناهانى كه لذت آن رفته و كيفر آن مانده است » .\r\n\r\n29 -\r\nو از دعاهاى امام صادق عليه السّلام اين بود :\r\n« يا نور يا قدوس يا اول الاولين و يا آخر الآخرين يا رحمان يا رحيم اغفر لى الذنوب التى تغير النعم و اغفر لى الذنوب التى تحل النقم و اغفر لى الذنوب التى تهتك العصم و اغفر لى الذنوب التى تنزل البلاء و اغفر لى الذنوب التى تديل الاعداء و اغفر لى الذنوب التى تعجل الفناء و اغفر لى الذنوب التى تقطع الرجاء و اغفر لى الذنوب التى تظلم الهواه ، و اغفر لى الذنوب التى تكشف الغطاء ، و اغفر لى الذنوب التى ترد الدعاء ، و اغفر لى الذنوب التى ترد غيث السماء »\r\n.\r\n\r\n","description":"","footnote":"","page_name":" كتاب الدعاء من الكافي 384 ","page_number":384},
  {"content":"\r\n\r\n\r\n30 -\r\nو از دعاهاى امام صادق عليه السلام نيز ( اين دعا است ) :\r\n« يا عدتى في كربتى و يا صاحبى في شدتى و يا وليى في نعمتى و يا غياثى في رغبتى » .\r\nفرمود : و از دعاهاى امير المؤمنين عليه السلام است ( دعائى كه ترجمه‌اش اين است ) : « بار خدايا اثرها ( يعنى كردارهاى نيك و بد ) را ثبت كرده‌اى ، و اخبار را دانسته‌اى ، و بر اسرار آگاهى ، پس ميان ما و دلها حائل شدى ، نهان در پيش تو عيانست ، و دلها بسوى تو كشيده شده ، و جز اين نيست كه فرمانت به چيزى كه خواهى بدان گوئى باش مىباشد ، پس با رحمت خود بطاعتت بگو در هر عضوى از اعضاى من در آيد ، و از من جدا نشود تا ديدارت كنم ، و با رحمت خود بنافرمانيت بگو از هر عضوى از اعضاى من بيرون رود و نزديك به من نشود تا تو را ديدار كنم ، و از دنيا به من روزى كن ، و در آن مرا بىرغبت كن ، و آن را از من دور مكن با رغبت من در آن اى خداى بخشاينده » .\r\n\r\n31 -\r\nعبد الرحمن بن سيابه گويد : حضرت صادق عليه السّلام اين دعا را به من داد ( كه ترجمه‌اش اينست : ) « سپاس خدائى را كه خود سرپرست آن ( و يا سزاوارتر به آن ) است و شايستهء آن و پايان آن و در خور آن است ، هر كس او را يگانه دانست او ( كردارش ) پاك است ، و هر كه او را پرستش كند بهدايت رسيده ، و هر كس فرمانش برد رستگار شده و هر كه به دو پناه برد آسوده شود .\r\nبار خدايا اى صاحب جود و بزرگى و ستايش نيكو و سپاس ، از تو درخواست كنم درخواست كسى كه گردنش را بدرگاهت نهاده ، و بينى در برابرت به خاك ماليده و چهرهء خويش را براى تو به خاك سائيده و خويشتن را در مقابل تو خوار كرده ، و اشگانش از ترس تو ريزان ، و گريه راه گلويش را گرفته ، و\r\n\r\n","description":"","footnote":"","page_name":" كتاب الدعاء من الكافي 385 ","page_number":385},
  {"content":"\r\n\r\nبگناهان خويش اعتراف دارد و خطايش او را در پيش تو رسوا ساخته ، و جنايتش او را نزد تو زشت كرده ، و روى اين جهات نيرويش كم شده ، و چاره‌اش اندك ، و اسباب فريب از او دور شده و هر باطلى از نزدش نابود گرديد ، و گناهانش بناچار او را بخوارى در درگاهت ، و فروتنى در پيشت ، و زارى در برابرت كشانده است .\r\nو از تو درخواست كنم بار الها درخواست كسى كه مانند او باشد ( يعنى من خويشتن را بمنزلهء چنين كسى دانم و به حالت چنين كسى درآرم ) مانند او بجانبت رو كنم ، و چون خوارى و فروتنيش بدرگاهت خوارى و فروتنى كنم ، و چون سخت ترين زاريهايش بدرگاهت زارى كنم ، بار الها پس بزبونى گفتارم و خوارى مقام و مجلسم و فروتنى در برابرت به من ترحم فرما .\r\nاز تو درخواست كنم خداوندا هدايت از گمراهى ، و بينائى از كورى ، و ره‌جوئى از بيراهى ، و از تو خواهم بار خدايا كه در حال آسودگى تو را بسيار حمد كنم ، و در حال مصيبت بهترين صبر را ، و در جاى شكر بهترين شكرها را ، و در هنگام شبهات تسليم باشم .\r\nو از تو خواهم نيروئى براى فرمانبرداريت ، و سستى در برابر نافرمانيت ، و گريز از خودت بسوى خودت ، و تقرب‌جوئى بدرگاهت تا آنكه خوشنود شوى ، و كاوش در هر چه ترا در برابر خشم مخلوقت از من خوشنود سازد بخاطر رضايت‌جوئى تو .\r\nپروردگارا بكه اميدوار شوم اگر تو به من ترحم نكنى ، يا كه به من سر زند اگر تو دورم كنى يا گذشت چه كسى به من سود دهد اگر تو عقابم كنى ، يا بخشش چه كسى را آرزو كنم اگر تو محرومم سازى يا چه كسى تواند مرا ارجمند كند اگر تو مرا پست كنى يا پست كردن چه كسى به من زيان رساند آنگاه كه تو مرا ارجمند كنى ؟ ! .\r\n\r\n","description":"","footnote":"","page_name":" كتاب الدعاء من الكافي 386 ","page_number":386},
  {"content":"\r\n\r\nپروردگارا چه بد است كردارم و چه زشت است رفتارم ، و چه سخت است دلم ، و چه دراز است آرزويم و كوتاه است عمرم و ( اين درازى آرزو . . . ) مرا بر نافرمانى آفريدگارم دلير كرده . پروردگارا چه اندازه آزمايش و بلايت نزد من نيكو است ، و نعمتهايت بر من آشكار ؟ نعمتهايت بر من بسيار است كه شماره‌اش نتوانم و سپاسگزارى من در برابر آنها اندك است ، پس بنعمت تو سرمست شدم و در معرض انتقام و پاداش بد تو قرار گرفتم ، ياد تو فراموشم شد ، و پس از دانائى بنادانى گرائيدم ، و از عدالت بسوى ستم رفتم ، و از نيكى بگناه درافتادم ، و بخاطر ترس و خوفى كه پيدا كردم پا بگريز نهادم ، وه كه چه اندازه اندك و كم است حسنات من در برابر گناهانم ؟ و چه اندازه گناهانم در برابر كوچكى جثه‌ام و ناتوانى اعضايم بسيار و بزرگ است ؟ .\r\nپروردگارا چه اندازه آرزويم دراز است در برابر عمر كوتاهم ، و عمرم كوتاه است در مقابل آرزوهاى دور و درازم ، و چه مقدار درون و برونم زشت است .\r\nپروردگارا اگر بخواهم ( براى كارهايم ) دليلى آورم دليل ندارم ، و اگر خواهم عذر آورم عذرى ندارم و اگر مبتلا گردم يا نعمتى به من داده شود شكر ندارم اگر تو مرا در شكر آن كمك نكنى ، پروردگارا چه اندازه ميزان ( اعمال ) من در قيامت سبك است اگر تو او را نچربانى ، و زبانم لرزانست اگر تو آن را ثابت نكنى ، و رويم سياه است اگر تو او را سپيد نكنى ، پروردگارا چگونه گناهان گذشته‌ام اركان مرا شكسته‌اند ؟ پروردگارا چگونه جوياى شهوتهاى دنيا هستم و بر نااميدشدنم از رسيدن به آنها گريه كنم ، ولى گريه نكنم بر اينكه افسوسهاى بر گناهم و تقصيرم سخت و بسيار است ؟ پروردگارا دواعى دنيا مرا بسوى خود خواندند و من زود آنها را اجابت كردم و با ميل بسوى آنها رفتم ، ولى دواعى آخرت مرا بسوى خود خواندند و من در اجابتش درنگ كردم و كندى ورزيدم و بدانسان كه بسوى دنيا و\r\n\r\n","description":"","footnote":"","page_name":" كتاب الدعاء من الكافي 387 ","page_number":387},
  {"content":"\r\n\r\nكالاى بىارزشش ، و گياههاى پوسيده و بر باد رفته‌اش ، و سراب رونده‌اش شتاب داشتم بسوى آخرت شتاب نكردم .\r\nپروردگارا مرا ترساندى و تشويق نمودى و به بنده بودنم برهان آوردى ، و روزى مرا متكفل شدى پس من از ترس تو آسوده شدم ، و از تشويقى كه از من كردى ( در انجام فرمان تو ) كوتاهى كردم ، و بكفالت تو ( كه از روزى من كردى ) تكيه نزدم و برهان آوردنت را خوار شمردم .\r\nبار خدايا اين آسودگى خاطر مرا در اين دنيا ترس قرار ده ( و بترس و خوف مبدل كن ) و تنبلى و سستى مرا بشوق و نشاط تبديل كن ، و بىاعتنائى مرا به برهان آوردنت بدهشت و هراس مبدل فرما ، سپس مرا بدان چه از روزيت قسمت كرده‌اى راضى كن ، اى خداى كريم بنام عظيمت از تو درخواست كنم خوشنوديت را هنگام خشم و گشايش تو را در هنگام دشوارى ، و روشنيت را هنگام تاريكى و ظلمت ، و بينائى در هنگام درهم شدن و اشتباه كارى فتنه .\r\nپروردگارا سپر مرا در برابر خطاهايم محكم كن ، و درجاتم را در بهشت بلند كن ، و كردارهايم را پذيرفته كن ، و حسناتم را دو چندان و پاكيزه فرما ، و به تو پناه برم از تمامى فتنه‌ها آنچه آشكار است از آنها و آنچه نهانست ، و از خوراكى و نوشيدنى بسيار ( و به تو پناه برم ) از شر آنچه دانم و از شر آنچه ( اكنون ) ندانم ، و پناه ميبرم به تو از اينكه با دادن دانش نادانى بخرم و با بردبارى جفا كارى ، و با عدالت ستمكارى ، و با نيكى كردن ( به پدر و مادر و نزديكان ) بريدن از آنها ، و با شكيبائى بىتابى بخرم ، و بجاى هدايت گمراهى ، و بجاى ايمان كفر بگيرم .\r\nو از جميل بن صالح مانند اين دعا از حضرت على بن الحسين عليهما السلام نقل كرده و در پايانش اين جمله را\r\n\r\n","description":"","footnote":"","page_name":" كتاب الدعاء من الكافي 388 ","page_number":388},
  {"content":"\r\n\r\nافزوده است :\r\n« آمين يا رب العالمين »\r\n. \r\n32 -\r\nنوح ابو اليقظان از حضرت صادق عليه السّلام حديث كند كه آن حضرت فرمود اين دعا را بخوان ( كه ترجمه‌اش اينست ) : « بار خدايا به حق رحمتت كه جز بخشنودى تو بدست نيايد از تو خواهم بيرون شدن از همهء نافرمانيهايت و در آمدن در آنچه تو را خشنود سازد ، و رهائى از هر گرداب و پرتگاهى ( كه رهائى از آن نشود ) و بيرون رفتن از هر گناهى كه عمدا از من سر زده ، يا بخطا در آن لغزش شده ، يا خاطرهء شيطانى براى آن در دلم افتاده ، از تو خواهم ترسى كه مرا در مرزهاى خشنوديت نگهدارد ، و هر شهوتى كه هواى نفسم در خاطرهء من انداخته بر هم زند ، و رأيى كه من بر تجاوز از مرز هلال تو گرفته‌ام بلغزاند ، بار خدايا از تو خواهم رفتار ببهترين عملى كه تو دانى ، و واگذاردن هر بدى كه تو ميدانى و يا از روى نادانى خود بخطا روم ، از تو خواهم گشايش در روزى و زهد در اندازهء كفايت ، و از هر شبهه با بيان بيرون آيم ، و در هر حجتى بدرستى گرايم ، و در هر جا براستى سخن رانم ، و در مورد سود و زيانم با مردم بانصاف رفتار كنم ، و در برابر آن در جاى خشم و گاه خوشنودى فروتن باشم ، و در گفتار و كردار ستم را از كم و بيش واگذارم ، و بپايان رساندن نعمتت را در همه چيز بر خودم و شكرگزارى بر آن تا خشنود شوى و پس از خشنودى را خواهانم ، و از تو راهنمائى خواهم به آنچه خير در آن است بآسمانهاى آن نه بدشواريهايش اى كريم ، اى كريم ، اى كريم ، و براى من در هر كارى كه در آن گشايش و عافيت است بگشا ، و بيرون شدن از آن را بر من آسان فرما ، و براى هر يك از بندگانت كه بر من توانائى مقدر كرده‌اى گوش\r\n\r\n","description":"","footnote":"","page_name":" كتاب الدعاء من الكافي 389 ","page_number":389},
  {"content":"\r\n\r\nو چشم و زبان و دستش را از من بازگير ، و از سمت راست و چپ و پشت سر و جلوى رويش او را نگهدارى فرما كه بدى به من نرساند ، عزيز است آن كس كه به تو پناه برد ، و ستايشت و الا است ، و معبودى جز تو نيست ، تو پروردگار منى و منم بندهء تو ، بار خدايا توئى اميد من در هر گرفتارى ، و توئى مورد اعتمادم در هر سختى ، و تو در هر پيش آمدى پشت و پناهم هستى ، چه بسيار گرفتارى كه دل را ناتوان كرد ، و چاره را كم كرد و دشمن را شاد ساخت ، و هر چاره‌اى در آن واماند و من آن را بآستان تو فرود آوردم ، و بدرگاه تو شكايت كردم و در بارهء آن از جز تو روگرداندم و تو گشايش دادى و آن را بر طرف كردى ، پس توئى ولى هر نعمتى و صاحب هر حاجتى ، و پايان هر رغبتى ، سپاس فراوان از آن تو است ، و براى تو است كه هر چه بيشتر منت نهى .\r\n\r\n33 -\r\nامام صادق عليه السلام بابى بصير فرمود : بخوان ( و اين دعا را به او آموخت كه ترجمه‌اش چنين است : ) « بار خدايا از تو درخواست كنم گفتار توبه‌كنندگان و كردارشان را و ( نيز از تو خواهم ) نور پيمبران و راستى آنها را ، و رستگارى مجاهدان و پاداششان را ، و شكرگزارى برگزيدگان و نصيحت آنها را ، و كردار ذكر گويان و يقين ايشان را ، و ايمان دانشمندان و فهم ايشان را ، و پرستيدن خاشعان و فروتنيشان را ، و حكمت فقيهان و سيرهء آنها را ، و ترس پرهيزكاران و رغبتشان را ، و باور داشتن مؤمنان و توكل آنها را ، و اميد نيكوكاران و نيكيهايشان را .\r\nبار خدايا من از تو خواهم پاداش شاكران ، و مقام مقربان و رفاقت پيمبران را . بار خدايا از تو خواهم ترس آنان كه عمل براى تو كنند ، و كردار آنان را كه از تو ترسانند ، و خشوع آنان كه برايت\r\n\r\n","description":"","footnote":"","page_name":" كتاب الدعاء من الكافي 390 ","page_number":390},
  {"content":"\r\n\r\nپرستش كنند ، و يقين آنان كه بر تو توكل كنند ؛ و توكل آنان كه بر تو گرويدند .\r\nبار الها تو بحاجت من نگفته دانائى ، و بر آوردنش براى تو آسان و بىتكلف است ، و توئى كه هيچ سائلى تو را در سؤال دچار نسازد ، و هيچ بدگوئى از ( مقام ) تو نكاهد ، و گفتار هيچ گويندهء مدحى به حق مدحت تو نرسد ، تو آنچنانى كه خود فرمائى و برتر از آنى كه ما بگوئيم .\r\nبار خدايا براى من گشايشى نزديك قرار ده ، و مزد بزرگى به من عطا فرما ، و پوششى نيكو بر عيوبم كن ، بار خدايا تو دانائى كه من با اينكه بر خودم ستم كردم و بر نفس خود اسراف نمودم ولى براى تو ضد و همتا و همسر و فرزندى نگرفتم . اى كسى كه مسائل بسيار او را بغلط نيندازد ، و اى كسى كه چيزى از چيزى ديگر او را سرگرم نكند ، و نه شنيدنى از شنيدنى ديگر و نه ديدنى از ديدنى ديگر ، و اصرار و پافشارى اصراركنندگان او را بستوه نياورد ، از تو درخواست كنم كه در همين ساعت به من گشايشى دهى از جايى كه گمان برم و از جايى كه گمان ندارم ، توئى كه استخوانهاى پوسيده را زنده كنى ، و بر هر چيز توانائى .\r\nاى كسى كه شكر من ( در برابر نعمتهايش ) اندك بود ولى باز هم مرا محروم نكرد ، و خطايم بزرگ بود ولى رسوايم نساخت ، و بر نافرمانيها مرا ديد ولى برويم نزد ، و مرا آفريد براى آنچه آفريد و من جز آنچه براى آن آفريدم كردم ، پس چه خوب مولائى هستى تو اى آقاى من ، و چه بد بنده‌اى هستم من كه دريافتى ، و چه نيكو طالب و خواهانى هستى تو اى پروردگار من ، و بد مطلوب و خواسته‌شده‌اى هستم من كه مرا يافتى ، بندهء تو و زادهء بنده و كنيز توام كه در برابرت هستم و هر چه خواهى در بارهء من انجام دهى .\r\nبار خدايا آوازها خاموش شده و حركات آرام شدند ، و هر دوستى با دوستش خلوت كرده و من با\r\n\r\n","description":"","footnote":"","page_name":" كتاب الدعاء من الكافي 391 ","page_number":391},
  {"content":"\r\n\r\nتو خلوت كرده‌ام ، توئى محبوب من ، پس نتيجهء اين خلوتم را با خودت در اين شب آزادى از دوزخ قرار ده ، اى كسى كه برتر از دانش او براى دانشمندى وصفى نماند ( يعنى كسى از او دانشمندتر نيست ) و اى كسى كه بدون لطف او براى هيچ مخلوقى نگهبانى نيست ، اى آنكه پيش از هر چيز بوده و اى آنكه پس از هر چيز خواهى بود ، اى كسى كه عنصر ( و ماده‌اى ) برايش نيست ، و اى كسى كه پايان او فناء ندارد ( چون پايان ندارد ) اى كاملترين توصيف‌شدگان ، و بخشنده‌ترين دهندگان ، و اى كسى كه با هر زبانى كه خوانده شود آن را بفهمد و اى كسى كه گذشت او قديم است ، و سخنگيريش سخت است ، و ملكش استوار است ، تو را بخوانم به آن نامت كه بدان با موسى بيواسطه سخن گفتى ، اى خداى بخشنده ، و اى مهربان ، اى آنكه جز تو معبودى نيست ، بار خدايا توئى صمد از تو خواهم كه رحمت بر محمد و آلش فرستى و برحمت خود مرا ببهشت برى » .\r\n\r\n34 -\r\nيونس گويد : به حضرت رضا عليه السّلام عرضكردم : دعائى كوتاه به من بياموز فرمود : بگو :\r\n« يا من دلنى على نفسه و ذلل قلبى بتصديقه أسألك الا من و الايمان »\r\n. \r\n35 -\r\nحضرت صادق عليه السّلام فرمود : مردى خدمت امير المؤمنين عليه السّلام آمد عرضكرد : اى امير مؤمنان من مالى به ارث برده‌ام ( و دارا شده‌ام ) و درهمى از آن را در راه اطاعت خداى عز و جل انفاق نكردم ، سپس مالى از راه كسب با آن بدست آوردم و از آن نيز درهمى در اطاعت خداوند صرف ننمودم پس دعائى به من بياموز كه جاى آنچه را از دستم رفته بگيرد ، و كارهاى گذشته‌ام را و يا آنچه پس از اين ميكنم بيامرزد ؟\r\nفرمود : بگو ، عرضكرد : چه بگويم اى امير مؤمنان ، فرمود : بگو چنان كه من ميگويم ( سپس دعائى\r\n\r\n","description":"","footnote":"","page_name":" كتاب الدعاء من الكافي 392 ","page_number":392},
  {"content":"\r\n\r\nتعليمش فرمود كه ترجمه‌اش چنين است : ) « اى نور من در هر تاريكى و اى وسيلهء انس من در هر وحشت و هراس ، و اى اميد من در هر اندوه ، و اى معتمد من در هر سختى ، و اى راهنمايم در هر گمراهى ، توئى راهنماى من آنگاه كه راهنمائى راهنمايان پايان پذيرد زيرا راهنمائى تو بريده نشود و هر كه را تو راهنمائى كنى گمراه نگردد ، به من نعمت دادى و فراوان دادى ، و روزى دادى و وافر دادى ، و غذا دادى پس نيكو غذائى دادى ، و عطا كردى و كامل دادى بىآنكه من سزاوار آن باشم بواسطهء كارى كه از من سر زده باشد ، ولى تو بدان آغاز كردى بخاطر كردم وجود خودت ، و من بكمك كردم تو بر نافرمانيت نيرو گرفتم ، و بكمك روزيت بر خشمگين كردن تو نيرومند شدم ، و عمرم را در آنچه تو دوست ندارى تباه كردم ، و بىپروائى من بر تو و ارتكاب آنچه غدقن كرده بودى و ورود من در آنچه بر من حرام كرده بودى جلوگير تو نشد از اينكه بفضل خود بازهم به من عطا كنى ، و بردباريت و بازگشتت بفضل بر من جلوگير من نشد كه در نافرمانيت بازگشت نكنم ، پس تو بسيار بازگشت‌كننده بفضل هستى و من بسيار بازگرد به گناهان ، پس اى كريمتر كسى كه در برابرش بگناه اعتراف كنم و اى عزيزترين كسى كه بذلت در برابرش فروتنى شود ، بخاطر كرم تو است كه من اعتراف بگناه خود كنم ، و بخاطر عزت تو است كه بخوارى فروتنى كنم ، پس تو در مقام كرم خود و اقرار من بگناهم با من چه خواهى كرد ، و در مقام عزتت با فروتنى من بخوارى ( با من چه خواهى كرد ) با من كن آنچه تو شايستهء آنى ، و با من مكن آنچه را من بدان سزاوارم » .\r\nپايان كتاب دعاء و دنبال آن كتاب فضل قرآن است\r\n\r\n","description":"","footnote":"","page_name":" كتاب الدعاء من الكافي 393 ","page_number":393},
  {"content":"\r\n\r\nبنام خداوند بخشنده مهربان\r\n\r\nكتاب فضل قرآن\r\n\r\n/ باب /\r\n\r\n1 -\r\nسعد خفاف گويد : حضرت باقر عليه السّلام فرمود : اى سعد قرآن را بياموزيد زيرا قرآن در بهترين صورتها كه مردم ديده‌اند روز قيامت بيايد و مردم در يك صد و بيست هزار صف هستند ، كه هشتاد هزار آن صفها از امت محمد است ، و چهل هزار صف از امتهاى ديگر ، پس به صورت مردى در برابر صف مسلمانان درآيد و آنها بوى نظر كنند و گويند : معبودى جز خداى بردبار و كريم نيست ، همانا اين مردى از مسلمانان است كه بسيما و صفت او را بشناسيم جز اينكه او در بارهء قرآن كوشاتر از ما بوده ، و از اين رو درخشندگى و زيبائى و روشنى بيشترى به او داده شده كه بما داده نشده ، سپس از آنها بگذرد تا در برابر صف شهيدان قرار گيرد ، شهداء بر او نظر كنند و گويند : معبودى جز خداى پروردگار مهربان نيست ، اين مرد از شهيدان است كه ما او را بسيما و صفت بشناسيم جز اينكه او از شهيدان در دريا است و از اينجا به او زيبائى و برترى داده‌اند و بما نداده‌اند ؛ فرمود : پس بگذرد تا به صورت شهيدى در برابر صف شهيدان\r\n\r\n","description":"","footnote":"","page_name":" كتاب الدعاء من الكافي 394 ","page_number":394},
  {"content":"\r\n\r\nدريا رسد ؛ پس آنان به او نگاه كنند و شگفت آنها بسيار گردد و گويند : اين از شهيدان در دريا است كه ما او را بعلامت و صفت بشناسيم جز اينكه آن جزيره كه اين ( مرد ) در آن شهيد شده هولناكتر از جزيره‌اى كه ما در آن گرفتار شديم بوده و روى اين جهت است كه به او درخشندگى و زيبائى و روشنى بيشترى از ما داده‌اند ، پس از آنان نيز بگذرد تا بصف پيمبران و مرسلين رسد در صورت يك پيمبر مرسل ، پس پيمبران و مرسلين به او نگاه كنند و تعجبشان از ديدن او بسيار گردد و گويند : معبودى جز خداى بردبار كريم نيست براستى اين پيمبر مرسلى است كه ما او را بنشانى و وصفش بشناسيم جز اينكه به او برترى بسيارى داده شده .\r\nفرمود : پس همگى گرد آيند و خدمت رسول خدا آيند و از او پرسند و گويند : اى محمد اين كيست به آنها فرمايد : آيا او را نمىشناسيد ؟ گويند : ما او را نشناسيم ( جز اينكه معلوم است كه ) او از آنهائيست كه خدا بر او خشم نكرده ، پس رسول خدا ( ص ) فرمايد : اين حجت خدا است بر خلقش پس سلام كند و بگذرد تا بصف فرشتگان رسد به صورت فرشته‌اى ، پس فرشتگان به او نظر افكنند و سخت در شگفت روند و چون برترى او را ببينند بر آنها گران آيد و گويند : پروردگارا ما متعالى و مقدس است اين بنده‌ايست از فرشتگان كه او را بنشانى و وصفش بشناسيم جز اينكه او از نظر مقام و مرتبه نزديكترين فرشتگان است نزد خداى عز و جل ، و از اين نظر نور و جمالى دارد كه ما نداريم ، پس بگذرد تا بدرگاه رب العزة تبارك و تعالى رسد و پاى عرش به سجده در افتد ، خداى تعالى او را ندا كند : اى حجت من در زمين و اى سخن راست و گويايم سربردار و بخواه تا به تو داده شود ، و شفاعت كن تا شفاعتت پذيرفته شود ، پس سربردارد\r\n\r\n","description":"","footnote":"","page_name":" كتاب الدعاء من الكافي 395 ","page_number":395},
  {"content":"\r\n\r\nو خداى تبارك و تعالى به او فرمايد : بندگان مرا ( نسبت به خود ) چگونه ديدى ؟ عرض كند : بار پروردگارا برخى از ايشان مرا نگهدارى كرد و محفوظ داشت و چيزى از مرا ضايع نكرد ، و برخى از ايشان مرا ضايع كرد و حق مرا ( بر خود ) سبك شمرد و مرا تكذيب كرد با اينكه من حجت تو بر تمامى بندگانت بودم ؟ پس خداى تبارك و تعالى فرمايد : بعزت و جلال خودم و مكانت والايم سوگند امروز بهترين ثواب را به تو دهم و دردناكترين كيفر را بخاطر تو بكنم .\r\nفرمود : پس قرآن در صورت ديگرى برگردد ، ( سعد خفاف ) گويد : من عرضكردم : در چه صورتى بازگردد اى ابا جعفر ؟ فرمود : در صورت مردى رنگ پريده و متغير كه اهل محشر او را ببينند ، پس بيايد نزد مردى از شيعيان ما كه او را مىشناخته و بدان با مخالفين بحث ميكرده ، و در برابرش بايستد و به او بگويد : مرا نمىشناسى ؟ آن مرد به او نگاه كند و گويد : اى بندهء خدا من تو را نشناسم پس بدان صورت كه در خلقت اوليه بوده است بازگردد و گويد : مرا نشناسى ؟ گويد : چرا ، پس قرآن گويد : منم كه تو را بشب بيدارى كشيدم و در زندگيت تو را بتعب افكندم ، در بارهء من ناهنجار شنيدى و راندهء در گفتار شدى ، آگاه باش كه همانا هر تاجرى سود خود را دريافت كند و من امروز پشتيبان و پشت سرت هستم فرمود :\r\nپس او را بسوى پروردگار تبارك و تعالى برد ، و گويد : پروردگارا پروردگارا بندهء تو است و تو به او داناترى كه رنجكش در بارهء من بود ، و مواظب بر من بود ، بخاطر من ( با دشمنانم ) دشمنى ميكرد ، و دوستى و خشمش در بارهء من بود ، پس خداى عز و جل فرمايد : بنده‌ام را وارد بهشتم كنيد و از جامه‌هاى بهشتى به او بپوشانيد ، و تاج بر سرش نهيد و چون با او چنين كنند او را به قرآن نشان دهند و گويند : آيا به آنچه در\r\n\r\n","description":"","footnote":"","page_name":" كتاب الدعاء من الكافي 396 ","page_number":396},
  {"content":"\r\n\r\nبارهء دوستت رفتار شد خشنودى شدى ؟ گويد : بار پروردگارا من اين را كم شمرم خير را در باره‌اش افزون كن خداوند فرمايد : بعزت و جلال و ارتفاع مقامم سوگند امروز به او و هر كه در پايهء اوست پنج چيز و افزون كنم ، آگاه باش كه ايشان جوانانى باشند كه پير نشوند ، و تندرستانى باشند كه بيمار نگردند ، و توانگرانى باشند كه نادار نشوند ، و خورسندانى باشند كه غمگين نشوند ، و زنده‌هائى باشند كه نميرند ، سپس ( امام باقر عليه السّلام ) اين آيه را خواند : « نچشند در آن مرگ را جز همان مرج نخستين » ( سورهء دخان آيه 56 ) . ( سعد ) گويد : عرضكردم : فدايت گردم اى ابا جعفر آيا قرآن نيز سخن گويد ؟\r\nحضرت لبخندى زد و فرمود : خدا رحمت كند شيعيان ساده دل ما را كه اهل تسليم هستند ( و بسخنان ما گردن نهند ) سپس فرمود : آرى اى سعد نماز هم سخن گويد و صورتى و خلقنى دارد ، فرمان ميدهد ، قدغن كند ، سعد گويد : از اين سخن رنگ من گشت و گفتم : اين ( ديگر ) چيزى است كه من نميتوانم ميان مردم بگويم ؟ حضرت باقر عليه السّلام فرمود : آيا مردم جز همان شيعيان ما هستند پس هر كه نماز را نشناسد حق ما را منكر شده سپس فرمود : اى سعد من كلام قرآن را ( هم اكنون ) به گوش تو برسانم ؟\r\nسعد گويد : عرضكردم : بلى رحمت خدا بر شما باد ، فرمود : « همانا نماز باز ميدارد از فحشاء ( ناشايست ) و منكر ( ناپسند ) و هر آينه ذكر ( ياد ) خدا بزرگتر است » ( سورهء عنكبوت آيه 45 ) پس نهى ( كه همان باز داشتن مىباشد ) سخن است و فحشاء و منكر مردانى هستند ، و مائيم ذكر خدا و ما بزرگتريم .\r\n\r\nشرح\r\n- در بيان و توضيح اين حديث شريف و معناى سخن گفتن و مصورشدنش در قيامت و نيز سخن گفتن نماز كه در ذيل حديث است مجلسى و فيض رحمهما اللَّه بياناتى دارند و ما در اينجا بيان فيض ( ره ) را انتخاب نموديم كه عينا ترجمه آن از نظر خوانندگان محترم ميگذرد :\r\nاز آنجا كه در نيت مؤمن آنست كه خدا را آن طور كه سزاوار پرستش است بپرستد ، و كتاب او را\r\n\r\n","description":"","footnote":"","page_name":" كتاب الدعاء من الكافي 397 ","page_number":397},
  {"content":"\r\n\r\nآن طور كه سزاوار آنست بخواند و در خواندن و تأمل در آيات آن شبش را ببامداد رساند ، و بدن خويشتن را در بارهء تلاوتش در نمازها بتعب افكند ، جز اينكه آن طور كه خواهد اين كارها براى او فراهم نشود و آن طور كه شايد و بايد نتواند و خلاصهء كردارش در اين باره با آنچه در دل اوست وفق ندهد و سازش ندارد بلكه عمل او نازلتر و پائين‌تر از نيت اوست ، چنانچه در حديث آمده كه نيت مؤمن به از كردار اوست ( بنا بر اين ) قرآن براى هر طائفه‌اى به صورت خود آنها تجلى كند با اين تفاوت كه در زيبائى و جمال بهتر از خود آنها است ، و آن صورت همان است كه اگر مطابق آنچه در نيت و دل آنها بوده از اينكه به قرآن عمل كنند و كوشش بسيار در انجام فرامين آن نمايند ، هر آينه براى آنها همين صورت بود ، و اما جهت اينكه او را نشناسند آن طور كه بايد اينست كه اينان آن طور كه بايد بدلخواه خود و مطابق نيتشان انجام وظيفه در برابر قرآن نكردند و آن طور كه سزاوار بود رفتار ننمودند ، و فقط به وصف و نشانه او را بشناسند زيرا همينها بودند كه اوقات مختلف شب و روز آن را تلاوت ميكردند و در نهان و عيان ميخواندندش ، و اما اينكه هنگامى كه او را ببينند خداى را به بردبارى و كرم و رحمت توصيف كنند براى آنست كه خود را در جنب او ناقص و قاصر در بارهء پرستش او مىبينند كه از او اميد گذشت و رحمت و كرم دارند ، و اما اينكه قرآن حجت خدا بر خلق اوست براى آنست كه براى ايشان آنچه لازمهء خير و خوبى است با فرمان دادن به آن ، و آنچه موجب بدى است با قدغن كردن از آن آورده . . . - تا آنجا كه گويد :\r\nو سخن گفتن قرآن عبارت است از القاء آن در گوش چيزى را كه از آن فهم معنى شود ، و اين است معناى حقيقى و واقعى سخن گفتن ، و در آن شرط نيست كه از زبان گوشتى صادر گردد ، و همچنين است سخن گفتن نماز ، زيرا كسى كه نماز را آن طور كه شايد انجام دهد آن نماز او را باز دارد از پيروى دشمنان دين و غاصبين حقوق پيشوايان آئين و ائمه و اوصياء معصومين آنان كه هر كس آنها را شناخت خداى را شناخته و هر كه آنها را ياد كرد خداى را ياد كرده است .\r\n\r\n2 -\r\nحضرت صادق عليه السلام از پدرانش عليهم السلام از رسول خدا ( ص ) حديث فرمايد كه آن حضرت ( ص ) فرمود : اى مردم شما اكنون در دنيا و خانهء سازش و صلح هستيد و شما در سر راه سفر هستيد و بشتاب شما را خواهند برد ، و شما مىنگريد كه شب و روز و خورشيد و ماه هر تازه‌اى را كهنه كنند و هر دورى را نزديك سازند و هر وعده‌اى را بسر رسانند ، پس اسباب و وسائل زيادى فراهم كنيد براى اينكه گذرگاه درازى در پيش است . فرمود : پس مقداد بن اسود برخاست و عرضكرد : اى رسول خدا خانه\r\n\r\n","description":"","footnote":"","page_name":" كتاب الدعاء من الكافي 398 ","page_number":398},
  {"content":"\r\n\r\nسازش يعنى چه ؟ فرمود : خانه‌اى كه رساننده است ( انسانى را بگور رساند ، يا در آن خانه كردار نيك ذخيره شود براى رسيدن بمنزلهاى آخرت ) و جداكننده ( يعنى انسان را از علائق دنيا جدا كند ) پس هر گاه آشوبها چون شب تار شما را فرا گرفت به قرآن رو آوريد ( و بدان چنگ زنيد ) زيرا آن است شفيعى كه شفاعتش پذيرفته است ( در بارهء كسى كه بدان عمل كند ) و گزارش دهنده است از بديها كه گفته‌اش ( در بارهء آن كس كه بدان عمل نكرده ) تصديق شده است ، هر كه آن را پيشواى خود كرد ببهشتش رهبرى كند و هر كه ( از آن پيش افتد ) و آن را پشت سر خود قرار دهد بدوزخش كشاند ، و قرآن راهنمائى است كه ببهترين راهها راهنمائى كند ، و كتابى است كه در آنست تفصيل و بيان و تحصيل ( بدست آوردن حقائق ) و آنست جداكنندهء ( ميان حق و باطل ) شوخى و سرسرى نيست براى آن ظاهرى است و باطنى ، پس ظاهرش حكم و دستور است و باطنش علم و دانش ، ظاهرش جلوه و زيبائى دارد و باطنى ژرف و عميق است ستارگانى دارد و ستارگانش هم ستارگانى دارد ( آنچه ترجمه شده بنا بر نسخه‌اى « نجوم » است و در برخى از نسخه‌ها « تخوم » است و آن به معناى پايان هر چيزى است ) شگفتيهايش به شماره در نيايد و عجائبش كهنه نگردد ، در آنست چراغهاى هدايت ، و جايگاه نور حكمت و راهنماى معرفت است براى آن كس كه بشناسد صفات را ( مجلسى ( ره ) گويد : يعنى صفاتى كه موجب مغفرت است يا صفت شناسائى و استنباط را ) پس بايد شخص تيز بين دقت نظر كند و دقت نظر را تا بدرك صفت آن ادامه دهد كه نجات بخشد آن كس را كه به هلاكت افتاده ، و رهائى بخشد آن را كه راه رهائى ندارد ، زيرا انديشيدن است كه زندگانى دل بينا است ، چنانچه آنكه جوياى روشنى است در تاريكيها بوسيلهء نور راه را پيمايد ، بر شما باد كه نيكو برهيد و كم انتظار بريد .\r\n\r\n3 -\r\nحضرت صادق عليه السّلام فرمود : همانا خداى عزيز و جبار كتابش را بر شما فرود فرستاد و او است راست گو و نيك خواه ، در آن كتاب است آگاهى از شما و آنان كه پيش از شما بودند ، و آنان كه پس از\r\n\r\n","description":"","footnote":"","page_name":" كتاب الدعاء من الكافي 399 ","page_number":399},
  {"content":"\r\n\r\nشمايند ، و آگاهى از آسمان و زمين ، و اگر كسى نزد شما آيد و از آنها بشما آگاهى دهد هر آينه شما در شگفت شويد .\r\n\r\n4 -\r\nحضرت باقر عليه السّلام فرمود : رسول خدا ( ص ) فرمود : من نخستين كسى هستم كه روز قيامت بر خداى عزيز جبار وارد شوم با كتابش و اهل بيتم ، سپس امتم ( وارد شوند ) پس از ايشان بپرسم چه كرديد با كتاب خدا و اهل بيت من ؟ .\r\n\r\n5 -\r\nحضرت صادق عليه السّلام فرمود : همانا اين قرآن ( كتابى ) است كه در آن است جايگاه نور هدايت و چراغهاى شب تار ، پس شخص تيز بين بايد كه در آن دقت كند و براى پرتوش نظر خويش را بگشايد ، زيرا كه انديشه كردن زندگانى دل بينا است ، چنان كه آنكه جوياى روشنى است در تاريكىها بسبب نور راه پيمايد .\r\n\r\n6 -\r\nامام صادق عليه السّلام فرمود : در سفارش امير المؤمنين عليه السّلام بيارانش بود كه : بدانيد همانا قرآن راهبر روز است و پرتو افكن شب تار اگر چه ( آن كس كه در صدد راهنمائى شدن و كسب نورش باشد ) در سختى و ندارى باشد . ( زيرا فقر و فاقه او را از آن باز ندارند بلكه رغبتشان را در اين باره افزون كنند از فيض - ره - )\r\n\r\n7 -\r\nحضرت صادق عليه السّلام از پدرانش عليهم السلام حديث كند كه مردى از درد سينه به پيغمبر ( ص ) شكايت كرد ، حضرت ( ص ) فرمود : بوسيلهء قرآن شفا بجوى زيرا خداى عز و جل فرمايد : « ( و اين قرآن ) شفاء است براى آنچه در سينه‌ها است » ( سورهء يونس آيه 57 ) .\r\n\r\n","description":"","footnote":"","page_name":" كتاب الدعاء من الكافي 400 ","page_number":400},
  {"content":"\r\n\r\n\r\n8 -\r\nامام صادق عليه السّلام فرمود : نه به خدا سوگند اين امر خلافت هرگز در دودمان ابو بكر و عمر باز نگردد ، و نه هرگز در بنى اميه ، و نه در فرزندان طلحه و زبير باز آيد ، براى آنكه اينان قرآن را بيكسو نهادند ، و سنتها را باطل كردند ، و احكام ( الهى ) را تعطيل كرده ( و مهمل گذاردند ) .\r\nو رسول خدا ( ص ) فرموده است : قرآن راهنماى گمراهى است و بينائى از هر كورى است ، و سبب گذشت از لغزشها است ، و روشنى در هر تاريكى است ، و در پيشامدها ( و بدعتها ) پرتوى است ، و نگاهدارنده از هر هلاكتى است و ره‌جوئى در هر گمراهى است ، و بيان‌كننده هر فتنه و اشتباهى است و انسانى را از دنيا ( ى پست بسعادتهاى ) آخرت رساند ، و در آنست كمال دين شما ، و هيچ كس از قرآن رو گردان نشود جز بسوى دوزخ .\r\n\r\n9 -\r\nابو بصير گويد : شنيدم حضرت صادق عليه السّلام ميفرمود : همانا قرآن باز دارنده و فرمان دهنده است .\r\nبه بهشت فرمان دهد و از دوزخ باز دارد .\r\n\r\n10 -\r\nسعد اسكاف از رسول خدا ( ص ) حديث كند كه فرمود : به من سوره‌هاى طولانى داده شده بجاى تورات ، و سوره‌هاى صد آيه‌اى داده شدم بجاى انجيل . و سوره‌هاى مثانى ( تفسير آن بيايد ) به من داده شد بجاى زبور ، و سوره‌هاى مفصل ( يعنى آيه كوتاه ) را كه شصت و هشت سوره است افزون به من دادند و اين قرآن نگهبان و گواه است بر كتابهاى ديگر و تورات از موسى عليه السلام است و انجيل از عيسى عليه السّلام است و زبور از داود عليه السّلام است .\r\n\r\nشرح\r\n- شيخ طبرسى ( ره ) پس از نقل اين حديث بنا بر اختلاف روايات و تعبيرات گويد : سورهاى طولانى بقره است و آل عمران و نساء و مائده و انعام و اعراف و انفال با توبه زيرا اين دو سوره را قرين\r\n\r\n","description":"","footnote":"","page_name":" كتاب الدعاء من الكافي 401 ","page_number":401},
  {"content":"\r\n\r\nخوانند و از اين روى ميان آن دو بسم اللَّه فاصله نشده ، تا اينكه گويد : - و اما مثانى آنهائى است كه دنبال سوره‌هاى طولانى آمده و اول آنها سورهء يونس و آخرشان سورهء نحل است و آنها را مثانى ( يعنى دومى ) گفتند زيرا دومى و دنبال سوره‌هاى طولانى واقع شده و سوره‌هاى طولانى مبادى ( و اولين ) هستند و اينها مثانى ( دومين ) . و برخى گفته‌اند مثانى همهء سوره‌هاى قرآن است چه كوتاه باشند و چه طولانى و دراز . . . و آنها را مثانى گويند چون امثال و حدود و فرائض در آنها دوباره ذكر شده ، و برخى گفته‌اند مقصود از مثانى سورهء حمد است و اين كلام از امامان ما عليهم السلام روايت شده .\r\nو اما سوره‌هاى صده آن سوره‌هائى است كه حدود صد آيه يا كمى بيشتر و يا اندكى كمتر باشد و آنها هفت سوره است اول آنها سورهء بنى اسرائيل و آخرشان سورهء مؤمنون است .\r\nو اما سوره‌هاى مفصل از بعد از حاميم‌ها است ( يعنى سوره‌هائى كه اول آنها حم است ) تا آخر قرآن .\r\n\r\n11 -\r\nحضرت باقر عليه السلام فرمود : روز قيامت قرآن ببهترين صورت بيايد و بر مسلمين گذر كند آنها گويند : اين مرد از ما است ، از آنان بگذرد و نزد پيمبران آيد ، آنها نيز گويند : از ما است ، از آنها نيز بگذرد و نزد فرشتگان مقرب آيد آنان هم گويند : از ما است ، تا اينكه بدرگاه پروردگار عزت رسد و بگويد : پروردگارا فلان كس پسر فلان را من در دنيا روزهاى گرمش را بتشنگى كشانده و شبهايش را به بيدارى ، و فلان كس پسر فلان را نه روزهايش را به تشنگى بردم و نه شبش را به بيدارى ، پس خداى تبارك و تعالى فرمايد : آنان را ببهشت ببر و در جايگاههاى خودشان جاى ده ، پس قرآن برخيزد و آنان نيز دنبالش بروند ، و بهر مؤمنى بگويد : قرآن بخوان و بالا برو ، حضرت فرمود : پس هر كدام قرآن ميخوانند و بالا ميروند تا هر مردى از آنها بمنزلى كه براى او مقرر شده برسد و در آن فرود آيد .\r\n\r\n12 -\r\nيونس بن عمار گويد : كه حضرت صادق عليه السلام فرمود : دفترها در روز قيامت سه دفتر است : دفترى كه نعمتها در آن ثبت شده ، و دفترى كه كارهاى نيك در آنست ، و دفترى كه كارهاى بد در\r\n\r\n","description":"","footnote":"","page_name":" كتاب الدعاء من الكافي 402 ","page_number":402},
  {"content":"\r\n\r\nآن ثبت است ، پس دفتر نعمتها را با دفتر كارهاى نيك برابر كنند ، و نعمتها همهء كارهاى نيك را فراگيرد و در خود فرو برد ، و دفتر كارهاى بد بجا ماند پس آدميزادهء مؤمن را براى حساب بخوانند ، و قرآن در بهترين صورتى پيش رويش درآيد و گويد : بار پروردگارا من قرآنم و اين بندهء مؤمن تو است كه خود را براى خواندن من بتعب ميانداخت ، و شب خود را با آهنگ خوش و هموار خواندن من دراز ميكرد ، و ديدگانش در هنگام نماز شب اشكريزان بود ، چنانچه مرا خشنود ساختى او را هم خشنود كن ، فرمود :\r\nپس خداى عزيز جبار فرمايد : اى بندهء من دست راستت را باز كن و خداوند آن را از رضوان خود و دست چپش را از رحمت خود پر كند ، سپس به او گفته شود : اين بهشت براى تو مباح است پس قرآن بخوان و بالا برو ، پس هر گاه يك آيه بخواند يك درجه بالا رود .\r\n\r\nتوضيح\r\n- مجلسى ( ره ) گويد : شايد پر كردن دست راست و چپ كنايه از دو چندان كردن دفتر حسنات ( كارهاى نيك ) و محو كردن دفتر سيئات باشد ، يا كنايه از دادن نامهء ورود بهشت بدست راستش و نامهء برائت از دوزخ بدست چپش باشد يا مقصود از تمامى اين كلمات تمثيل براى بيان منتهاى اكرام و انعام خداى عز و جل مىباشد .\r\n\r\n13 -\r\nزهرى گويد : حضرت على بن الحسين عليهما السلام فرمود : اگر همهء مردم كه ما بين مشرق و مغرب هستند بميرند من از تنهائى هراس نكنم پس از آنكه قرآن با من باشد ، و آن حضرت عليه السلام شيوه‌اش اين بود كه هر گاه  مالِكِ يَوْمِ الدِّينِ  را ميخواند آنقدر آن را تكرار ميكرد كه نزديك بود بميرد .\r\n\r\n14 -\r\nاسحاق بن غالب گويد : حضرت صادق عليه السلام فرمود : آنگاه كه خداوند خلق اولين\r\n\r\n","description":"","footnote":"","page_name":" كتاب الدعاء من الكافي 403 ","page_number":403},
  {"content":"\r\n\r\nو آخرين را در قيامت جمع كند بناگاه شخصى را كه خوش صورت ترا از او هرگز نديده‌اند ديدار كنند كه بسوى آنان آيد ، پس چون مؤمنان نظرشان بر او كه همان قرآن است بيفتد گويند : اين از ما است و اين بهترين كسى است كه ما او را ديده‌ايم ، و چون بدانها رسد از آنان بگذرد و بشهيدان رسد آنها او را بنگرند تا از ايشان بگذرد و چون از همهء آنها بگذرد گويند : اين قرآن است ، پس از آنها هم بگذرد تا به پيمبران مرسل رسد آنها نيز گويند : اين قرآن است ، از آنها نيز بگذرد تا بفرشتگان رسد آنها گويند : اين قرآنست ، پس از آنها نيز بگذرد تا به سمت راست عرش رسد و آنجا بايستد ، پس خداى جبار فرمايد : بعزت و جلال خودم و ببلندى مقامم سوگند كه البته امروز اكرام كنم ( و گرامى دارم ) آنكه تو را اكرام كرده است ، و البته خوار كنم هر كس كه تو را خوار كرده است .\r\n\r\nباب فضيلت آن كس كه قرآن را به كار بندد\r\n\r\n1 -\r\nحضرت صادق عليه السّلام فرمود : رسول خدا ( ص ) فرموده است : همانا اهل قرآن در بلندترين درجات آدميان هستند بجز پيمبران و مرسلين ، پس حقوق اهل قرآن را اندك و كم مشماريد ، زيرا براى ايشان از طرف خداى عزيز جبار مقام بلندى است .\r\n\r\n","description":"","footnote":"","page_name":" كتاب الدعاء من الكافي 404 ","page_number":404},
  {"content":"\r\n\r\n\r\n2 -\r\nامام صادق عليه السّلام فرمود : حافظ قرآن كه بدان عمل كند در آخرت رفيق با فرشتگان پيغامبرنده و نيكرفتار خداوند است .\r\n\r\n3 -\r\nو نيز فرمود ، رسول خدا ( ص ) فرموده است : قرآن را بياموزيد زيرا كه در روز قيامت قرآن در صورت جوانى زيبا كه رنگ صورتش گشته باشد نزد خوانندهء خود آيد و به او گويد : منم كه شب تو را به بيدارى بپايان بردم ، روزهاى داغ تو را به تشنگى بسر آوردم ، و آب دهانت را خشك كردم ، و اشكت را روان ساختم ، ( اكنون ) هر كجا به روى من هم با تو باشم ، و هر تاجرى ( امروز ) بدنبال تجارت خويش است ( كه در دنيا كرده است ) و من امروز بسود تو در پس تجارت هر تاجرى باشم ، و به زودى كرامتى نيز از جانب خداى عز و جل به تو رسد پس شادان باش ، و ( در اين حال ) تاجى بياورند و بر سرش نهند ، و امان نامه ( از آتش دوزخ را ) بدست راستش دهند ، و فرمان جاويد بودن در بهشت را بدست چپش ، و دو جامهء بهشتى بوى پوشند ، سپس به او گفته شود : بخوان و بالا برو ، پس هر يك آيه كه بخواند يكدرجه بالا رود ، و به پدر و مادر او نيز دو جامه بپوشانند در صورتى كه مؤمن باشند ، و به آن دو گويند . اين پاداش آن قرآنى است كه بفرزندتان آموختيد .\r\n\r\n4 -\r\nحضرت صادق عليه السّلام فرمود : هر كه در حال جوانى قرآن بخواند و با ايمان هم باشد قرآن با گوشت و خونش بياميزد ، و خداى عز و جل او را با فرشتگان پيغام برنده و نيكرفتارش رفيق كند ، و قرآن براى او در روز قيامت پرده و مانعى از آتش باشد و گويد : بار پروردگارا هر كارگرى به مزد كار خويشتن\r\n\r\n","description":"","footnote":"","page_name":" كتاب الدعاء من الكافي 405 ","page_number":405},
  {"content":"\r\n\r\nرسيده جز كارگر من ، پس گرامىترين عطاهاى خود را به او برسان ، فرمود : پس خداى عزيز و جبار دو جامه از جامه‌هاى بهشتى به او بپوشاند و بر سرش تاج كرامت نهاده شود ، سپس به قرآن گفته شود : آيا ما تو را در بارهء اين شخص خشنود كرديم ؟ قرآن گويد : بار پروردگارا من برتر از اين در بارهء او ميل داشتم ، پس نامهء امان ( از دوزخ را ) بدست راستش دهند ، و فرمان جاويدان ماندن در بهشت را در دست چپش گذارند و وارد بهشت گردد ، پس به او گفته شود : بخوان ( قرآن را ) و يكدرجه بالا برو ، سپس به قرآن گويند : آيا آنچه تو خواستى به او رسانديم و تو را خشنود كرديم ؟ گويد : آرى ، حضرت فرمود : هر كس قرآن را بسيار بخواند و با اينكه حفظ آن ( بر او ) دشوار است آن را بذهن خويش بسپارد خداى عز و جل دو بار پاداش آن را به او بدهد .\r\n\r\n5 -\r\nامام صادق عليه السّلام فرمود : رسول خدا ( ص ) فرمود : همانا سزاوارترين مردمان بترس از خدا در نهان و عيان آن كس است كه قرآن را دربردارد ، و هر آينه سزاوارترين مردمان در نهان و آشكار به نماز خواندن و روزه گرفتن آن كس است كه قرآن را در بردارد ، سپس بآواز بلند فرمود : اى دارندهء قرآن بوسيلهء آن فروتنى پيشه كن تا خدايت بالا برد ، و بدان وسيله تكبرورزى و عزت‌طلبى نكن كه خدا خوار و زبونت كند ، اى در بردارندهء قرآن براى خدا خود را بدان بياراى تا خدايت بدان بيارايد و با قرآن براى مردمان خودآرائى نكن كه خدايت ترا بدان زشت كند ، هر كه قرآن را ( با تدبر و فهميدن ) ختم كند گويا نبوت را در دل خود جاى داده ولى به او وحى نميرسد ، و هر كه قرآن را آن طور كه شايد فراهم كند ( چنين كسى ) در برابر آن كس كه با او نادانى كند ( بردبارى ورزد چون او ) نادانى نكند ، و در\r\n\r\n","description":"","footnote":"","page_name":" كتاب الدعاء من الكافي 406 ","page_number":406},
  {"content":"\r\n\r\nدر برابر كسى كه بر او خشم گيرد ( شكيبائى ورزد و ) خشم نكند ، و با هر كس كه با او تندى كند تندى نكند ، ولى بگذرد و نديده گيرد و بيامرزد و حلم ورزد بخاطر بزرگ داشت قرآن ، و هر كه قرآن به دو داده شود و باز گمان كند كه بيك تن از مردم بهتر از آنچه او دارد چيزى داده‌اند آن كس بزرگ دانسته آنچه را خدا كوچك شمرده ، و كوچك دانسته آنچه را خداوند بزرگ شمرده است .\r\n\r\n6 -\r\nابان تغلب از امام صادق عليه السّلام حديث كند كه فرمود : مردم بر چهار گونه هستند ، من عرضكردم :\r\nفدايت شوم آنها كيانند ؟ فرمود : يكى مردى كه ايمان دارد ولى قرآن به او داده نشده ، ( ديگر ) مردى كه قرآن را دارد ولى ايمان ندارد ، ( سوم ) مردى كه هم قرآن را به او داده‌اند و هم ايمان را ، ( چهارم ) مرديكه نه قرآن را دارا است و نه ايمان دارد ، عرضكردم : قربانت گردم براى من حال اينها را بيان و شرح فرمائيد ، فرمود : اما آنكه ايمان دارد ولى قرآن به دو داده نشده چون ميوه ( يا خرما ) ايست كه مزه‌اش شيرين است ولى بو ندارد ، و اما آن كس كه قرآن را دارا است ولى ايمان ندارد چون برگ درخت مورد است كه بويش خوش ولى مزه‌اش تلخ است ، و اما آن كس كه هم قرآن را دارا است و هم ايمان دارد چون ترنج است كه هم خوشبو است و هم خوش مزه ، و اما آن كس كه نه قرآن به او داده شده و نه ايمان مانند هندوانه بو جهل است كه نه بو دارد و مزه‌اش نيز تلخ است .\r\n\r\n7 -\r\nزهرى گويد : به حضرت على بن الحسين عليهما السلام عرضكردم : كدام عمل بهتر است ؟ فرمود :\r\nعمل آن كس كه فرود آيد و كوچ كند ، عرضكردم : او كيست ( و يعنى چه ؟ ) فرمود : قرآن را باز كند\r\n\r\n","description":"","footnote":"","page_name":" كتاب الدعاء من الكافي 407 ","page_number":407},
  {"content":"\r\n\r\n( و خواندنش را آغاز كند ) و بانجام رساند و هر زمان كه از اولش درآيد بآخرش كوچ كند . و فرمود :\r\nرسول خدا ( ص ) فرموده : هر كس كه خدا قرآن به او داد و چنان پندارد كه به مردى بهتر از او چيزى داده‌اند خير بزرگى را كوچك شمرده و كوچكى را بزرگ دانسته است .\r\n\r\n8 -\r\nمعاوية بن عمار گويد : امام صادق عليه السّلام به من فرمود : هر كه قرآن بخواند او بىنياز شود و نيازى پس از آن نيست ، و گر نه ( اگر قرآن بىنيازش نكند ) هيچ چيز او را بىنياز نكند .\r\n\r\n9 -\r\nحضرت باقر عليه السّلام فرمود : رسول خدا ( ص ) فرموده : اى گروه قرآن‌خوانان از خداى عز و جل بپرهيزيد در آنچه از كتاب خود بشما داده است زيرا كه من مسئولم و شما هم مسئول هستيد ، من از رساندن و تبليغ رسالت مسئولم ، و شما از آنچه از قرآن و سنت من در برداريد مسئول هستيد .\r\n\r\n10 -\r\nحفص گويد : از حضرت موسى بن جعفر عليهما السلام شنيدم كه به مردى ميفرمود : آيا ماندن در دنيا را دوست دارى ؟ عرضكرد : آرى ، فرمود : براى چه ؟ عرضكرد : براى خواندن   قُلْ هُوَ اللَّهُ أَحَدٌ   ، حضرت سكوت فرمود و پس از ساعتى به من فرمود : اى حفص هر كه از دوستان و شيعيان ما بميرد و قرآن را خوب نداند در قبر به او ياد دهند تا خداوند بدان وسيله درجه‌اش را بالا برد زيرا درجات بهشت برابر با آيات قرآن است به او گفته شود : بخوان و بالا رو ، پس ميخواند و بالا ميرود ، حفص گويد : من احدى را نديدم كه بر خود بيمناكتر باشد از حضرت موسى بن جعفر عليهما السلام و نه اميدوارتر از او ديدم ، و قرآن\r\n\r\n","description":"","footnote":"","page_name":" كتاب الدعاء من الكافي 408 ","page_number":408},
  {"content":"\r\n\r\nرا محزون ( و با ناله ) ميخواند ، و هنگامى كه قرآن ميخواند گويا با انسانى روبرو سخن گويد .\r\n\r\n11 -\r\nحضرت صادق عليه السّلام فرمود : رسول خدا ( ص ) فرمود : حاملين قرآن نمايندگان و سرپرستان اهل بهشتند ، و مجتهدان جلوداران اهل بهشتند ، و پيامبران آقايان اهل بهشتند .\r\n\r\nباب كسى كه به سختى قرآن را ياد گيرد\r\n\r\n1 -\r\nفضيل بن يسار گويد : از حضرت صادق عليه السّلام شنيدم كه ميفرمود : كسى كه در بارهء قرآن رنج كشد و به سختى و كم حافظه‌گيش آن را حفظ كند دو اجر دارد .\r\n\r\n2 -\r\nصباح بن سيابه گويد : شنيدم از حضرت صادق عليه السّلام ميفرمود : كسى كه به سختى قرآن را يادگيرد دو اجر دارد و آن كس كه به آسانى ياد گيرد با اولين است .\r\n\r\nتوضيح\r\n- مجلسى ( ره ) گويد : شايد مقصود از اولين آن كسانى باشند كه در ايمان به خدا و رسول پيشى جستند .\r\n\r\n3 -\r\nحضرت صادق عليه السّلام فرمود : براى مؤمن شايسته است كه نميرد تا قرآن را ياد گيرد يا در كار ياد گرفتنش باشد .\r\n\r\n","description":"","footnote":"","page_name":" كتاب الدعاء من الكافي 409 ","page_number":409},
  {"content":"\r\n\r\n\r\nباب كسى كه قرآن را حفظ كرده سپس فراموش كند\r\n\r\n1 -\r\nيعقوب احمر گويد : به حضرت صادق عليه السلام عرضكردم : فدايت شوم من قرآن را خوانده‌ام ولى از ذهنم رفته است دعا كنيد كه خداوند آن را به من بياموزد گويد : آن حضرت از اين مطلب كه من خدمتش عرض كردم ناراحت شد و فرمود : خداوند آن را به تو و ما همگى ياد دهد گويد : ما نزديك ده نفر بوديم - سپس فرمود : سوره‌اى كه مردى ميخواند با اوست تا گاهى كه آن را واگذارد ، پس روز قيامت در زيباترين صورت نزدش آيد و بر او سلام كند آن مرد گويد : تو كيستى ؟ گويد : من فلان سوره‌ام و اگر تو به من چسبيده بودى و نگاهم داشته بودى تو را در اين درجه فرود مىآوردم ، پس بر شما باد بملازمت قرآن ، سپس فرمود : برخى از مردمند كه قرآن خوانند كه گفته شود : فلان كس قارى قرآن است ، و برخى قرآن ميخوانند براى ( سودجوئى ) و بدست آوردن دنيا و خيرى در اينها نيست و برخى هستند كه قرآن خوانند تا از آن در نمازشان و در شب و روزشان منتفع شوند .\r\n\r\n2 -\r\nحضرت صادق عليه السلام فرمود : هر كه سوره‌اى از قرآن را فراموش كند آن سوره در بهشت به صورتى زيبا و مقامى بلند در برابرش نمودار گردد و چون او را ببيند گويد : تو كيستى وه كه چه اندازه زيبائى كاش تو از آن من بودى ؟ گويد : آيا مرا نشناسى ؟ من فلان سوره‌ام و اگر تو مرا فراموش نكرده\r\n\r\n","description":"","footnote":"","page_name":" كتاب الدعاء من الكافي 410 ","page_number":410},
  {"content":"\r\n\r\nبودى به اين درجه تو را ميرساندم ؟\r\n\r\n3 -\r\nيعقوب احمر گويد : به حضرت صادق عليه السّلام عرضكردم : من بدهكارى زيادى دارم و باندازه‌اى در ناراحتى و اندوه هم كه قرآن از ذهنم رفته است ؟ حضرت صادق عليه السلام فرمود : قرآن ، قرآن :\r\nهمانا يك آيه از قرآن و يك سوره از آن روز قيامت بيايد تا هزار درجه بالا رود - يعنى در بهشت - پس گويد : اگر مرا نگهداشته بودى و حفظ ميكردى تو را بدين مقام ميرسانيدم .\r\n\r\n4 -\r\nابن ابى يعفور گويد : شنيدم حضرت صادق عليه السّلام ميفرمود : هر آينه مردى كه سوره‌اى را بداند و سپس آن را فراموش كند يا واگذارد و وارد بهشت شود آن سوره از سوى بالا با زيباترين صورتى به او سر كشد و بگويد : مرا مىشناسى ؟ گويد : نه ، گويد : من فلان سوره هستم مرا به كار نبستى و رهايم كردى ، هان به خدا سوگند اگر مرا به كار بسته بودى تو را به اين درجه ميرساندم و با دست به بالاى سرش اشاره كند .\r\n\r\n5 -\r\nابو كهمس گويد : از امام صادق عليه السّلام پرسيدم از مردى كه قرآن خوانده و سپس فراموش كند و تا سه بار گفتم : آيا بر او باكى هست ؟ فرمود : نه .\r\n\r\n6 -\r\nيعقوب احمر گويد : به حضرت صادق عليه السّلام عرضكردم : قربانت گردم هر آينه به من اندوهها و ناراحتيهائى رسيده كه چيزى از خير و نيكى برايم نگذارده و همه را از كفم ربوده تا بدان جا كه قسمتى از\r\n\r\n","description":"","footnote":"","page_name":" كتاب الدعاء من الكافي 411 ","page_number":411},
  {"content":"\r\n\r\nقرآن را از يادم برده ، گويد : آن حضرت از اين جريان كه گفتم : چون بنام قرآن رسيدم ناراحت شد سپس فرمود : همانا مرد سوره‌اى از قرآن را فراموش كند پس روز قيامت نزدش آيد تا از برخى از درجه‌هاى بهشت به او سر كشد و گويد : سلام عليك ، گويد : و عليك السلام تو كيستى ؟ گويد : من فلان سوره هستم كه مرا ضايع گذاردى و رها ساختى ، آگاه باش كه اگر به من چسبيده بودى تو را به اين درجه ميرساندم سپس با انگشت اشاره كرده فرمود : بر شما باد به قرآن پس بياموزيد آن را ، زيرا برخى از مردم هستند كه قرآن را بياموزند كه گفته شود : فلان كس قرآن خوان است ، و برخى براى آوازه‌خوانى آن را ياد گيرند كه بگويند : فلانى خوش صدا است ، و در اينها خيرى نيست ، و برخى هستند كه آن را ياد گيرند و دستورات آن را در شب و روز انجام دهند ، و توجه ندارند كه كسى بداند يا نداند .\r\n\r\nباب در خواندن قرآن\r\n\r\n1 -\r\nحضرت صادق عليه السّلام فرمود : قرآن عهد خداوند و فرمان او است بر خلقش پس سزاوار است براى شخص مسلمان كه در اين عهد و فرمان خدا نظر افكند و روزى پنجاه آيه از آن بخواند .\r\n\r\n2 -\r\nزهرى گويد : از حضرت على بن الحسين عليهما السلام شنيدم كه ميفرمود : آيه‌هاى قرآن گنجينه‌هائى است ، پس هر گاه در يك گنجينه را گشودى شايسته است كه بدان چه در آن است نظرى بيفكنى ! .\r\n\r\n","description":"","footnote":"","page_name":" كتاب الدعاء من الكافي 412 ","page_number":412},
  {"content":"\r\n\r\n\r\nباب خانه‌هائى كه در آنها قرآن خوانده شود\r\n\r\n1 -\r\nپيغمبر ( ص ) فرمود : خانه‌هاى خود را بتلاوت قرآن روشن كنيد و آنها را گورستان نكنيد چنانچه يهود و نصارى كردند ، در كليساها و عبادتگاههاى خود نماز كنند ، ولى خانه‌هاى خويش را معطل گذارده‌اند ( و در آنها عبادتى انجام ندهند ) زيرا كه هر گاه در خانه بسيار تلاوت قرآن شد خير و بركتش زياد شود ، و اهل آن بوسعت رسند ، و آن خانه براى اهل آسمان درخشندگى دارد چنانچه ستارگان آسمان براى اهل زمين ميدرخشند .\r\n\r\n2 -\r\nحضرت صادق عليه السّلام فرمود : خانه‌اى كه در او شخص مسلمانى قرآن ميخواند اهل آسمان آن خانه را بنگرند چنانچه اهل دنيا ستارهء درخشان را در آسمان بنگرند .\r\n\r\n3 -\r\nو نيز فرمود عليه السّلام : كه امير المؤمنين عليه السّلام فرمود : خانه‌اى كه در آن قرآن خوانده شود و ذكر خداى عز و جل ( و ياد او ) در آن بشود ، بركتش بسيار گردد ، و فرشتگان در آن بيايند و شياطين از آن دور شوند ، و براى اهل آسمان مىدرخشد چنانچه ستارگان براى اهل زمين مىدرخشند ، و خانه‌اى كه در آن\r\n\r\n","description":"","footnote":"","page_name":" كتاب الدعاء من الكافي 413 ","page_number":413},
  {"content":"\r\n\r\nقرآن خوانده نشود و ذكر خداى عز و جل در آن نشود بركتش كم شود ، و فرشتگان از آن دور شوند و شياطين در آن حاضر گردند .\r\n\r\nباب ثواب خواندن قرآن\r\n\r\n1 -\r\nحضرت باقر عليه السّلام فرمود : هر كه قرآن در حال ايستاده در نمازش بخواند خداوند بهر حرفى از آن صد حسنه براى او بنويسد ، و هر كس آن را در نمازش نشسته بخواند خداوند بهر حرفى پنجاه حسنه برايش بنويسد و هر كه قرآن را در غير از نمازش بخواند خداوند بهر حرفى ده حسنه برايش بنويسد .\r\nابن محبوب گويد : من مانند همين حديث را از معاذ بن مسلم ( يكى از راويان حديث ) شنيدم .\r\n\r\n2 -\r\nحضرت صادق عليه السّلام فرمود : چه باز ميدارد تاجرى را كه در بازار مشغول ( بتجارت است ) از اينكه چون ( شب هنگام ) به خانه باز ميگردد نخوابد تا يك سوره از قرآن بخواند و بجاى هر آيه كه ميخواند برايش ده حسنه نوشته شود و ده گناه از او محو گردد .\r\n\r\n3 -\r\nبشر بن غالب اسدى از حضرت حسين بن على عليهما السلام حديث كند كه فرمود : هر كس يك آيه از كتاب خداى عز و جل را در نمازش در حال ايستاده بخواند در برابر هر حرفى خداوند صد حسنه برايش بنويسد ، و اگر در غير از نماز بخواند بهر حرفى ده حسنه بنويسد ، و اگر قرآن را گوش دهد بهر حرفى\r\n\r\n","description":"","footnote":"","page_name":" كتاب الدعاء من الكافي 414 ","page_number":414},
  {"content":"\r\n\r\nيك حسنه برايش بنويسد ، و اگر قرآن را شبانه ختم كند فرشتگان تا صبح براى او رحمت فرستند ، و اگر روز آن را ختم كند تا شام فرشتگان نگهبان ( در روز ) بر او رحمت فرستند ، و يك دعاى مستجاب شده نزد خداوند دارد ، ( و اين دعا يا ختم قرآن ) براى او بهتر است از آنچه ميان زمين و آسمان است ، گويد من عرضكردم : اين پاداش آن كسى است كه همهء قرآن را بخواند و اگر كسى همهء آن را نخواند ( چه پاداشى دارد ) ؟ فرمود : اى برادر اسدى خداوند بخشنده و بزرگوار و كريم است هر چه از قرآن كه بلد باشد و بخواند خداوند اين پاداش را به او ميدهد .\r\n\r\n4 -\r\nحضرت باقر عليه السّلام فرمود : هر كه در مكه قرآن را از اين جمعه تا جمعهء ديگر ختم كند يا در كمتر از اين زمان يا بيشتر باشد ولى ختم و پايانش در روز جمعه باشد براى او اجر و حسنه نوشته شود از اولين جمعه‌اى كه در دنيا بوده تا آخرين جمعه‌اى كه در دنيا هست ، و اگر در روزهاى ديگر نيز ختم كند چنين است ( و اين اجر براى او هست ) .\r\n\r\n5 -\r\nحضرت باقر عليه السّلام فرمود : كه رسول خدا ( ص ) فرموده : هر كس در يك شب ده آيه از قرآن بخواند از غافلين نوشته نشود ، و هر كس پنجاه آيه بخواند در زمرهء ذاكرين نوشته شود و هر كس صد آيه بخواند در زمرهء قانتين نوشته شود ، و هر كه دويست آيه بخواند از خاشعين نوشته شود ، و هر كه سيصد آيه بخواند از فائزين نوشته شود ، و هر كه پانصد آيه بخواند از جملهء مجتهدين نوشته شود ، و هر كه\r\n\r\n","description":"","footnote":"","page_name":" كتاب الدعاء من الكافي 415 ","page_number":415},
  {"content":"\r\n\r\nهزار آيه بخواند براى او ( ثواب انفاق ) يك قطار از طلا نوشته شود - و قنطار پانزده هزار مثقال طلا است ، كه هر مثقالى بيست و چهار قيراط است - كه كوچكترين آنها باندازهء كوه احد و بزرگترين آنها باندازهء آنچه ميان زمين و آسمان است .\r\n\r\n6 -\r\nمحمد بن بشير از حضرت على بن الحسين عليهما السلام حديث كند - و ( راوى حديث يعنى منصور ) گويد : و اين حديث از حضرت صادق عليه السلام نيز روايت شده - كه فرمود : هر كس يك حرف از قرآن را گوش كند فقط گرچه نخواند ، خداوند براى او يك حسنه بنويسد و يك گناه از او محو كند و يكدرجه برايش بالا برد ، و هر كس با نگاه و بدون صوت و تلفظ آن را بخواند ، برايش بهر حرفى حسنه اى بنويسد و گناهى از او محو كند و درجهء او بالا برد ، و هر كس يك حرف ظاهر از آن را بياموزد خداوند برايش ده حسنه بنويسد و ده گناه از او محو كند و ده درجه برايش بالا برد ، فرمود : نميگويم بهر آيه بلكه بهر حرفى چون باء . تاء . يا مانند اينها ، و هر كس يك حرف ظاهر آن را در نماز در حال نشسته بخواند خداوند براى او پنجاه حسنه بنويسد و پنجاه گناه از او محو كند و پنجاه درجه براى او بالا برد ، و هر كس يك حرف از آن در حال ايستاده در نمازش بخواند خداوند در برابر يك حرف صد حسنه برايش بنويسد و صد گناه از او محو كند و صد درجه برايش بالا برد ، و هر كس آن را ختم كند يك دعاى اجابت اجابت‌شده‌اى ( نزد خداوند ) دارد چه تأخير افتد و چه همان زمان به او بدهند ، گويد : عرضكردم : قربانت گردم همهء قرآن را ختم كند ؟ فرمود : همهء آن را ختم كند .\r\n\r\nتوضيح\r\n- مجلسى ( ره ) گويد : شايد مقصود از حرف ظاهر آن حرفى است كه ادغام نشود و يا از حروفى نباشد كه در درج كلام ساقط گردد .\r\n\r\n","description":"","footnote":"","page_name":" كتاب الدعاء من الكافي 416 ","page_number":416},
  {"content":"\r\n\r\n\r\n7 -\r\nحضرت صادق عليه السّلام فرمود : از پدرم شنيدم كه فرمود : رسول خدا ( ص ) فرموده است : ختم قرآن تا آنجائى است كه تو ميدانى .\r\n\r\nشرح\r\n- فيض ( ره ) گويد : يعنى ختم آن در بارهء تو ( يعنى آن كسى كه بيش از مقدارى از آن بلد نيست ) به همان مقدار است كه تو از آن ميدانى ( و ثواب ختم همهء آن را بچنين شخصى ميدهند و گرچه قرآن در واقع بيش از اين مقدار است ) .\r\n\r\nباب ( دستور به ) خواندن قرآن از روى آن\r\n\r\n1 -\r\nحضرت صادق عليه السّلام در حديث مرفوعى فرمود : هر كه قرآن را از روى آن بخواند از ديدگان خود بهره‌مند شود ، و سبب سبك شدن عذاب پدر و مادرش گردد اگر چه آن دو كافر باشند .\r\n\r\n2 -\r\nو نيز آن حضرت عليه السلام فرمود : هر آينه من خوش دارم كه در خانه قرآنى باشد كه خداى عز و جل بدان سبب شيطانها را ( از آن خانه ) دور كند .\r\n\r\n3 -\r\nو نيز فرمود عليه السلام : سه چيز است كه بدرگاه خداى عز و جل شكايت كند مسجد ويرانى كه اهلش در آن نماز نخوانند ، و دانشمند و عالمى كه ميان نادانها و جهال باشد و قرآنى كه گرد بدان نشسته و كسى آن را نخواند .\r\n\r\n4 -\r\nو نيز فرمود عليه السلام : خواندن قرآن از روى آن عذاب را از پدر و مادر سبك كند اگر چه آن\r\n\r\n","description":"","footnote":"","page_name":" كتاب الدعاء من الكافي 417 ","page_number":417},
  {"content":"\r\n\r\nدو كافر باشند .\r\n\r\n5 -\r\nاسحاق بن عمار گويد : به حضرت صادق عليه السلام عرضكردم : قربانت گردم من قرآن را حفظ دارم آن را از حفظ بخوانم بهتر است يا از روى قرآن ؟ فرمود : بلكه آن را بخوان و نگاه به قرآن كن ( و از روى آن بخوان ) كه بهتر است ، آيا ندانسته‌اى كه نگاه كردن در قرآن عبادت است ؟\r\n\r\nباب شمرده و هموار خواندن قرآن با آواز خوش\r\n\r\n1 -\r\nعبد اللَّه بن سليمان گويد : از حضرت صادق عليه السلام پرسيدم از گفتار خداى عز و جل ( كه فرمايد : )  وَ رَتِّلِ الْقُرْآنَ تَرْتِيلًا  فرمود : امير المؤمنين صلوات اللَّه عليه فرموده : يعنى او را خوب بيان كن و همانند شعر آن را بشتاب مخوان ، و مانند ريگ ( هنگام خواند ) آن را پراكنده مساز ، ولى دلهاى سخت خود را بوسيلهء آن به بيم و هراس افكنيد ، و همت شما اين نباشد كه سوره را به آخر رساند ( يعنى همت خود را در تدبر و تأمل در آيات و به كار بستن و عمل كردن آنها قرار دهيد نه باينكه سوره را به آخر رسانيد ) .\r\n\r\n2 -\r\nحضرت صادق عليه السلام فرمود : قرآن براى اندوه ( و تاثر در نفوس مردمان ) نازل شده پس آن را با آواز حزين بخوانيد .\r\n\r\n","description":"","footnote":"","page_name":" كتاب الدعاء من الكافي 418 ","page_number":418},
  {"content":"\r\n\r\n\r\n3 -\r\nامام صادق عليه السلام فرمود : رسول خدا ( ص ) فرمود : قرآن را با لحنها و آواز عرب بخوانيد ، و از لحن فاسقان و گنهكاران دورى كنيد ، زيرا پس از من مردمانى بيايند كه قرآن را در گلو بچرخانند ، مانند خوانندگى و نوحه‌خوانى و خواندن كشيشان ، كه از گلوى آنها نگذرد ( يعنى مقبول درگاه خداوند واقع نگردد - از مجلسى ره ) دلهاى ايشان وارونه است ، و هر كه از آنها خوشش آيد نيز دلش وارونه است .\r\n\r\n4 -\r\nعلى بن محمد نوفلى گويد : نزد حضرت أبى الحسن عليه السلام از آواز خواندن ياد كردم فرمود : همانا على بن الحسين عليهما السلام قرآن ميخواند و چه بسا كسانى بر آن حضرت ميگذشتند و از آواز خوش او مدهوش ميشدند ، و اگر راستى امام چيزى از آواز خوشش آشكار كند مردم تاب شنيدن آن را ندارند ، عرضكردم : مگر نبود كه رسول خدا ( ص ) با مردم نماز ( جماعت ) ميخواند و آوازش را به خواندن بلند ميكرد ؟ فرمود : رسول خدا ( ص ) به اندازه تحمل و طاقت آنان كه پشت سرش بودند آوازش را بلند ميكرد .\r\n\r\n5 -\r\nحضرت صادق عليه السّلام فرمود : قرآن را با اعراب بخوانيد زيرا كه قرآن عربى است .\r\n\r\nشرح\r\n- فيض ( ره ) گويد : يعنى فصيح بخوانيد و از غلط آن را بر كنار كنيد ، و مجلسى ( ره ) گويد :\r\nگفته شده : يعنى بلحنهاى عرب بخوانيد باينكه محسنات قرائت از تفخيم و ترقيق و ادغام و چيزهاى ديگر را در آن به كار بريد .\r\n\r\n6 -\r\nامام صادق عليه السّلام فرمود : خداى عز و جل بموسى بن عمران عليه السلام وحى فرمود : كه هر گاه برابر\r\n\r\n","description":"","footnote":"","page_name":" كتاب الدعاء من الكافي 419 ","page_number":419},
  {"content":"\r\n\r\nمن ايستادى چون شخص زبون و نيازمندى بايست ، و هر گاه تورات ميخوانى بآواز حزين بخوان .\r\n\r\n7 -\r\nو نيز فرمود عليه السلام كه رسول خدا ( ص ) فرموده : بامت من كمتر از سه چيز داده نشده : زيبائى ، آواز خوش ، حافظه .\r\n\r\n8 -\r\nو نيز فرمود : عليه السّلام كه رسول خدا ( ص ) فرموده : از جملهء زيباترين زيبائيها موى زيبا و نغمهء آواز خوش است .\r\n\r\n9 -\r\nو نيز فرمود : عليه السّلام كه رسول خدا ( ص ) فرموده است : هر چيزى زينتى دارد و زينت قرآن آواز خوش است .\r\n\r\n10 -\r\nمردى از امام صادق عليه السّلام حديث كند كه فرمود : خداوند هيچ پيمبرى را مبعوث نفرموده جز اينكه خوش آواز باشد .\r\n\r\n11 -\r\nو نيز فرمود عليه السلام كه على بن الحسين عليهما السلام خوش‌آوازترين مردم بود در خواندن قرآن و سقاها كه ميگذشتند بدر خانه‌اش ميايستادند و قرآن خواندن او را گوش ميدادند ، و حضرت باقر عليه السلام نيز خوش‌آوازترين مردمان بود .\r\n\r\n12 -\r\nحضرت صادق عليه السلام فرمود : مكروه است كه   قُلْ هُوَ اللَّهُ أَحَدٌ   بيك نفس خوانده شود .\r\n\r\n","description":"","footnote":"","page_name":" كتاب الدعاء من الكافي 420 ","page_number":420},
  {"content":"\r\n\r\n\r\n13 -\r\nابو بصير گويد : به حضرت باقر عليه السلام عرضكردم : هر گاه قرآن را با صداى بلند ميخوانم شيطان نزدم آيد و گويد : تو با اين كار بخانوادهء خودت و مردم خودنمائى ( و ريا ) ميكنى ؟ فرمود : اى ابا محمد با صوت ( و آواز ) متوسطى بخوان كه خانواده‌ات بشنوند ، و آوازت را در خواندن قرآن در گلو بچرخان زيرا خداى عز و جل آواز خوش را كه در گلو چرخانده شود دوست دارد .\r\n\r\nباب كسى كه هنگام خواندن قرآن خود را بغش مىزند\r\n\r\n1 -\r\nجابر گويد : به حضرت باقر عليه السلام عرضكردم : مردمى هستند كه چون آيه‌اى از قرآن را ذكر كنند و يا براى آنان خوانده شود مدهوش گردند و چنان مينمايد كه اگر دستها يا پاهايش را ببرند نمىفهمد ؟ فرمود : سبحان اللَّه اين كار شيطان است بچنين چيزى توصيف نشده‌اند ، و همانا تأثر از قرآن باينست كه دل نرم شود و برقت قلب و اشك ريختن و ترس است .\r\nو بسند ديگر نيز جابر اين حديث را از آن حضرت عليه السلام روايت كرده است .\r\n\r\n","description":"","footnote":"","page_name":" كتاب الدعاء من الكافي 421 ","page_number":421},
  {"content":"\r\n\r\n\r\nباب مدت خواندن قرآن و ختم آن ( و مقدار زمانى كه يكختم قرآن در آن شود )\r\n\r\n1 -\r\nمحمد بن عبد اللَّه گويد : به حضرت صادق عليه السلام عرضكردم : قرآن را در يك شب بخوانم ؟\r\nفرمود : خوش ندارم كه در كمتر از يك ماه بخوانى .\r\n\r\n2 -\r\nعلى بن أبى حمزه گويد : خدمت حضرت صادق عليه السلام شرفياب شدم پس ابو بصير به آن حضرت عرض كرد : قربانت بروم : در ماه رمضان همهء قرآن را در يك شب بخوانم ؟ فرمود : نه عرضكرد : در دو شب ؟\r\nفرمود : نه ، عرضكرد : در سه شب ؟ فرمود : ها ( يعنى آرى بخوان ) - و با دست خود اشاره فرمود - مجلسى ( ره ) گويد : گويا اشاره فرمود كه خاموش باش ) سپس فرمود : اى ابا محمد براى ماه رمضان حقى و حرمتى است كه ماه‌هاى ديگر مانند آن نيستند ( يعنى اينكه اذنت دادم در سه شب بخوانى بخاطر حرمت ماه رمضان و امتيازش با ماه‌هاى ديگر است ) و اصحاب حضرت محمد ( ص ) قرآن را در يك ماه يا كمتر ميخواندند ، و هر آينه قرآن با سرعت و شتاب خوانده نشود ، و بايد هموار و شمرده و با آهنگ خوش خوانده شود ، و هر گاه به آيه‌اى كه در آن نام بهشت برده شده است گذر كنى آنجا بايست ، و از خداى عز و جل بهشت را بخواه ، و چون به آيه‌اى كه در آن ذكر دوزخ است گذر كنى نزد آن نيز ايست كن و از دوزخ به خدا پناه ببر .\r\n\r\n3 -\r\nحسين بن خالد گويد : به حضرت صادق عليه السلام عرضكردم : در چه مقدار از زمان ( و در چند\r\n\r\n","description":"","footnote":"","page_name":" كتاب الدعاء من الكافي 422 ","page_number":422},
  {"content":"\r\n\r\nروز ) قرآن را بخوانم ؟ فرمود : آن را در پنج قسمت بخوان ( يعنى پنج روز كه بخش هر روزى شش جزء باشد ) و در هفت بخش بخوان ( يعنى در هفت روز ) و در نزد من قرآنى است كه چهارده قسمت است ( يعنى در چهارده روز ختم مىشود ) .\r\n\r\n4 -\r\nعلى بن مغيرة گويد : به حضرت أبى الحسن ( كاظم ) عليه السلام عرضكردم : كه پدر من از جد شما پرسيده از ختم قرآن در هر شب ؟ و جد شما فرموده بود : هر شب ، و به او عرضكرده بود : در ماه رمضان ؟\r\nجد شما فرموده بود : و در ماه رمضان ، پدرم به او عرضكرده بود : آرى هر چه توانائى داشته باشم ( بخوانم ) ؟ ( فيض ( ره ) گويد : محتمل است در اينجا چيزى افتاده و ساقط شده باشد ) و پدرم چنين بود كه چهل بار قرآن را در ماه رمضان ختم ميكرد و من نيز پس از پدرم ( به همين اندازه‌ها ) ختم ميكنم گاهى بيشتر و گاهى كمتر باندازهء فراغت و شغلم و باندازهء نشاط و كسالتم ؟ و چون روز عيد فطر شود يكختم آن را هديهء رسول خدا ( ص ) كنم ، و يكى را هديهء على عليه السلام و يكى را هديهء حضرت فاطمه عليها السلام و همچنين براى هر يك از ائمه ( ع ) تا برسد بشما كه براى هر يك يكى هديه كنم و تا به اين حال رسيده‌ام چنين كرده‌ام ، براى من در برابر اين عمل چه پاداشى هست ؟ فرمود : پاداشت اين است كه روز قيامت با ايشان باشى ، گفتم :\r\nاللَّه اكبر ! اين است پاداش من ؟ تا سه بار فرمود : آرى .\r\n\r\n5 -\r\nعلى بن أبى حمزه گويد : ابو بصير از امام صادق عليه السّلام پرسيد - و من نيز در خدمتش بودم - و عرضكرد :\r\nقربانت شوم ! من قرآن را در يك شب بخوانم ؟ فرمود : نه ، عرضكرد : در دو شب ؟ فرمود : نه ، تا رسيد بشش\r\n\r\n","description":"","footnote":"","page_name":" كتاب الدعاء من الكافي 423 ","page_number":423},
  {"content":"\r\n\r\nشب با دست اشاره كرده فرمود : ها ( يعنى آرى بخوان ) سپس حضرت صادق عليه السلام فرمود : اى ابا محمد آنان كه پيش از شماها بودند از اصحاب حضرت محمد ( ص ) قرآن را در يك ماه و كمتر ميخواندند ، قرآن را بشتاب و سرعت نبايد خواند بلكه بايد هموار و شمرده خوانده شود ، و هر گاه بآيه‌اى برخورد كردى كه در آن ذكر دوزخ است نزد آن بايستى و از دوزخ به خدا پناه برى ، پس أبو بصير عرضكرد : در ماه رمضان قرآن را در يك شب بخوانم ؟ فرمود : نه ، عرضكرد : در دو شب بخوانم ؟ فرمود : نه ، عرضكرد : در سه شب بخوانم ؟ فرمود : آرى بخوان - و با دست خود اشاره كرد - آرى ماه رمضان ( ما هى ) است كه هيچ كداميك از ماهها به دو نمانند براى آن ماه حق و حرمتى است ، ( و در آن ماه ) نماز هر چه توانى بخوان .\r\n\r\nباب اينكه قرآن بهمانسان كه نازل گرديده بالا رود ( نه بدانسان كه خوانند )\r\n\r\n1 -\r\nحضرت صادق عليه السّلام فرمود : رسول خدا ( ص ) فرموده : مرد عجمى ( و غير عرب ) از امت من قرآن را عجمى ميخواند ( يعنى مراعات تجويد و محسنات قرائت را نمىكند يا اعراب آن را غلط ميخواند ) و فرشتگان آن را به عربى صحيح بالا برند .\r\n\r\n2 -\r\nبرخى از ياران محمد بن سليمان ( يكى از راويان حديث ) از حضرت ابى الحسن عليه السّلام حديث كند كه به آن حضرت عليه السّلام عرضكردم : قربانت شوم ! ما آياتى ( از جانب شما ) در قرآن مىشنويم كه آن طور كه\r\n\r\n","description":"","footnote":"","page_name":" كتاب الدعاء من الكافي 424 ","page_number":424},
  {"content":"\r\n\r\nميشنويم نزد ما آن طور نيست ، و نميتوانيم آن طور كه از شما بما رسيده است آنها را بخوانيم آيا گناهكاريم ؟\r\nفرمود : نه ، همانطور كه آموخته‌ايد ( و بلد هستيد ) بخوانيد به زودى بيايد كسى كه بشما بياموزد ( مقصود حضرت صاحب الامر عليه السلام است چنانچه فيض ( ره ) گويد ) .\r\n\r\nباب فضيلت ( برخى از سوره‌ها و آيات ) قرآن\r\n\r\n1 -\r\nمحمد بن مروان از حضرت باقر عليه السلام روايت كند كه فرمود : هر كس   قُلْ هُوَ اللَّهُ أَحَدٌ   را يك بار بخواند بر او مبارك باشد ( و بركت به او داده شود ) و هر كس دو بار بخواند خودش و خاندانش بركت يابند ، و هر كس سه بار بخواند خودش و خاندانش و همسايگانش بركت يابند ، و هر كس دوازده بار بخواند خداوند برايش دوازده قصر در بهشت بنا كند و نگهبانان بهشت گويند : برويم قصرهاى فلان برادرمان را تماشا كنيم ، و هر كس صد بار بخواند گناهان بيست و پنج سال او بجز خونها و مالها ( كه بنا حق ريخته و يا خورده است ) آمرزيده شود ، هر كس چهار صد بار بخواند مزد چهار صد شهيد دارد كه همهء آنها اسبش را در راه خدا پى كرده و خونش ريخته شده است ، و هر كس در يك شبانه روز هزار بار آن را بخواند نميرد تا جايگاه خويش را در بهشت ببيند يا به او نشان داده شود .\r\n\r\n2 -\r\nحضرت صادق عليه السّلام فرمود : چون خداى عز و جل به اين آيات ( كه در آخر حديث بيايد ) فرمان داد كه به زمين فرود آيند ، آنها بعرش در آويختند و گفتند : پروردگارا بكجا ما را فرو ميفرستى ؟ بسوى\r\n\r\n","description":"","footnote":"","page_name":" كتاب الدعاء من الكافي 425 ","page_number":425},
  {"content":"\r\n\r\nخطاكاران و گنه‌كاران ؟ پس خداى عز و جل به آنها فرمود : فرود شويد كه بعزت و جلال خودم سوگند كه هيچ كس از آل محمد ( عليهم السلام ) و شيعيان آنها شما را در هر روز دنبال نماز واجبش نخواند جز اينكه به نظر مخصوصى در هر روز هفتاد بار به او نظر كنم و در هر نظر هفتاد حاجت او را برآورم ، و او را با آنچه گناه دارد بپذيرم و آن آيات عبارت است از ام الكتاب ( يعنى سورهء مباركهء حمد ) و آيه : «  شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ »  ( سورهء آل عمران آيه 18 ) و آية الكرسى ، و آيهء ملك  قُلِ اللَّهُمَّ مالِكَ الْمُلْكِ  . . . آيهء 26 از سورهء آل عمران ) .\r\n\r\n3 -\r\nجابر گويد : شنيدم حضرت باقر عليه السّلام ميفرمود : هر كس همه سوره‌ها مسبحات ( يعنى سوره‌هائى كه اول آن سبح يا يسبح است ) پيش از آنكه بخوابد آنها را بخواند ، آن كس نميرد تا حضرت قائم عليه السّلام را درك كند و اگر بميرد در جوار نبى اكرم محمد ( ص ) خواهد بود .\r\n\r\nشرح\r\n- مسبحات كه اول آنها سبح يا يسبح است هفت سوره است : سورهء اسرى ، سورهء حديد ، سورهء حشر ، سورهء صف ، سورهء جمعه ، سورهء تغابن ، سورهء اعلى .\r\n\r\n4 -\r\nرسول خدا ( ص ) فرمود : هر كس هنگامى كه ببستر خواب رود صد بار سورهء   قُلْ هُوَ اللَّهُ أَحَدٌ   را بخواند خداوند گناه پنجاه سال او را بيامرزد .\r\n\r\n5 -\r\nو نيز آن حضرت ( ص ) فرمود : هر كس چهار آيه از اول سورهء بقره و آية الكرسى و دو آيه بعد از آن ( يعنى آيه‌هاى  لا إِكْراهَ فِي الدِّينِ  . . . و آيهء :  اللَّهُ وَلِيُّ الَّذِينَ آمَنُوا  . . . ) و سه آيهء آخر\r\n\r\n","description":"","footnote":"","page_name":" كتاب الدعاء من الكافي 426 ","page_number":426},
  {"content":"\r\n\r\nسورهء بقره را بخواند در جان و مالش بدى نبيند و هيچ شيطانى به او نزديك نشود ، و قرآن را فراموش نكند .\r\n\r\n6 -\r\nحضرت باقر عليه السّلام فرمود : هر كس سورهء   إِنَّا أَنْزَلْناهُ فِي لَيْلَةِ الْقَدْرِ   را بخواند و آوازش را ( هنگام خواندن آن ) بلند كند مانند كسى است كه شمشير در راه خدا كشيده ، و هر كس آن را آهسته بخواند مانند كسى است كه در راه خدا در خون خود بغلطد ، و هر كس ده بار آن را بخواند باندازهء هزار گناه از گناهانش آمرزيده شود .\r\n\r\n7 -\r\nحضرت صادق عليه السلام فرمود : كه پدرم صلوات اللَّه عليه ميفرمود :   قُلْ هُوَ اللَّهُ أَحَدٌ   يك سوم قرآنست و   قُلْ يا أَيُّهَا الْكافِرُونَ   يك چهارم آن است .\r\n\r\n8 -\r\nابراهيم بن مهزم از مردى حديث كند كه شنيد از حضرت أبى الحسن عليه السلام كه ميفرمود :\r\nهر كس آية الكرسى را در وقت خواب بخواند از درد فلج نترسد ان شاء اللَّه ، و هر كه پشت سر هر نماز واجب آن را بخواند هيچ حيوانى كه نيش زهر آگين دارد او را زيان نرساند و فرمود : هر كس   قُلْ هُوَ اللَّهُ أَحَدٌ   را بين خود و بين جبار ( و ستمگرى كه آهنگ آزار او را دارد ) پيش دارد ( و در برابر او اين سوره را بخواند ) خداى عز و جل او را از آن ستمكار منع كند ، ( به اين ترتيب كه ) بخواند آن را از پيش رو و از پشت سر و از راست و چپش ، و چون اين كار را كرد خداى عز و جل خير آن ستمكار را به او بهره كند و از شرش او را باز دارد . و فرمود : هر گاه از پيش آمدى ترسيدى صد آيه از قرآن از هر كجاى آن كه\r\n\r\n","description":"","footnote":"","page_name":" كتاب الدعاء من الكافي 427 ","page_number":427},
  {"content":"\r\n\r\nخواهى بخوان ، سپس سه بار بگو :\r\n« اللهم اكشف عنى البلاء »\r\n. \r\n9 -\r\nحضرت صادق عليه السلام فرمود : هر كه صد آيه ( از قرآن ) در شب در نمازى بخواند ( يعنى در يكى از نمازهائى كه شب ميخواند و ظاهرا مقصود نمازهاى نافله ايست كه از اول شب تا صبح ميخوانند يا جداگانه دو ركعت نماز بخواند و اين صد آيه را در آن بخواند ) خداى عز و جل براى او عبادت يك شب را ثبت كند ، و هر كس دويست آيه در غير از نماز بخواند قرآن در روز قيامت با او خصومت نورزد ( و در بارهء ضايع گذاردنش و روى بر تافتن از آن شكايت از او نكند ) و هر كه در شبانه روز در نماز روز و شب پانصد آيه بخواند خداى عز و جل براى او در لوح محفوظ يك قنطار حسنه بنويسد و قنطار هزار و دويست اوقيه است و اوقيه بزرگتر از كوه احد است .\r\n\r\n10 -\r\nو نيز فرمود عليه السلام : هر كس يك روز تمام بر او بگذرد و نمازهاى پنجگانه را بخواند و در آن نمازها   قُلْ هُوَ اللَّهُ أَحَدٌ   نخواند به او گفته شود : اى بندهء خدا تو از نمازگزاران نيستى .\r\n\r\n11 -\r\nو نيز فرمود عليه السّلام : هر كه ايمان به خدا و روز جزا دارد خواندن   قُلْ هُوَ اللَّهُ أَحَدٌ   را دنبال هر نماز واجب از دست ندهد ، زيرا هر كسى آن را بخواند خداوند خير دنيا و آخرت را براى او فراهم كند و او را و پدر و مادرش را و هر كه از آن دو متولد شده بيامرزد .\r\n\r\n12 -\r\nو نيز آن حضرت عليه السّلام فرمود : همانا سورهء انعام يك جا نازل گرديد و هفتاد هزار فرشته آن را بدرقه كردند تا بمحمد صلى اللَّه عليه و آله نازل شد ، پس آن را بزرگ شماريد و گرامى داريد ، زيرا در\r\n\r\n","description":"","footnote":"","page_name":" كتاب الدعاء من الكافي 428 ","page_number":428},
  {"content":"\r\n\r\nهفتاد جاى آن نام خداى عز و جل مىباشد ، و اگر مردم ميدانستند چه ثوابها و فضيلتهائى در خواندن آن سوره است آن را وانميگذاردند و ترك نميكردند .\r\n\r\n13 -\r\nو نيز آن حضرت عليه السّلام فرمود : پيغمبر صلى اللَّه عليه و آله بر جنازهء سعد معاذ نماز خواند و پس از آن فرمود : هفتاد هزار فرشته كه در آنها جبرئيل عليه السّلام نيز بود آمدند و بر جنازهء سعد نماز خواندند ، من بجبرئيل گفتم : اى جبرئيل بچه عمل سزاوار نماز شماها شد ؟ جبرئيل گفت : براى خواندنش   قُلْ هُوَ اللَّهُ أَحَدٌ   را ( در همهء احوال ) ايستاده و نشسته و سواره و پياده و در هنگام رفتن و آمدنش .\r\n\r\n14 -\r\nو نيز آن حضرت عليه السلام فرمود : رسول خدا ( ص ) فرموده : هر كه سورهء   أَلْهاكُمُ التَّكاثُرُ   را هنگام خوابيدن بخواند از فتنهء قبر محفوظ بماند .\r\n\r\n15 -\r\nعبد اللَّه بن فضل نوفلى در حديث مرفوعى ( كه سند را بمعصوم رسانده ) حديث كند كه فرموده :\r\nسورهء حمد بر هيچ دردى هفتاد بار خوانده نشود جز آنكه آن درد آرام گيرد .\r\n\r\n16 -\r\nحضرت صادق عليه السّلام فرمود : اگر سورهء حمد هفتاد بار بر مرده‌اى خوانده شود و روح به تن او باز گردد شگفت نيست .\r\n\r\n17 -\r\nسليمان جعفرى گويد : از حضرت أبى الحسن عليه السّلام شنيدم كه ميفرمود : هيچ كس نيست كه از دوران كودكى به عهده گيرد كه در هر شب سورهء   قُلْ أَعُوذُ بِرَبِّ الْفَلَقِ   و سورهء   قُلْ أَعُوذُ بِرَبِّ النَّاسِ   را هر\r\n\r\n","description":"","footnote":"","page_name":" كتاب الدعاء من الكافي 429 ","page_number":429},
  {"content":"\r\n\r\nكدام سه بار بخواند و سورهء   قُلْ هُوَ اللَّهُ أَحَدٌ   را صد بار و اگر نتواند پنجاه بار بخواند جز اينكه خداى عز و جل از او بگرداند هر نوع ديوانگى و جن‌زدگى و پيش آمدهائى كه كودكان دچارش شوند ، و نيز مرض تشنگى و فاسد شدن معده و جوشش خون را تا زمانى كه بدان مداومت كند تا به پيرى رسد ، و اگر خود را به خواندن آن پابند كند يا ديگرى بر آن وادارش كند ( يعنى اگر خودش سواد ندارد يا خواندن نتواند بر او بخوانند ) تا روزى كه خداى عز و جل جانش را بگيرد محفوظ ماند .\r\n\r\nتوضيح\r\n-\r\n« بدور الدم »\r\nرا لغتش در چند كتاب لغت كه در دسترس بود نيافتم و « بدر » در لغت به معناى سرعت و شتاب بسوى چيزى است ، و ممكن است مقصود از\r\n« بدور الدم »\r\nمرض فشار خون باشد ولى چون اطمينانى به اين ترجمه نداشتم لذا بنحو اجمال ترجمه شد . و در نسخهء وافى « بدرة الدم » است كه براى آن نيز معنائى نيافتم .\r\n\r\n18 -\r\nحسين بن احمد منقرى گويد : از حضرت موسى بن جعفر عليهما السلام شنيدم كه ميفرمود : هر كه بيك آيهء قرآن اكتفا كند ( و آن را براى نگهدارى از خود بس داند . ) از شرق تا غرب همان آيه او را بس باشد [ اگر با ايمان و عقيده باشد 
  ] .\r\n\r\n19 -\r\nحضرت صادق عليه السّلام براى حفظ و نگهدارى ( از چشم و بلاها ) فرمود : كوزهء تازهء ( آب نديده‌اى ) بگير و آن را آب كن سپس بر آن سورهء   إِنَّا أَنْزَلْناهُ فِي لَيْلَةِ الْقَدْرِ   را سى بار بخوان سپس آن را آويزان كن و از آن بياشام و وضوء بگير و هر چه بخواهند در آن آب بيفزايند ان شاء [ اللَّه 
  ] .\r\n\r\nشرح\r\n- يعنى هر گاه آب آن رو باتمام رفت چنانچه آب روى آن بريزند همان تأثير و خاصيت را دارد . و به نظر ميرسد كه عبارت چنين باشد :\r\n« و يزداد فيها ماء ان شاء »\r\nو لفظ « اللَّه » در آخر « شاء » از اضافات نسخه نويسان باشد ، و از شرح مجلسى ( ره ) نيز براى حديث چنين برآيد زيرا فرمايد :\r\n\r\n","description":"","footnote":"","page_name":" كتاب الدعاء من الكافي 430 ","page_number":430},
  {"content":"\r\n\r\n« ماء ان شاء\r\n: اى كلما ينقص ماؤه يصب عليه ماء آخر . . . » سپس نظير آنچه ترجمه شد شرح فرموده .\r\n\r\n20 -\r\nمفضل بن عمر گويد : حضرت صادق عليه السلام فرمود : اى مفضل از همهء مردم خويشتن را بوسيلهء  بِسْمِ اللَّهِ الرَّحْمنِ الرَّحِيمِ  و بسورهء   قُلْ هُوَ اللَّهُ أَحَدٌ   نگهدارى و محافظت كن ، آن را از سمت راستت و از سمت چپت و از پيش رويت و از پشت سرت و از بالاى سرت و از زير پايت بخوان ( يعنى بشش جهت بخوان ) و چون بر سلطان ستمكارى وارد شدى همين كه نگاهت به او افتاد سه بار آن را ( يعنى سورهء   قُلْ هُوَ اللَّهُ   را ) بخوان و با دست چپ بشمار ، و از خواندن آن جدا مشو ( و ادامه بده ) تا از نزدش بيرون آئى .\r\n\r\n21 -\r\nاصبغ بن نباته از امير المؤمنين عليه السّلام حديث كند كه فرمود : سوگند بدان كه محمد ( ص ) را بحقيقت برانگيخته و خاندانش را گرامى داشته هيچ چيزى نيست كه شما آن را بجوئيد از حرز و دعاهائى كه براى محافظت از سوختن يا غرق شدن يا دزد يا گريختن چهارپائى از دست صاحبش يا گمشده‌اى يا بندهء فرارى ، جز اينكه در قرآن است ، هر كه خواهد از من بپرسد ( تا به او بگويم ) گويد : پس مردى برخاست و عرضكرد : يا امير المؤمنين مرا آگاه كن از آنچه براى محافظت از سوختن و غرق شدن است ؟ فرمود : اين آيات را بخوان :  اللَّهُ الَّذِي نَزَّلَ الْكِتابَ وَ هُوَ يَتَوَلَّى الصَّالِحِينَ  ( سورهء اعراف آيه 196 - و اول آيه اين طور است :  إِنَّ وَلِيِّيَ اللَّهُ الَّذِي نَزَّلَ الْكِتابَ  . . . و آيهء :  وَ ما قَدَرُوا اللَّهَ حَقَّ قَدْرِهِ  تا بگفتارش :  سُبْحانَهُ وَ تَعالى عَمَّا يُشْرِكُونَ  ( سورهء زمر آيه 17 - و تمام آيه اين طور است :  وَ ما قَدَرُوا اللَّهَ حَقَّ قَدْرِهِ وَ الْأَرْضُ جَمِيعاً قَبْضَتُهُ يَوْمَ الْقِيامَةِ وَ السَّماواتُ مَطْوِيَّاتٌ بِيَمِينِهِ سُبْحانَهُ وَ تَعالى عَمَّا يُشْرِكُونَ \r\n\r\n","description":"","footnote":"","page_name":" كتاب الدعاء من الكافي 431 ","page_number":431},
  {"content":"\r\n\r\nپس هر كه اين آيات را بخواند از سوختن و غرق شدن ايمن است ، گويد : پس مردى آن را خواند و آتش در خانه‌هاى همسايگانشانش در گرفت و خانهء او هم وسط آن خانه‌ها بود و ( از بركت آن آيات كه خوانده بود ) آسيبى به او نرسيد ، سپس مرد ديگرى برخاست و عرضكرد : يا امير المؤمنين حيوانى كه زير پاى من هست چموشى مىكند و من از آن ترسانم ؟ فرمود : در گوش راستش ( اين آيه را ) بخوان :  وَ لَهُ أَسْلَمَ مَنْ فِي السَّماواتِ وَ الْأَرْضِ طَوْعاً وَ كَرْهاً وَ إِلَيْهِ يُرْجَعُونَ  ( سورهء آل عمران آيه 83 ) و آن مرد اين آيه را خواند و آن حيوان براى او رام گرديد .\r\nمرد ديگرى برخاست و عرضكرد : اى امير مؤمنان سرزمين ما جاى درندگان است و درندگان بخانهء من درآيند و تا شكار خود را نگيرند از آنجا نگذرند ؟ فرمود : ( اين دو آيه را ) بخوان :   لَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ عَلَيْهِ ما عَنِتُّمْ حَرِيصٌ عَلَيْكُمْ بِالْمُؤْمِنِينَ رَؤُفٌ رَحِيمٌ * فَإِنْ تَوَلَّوْا فَقُلْ حَسْبِيَ اللَّهُ لا إِلهَ إِلَّا هُوَ عَلَيْهِ تَوَكَّلْتُ وَ هُوَ رَبُّ الْعَرْشِ الْعَظِيمِ   ( سورهء توبه آيه‌هاى 138 و 139 ) پس آن مرد اين دو آيه را خواند و درندگان از او دور شدند .\r\nسپس مرد ديگرى برخاست و عرضكرد : اى امير مؤمنان در شكم من آب زردى است ( كه موجب بيمارى من شده است ) آيا شفائى دارد ؟ فرمود : آرى ( بىپول ) و بدون صرف كردن درهمى و نه دينارى ، بنويس آية الكرسى را بر شكمت و آن را بشوى و بياشام و آن را در شكمت ذخيره كن ( محتمل است مقصود اين باشد كه تا مقدارى از زمان روى آن چيزى مخور كه در شكمت بماند ) بخواست خداى عز و جل بهبودى يا بى و آن مرد انجام داد و بخواست خداوند بهبودى يافت .\r\nسپس ديگرى برخاست و عرضكرد : يا أمير المؤمنين از ( آنچه براى پيدا كردن حيوان ) گمشده ( فايده دارد ) مرا آگاه فرما ؟ فرمود : سورهء يس را در دو ركعت نماز بخوان و بگو : « يا هادى الضالة رد ضالتى » ( يعنى اى راهنماى گمشده گمشدهء مرا به من باز گردان ) پس آن را انجام داد و خداى عز و جل حيوان\r\n\r\n","description":"","footnote":"","page_name":" كتاب الدعاء من الكافي 432 ","page_number":432},
  {"content":"\r\n\r\nگمشده‌اش را به او برگردانيد .\r\nسپس ديگرى برخاست و عرضكرد : اى امير مؤمنان براى بندهء گريخته دستورى فرما فرمود :\r\nبخوان ( اين آيه را ) :  أَوْ كَظُلُماتٍ فِي بَحْرٍ لُجِّيٍّ يَغْشاهُ مَوْجٌ مِنْ فَوْقِهِ مَوْجٌ  تا گفتارش :  وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ  ( سورهء نور آيه 40 ) و آن مرد آن را گفت و بندهء فراريش بسوى او بازگشت .\r\nسپس مرد ديگرى برخاست و عرضكرد : يا أمير المؤمنين براى ايمنى از دزدى چيزى بفرما زيرا كه پيوسته پشت سر هم شبها از من دزدى شود ؟ فرمود : چون ببستر خواب رفتى ( اين آيه را بخوان ) :\r\n قُلِ ادْعُوا اللَّهَ أَوِ ادْعُوا الرَّحْمنَ أَيًّا ما تَدْعُوا  تا گفتارش :  وَ كَبِّرْهُ تَكْبِيراً  ( سورهء اسراء آيه 110 ) سپس امير المؤمنين عليه السّلام فرمود : هر كس در بيابانى خالى از سكنه شبى را بسر برد و اين آيه را بخواند  إِنَّ رَبَّكُمُ اللَّهُ الَّذِي خَلَقَ السَّماواتِ وَ الْأَرْضَ فِي سِتَّةِ أَيَّامٍ ثُمَّ اسْتَوى عَلَى الْعَرْشِ  تا گفتارش :  تَبارَكَ اللَّهُ رَبُّ الْعالَمِينَ  ( سورهء اعراف آيه 54 ) فرشتگان او را محافظت كنند و شياطين از او دور شوند ، گويد : پس آن مرد ( يعنى مردى كه براى ايمنى از دزدى پرسش كرده بود ، يا مرد ديگرى ) رفت و بويرانه‌اى رسيد و شب را در آنجا خوابيد و اين آيات را نخواند ، پس شيطان بسراغش آمد و بينى آن مرد را گرفت ، رفيقش به او گفت :\r\nمهلتش بده ، آن مرد ( از اين حرف ) از خواب پريد و آيه‌اى را ( كه حضرت فرموده بود ) خواند ، پس شيطان برفيقش گفت : خدا بينى تو را به خاك ماليد ، اكنون بايد تا بصبح او را محافظت و پاسدارى كنى ، چون صبح شد نزد امير المؤمنين عليه السّلام آمد و جريان را گفت و عرضكرد : در سخن شما شفاء و راستى يافتم ، و پس از بالا آمدن آفتاب بدان جا رفت و جاى موى شيطان را در زمين ديد .\r\n\r\n","description":"","footnote":"","page_name":" كتاب الدعاء من الكافي 433 ","page_number":433},
  {"content":"\r\n\r\n\r\n22 -\r\nسلمة بن محرز گويد : شنيدم حضرت باقر عليه السّلام ميفرمود : كسى كه سورهء حمد او را بهبودى نبخشد هيچ چيز بهبوديش ندهد .\r\n\r\n23 -\r\nحضرت صادق عليه السّلام فرمود : هر كس هنگامى كه ببستر خواب رود سورهء   قُلْ يا أَيُّهَا الْكافِرُونَ   و   قُلْ هُوَ اللَّهُ أَحَدٌ   را بخواند خداى عز و جل بيزارى ( و دورى ) از آتش را برايش بنويسد .\r\n\r\n24 -\r\nو نيز آن حضرت عليه السّلام فرمود : از خواندن سورهء   إِذا زُلْزِلَتِ الْأَرْضُ زِلْزالَها   خسته نشويد زيرا هر كس در نمازهاى نافلهء خود آن سوره را بخواند هرگز خداى عز و جل او را به زمين لرزه گرفتار نكند و بدان نميرد و ( نيز ) ببرق زدن و آفتهاى ديگر دنيا دچار نگردد تا بميرد ، و چون بميرد فرشتهء كريمى از جانب پروردگارش بر او فرود آيد و بالاى سرش بنشيند پس گويد : اى ملك الموت با دوست خدا مدارا كن ( و جانش را به آسانى بگير ) زيرا كه او بسيار مرا ياد ميكرد و اين سوره را ميخواند و آن سوره نيز بملك الموت مانند همين حرف را بگويد ، و ملك الموت گويد : پروردگارم به من فرمان داده كه گوش بفرمان و مطيع او باشم و جانش را نگيرم تا بدان دستور دهد ، و چون خودش دستور داد آنگاه جانش را بگيرم ، و پيوسته ملك الموت نزد او است تا خود او بگرفتن جانش دستور دهد ، و چون پرده از برابر ديده‌اش بكنار رود منزلهاى خود را در بهشت ببيند ، و جانش بآسانترين وجهى بيرون رود ، سپس جان او را هفتاد هزار فرشته تا بهشت بدرقه كنند و شتابانه او را ببهشت رسانند .\r\n\r\n","description":"","footnote":"","page_name":" كتاب الدعاء من الكافي 434 ","page_number":434},
  {"content":"\r\n\r\n\r\nباب نوادر\r\n\r\n1 -\r\nحضرت باقر عليه السّلام فرمود : قرآن‌خوانان سه گروه‌اند :\r\nيكى آنكه قرآن خواند و آن را سرمايهء كسب خود كند و پادشاهان را با آن به دو شد و بمردم بزرگى بفروشد .\r\nو ديگر مردى است كه قرآن را بخواند و حروف آن را نگهدارى كند ولى حدود آن را ضايع سازد و آن را چون قدح ( جام آب ) نگهدارى كند ( يعنى براى خودنمائى و هنگام سودجوئى از آن منتفع گردد و در ساير اوقات پشت سر اندازد چنان كه شخص سواره جام آبش را پشت سرش مىآويزد و مانند اين كلام در كتاب دعاء باب صلوات گذشت مراجعه شود ) خداوند امثال اينان را در قرآن‌خوانان زياد نكند .\r\nو ديگر مردى است كه قرآن خواند و داروى قرآن را بر دل دردمندش نهد و براى ( خواندن و به كار بستن و دقت و غور در معانيش ) شب زنده دارى كند و روزش را بتشنگى بسر برد ، و در هنگام نمازهايش و جاهاى آن بدان قيام كند ، و از بستر خواب بخاطر آن دورى گزيند ، و بخاطر اين دسته از مردمان است كه خداى عزيز جبار بلا را بگرداند ، و ببركت ايشان است كه خداى عز و جل شر دشمنان را باز دارد ، و بسبب آنان است كه خداى عز و جل از آسمان باران فرستد ، پس به خدا سوگند اينها در ميان قرآن‌خوانان از كبريت احمر كمياب‌ترند .\r\n\r\n2 -\r\nاصبغ بن نباته گويد : شنيدم از امير المؤمنين عليه السّلام كه ميفرمود : قرآن در سه بخش نازل شده يك بخش آن در بارهء ما و دشمنان ما است ، و بخش ديگر در سنتها و امثال است ، و بخش سوم در واجبات و احكام است .\r\n\r\n","description":"","footnote":"","page_name":" كتاب الدعاء من الكافي 435 ","page_number":435},
  {"content":"\r\n\r\n\r\n3 -\r\nحضرت صادق عليه السّلام فرمود : قرآن به چهار بخش نازل شده ، يك چهارم حلال ، و يك چهارم حرام ، و يك چهارم سنتها ، و احكام ، و يك چهارم اخبار گذشتگان و آيندگان از شما است و آنچه راجع برفع اختلاف ميانه شماها است .\r\n\r\nشرح\r\n- مجلسى ( ره ) گويد : ممكن است ثلث ( در خبر پيش ) و ربع ( در اين خبر ) بر سبيل تخمين باشد يا مجرد تقسيم به سه و چهار باشد اگر چه اقسام مساوى نباشند يا باعتبار اختلاف معانى و بطون است . . .\r\nتا آنكه گويد : و بسا گفته شود : كه مقصود از حلال پيروى از اهل بيت عليهم السلام و از حرام پيروى دشمنانشان مىباشد تا با تقسيم آينده ( در خبر 4 ) موافق باشد .\r\n\r\nفيض ( ره ) گويد\r\n: بناى اين تقسيم بر مساوى بودن واقعى و حقيقى ( ميان اقسام ) نيست و همچنين بنا بر جدا بودن اقسام از تمام جهات از يك ديگر نيست ، و از اين رو منافاتى با فزونى برخى از اقسام يا نقصانش از ديگرى ندارد ، و نيز منافاتى با داخل شدن بعضى اقسام در بعضى ديگر ندارد و مضمونهاى اين اخبار با خبرهاى بعدى نيز منافات ندارد ( چون بنا بر تقسيم حقيقى نيست ) .\r\n\r\n4 -\r\nحضرت باقر عليه السلام فرمود : قرآن بر چهار بخش نازل گرديده است ، يك چهارم در باره ما و يك چهارم در باره دشمن ما و يك چهارم سنن و امثال و يك چهارم فرائض و احكام است .\r\n\r\n5 -\r\nحضرت صادق عليه السلام فرمود : نخستين چيزى كه بر رسول خدا ( ص ) نازل گرديد ( اين سوره بود ) : بسم اللَّه الرحمن الرحيم   اقْرَأْ بِاسْمِ رَبِّكَ   و آخرين چيزى كه نازل شد ( سورهء ) :   إِذا جاءَ نَصْرُ اللَّهِ   بود .\r\n\r\nتوضيح\r\n- مجلسى ( ره ) گويد : شايد مقصود اين باشد كه پس از سورهء   إِذا جاءَ نَصْرُ اللَّهِ   سورهء كاملهء ديگرى نازل نگشته ، پس منافات ندارد كه برخى از آيات پس از آن نازل شده باشد چنانچه مشهور است .\r\n\r\n","description":"","footnote":"","page_name":" كتاب الدعاء من الكافي 436 ","page_number":436},
  {"content":"\r\n\r\n\r\n6 -\r\nحفص بن غياث گويد : از حضرت صادق عليه السّلام در بارهء گفتار خداى عز و جل پرسيدم ( كه فرمايد : « ماه رمضان كه فرود شد در آن قرآن » سورهء بقره آيه 185 ) با اينكه قرآن از اول تا آخر در ظرف مدت بيست سال نازل شده ؟ حضرت صادق عليه السّلام فرمود : همهء قرآن يك جا در ماه رمضان ببيت المعمور نازل شده ، سپس در طول بيست سال تدريجا نازل شد ، سپس : پيغمبر ( ص ) فرمود : صحف ابراهيم در شب اول ماه رمضان نازل شده ، و تورات در شب ششم ماه رمضان نازل شد ، و انجيل در شب سيزدهم نازل شد ، و زبور در شب هيجدهم ماه رمضان و قرآن در بيست و سوم ماه رمضان نازل شده است .\r\n\r\n7 -\r\nحضرت صادق عليه السلام فرمود : به قرآن تفأل نزن .\r\n\r\nتوضيح\r\n- مقصود از تفأل در اين حديث چنانچه فيض ( ره ) فرمود : پيش بينى از پيش آمدهاى آينده است مانند شفاى مريض يا مرگ او يا يافتن گمشده و امثال اينها از روى قرآن كه اين خود يكنوع فال زدنى است و اين مورد نهى واقع شده و اين منافاتى با استخاره با قرآن كه متداول است و در جواز آن حديثى رسيده است ندارد ، زيرا استخاره به معناى طلب خير كردن از خداى و پىجوئى براى شناسائى خير و خوبى در كارها است كه ميخواهد بكند يا ترك كند ، و براى مشورت كردن با خداوند است چنانچه در حديث آمده كه با پروردگارت در كارها مشورت كن و ميان استخاره به اين معنى و تفأل فرق آشكارى است ، و سر اينكه از تفأل نهى شده اينست كه چون تفأل بر خلاف شد موجب بدگمانى به قرآن شود ، ولى در استخاره چنين نيست ( اين بود ملخصى از كلام فيض ( ره ) در باب نماز استخاره ) و مجلسى ( ره ) گويد : و شايد ظاهرتر از اين كلام اينست كه مقصود نهى از تفأل به قرآن براى آن چيزى است كه رسم عرب بوده كه چون كلامى با شعرى ميشنيدند فال خوب و بد ميزدند ، و مقصود امام عليه السلام اينست كه هنگام شنيدن يا خواندن قرآن آن طور فال نزنيد .\r\n\r\n8 -\r\nمحمد بن وراق گويد : كتابى را كه در آن قرآنى بود و آن قرآن با آب طلا مهر خورده بود\r\n\r\n","description":"","footnote":"","page_name":" كتاب الدعاء من الكافي 437 ","page_number":437},
  {"content":"\r\n\r\nو عشرگذارى شده بود ، و در پايان آن نيز يك سوره با آب طلا نوشته شده بود من آن قرآن را به حضرت صادق عليه السّلام عرضه نموده و نشان دادم ( و مقصود اين بود كه بدانم آيا با آب طلا نوشتن و مهرگذارى آن عيبى دارد يا نه ؟ ) پس آن حضرت در چيزى از آن عيبى نگرفت جز در نوشتن قرآن را با آب طلا و فرمود : خوش ندارم كه قرآن جز با مركب سياه نوشته شود چنانچه اول بار نوشته شده است .\r\n\r\nشرح\r\n- مجلسى ( ره ) گويد : مهر خوردن ( مختم ) را گفته‌اند : يعنى ميان آيه و آخر هر آيه را با آب طلا نشانه بزنند ، و ممكن است نقش وسط جلد يا اول و آخر آن يا حاشيه آن با طلا بوده است .\r\n\r\n9 -\r\nزراره از حضرت باقر عليه السلام حديث كند كه فرمود : در دههء دوم ماه رمضان قرآن را بردار و باز كن و پيش رويت بنه و ( اين دعا را ) بخوان :\r\n« اللهم انى أسألك بكتابك المنزل و ما فيه و فيه اسمك الاعظم الاكبر و اسماؤك الحسنى و ما يخاف و يرجى ان تجعلنى من عتقائك من النار »\r\nو هر حاجتى كه خواهى از خدا بخواه .\r\n\r\n10 -\r\nو نيز آن حضرت عليه السلام فرمود : هر چيزى بهارى دارد و بهار قرآن ماه رمضان است .\r\n\r\n11 -\r\nمحمد بن سنان يا ديگرى از كسى كه نامش را برده حديث كند كه گويد : از حضرت صادق عليه السّلام پرسيدم كه قرآن و فرقان دو چيزند ( دو معنى دارند ) يا يك چيزند ؟ فرمود : قرآن همهء كتاب است ، و فرقان همان قسمت محكم آن است كه عمل بدان واجب است .\r\n\r\n12 -\r\nحضرت باقر عليه السلام فرمود : قرآن يكى است ، و از نزديكى ( يعنى خداى يگانه ) نازل\r\n\r\n","description":"","footnote":"","page_name":" كتاب الدعاء من الكافي 438 ","page_number":438},
  {"content":"\r\n\r\nگشته ، ولى اختلاف از طرف راويان آن پديد آمده .\r\n\r\n13 -\r\nفضيل بن يسار گويد : به امام صادق عليه السلام عرضكردم : مردم ميگويند : قرآن بهفت حرف نازل شده ؟ فرمود : دروغ گويند دشمنان خدا . قرآن بيك حرف و از جانب يكى نازل شده است .\r\n\r\n14 -\r\nحضرت صادق عليه السلام فرمود : قرآن مانند اين ضرب المثل عربى نازل شده ( كه گويند : ) « اياك اعنى و اسمعى يا جاره » ( يعنى به تو ميگويم ولى اى همسايه تو گوش كن ) .\r\n\r\nشرح\r\n- نظير اين مثل در فارسى اين است كه گويد : بدر ميگويند كه ديوار بشنود . و اصل اين مثل عربى از داستانى گرفته شده كه ملخص آن چنان كه ميدانى در مجمع الامثال - ج 1 : 50 - نقل كند اين است كه مردى بنام سهل بن مالك فزارى براى ديدار نعمان كه از بزرگان عرب بود از وطن خود كوچ كرد و در بين راه گذارش بچادرهاى قبيله‌اى افتاد كه رئيسشان شخصى بنام حارثة بن لام بود ، سهل براى رفع خستگى سفر سراغ چادر رئيس قبيله را گرفت و كنار آن چادر آمد ولى رئيس قبيله نبود و خواهرش كه زنى بسيار زيبا بود در آن چادر بود ، خواهر حارثه او را بدرون چادر دعوت كرد و از مهمان تازه وارد ( چنانچه رسم عرب بود ) پذيرائى كرد و از چادر بيرون رفت ، هنگام بيرون رفتن نظر سهل به او افتاد ، و زيبائى فوق العاده‌اش او را بشگفت در آورد ، و هواى ازدواج با او بسرش افتاد ولى حياء مانع از اظهار اين پيشنهاد بود ، و تا چند روزى در آن چادر مهمان بود ، در يكى از روزها كه آن زن در خيمه نشسته بود سهل بيرون رفت و در پشت چادر نشست و اشعارى كه از عشق درونى و محبت قلبيش نسبت به آن آگاهى ميداد به صورت خطاب بچادر سرود و در آخرش اين مصراع را گفت ، كه يعنى آنچه تا به حال گفتم اى چادر به تو گويم ولى اى همسايهء چادر ( مقصودش آن زن است ) تو گوش كن و مخاطب در حقيقت تو هستى .\r\n( دنبالهء حديث 14 ) .\r\nو در روايت ديگرى از حضرت صادق عليه السّلام است كه معناى آن اينست ( يعنى معناى حديث گذشته ) كه هر چه خداى عز و جل به پيغمبرش صلى اللَّه عليه و آله عتاب فرموده مقصود از آن ديگران است\r\n\r\n","description":"","footnote":"","page_name":" كتاب الدعاء من الكافي 439 ","page_number":439},
  {"content":"\r\n\r\nمانند گفتار خداوند :  وَ لَوْ لا أَنْ ثَبَّتْناكَ لَقَدْ كِدْتَ تَرْكَنُ إِلَيْهِمْ  . . . ( سورهء اسراء آيه 74 ) - يعنى اگر نبود كه ما تو را استوار داشتيم نزديك بود كه كج شوى بسوى ايشان ) و با اين كلام جز او را قصد كرده است .\r\n\r\n15 -\r\nسفيان بن سمط گويد : از حضرت صادق عليه السلام از تنزيل قرآن پرسيدم ( كه چگونه بوده است و چنانچه اكنون است به همين نحو بوده ؟ ) فرمود : همچنان كه بشما آموخته‌اند بخوانيد .\r\n\r\n16 -\r\nاحمد بن محمد بن أبى نصر گويد : حضرت رضا عليه السلام قرآنى به من داد و فرمود : در آن نگاه مكن ، پس من آن را باز كردم و در آن سورهء   لَمْ يَكُنِ الَّذِينَ كَفَرُوا   را خواندم و در آن نام هفتاد نفر از قريش را بنامهاى خودشان و نام پدرانشان يافتم ، گويد : پس حضرت نزد من فرستاد : كه آن قرآن را بسوى من باز فرست .\r\n\r\nشرح\r\n- فيض ( ره ) گويد : شايد مقصود از اين نامهائى كه در آن مصحف بوده تفسير براى   الَّذِينَ كَفَرُوا   ،   وَ الْمُشْرِكِينَ   بوده نه اينكه جزء آيات قرآن بوده است ، و همين است مقصود از آنچه در حديث است كه « راوى گويد : به حضرت أبى الحسن عليه السلام عرضكردم : ما مىشنويم آياتى در قرآن ( از جانب شما ) و آنها با آنچه ما شنيده‌ايم تفاوت دارد ؟ » و مقصود از اين حروف تفسير الفاظ قرآن است كه از طريق وحى معلوم شده و رويهمرفته هر چه از اين سنخ اخبار ( يعنى اخبارى كه اشعار در تحريف دارند ) از ائمه عليهم السلام رسيده معناى آنها همين است ( يعنى مقصود از آن اضافات يا تغييرات ، تفسير آيات است كه ائمه عليهم السلام فرموده‌اند منتها تفاوت آن تفسيرى كه آنها فرموده‌اند با تفسيرهاى ديگر اين است كه اينها از طريق وحى بدانها رسيده است ) سپس گويد : و در كتاب الحجة نيز دسته‌اى از اين اخبار گذشت و خلاصه تمام آنچه در اين باره رسيده است حمل بر همين معنائى شود كه گفتيم زيرا اگر تحريف و تغيير در الفاظ قرآن راه يافته باشد ( و چنين احتمالى در كار آيد ) به هيچ يك از الفاظ قرآن نمىتوانيم تكيه و اعتماد كنيم ، زيرا روى اين مبنى محتمل است دستخوش تحريف و تغيير شده باشد ، و بر خلاف آنچه خداوند نازل فرموده است باشد ، و بنا بر اين قرآن حجيت براى ما ندارد و فائده بر آن مترتب نيست و همچنين دستور به پيروى از قرآن و سفارش بدان ، و دستورى كه فرموده‌اند : كه هر گاه دو خبر با يك ديگر متعارض شد عرضه بر قرآن نمائيد ( و آنچه موافق با قرآن است بدان عمل كنيد و آنچه مخالف با آن است آن را رها كنيد ) همهء اينها بىفايده است ، و شيخ صدوق ( ره ) در كتاب اعتقادات فرموده است : عقيدهء ما ( شيعيان دوازده امامى ) بر اينست كه قرآنى كه خداى تعالى بپيغمبرش محمد\r\n\r\n","description":"","footnote":"","page_name":" كتاب الدعاء من الكافي 440 ","page_number":440},
  {"content":"\r\n\r\nصلى اللَّه عليه و آله نازل فرمود همين است كه در دست مسلمانان و ميان دو جلد است ، و كم و زيادى از آن نشده ، و تعداد سوره‌هايش نزد مردم ( 114 ) سوره است و نزد ما سوره   وَ الضُّحى   و   أَ لَمْ نَشْرَحْ   يك سوره است و سوره   لِإِيلافِ   و   أَ لَمْ تَرَ كَيْفَ   ، يك سوره است ، و هر كس بما نسبت دهد كه ما گوئيم بيش از اين است دروغگو است ، سپس صدوق ( ره ) براى اثبات عدم تحريف استدلال كرده برواياتى كه در ثواب خواندن سوره‌ها در نمازها و غير آن رسيده است ، و نيز در ثواب ختم قرآن و تعيين زمان ختم آن رواياتى رسيده و جز اينها از مطالب ديگر ( كه همگى دلالت دارند بر اينكه تحريف و تغييرى در قرآن رخ نداده ) سپس داستان جمع قرآن كه امير المؤمنين عليه السّلام فرموده ذكر كند و فيض ( ره ) نيز وجهى براى آن بيان كرده و سپس دنبالهء بحث عدم تحريف يكى دو حديث ديگر كه اشعار بتحريف دارند ذكر مىكند كه يكى اين حديث است كه رسول خدا صلى اللَّه عليه و آله فرمود : اگر مردم قرآن را چنانچه نازل شده ميخواندند دو نفر با هم اختلاف ( در اين دين ) نداشتند ، و حديث ديگر حديثى است كه كلينى ( ره ) در كتاب روضه نقل كرده در نامه‌اى كه حضرت باقر عليه السّلام بسعد الخير نوشتند اين جمله است : « و از پشت پا زدن اين مردم به قرآن اين بود كه حروف آن را برپا داشتند و حدود آن را تحريف كردند . . . » و سپس گويد : و اين دو حديث نيز دلالت دارند بر آنچه ما گفتيم كه مقصود از تحريف و تغيير و حذف همانا از نظر معنى و تفسير است نه از نظر لفظ ، يعنى از نظر تفسير و تأويل آن را تغيير و تحريف كرده‌اند و بر خلاف آنچه خداى تعالى اراده فرموده حمل نموده‌اند ، و همچنين مقصود از رواياتى كه ( در برخى از آيات ) رسيده است كه اين آيه اين گونه نازل شده همين است ( يعنى از لحاظ تفسير و تأويل مقصود خداوند اين بوده است و نزول آن اين گونه بوده ) نه آنچه مردم از ظاهر اين روايات فهميده‌اند ، و مقصود ائمه عليهم السلام اين نيست كه در لفظ اين گونه نازل شده و دستخوش تحريف و تغيير گرديده .\r\n( پايان كلام فيض - ره - )\r\n\r\nمترجم گويد\r\n: اين بهترين وجهى است كه براى حمل اخبارى كه اشعار بر تحريف دارند ذكر شده و گر نه جمعى از علماى شيعه مانند سيد مرتضى ( ره ) اخبارى كه دلالت بر تحريف كند از حشويه دانسته و به كلى بىاعتبار شمرده است ، و نظير آنچه فيض ( ره ) در حمل اين گونه اخبار بيان كرده است جمعى از اخباريين مانند شيخ حر عاملى در كتاب اثبات الهداة نيز چنين حمل كرده‌اند و ما در اينجا كلام فيض ( ره ) كه جامعترين و در عين حال فشرده‌تر از كلمات ديگران بود روى رعايت جنبهء اختصار انتخاب كرديم . و نكتهء ديگرى كه ما را بر آن داشت كه كلام فيض ( ره ) و آنچه در ضمن از صدوق ( قده ) نقل كرده بود نقل كنيم و دنبالهء آن اشاره بكلام شيخ حر عاملى ( ره ) بنمائيم اين بود كه عقيدهء تحريف از اخباريين سرچشمه گرفته است و برخى از آنان هستند كه پافشارى در اين باره داشته‌اند و تأليفاتى هم در اثبات آن نموده‌اند و ذكر كلام اين سه بزرگوار كه خود از اخباريين و مورد احترام طرفين هستند براى پاسخ دادن به كسانى است كه دنبال گفتهء برخى از اخباريين اين بحث را تا بامروز كشانده‌اند و گر نه بنا بگفتهء يكى از اساتيد بزرگ حفظه اللَّه تعالى ميفرمود : گويا من تمام قرآن را به همين نحو كه هست هم اكنون با گوش خود از\r\n\r\n","description":"","footnote":"","page_name":" كتاب الدعاء من الكافي 441 ","page_number":441},
  {"content":"\r\n\r\nزبان مبارك رسول خدا صلى اللَّه عليه و آله مىشنوم ، زيرا قرآن و اين كتاب بزرگ آسمانى با اهميت فوق العاده و عجيبى كه مسلمانان بحفظ و قرائت و ياد دادن آن داشتند چنين نبوده است كه كسى بتواند تغيير و تحريفى در آن بدهد ، فقط در اينجا يك بحث باقى ماند و آن بحث اختلافات قراءات است كه آن هم ان شاء اللَّه در جاى خود بدان اشاره خواهيم نمود .\r\n\r\n17 -\r\nحضرت صادق عليه السّلام فرمود : پدرم عليه السلام فرمود : هيچ كس قرآن را بهم نزند جز اينكه كافر شده است .\r\n\r\nشرح\r\n- مقصود از بهم زدن قرآن يا تفسير كردن و جمع ميان آيه‌هاى آن و استنباط احكام از جمع بين چند آيه است چنانچه مجلسى ( ره ) احتمال داده ، و يا مقصود تأويل متشابهات آن طبق دلخواه و بدون دليل و مدركى از جانب معصوم عليه السّلام است چنانچه فيض ( ره ) فرموده است .\r\n\r\n18 -\r\nجابر گويد : از حضرت باقر عليه السّلام شنيدم كه فرمود : قرآنى در دريا افتاد و آن را بدست آوردند و ديدند كه تمام نوشته‌هاى آن رفته است جز اين آيه : «  أَلا إِلَى اللَّهِ تَصِيرُ الْأُمُورُ  » - ( سورهء شورى آيهء 53 ) .\r\n\r\n19 -\r\nميمون قداح گويد : حضرت باقر عليه السّلام به من فرمود : بخوان ، عرضكردم : از چه بخوانم ؟\r\nفرمود : از سورهء نهم ، گويد : من شروع بجستجوى آن كردم فرمود : از سورهء يونس بخوان گويد :\r\nپس من اين آيه را خواندم :  لِلَّذِينَ أَحْسَنُوا الْحُسْنى وَ زِيادَةٌ وَ لا يَرْهَقُ وُجُوهَهُمْ قَتَرٌ وَ لا ذِلَّةٌ  ( آيهء 26 ) فرمود : رسول خدا صلى اللَّه عليه و آله فرموده : كه راستى من در شگفتم كه چگونه هنگامى كه قرآن ميخوانم مويم سپيده نشود ؟ .\r\n\r\n20 -\r\nحجال از كسى كه نامبرده از يكى از دو امام باقر و صادق عليهما السلام حديث كند كه گفت :\r\n\r\n","description":"","footnote":"","page_name":" كتاب الدعاء من الكافي 442 ","page_number":442},
  {"content":"\r\n\r\nاز آن حضرت پرسيدم : از گفتار خداى عز و جل ( كه در بارهء قرآن فرمايد : ) « به زبان عربى روشن‌كننده‌اى است » ( سورهء شعراء آيهء 195 ) ؟ فرمود : يعنى زبانها را بيان كند و زبانى آن را بيان نكند .\r\n\r\nشرح\r\n- مجلسى ( ره ) گويد : برخى گفته‌اند : يعنى قرآن نيازمند باستشهاد باشعار عرب و كلمات آنها نيست بلكه به عكس است زيرا قرآن فصيح‌ترين كلامى است كه همگى بدان اعتراف دارند . ( پايان كلام مجلسى ( ره ) ) .\r\nو محتمل است مقصود اين باشد كه زبان عربى داراى ريزه‌كاريها و لطائف و كناياتى است كه آنها را به هيچ زبانى نمىتوان ترجمه كرد چنانچه بر اهل اطلاع از ادبيات عرب پوشيده نيست ، و اين بدان جهت است كه لغت عرب جامعترين و وسيعترين لغات است و گاهى براى يك معنى چندين لغت ( كه هر كدام روى نكتهء خاصى وضع شده ) و بالعكس براى چندين معنى گاهى يك لغت وضع شده ( كه آن هم روى قرينه و خصوصيات از هم متمايز ميشوند ) و البته اين مطلب احتياج بتوضيح بيشترى دارد كه از وضع شرح و ترجمه ما بيرون است ولى چكيدهء بحث همان است كه گفته شد .\r\n\r\n21 -\r\nحضرت صادق عليه السّلام فرمود : هيچ كس نيست كه آخر سورهء كهف را بخواند جز اينكه در هر ساعتى كه بخواهد از خواب بيدار شود .\r\n\r\n22 -\r\nسعيد بن يسار گويد : به حضرت صادق عليه السّلام عرضكردم : سليم ( كه نام ) آزاد كردهء شما است يادآور شده كه جز سورهء يس از قرآن چيز ديگرى حفظ ندارد و شب برميخيزد و آنچه ميداند ( يعنى همان سورهء يس را ) ميخواند و بپايان ميرسد و ديگر چيزى بلد نيست كه بخواند آيا همان را تكرار كند و دوباره بخواند ؟ فرمود : آرى باكى نيست .\r\n\r\n23 -\r\nسالم بن سلمة گويد : مردى براى حضرت صادق عليه السّلام قرآن ميخواند ( و آن حضرت گوش ميداد ) و من شنيدم كه حروفى از آن كه ميخواند آن طور كه مردم ميخوانند نبود ( و از نظر حروف و قرائت تفاوت\r\n\r\n","description":"","footnote":"","page_name":" كتاب الدعاء من الكافي 443 ","page_number":443},
  {"content":"\r\n\r\nداشت با آنچه مردم ميخوانند ) حضرت صادق عليه السّلام فرمود : از اين قرائت خوددارى كن ( و اين گونه نخوان بلكه ) همانسان كه مردم قرائت ميكنند ( و ميخوانند ) تو نيز بخوان تا آنگاه كه حضرت قائم عليه السّلام بيايد و چون حضرت قائم عليه السّلام آيد كتاب خداى عز و جل را بر حد خودش خواهد خواند و آن مصحفى كه على عليه السلام نوشته است بيرون آورد ، و فرمود : كه على عليه السلام پس از فراغت از آن براى مردم آورد و به آنها فرمود : اين است كتاب خدا آنچنان كه خدا بر محمد ( ص ) نازل كرده است و من از دو لوح آن را فراهم كرده‌ام ، مردم گفتند : نزد ما مصحفى است كه قرآن در آن گرد آمده و ما به اين ( قرآن تو ) نيازى نداريم ، على عليه السلام فرمود : هان به خدا سوگند كه هرگز پس از امروز آن را نخواهيد ديد ، و فقط بر من ( لازم ) بود كه پس از فراهم كردن و جمع كردنش شما را بدان آگاه كنم تا آن را بخوانيد .\r\n\r\nتوضيح\r\n- در اينكه اختلاف مصحف على عليه السلام با اين مصحفى كه اكنون در دست است آيا چگونه اختلافى بوده وجوه زيادى گفته‌اند و از رويهمرفتهء روايات و كلمات بزرگان چنين استنباط مىشود كه يكى دو اختلاف اساسى ميان آن دو وجود داشته :\r\nيكى اينكه مصحف على عليه السلام به ترتيب نزول سوره‌ها و آيات جمع آورى شده است بر خلاف اين قرآن موجود در دست مسلمين كه اين ترتيب در آن هيچ گونه مراعات نشده است و چه بسيار آياتى كه در مكه نازل شده و در ضمن سورهء مدنى جمع آورى شده و يا به عكس و همچنين در جمع آورى سوره‌ها اين ترتيب هيچ گونه مراعات نشده و بسا هست كه اگر ترتيب نزول سوره‌ها و آيات مراعات ميشد حقائقى از قرآن مجيد روشن ميشد .\r\nديگر از موارد اختلاف ( كه شايد اختلاف مهم همين باشد ) بيانات و تفاسيرى است كه على عليه السّلام از رسول خدا ( ص ) گرفته و در آن مصحف بعنوان تفسير و توضيح بيان فرموده ، و شايد قسمتى از اخبارى كه به ظاهر اشعار بتحريف قرآن دارند نيز ناظر به همين مطلب باشد چنانچه در شرح خبر شانزدهم نيز بدان اشاره شد .\r\nو روى اين دو جهت اين خبر دلالت ندارد كه متن آن قرآن با قرآن موجود اختلاف داشته باشد و اين را دليل بر تحريف دانست ، چنانچه پيش از اين نيز گذشت .\r\n\r\n","description":"","footnote":"","page_name":" كتاب الدعاء من الكافي 444 ","page_number":444},
  {"content":"\r\n\r\n\r\n24 -\r\nسعيد بن عبد اللَّه اعرج گويد : از حضرت صادق عليه السّلام پرسيدم از مردى كه قرآن را ميخواند سپس فراموش كند ، و باز ميخواند و فراموش مىكند آيا بر او گناهى هست ؟ فرمود : نه .\r\n\r\n25 -\r\n( اين حديث مانند حديث ( 17 ) از همين باب است كه با توضيحى كه داشت گذشت ) .\r\n\r\n26 -\r\nحضرت باقر عليه السلام فرمود : سورهء ملك سورهء مانعه ( يعنى جلوگير ) است ، كه از عذاب قبر جلوگيرى كند ، و در تورات نيز بنام سورهء ملك نوشته شده و هر كه آن را در شب بخواند عمل بسيار و پاكيزه‌اى انجام داده ، و در آن شب با خواندن آن از غافلان نوشته نشود ، و من در حالى كه نشسته‌ام پس از نماز عشاء در ركوع آن را ميخوانم ( شايد مقصود ركوع نماز و تيره باشد ) و پدرم عليه السلام آن را در هر روز و شب ميخواند و هر كه آن را بخواند ( همين كه از دنيا رفت ) و در گورش نكير و منكر بر او درآيند از طرف پايش كه آيند پاهايش به آن دو گويند : از اين طرف راه نيست چون اين بنده به روى ما مىايستاد و در هر روز و شب سورهء ملك را ميخواند ، و چون از سوى شكمش درآيند ، به آن دو گويد : از اين طرف راه نيست ، زيرا اين بنده سورهء ملك را در من جاى داده ، و چون از جانب زبان ( و سرش ) درآيند ، زبان گويد : از اين طرف راه نيست چون اين بنده بوسيلهء من هر روز و هر شب سورهء ملك را ميخواند .\r\n\r\n27 -\r\nعبد اللَّه بن فرقد و معلى بن خنيس گويند : ما در خدمت حضرت صادق عليه السلام بوديم و ربيعة الرأى نيز با ما بود ، پس ربيعه فضيلت قرآن را يادآور شد ، حضرت صادق عليه السلام فرمود : اگر\r\n\r\n","description":"","footnote":"","page_name":" كتاب الدعاء من الكافي 445 ","page_number":445},
  {"content":"\r\n\r\nابن مسعود مطابق قرائت ما نميخواند او گمراهست ربيعه گفت : گمراهست ؟ فرمود : آرى گمراه است ، سپس حضرت صادق عليه السلام فرمود : اما ما مطابق قرائت ابى قرآن را ميخوانيم .\r\n\r\nشرح\r\n- فيض ( ره ) گويد : از اين حديث فهميده شود كه قرائت صحيح قرائت ابى بن كعب است و اينكه آن قرائت موافق قرائت اهل بيت عليهم السلام است ، جز اينكه قرائت ابى امروزه نزد ما مضبوط نيست زيرا قرائت او در تمام الفاظ بدست ما نرسيده . و مجلسى ( ره ) گويد : شايد امام عليه السلام از ربيعه تقيه فرموده و از روى تقيه خود را تابع قرائت ابى معرفى كرده است .\r\n\r\n28 -\r\nحضرت صادق عليه السلام فرمود : قرآنى كه جبرئيل براى محمد ( ص ) آورد هفده هزار آيه بوده است .\r\n\r\nتوضيح\r\n- فيض ( ره ) پس از آنكه كلام مشهور را در بارهء عدد آيات كه گفته‌اند : ( 6666 ) آيه است نقل كرده چنين گويد : ممكن است اين اختلاف از جهت شماره و حساب آيات پيدا شده باشد و ممكن است آياتى كه قرائت آنها منسوخ شده است نيز به حساب آمده باشد .\r\nپايان كتاب فضيلت قرآن و دنبالش كتاب معاشرت بيايد\r\n\r\n","description":"","footnote":"","page_name":" كتاب الدعاء من الكافي 446 ","page_number":446},
  {"content":"\r\n\r\nبنام خداوند بخشاينده مهربان\r\n\r\nكتاب معاشرت ( و دستور آميزش با مردم )\r\n\r\nباب اندازه واجب در معاشرت\r\n\r\n1 -\r\nمرازم گويد : حضرت صادق عليه السلام فرمود : بر شما باد به نماز در مسجدها ، و به نيكى به همسايگان ، و اداى شهادت ، و حاضر شدن در تشييع جنازه‌ها ، زيرا شما ناچاريد از زيستن با مردم ، و براستى كسى نيست كه تا زنده است از مردم بىنياز باشد و ناچار مردم بايد با همديگر سازش داشته باشند .\r\n\r\n2 -\r\nمعاوية بن وهب گويد : به حضرت صادق عليه السلام عرضكردم : چگونه براى ما با مردمى كه با ما آميزش دارند شايسته است رفتار كنيم ؟ گويد كه در پاسخ فرمود : امانت آنها را بايشان بپردازيد ، و ( در هنگام نياز ) گواهى بر سود و زيانشان بدهيد ، و بيمارانشان را عيادت كنيد و در جنازهء مرده‌هاشان حاضر شويد ( و در مراسم تشييع و دفن و كفن آنها شركت كنيد ) .\r\n\r\n","description":"","footnote":"","page_name":" كتاب الدعاء من الكافي 447 ","page_number":447},
  {"content":"\r\n\r\n\r\n3 -\r\nحبيب خثعمى گويد : شنيدم از حضرت صادق عليه السلام كه ميفرمود : بر شما باد به پارسائى و كوشش در اطاعت ، و بر سر جنازه‌ها حاضر شويد ، و بيمارها را عيادت كنيد و با مردم در مساجد حضور بهمرسانيد ، و براى مردم چيزى را دوست داريد كه براى خودتان دوست داريد ، آيا شرم نكند يكى از شما كه همسايه‌اش حق او را بشناسد ولى او حق همسايه‌اش را نشناسد .\r\n\r\n4 -\r\nمعاوية بن وهب گويد : به حضرت عرضكردم : چگونه شايسته است براى ما كه با قوم خود ( يعنى شيعيان ) و مردمانى كه با ما آميزش دارند و شيعه نيستند رفتار كنيم ؟ فرمود : نگاه كنيد به پيشوايان خود آنان كه از آنها پيروى كنيد و هرطور آنها رفتار كنند شما نيز همانطور رفتار كنيد ، به خدا سوگند آنها عيادت بيمارانشان را ميكنند ، و بر سر جنازه‌هاشان حاضر گردند و بسود و زيان آنها گواهى دهند و امانتهاى آنها را به آنها رد كنند .\r\n\r\n5 -\r\nزيد شحام گويد : حضرت صادق عليه السلام به من فرمود : بهر كس از مردم كه ببينى پيروى از من كنند و بگفتار من عمل كنند سلام مرا برسان ، و من بشما سفارش كنم كه نسبت به خدا عز و جل تقوى داشته باشيد و در دين خود پارسا باشيد و در راه خدا كوشش كنيد ، و براستگوئى و باداء امانت و طول دادن سجده و نيكى با همسايه شما را سفارش ميكنم زيرا محمد صلى اللَّه عليه و آله همين دستورات را آورده است هر كه بشما امانت سپرده به او پس بدهيد نيكرفتار باشد يا بدكردار ، زيرا رسول خدا صلى اللَّه عليه و آله دستور ميداد كه سوزن و نخ را نيز به صاحبش پس دهيد ، و با فاميل خود پيوند داشته باشيد ، و بجنازهء\r\n\r\n","description":"","footnote":"","page_name":" كتاب الدعاء من الكافي 448 ","page_number":448},
  {"content":"\r\n\r\nمرده‌هاشان حاضر شويد ، و بيمارانشان را عيادت كنيد ، و حقوقشان را بپردازيد ، زيرا هر كس از شما كه در دينش پارسا باشد و راستگو باشد و امانت را به صاحبش برگرداند و اخلاقش با مردم خوب باشد گويند : اين جعفرى است و اين مرا شاد كند و از جانب او شايد در ( دل ) من آيد و گويند : اين روش پسنديدهء جعفر ( بن محمد ) است به خدا سوگند پدرم براى من حديث كرد كه مردى از شيعيان على عليه السلام در قبيله‌اى بود و زينت آن قبيله بشمار ميرفت ، از همهء آنها در پرداخت امانت بهتر بود ، و حقوقشان را بهتر مراعات ميكرد ، و در گفتار راستگوتر بود ، و سفارشات و همهء وصيتهاى اهل قبيله و سپردهاشان را آنان به دو مىسپردند و چون از او پرسش ميكردى ميگفتند : كيست مثل فلان كس ؟ او در پرداخت امانت و راستگوئى از همهء ما بهتر است .\r\n\r\nباب خوش سلوكى با مردم\r\n\r\n1 -\r\nمحمد بن مسلم گويد : حضرت باقر عليه السلام فرمود : با هر كه آميزش دارى اگر توانى دست عطايت را بسر آنها كشى و به آنها خيرى برسانى بكن .\r\n\r\n2 -\r\nابى الربيع شامى گويد : وارد شدم بر حضرت صادق عليه السلام ديدم كه اطاق پر از جمعيت است از خراسانى و شامى و ساير بلاد و من جايى كه بنشينم نيافتم ، و حضرت صادق عليه السلام تكيه كرده بود پس روى دو پا نشست و فرمود : اى شيعهء آل محمد آگاه باشيد كه از ما نيست آن كس كه هنگام خشم\r\n\r\n","description":"","footnote":"","page_name":" كتاب الدعاء من الكافي 449 ","page_number":449},
  {"content":"\r\n\r\nنتواند خوددارى كند ، و ( از ما نيست ) كسى كه با همنشين خود خوشرفتارى نكند ، و با هم خوى خود خوش خلقى نكند ، و با رفيق خود رفاقت نكند ، و با همسايهء خود خوش همسايگى نكند ، و با هم خوراك خود مراعات خوراك نكند ، اى شيعهء آل محمد تا بتوانيد از خدا بپرهيزيد و لا حول و لا قوة الا بالله .\r\n\r\n3 -\r\nحضرت صادق عليه السلام در تفسير گفتار خداى عز و جل ( كه در بارهء يوسف عليه السلام فرمايد : ) « ما ترا از نيكوكاران دانيم » ( سورهء يوسف آيه 36 ) فرمود : براى واردين جا باز ميكرد ، و به نيازمندان وام ميداد ، و به ناتوانان كمك ميكرد .\r\n\r\n4 -\r\nو نيز فرمود عليه السلام : كه امام باقر عليه السلام ميفرمود : ياران خود را بزرگ شماريد و احترامشان كنيد و برخى از شما بر برخى ديگر هجوم نبريد ، و بهم زيان نزنيد و بر هم حسد نورزيد و از بخل بپرهيزيد تا از بندگان با اخلاص [ و شايستهء 
  ] خدا باشيد .\r\n\r\nشرح\r\n- فيض ( ره ) گويد : « برخى بر برخى ديگر هجوم نبريد » يعنى سر زده بر او وارد نشويد و در كتاب ايمان و كفر همين حديث را كلينى نقل فرمود به اين عبارت : « و لا يتهجم بعضكم بعضا » و لفظ « على » ندارد و معنايش اينست كه او را از خود نرانيد و در برخى نسخه‌ها اين طور است « و لا يتجهم » كه جيم بر هاء مقدم است ، يعنى : رو به او ترش نكنيد .\r\n\r\n5 -\r\nبرخى از راويان از يكى دو امام باقر و صادق عليهما السلام حديث كرده‌اند كه فرمود :\r\nترشروئى بمردم دشمنى ببار آرد .\r\n\r\n","description":"","footnote":"","page_name":" كتاب الدعاء من الكافي 450 ","page_number":450},
  {"content":"\r\n\r\n\r\nباب كسى كه رفاقت و همنشينى با او لازم است\r\n\r\n1 -\r\nحضرت صادق عليه السلام فرمود : امير المؤمنين عليه السلام فرمود : باكى نيست بر تو كه با شخص خردمند همنشين شوى اگر چه كرم ( جوانمردى وجود و بخشش ) او را نپسندى ( و از اين ناحيه نفعى از او نبرى ) ولى از خرد او منتفع شو ، و از اخلاق بدش بپرهيز ، و هيچ گاه همنشينى با شخص كريم را از دست مده اگر چه از خرد او سودى نبرى ولى با خرد خود از كرم او سود ببر ، و بگريز هر چه ميتوانى از هم‌نشينى با شخص پست و بىخرد .\r\n\r\n2 -\r\nابو عديس گويد : حضرت باقر عليه السلام فرمود : اى صالح ( ظاهر اينست كه صالح نام ابو عديس بوده ) پيروى كن از كسى كه تو را ميگرياند و اندرزت ميدهد ، و پيروى مكن از آنكه تو را بخنداند و گولت زند ، و به زودى همگى بر خدا درآئيد و بدانيد .\r\n\r\nشرح\r\n- فيض ( ره ) گويد : يعنى چون بر خداى تعالى درآئيد صدق اين گفتار و حقيقت آن آشكار گردد ولى اكنون در زير پرده‌هاى غرور و خودبينى پنهان است .\r\n\r\n3 -\r\nامير المؤمنين عليه السلام فرمود : رسول خدا ( ص ) فرمود : بنگريد : كه با چه كسى هم صحبت هستيد ؟ زيرا هيچ كس نيست كه مرگش فرا رسد جز آنكه يارانش در پيش خدا برابرش مجسم شوند ، اگر از نيكان باشد نيكانند ( و بدانها شاد شود ) و اگر از بدان باشد بد هستند ( و بداند كه بسرنوشت آنان دچار شود ) و هيچ كس نيست كه بميرد و هنگام مرگش برابر او مجسم نشود .\r\n\r\n","description":"","footnote":"","page_name":" كتاب الدعاء من الكافي 451 ","page_number":451},
  {"content":"\r\n\r\n\r\n4 -\r\nابن مسكان از مردى از اهل جبل كه نامش را نگفته از حضرت صادق عليه السلام حديث كند كه فرمود : بر تو باد ( كه رفاقت كنى ) با دوستان ديرين ( كه آنها را آزمايش كرده‌اى ) و بپرهيز از هر ( رفيق ) تازهء پيمان شكن كه پناه ندهد و عهد و ميثاقى نشناسد و از استوارترين مردمان در پيش خود بر حذر باش ( كه ممكن است روزى دشمنت شود ) .\r\n\r\n5 -\r\nحضرت صادق عليه السلام فرمود : محبوبترين برادرانم نزد من كسى است كه عيبهاى مرا پيش من هديه آورد ( و آنها را به من گوشزد كند ) .\r\n\r\n6 -\r\nو نيز فرمود عليه السلام : دوستى از روى راستى و درستى نباشد جز با شرائط آن پس هر كه در او آن شرائط يا پاره‌اى از آنها باشد او را اهل چنين دوستى بدان و كسى كه چيزى از آن شرائط در او نباشد او را به اين گونه دوستى نسبت مده .\r\nاولش اينكه نهان و عيانش براى تو يكسان باشد .\r\nدوم اينكه زيب و زينت تو را زينت خود داند ، و زشتى تو را زشتى خود شمرد .\r\nسوم اينكه رياست و دارائى حالش را نسبت به تو تغيير ندهد .\r\nچهارم اينكه از آنچه توانائى دارد نسبت به تو دريغ نكند .\r\nپنجم - كه همهء اين خصلت‌ها را در بردارد - اينكه هنگام بيچارگى و پيش آمدهاى ناگوار تو را رها نكند .\r\n\r\n","description":"","footnote":"","page_name":" كتاب الدعاء من الكافي 452 ","page_number":452},
  {"content":"\r\n\r\n\r\nباب كسى كه همنشينى و رفاقت با او بد است\r\n\r\n1 -\r\nحضرت صادق عليه السّلام فرمود ، هر زمان امير المؤمنين عليه السلام بمنبر ميرفت ميفرمود :\r\nسزاوار است از براى مسلمان كه از رفاقت با سه كس دورى جويد : پرروى بيباكى كه تباهكار است ، و احمق ، و دروغگو ، اما شخص پرروى تباهكار پس كردار خويشتن را براى تو بيارايد و دوست دارد كه تو نيز مانند او باشى ، و نه در كار دين تو را كمك كند و نه در كار آخرت ، و نزديكى با او جفا كارى و سنگدلى است و ورود و خروج او ( و رفت و آمدش ) براى تو ننگست ، و اما احمق پس كار خيرى در بارهء تو انجام ندهد و بجلوگيريش از رسيدن بدى به تو اميدى نيست اگر چه خود را بتلاش اندازد و بسا كه بخواهد به تو سودى برساند ولى ( از روى حماقت ) زيانت رساند پس مرگ او به از زندگيش مىباشد ، و خموشى او به از گفتارش ، و دورى او ( از تو ) به از نزديكى اوست ، و اما دروغگو زندگى كردن با او بر تو گوارا نشود ، گفتار تو را به ديگران باز گويد ، و از ديگران بسوى تو آرد ، هر گاه افسانهء را بپايان رساند آن را بافسانهء ديگرى مانند آن بچسباند ( و در نسخهء وافى « مطها » است يعنى بكشاند ) تا بدان جا كه راست گويد ولى كسى باور نكند ، و ميانهء مردمان را بدشمنى پراكنده سازد ، و در سينه‌ها تخم كينه افشاند و بروياند ، از خداى عز و جل بپرهيزيد و خود را بپائيد .\r\n\r\n2 -\r\nو نيز از آن حضرت عليه السلام حديث كرده كه فرمود : شايسته نيست كه مرد مسلمان با شخص\r\n\r\n","description":"","footnote":"","page_name":" كتاب الدعاء من الكافي 453 ","page_number":453},
  {"content":"\r\n\r\nتبهكار طرح برادرى افكند ، زيرا كه او كردار خود را برايش بيارايد و دوست دارد كه آن مسلمان هم چون او شود ، و او را نه در كار دنيا و نه در كار آخرتش كمك نكند ، و رفت و آمدش براى او ننگ است .\r\n\r\n3 -\r\nحضرت صادق عليه السّلام فرمود : شايسته نيست براى مرد مسلمان كه با شخص تبهكار و احمق و دروغگو رفاقت كند .\r\n\r\n4 -\r\nحضرت ابو الحسن عليه السّلام فرمود : عيسى بن مريم عليه السلام فرموده : همانا شخص بدكار بدى وى سرايت كند ، و همنشين بد انسان را به هلاكت افكند ، پس بنگر با چه كس همنشين گردى .\r\n\r\n5 -\r\nعمار بن موسى گويد : حضرت صادق عليه السلام فرمود : اى عمار اگر خواهى كه نعمتت پابرجا باشد ، و مردانگيت كامل و بىعيب باشد ، و زندگيت نيكو گردد ، بنده‌هاى زر خريد و اشخاص پست را در كارهاى خود وارد مكن ، زيرا اگر امانتى بايشان سپارى به تو خيانت كنند ، و اگر خبرى برايت آورند دروغ گويند ، و اگر بنكبت روزگار دچار شوى رهايت كنند ، و اگر وعده‌اى به تو دهند بدان وفا نكنند .\r\n\r\n6 -\r\nگويد : و نيز از آن حضرت عليه السلام شنيدم كه ميفرمود : دوست داشتن نيكان نيكان را براى آنها ثواب است ، و دوست داشتن تبهكاران نيكان را براى نيكان فضيلت است ، و دشمنى تبهكاران با نيكان براى نيكان زينت است ، و دشمنى نيكان با تبهكاران براى تبهكاران خوارى و رسوائى است .\r\n\r\n","description":"","footnote":"","page_name":" كتاب الدعاء من الكافي 454 ","page_number":454},
  {"content":"\r\n\r\n\r\n7 -\r\nحضرت صادق از پدرش عليهما السلام حديث كند كه پدرم على بن الحسين عليهما السلام به من فرمود : اى فرزند در نظر داشته باش كه با پنج كس همنشين نشوى ، و با آنها گفتگو و رفاقت در راهى نكنى گفتم : پدر جان آنها كيانند ؟ به من معرفى كن ، فرمود : زنهار مبادا با دروغگو همنشين شوى زيرا كه او بمنزلهء سرابى است كه دور را در نظرت نزديك و نزديك را برايت دور جلوه دهد ، و زنهار از همنشينى با فاسق و گنهكار بپرهيز زيرا كه او بيك لقمه يا كمتر از آن ترا بفروشد ، و بر تو باد كه با شخص بخيل هم‌نشين نگردى زيرا كه او مال خود را در سخت ترين نيازمنديهايت از تو دريغ دارد ، و زنهار مبادا با احمق هم‌نشينى شوى كه او ميخواهد به تو سود رساند ولى ( بواسطهء حماقتش ) زيانت زند ، و مبادا با آن كس كه قطع رحم كند رفاقت كنى كه من او را در سه جاى قرآن ملعون يافتم ( يك جا ) خداى عز و جل فرمايد : « پس آيا اميد داريد كه هر گاه به سرپرستى كارى گمارده شويد فساد در زمين نكنيد و قطع رحم كنيم ، ايشانند كه خداوند لعنتشان كرده پس كرشان كرد ، و كور ساخت ديدگانشان را » ( سورهء محمد آيه 22 - 23 ) و نيز ( در جاى ديگر ) فرمايد : « آنان كه بشكنند پيمان خدا را پس از بستن آن ، و مىبرند آنچه را كه خدا فرموده پيوند شود ، و فساد كنند در زمين آنها را است لعنت و براى ايشان است بدى آن سراى » ( سورهء رعد آيه 25 ) و نيز در سورهء بقره ( آيه 27 ) فرمايد : « آنان كه پيمان خدا را پس از بستنش بشكنند و ببرند آنچه را خداوند دستور پيوندش را داده و فساد كنند در زمين ايشانند زيان‌كاران » .\r\n\r\n8 -\r\nامام صادق عليه السلام از پدرانش از رسول خدا عليهم الصلاة و السلام حديث كند كه فرمود\r\n\r\n","description":"","footnote":"","page_name":" كتاب الدعاء من الكافي 455 ","page_number":455},
  {"content":"\r\n\r\n( ص ) : سه دسته‌اند كه همنشينى با آنها دل را بميراند : هم‌نشينى با اراذل و فرومايگان ، و گفت و شنود با زنها ، و نشستن با توانگران .\r\n\r\n9 -\r\nاز لقمان حديث شد كه به پسرش گفت : اى پسر جانم زياد با مردم نزديك مشو كه موجب دوريت از دلهاى آنها شوى ( يعنى چون زياد رفت و آمد با مردم كردى موجب ملال و خستگى آنها شود و در نتيجه مورد بىمهرى آنان واقع شوى ) و يكسره از آنان دورى مكن كه ( اعتنايت نكنند و ) خوار و بىمقدار شوى ، هر جاندارى همانند خود را دوست دارد و آدميزاد هم بمانند خود دوستى ورزد ، كالاى خود را جز در نزد خريدار و جويايش پهن مكن ، و چنانچه ميان گرگ و گوسفند دوستى نباشد همچنين ميان نيكوكار و بدكار دوستى نباشد ، و هر كه بقير نزديك شود پاره‌اى از آن به او بچسبد همچنين هر كس با تبهكار در زندگى شريك شود از روشهاى او بياموزد ، و هر كه جدال و ستيزه‌جوئى را دوست دارد دشنام خورد ، و هر كه به جاهاى بد رود متهم گردد ، و كسى كه با رفيق بد همنشين شود در امان نباشد ، و هر كه زبان خود را نگه ندارد پشيمان گردد .\r\n\r\n10 -\r\nحضرت صادق عليه السلام فرمود : با بدعت‌گذاران هم صحبت نشويد و هم‌نشين نگرديد كه در نظر مردم چون يكى از آنها شويد ، رسول خدا ( ص ) فرمود : انسان هم كيش دوست و رفيق خويش است .\r\n\r\n11 -\r\nعبيد بن زرارة گويد : حضرت صادق عليه السلام فرمود : بپرهيز از دوستى با احمق زيرا كه تو هر چه از جانب او شادتر باشى او ببدى رساندن به تو نزديك نزديك‌تر است ( گويا مقصود اينست كه هر چه\r\n\r\n","description":"","footnote":"","page_name":" كتاب الدعاء من الكافي 456 ","page_number":456},
  {"content":"\r\n\r\nبدوستى او خوشحال‌تر باشى خطر زيان رساندن او بواسطهء حماقتش به تو نزديكتر شود ) .\r\n\r\nباب دوستى كردن با مردم\r\n\r\n1 -\r\nحضرت باقر عليه السلام فرمود : عربى از بنى تميم نزد پيغمبر ( ص ) آمد عرضكرد : به من سفارشى كن ، پس از جمله سفارشهايش به او اين بود كه با مردم دوستى كن تا مردم ترا دوست بدارند .\r\n\r\n2 -\r\nحضرت صادق عليه السلام فرمود : خوشرفتارى و مدارا كردن با مردم يك سوم خردمندى است .\r\n\r\n3 -\r\nو نيز فرمود : كه رسول خدا ( ص ) فرمود : سه چيز است كه دوستى انسانى را با برادر مسلمانش صفا دهد : ( 1 ) هميشه با خوشروئى با او برخورد كند ، ( 2 ) هر گاه در مجلسى بر او بنشيند برايش جا باز كند ( 3 ) به آن نامى كه بيشتر آن را دوست دارد او را بخواند ( و صدا كند ) .\r\n\r\n4 -\r\nو نيز فرمود : كه رسول خدا ( ص ) فرموده است : دوستى كردن با مردم نيمى از خرد است .\r\n\r\n5 -\r\nموسى بن بكر از حضرت كاظم عليه السلام مانند حديث ( 4 ) را روايت كرده است .\r\n\r\n6 -\r\nحذيفة بن منصور گويد : شنيدم از حضرت صادق عليه السلام كه مىفرمود : هر كه دست آزارش را از\r\n\r\n","description":"","footnote":"","page_name":" كتاب الدعاء من الكافي 457 ","page_number":457},
  {"content":"\r\n\r\nسر مردم بردارد فقط يك دست از آنها باز داشته ولى ( در مقابل ) دستهاى بسيارى از آزار او خوددارى كنند .\r\n\r\n7 -\r\nامام صادق عليه السلام فرمود : كه حضرت مجتبى عليه السلام فرموده : خويش نزديك آن كس است كه مودت و دوستى او را نزديك كرده باشد اگر چه خويشاونديش دور باشد ، و بيگانه و دور كسى است كه دوستى او را دور كرده است ( و از نظر دوستى بيگانه باشد ) اگر چه خويشاونديش نزديك باشد ، و چيزى نزديك‌تر از دست به پيكر انسان نيست ، و همين دست خيانت كند و بريده مىشود و اثر آن محو گردد .\r\n\r\nآگاه كردن مرد برادر ( دينى ) خود را بدوستيش\r\n\r\n1 -\r\nنصر بن قابوس گويد : حضرت صادق عليه السلام به من فرمود : هر گاه يكى از برادران ( دينى ) خود را دوست داشتى به آن آگاهش كن ، زيرا ابراهيم عليه السلام عرضكرد : « بار پروردگارا به من بنما كه چگونه مرده‌ها را زنده ميكنى فرمود مگر ايمان نياورده‌اى گفت چرا و ليكن براى اينكه دلم مطمئن شود » ( سورهء بقره آيهء 260 ) .\r\n\r\nشرح\r\n- مجلسى ( ره ) گويد : اين روايت مطابق است با آنچه در عيون در تفسير اين آيه وارد شده كه مقصود اطمينان يافتن بمقام دوستى است ( پايان كلام مجلسى ( ره ) ولى ظاهر اينست كه مقصود همان اطمينان يافتن بزنده كردن مردگان و حشر آنان بوده ، و استشهاد حضرت عليه السّلام فقط از اين نظر است كه براى انسان خوب است در هر كارى اگر چه يقين بدان هم داشته به او نشان دهند و آگاهش سازند ، و چنانچه در روايت عيون نيز تصريحى بدان شده باشد ولى اين حديث را نمى توان صريح در اين معنى و مطابق با آن\r\n\r\n","description":"","footnote":"","page_name":" كتاب الدعاء من الكافي 458 ","page_number":458},
  {"content":"\r\n\r\nدانست و چنانچه اين معنى كه گفته شد هم نپذيريد ما گوئيم كه حديث از اين جهت اجمال دارد و نميتوان در آن معنى هم بدان استدلال كرد و تأييد آن حديث قرار داد .\r\n\r\n2 -\r\nحضرت صادق عليه السّلام فرمود : هر گاه مردى را دوست داشتى او را بدان آگاهش ساز ، زيرا كه آن دوستى ميان شما را پابرجاتر كند .\r\n\r\nباب سلام كردن\r\n\r\n1 -\r\nحضرت صادق عليه السلام فرمود : رسول خدا ( ص ) فرمود : سلام كردن مستحب است و رد ( يعنى جواب ) آن واجب است .\r\n\r\n2 -\r\nو نيز رسول خدا ( ص ) فرمود : هر كه پيش از سلام كردن آغاز بسخن كند پاسخش را نگوئيد ، و فرمود : پيش از سخن گفتن بسلام كردن آغاز گفتار كنيد ، و هر كه پيش از سلام كردن آغاز سخن كرد پاسخش ندهيد .\r\n\r\n3 -\r\nو نيز رسول خدا ( ص ) فرمود : نزديكترين مردم به خدا و رسولش كسى است كه بسلام آغاز گفتار كند .\r\n\r\n4 -\r\nحضرت باقر عليه السلام فرمود : سلمان رحمه اللَّه هميشه ميگفت : سلام خدا را آشكار كنيد زيرا سلام خدا بستمكاران نميرسد .\r\n\r\nتوضيح\r\n- فيض ( ره ) گويد : آشكارا كردن سلام باينست كه بهر كس برخورد كرديد سلام كنيد هر كه\r\n\r\n","description":"","footnote":"","page_name":" كتاب الدعاء من الكافي 459 ","page_number":459},
  {"content":"\r\n\r\nخواهد باشد ، و معناى گفته سلمان اينست كه بهر كه برخورد كرديد سلام كنيد ( و فكر نكنيد كه ممكن است برخى از مردم شايستهء سلام نباشند ) زيرا اگر سزاوار سلام نباشد مانند اينكه از ستمكاران باشد سلام خدا به او نرسد .\r\n\r\n5 -\r\nحضرت باقر عليه السلام فرمود : بدرستى كه خداى عز و جل دوست دارد آشكار كردن سلام را .\r\n\r\n6 -\r\nحضرت صادق عليه السلام فرمود : بخيل كسى است كه از سلام كردن بخل كند .\r\n\r\n7 -\r\nابن قداح گويد : حضرت صادق عليه السلام فرمود : هر گاه يكى از شماها سلام كند بايد بلند سلام كند و نگويد : من سلام كردم و جواب مرا ندادند ، زيرا شايد سلام كرده و آنها نشنيده‌اند ، چون يكى از شماها جواب سلام گويد : بايد بلند جواب دهد و مسلمانى نگويد : كه من سلام كردم و به من جواب ندادند ، سپس فرمود : على عليه السلام هميشه ميفرمود : خشم نكنيد و كسى را هم بخشم نياوريد ، سلام را آشكار گوئيد و گفتارتان را خوش كنيد ، در شب نماز بخوانيد آنگاهى كه مردم در خوابند ( مقصود نماز شب است ) تا بسلامتى ببهشت رويد ، سپس اين گفتار خداى عز و جل را براى مردم خواند : «  السَّلامُ الْمُؤْمِنُ الْمُهَيْمِنُ  » ( سورهء حشر آيهء 23 ) ( يعنى خدائى كه سالم از هر گونه عيب و نقصى است و امان دهنده و نگهبان است ، و منظور امام از استشهاد به اين آيه اينست كه سلام يكى از نامهاى خدا است ) .\r\n\r\n8 -\r\nحضرت صادق عليه السلام فرمود : آنكه آغاز بسلام كند به خدا و رسولش نزديك نزديك‌تر است .\r\n\r\n9 -\r\nحسن بن منظر گويد : شنيدم حضرت صادق ميفرمود : هر كس ( را ) بگويد :\r\n« السلام عليكم »\r\nده\r\n\r\n","description":"","footnote":"","page_name":" كتاب الدعاء من الكافي 460 ","page_number":460},
  {"content":"\r\n\r\nحسنه است ، و هر كه ( را ) بگويد :\r\n« السلام عليكم و رحمة اللَّه »\r\nبيست حسنه است ، و هر كه ( را ) بگويد :\r\n« السلام عليكم و رحمة اللَّه و بركاته »\r\nسى حسنه است .\r\n\r\n10 -\r\nحضرت صادق عليه السلام فرمود : سه كس هستند كه گرچه يكنفر باشند ولى در بارهء آنها بصيغهء جمع ( مانند صيغهء شما در فارسى ) جواب داده شود يكى در جايى كه كسى عطسه زند كه به او گفته شود :\r\n« يرحمكم اللَّه »\r\n( يعنى خدا بشما رحمت فرستد كه در اينجا ) اگر چه كسى ديگر با او نباشد ( بصيغهء جمع گفته شود ) و ديگر مردى كه بمرد ديگرى سلام كند كه ميگويد :\r\n« السلام عليكم »\r\n( يعنى درود بر شما ) و ديگر مردى كه براى مرد ديگرى دعا كند كه ميگويد :\r\n« عافاكم اللَّه »\r\n( يعنى خداوند شما را عافيت بخشد ) كه اگر چه يكى است ولى ديگرى با او هست ( مقصود از آن ديگر فرشته‌هاى نويسنده و نگهبانان و ديگر از ايشان كه با انسان هستند مىباشد چنانچه فيض و مجلسى رحمهما اللَّه فرموده‌اند ) .\r\n\r\n11 -\r\nحضرت صادق عليه السلام ميفرمود : سه كس سلام نكنند : كسى كه همراه جنازه رود ، و كسى كه به نماز جمعه ميرود ، و در حمام .\r\n\r\nشرح\r\n- فيض ( ره ) گويد : زيرا كه اين اشخاص خاطرشان مشغول و به خود سرگرم هستند پس باكى بر آنها نيست اگر سلام نكنند .\r\n\r\n12 -\r\nو نيز آن حضرت عليه السلام فرمود : از فروتنى و تواضع اين است كه بهر كه برخورد كردى سلام كنى .\r\n\r\n13 -\r\nحضرت باقر عليه السلام فرمود : امير المؤمنين عليه السلام بمردمى گذر كرد و بر آنها سلام كرد آنها\r\n\r\n","description":"","footnote":"","page_name":" كتاب الدعاء من الكافي 461 ","page_number":461},
  {"content":"\r\n\r\nدر جواب گفتند :\r\n« عليك السلام و رحمة اللَّه و بركاته و مغفرته و رضوانه »\r\nپس امير المؤمنين عليه السلام بدانها فرمود : در بارهء ما از آنچه فرشتگان بپدرمان ابراهيم عليه السلام گفتند نگذريد ، آنها گفتند :\r\n« رحمة اللَّه و بركاته عليكم أهل البيت »\r\n. \r\n14 -\r\nامام صادق عليه السلام فرمود : تكميل تحيت ( سلام گفتن و خوش آمد ) براى شخصى كه به سفر نرفته مصافحه ( و دست دادن به او ) است ، و تكميل آن در بارهء آنكه از سفر آمده معانقه ( و در آغوش گرفتن و دست به گردن همديگر انداختن ) است .\r\n\r\n15 -\r\nو نيز فرمود عليه السلام : كه امير المؤمنين عليه السلام فرموده : براى مرد بد است كه اول بگويد :\r\n« حياك اللَّه »\r\n( يعنى خدايت زنده بدارد ) سپس خاموش شود و دنبالش سلام كند .\r\n\r\nباب آنكه بايد آغاز سلام كند\r\n\r\n1 -\r\nحضرت صادق عليه السلام فرمود : كوچك بر بزرگ سلام كند ، و رهگذر بر نشسته ، و گروه اندك بر گروه بسيار سلام كنند .\r\n\r\n2 -\r\nو نيز فرمود : عليه السّلام : كمترها به بيشتران سلام كنند ، و سواره بپياده ، و استر سوارها به الاغ\r\n\r\n","description":"","footnote":"","page_name":" كتاب الدعاء من الكافي 462 ","page_number":462},
  {"content":"\r\n\r\nسوارها ، و اسب سواران باستر سواران سلام كنند .\r\n\r\n3 -\r\nو نيز ميفرمود عليه السّلام : سواره بر پياده و پياده بر نشسته سلام كنند ، و چون گروهى بگروه ديگر برخورند آنان كه كمترند به بيشتران سلام كنند ، و چون يك نفر بگروهى برخورد آن يك به آن گروه سلام كند .\r\n\r\n4 -\r\nو نيز آن حضرت عليه السلام فرمود : سواره بر پياده و ايستاده بر نشسته سلام كند .\r\n\r\n5 -\r\nو نيز فرموده عليه السلام : هر گاه مردمى در انجمنى باشند و مردم ديگرى وارد شوند آنها كه تازه وارد شده‌اند بايد سلام كنند .\r\n\r\nباب اينكه چون يكتن از ميان يك گروه سلام كرد از ديگران كافى است و چون يكى از ميان يك گروه جواب داد از ديگران كافى است\r\n\r\n1 -\r\nحضرت صادق عليه السلام فرمود : هر گاه گروهى بجمعى بگذرند كافى است كه يكى از آنها سلام كند ، و چون بر جمعى سلام كردند كافى است كه يكى از ايشان جواب دهد .\r\n\r\n2 -\r\nعبد الرحمن بن حجاج گويد : كه ( امام عليه السّلام ) فرمود : چون يكتن از ميان گروهى سلام كرد\r\n\r\n","description":"","footnote":"","page_name":" كتاب الدعاء من الكافي 463 ","page_number":463},
  {"content":"\r\n\r\nاز ديگران كافى است .\r\n\r\n3 -\r\nحضرت صادق عليه السلام فرمود : چون يكى از ميان مردمى سلام كرد از آنها كافى است ، و چون يكى از آنها جواب داد از آنها بس است .\r\n\r\nباب سلام كردن به زنها\r\n\r\n1 -\r\nحضرت صادق عليه السلام فرمود : كه رسول خدا ( ص ) بزنها سلام ميكرد و آنها نيز جواب ميدادند ، و امير المؤمنين عليه السلام نيز سلام ميكرد و خوش نداشت كه بجوانهاى از زنها سلام كند ، و ميفرمود :\r\nمىترسم آوازش مرا خوش آيد ، و زيادتر از آن اجرى كه ميجويم ( گناه ) به من رسد .\r\n\r\nباب سلام كردن بر سائر ملتها\r\n\r\n1 -\r\nحضرت باقر عليه السلام فرمود : مردى يهودى وارد شد بر رسول خدا ( ص ) و عايشه هم در حضور آن حضرت صلى اللَّه عليه و آله بود و گفت :\r\n« السام عليكم »\r\n( يعنى مرگ بر شما ، رسول خدا صلى اللَّه عليه و آله در پاسخ فرمود :\r\n« عليكم »\r\n( يعنى بر شما ) سپس ديگرى ( از يهود ) آمد و مانند همان گفت و\r\n\r\n","description":"","footnote":"","page_name":" كتاب الدعاء من الكافي 464 ","page_number":464},
  {"content":"\r\n\r\nرسول خدا ( ص ) نيز مانند رفيقش به او پاسخ داد ، پس سومى وارد شد و مانند آن گفت و رسول خدا ( ص ) همانطور كه به دو نفر رفقايش جواب داده بود جواب او را گفت ، پس عايشه خشمگين شد و گفت :\r\n« سام »\r\nو خشم و لعنت بر شما باد اى گروه يهود و اى برادران ميمونها و خوكها ، پس رسول خدا ( ص ) بعايشه فرمود :\r\nاى عايشه اگر فحش به صورتى مجسم ميشد هر آينه بد صورتى داشت ، نرمش و مدارا بر هيچ چيز نهاده نشده جز اينكه آن چيز را آراسته است ، و از هيچ چيز برداشته نشده جز اينكه آن را زشت ساخته عرضكرد : اى رسول خدا آيا نشنيدى كه اينها گفتند :\r\n« السام عليكم »\r\n؟ فرمود : چرا ، مگر تو نشنيدى آنچه من پاسخشان را دادم و گفتم :\r\n« عليكم »\r\n؟ پس هر گاه مسلمانى بشما سلام كرد به او بگوئيد :\r\n« سلام عليكم »\r\nو هر گاه كافرى بر شما سلام كرد در پاسخش بگوئيد :\r\n« عليك »\r\n. \r\n2 -\r\nحضرت صادق عليه السلام فرمود : امير المؤمنين عليه السلام فرموده : بأهل كتاب آغاز بسلام نكنيد ، و هر گاه بشما سلام كردند شما در جواب بگوئيد :\r\n« و عليكم »\r\n. \r\n3 -\r\nسماعة گويد : از حضرت صادق عليه السلام پرسيدم از اينكه يهودى و نصرانى و مشرك هر گاه بر مسلمانى سلام كنند و او نشسته باشد چگونه جواب آنها را بگويد ؟ فرمود : ميگويد :\r\n« عليكم »\r\n. \r\n4 -\r\nو نيز محمد بن مسلم از آن حضرت عليه السلام حديث كند كه فرمود : هر گاه يهودى و نصرانى و مشرك بر تو سلام كردند بگو :\r\n« عليك »\r\n.\r\n\r\n","description":"","footnote":"","page_name":" كتاب الدعاء من الكافي 465 ","page_number":465},
  {"content":"\r\n\r\n\r\n5 -\r\nجابر از حضرت باقر عليه السلام حديث كند كه فرمود : ابو جهل بن هشام با گروهى از قريش نزد ابو طالب رفتند و گفتند : اين برادرزاده‌ات ما را آزار دهد و معبودهاى ما را هم بيازارد او را بخواه و دستورش بده از نكوهش معبودان ما خوددارى كند تا ما هم از نكوهش معبود او خوددارى كنيم ، فرمود :\r\nپس ابو طالب نزد رسول خدا ( ص ) فرستاد و او را فرا خواند ، همين كه رسول خدا ( ص ) وارد شد در خانه جز مشرك كسى نديد پس فرمود :\r\n السَّلامُ عَلى مَنِ اتَّبَعَ الْهُدى \r\n( يعنى سلام بر هر كس پيروى از حق كند ) و نشست ، ابو طالب ، از آنچه مشركين گفته بودند آگاهش ساخت ، حضرت فرمود : آيا بجاى اين پيشنهاد كلمه‌اى نخواهند كه بدان وسيله بر عرب آقائى كنند و بر گردن همهء آنها سوار شوند ؟ ( كنايه از اين است كه همه را زير فرمان خويش در آورند ) ابو جهل گفت : چرا آن كلمه چيست ؟ فرمود : بگوئيد :\r\n« لا إله الا اللَّه\r\n» ( همين كه اين كلام را شنيدند ) انگشت‌هاى خود را در گوش نهاده و پا بفرار گذاردند و ميگفتند : « ما در ملت پسين اين را نشنيده‌ايم و اين نيست جز آوردهء تازه و نوين » پس خداى تعالى در بارهء گفتار ايشان از اول سورهء :   ص ، وَ الْقُرْآنِ ذِي الذِّكْرِ   تا آيهء ( 8 ) ( يعنى تا آخر آيه ) :  إِلَّا اخْتِلاقٌ  نازل فرمود .\r\n\r\n6 -\r\nحضرت صادق عليه السلام فرمود : در جواب سلام يهودى و نصرانى ميگوئى :\r\n« سلام » .\r\n\r\nشرح\r\n- مجلسى ( ره ) گويد : يعنى بر ما يا بر مستحقش يا بر كسى كه پيروى از حق كند .\r\n\r\n7 -\r\nعبد الرحمن بن حجاج گويد : به حضرت كاظم عليه السلام عرضكردم : بفرمائيد كه اگر من نيازمند يك\r\n\r\n","description":"","footnote":"","page_name":" كتاب الدعاء من الكافي 466 ","page_number":466},
  {"content":"\r\n\r\nطبيب نصرانى شدم ميتوانم بر او سلام كنم و در حقش دعا كنم ؟ فرمود : آرى دعاى تو به او سودى نبخشد .\r\n\r\n8 -\r\n( مانند حديث ( 7 ) است ) .\r\n\r\n9 -\r\nحضرت رضا عليه السّلام فرمود : به حضرت صادق عليه السلام عرض شد : در حق يهودى و نصرانى چگونه دعا كنيم ؟ فرمود : به او بگوئيد : خدا بدنياى تو بركت بدهد .\r\n\r\n10 -\r\nابو بصير از يكى از دو امام باقر و صادق عليه السلام حديث كند كه در باره مصافحه ( و دست دادن ) مسلمان بيهود و نصرانى فرمود : از پشت جامه باشد ، و چنانچه با دست لختت به تو دست داد دستت را بشوى .\r\n\r\n11 -\r\nخالد قلانسى گويد : به حضرت صادق عليه السلام عرضكردم : من با كافر ذمى ( يعنى آنان كه در ذمهء اسلامند مانند يهود و نصارى و گبر ) برخورد ميكنم و او با من دست ميدهد ؟ فرمود : دستت به خاك بمال يا به ديوار بكش ، عرضكردم : اگر ناصبى ( يعنى دشمن اهل بيت پيغمبر - ص - ) باشد چطور ؟ فرمود :\r\nدستت را بشوى .\r\n\r\n12 -\r\nمحمد بن مسلم از حضرت باقر عليه السلام در بارهء مردى كه با مردى گبر دست داده است حديث كند\r\n\r\n","description":"","footnote":"","page_name":" كتاب الدعاء من الكافي 467 ","page_number":467},
  {"content":"\r\n\r\nكه فرمود : دستش را بشويد و وضوء نسازد .\r\n\r\nباب نامه نوشتن مسلمان با اهل ذمه ( يهود و نصارى و مجوس )\r\n\r\n1 -\r\nابو بصير گويد : از حضرت صادق عليه السلام پرسيدند : از اينكه ( اگر ) مردى نيازى بگبر يا يهودى يا نصرانى داشت ، يا اينكه يكى از آنها براى او كار مىكند يا دهقان و از بزرگان سرزمين اوست ، و اين مرد در حاجت مهمى به او نامه مىنويسد آيا در آغاز نامه نام آن مرد كافر را بنويسد ، و در نامه سلام به او بنويسد ؟ و البته اين كار را هم فقط بخاطر گذشتن كارش مىكند ؟ فرمود : اما اينكه نام او را در آغاز نامه بنويسى پس نكن ( اجازه نميدهم ) ولى در نامه‌ات سلام براى او بنويس زيرا رسول خدا ( ص ) نيز بسا كه براى كسرى ( پادشاه ايران ) و قيصر ( سلطان روم ) نامه مىنوشت .\r\n\r\n2 -\r\nعبد اللَّه بن سنان از حضرت صادق عليه السلام حديث كند كه در بارهء مردى كه بيكى از بزرگان كارمندان گبر نامه بنويسد و در آن نامه پيش از نام خودش نام او را بنويسد آن حضرت عليه السلام فرمود :\r\nباكى نيست اگر اين كار را بخاطر سودى كند .\r\n\r\nباب چشم پوشى و گذشت\r\n\r\n1 -\r\nثعلبة بن ميمون از مردى كه نامش را برده حديث كند كه گفت : مردمى نزد حضرت صادق عليه السلام\r\n\r\n","description":"","footnote":"","page_name":" كتاب الدعاء من الكافي 468 ","page_number":468},
  {"content":"\r\n\r\nبودند و حضرت براى آنها حديث ميكرد ، در اين ميان مردى از آنها نام مردى را ببدى ياد كرد و گلهء او را به حضرت صادق عليه السلام نمود ، حضرت به او فرمود : كجا برايت برادرى تمام عيار بدست آيد ، و كدام مردى است كه مهذب و پاك از همهء عيوب باشد .\r\n\r\n2 -\r\nابو بصير گويد : حضرت صادق عليه السلام فرمود : از درون مردم كاوش و جستجو مكن كه بىرفيق و دوست بمانى .\r\n\r\nشرح\r\n- چون عموم مردم اين گونه هستند كه خواه و ناخواه نقطهء ضعفى در آنها هست ، و آن كس كه خالى از هر گونه عيبى باشد بطور عموم در ميان مردم نيست ، و در نتيجهء كاوش بعيوب مردم آگاه شوى و آن كس كه تو خواهى بدون عيب و نقص باشد پيدا نخواهى كرد ، پس بهتر آنكه به همان حسن ظاهر اكتفا شود و در صدد جستجو از باطن مردمان نباشى و گر نه ناچار بىرفيق خواهى ماند .\r\n\r\nباب نادر\r\n\r\n1 -\r\nحماد بن عثمان گويد : شنيدم حضرت صادق عليه السلام ميفرمود : بدلت بنگر پس اگر ديدى كه نسبت برفيقت نگران هستى ( و چيزى در دل دارى ) پس ( بدان ) كه يكى از شماها كار تازه‌اى كرده است .\r\n\r\nشرح\r\n- مجلسى ( ره ) گويد : شايد مقصود اين باشد كه بدان كه رفيقت نيز تو را دشمن دارد و سبب دشمنى يا چيزى است از جانب تو ، و يا انديشهء فاسدى كه از جانب او نسبت به تو پديد آمده .\r\n\r\n2 -\r\nصالح بن حكم گويد : شنيدم كه مردى از حضرت صادق عليه السلام مىپرسيد و ميگفت : مردى ميگويد : ترا دوست دارم من چگونه بدانم كه او مرا دوست دارد ؟ ( و راست ميگويد ) فرمود : دلت را\r\n\r\n","description":"","footnote":"","page_name":" كتاب الدعاء من الكافي 469 ","page_number":469},
  {"content":"\r\n\r\nآزمايش كن پس اگر تو نيز او را دوست دارى ( بدان كه ) او هم تو را دوست دارد .\r\n\r\n3 -\r\nمسعدة بن يسع گويد : به حضرت صادق عليه السلام عرضكردم : به خدا سوگند من شما را دوست دارم حضرت سر را پائين انداخت و سپس بلند كرد و فرمود : اى ابا بشر راست گفتى ، از دلت بپرس از آن مقدار دوستى كه به من دارى ، و دل من از آن مقدار مجتبى كه از من در دل تو هست مرا آگاه ساخت .\r\n\r\n4 -\r\nحسن بن جهم گويد : به حضرت ابى الحسن عليه السلام عرضكردم : مرا از دعا فراموش مكن ، فرمود تو ميدانى كه من فراموشت كنم ؟ گويد : در فكر فرو رفتم و با خود گفتم : آن حضرت براى شيعيانش دعا كند و من هم از شيعيان او هستم ( پس براى من دعا كند ) عرضكردم : نه ، شما مرا فراموش نميكنى ، فرمود : اين را از كجا دانستى ؟ عرضكردم : من از شيعيان شما هستم و شما هم كه براى شيعيانت دعا ميكنى ( پس مرا هم در ضمن دعا ميكنيد ) فرمود : جز اين هم چيزى دانستى ؟ گويد : عرضكردم : نه ، فرمود : هر گاه خواستى بدانى نزد من چگونه هستى بنگر من نزد تو چگونه هستم .\r\n\r\n5 -\r\n( مانند حديث ( 1 ) است كه گذشت ) .\r\n\r\nباب عطسه و جوابى كه هنگام عطسه زدن كسى بايد گفت\r\n\r\n1 -\r\nحضرت صادق عليه السلام فرمود : از حقوق مسلمان بر برادرش اينست كه چون به او برخورد كند\r\n\r\n","description":"","footnote":"","page_name":" كتاب الدعاء من الكافي 470 ","page_number":470},
  {"content":"\r\n\r\nسلامش كند ، و چون بيمار شود بعيادتش رود ، و چون پنهان شود ( پشت سرش ) براى او خيرخواهى كند ، و چون عطسه زند و بگويد : «\r\nالحمد للَّه رب العالمين لا شريك له\r\n» به او بگويد :\r\n« يرحمك اللَّه »\r\nاو نيز در جواب اين گويد :\r\n« يهديكم اللَّه و يصلح بالكم »\r\nو چون او را ( بكارى يا به جائى ) بخواند ( و دعوتش كند ) بپذيرد ، و چون بميرد تشييعش كند .\r\n\r\n2 -\r\nحضرت صادق عليه السّلام فرمود : رسول خدا ( ص ) فرموده است : هر گاه كسى عطسه كرد جواب عطسه‌اش را بگوئيد اگر چه از پس جزيره‌اى باشد . و در روايت ديگرى است كه : اگر چه از پس دريا باشد .\r\n\r\n3 -\r\nاسحاق بن يزيد و معمر بن ابى زياد و ابن رئاب گويند : ما در خدمت حضرت صادق عليه السلام نشسته بوديم كه مردى عطسه زد ، پس هيچ يك از آن مردم ( كه آنجا بودند ) جواب او را نگفتند تا اينكه آن حضرت شروع بسخن كرد و فرمود : سبحان اللَّه چرا جواب عطسه‌اش را نگفتيد ؟ همانا از حقوق مسلمان اينست كه هر گاه بيمار شد عيادتش كنند ، و چون دعوتى كند بپذيرند ، و چون بميرد بر سر جنازه‌اش حاضر شوند ، و چون عطسه زد جواب عطسه‌اش را بگويند .\r\n\r\n4 -\r\nصفوان بن يحيى گويد : در خدمت حضرت رضا عليه السلام بودم پس آن حضرت عطسه زد ، من به او گفتم : « صلى اللَّه عليك » دوباره عطسه زد من گفتم : « صلى اللَّه عليك » براى سومين بار عطسه زد و من\r\n\r\n","description":"","footnote":"","page_name":" كتاب الدعاء من الكافي 471 ","page_number":471},
  {"content":"\r\n\r\nگفتم : « صلى اللَّه عليك » و عرضكردم : قربانت : اگر مانند شما ( امام معصومى ) عطسه زد همانطور كه ما بهم ميگوئيم « يرحمك اللَّه » آن طور بگوئيم يا اين طور كه من ميگويم ؟ فرمود : چرا مگر نميگوئى : « صلى اللَّه على محمد و آله » ؟ عرضكردم : چرا ، فرمود : ( تو ميگوئى : )\r\n« ارحم محمدا و آل محمد »\r\n( يعنى پس از آنكه ميگوئى :\r\n« صلى اللَّه على محمد و آله »\r\nدنبالش ميگوئى :\r\n« ارحم محمدا و آل محمد »\r\nو اين هر دو طلب رحمت است به دو لفظ : يكى بلفظ\r\n« يرحمك اللَّه »\r\nو ديگر بلفظ\r\n« ارحم محمدا و آل محمد »\r\n- از فيض - ره - ) سپس فرمود : آرى محققا خداوند بر محمد صلوات و رحمت فرستاده و جز اين نيست كه صلوات ما بر او براى ما رحمت و تقرب به خدا است .\r\n\r\nشرح\r\n- يعنى باكى نيست هر كدام يك از اين دو لفظ را بگوئى زيرا هر دو به معناى طلب رحمت خداوند است . و محتمل است معناى فرمايش امام عليه السلام اين باشد كه\r\n« صلى اللَّه عليك »\r\nبه همان معناى\r\n« ارحم محمدا و آل محمد »\r\nاست كه آن هم از لحاظ معنا بازگشتش به\r\n« يرحمك اللَّه »\r\nاست پس هر دو لفظ داراى يك معنى است .\r\n\r\n5 -\r\nاحمد بن محمد بن ابى نصر گويد : از حضرت رضا عليه السّلام شنيدم كه ميفرمود : دهن دره از شيطان است و عطسه از خداى عز و جل است .\r\n\r\nشرح\r\n- مجلسى ( ره ) گويد : اينكه دهن دره را از جانب شيطان دانسته براى آنست كه دهن دره بواسطهء سنگينى بدن و پرى شكم و سستى و ميل آن بخواب است ، و مقصود حضرت باز داشتن مردمان است از آنچه باعث پديد آمدن دهن دره است مانند پرخورى و سيرى و مانند اينها كه انسان را از طاعات سنگين كند و از انجام خيرات كسل نمايد ، و فيض ( ره ) گويد : جهتش اينست كه پيدايش آن از غفلتى است كه از واگذاردن خداوند شخص را به حال خود پديد آمده ، زيرا كه چون خداوند بنده را به حال خود گذارد از ياد خدا غافل شود ( و نشانه‌اش دهن دره است ) و اما وجه اينكه عطسه از طرف خدا است اين است كه اوست كه بنده‌اش را وادار بعطسه كرده تا آن بنده هنگام زدن عطسه به ياد خدا افتد ، و ذكر او را بگويد و اين معانى است كه از حديث آينده استفاده شود .\r\n\r\n6 -\r\nصالح بن ابى حماد گويد : از حضرت موسى بن جعفر عليه السلام از عطسه و سر اينكه دنبالش حمد خدا را بايد كرد پرسيدم ؟ فرمود : همانا براى خدا بر بنده‌اش نعمتهائى است از سلامتى بدن و اعضاى\r\n\r\n","description":"","footnote":"","page_name":" كتاب الدعاء من الكافي 472 ","page_number":472},
  {"content":"\r\n\r\nاو و تندرستيش ، و بدرستى كه بنده خداى عز و جل را از ياد ببرد و در بارهء اين نعمتها فراموشش كند ، و چون خدا را فراموش كند خداوند بباد دستور دهد كه در تنش بگذرد و از بينى او بيرون آيد تا خدا را بر آن حمد كند ، پس حمد او در آن هنگام شكرى است براى آنچه فراموش كرده است .\r\n\r\n7 -\r\nداود بن حصين گويد : نزد حضرت صادق عليه السلام بوديم و من شمردم چهارده نفر در آن اطاق بودند پس حضرت صادق عليه السلام عطسه زد و يكنفر از آن گروه سخنى نگفت ، حضرت صادق عليه السلام فرمود : آيا جواب عطسه را ندهيد ؟ آيا جواب عطسه را نگوئيد ؟ از حقوق مؤمن بر مؤمن اينست كه چون بيمار شد عيادتش كند ، و چون بميرد بر سر جنازه‌اش حاضر شود ، و چون عطسه زند جواب عطسه‌اش را بگويد ، و چون او را دعوت كند بپذيرد .\r\n\r\n8 -\r\nجابر گويد : حضرت باقر عليه السلام فرمود : چه چيز خوبى است عطسه زدن ، براى بدن سودمند است ، و خداى عز و جل را نيز به ياد انسان آورد ، من عرضكردم : نزد ما مردمانى هستند كه ميگويند : رسول خدا ( ص ) از عطسه بهره‌اى ندارد ( و عطسه نميزند ) ؟ فرمود : اگر دروغ گويند شفاعت محمد ( ص ) به آنها نرسد .\r\n\r\n9 -\r\nابن ابى عمير از برخى از اصحابش حديث كند كه گفت : مردى در خدمت حضرت باقر عليه السّلام عطسه زد و گفت : « الحمد للَّه » حضرت باقر عليه السّلام جواب عطسهء او را نداد و فرمود : از حق ما كاست سپس\r\n\r\n","description":"","footnote":"","page_name":" كتاب الدعاء من الكافي 473 ","page_number":473},
  {"content":"\r\n\r\nفرمود : چون يكى از شماها عطسه كرد بگويد :\r\n« الحمد للَّه رب العالمين و صلى اللَّه على محمد و أهل بيته »\r\nگويد : پس آن مرد آنچنان گفت و حضرت نيز جواب عطسه او را داد . ( يعنى به او فرمود :\r\nيرحمك اللَّه )\r\n. \r\n10 -\r\nفضيل بن يسار گويد : به حضرت باقر عليه السلام عرضكردم : مردم در سه جا صلوات بر محمد و آلش را بددانند : يكى هنگام عطسه ، و ديگر هنگام سر بريدن حيوانات ، و سوم در هنگام جماع ، حضرت باقر عليه السلام فرمود : چه شده است آنها را ؟ واى بر آنها ، نفاق كردند ، خدا لعنتشان كند .\r\n\r\n11 -\r\nسعد بن ابى خلف گويد : حضرت باقر عليه السلام هر گاه عطسه ميزد و به او ميگفتند : « يرحمك اللَّه » حضرت ميفرمود : «\r\nيغفر اللَّه لكم و يرحمكم\r\n» و هر گاه كسى نزد او عطسه ميزد حضرت ميفرمود :\r\n« يرحمك اللَّه عز و جل »\r\n. \r\n12 -\r\nحضرت صادق عليه السلام فرمود : پسر بچه‌اى كه به حد بلوغ نرسيده بود نزد پيغمبر صلى اللَّه عليه و آله عطسه زد و پس از آن گفت :\r\n« الحمد للَّه »\r\nپيغمبر صلى اللَّه عليه و آله به او فرمود :\r\n« بارك اللَّه فيك »\r\n. \r\n13 -\r\nمحمد بن مسلم از حضرت باقر عليه السلام حديث كند كه فرمود : هر گاه مردى عطسه زد دنبالش بگويد : «\r\nالحمد للَّه [ رب العالمين 
  ] لا شريك له »\r\nو كسى كه ميخواهد جواب عطسه را بدهد بگويد\r\n« يرحمك اللَّه »\r\nو چون ( شخصى كه عطسه زده ) بخواهد جواب او را بدهد بگويد :\r\n« يغفر اللَّه لك و لنا »\r\nزيرا از رسول خدا ( ص ) از آيه‌اى يا چيزى كه در آن ذكر خدا باشد پرسش شد ( كه آيا در چنين جايى\r\n\r\n","description":"","footnote":"","page_name":" كتاب الدعاء من الكافي 474 ","page_number":474},
  {"content":"\r\n\r\nآيه‌اى يا ذكر مخصوصى بايد گفت ؟ ) فرمود : هر جمله‌اى كه در آن ذكر خدا باشد نيكو است .\r\n\r\n14 -\r\nمسمع بن عبد الملك گويد : حضرت صادق عليه السلام عطسه زد پس فرمود : «\r\nالحمد للَّه رب العالمين\r\n» سپس انگشتش را بر بينى نهاد و فرمود :\r\n« رغم انفى للَّه رغما داخرا »\r\n( يعنى بينى من براى خدا بزبونى بر خاك است ) .\r\n\r\n15 -\r\nأمير المؤمنين عليه السلام در حديث مرفوعى فرمود : هر كس چون عطسه كند دنبال آن بگويد :\r\n« الحمد للَّه رب العالمين على كل حال\r\n» درد گوش و دندان نبيند .\r\n\r\n16 -\r\nحضرت صادق عليه السلام فرمود : در بارهء درد دندان و گوش هر گاه شنيديد كسى عطسه زد با حمد خدا با او سخن گوئيد .\r\n\r\n17 -\r\nابو اسامه گويد : حضرت صادق عليه السلام فرمود : هر كه صداى عطسه‌اى را بشنود پس خداى عز و جل را حمد گويد و بر پيغمبر ( ص ) و خاندانش صلوات بفرستد ، درد چشم و دندان نبيند ، سپس فرمود : اگر آن را شنيدى ذكر ( حمد و صلوات ) را بگو اگر چه ميان تو و آن ( كس كه عطسه زده ) دريا فاصله باشد .\r\n\r\n18 -\r\nابن ابى نجران از برخى از شيعيان حديث كند كه گفت : مردى نصرانى نزد حضرت صادق عليه السلام عطسه زد مردم به او گفتند : « هداك اللَّه » ( يعنى خدا هدايتت كند ) حضرت صادق عليه السلام\r\n\r\n","description":"","footnote":"","page_name":" كتاب الدعاء من الكافي 475 ","page_number":475},
  {"content":"\r\n\r\nفرمود : [ بگوئيد 
  ]\r\n« يرحمك اللَّه »\r\nعرضكردند : او نصرانى است ؟ فرمود : تا خدا به او رحم نكند هدايتش نفرمايد .\r\n\r\n19 -\r\nحضرت صادق عليه السلام فرمود : رسول خدا ( ص ) فرمود : هر گاه مرد مسلمانى عطسه زند و بواسطهء دردى كه دارد خاموش ماند ( و دنبالش نتواند\r\nالحمد للَّه رب العالمين\r\nبگويد ) فرشتگان بجاى او گويند : «\r\nالحمد للَّه رب العالمين\r\n» و اگر بگويد : «\r\nالحمد للَّه رب العالمين\r\n» فرشتگان گويند :\r\n« يغفر اللَّه لك »\r\nفرمود : و رسول خدا ( ص ) فرموده : عطسه براى بيمار نشانهء بهبودى و آسودگى بدن اوست .\r\n\r\n20 -\r\nو نيز امام صادق عليه السلام فرمود : عطسه براى همهء تن سودمند است اگر از سه تا نگذرد و چون از سه تا بگذرد آن درد و بيمارى است .\r\n\r\n21 -\r\nابو بكر حضرمى گويد : از حضرت صادق عليه السّلام پرسيدم از گفتار خداى عز و جل ( كه فرمايد ) « براستى ناخوش‌ترين آوازها بانگ خران است » ( سورهء لقمان آيه 19 ) فرمود : عطسهء ناهموار است .\r\n\r\n22 -\r\nحضرت صادق عليه السلام فرمود : هر كه عطسه زند سپس دستش را بر استخوان تيغهء بينى نهد و بگويد : «\r\nالحمد للَّه رب العالمين [ الحمد للَّه 
  ] حمدا كثيرا كما هو اهله و صلى اللَّه على محمد النبى و آله و سلم »\r\n\r\n","description":"","footnote":"","page_name":" كتاب الدعاء من الكافي 476 ","page_number":476},
  {"content":"\r\n\r\nاز سوراخ چپ بينى او پرنده‌اى كوچكتر از ملخ و بزرگتر از مگس بيرون آيد و برود تا به زير عرش رسد و تا روز قيامت براى او استغفار كند .\r\n\r\n23 -\r\nمردى از عامه گويد : من با امام صادق عليه السلام نشست و برخاست داشتم و به خدا سوگند مجلسى گرامىتر از مجلسهاى او نديدم ، گويد : روزى آن حضرت به من فرمود : عطسه از كجا بيرون آيد ؟\r\nگفتم : از بينى ، فرمود : بخطا رفتى ، گفتم : قربانت از كجا بيرون آيد ؟ فرمود : از همه بدن چنانچه منى از همهء بدن بيرون آيد گرچه از احليل ( يعنى آلت مردى ) خارج شود ، سپس فرمود : آيا نبينى كه چون انسان عطسه زند همهء اعضاء بدنش تكان خورد ؟ و كسى كه عطسه مىزند هفت روز از مرگ در امان است .\r\n\r\n24 -\r\nحضرت صادق عليه السلام فرمود : رسول خدا صلى اللَّه عليه و آله فرموده : نشانهء راستگوئى عطسه است .\r\n\r\n25 -\r\nو نيز فرمود صلى اللَّه عليه و آله هر گاه مردى حديثى گويد و كسى عطسه زند آن گواه درستى آن حديث باشد .\r\n\r\n26 -\r\n( مانند حديث ( 24 ) است ) .\r\n\r\n27 -\r\nحضرت باقر عليه السلام فرمود : هر گاه مردى عطسه زد تا سه بار جواب او را بگو و سپس او\r\n\r\n","description":"","footnote":"","page_name":" كتاب الدعاء من الكافي 477 ","page_number":477},
  {"content":"\r\n\r\nرا رها كن ( يعنى حقى كه در اين باره دارد در بار سوم ادا شود و از آن كه گذشت جواب ندارد ) .\r\n\r\nباب لازم بودن احترام از مسلمان ريش سفيد و سالخورده\r\n\r\n1 -\r\nعبد اللَّه بن سنان گويد : حضرت صادق عليه السّلام به من فرمود : از احترام خداى عز و جل احترام پيرمرد سالمند است .\r\n\r\n2 -\r\nحضرت صادق عليه السّلام فرمود : رسول خدا ( ص ) فرموده : هر كه برترى پيرمردى را بخاطر گذشت سن او بداند و او را احترام كند خداوند خاطر او را از هراس روز رستاخيز آسوده سازد .\r\n\r\n3 -\r\nو نيز فرمود ( ص ) : هر كس احترام كند از كسى كه موى خود را در اسلام سفيد كرده خداى عز و جل از هراس روز قيامت او را آسوده سازد .\r\n\r\n4 -\r\nاسحاق بن عمار گويد : شنيدم ابا الخطاب از حضرت صادق عليه السلام حديث ميكرد كه فرموده :\r\nسه كس هستند كه حق آنها را ناديده نگيرد كسى جز منافقى كه بنفاق معروف است : كسى كه مويش را در اسلام سپيد كرده ، و آنكه قرآن را در بردارد ، و پيشواى عادل .\r\n\r\nتوضيح\r\n- فيض ( ره ) گويد : شايد مقصود از پيشواى عادل امام معصوم عليه السلام باشد .\r\n\r\n5 -\r\nعبد اللَّه بن سنان گويد : حضرت صادق عليه السلام به من فرمود : از احترام خداى عز و جل\r\n\r\n","description":"","footnote":"","page_name":" كتاب الدعاء من الكافي 478 ","page_number":478},
  {"content":"\r\n\r\nاحترام ( پيرمرد ) سپيد موى مؤمن است ، و هر كه مؤمنى را گرامى دارد ، بگرامى داشتن خداوند شروع كرده ، و هر كه مؤمن سپيدموئى را سبك شمارد خداى عز و جل كسى را بر او بگمارد كه پيش از مرگش او را سبك شمارد .\r\n\r\n6 -\r\nحضرت صادق عليه السلام فرمود : از احترام بخداى عز و جل احترام به مو سپيد مسلمان است .\r\n\r\nباب گرامى داشتن شخص كريم و بزرگوار\r\n\r\n1 -\r\nحضرت صادق عليه السلام فرمود : دو نفر مرد بر حضرت امير المؤمنين عليه السلام وارد شدند پس آن حضرت براى هر كدام از آنها توشكى انداخت ، يكى از آن دو روى آن نشست و ديگرى خوددارى كرد ، امير المؤمنين به او فرمود : بر آن بنشين زيرا از پذيرفتن احترام خوددارى نكند جز الاغ ، سپس فرمود : رسول خدا ( ص ) فرموده : هر گاه بزرگوار قومى بر شما رسيد او را گرامى داريد .\r\n\r\n2 -\r\nو نيز فرمود عليه السلام كه رسول خدا صلى اللَّه عليه و آله فرموده : هر گاه بزرگوار قومى بر شما رسيد او را گرامى داريد .\r\n\r\n3 -\r\nامير المؤمنين عليه السلام فرمود : چون عدى بن حاتم ( كه هم خود از بزرگان قبيلهء طى بوده و هم پدرش حاتم طائى معروف است ) بپيغمبر ( ص ) وارد شد آن حضرت ( ص ) او را بخانهء خود برد ، و در\r\n\r\n","description":"","footnote":"","page_name":" كتاب الدعاء من الكافي 479 ","page_number":479},
  {"content":"\r\n\r\nخانه جز تيكهء حصيرى و بالشى از پوست چيزى نبود ، رسول خدا ( ص ) آنها را براى عدى بن حاتم پهن كرد ( و خود روى زمين نشست ) .\r\n\r\nباب حق شخص وارد\r\n\r\n1 -\r\nحضرت صادق عليه السلام فرمود : رسول خدا ( ص ) فرموده : از حقوق شخص كه بر اهل خانه وارد شود اينست كه هنگام ورود و خروجش كمى با او راه روند ( يعنى چند قدم استقبال و چند قدم بدرقه‌اش كنند ) . و فرمود : كه رسول خدا ( ص ) فرموده : هر گاه يكى از شما ببرادر مسلمانش در خانهء او وارد گردد او بر صاحب خانه امير است تا آنگاه كه بيرون رود .\r\n\r\nباب اينكه مجلسها امانت است\r\n( يعنى صحبتهاى خصوصى كه در مجالس شود يا نگفته پيدا است كه گوينده ميل ندارد فاش شود حكم امانت را دارد و بايد از افشاء آن خوددارى كرد ) .\r\n\r\n1 -\r\n[ ابن 
  ] ابى عوف گويد : شنيدم از حضرت صادق عليه السلام كه ميفرمود : مجلسها امانت است .\r\n\r\n2 -\r\n( مانند حديث ( 1 ) است كه حضرت باقر عليه السلام از رسول خدا ( ص ) روايت كرده است ) .\r\n\r\n","description":"","footnote":"","page_name":" كتاب الدعاء من الكافي 480 ","page_number":480},
  {"content":"\r\n\r\n\r\n3 -\r\nحضرت صادق عليه السلام فرمود : مجلسها امانت است ، و كسى حق ندارد كلام محرمانه رفيق خود را بدون اجازهء او بازگو كند ، مگر در موردى كه شنونده مورد وثوق و اطمينان باشد يا ذكر خيرى از آن رفيق باشد .\r\n\r\nباب سر بگوشى صحبت كردن\r\n\r\n1 -\r\nحضرت صادق عليه السلام فرمود : هر گاه سه نفر با هم هستند دو نفر آنها سر بگوشى با هم صحبت نكنند زيرا كه آن مايهء اندوه و آزار رفيق سومى ايشان است .\r\n\r\n2 -\r\n( مانند حديث اول است كه از حضرت كاظم عليه السلام حديث شده ) .\r\n\r\n3 -\r\nحضرت صادق عليه السلام فرمود : رسول خدا ( ص ) فرموده : هر كس در ميان سخن برادر مسلمانش [ كه مشغول سخن گفتن است 
  ] بدود و سخن او را ببرد مانند اين است كه روى او را خراشيده است .\r\n\r\nتوضيح\r\n- اين حديث مناسب با اين باب نيست ، و جهت اينكه كلينى ( ره ) اين حديث را در اين باب آورده است آشكار نشد : جز اينكه گفته شود : كه چون بحث در اين بابها در آداب نشست و برخاست است و يكى از آداب مجالست اين است كه انسان در نشست و برخاست با مردم اين جهت را مراعات كند كه هر گاه كسى مشغول سخن گفتن است ميان حرف او ندود ، به اين مناسبت آن را در اينجا آورده است .\r\n\r\n","description":"","footnote":"","page_name":" كتاب الدعاء من الكافي 481 ","page_number":481},
  {"content":"\r\n\r\n\r\nباب كيفيت نشستن\r\n\r\n1 -\r\nعبد العظيم بن عبد اللَّه در حديث مرفوعى ( كه سند را بمعصوم عليه السّلام رسانده ) حديث كند كه فرمود :\r\nپيغمبر ( ص ) سه جور مىنشست :\r\n1 - سر پا مىنشست و آن اين گونه است كه ساقهاى پا را از زمين بلند كند و دو زانو را در ميان دو دست خود حلقه وار بگيرد ( و رانها را به شكم چسباند ) و به شانه پاها را ببندد 2 - و گاهى دو زانو مىنشست 3 - و گاهى يك پا را خم ميكرد و پاى ديگر را روى آن ميانداخت ، و هرگز ديده نشد كه آن حضرت ( ص ) چهار زانو بنشيند .\r\n\r\n2 -\r\nابو حمزهء ثمالى گويد : حضرت على بن الحسين عليهما السلام را ديدم كه نشسته بود و يكى از دو پاى خود را بر ران ديگر گذارده بود ، من عرضكردم : مردم از اين نوع نشستن خوششان نيايد و ميگويند : اين نشستن پروردگار است ؟ حضرت فرمود : اينكه من اين طور نشستم براى اين بود كه دلتنگ بودم ، و پروردگار كه دلتنگ نمىشود و چرت و خواب او را نميگيرد .\r\n\r\nتوضيح\r\n- در ضمن حديث ( 5 ) شرحى بر اين حديث نيز بيايد .\r\n\r\n3 -\r\nحضرت صادق عليه السّلام فرمود : هر كه بمجلسى بدون تشريفات خشنود باشد خداى عز و جل و فرشتگانش پيوسته بر او رحمت فرستند تا از آن مجلس برخيزد .\r\n\r\n","description":"","footnote":"","page_name":" كتاب الدعاء من الكافي 482 ","page_number":482},
  {"content":"\r\n\r\n\r\n4 -\r\nو نيز فرمود عليه السّلام كه رسول خدا ( ص ) بيشتر اوقات كه مىنشست رو به قبله بود .\r\n\r\n5 -\r\nحماد بن عثمان گويد : حضرت صادق عليه السّلام روى پاى چپ نشست و پاى راست را روى ران چپ گذارد ، پس مردى به او عرضكرد : قربانت گردم اين نوع نشستن خوب نيست ! ؟ ، فرمود : نه ، اين حرفى است كه يهود گويند : كه چون خداى عز و جل از آفريدن آسمانها و زمين فارغ شد و بر عرش استوار گرديد براى استراحت ( و رفع خستگى ) اين گونه نشست ، پس خداى تعالى اين آيه ( يعنى آية الكرسى ) را نازل كرد : «  اللَّهُ لا إِلهَ إِلَّا هُوَ الْحَيُّ الْقَيُّومُ لا تَأْخُذُهُ سِنَةٌ وَ لا نَوْمٌ  » و حضرت صادق عليه السلام به همان طور كه نشسته بود حركت نكرد .\r\n\r\n6 -\r\nحضرت صادق عليه السلام فرمود : رسول خدا ( ص ) اين گونه بود كه در هر منزلى كه وارد ميشد همان دم در مىنشست .\r\n\r\n7 -\r\nو نيز فرمود عليه السلام : امير المؤمنين عليه السلام فرموده : بازار مسلمانان چون مسجد آنها است ، پس هر كس بمكانى از آن پيشى گرفت ( و زودتر از ديگران در جايى نشست ) او سزاوارتر است بدان جا تا بشب ، و فرمود : آن حضرت از دكانهاى بازار كرايه از مردم نميگرفت .\r\n\r\n8 -\r\nو نيز فرمود عليه السلام : رسول خدا ( ص ) فرموده : شايسته است براى آنان كه در تابستان دور\r\n\r\n","description":"","footnote":"","page_name":" كتاب الدعاء من الكافي 483 ","page_number":483},
  {"content":"\r\n\r\nهم مىنشينند كه ميان هر دو نفر باندازهء يك استخوان ذراع فاصله باشد كه از گرما ناراحت نشوند .\r\n\r\n9 -\r\nحماد بن عثمان گويد : حضرت صادق عليه السلام را ديدم در اطاقش دم در رو به قبله مىنشست .\r\n\r\nباب تكيه دادن ( بر دستها ) و روى پا نشستن\r\n\r\n1 -\r\nحضرت صادق عليه السلام فرمود : تكيه زدن ( بر دستها ) در مسجد رهبانيت ( يعنى گوشه‌نشينى و رياضت ) عرب است ، همانا مجلس مؤمن مسجد است و عبادتگاهش خانهء او است .\r\n\r\nشرح\r\n- رهبانيت به معناى گوشه‌گيرى و عزلت از دنيا و رياضت كشيدن است ، و در حديث است كه پيغمبر ( ص ) فرمود : رهبانيت در اسلام نيست ، و اين روى اين جهت بوده كه ترسايان ، از دنيا و اهل آن كناره‌گيرى ميكردند و تن خود را مانند مرتاضان بانواع شكنجه و عذاب دچار ميكردند تا روح خود را تقويت كنند ، و اسلام از اين عمل جلوگيرى فرمود ، و محتمل است كه مقصود از اين حديث اين باشد كه رهبانيت عرب به اين است كه در مسجد به اين كيفيت بنشينند ( كه دستها را بجاى عصا براى بدن تكيه‌گاه كنند ) و خلاصه منظور از اين حديث مدح اين وضع از نشستن است ، و ممكن است مذمت از اين نحو نشستن باشد و مقصود اين باشد كه چنانچه رهبانيت بدعتى بود كه ترسايان گذارده بودند ، اين گونه نشستن نيز در مسجد از بدعتهاى عرب است ، و مجلسى ( ره ) اين احتمال دوم را ظاهر دانسته ، ولى به نظر ميرسد كه احتمال اول ظاهر باشد چنانچه در حديث آمده است كه رسول خدا ( ص ) فرمود : رهبانيت امت من نشستن در مساجد بخاطر انتظار نماز است .\r\n\r\n2 -\r\nامام صادق عليه السلام فرمود : در مسجد روى پا نشستن و زانوها را با دو دست حلقه وار در بغل گرفتن ديوار عربها است .\r\n\r\nشرح\r\n- يعنى چنانچه كسانى كه كنار ديوار بنشينند براى رفع خستگى به ديوار تكيه كنند عربها هم كه در مسجد بنشينند بجاى ديوار براى تكيه زدن از اين نحو نشستن استفاده كنند .\r\n\r\n","description":"","footnote":"","page_name":" كتاب الدعاء من الكافي 484 ","page_number":484},
  {"content":"\r\n\r\n\r\n3 -\r\n( مانند حديث ( 2 ) است ) .\r\n\r\n4 -\r\nسماعه گويد : از حضرت صادق عليه السلام پرسيدم : كه مردى كه يك پيراهن بيش در تنش نيست مىتواند روى پا بنشيند ؟ فرمود : اگر آن پيراهن عورتش را ميپوشاند عيب ندارد .\r\n\r\nتوضيح\r\n- عربها در زمانهاى قديم معمولا يك پيراهن بلند بتن ميكردند و زير آن چيزى مانند شلوار نداشته‌اند چنانچه اكنون نيز در ميان اعراب بدوى و چادرنشين چنين معمول است ، از اين رو سماعة مىپرسد كه با چنين وضعى نشستن روى پا به آن كيفيت كه رانها به شكم چسبيده و زانوها با دو دست حلقه وار نگهدارى شده و خواه و ناخواه عورتين روى زمين قرار گيرد چگونه است ؟ امام عليه السلام در پاسخ فرمود : كه اگر عورتش را بپوشاند عيبى ندارد .\r\n\r\n5 -\r\nحضرت صادق عليه السلام فرمود : روا نيست كه انسان در برابر خانهء كعبه سر پا بنشيند .\r\n\r\nباب شوخى و خنده\r\n\r\n1 -\r\nمعمر بن خلاد گويد : از حضرت رضا عليه السلام پرسيدم : و عرضكردم : قربانت گردم مردى در ميان جمعى است و سخنى بميان آيد و آنها شوخى كنند و بخندند ؟ فرمود : باكى نيست تا آنجا كه نباشد - و گمانم كه مقصودش فحش بود - ( يعنى در صورتى كه بفحش و هرزه گوئى نكشد ، و فحش در آن نباشد ) سپس فرمود : همانا رسول خدا ( ص ) اين گونه بود كه عرب بيابانى نزدش مىآمد و هديه‌اى برايش مىآورد و همان جا ميگفت : بهاى هديهء ما را بده ، پس رسول خدا ( ص ) ميخنديد ، و هر زمان كه اندوهگين\r\n\r\n","description":"","footnote":"","page_name":" كتاب الدعاء من الكافي 485 ","page_number":485},
  {"content":"\r\n\r\nميشد ميفرمود : آن عرب بيابانى چه شد ؟ كاش نزد ما مىآمد .\r\n\r\n2 -\r\nفضل بن أبى قره گويد : حضرت صادق عليه السلام فرمود : هيچ مؤمنى نيست جز اينكه در او دعابة هست ، من عرضكردم : دعابة چيست ؟ فرمود : مزاح .\r\n\r\n3 -\r\nيونس شيبانى گويد : حضرت صادق عليه السلام فرمود : شوخى كردن شما با همديگر چگونه است ؟ عرضكردم : اندك است ، فرمود : اين گونه نباشيد زيرا شوخى از خوش خلقى است ، و تو بدان وسيله برادرت را خوشحال و مسرور كنى ، و هر آينه رسول خدا ( ص ) با كسى شوخى ميكرد و ميخواست كه او را شاد و مسرور كند .\r\n\r\n4 -\r\nعبد اللَّه بن محمد جعفى گويد : شنيدم حضرت باقر عليه السلام ميفرمود : خداى عز و جل آن كس كه ميان جمعى شوخى و خوشمزه‌گى كند دوستش دارد در صورتى كه فحشى نباشد .\r\n\r\n5 -\r\nحضرت صادق عليه السلام فرمود : خندهء مؤمن تبسم است .\r\n\r\n6 -\r\nو نيز فرمود عليه السلام : خندهء بسيار دل را بميراند . و فرمود : بسيار خنديدن دين را آب كند چنانچه آب نمك را .\r\n\r\n7 -\r\nو نيز فرمود عليه السلام خندهء بىمورد از نادانى است . ( سكونى راوى حديث ) گويد : و آن حضرت\r\n\r\n","description":"","footnote":"","page_name":" كتاب الدعاء من الكافي 486 ","page_number":486},
  {"content":"\r\n\r\nپيوسته ميفرمود : خنده‌اى كه دندانها آشكار شود مكن با اينكه كردارهاى رسواكننده‌اى انجام داده‌اى ، و آن كس كه كارهاى زشت كرده از بلاهاى شبانه آسوده نيست .\r\n\r\nتوضيح\r\n- اين عبارت امام عليه السلام جنبهء فنى دارد و روى مراعات سجع در بيان به اين تعبير فرموده ، و مقصود اين است كه انسانى آلودهء بگناهانى است ( كه هر يك از آنها اگر آشكار شود براى رسوائى او كافى است ) با چنين وضعى خندهء از ته دل كه حاكى از آسودگى خاطر اوست برايش روا نيست .\r\n\r\n8 -\r\nحضرت صادق عليه السلام فرمود : مبادا مزاح كنيد كه آبرو را مىبرد .\r\n\r\n9 -\r\nو نيز فرمود عليه السلام : هر گاه مردى را دوست دارى با او مزاح و ستيزه مكن .\r\n\r\n10 -\r\nو نيز فرمود عليه السلام : قهقهه از شيطان است .\r\n\r\n11 -\r\nعنبسهء عابد گويد : شنيدم حضرت صادق عليه السلام ميفرمود : خندهء بسيار آبرو را ميبرد .\r\n\r\n12 -\r\nو نيز فرمود عليه السلام امير المؤمنين عليه السلام فرموده : مبادا شوخى كنيد كه كينه آورد و دشمنى بجاى گذارد ، و آن دشنام كوچك است .\r\n\r\n13 -\r\nحضرت باقر عليه السلام فرمود : هر گاه قهقهه زدى پس از فراغت از آن بگو : « اللهم لا تمقتنى » ( يعنى بار خدايا مرا دشمن مدار ) .\r\n\r\n","description":"","footnote":"","page_name":" كتاب الدعاء من الكافي 487 ","page_number":487},
  {"content":"\r\n\r\n\r\n14 -\r\nحضرت باقر و صادق يا يكى از آن دو عليهما السلام فرمودند : شوخى بسيار آبرو را ببرد و خندهء بسيار ايمان را بيكسو پرتاب كند .\r\n\r\n15 -\r\nعنبسهء عابد گويد : شنيدم حضرت صادق عليه السلام ميفرمود : شوخى دشنام كوچك است .\r\n\r\n16 -\r\nو نيز آن حضرت عليه السلام فرمود : از شوخى بپرهيزيد زيرا آبرو را بريزد و شكوه و بزرگى مردان را ببرد ( مراد اينست كه در مزاح حد اعتدال را نگهداريد و زياده روى نكنيد ) .\r\n\r\n17 -\r\nو نيز فرمود عليه السلام : ستيزه مكن كه شخصيت تو را ببرد ، و شوخى مكن كه روى مردم به تو باز شود و بر تو دلير شوند .\r\n\r\n18 -\r\nو نيز فرمود عليه السلام : شوخى مكن تا بر تو دلير شوند .\r\n\r\n19 -\r\nحضرت أبو الحسن عليه السلام بيكى از فرزندانش سفارش كرد - يا فرمود : پدرم بيكى از فرزندانش چنين فرمود : - از شوخى بپرهيز كه آن نور ايمان ترا ببرد ، و مردانگيت را سبك كند .\r\n\r\n20 -\r\nحضرت كاظم عليه السلام فرمود : يحيى بن زكريا عليه السلام اين گونه بود كه گريه ميكرد\r\n\r\n","description":"","footnote":"","page_name":" كتاب الدعاء من الكافي 488 ","page_number":488},
  {"content":"\r\n\r\nو نميخنديد ، و عيسى بن مريم عليه السلام اين گونه بود كه هم ميخنديد و هم گريه ميكرد ، و آنچه عيسى عليه السلام ميكرد بهتر بود از آنچه يحيى عليه السلام ميكرد .\r\n\r\nباب حق همسايگى\r\n\r\n1 -\r\nعمرو بن عكرمه گويد : وارد شدم بر حضرت صادق عليه السلام و به آن حضرت عرضكردم :\r\nهمسايه‌اى دارم كه مرا بيازارد ؟ فرمود : تو با او خوشرفتارى كن ، من گفتم : خدايش رحم نكند ! پس آن حضرت روى از من بگردانيد ، گويد : من نخواستم با آن وضع از حضرت جدا شوم از اين رو عرضكردم :\r\nبا من چنين و چنان مىكند و مرا آزار ميدهد ! فرمود : گمان ميكنى كه اگر با او آشكارا دشمنى كنى ( و تو نيز مانند او در صدد آزارش برآئى ) ميتوانى از او انتقام بكشى ؛ ( و شر او را از خود دور كنى ؟\r\nو محتمل است مقصود اين باشد : كه اگر آشكارا با او دشمنى كنى آيا در مقام مخاصمه مىتوانى ستم و آزار او را بر خودت ثابت كنى بطورى كه از تو بپذيرد ؟ ) عرضكردم : آرى من بر او ميچربم ، فرمود :\r\nاين همسايهء تو از كسانى است كه بمردم رشك برد از آنچه خداوند به آنها داده و تفضل كرده ، پس چون نعمتى براى كسى ديد ، اگر اهل و عيالى داشته باشد به آنها تعرض كند و ( از ناراحتى كه ناشى از حسدى است كه در درون اوست ) آنها را بيازارد ، و اگر خاندانى ندارد ( كه آنها را آزار كند ) بخدمتكارش مىپيچد ، و اگر خدمتكار نداشته باشد شبها را به بيدارى بسر برد و روزها را بخشم بگذراند ، همانا مردى از انصار خدمت رسول خدا ( ص ) آمده عرضكرد : من خانه‌اى در فلان قبيله خريدارى كرده‌ام ، و نزديكترين\r\n\r\n","description":"","footnote":"","page_name":" كتاب الدعاء من الكافي 489 ","page_number":489},
  {"content":"\r\n\r\nهمسايهء من در آن خانه كسى است كه خيرى از او به من نرسد و از شرش آسوده نيستم ؟ پس رسول خدا صلى اللَّه عليه و آله بعلى عليه السلام و بسلمان و ابا ذر - ( راوى گويد : ) ديگرى را هم فرمود كه من فراموش كردم و گمان دارم كه مقداد بود - دستور داد كه با بلندترين آوازشان در مسجد فرياد زنند كه :\r\nهر كه همسايه‌اش از آزار او آسوده نباشد ايمان ندارد ، پس آنها سه بار آن را گفتند ، سپس با دست اشاره كرد كه تا چهل خانه است از برابر و پشت سر و طرف راست و سمت چپ ( يعنى تا چهل خانه از چهار طرف همسايه هستند ) .\r\n\r\n2 -\r\nحضرت صادق از پدرش عليهما السلام حديث كند كه فرمود : من در كتاب على عليه السلام خواندم : كه رسول خدا ( ص ) نامه‌اى ميان مهاجر و انصار و ديگران از مردم مدينه كه با آنان پيوند داشتند نوشت ( و همه امضاء كردند ) كه : همسايه مانند خود انسان است كه نه زيان به او رسد و نه گناهكار شود و ( ديگر اينكه ) احترام همسايه مانند احترام مادر است . و اين مختصر حديث است .\r\n\r\nشرح\r\n- اينكه فرمود : نه زيان به او رسد نه گناهكار شود شايد مقصود اين باشد كه همچنان كه مرد به خودش زيان نرساند و خويشتن در گناه نيفكند ، يا خود را گناهكار نشمارد نسبت بهمسايه هم بايد چنين باشد . ( از فيض - ره - ) .\r\n\r\n3 -\r\nحضرت صادق عليه السّلام فرمود : خوش همسايگى ( و خوشرفتارى با همسايه ) روزى را زياد كند .\r\n\r\n4 -\r\nكاهلى گويد شنيدم حضرت صادق عليه السلام ميفرمود : كه چون بنيامين از دست يعقوب رفت عرضكرد : بار پروردگارا به من رحم نميكنى ؟ چشمم را كه گرفتى و فرزندم را كه بردى ؟ پس خداى\r\n\r\n","description":"","footnote":"","page_name":" كتاب الدعاء من الكافي 490 ","page_number":490},
  {"content":"\r\n\r\nتبارك و تعالى به او وحى كرد : كه اگر من آن دو را ( يعنى يوسف و بنيامين را ) ميرانده باشم برايت زنده‌شان ميكنم ولى آيا به ياد دارى آن گوسفندى كه سر بريدى و بريان كردى و خوردى و فلان و فلان در همسايگى تو روزه بودند و چيزى از آن به آنها ندادى ؟ .\r\n\r\n5 -\r\nو در روايت ديگرى است كه يعقوب عليه السلام پس از آن ( وحى ) هميشه از منزلش در هر چاشتگاه تا سر يك فرسنگى جار ميزدند : كه هر كس چاشت خواهد بخانهء يعقوب آيد و در شامگاه هم جار ميزدند : كه هر كس شام خواهد نزد يعقوب آيد .\r\n\r\n6 -\r\nحضرت صادق عليه السلام فرمود : فاطمه عليها السلام براى شكايت از پاره‌اى پيش آمدها نزد رسول خدا ( ص ) آمد ، پس رسول خدا ( ص ) جزوه‌اى به او داد و فرمود : آنچه در آنست بياموز ، و ( اين كلمات ) در آن بود : هر كس ايمان به خدا و روز بازپسين دارد مهمان خود را گرامى دارد ، و هر كس ايمان به خدا و روز جزا دارد بايد خوب بگويد يا خموشى گيرد .\r\n\r\n7 -\r\nابو مسعود گويد : حضرت صادق عليه السلام به من فرمود : خوش همسايگى در عمرها بيفزايد و خانه‌ها را آباد كند .\r\n\r\n8 -\r\n( مانند حديث ( 7 ) است ) .\r\n\r\n","description":"","footnote":"","page_name":" كتاب الدعاء من الكافي 491 ","page_number":491},
  {"content":"\r\n\r\n\r\n9 -\r\nحضرت موسى بن جعفر عليهما السلام فرمود : خوش همسايگى تنها به اين نيست كه از آزار همسايه خوددارى كنى بلكه بر آزار او نيز شكيبائى كنى .\r\n\r\n10 -\r\nرسول خدا ( ص ) فرمود : خوش همسايگى خانه‌ها را آباد سازد و أجل را بتأخير اندازد ( كنايه از درازى عمر است ) .\r\n\r\n11 -\r\nابو الربيع شامى گويد : حضرت صادق عليه السلام - در حالى كه خانه پر از جمعيت بود - فرمود : كه بدانيد از ما نيست كسى كه با همسايه‌اش خوشرفتارى نكند .\r\n\r\n12 -\r\nابو حمزه گويد : شنيدم از حضرت صادق عليه السلام كه ميفرمود : مؤمن كسى است كه همسايه‌اش از بوائق او آسوده باشد ، من عرضكردم : بوائق او چيست ؟ فرمود : ستم و آزار او .\r\n\r\n13 -\r\nحضرت باقر عليه السلام فرمود : مردى نزد پيغمبر ( ص ) آمد و از آزار همسايه‌اش به او شكايت كرد ، رسول خدا ( ص ) به او فرمود : صبر كن ، سپس بار دوم خدمتش آمد ( و شكايت كرد ) پيغمبر ( ص ) به او فرمود : صبر كن ، سپس بار سوم آمد و باز شكايت كرد ، حضرت به او فرمود : چون روز جمعه شود آنگاه كه مردم براى نماز جمعه ميروند اثاثيهء خانه‌ات را سر كوچه و راه مردم بيار تا هر كه به نماز جمعه ميرود ببيند ، و چون از تو پرسند ( كه براى چه اين كار را كرده‌اى ) جريان را به آنها بگو ، فرمود : آن مرد\r\n\r\n","description":"","footnote":"","page_name":" كتاب الدعاء من الكافي 492 ","page_number":492},
  {"content":"\r\n\r\nاين كار را كرد ، پس آن همسايه كه آزارش ميداد پيش او آمد و گفت : اثاثيه‌ات را به خانه باز گردان من با خدا عهد ميكنم كه ديگر ترا آزار نكنم .\r\n\r\n14 -\r\nو نيز فرمود عليه السلام : كه رسول خدا ( ص ) فرموده : به من ايمان ندارد كسى كه سير بخوابد و همسايه‌اش گرسنه باشد ، و فرمود : اهل يك آبادى كه شب را بگذرانند و در ايشان گرسنه‌اى باشد روز قيامت خداوند به آنها نظر رحمت نيفكند .\r\n\r\n15 -\r\nو نيز فرمود عليه السلام از بلاهاى كمر شكن كه پشت انسان را خم كند همسايهء بد است ، اگر خوشرفتارى و كار نيكى ببيند پنهان كند و اگر بدى از انسان ببيند فاش كند .\r\n\r\n16 -\r\nحضرت صادق عليه السلام فرمود : رسول خدا ( ص ) فرموده : به خدا پناه ميبرم از همسايهء بد براى خانه‌اى كه اقامتگاه است ، چشمانش تو را ببيند و دلش به تو توجه دارد اگر خوشى در تو ببيند بدش آيد ، و اگر تو را در بدى ببيند خوشش آيد .\r\n\r\nباب حد همسايگى\r\n\r\n1 -\r\nحضرت صادق عليه السلام فرمود : رسول خدا ( ص ) فرموده : هر چهل خانه همسايه باشند ، از\r\n\r\n","description":"","footnote":"","page_name":" كتاب الدعاء من الكافي 493 ","page_number":493},
  {"content":"\r\n\r\nبرابر و از پشت سر و از راست و چپ ( يعنى از چهار طرف تا چهل خانه همسايه هستند ) .\r\n\r\n2 -\r\n( مانند حديث ( 1 ) است از امام باقر عليه السلام ) .\r\n\r\nباب خوش رفاقتى و حق رفيق در سفر\r\n\r\n1 -\r\nعمار بن مروان گويد : حضرت صادق عليه السلام به من سفارش كرد و فرمود : تو را سفارش ميكنم بپرهيزكارى از خدا و پرداختن امانت و راستگوئى و خوش رفاقتى با هر كه رفاقت كنى . و لا قوة الا باللَّه .\r\n\r\n2 -\r\nحضرت باقر عليه السلام فرمود : با كسى كه آميزش كنى اگر بتوانى دست خيرت را بر سر او نهى ( و به او سود رسانى و نيكى كنى ) بكن .\r\n\r\n3 -\r\nحضرت صادق عليه السلام فرمود : رسول خدا ( ص ) فرموده : هيچ دو نفرى با هم رفاقت نكنند جز اينكه هر يك كه با رفيق خود بهتر رفاقت كند پاداشش بزرگتر و پيش خداى عز و جل محبوبتر است .\r\n\r\n4 -\r\nو نيز حضرت صادق عليه السلام فرمود : رسول خدا ( ص ) فرموده : حق مسافر اين است كه چون\r\n\r\n","description":"","footnote":"","page_name":" كتاب الدعاء من الكافي 494 ","page_number":494},
  {"content":"\r\n\r\nبيمار شد رفقاى هم سفرش تا سه روز بخاطر او توقف كنند .\r\n\r\n5 -\r\nو نيز آن حضرت عليه السلام از پدرانش عليهم السلام حديث كند كه أمير المؤمنين عليه السلام با يكنفر كافر ذمى ( كه در پناه اسلام است ) همراه شد ، آن مرد ذمى به آن حضرت گفت : اى بندهء خدا ميخواهى بكجا به روى ؟ فرمود : ميخواهم بكوفه بروم ، ( پس سر دو راهى رسيدند و مرد ذمى بجاى ديگرى ميرفت ) چون راه ذمى گشت ، امير المؤمنين عليه السلام نيز همراه او به آن راه گشت ، مرد ذمى گفت : مگر نميخواستى كه بكوفه به روى ؟ فرمود : چرا ، ذمى گفت : راه كوفه را رها كردى ، فرمود : ميدانم ، گفت : پس چرا با اينكه ميدانى به راه من گشتى ؟ امير المؤمنين عليه السلام فرمود : اين از بپايان رساندن خوش رفاقتى است كه مرد رفيق راهش را در هنگام جدائى چند گامى بدرقه كند ، و اين گونه پيغمبر ما ( ص ) بما دستور داده است ، ذمى گفت اين گونه دستور داده ؟ فرمود : آرى ، ذمى گفت : پس بطور مسلم هر كه پيرويش كرده بخاطر همين كردارهاى بزرگوارانهء او بوده ، و من تو را گواه ميگيرم كه پيرو دين تو و بر كيش شمايم و مرد ذمى با أمير المؤمنين عليه السلام برگشت و همين كه او را شناخت مسلمان شد .\r\n\r\nباب نامه نوشتن بهمديگر\r\n\r\n1 -\r\nحضرت صادق عليه السلام فرمود : پيوند ميان برادران ( دينى ) آنگاه كه پيش هم هستند ديدار همديگر است ، و در مسافرت نامه نوشتن به يكديگر .\r\n\r\n","description":"","footnote":"","page_name":" كتاب الدعاء من الكافي 495 ","page_number":495},
  {"content":"\r\n\r\n\r\n2 -\r\nو نيز فرمود عليه السلام : جواب نامه دادن واجب است مانند جواب سلام دادن ، و آن كس كه آغاز بسلام كند به خدا و رسولش نزديكتر است .\r\n\r\nباب نوادر\r\n\r\n1 -\r\nحضرت صادق عليه السلام فرمود : رسول خدا ( ص ) نگاه كردنش را ميان اصحاب تقسيم ميكرد پس به اين و آن برابر نگاه ميكرد ، و هرگز پاهايش را رسول خدا ( ص ) پيش اصحاب دراز نميكرد ، و اگر مردى به آن حضرت دست ميداد رسول خدا ( ص ) دستش را رها نميكرد تا او را رها كند ، چون اين مطلب را دانستند مردى كه با او دست ميداد زود دستش را ميكشيد .\r\n\r\n2 -\r\nحضرت ابو الحسن عليه السلام فرمود : در حضور مرد كنيه‌اش را بگوئيد ، و در غيابش نام او را ببريد .\r\n\r\nشرح\r\n- كنيه آنست كه اولش « اب » و يا « ابن » مانند أبو جعفر و ابن رسول اللَّه .\r\n\r\n3 -\r\nحضرت صادق عليه السلام فرمود : رسول خدا ( ص ) فرموده : هر گاه يكى از شماها برادر مسلمانش را دوست دارد از او نام خودش و نام پدر و نام تيره و فاميلش را بپرسد ، زيرا كه از جملهء حقوق واجب و صدق و صفاى در دوستى اينست كه از او اينها را بپرسد ، و گر نه اين شناسائى احمقانه است .\r\n\r\n4 -\r\nحضرت زين العابدين عليه السلام از رسول خدا ( ص ) حديث كند كه روزى به همنشينهاى خود\r\n\r\n","description":"","footnote":"","page_name":" كتاب الدعاء من الكافي 496 ","page_number":496},
  {"content":"\r\n\r\nفرمود : آيا ميدانيد كه ناتوانى چيست ؟ عرضكردند : خدا و رسولش داناترند ، فرمود : ناتوانى سه چيز است : يكى اينكه كسى اقدام كند و خوراكى براى رفيقش آماده كند و آن رفيق خلف وعده كند و براى صرف آن خوراك پيش او نيايد ، دوم اينكه كسى از شما با ديگرى رفاقت كند يا همنشين شود و دوست دارد بداند كه او كيست و از كجا است و پيش از اينكه داناى به آن گردد از او جدا شود ، سوم در بارهء كار زنها است ، كه يكى از شما بزن خود نزديك شود و كام خود را بگيرد ( و از آن زن لذت برد ) با اينكه آن زن كامش را نگرفته ، عبد اللَّه پسر عمرو عاص عرضكرد : اى رسول خدا آن چگونه است ؟ فرمود خوددارى و درنگ كند تا از هر دو انزال شود .\r\nفرمود : و در حديث ديگرى است كه رسول خدا ( ص ) فرموده : ناتوانترين ناتوانها مردى است كه به مردى ديگر برخورد كند و از رفتار او خوشش آيد ، و از نام و نسب و جاى او نپرسد .\r\n\r\n5 -\r\nسماعة گويد : از حضرت موسى بن جعفر عليهما السلام شنيدم كه ميفرمود : پردهء شرم و حياى ميان خود و برادرت را برمدار ، و از آن باقى گذار ، زيرا از ميان بردن و برداشتن آن ، برداشتن حياء است .\r\n\r\n6 -\r\nحضرت صادق عليه السلام فرمود : يكسره ببرادرت اعتماد مكن ( و از همه جهت به او وثوق نداشته باش بلكه احتياط كن ) زيرا به زمين خوردن از راه بىبندوبارى جبران پذير نيست .\r\n\r\n7 -\r\nمفضل بن عمر و يونس بن ظبيان گويند : حضرت صادق عليه السلام فرمود : برادران خود را\r\n\r\n","description":"","footnote":"","page_name":" كتاب الدعاء من الكافي 497 ","page_number":497},
  {"content":"\r\n\r\nبا دو خصلت آزمايش كنيد پس اگر آن دو خصلت در آنها بود خوب است ، و گر نه دور شويد ، دور شويد ، دور شويد : مواظبت او بر نمازهايش در اوقات آن ، نيكى به برادران در سختى و گشايش .\r\n\r\nباب\r\n\r\n1 -\r\nحضرت صادق عليه السلام فرمود :\r\n بِسْمِ اللَّهِ الرَّحْمنِ الرَّحِيمِ \r\nرا وامگذار اگر چه پس از آن شعرى باشد\r\n\r\n2 -\r\nو نيز فرمود عليه السلام :\r\n بِسْمِ اللَّهِ الرَّحْمنِ الرَّحِيمِ \r\nرا با بهترين خط خود بنويس ( و در هنگام نوشتن آن ) باء را نكش تا سين را بلند كنى .\r\n\r\nشرح\r\n- فيض عليه الرحمه گويد : يعنى باء را بميم نرسان پيش از اينكه سين را دندانه بدهى چنانچه در حديث امير المؤمنين عليه السلام بدان تصريح شده ، و مجلسى ( ره ) گويد : فاضل استرآبادى گفته است :\r\nممكن است اين دستور اختصاص به خط كوفى داشته باشد .\r\n\r\n3 -\r\nحضرت صادق عليه السلام فرمود : در نامه ننويس :\r\n بِسْمِ اللَّهِ الرَّحْمنِ الرَّحِيمِ \r\n( اين نامه‌ايست ) از فلان كس . . . و باكى نيست كه در پشت نامه بنويسى از فلان كس .\r\n\r\nشرح\r\n- گويا مقصود اينست كه شخصى كه نامه مىنويسد نام خود را در خود نامه ننويسد و در پشت نامه بنويسد و اما كسى كه برايش نامه مىنويسد باكى نيست كه نامش را در خود نامه بنويسد .\r\n\r\n4 -\r\nو نيز فرمود عليه السلام : در درون نامه ننويس ( اين نامه‌ايست ) از أبى فلان و بنويس ( اين نامه‌ايست ) به أبى فلان ، و بر عنوان نامه بنويس از أبى فلان .\r\n\r\n","description":"","footnote":"","page_name":" كتاب الدعاء من الكافي 498 ","page_number":498},
  {"content":"\r\n\r\nتوضيح - اين خبر هم از نظر معنى مانند حديث ( 3 ) است .\r\n\r\n5 -\r\nسماعه گويد : از حضرت صادق عليه السلام از اينكه مردى نام مرد ديگرى را ( كه برايش نامه مىنويسد ، يا مرد ديگرى كه نامش را بخاطر كارى ذكر مىكند و ظاهر همان معناى اول است ) در نامه پيش مياندازد ؟ فرمود : باكى نيست اين فضل و احسانى است ، نامش را پيش مياندازد و بدين وسيله او را اكرام كند ( و گرامى شمرد ) .\r\n\r\n6 -\r\nو نيز فرمود عليه السلام : باكى نيست كه مردى در نامه نام رفيقش را پيش از نام خود بنويسد .\r\n\r\n7 -\r\nمرازم بن حكيم گويد : حضرت صادق عليه السلام دستور فرمود براى كارى نامه‌اى بنويسند ، پس آن نامه نوشته شد و به نظر آن حضرت رساندند و در آن نامه\r\n« ان شاء اللَّه »\r\nننوشته بودند ، فرمود : چگونه اميد داريد كه اين كار بپايان برسد ( و انجام شود ) با اينكه\r\n« ان شاء اللَّه »\r\nدر آن نيست ؟ بنگريد هر كجا كه\r\n« ان شاء اللَّه »\r\nندارد در آن بنويسيد .\r\n\r\n8 -\r\nاحمد بن محمد بن أبى نصر گويد : حضرت رضا عليه السلام نامه را ( براى خشك شدن مركبش ) خاك بر آن ميريخت . و ميفرمود : عيب ندارد .\r\n\r\n9 -\r\nعلى بن عطيه نامه‌هائى از حضرت موسى بن جعفر عليهما السلام ديد كه روى آنها خاك افشانده بودند .\r\n\r\nباب نهى از سوزاندن كاغذهاى نوشته\r\n\r\n1 -\r\nعبد الملك بن عتبه گويد : از حضرت أبى الحسن عليه السلام پرسيدم از كاغذهائى كه جمع مىشود\r\n\r\n","description":"","footnote":"","page_name":" كتاب الدعاء من الكافي 499 ","page_number":499},
  {"content":"\r\n\r\nآيا ( جائز است ) به آتش سوزانده شود و در آنها نام خدا است ؟ فرمود : نه ، اول آنها را با آب بشويند ( و سپس بسوزانند ) .\r\n\r\n2 -\r\nعبد اللَّه بن سنان گويد : شنيدم از حضرت صادق عليه السلام ميفرمود : كاغذهاى نوشته را نسوزانيد ، اول نوشته‌ها را محو كنيد سپس بسوزانيد .\r\n\r\n3 -\r\nزراره گويد : از حضرت صادق عليه السّلام سؤال شد : از يكى از نامهاى خداوند ( كه در جايى نوشته شده ) و انسان آن را با آب دهان پاك كند ؟ فرمود : آن را با پاكترين چيزى كه به آن دسترسى داريد پاك كنيد .\r\n\r\n4 -\r\nحضرت صادق عليه السلام فرمود : رسول خدا ( ص ) فرموده : كلمات قرآن و نام خدا را با پاكترين چيزى كه بدستتان رسد پاك كنيد ، و از سوزاندن قرآن و محو آن با قلم نهى فرمود .\r\n\r\n5 -\r\nحضرت موسى بن جعفر عليهما السلام در بارهء آنچه نام خداى عز و جل بر پشت آن نوشته شده فرمود :\r\nآن را با آب بشوى .\r\nپايان كتاب عشرت ، و با پايان يافتن آن كتاب اصول كافى بپايان رسيد\r\nو شرح و ترجمهء فارسى اين مجلد در شب سه‌شنبه ششم شوال المكرم 1386 بقلم اين بندهء ناچيز سيد هاشم رسولى ( حسينى ) محلاتى در قريهء امامزاده قاسم شميران پايان پذيرفت .\r\n وَ الْحَمْدُ لِلَّهِ رَبِّ الْعالَمِينَ \r\n\r\n","description":"","footnote":"","page_name":" كتاب الدعاء من الكافي 500 ","page_number":500},
  {"content":"\r\n\r\n\r\nاستدراك\r\nدر صفحهء 168 حديثى است كه ملخصش اينست كه خداى عز و جل به حضرت داود عليه السلام وحى فرمود نزد بنده‌ام برو و به او بگو : تو سه مرتبه مرا معصيت و نافرمانى كردى و من ترا آمرزيدم اگر براى چهارمين بار نافرمانى مرا بكنى ترا نيامرزم . . . تا آخر حديث .\r\nو در شرح و توضيح حديث در صفحه 169 كلامى از مجلسى ( ره ) نقل كرده‌ايم كه خلاصه‌اش اينست كه دانيال چون از پيغمبران بوده و نسبت نافرمانى و معصيت بر انبياء جايز نيست از اين رو عصيان و نافرمانى در اين حديث محمول بر ترك اولى است .\r\nاين خلاصه متن و ترجمه است كه در آن دو صفحه چاپ شده و توضيحى كه در آن وقت از قلم افتاد و ناچار باستدراك آن در اينجا شديم اينست كه :\r\nطبق آنچه مورّخين نوشته‌اند ولادت حضرت داود عليه السلام در سال ( 1252 ) قبل از ميلاد مسيح بوده و وفاتش در سال ( 1182 ) بوده كه رويهم هفتاد سال در دنيا زيسته است ، و ولادت دانيال پيغمبر صلى اللَّه عليه و آله در سال ( 768 ) قبل از ميلاد مسيح بوده و بنا بر اين ميان وفات حضرت داود عليه السلام و ولادت دانيال عليه السلام سيصد و چهارده سال فاصله بوده ، و از اين رو روشن گردد كه آن دانيال زمان حضرت داود غير از دانيال پيغمبر صلى اللَّه عليه و آله بوده و شايد يكى از پادشاهان آن زمان يا ستمكاران يا اشخاص ديگر بوده ، و نيازى بحمل مجلسى عليه الرحمه نباشد .\r\nسپاس خداى سبحان را كه توفيق ترجمه و شرح اين مجلد از كتاب شريف كافى را به اين بندهء بىبضاعت عنايت فرمود ، و بار ديگر يكى از آثار قلمى اين ناچيز در دسترس همگان قرار گرفت .\r\nچيزى كه در اينجا لازم بتذكر است اينكه ترجمه آن هم ترجمهء كتاب حديثى مانند كتاب شريف كافى كار مشكلى است كه بر اهل فن پوشيده نيست ، خصوص اگر مترجم در عين اينكه ميخواهد مطالب متن را با تمام جزئيات و خصوصيات آن در قالب الفاظ فارسى بريزد ، سعى و كوشش در روانى و سليس بودن آن نيز داشته باشد ، كه راستى كار دشوارى است ، و اين بنده تا آنجا كه در خور وقت و حوصله‌ام بود بتوفيق خداى منان تمام اين جهات را در نظر گرفتم ، و اميد است كه مورد پسند خوانندگان ارجمند قرار گيرد و بسيار خورسند ميشوم كه چنانچه باشتباهى برخوردند از مذاكرات سودمند بوسيلهء ناشر محترم و يا با تلفن ( 851467 ) دريغ نفرمايند ، و موجبات امتنان و سپاسگزارى اينجانب را فراهم سازند .\r\nضمنا بايد تذكر دهم كه در شرح و توضيح احاديث بيشتر از كتاب مرآة العقول مجلسى ( ره ) و گاهى نيز از كتاب وافى فيض ( ره ) استفاده د ، و در برخى جاها از كتابهاى ديگر اقتباس گرديد : و بجز - چند جاى معدود هر جا مطلبى از اين كتابها نقل كرديم با نامبردن مؤلفين محترم مشخص شده .\r\nاز خداى تعالى توفيق هميشگى براى خدمت بدين و زنده كردن آثار سيد المرسلين و ائمه معصومين صلوات اللَّه عليهم اجمعين را درخواست دارم « و آخر دعوانا  أَنِ الْحَمْدُ لِلَّهِ رَبِّ الْعالَمِينَ  » .\r\nسيد هاشم رسولى محلاتى 7 محرم الحرام 1387\r\n\r\n","description":"","footnote":"","page_name":" كتاب الدعاء من الكافي 501 ","page_number":501},
  {"content":"\r\n\r\n\r\nفهرست\r\nعنوان / صفحه\r\nباب دوستى دنيا و حرص بر آن 2\r\nبهترين اعمال بغض دنيا است 5\r\nداستانى از حضرت عيسى عليه السلام و حواريين 6\r\nاندوه دنيا باعث گرفتارى و پريشانى است 8\r\nباب طمع 9\r\nباب ناسازگارى 10\r\nباب بدخوئى 11\r\nبدخويى كردار را تباه سازد 12\r\nباب سفاهت 12\r\nباب بدزبانى 14\r\nخدا بهشت بر شخص بد زبان حرام كرده 14\r\nداستانى از امام صادق عليه السلام 15\r\nباب كسى كه براى بديش از او پرهيز كنند 18\r\nباب تجاوز كارى ، و ستمگرى ، و سركشى 19\r\nباب فخر و كبر 20\r\nباب قساوت و سختى دلى 22\r\nباب ظلم و ستم كردن 23\r\nباب پيروى از هواى نفس 30\r\nباب مكر و بيوفائى و فريبكارى 32\r\nباب دروغ 34\r\nكليد همهء بديها دروغ است 35\r\nنشانه دروغگو 36\r\nتفسير كفتار حضرت ابراهيم و يوسف عليهما السلام 38\r\nسه جا است كه دروغ جايز است 40\r\nباب شخص دو زبان و دورو 42\r\nباب قهر كردن و جدائى از برادر دينى 43\r\nقهر كردن تا سه روز است 44\r\nباب قطع رحم 46\r\nسه چيز و بال آن در دنيا به صاحبش مىرسد 47\r\nباب عقوق و آزردن پدر و مادر 49\r\nعاق والدين بوى بهشت را نشنود 49\r\nباب بيزارى از نسب 51\r\nباب كسى كه مسلمانان را آزار كند و خوارشان شمارد 51\r\nمعناى ترديد خدا ( در حديث و ما ترددت في شىء . . . . ) و معناى ( كنت سمعه الذى يسمع به . . . . ) 54\r\nباب كسى كه دنبال عيبجوئى و لغزش مؤمنان است 57\r\nباب سرزنش 59\r\nباب غيبت و بهتان 59\r\nمعناى غيبت 60\r\nفرق ميان غيبت و بهتان 62\r\nباب داستان‌سرائى بر ضرر مؤمن 62\r\nباب شماتت و شادكامى بگرفتارى مؤمن 63\r\nباب دشنام گوئى 63\r\nباب تهمت و بدگمانى 66\r\nباب كسى كه براى برادر دينى خود خيرانديشى نكند 67\r\nباب خلف وعده 68\r\nباب كسى كه در به روى برادر مؤمن خود ببندد 69\r\nداستانى از بنى اسرائيل 70\r\nباب كسى كه برادر دينيش از او كمك بخواهد و او كمكش ندهد 71\r\n\r\n","description":"","footnote":"","page_name":" كتاب الدعاء من الكافي 502 ","page_number":502},
  {"content":"\r\n\r\nباب كسى كه مؤمنى را از چيز خود يا ديگرى منع كند 72\r\nباب كسى كه مؤمنين را بترساند 74\r\nباب سخن چينى 75\r\nباب فاش كردن اسرار مذهب 76\r\nباب كسى كه بخاطر فرمان بردارى بندگان نافرمانى خدا كند 79\r\nباب عقوبتهاى سريع گناهان 81\r\nباب همنشينى با گنهكاران 82\r\nداستانى از هم نشينى در بنى اسرائيل 83\r\nمعناى بدعت ( در ترجمه ) 84\r\nبا سه كس همنشينى روا نيست 85\r\nبا پنج كس همنشينى مكن 86\r\nسه مجلس است كه خدا آنها را دشمن دارد 87\r\nباب اصناف مردم 90\r\nمردم بر شش گونه هستند 90\r\nباب كفر 93\r\nتارك الصلاة كافر است 95\r\nكفر جلوتر از شرك بوده 97\r\nشك در باره خدا و رسول موجب كفر است 98\r\nپيروى على عليه السلام موجب خوارى و نافرمانيش كفر است 100\r\nباب اقسام كفر 102\r\nباب ستونهاى كفر و شعبه‌هاى آن 104\r\nباب صفت نفاق و منافق 107\r\nباب شرك 113\r\nباب شك 116\r\nداستانى از بنى اسرائيل 119\r\nباب گمراهى ( يا گمراهان ) 120\r\nشبهة زراره دربارهء اهل سنت و جواب امام عليه السلام 122\r\nباب مستضعف ( ناتوان در دين ) 126\r\nباب آنان كه باميد خدايند و كارشان با خدا است 131\r\nباب اصحاب اعراف 132\r\nباب در بيان حال أصناف مخالفين و قدريه و خوارج و مرجئه و اهالى شهرها و بلاد 133\r\nدر بيان حال اهل روم و شام و اهل مكه 134\r\nباب / مؤلفة قلوبهم / ( دل بدست آورده‌گان ) 136\r\nباب در اشتراك منافقين و گمراهان و شيطان ( با مؤمنين و فرشتگان ) در دعوت الهيه 139\r\nباب در تفسير گفتار خداى تعالى : « و برخى از مردم خدا را بر حرف پرستش كنند » 139\r\nباب كمتر چيزى كه بنده بسبب آن مؤمن شود و يا كافر و يا گمراه گردد 141\r\nدر اينكه بنى اميه در تعليم ايمان آزاد گذاردند . . . . 143\r\nباب ثبوت ايمان و اينكه آيا رواهست خدا ايمان را از كسى بگيرد ؟ 144\r\nباب آنان كه ايمان عاريه دارند 145\r\nباب در نشانهء عاريت دار ( ايمان ) 148\r\nباب سهو دل ( و غفلت و فراموشى آن ) 148\r\nباب در تيرگى دل منافق گر چه زبان آور ( و سخنور ) باشد و روشنى دل مؤمن گر چه دلها بر چهار گونه يا بر سه گونه‌اند 152\r\nباب در تغييرات حالات دل 153\r\nباب وسوسه و حديث نفس 155\r\nباب اعتراف بگناهان و پشيمانى از آنها 157\r\nباب پنهان داشتن گناهان 160\r\nباب كسى كه آهنگ كار نيك يا كار بد كند 160\r\nمعناى حديث « من هم بحسنة . . . . و من هم بسيئة 161\r\nباب توبه 163\r\nمعناى توبه نصوح 165\r\n\r\n","description":"","footnote":"","page_name":" كتاب الدعاء من الكافي 503 ","page_number":503},
  {"content":"\r\n\r\nداستان داود عليه السلام و دانيال 169\r\nباب استغفار ( آمرزش خواهى ) از گناه 170\r\nباب در آنچه خداى عز و جل هنگام توبهء آدم عليه السّلام به او عطا فرمود 173\r\nباب لمم گناهان خرد ، يا سبك از نظر عقاب 175\r\nباب در اينكه گناهان بر سه گونه‌اند 178\r\nباب شتاب در كيفر گناه 179\r\nداستانى از بنى اسرائيل 182\r\nباب در تفسير گناهان 184\r\nباب نادر 185\r\nباب نادر ديگر 186\r\nرسولخدا صلّى اللّه عليه و آله در هر روز هفتاد بار استغفار ميكرد 186\r\nباب اينكه خداوند بواسطهء عمل‌كننده بلا را از ديگران دور كند 187\r\nباب اينكه نكردن گناه آسانتر از توبه كردن است 188\r\nباب استدراج ( و غافلگير كردن ) بآهستگى و تدريج 188\r\nباب محاسبه ( و حساب كردن ) عمل 189\r\nچرا از مرگ گريزانيم 197\r\nروزگار دراز و كوتاه است و معناى آن 198\r\nباب كسى كه مردم را عيب كند ( يا عيب مردمان گويد ) 200\r\nباب اينكه مسلمان به آنچه در جاهليت كرده است مؤاخذه نشود 201\r\nباب در اينكه كفر ( پس از ايمان ) و توبه از آن ، عمل گذشتهء ( پيش از كفر ) را باطل نكند 202\r\nباب معاف شده‌گان از بلا 203\r\nباب آنچه از امت برداشته شده 203\r\nمعناى برداشتهه شدن نسيان و خطا . . . وطيره و وسوسه و حسد 204\r\nباب اينكه هيچ گناهى با بودن ايمان زيان ندارد ، و هيچ حسنه‌اى با بودن كفر سود ندهد 206\r\nكتاب الدعا\r\nباب فضيلت دعا و تشويق كردن بر آن 210\r\nباب اينكه دعا سلاح مؤمن است 213\r\nباب اينكه دعا بلا و قضا را دفع مىكند 215\r\nباب اينكه دعا شفاء و درمان هر دردى است 217\r\nباب اينكه هر كه دعا كند مستجاب گردد . 217\r\nچرا بسيارى از دعاها باجابت نرسد 218\r\nباب اينكه براى دعا بمؤمن الهام شود 219\r\nباب پيش افتادن در دعا 219\r\nباب يقين داشتن ( باجابت ) در حال دعا 221\r\nباب اقبال ( و رو آوردن و توجه ) بدعا 221\r\nباب پافشارى كردن و اصرار در دعا و انتظار اجابت 223\r\nباب نام بردن حاجت در دعا 225\r\nباب پنهان كردن دعا 225\r\nباب اوقات و حالاتى كه اميد اجابت دعا در آنها رود 226\r\nدعاى يعقوب عليه السلام هنگام سحر بود 227\r\nباب رغبت و رهبت و تضرع و تبتل و ابتهال و استعاذه و مسألت 229\r\nمجلسى ( ره ) گويد 231\r\nباب گريه 233\r\nهمه چشمها در قيامت گريانند جز سه چشم 234\r\nدستور تباكى كردن 235\r\nباب ستايش و ثناء پيش از دعا 236\r\nوجه اينكه گاهى دعا باجابت نرسد 240\r\nباب اجتماع براى دعا كردن 241\r\nباب عموميت دادن در دعا ( و براى همه دعا كردن ) 242\r\n\r\n","description":"","footnote":"","page_name":" كتاب الدعاء من الكافي 504 ","page_number":504},
  {"content":"\r\n\r\nباب كسى كه اجابت دعايش بتأخير افتد 243\r\nجهاتى كه در تأخير اجابت دعا است 244\r\nگاهى اجابت دعا تا بيست سال بلكه تا چهل سال بتأخير افتد 245\r\nباب ( ذكر ) صلوات در دعا و غير آن 247\r\nصلوات را با صداى بلند بفرستيد 251\r\nچيزى در ميزان سنگين تر از صلوات نيست 252\r\nباب آنچه لازم است از ذكر خداى عز و جل در هر مجلسى 254\r\nباب بسيار ذكر خداى عز و جل كردن 257\r\nذكر خدا كردن حد و اندازه ندارد 258\r\nباب اينكه صاعقه ( آتشى كه در رعد و برق شديد از آسمان فرو ريزد ) شخص ذاكر را نگيرد 260\r\nباب سرگرم شدن بذكر خدا 261\r\nباب ذكر خداى عز و جل در نهان 261\r\nباب ذكر خداى عز و جل در ميان غافلان ( و بىخبران از حق ) 263\r\nباب تحميد ( يعنى ستايش كردن ) و تمجيد ( يعنى ببزرگى و نيكى ستودن 263\r\nباب استغفار ( آمرزشخواهى ) 265\r\nباب تسبيح ( سبحان اللَّه گفتن ) و تهليل ( لا إله الا الله گفتن ) و تكبير ( الله اكبر گفتن ) 267\r\nباب دعا براى برادران ( دينى ) در پشت سر آنان 269\r\nباب كسى كه دعايش مستجاب شود 272\r\nباب كسى كه دعايش باجابت نرسد 274\r\nباب نفرين بر دشمن 276\r\nباب ( مباهله ) يعنى لعن كردن و نفرين كردن به يكديگر ) 279\r\nباب آنچه خداى تبارك و تعالى خود را بدان تمجيد كرده است 281\r\nباب ( ثواب ) كسى كه لا إله الا الله بگويد 283\r\nباب كسى كه بگويد : لا إله الا اللَّه و اللَّه اكبر 284\r\nباب كسى كه بگويد : لا إله الا اللَّه وحده وحده وحده 285\r\nباب كسى كه ده بار بگويد : لا إله الا اللَّه وحده لا شريك له 285\r\nباب كسى كه بگويد : اشهد ان لا إله الا اللَّه وحده لا شريك له و اشهد ان محمدا عبده و رسوله 286\r\nباب كسى كه در هر روز ده بار بگويد : اشهد ان لا إله الا اللَّه وحده لا شريك له الها واحدا احدا صمدا لم يتخذ صاحبة و لا ولدا 286\r\nباب كسى كه ده بار بگويد : يا اللَّه يا اللَّه 287\r\nباب كسى كه بگويد : لا إله الا اللَّه حقا حقا 287\r\nباب هر كس كه « يا رب يا رب » بگويد 288\r\nباب كسى كه بگويد : لا إله الا اللَّه مخلصا 288\r\nباب كسى كه بگويد : ما شاء اللَّه لا حول و لا قوة الا باللَّه 289\r\nباب كسى كه بگويد : استغفر اللَّه الذى لا إله الا هو الحى القيوم ذو الجلال و الاكرام و اتوب اليه 290\r\nباب گفتار در بامداد و شامگاه و ذكر پاره‌اى از تعقيبات نمازها 290\r\nدعائى جهت پيش از خورشيد زدن و پيش از غروب و واجب بودن آن از نظر ظاهر حديث و معناى حديث 305\r\nباب دعاى هنگام خوابيدن و هنگام بيدار شدن 310\r\nدعاى احتلام 311\r\n\r\n","description":"","footnote":"","page_name":" كتاب الدعاء من الكافي 505 ","page_number":505},
  {"content":"\r\n\r\nهر كه پيش از خواب صد بار قل هو الله بخواند . . . 314\r\nباب دعاى هنگام بيرون رفتن از منزل 316\r\nشرح دعاى « اللهم ان عرضى لك اليوم . . . » 317\r\nباب دعا پيش از نماز 322\r\nباب دعا دنبال نمازها 323\r\nباب دعا براى روزى 331\r\nباب دعا براى دين و وام 336\r\nباب دعا براى رفع اندوه و سختى و غم و دلتنگى و ترس 338\r\nدعاى يوسف كه بدان از چاه بيرون آمد 339\r\nدعائى كه حضرت صادق عليه السلام هنگام ورود به منصور خواند 343\r\nدعائى كه رسولخدا صلّى اللّه عليه و آله در جنگ احزاب خواند 346\r\nباب دعا براى دردها و بيماريها 350\r\nباب حرز و تعويذ 357\r\nدستور براى امان بودن از زدن عقرب 359\r\nدستور براى امان بودن از كك 360\r\nدستور براى امان بودن از جن زدگى بچها 361\r\nباب دعا هنگام خواندن قرآن 363\r\nباب دعا براى حفظ كردن قرآن 366\r\nباب دعاهاى كوتاه و مختصر براى همه حاجتهاى دنيا و آخرت 368\r\nكتاب فضل قرآن\r\nآمدن قرآن در قيامت به صورت انبياء . . . . 394\r\nاستشفاء به قرآن براى درد سينه 400\r\nباب فضيلت آن كس كه قرآن را به كار بندد 404\r\nباب كسى كه به سختى قرآن را ياد گيرد 409\r\nتوضيح 409\r\nباب كسى كه قرآن را حفظ كرده سپس فراموش كند 410\r\nباب در خواندن قرآن 412\r\nباب خانه‌هائى كه در آنها قرآن خوانده شود 413\r\nباب ثواب خواندن قرآن 414\r\nباب دستور به خواندن قرآن از روى آن 417\r\nباب شمرده و هموار خواندن قرآن با آواز خوش 418\r\nباب كسى كه هنگام خواندن قرآن خود را بغش مىزند 421\r\nباب مدت خواندن يك ختم قرآن 422\r\nباب اينكه قرآن بهمانسان كه نازل گرديده بالا رود نه بدانسان كه خوانند 424\r\nباب فضيلت برخى از سوره‌ها و آيات قرآن 425\r\nفضيلت سوره قدر و قل هو الله و آية الكرسى 427\r\nفضيلت سوره تكاثر و حمد و فلق و ناس . . . 429\r\nآياتى از قرآن براى امان بودن از سوختن و غرق و دزدى . . . . 431\r\nفضيلت سوره اذا زلزلت . . . . 434\r\nباب نوادر 435\r\nنزول قرآن مطابق مثل معروف « اياك اعنى . . . . » 439\r\nبرخى از روايات كه اشعار بتحريف دارد و معناى آنها در پاورقى و بحثى دربارهء تحريف قرآن از مترجم 440\r\nآيه سوره كهف را هر كه بخواند هر ساعت شب بخوابد بيدار مىشود 443\r\nحديثى دربارهء مصحف على عليه السلام و بحثى در پاورقى از مترجم 444\r\n\r\n","description":"","footnote":"","page_name":" كتاب الدعاء من الكافي 506 ","page_number":506},
  {"content":"\r\n\r\nكتاب معاشرت\r\nباب اندازه واجب در معاشرت 447\r\nباب خوش سلوكى با مردم 449\r\nباب كسى كه رفاقت و همنشينى با او لازم است 451\r\nباب كسى كه همنشينى و رفاقت با او بد است 453\r\nبا پنج كس هم نشين مشو 455\r\nباب دوستى كردن با مردم 457\r\nآگاه كردن مرد برادر ( دينى ) خود را بدوستيش 458\r\nباب سلام كردن 459\r\nباب آنكه بايد آغاز سلام كند 462\r\nباب اينكه چون يكتن از ميان يك گروه سلام كرد از ديگران كافى است و چون يكى از ميان يك گروه جواب داد از ديگران كافى است 463\r\nباب سلام كردن به زنها 464\r\nباب سلام كردن بر سائر ملتها 464\r\nجواب سلام يهودى و مسيحى و مشرك 465\r\nدست دادن با كفار 467\r\nباب نامه نوشتن مسلمان با اهل ذمه ( يهود و نصارى و مجوس ) 468\r\nباب چشم پوشى و گذشت 468\r\nباب نادر 469\r\nباب عطسه و جوابى كه هنگام عطسه زدن كسى بايد گفت 470\r\nباب لازم بودن احترام از مسلمان ريش سفيد و سالخورده 478\r\nباب گرامى داشتن شخص كريم و بزرگوار 479\r\nباب حق شخص وارد 480\r\nباب اينكه مجلسها امانت است 480\r\nباب سر بگوشى صحبت كردن 481\r\nباب كيفيت نشستن 482\r\nباب تكيه دادن ( بر دستها ) و روى پا نشستن 484\r\nباب شوخى و خنده 485\r\nمؤمن مزاح است 486\r\nباب حق همسايگى 489\r\nداستان يعقوب و سبب بلاى او 491\r\nدستورى براى آسوده شدن از آزار همسايه 492\r\nباب حد همسايگى 493\r\nباب خوش رفاقتى و حق رفيق در سفر 494\r\nداستانى از همسفر شدن على عليه السلام با شخص ذمى 495\r\nباب نوادر 496\r\nباب نامه نوشتن بهمديگر 495\r\nباب نهى از سوزاندن كاغذهاى نوشته 499\r\n\r\n","description":"","footnote":"","page_name":" كتاب الدعاء من الكافي 507 ","page_number":507},
  {"content":"\r\n\r\nمژده به مسلمانان\r\nتفسير كبير\r\nمنهج الصادقين\r\nفى الزام المخالفين\r\nاز تصنيفات عارف ربانى\r\nملا فتح الله كاشانى\r\nبه خط طاهر خوشنويس\r\nبا مقدمه ، حواشى\r\nجناب آقاى حاج سيدابوالحسن اصفهانى مرتضوى\r\nدر 10 مجلد زركوب\r\nنفس المهموم\r\nتأليف حاج شيخ عباس قمى\r\nباترجمه و شرح سليس و روان فارسى باكاغذ اعلا وجلد زركوب .\r\nمنتخب التواريخ\r\nتاليف حاج ملا هاشم خراسانى\r\nبا كاغذ اعلام و جلد زركوب\r\nو با كاغذ معمولى وجلد زركوب\r\n\r\n\r\n","description":"","footnote":"","page_name":" كتاب الدعاء من الكافي 508 ","page_number":508}
  ]