[
  {"content":"\r\n\r\nتاريخ سياسى اسلام\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nتاريخ سياسى اسلام\r\nجلد اول : از آغاز تا انقراض دولت اموى\r\nجلد دوم : دوران اول و دوم دولت عباسيان\r\n( 444 هجرى )\r\nتأليف : دكتر حسن ابراهيم حسن\r\nترجمهء : ابوالقاسم پاينده\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nسازمان انتشارات جاويدان\r\nبينانگذار : محمد حسن علمى\r\nتاريخ سياسى اسلام\r\nنوشتهء : دكتر حسن ابراهيم حسن\r\nترجمهء : ابوالقاسم پاينده\r\nليتوگرافى : آرش\r\nچاپ نهم / 1376\r\nچاپ : چاپخانه حيدرى\r\nتعداد : 4000 نسخه\r\nكليه حقوق مخصوص انتشارات جاويدان است\r\nشابك 8 - 15 - 5732 - 964\r\n8 - 15 - 5732 - 964\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ جلد اول 
  ]\r\nبنام خدا\r\n\r\nمقدمه‌ها\r\n\r\nدرباره چاپ سوم\r\nچاپ اول اين كتاب ، چهل سال پيش انجام پذيرفت و با آنكه نسخ آن خيلى زود كمياب شد نزديك بيست سال در انتظار چاپ دوم ماند .\r\nچاپ سوم نيز به سالهاى دراز معوق ماند ، چندان كه نسخه‌اى از آن را براى اين چاپ آسان به دست نياورديم .\r\nاين چاپ با چاپهاى پيش تفاوتى ندارد ، جز آنكه غلطهاى چاپى را اصلاح كرده‌ام كه به سنت ديرين غلطهاى تازه‌اى جاى آن را خواهد گرفت ، زيرا كتاب بىغلط در كتابخانه پارسى ، همانند سيمرغ است كه آن را در قاف افسانه بايد جست ، بعضى كلمات و عبارات را نيز دستكارى كرده‌ام ، اما كتاب همانست كه بود .\r\nخرسندم كه اين كتاب به سالها كمياب ، در دسترس خوانندگان قرار مىگيرد و اميدوارم دوستداران مطالعه تاريخ اسلام ، مطلوب خود را در آن بيابند . انشاء اللّه .\r\nمهر 1356\r\nابو القاسم پاينده\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nمقدمه چاپ دوم\r\nچاپ اول اين كتاب سى سال پيش كمى پس از نشر متن عربى انتشار يافت و در مدتى كمتر از يك سال به خلاف انتظار نسخه‌هاى آن كمياب شد . در اين مدت جلد دوم و سوم كتاب كه مكمل اين جلد است و دنباله سرگذشت امپراطورى اسلام را تا سال 447 شرح مىدهد ، جامه تأليف پوشيده و تا چند سال پيش چاپ ششم آن در قاهره منتشر شده و هم به زبان انگليسى و اردو ، و در اندونزى به زبان رايج آن ديار ترجمه شده و در سراسر جهان نسخه‌هاى متن يا ترجمه را دست به دست برده‌اند .\r\nاكنون كه توفيق ، يار ناشر آمده و از پى اين فترت طولانى ، ترجمه جلد اول به قالب چاپ نو ريخته شده بناى كار بر اين است كه انشاء اللّه ترجمهء جلد دوم و سوم نيز متعاقب آن به فاصله بسيار كم كه اميدوارم جمعا از چهار ماه تجاوز نكند انتشار يابد تا كتاب دوستان فارسى زبان\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nمجموعه‌اى منظم و مختصر از سرگذشت چهار قرن اول اين امپراطورى عجيب را كه از سنگستان حجاز پديد آمد و بيش از شش قرن ، ترازودار حوادث جهان بود و هنوز نفوذ معنوى و فرهنگى آن در جهان ما وزنه‌اى سنگين است به دست داشته باشند .\r\nاميدوارم عنايت الهى كه در سير معنوى ساليان اخير ، راهنماى من بوده در انجام اين خدمت نيز مدد كند و عليه التكلان .\r\nاسفند ماه 1337 ابو القاسم پاينده\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nمقدمهء مترجم بر چاپ اول\r\nدر اوائل قرن هفتم ميلادى ، هنگامى كه امپراطورى ايران و روم ، بر سر سيادت و نفوذ جهانى پيكار مىكردند ، در صحراى عربستان حادثه‌اى رخ داد كه جريان تاريخ را عوض كرد . عربستان تا آن هنگام ، در جهان ، اهميت و مقام معتبرى نداشت و ايران و روم كه بر قسمت اعظم جهان آن روز تسلط و نفوذ داشتند ، بدين جزيره خشك و بىحاصل كه بيشتر نواحى آن مانند دريائى بزرگ ، پر از ريگ‌هاى سوزان و مواج بود چندان توجهى نداشتند و شبه جزيره عربستان ، جز در بعضى نقاط كه داراى اهميت تجارتى و لشگركشى بود ، از نفوذ مستقيم ديگران محفوظ مانده بود .\r\nايران و روم دو دولت بزرگ و نيرومند جهان ، از لحاظ معتقدات نيز با هم اختلاف داشتند . ايران ، ثنوى بود و روم تثليثى . عربستان نيز كه ميان اين دو كشور بزرگ محصور بود خدايان بسيار داشت و در دره مكه كه مركز دينى و روحانى و بازرگانى عرب به شمار مىرفت ، در اطراف كعبه ، خانه ابراهيم ، سيصد و شصت بت به پا بود كه هر يك متعلق به يكى از قبايل عرب بود . حادثه‌اى كه جريان تاريخ را عوض كرد از دره مكه سرچشمه گرفت .\r\nمردى درستكار و خردمند و راستگو كه كودكى را به گوسفندچرانى و جوانى را قسمتى به تجارت و قسمتى را به عبادت گذرانيده بود ، پس از يك دوره تفكر متمادى ، به تلقين نداى غيبى ، در كانون بت‌پرستى بر ضد خدايان متعدد ، پرچم توحيد برافراشت و گفت : تثليث و ثنويت موجب ضلالت است و بت‌پرستى مايه پستى . بايد از ضلالت و پستى چشم بپوشيد و خداى يگانه را كه خدائى جز او\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nنيست و زنده و پاينده است و خواب نمىرود و هر چه در آسمانها و زمين است متعلق بدوست ، بپرستيد !\r\nاين حادثه به ظاهر چندان مهم نبود و جهان آشفته آن زمان كه مانند هميشه با مشكلات اجتماعى و اقتصادى و اخلاقى دست و گريبان بود و چون عنكبوت از ميان رشته‌هاى اوهام خويش راه فرار نداشت ، بدين نهضت معنوى كه بىسر و صدا در قلب عربستان ، در دره مكه آغاز مىشد توجهى نكرد و شايد در چند سال اول در خارج عربستان كسى از اين قضيه خبردار نشد .\r\nبيست و پنج سال گذشت ، ناگهان دسته‌هاى جنگجوى عرب كه در زير پرچم توحيد ، متحد و به نيروى ايمان مسلح شده بودند به قلمرو ايران و روم حمله بردند . در نظر مردم آن عصر ، اين قضيه ، خوابى ناصواب و خيالى محال بود .\r\nعربها غالبا مردمى خانه به دوش و صحرانشين بودند ، چون وسيله زندگانى نداشتند دائما براى ربودن هستى يكديگر ستيزه مىكردند و بيشتر روزگارشان به شترچرانى و كينه‌جوئى و يغماگرى سپرى مىشد .\r\nعجيب بود كه مردمى چنين بدبخت و بينوا و مفلوك در صدد حمله به دولتهاى بزرگ و نيرومند آن عصر برآيند ، عجيب بود اما محقق بود .\r\nنهضت اسلام در ظرف مدتى كمتر از يك ربع قرن با وضعى معجزه‌آسا اين طوايف خانه‌بدوش را كه پيش از آن تيره‌روزترين مردم دنيا بودند در زير لواى توحيد در آورده بود ، نفوذ خدايان و دينهاى مختلف از عربستان برافتاده بود و طوايف مختلف زير لواى دين جديد متحد شده بودند . نيروى ايمان ، اين مردم خودسر و ماجراجو و پراكنده را به هم پيوسته بود و از آنها نيرويى بزرگ و جوشان و مقاومت‌ناپذير پديد آورده بود كه در مدتى كوتاه ، سپاههاى منظم را مغلوب كرد ، كشورهاى بزرگ را درنورديد و يك قرن نگذشت كه نهضت نو ، قسمت اعظم جهان آن روزگار را فرا گرفت .\r\nامپراطورى وسيع ايران پيرو نفوذ اسلام شد و امپراطورى روم در چهار ديوار قسطنطنيه محصور ماند و پرچم اسلام از اسپانيا تا ديوار\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nچين به اهتزاز درآمد .\r\nاين نهضت عجيب با اين پيشرفت سريع ، فاصله‌اى در تاريخ جهان به وجود آورد . دنياى كهن را زير و زبر كرد و بر ويرانهء آن ، جهانى نوين ساخت كه نظامات سياسى و اجتماعى و اقتصادى و اخلاقى آن با جهان پيش تفاوت داشت . تمدنى كه در نتيجه چندين قرن كوشش و فعاليت پيروان اسلام پديد آمد به عظمت و ابهت و ظرافت از مهمترين تمدنهاى انسانى دست كم نداشت . اكنون نيز كه از تحول حوادث ، نفوذ سياسى اسلام در اوضاع جهان چنان و چندان كه بايد آشكار نيست ، محققا نفوذ معنوى آن به حال خود باقى است و چند صد ميليون مردم جهان را دلبسته و شيفته تعليمات و مبادى خود دارد .\r\nتاريخچه اين نهضت عجيب براى آنها كه به اطلاع از تحولات اجتماع انسانى رغبتى دارند ، موضوعى بسيار شيرين و دلفريب است زيرا بىگفتگو هيچ يك از نهضتهاى معنوى جهان ، به سرعت و وسعت انتشار و نفوذ و ثبات در مقابل تغييرات روزگار به پايه آن نمىرسد . ما فرزندان ايران ، بيشتر از ديگران به اين موضوع دلبستگى داريم ، زيرا ميهن عزيز ما كه پيش از اسلام مدتهاى دراز مشعله‌دار تمدن جهان بود از آغاز ظهور اسلام عرصهء نفوذ آن شد و به استعانت اين نيروى نو زندگانى معنوى خود را تجديد كرد و مقامى را كه پيش از آن در جهان داشت به دست آورد و ايرانيان در پيدايش و تكامل و انتشار تمدن بزرگ اسلام سهيم شدند . محققا تمدن باشكوه اسلامى كه از منابع مهم تمدن نوين است قسمتى از عظمت و اهميت خود را در زمينه ادب و معرفت و هنر ، مرهون دانش و كوشش فرزندان اين آب و خاك است .\r\nاز اين رو تاريخ اسلام با تاريخ ايران ارتباطى خاص دارد و براى توضيح آن از قرن هفتم ميلادى به بعد تاريخ اسلام را نمىتوان ناديده گرفت .\r\nكتابى كه اكنون ترجمه آن انتشار مىيابد قسمتى از تاريخ اسلام را از آغاز ظهور تا انقراض دولت اموى شرح مىدهد . مؤلف ، كتاب خويش را با اسلوبى نوين تأليف كرده و غالب حوادث را با مقدمات و\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nنتايج آن ارتباط داده است .\r\nچنان كه از فهرست منابع اين كتاب معلوم مىشود مؤلف به جز منابع عربى از آثار خاورشناسان نيز بهره گرفته است . گر چه خاورشناسان در اين زمينه چيز تازه‌اى ندارند و نوشتهايشان از منابع عربى سرچشمه دارد ، اما اسلوب كارشان تازگى دارد و ملاحظاتى كه احيانا در تفسير حوادث ابراز مىكنند زمينه‌اى براى تفكر و تحقق به دست مىدهد .\r\nبراى آنكه ترجمه فارسى اين كتاب با احتياجات معنوى خوانندگان هم آهنگ شود تصرفات مختصرى در آن به كار رفت . مؤلف برسم محققان پاره‌اى نكات را كه با مطالب متن ارتباط دارد در ذيل صفحات آورده و نيز براى هدايت كسانى كه فرصت كنجكاوى و تحقيق دارند مأخذ مطالب را با نام مؤلف و شماره صفحات آن در زير هر صفحه نوشته است . محقق است كه دانستن اين قبيل نكات براى خوانندگان عادى چندان سودمند نيست . آنان كه ذوق تتبع و تحقيق دارند و مىتوانند به منابع اين تأليف مراجعه كنند طبعا به متن عربى نيز دسترسى دارند ، ولى غالب خوانندگان از اين گونه يادداشتها طرفى نمىبندند ، بدين جهت از نقل آن در ترجمه فارسى صرفنظر شد . در بعضى موارد ، مؤلف براى توضيح كليات به ذكر جزئيات پرداخته ، يا گفتارها و نامه‌هاى مفصل را براى مزيد توضيح در ضمن حوادث آورده كه به رعايت اختصار در ترجمه حذف يا تلخيص شد . ولى مىتوان اطمينان داشت كه در نتيجه اين كار چيزى از مطالب اصلى و مهم كتاب فوت نشده و در اين قسمت تا آنجا كه توانسته‌ام امانت را رعايت كرده‌ام .\r\nاگر اين كتاب در پيشگاه دوستداران معرفت مقبول افتد و بتواند شعله‌اى بر كانون فرهنگ عمومى بيفزايد ، رنجهائى كه در راه ترجمه آن برده‌ام آسان مىشود و اميدوارم چنين باشد .\r\nآبان 1317\r\nابو القاسم پاينده\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nفهرست مندرجات\r\nعنوان صفحه\r\nمقدمه مترجم 1\r\nعرب و عربستان 25 موقعيت جغرافيائى عربستان 27\r\nوضع طبيعى عربستان - نقاط حاصلخيز عربستان 28\r\nتمدن عرب پيش از اسلام تجارت يمن - انقراض تمدن يمن 31\r\nمهاجرت مردم مأرب 32\r\nتاثير ايران و روم در عربستان 34\r\nوضع اجتماعى زن در روزگار جاهليت - ازدواج 35\r\nاسير گرفتن زنان - طلاق - زنده به گور كردن دختران 36\r\nتعاون ميان افراد قبيله - ارتباط قبايل و طوايف 37\r\nموالى و بندگان - وضع سياسى 39\r\nكشورهاى قديم عربى - كشور سبا 40\r\nذونواس - تسلط حبشه بر يمن - بدرفتارى حبشيان در يمن 41\r\nعنوان صفحه\r\nتسلط ايران بر يمن 42\r\nامارت حيره و غسان - پيدايش امارت حيره 43\r\nتأثير حيره در تمدن عرب - امارت غسان 44\r\nوضع حكومت بدويان 45\r\nقريش 47 سرزمين حجاز - مكه - جرهم 48\r\nطايفه خزاعه - دورهء تسلط قريش كعبه و حرم مكه 49\r\nحمايت قريش از كعبه 50\r\nحكميت ميان قريش - تنظيم امور مكه 51\r\nماه‌هاى حرام 52\r\nعبد المطلب - ابرهه و هجوم به مكه 53\r\nروايت طبرى 54\r\nتجارت قريش - موقعيت مكه 56\r\nتأثير تجارت در قريش - سفر زمستان و تابستان 57\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nثروت در نتيجه تجارت 58\r\nاثر مكه در وضع معنوى عربها 59\r\nتعليم - عرب و علوم آن عصر علوم عرب - هدف اجتماعات عرب 60\r\nشعر عربى - نظريه نلدكه راجع به شعر عربى 61\r\nماه‌هاى حرام - وضع دينى عربها 62\r\nمسيحىگرى - يهودىگرى 64\r\nحنيفيان 65\r\nوضع دينى عرب در موقع ميلاد رسول ( ص ) 66\r\nبعثت پيغمبر 68 تولد محمد - پرورش محمد - محمد در كار تجارت 69\r\nازدواج با خديجه - محمد در سن سى و پنج سالگى 70\r\nاخلاق محمد - بشارت به نبوت محمد 71\r\nدين حنيف - در غار حرا - آغاز وحى 72\r\nدعوت افراد 74\r\nاظهار دعوت 75\r\nمبارزه قريش با دعوت محمد - آزار مسلمانان 77\r\nآزار عمار بن ياسر - بلال خباب بن ارت - آزار زنان - 78\r\nمحمد در پناه ابو طالب 79\r\nتهديد ابو طالب - قريش و ابو طالب 80\r\nبنى هاشم از محمد حمايت مىكنند - حيله قريش 81\r\nاعتراف دشمنان به فضيلت محمد 82\r\nتأثير قرآن 83\r\nمهاجرت مسلمانان به حبشه 84\r\nمهاجران حبشه - مردم قريش در تعقيب مهاجران 85\r\nفرستادگان قريش در دربار نجاشى 86\r\nحيله عمرو بن عاص - اسلام عمر و حمزه 87\r\nاستماع قرآن - چه سخن دلفريبى است 88\r\nقطع روابط قريش با بنى هاشم و بنى مطلب 89\r\nوفات ابو طالب و خديجه - سفر طايف 90\r\nدعوت قبايل عرب\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n- استقبال مردم يثرب از دعوت رسول 91\r\nاخلاق مردم يثرب - اختلافات يثربيان 92\r\nدعوت رسول و اسلام خزرجيان 93\r\nپيمان اول عقبه - پيمان دوم عقبه 94\r\nنقيبان 95\r\nاتفاق قريش بر قتل رسول 96\r\nهجرت رسول - روايت ابن هشام 97\r\nراه از مكه تا مدينه 98\r\nمحمد در مدينه - ساكنان مدينه 99\r\nپيمان با مردم مدينه 100\r\nنظر ما درباره پيمان 101\r\nاقامه شعاير اسلام - اذان 102\r\nوحدت دينى به جاى وحدت قومى 103\r\nازدواج با عايشه 104\r\nمنزلت عايشه در قلب پيغمبر 105\r\nچرا پيغمبر بعد از عايشه زن گرفت 106\r\nجويريه و صفيه - ام سلمه - زينب دختر جحش 107\r\nنظريه ما در اين باب 108\r\nجنگها و سفرهاى جنگى 111 آيا اسلام به نيروى شمشير انتشار يافت ؟\r\nخلفاى پيغمبر 112\r\nنفوذ اسلام در قلب مغولان 113\r\nاسلام كليسا و اتباع آن را حمايت مىكند 114\r\nمجوزات جهاد 115\r\nنيروى معنوى مسلمانان 117\r\nبراى ترسانيدن قريش 118\r\nتغيير قبله - اهميت قبله 123\r\nجنگ بدر - نتيجه جنگ بدر 124\r\nغنائم جنگ 125\r\nجنگ احد - مشورت پيغمبر با ياران خود 126\r\nحركت مسلمانان 127\r\nموقعيت مسلمانان و دشمنان - آغاز جنگ - خطاى تيراندازان 129\r\nعلاقمندى مسلمانان به حفظ پيغمبر 130\r\nاز احد تا احزاب 131\r\nواقعه رجيع - حادثه بئر معونه 132\r\nجنگ بنى نضير 133\r\nجنگ احزاب يا خندق 134\r\nاميدوارى قريش - حفر خندق 135\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nنقض عهد بنى قريظه - موقعيت سخت 137\r\nچاره‌جوئى نعيم بن مسعود 138\r\nفيروزى مسلمانان 139\r\nجنگ بنى قريظه 140\r\nجنگ بنى مصطلق - نزاع مهاجران و انصار 141\r\nتدبير صائب 142\r\nازدواج با جويريه دختر حارث - داستان تهمت 143\r\nصلح با قريش - شرايط صلح 144\r\nدلگيرى مسلمانان از شرايط پيمان 145\r\nهيجان مسلمانان 146\r\nحسد يهودان نسبت به پيغمبر 147\r\nصبر رسول بر بدرفتارى يهود 148\r\nتوطئه يهودان بر ضد اسلام - مهيا شدن يهودان براى هجوم به مدينه 149\r\nخاورشناسان و جنگ يهود 150\r\nرد نظر مرگليوث 151\r\nجنگ خيبر - فتح خيبر 152\r\nجنگ موته 153\r\nفتح مكه - عوامل فتح 154\r\nنتيجه فتح مكه - نظريه نلدكه 156\r\nرد نظريه نلدكه - جنگ حنين - حركت مسلمانان 157\r\nغافلگير شدن مسلمانان - شكست مشركان 158\r\nمحاصره طايف - آتش زدن تاكستانها 159\r\nغنائم جنگ 160\r\nنگرانى انصار - خطبه رسول 161\r\nاسلام طايفيان 162\r\nدشمنى قبايل اطراف با ثقفيان تفكر مردم ثقيف براى صلح 163\r\nشرايط مردم ثقيف - استوارى اسلام طائفيان 164\r\nسفر تبوك 165\r\nحج وداع و وفات پيغمبر 167 حج وداع 168\r\nبيمارى پيغمبر 169\r\nوفات رسول 170\r\nمكان دفن رسول - صفات پيغمبر 171\r\nحسن سياست پيغمبر 172\r\nزهد پيغمبر 173\r\nرفتار پيغمبر با اصحاب خود رسالت عمومى 174\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nنامه پيغمبر به هرقل - نامه مقوقس - نامه نجاشى 176\r\nنامه كسرى - تأثير اين نامه‌ها 177\r\nنظر مركليوث درباره اين نامه‌ها 178\r\nگفتگوى هرقل با ابو سفيان 179\r\nگفتگوى هرقل با درباريان دربارهء نامه پيغمبر 181\r\nترديد در روايتهاى عربى 182\r\nمقوقس 183\r\nنجاشى - نظريه سر توماس ارنلد درباره نامه‌هاى پيغمبر 184\r\nنظريه خاورشناسان - رد تصورات خاورشناسان - سخنان پيغمبر 189\r\nتأثير اسلام در عرب 191 خاورشناسان و نبوت محمد ( ص ) - شهادت يكى از خاورشناسان 192\r\nقرآن در مكه و مدينه 194\r\nتأثير دين اسلام - نماز و روزه - زكات 195\r\nحشر و حساب - تأثير اجتماعى اسلام 196\r\nحفظ اموال 197\r\nتنظيم معاملات 198\r\nحقوق زن در اسلام - مساوات مرد و زن در اسلام 199\r\nميراث - طلاق 200\r\nحفظ حقوق زن به هنگام طلاق 201\r\nنظر دانشمندان غرب درباره طلاق 202\r\nتعدد زوجات 203\r\nاسلام و آداب اجتماعى 204\r\nبردگى در اسلام 206\r\nاسلام دين برابريست 207\r\nبردگى نزد يهوديان و روميان و مردم يونان 209\r\nتوجه اسلام به حقوق بردگان 210\r\nواندنبرك و اصول بردگى در اسلام 214\r\nتأثير اسلام در عرب 215\r\nتأثير سياسى اسلام 216\r\nجاهليت و اسلام 217\r\nگفتار دوزى - گفتار گلدزهر 218\r\nگفتار نلدكه 219\r\nگفتار جعفر بن ابيطالب - گفتار ابن حزم 220\r\nگفتار ولزوموير 221\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nخلفاى پيغمبر 223 ابو بكر - بيعت با ابو بكر 224\r\nسياست ابو بكر 225\r\nارتداد عرب - نگرانى قبائل عرب 226\r\nمنازعه بر سر خلافت 227\r\nدلايل مهاجران و انصار 228\r\nقريش و ارتداد قبايل عرب 228\r\nمدعيان پيغمبرى - مسيلمه 229\r\nاسود عنسى 230\r\nطليحة بن خويلد 231\r\nنامه ابو بكر 232\r\nعلل مظفريت مسلمانان در جنگهاى ردت 235\r\nخاورشناسان و ارتداد عرب 236\r\nمجازات مرتد - گفتار فقها دربارهء مرتد 238\r\nعمر بن خطاب - بيعت با عمر 240\r\nاستفسار ابو بكر از كسان درباره عمر 241\r\nفتوح اسلام 242\r\nوضع روم پيش از نهضت عرب 243\r\nوضع ايران 244\r\nفتح عراق و ايران در عهد عمر 245\r\nجنگ قادسيه 246\r\nشكست ايرانيان - جنگ نهاوند 248\r\nتأثير فتح عرب در ايران 249\r\nرفتار عرب با مردم ايران - رواج اسلام در ايران 250\r\nفتح شام و فلسطين 251\r\nاعتراض بر اين روايت 252\r\nحركت خالد بن وليد به سوى شام 255\r\nجنگ يرموك 256\r\nفتح دمشق 257\r\nبيسان و طبريه 259\r\nفتح بيت المقدس 260\r\nفتح مصر 261\r\nگفتگوى عمرو بن عاص با عمر درباره فتح مصر 265\r\nتقاضاى صلح از طرف مقوقس - سخن فرستادگان مقوقس درباره سپاه عرب 268\r\nفتح اسكندريه 269\r\nشرايط صلح 270\r\nپيمان‌شكنى روميان - تأثير فتح\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nدر مصر 273\r\nمساوات حقوقى ميان مصريان 274\r\nمورخان و كتابخانه اسكندريه 275\r\nدلايل مورخانى كه حريق را راست پنداشته‌اند - رد اين دلايل 276\r\nروايت ابو الفرج 277\r\nخلاصه اعتراضات مورخان 279\r\nصفات و اخلاق عمر 280\r\nقتل عمر - عثمان بن عفان 282\r\nانتخاب عثمان 283\r\nعبد الرحمن در ميان گروه 284\r\nنظر بزرگان اصحاب و اشراف 285\r\nبنى هاشم و بنى اميه 286\r\nخطبه عثمان 287\r\nفتوح به روزگار عثمان 288\r\nفتنه‌اى كه به قتل عثمان منجر شد 290\r\nتبعيد ابوذر به ربذه 295\r\nپيشرفت دعوت ابن سبا در مصر 297\r\nنتيجه تبليغات ابن سبا - كوشش عثمان براى جلوگيرى از خطر 298\r\nجمع‌آورى قرآن در عهد عثمان 300\r\nصفات عثمان 304\r\nعلى ابن ابيطالب - على در روزگار خلفا 305\r\nبيعت با على 306\r\nمعزول كردن عاملان عثمان - جنگ جمل 307\r\nحركت عايشه بسوى بصره 309\r\nحركت على بسوى بصره 311\r\nجنگ صفين 313\r\nداورى 315\r\nاجتماع داوران - داورى 317\r\nرأى داوران 318\r\nنگاهى به پيمان داورى - روايت طبرى 320\r\nنظر ما درباره داورى 321\r\nپيدايش خوارج 322\r\nگفتگوى على با خوارج 323\r\nروز نهروان 324\r\nقتل على 326\r\nصفات على 327\r\nدولت اموى 329 معاوية ابن ابو سفيان - تولد معاويه 333\r\nمعاويه در شام - خلافت حسن بن على 334\r\nخوارج 335\r\nمغيره در تعقيب خوارج 336\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nنصب زياد بن ابيه به فرماندارى بصره 337\r\nخوارج در ايام حكومت زياد - شيعه 338\r\nلعن معاويه 339\r\nفتوح اسلام در عهد معاويه - كوشش براى فتح قسطنطنيه 340\r\nانتخاب يزيد بولايتعهد - موافقت معاويه 341\r\nرأى زياد بن ابيه - نظر مردم مدينه 342\r\nفرستادگان شهرها - رفتن معاويه به مدينه 343\r\nوفات معاويه 345\r\nاخلاق و صفات معاويه 346\r\nيزيد بن معاويه - خلافت يزيد 348\r\nقيام حسين ( ع ) - قتل مسلم 349\r\nنتيجه قتل حسين - گفتار الفخرى گفتار سيد امير على 351\r\nگفتار نيكلسن - حادثه حره 352\r\nگفتار سيد امير على 353\r\nمحاصره مكه - معاويه دوم 354\r\nمروان بن حكم 355\r\nجنگهاى داخلى 356\r\nعبد الملك بن مروان بنيانگزار دوم دولت اموى 358\r\nتوبه‌گزاران 359\r\nمختار بن ابى عبيد - مختار و كيسانيه 360\r\nقتل ابن زياد - قتل مختار 362\r\nعبد الملك و نزاع مختار و ابن زياد - خروج عمرو بن سعيد بن عاص 363\r\nحركت عبد الملك به سوى عراق - حزب زبيريان 364\r\nابن زبير بدوران معاويه - ابن زبير پس از مرگ معاويه 365\r\nحزب زبيريان و علل ظهور آن رواج دعوت ابن زبير 366\r\nنيروى مصعب بن زبير 367\r\nمحاصره مكه 368\r\nقتل ابن زبير 369\r\nعلل سقوط حزب زبيريان 370\r\nحجاج بن يوسف و عراق 372\r\nخوارج - جدائى خوارج از ابن زبير 373\r\nمهلب بن ابى صفره در جنگ خوارج 374\r\nفرقه‌هاى خوارج و تعليمات آن -\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nعقيده خوارج درباره خلافت 378\r\nافكار دينى خوارج - 379\r\nرفتار خوارج با مخالفان خود - دسته‌هاى خوارج 380\r\nنجديه 381\r\nبيهسيه 382\r\nاباضيه - صفريه 383\r\nنظر ما درباره عقايد خوارج 384\r\nقيام ابن اشعث - روش حجاج درباره موالى 385\r\nصفات عبد الملك 386\r\nوليد بن عبد الملك 387\r\nفتوحات دوران وليد 388\r\nرواج اسلام در ماوراء النهر - فتوحات محمد بن قاسم در بلاد سند 389\r\nفتوحات اسلام در اندلس 390\r\nاقدام براى فتح اسپانيا - تسلط موسى بن نصير بر بلاد مغرب 393\r\nعبور طارق از دريا - فيروزى طارق در كنار وادى بكه 394\r\nفرماندارى عبد العزيز بن موسى در اندلس 396\r\nجنگهاى عرب در آنسوى پيرنه 397\r\nجنگ تور - تأثير فتح در اندلس 398\r\nاشراف - يهودان - بندگان و كشاورزان 399\r\nسليمان بن عبد الملك 400\r\nعمر بن عبد العزيز 402\r\nعمر بن عبد العزيز در نظر تاريخ 403\r\nاصلاحات عمر بن عبد العزيز 404\r\nروش عمر درباره خوارج 405\r\nيزيد بن عبد الملك 406\r\nهشام بن عبد الملك 407\r\nسياست هشام نسبت به موالى - - مرجثه 408\r\nوجه تسميه مرجثه 409\r\nاخلاق هشام 410\r\nوليد بن يزيد بن عبد الملك - يزيد و ابراهيم پسران وليد بن عبد الملك 412\r\nپيدايش معتزله 413\r\nتوحيد 414\r\nعدل - اصل سوم و چهارم و\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nپنجم 415\r\nعقايد سياسى معتزله با شيعه 416\r\nرابطه معتزله با شيعه 417\r\nارتباط معتزله با خوارج 418\r\nسستى كار بنى اميه - مروان بن محمد 419\r\nفتنه خوارج - ابو حمزه خارجى 420\r\nورود ابو حمزه به مدينه 421\r\nپيشرفت كار ابو مسلم 422\r\nعلل سقوط دولت اموى 423\r\nتعصب قبايل 424\r\nكشته شدن يزيد بن مهلب 425\r\nعياشى و خوشگذرانى - طرفدارى امويان از عرب 430\r\nنهضتهاى سياسى و دينى كه در عصر بنى اميه رخ داد 431\r\nعقيده مهدى منتظر 432\r\nانتقال خلافت به بنى عباس 434\r\nوفات ابو هاشم 435\r\nانتخاب خراسان براى نشر دعوت 436\r\nداعيان محمد بن على در خراسان 437\r\nظهور دولت عباسيان 438\r\nجلوگيرى ابو مسلم از اتحاد عرب - انتشار شورش 439\r\nكشف كار عباسيان 440\r\nتمدن اسلامى بدوران خلفا و دورهء امويان 443 خلافت - خلافت و مقام پاپى 444\r\nابن خلدون و شيعه 446\r\nنظريات مختلف درباره خلافت - انتخاب ابو بكر 448\r\nنظريه سر توماس ارنلد - وزارت 449\r\nرابطه مسجد با امور دولت 450\r\nدبير - حاجب 451\r\nولايتداران 452\r\nمتصدى خراج 453\r\nقضاوت 454\r\nمقررى قاضيان - محتسب 455\r\nقاضى مظالم 456\r\nامتيازات قاضى مظالم - سالار نگهبانان 457\r\nنظام ادارى 458\r\nتقسيم ادارى به روزگار امويان - وضع بريد 459\r\nسپاه - تيراندازان 460\r\nنيروى دريايى 462\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nنيروى دريائى به روزگار عثمان - نيروى دريائى به روزگار معاويه 463\r\nبنياد دفتر 464\r\nزبان عربى در دفترها - طراز 465\r\nخراج 467\r\nوصول خراج 468\r\nخراج در عهد خلفا - عشر يا حق گمرك - زكات 469\r\nجزيه 470\r\nمؤديان جزيه 471\r\nمصارف بيت المال 473\r\nماليات به روزگار امويان 474\r\nساختمان 475\r\nساختمان بصره 476\r\nساختمان كوفه - كوفه پايتخت على بن ابى طالب 477\r\nساختمان فسطاط 478\r\nدمشق 479\r\nمسجد دمشق 480\r\nادبيات 482\r\nوضع شعر هنگام بعثت - تأثير اسلام در شاعران مشرك 483\r\nوضع ادبيات در عصر اموى 484\r\nشعر و آواز در مكه و مدينه - شعر در ديگر ولايات اسلام 485\r\nعلوم عقلى و نقلى 486\r\nحديث 489\r\nعلوم عقلى 490\r\nوضع اجتماعى 491\r\nمسابقه اسب‌دوانى 492\r\nآواز - وضع خانواده 493\r\nالغاى بردگى 494\r\nلباس - لباس زن 495\r\nغذا - زهد خلفا 496\r\nانواع غذا 497\r\nفهرست جلد دوّم در صفحه 14 جلد دوم چاپ شده فهرست جلد سوّم در صفحه 360 بچاپ رسيده است\r\n\r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\n\r\nعرب و عربستان\r\n\r\n","description":"","footnote":"","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\nعربستان سرزمينى است كه دين اسلام در آنجا ظهور كرده و پيغمبر اسلام از آنجا برخاسته بدين جهت سزاوار است در آغاز بحث از تاريخ اسلام ، موقعيت جغرافيائى عربستان و وضع دينى و اجتماعى و سياسى عرب را پيش از ظهور اسلام باختصار شرح دهيم .\r\n\r\nموقعيت جغرافيائى عربستان\r\nعربستان شبه جزيره‌ايست وسيع كه در جنوب غربى آسيا قرار گرفته و بحر احمر و اقيانوس هند و خليج فارس از سه طرف آن را احاطه كرده است .\r\nشبه جزيرهء عربستان را ميتوان به پنج قسمت تقسيم كرد :\r\nاول : تهامه و آن سرزمينى است كه روبروى ساحل شرقى بحر احمر قرار گرفته . هواى آن بىنهايت گرم است و باد در آن كمتر ميوزد و به همين جهت آن را تهامه نام داده‌اند .\r\nدوم : حجاز و آن سرزمينى است كه در شمال يمن و مشرق تهامه قرار گرفته و تا فلسطين امتداد مييابد و آن را بدان جهت حجاز ناميده‌اند كه ميان تهامه و نجد فاصله است زيرا حجز بمعنى فاصله و جدائى است و حجاز از آن اشتقاق يافته است اين ناحيه . چنان كه گوستاو لوبون در وصف آن ميگويد : \" سرزمينى است كوهستانى و ريگزار كه در وسط منطقه معتدله شمالى روبروى بحر احمر قرار گرفته و مكه و مدينه در اين سرزمين است . \"\r\nسوم : نجد و آن ناحيه‌ايست كه ميان يمن و صحراى سماوه و عروض و عراق قرار گرفته و چون اراضى آن از ساير نقاط عربستان مرتفع‌تر است آن را نجد ناميده‌اند . « 1 »\r\nچهارم : يمن است كه از مجاورت نجد تا اقيانوس هند امتداد دارد و از طرف مشرق با حضرموت و بحر عمان همسايه است .\r\n\r\n\r\n","description":"","footnote":"\r\n( 1 ) - نجد بمعنى سرزمين مرتفع است .\r\n","page_name":" 27 ","page_number":27},
  {"content":"\r\n\r\nپنجم : عروض و آن سرزمينى است كه شامل يمامه و بحرين مىشود و آن را بدانجهت عروض نام داده‌اند كه ميان نجد و يمن و عراق قرار گرفته است .\r\n\r\nوضع طبيعى عربستان\r\nسرزمين عربستان صحرائيست بسيار وسيع ولى مانند ساير صحراهاى بزرگ از آب و لوازم آبادى بىبهره نيست . هل « 1 » در كتاب تمدن عرب گويد : \" سابقا \" گمان ميكردند عربستان بيابانيست وسيع و خشك كه آب و گياه در آن يافت نميشود ولى اين سرزمين كاملا بيابانى و محروم از آبادانى نيست ، بلكه زمينهاى حاصل‌خيزى در آن يافت مىشود كه از چند هزار سال پيش در آن زراعت ميشده و شهرها و دهكده‌هاى زياد در آن وجود دارد .\r\n\r\nنقاط حاصلخيز عربستان\r\n\" نواحى حاصلخيز عموما \" در سواحل شبه جزيره عربستان قرار گرفته است .\r\nدر جنوب غربى عربستان سرزمين يمن آباد و حاصلخيز است و در روزگار قديم آن را سرزمين سبز ناميده‌اند . در جنوب عربستان سرزمين حضر - موت از آبادى بهره دارد و بخور كه در روزگار قديم براى سوزاندن در معابد بفراوانى مصرف ميشده از آنجا بدست ميامده است . در طرف مشرق سرزمين احسا كه بر ساحل خليج فارس قرار گرفته بيشتر اراضى آن آباد و حاصلخيز است . سواحل غربى عربستان زمينهاى سخت و بىحاصل است كه غالبا از تپه‌ها و توده‌هاى ريگ مستور شده ولى چراگاههاى آن مهم و قابل استفاده است و در ايام قديم وضع آن بهتر بوده است .\r\n\" قسمت مركزى عربستان شامل سرزمين نجد و يمامه مىشود . نجد داراى كوه‌هاى مرتفع و دره‌هاى عميق و طولانى است و در بعضى نواحى آن جلگه‌هائى وجود دارد كه بهترين اسبهاى عربى در آن پرورش مىيابد . يمامه نيز از آبادى بىبهره نيست در\r\n\r\n\r\n","description":"","footnote":"\r\n( 1 ) -  lleH \r\n","page_name":" 28 ","page_number":28},
  {"content":"\r\n\r\nروزگاران پيش مقدارى گندم براى رفع احتياج عربها در اين ناحيه به عمل مىآمده است و روى همرفته اين سرزمين در قرن ششم و هفتم ميلادى از زمينهاى زراعتى اروپا پست‌تر نبوده و بلكه در بعضى نقاط از لحاظ حاصلخيزى از آن بهتر بوده است . \"\r\nسديو « 1 » در وصف سرزمين حجاز گويد : \" وصف حجاز بيشتر از ساير نقاط عربستان جالب توجه است ، زيرا بيشتر شهرهاى عرب و از جمله يثرب كه بعدها مدينه ناميده شده در اين ناحيه است . در سرزمين حجاز توده‌هاى ريگ و تپه‌هاى حاصلخيز وجود دارد كه مسكن قبايل عرب است و اطراف تپه‌ها دهكده‌ها و مزرعه‌ها بوجود آمده و بر فراز آن قلعه - هاى محكمى است كه ساكنان خود را از هجوم دشمنان محفوظ ميدارد و در سراشيبىهاى آن بعضى دانه‌ها و محصولات براى چهارپايان به عمل ميآيد و نيز در آنجا چشمه‌هاى آب يافت مى - شود ، در دامن يكى از اين تپه‌ها شهر طايف بوجود آمده كه ميوه‌هايش سخت معروفست و بوستان مكه بشمار ميرود \"\r\nعربستان كوههاى خشك و بىآب و صحراهاى ريگزار و بيكران فراوان دارد . در دامن كوهها دره‌هائى وجود دارد كه حاصلخيز است و آب در آن يافت مىشود . ولى آب دره‌ها بهنگام وفور در ريگزارها فرو ميرود و پس از آن وقتى باران ديرتر يا كمتر باريد ، ساكنان اين نقاط دچار بىآبى ميشوند ، بدينجهت كمتر ممكن است گروهى از عربها در يك جا اقامت گيرند و هميشه در جستجوى آب و چراگاه از نقطه‌اى به نقطهء ديگر كوچ ميكنند .\r\nممكن است بعضىها تصور كنند در سرزمينى كه چنين خشك و بىحاصل است سكونت ميسر نيست ولى اين تصور بيجاست زيرا محيط صحرا براى سكونت مردمان نيرومند و صبور كه بتحمل سختى و رنج عادت كرده باشند مناسب است و مىتوانند در آنجا به خوبى زندگى\r\n\r\n\r\n","description":"","footnote":"\r\n( 1 ) -  tollideS \r\n","page_name":" 29 ","page_number":29},
  {"content":"\r\n\r\nكنند .\r\nباران عربستان فراوان و منظم نيست ، وقتى باران مىبارد سيلاب در دره‌ها جارى مىشود و در ريگزارها فرو ميرود ، براى استفاده از آب باران وسائلى لازم است كه عربها از آن بىخبرند .\r\nفقط در سرزمين يمن باران منظم مىبارد و مردمش در روزگار قديم براى استفاده از آب باران سدى بوجود آورده بودند چنان كه پس از اين خواهيم ديد . در ساير نقاط ، گاهى بر حسب تصادف آب در ريگزارى كه طبقات تحتانى آن سخت و نفوذناپذير است ميافتد و در آنجا باقى مىماند كه بعدها مورد استفاده قرار ميگيرد ، اين قبيل آب‌ها را چاه يا بركه ميگويند .\r\nاگر بنقشه عربستان نظر كنيم مىبينيم كه در اين سرزمين دو منطقهء بزرگ بيابانى وجود دارد يكى از شمال نجد تا جنوب فلسطين امتداد مييابد و صحراى نفود ناميده مى - شود . اين منطقه پر از توده‌هاى بزرگ و مرتفع ريگ است و در خلال آن دره‌هاى عميق و مخوفى وجود دارد كه هيچوقت آب باعماق آن نميرسد . صحراى ديگر در جنوب شرقى عربستان و در شمال حضرموت است كه دهنا يا صحراى سرخ ناميده مىشود . اين صحراى بيكران چنان سخت و صعب العبور است كه پاى هيچ كس بدان نرسيده و حتى صحرانشينان عرب با همه چالاكى و بيباكى كه در پيمودن صحراى خشك و مخوف دارند از پيمودن اين سرزمين عاجزند . اين منطقه وسيع پر از توده‌هاى ريگ است و گاه و بيگاه وزش بادهاى سخت توده‌هاى بزرگ ريگ را از نقطه‌اى به نقطه ديگر ميبرد و اگر احيانا قافله‌اى از حوالى صحرا عبور كند طوفان ريگ مانند امواج آب مردم قافله را در ميان گرفته آثارشان را محو مىكند .\r\nاز اين دو منطقه بيابانى كه بگذريم در سائر نقاط عربستان زمينهائى يافت مىشود كه قابل سكونت است . عربها مردمى چابك و صحراگردند و بسبب كمى آب بزراعت توجهى ندارند\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nو بيشتر امور زندگيشان از تربيت حيوانات ميگذرد و از ميان حيوانات به نگهدارى شتر بيشتر از همه اهميت ميدهند ، گوشت آن را ميخورند ، شيرش را مىنوشند و از پشم شتر جامه مىبافند و در سفرهاى دور و دراز و پرمحنت بيابان لوازم زندگى خود را بر اين حيوان قانع و صبور بار ميكنند و هر جا اقامت گرفتند شتران را بچرا وا ميدارند .\r\n\r\nتمدن عرب پيش از اسلام\r\nمورخان راجع به تمدن عرب پيش از اسلام اطلاعات زيادى ندارند ولى مسلم است كه در روزگارى بسيار قديم در قسمت جنوبى عربستان يعنى در سرزمين يمن ، كشور سبا و حمير تمدنى جالب توجه داشته‌اند و اين سرزمين در حدود دو هزار سال پيش از ميلاد مركز تمدن بوده است .\r\nدر آن روزگار كشور سبا عظمت و شهرتى بسزا داشت ، داستان ملاقات بلقيس ملكهء سبا با سليمان پسر داود و لباسهاى زيبا و زيورهاى گرانبهائى كه بلقيس داشت و ارمغان - هاى نفيسى كه بسليمان تقديم كرد نشان مىدهد كه كشور سبا تا چه حد در راه تمدن پيش رفته بود .\r\n\r\nتجارت يمن\r\nمردم سبا ثروت فراوان داشتند و اين ثروت را از تجارت بدست آورده بودند زيرا تجارت آنروزگار بيشتر از راه يمن انجام مىگرفت و تجارت مواد معطر و مخصوصا \" بخور كه در معابد مصر و حبشه براى سوختن به كار ميرفت بمردم سبا انحصار داشت كه بوسيله كاروانها محصولات خود را بنقاط ديگر ميفرستادند . از اينجا ميتوان دريافت كه يمن تمدن خويش را تا اندازه‌اى بساير نقاط عربستان نفوذ داده بود و نيز مسلم است كه دايره نفوذ تمدن يمن در عربستان محصور بود و اقوام ديگر تحت نفوذ آن قرار نگرفته بودند .\r\n\r\nانقراض\r\nمورخان در تعيين مقدمات و عللى كه بانقراض تمدن يمن منجر شد اختلاف دارند . مورخان عرب ميگويند : اين حادثه در نتيجهء ويرانى سد مأرب\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n\r\nتمدن يمن\r\nرخ داد زيرا سد مذكور يكى از عوامل پيشرفت يمن بود و به وسيلهء آن زمينهاى خود را بطور منظم آبيارى مىكردند و همين كه سد ويران شد زراعت آنها از ميان رفت و كشورشان خراب و تمدنشان منقرض شد . ولى خاورشناسان عقيده دارند كه ويرانى سد مأرب علت انقراض تمدن يمن نبود بلكه مردم يمن در نتيجه پيش‌آمدها و عوامل ديگر بضعف و سستى و انحطاط دچار شدند و طبعا از مراقبت سد مأرب كه يكى از وسائل پيشرفت آنها بود غفلت كردند بدينجهت سد خراب شد و انقراض تمدن يمن كه از مدتها پيش مقدمات آن شروع شده بود بمرحلهء قطعى رسيد . اين سخن بصواب نزديكتر است زيرا بعيد مينمايد كه بطور ناگهانى تمدنى انقراض يابد و يك ملت متمدن به اطراف پراكنده شوند .\r\nبنا بر اين بايد بگوئيم كه ضعف و انحطاط تمدن يمن مدتها پيش از ويرانى سد آغاز شده بود و ويرانى سد يكى از مظاهر آن بود ، و در نتيجه همين انحطاط و ضعف بود كه بسيارى مردم آن سرزمين بنقاط شمالى و شرقى عربستان مهاجرت كردند .\r\nبهر حال سد مأرب كه يكى از مقدمات تمدن يمن بود در نتيجهء سستى و اهمال - كارى بتدريج رخنه‌دار شد و نتوانست در مقابل هجوم سيل مقاومت كند بدين جهت ويران شد و آبى كه پشت سد جمع شده بود بدهكده‌ها و كشتزارها هجوم آورده همه را از ميان برد و اين حادثه چنان كه سديو ميگويد 120 سال پيش از ميلاد مسيح رخ داد .\r\n\r\nمهاجرت مردم مأرب\r\nمورخان در اين قسمت نيز اختلاف دارند كه آيا مهاجرت مردم مأرب پيش از ويرانى سد آغاز شده و يا پس از آن كه سد ويران شده مأرب دهكده‌ها و كشتزارها را از ميان برده مردم آن سرزمين به فكر مهاجرت افتاده‌اند . طرفداران اين نظر به آياتى كه در قرآن مجيد در سوره سبا راجع به اين حادثه آمده استدلال مىكنند ، خداوند گويد :\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n  لَقَدْ كانَ لِسَبَإٍ فِي مَسْكَنِهِمْ آيَةٌ جَنَّتانِ عَنْ يَمِينٍ وَ شِمالٍ كُلُوا مِنْ رِزْقِ رَبِّكُمْ وَ اشْكُرُوا لَهُ بَلْدَةٌ طَيِّبَةٌ وَ رَبٌّ غَفُورٌ . فَأَعْرَضُوا فَأَرْسَلْنا عَلَيْهِمْ سَيْلَ الْعَرِمِ وَ بَدَّلْناهُمْ بِجَنَّتَيْهِمْ جَنَّتَيْنِ ذَواتَيْ أُكُلٍ خَمْطٍ وَ أَثْلٍ وَ شَيْءٍ مِنْ سِدْرٍ قَلِيلٍ   « 1 » .\r\nيعنى مردم سبا در مسكن خود دو بستان داشتند از چپ و راست ( به آنها گفته ميشد ) از روزى پروردگارتان بخوريد و او را شكر كنيد ، شهرى پاكيزه و خدائى بخشنده داريد . از شكر خدا دريغ كردند سيلابى سخت بسوى آنها فرستاديم و دو بستانشانرا به دو بستان ديگر مبدل كرديم كه ثمرى تلخ و گياه شوره‌گز و كمى سدر داشت . از اين آيات مستفاد مىشود كه مردم مأرب در آنجا اقامت داشتند تا هنگاميكه سيل بر آنها هجوم برد و زندگيشان را دگرگون كرد ، سديو نيز از جمله طرفداران اين نظر است .\r\nدلايلى كه بموجب آن بتوان ثابت كرد عربها در روزگاران بسيار قديم زير نفوذ تمدن - هاى ديگر قرار گرفته و از آثار آن چيزى اقتباس كرده‌اند در دست نيست . ولى مسلم است كه در دوره‌هاى بعد و مخصوصا در اواخر دوره جاهليت با ملل ديگر تماس داشته‌اند و تحت نفوذ تمدن آنها قرار گرفته‌اند .\r\nنفوذ تمدن ايران و روم شرقى در عربهاى دورهء جاهليت محقق است و سرزمين‌هائى كه ميان فرات و سوريه قرار گرفته حلقهء اتصال ميان اعراب صحرانشين و تمدن ايران و روم بشمار ميرود . در آنروزگار بعضى قبايل عرب در اين نقاط در مجاورت دولت ايران و روم زندگى مىكردند و تا حدى از استقلال بهره داشتند . ايران و روم قبايل مذكور را در اين نقاط سكونت داده بودند تا بوسيله آنها از هجوم ساير قبايل بر كشور خود جلوگيرى كنند زيرا در سالهاى قحطى و خشكسالى قبايل صحرانشين عرب به قصد يغماگرى بر نقاط\r\n\r\n\r\n","description":"","footnote":"\r\n( 1 ) - سوره سبا آيه 14 و 15\r\n","page_name":" 33 ","page_number":33},
  {"content":"\r\n\r\nسر حدى هجوم ميبردند و دولت ايران و دولت روم بجاى آنكه گروهى از سپاه خويش را براى مقابله با مهاجران عرب مأمور كنند ، اين قبايل را بجلوگيرى آنها مىفرستادند ، زيرا مسلم بود كه آنها از عهده جنگ صحرانشينان بهتر برمىآمدند .\r\n\r\nتأثير ايران و روم در عربستان\r\nارتباط قبايل عرب با ايران و روم تا حدى آنها را با تمدن اين دو كشور آشنا كرد ، عربهائيكه براى تجارت بايران و روم سفر ميكردند مظاهر تمدن را در ايندو كشور ميديدند و متوجه ميشدند كه زندگانى ايرانيان و روميان با زندگانى عرب تا چه اندازه تفاوت دارد ، چنان كه آثار آن را در اشعاريكه از روزگار جاهليت مانده آشكار مىبينيم . بعلاوه مسافران و تاجران عرب از سرزمين ايران و روم بسيارى الفاظ و داستانها را براى عربها بارمغان ميبردند و بوسيله آنها پاره‌اى از عقايد و افكار ايرانيان و روميان بعربستان سرايت كرد .\r\nگذشته از نواحى سرحدى ، در داخل عربستان نيز پادشاهانى بوجود آمدند كه به طايفه كنده منسوب بودند و در سرزمين حضرموت در جنوب شرقى عربستان ، اقامت داشتند و بر بعضى نواحى عربستان فرمانروائى مىكردند ولى اقتدار آنها ديرى نپائيد و كشورشان منقرض شد زيرا مردم عرب كه بزندگانى صحرانشينى خو گرفته‌اند تابع نظم و قانون معينى نميشوند و از كسى اطاعت نميكنند و دائما از نقطه‌اى بنقطه ديگر سفر مىكنند و مسلم است كه اين وضع با پيدايش دولتى مقتدر و پايدار سازگار نيست . بعلاوه چون آبادى در عربستان كم است قبايل مختلف براى استفاده از نقاط آباد و تصرف آن دائما با يكديگر كشمكش و زد و خورد ميكنند و در نتيجه تعصب و كينه‌جوئى هميشه در ستيزند و وحدت و آرامشى كه از لوازم پيدايش نظم سياسى است در ميان آنها پديد نمىآيد . از اينرو عجيب نيست اگر در روزگار جاهليت در سرزمين عربستان حكومت مقتدرى كه بتواند قبائل مختلف عرب را مدت زيادى تحت نفوذ خود درآورد و عادات و رسوم آنها را تعديل كند بوجود نيامده بود .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nوضع اجتماعى\r\nمقصود ما از وضع اجتماعى روابطى است كه ميان يكنفر عرب با زن و فرزند و نزديكان او وجود داشته و مناسباتى كه ميان قبايل مختلف عرب برقرار بوده است . كسانى كه در عربستان زندگى مىكنند دو دسته‌اند :\r\nصحرانشين و شهرنشين . صحرانشينان چنان كه يكى از مورخان قرن ششم ميلادى مى - گويد اوقات خود را بتربيت حيوانات ميگذرانند ، بجنگ و زد و خورد و دستبرد و يغماگرى رغبتى خاص دارند و اكنون نيز با آنكه قرنهاى دراز بر آنها گذشته عادت و روشهاى ديرين خود را ترك نكرده‌اند و تغييرى در زندگى آنها رخ نداده است . ولى شهرنشينان بيشتر وقت خود را بزراعت و تجارت ميگذرانند و از اين راه ثروتى سرشار بدست مىآورند .\r\n\r\nزن در روزگار جاهليت\r\nاز مطالعه اشعارى كه از روزگار جاهليت بجا مانده به خوبى معلوم مىشود كه در آن عصر زن از آزادى نصيب داشته و كارهاى مهم به مشورت او انجام ميگرفته و بلكه در بسيارى كارها با مرد شركت داشته است . به طور كلى مناسبات اجتماعى مرد با همسر خود خيلى بهتر از آن بوده كه ما تصور ميكنيم زيرا مردان به نسب مادر خويش نيز مانند نسب پدر افتخار ميكرده‌اند و هنگامى كه سخنوران ميخواستند قصايدى در ذكر فضايل قوم خويش بسازند از زنان نيز سخن مىآوردند . نفوذ و تاثير زنان عرب در تاريخ اسلام انكارپذير نيست و اين موضوع براى اثبات اهميت زن عرب ، دليلى آشكار است .\r\n\r\nازدواج\r\nعربها براى ازدواج نظامات معينى داشتند . معمولا \" كسى كه ميخواست با زنى ازدواج كند رضايت كسان وى را جلب ميكرد و بعضىها نيز فقط با زن در اين باب وارد گفتگو ميشدند . البته نبايد موضوع زناشوئى را با روابطى كه بعضى عربها بطريق ديگر با زنان داشتند مخلوط كرد .\r\nروابط نامشروع در نظر همه كس پسنديده نبود زيرا عربها مردمى غيور بودند و از\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nشرف خويش تا حد مرگ دفاع ميكردند . بندرت ديده ميشد كه دخترى بسن ازدواج رسيده باشد و شوهر نداشته باشد زيرا مطابق عادات و رسوم عرب براى آنكه خانواده‌اى نيرومند و محترم باشد لازم بود فرزندان متعدد بوجود آورد . تعدد زوجات ميان اعراب جاهليت رواج داشت و براى آن قيد و شرطى قائل نبودند .\r\n\r\nاسير گرفتن زنان\r\nاز جمله عادات زشت عرب بروزگار جاهليت اين بود كه وقتى مردى بمرد ديگرى برميخورد كه از قبيلهء او نبود و ميان آنها پيمانى وجود نداشت ، اگر آنمرد زنى همراه داشت بر سر آن جنگ و نزاع رخ ميداد و اگر كسى كه زن همراه داشت مغلوب ميشد زنش باسيرى ميرفت و آنكه غالب شده بود زن اسير را براى خود حلال ميدانست و او را بدون هيچگونه قيد و شرطى تصرف ميكرد . ولى بعضىها از اين عادت متنفر بودند زيرا وقتى زن اسير را تصرف مى - كردند و از او فرزندى مياوردند اسارت مادر مايه ذلت و خوارى فرزندانشان ميشد از اينرو در انتخاب همسر خويش دقت كامل داشتند و زنانى را بهمسرى برمىگزيدند كه آزاد و صاحب نسبى عالى باشند .\r\n\r\nطلاق\r\nطلاق در ميان عرب معمول بود . طلاق بدست مردان بود ولى بعضى زنان بهنگام ازدواج با مردان خود شرط مىكردند كه اختياردار طلاق خود باشند كه اين حق براى آنها مسلم ميشد و هر وقت ميخواستند با استفاده از اين حق خود را طلاق ميدادند .\r\n\r\nزنده بگور كردن دختران\r\nيكى از عادات زشت عرب اين بود كه دختران را زنده بگور ميكردند زيرا زن را موجودى بيفايده ميدانستند و معتقد بودند كه از تربيت او سودى نميبرند . ولى محققا اين عادت در ميان همه قبايل عرب رواج نداشته بلكه بعضى طبقات پست عرب بواسطهء فقر و بيچارگى دختران خود را\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nتلف ميكردند و مخصوصا اين عادت بيشتر از همه در طايفهء بنى اسد و تميم شيوع داشته قرآن از اين عادت منع كرده و اين آيه درباره آن نازل شده است :\r\n وَ لا تَقْتُلُوا أَوْلادَكُمْ خَشْيَةَ إِمْلاقٍ نَحْنُ نَرْزُقُهُمْ وَ إِيَّاكُمْ  « 1 »\r\nيعنى : فرزندان خود را از ترس فقر مكشيد ما شما و آنها را روزى ميدهيم .\r\n\r\nتعاون ميان افراد قبيله\r\nگذشته از بعضى قبايل پست و حقير ، رفتار عربها با فرزندان خود آميخته با محبت و مهربانى بود . رفتار آنها با برادر و عموزاده خويش قرين تعصب بود يعنى يكنفر عرب در هر حال نزديكان و خويشاوندان خود را حمايت و يارى ميكرد و براى او تفاوت نميكرد كه خويشانش خطاكار باشند يا درستكار ستمكش باشند يا ستمكار . در نظر عربها اگر كسى از حمايت و مساعدت برادر و عموزاده خود كوتاهى ميكرد شرافت او لكه‌دار ميشد از اين رو لازم بود كه انسان در هر حال از نزديكان خود حمايت كنند و در اين باب گفته‌اند : \" برادر خود را يارى كن چه ستمكش باشد چه ستمكار \"\r\n\r\nارتباط قبايل و طوايف\r\nرفتار عرب با زن و فرزند و اقوام نزديك و افراد قبيلهء خود چنين بود ولى همين كه قبيله‌اى توسعه مييافت و بخانواده‌هاى مختلف تقسيم مى - شد افراد هر خانواده‌اى با خانواده‌هاى ديگر بر سر شرافت و ثروت مبارزه ميكردند و براى احراز آن يكدم از كشش و كوشش فارغ نمىنشستند و گاه ميشد كه فتنه بالا ميگرفت و كار از دشمنى بخونريزى مىكشيد و افراد خانواده‌هاى مختلف بجان هم افتاده از كشتن يكديگر دريغ نميكردند .\r\nدر روزگار جاهليت دشمنى و خون‌ريزى ميان قبايل مختلف و خانواده‌هائى كه منسوب\r\n\r\n\r\n","description":"","footnote":"\r\n( 1 ) - آيه 31 سوره اسرا\r\n","page_name":" 37 ","page_number":37},
  {"content":"\r\n\r\nبيك قبيله بودند مكرر رخ ميداد كه از آن جمله دشمنى اوس و خزرج و عبس و ذبيان و عبد شمس و هاشم و ربيعه و مضر و قحطانيان و نزاريان معروف است و تفصيل آن را در كتابهاى ديگر ميتوان يافت .\r\nخلاصه آنكه افراد يك قبيله براى حفظ منافع و موجوديت خويش و مقاومت در مقابل ديگران با يكديگر متفق و متحد بودند ولى كمتر اتفاق مىافتاد كه قبايل مختلف مدت درازى با يكديگر در صلح و وفاق بسر برند و غالبا قبايل عرب بستيزه‌جوئى و خونريزى اشتغال داشتند كشمكش و نزاع قبايل بيشتر براى احراز چراگاهها و تصرف آبها بود و براى رياست قبيله كشمكشهاى خونين ميان خانواده‌ها رخ ميداد ، مثلا وقتى برادر بزرگ كه سمت پيشوائى قبيله را داشت از جهان درميگذشت برادران ديگر باقتضاى سن خود در رياست قبيله طمع ميبستند ، فرزندان رئيس متوفى نيز هوس مقام پدر را در دل مى - پرورانيدند از اينرو غالبا ميان قبايل و خانواده‌هائى كه از لحاظ نسب يا محل اقامت به يكديگر نزديك بودند كشمكشهاى بسيار سخت رخ ميداد و بخونريزى منجر ميشد ، شعرا نيز با سخنان مهيج خود آتش فتنه را دامن ميزدند زيرا در اشعار خويش غالبا مفاخر قبيله را بر زبان ميآوردند و از قبايل ديگر عيبجوئى ميكردند و حوادث گذشته را در خاطرها زنده ميكردند و بدينوسيله روحها را براى ستيزه‌جوئى و كينه‌توزى آماده ميكردند .\r\nتعصب قبيله در روح عربها سخت نفوذ داشت . اگر يكتن از افراد قبيله مورد اهانت قرار ميگرفت تمام قبيله ننگين ميشد و افراد قبيله موظف بودند براى رفع اهانت و محو عار تا آنجا كه نيرو دارند بكوشند . كافى بود كه دو تن از افراد دو قبيله بر سر موضوعى بنزاع برخيزند و بواسطهء حمايت آنها جنگ ميان دو قبيله درگيرد . غالبا نزاع‌هائى كه ميان افراد رخ ميداد بر سر چيزهاى كوچك و بىاهميت بود ولى همين كه آتش فتنه بالا ميگرفت دو قبيله بجان هم ميافتادند و براى محو همديگر ميكوشيدند .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nعربها داراى قبايل مختلف بودند ولى اين قبايل مختلف بيك زبان تكلم ميكردند و از لحاظ عادات و رسوم اجتماعى با يكديگر نزديك بودند عربها مردمى ساده‌لوح بودند و از لوازم تمدن بهره‌اى نداشتند و طبعا از تظاهر و مكر و بدجنسى بر كنار بودند .\r\n\r\nموالى و بندگان\r\nدر ميان عربها اصول بردگى رواج داشت و بعلاوه بعضىها عنوان مولى داشتند . ممكن بود شخص آزاد در جنگ اسير ديگران شود و در رديف بندگان درآيد يا با قبيله ديگرى ارتباط يابد و در رديف موالى آنها درآيد .\r\nكسى كه بنده خود را آزاد ميكرد نسبت به دو عنوان ولايت داشت و بنده‌اى كه آزاد شده بود مولاى او بشمار ميرفت . موالى و بندگان نيز در اجتماع عرب مقامى داشتند كه براى آگهى از حوادث تاريخ عرب توجه بدان لازم است .\r\n\r\nوضع سياسى\r\nاعراب در روزگار جاهليت تابع حكومتى نبودند و نظم سياسى نداشتند كسى كه مورد تعدى قرار ميگرفت حق داشت شخصا انتقام خود را بگيرد و افراد قبيله وى بموجب رسوم جارى موظف بودند از او حمايت كنند .\r\nاگر شخص متجاوز پيش از آنكه در معرض انتقام قرار گيرد ديه ميپرداخت حق انتقام ساقط ميشد . در صورتى كه متجاوز از قبيله ديگر بود كسى كه مورد تجاوز قرار گرفته بود حق داشت انتقام خود را از ساير افراد قبيله او بگيرد و اين كار در نظر عربها بسيار عادى بود . اما اگر متجاوز با آنكس كه در معرض تعدى قرار گرفته بود از يك قبيله بودند ، فقط شخص متجاوز در خور انتقام بود . افراد قبيله براى دفاع از منافع خود تحت سرپرستى رئيس يا امير قبيله جنگ ميكردند و در مواقع ديگر هر كس به كار خود ميپرداخت و در كار خود استقلال داشت .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n\r\nكشورهاى قديم عربى\r\nمعذلك در روزگار قديم در بعضى نقاط عربستان و مخصوصا \" در يمن كشورهائى وجود داشته كه در آنجا تا حدى نظم سياسى بوجود آمده و طبقات مختلف زير نفوذ شخص معينى درآمده‌اند . از آن جمله كشور معين است كه در متون عربى نامى از آن نميتوان يافت ولى آثارى كه اخيرا در عربستان از خاك درآمده بعلاوه بعضى عبارات تورات بر وجود آن دلالت دارد .\r\nبطوريكه از نوشته‌هاى مورخان يونان استنباط مىشود اين كشور در حدود دو هزار سال پيش از ظهور اسلام در سرزمين يمن بوجود آمده است مردم معين به كار تجارت ميپرداختند و كاروانهاى خود را با بارهاى بخور به سفر ميفرستادند .\r\n\r\nكشور سبا\r\nپس از انقراض معين كشور سبا در يمن بوجود آمد . مردم اين كشور نيز به كار تجارت اشتغال داشتند و در آن روزگار در ميان كشورهاى جهان به ثروت و نيرومندى معروف بودند . يكى از معروفترين پادشاهان سبا بلقيس است كه در تورات و قرآن بنام ملكهء سبا ياد شده و داستان ملاقات او را با سليمان نقل كرده‌اند ، از اين داستان ميتوان دريافت كه كشور سبا در آن عصر شوكت و قدرتى چندان نداشته زيرا وقتى نامهء سليمان به بلقيس رسيد بترسيد و گفت : « 1 » وقتى ملوك به قريه‌اى درآيند آن را فاسد كنند و مردم عزيزش را ذليل كنند و چنين مىكنند ، و سليمان هنگاميكه قاصد بسوى او فرستاد از در تهديد درآمد و گفت : « 2 » سپاهى به سويشان ميفرستيم كه تاب مقاومت با آن نداشته باشند و آنها را با خوارى و خفت بيرون ميكنيم .\r\nبا توجه به اينكه منطقهء نفوذ سليمان از فلسطين و نواحى اطراف آن تجاوز نميكرد حدس\r\n\r\n\r\n","description":"","footnote":"\r\n( 1 ) -  إِنَّ الْمُلُوكَ إِذا دَخَلُوا قَرْيَةً أَفْسَدُوها وَ جَعَلُوا أَعِزَّةَ أَهْلِها أَذِلَّةً وَ كَذلِكَ يَفْعَلُونَ . \r\n( 2 ) -  فَلَنَأْتِيَنَّهُمْ بِجُنُودٍ لا قِبَلَ لَهُمْ بِها وَ لَنُخْرِجَنَّهُمْ مِنْها أَذِلَّةً وَ هُمْ صاغِرُونَ . \r\n","page_name":" 40 ","page_number":40},
  {"content":"\r\n\r\nميتوان زد كه قدرت و نفوذ دولت سبا تا چه پايه بوده است ضمنا \" بايد بگوئيم كه دولت سبا نفوذ خود را بر سراسر يمن بسط نداده بود و در بعضى نواحى يمن اميران و رؤساى مستقلى ميزيستند كه زير نفوذ دولت سبا نبودند .\r\n\r\nذونواس\r\nيكى از پادشاهان سبا يوسف ذونواس است كه از ملوك حمير بشمار مى - رود . وى در اواخر زندگانى خود بدين يهود گرائيد و مسيحيان را به آتش بسوخت ، اين حادثه بسال 534 م رخ داد . ژوستينيان امپراطور روم براى اينكه انتقام مسيحيانرا بگيرد و نفوذ خويشرا بر سرزمين يمن كه از لحاظ تجارت با كشورهاى شرقى موقعى ممتاز داشت مستقر سازد از پادشاه حبشه كه دوست و معاهد او بود خواهش كرد كه بر يمن هجوم برد و انتقام مسيحيان را بگيرد .\r\n\r\nتسلط حبشه بر يمن\r\nپادشاه حبشه سپاهى بفرماندهى ارياط بسوى يمن فرستاد . ارياط يمن را به نام پادشاه حبشه تصرف كرد و فرماندار آن سرزمين شد ، بعدها ميان او و ابرهه كه يكى از سرداران سپاه حبشه بود اختلاف رخ داد كه ابرهه ارياط را بكشت و بجايش نشست ، چون ابرهه در اين جنگ زخم‌دار شد او را اشرم ناميدند .\r\nوقتى ابرهه بحكومت رسيد در صدد برآمد موقعيت يمن را ترقى دهد . براى اينمنظور معبدى در صنعا پايتخت يمن بساخت تا زائران را از توجه به كعبه كه زيارتگاه عرب بود منصرف كند و همين كه ديد مردم بمعبد او توجهى ندارند در صدد برآمد كعبه را ويران كند و با سپاهى فراوان بسوى مكه هجوم برد ، چنان كه تفصيل آن در ضمن گفتگو از قريش بيايد .\r\n\r\nبدرفتارى حبشيان در يمن\r\nپس از ابرهه فرزندانش رسم عدل و داد را از ياد بردند و يمنيان را رنجه كردند . يكى از مردم حمير بنام سيف پسر ذى يزن به دربار قيصر روم پناه برد و از قيصر تقاضا كرد كه حبشيان را از سرزمين يمن بيرون كند و يمن را در حوزه تسلط خود درآورد اما قيصر بسبب پيمانى كه با\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nپادشاه حبشه داشت اين تقاضا را نپذيرفت . سيف پسر ذى يزن بنزد منذر پادشاه حيره رفت كه در آنروزگار تابع دولت ايران بود و از او خواهش كرد كه ويرا بدربار كسرى انوشيروان ببرد . وقتى بحضور كسرى بار يافت از او خواهش كرد كه يمن را از دست حبشيان خلاص كند . كسرى بگفتار او توجهى نكرد و گفت : \" سرزمين تو از كشور ما دور است و فايده آن كم است ، در آنجا گوسفند و گاو هست كه ما بدان احتياجى نداريم . \" پس از آن چند هزار درهم به سيف بن ذى يزن بخشيد و او را مرخص كرد .\r\n\r\nتسلط ايران بر يمن\r\nوقتى سيف پسر ذى يزن از حضور كسرى بيرون شد عطاى وى را به ديگران بخشيد . كسرى از اين قصه خبر يافت و بار ديگر او را احضار كرد ، در اين بار سيف پسر ذىيزن در حضور كسرى سخنانى گفت كه او را بر فتح يمن يكدل كرد . براى آنكه مقدمات اين كار فراهم شود گروهى از كارآگهان گرد آمدند و بمشورت پرداختند و سرانجام ، براى آنكه يكدسته از سپاه ايران در اين راه تلف نشود در نظر گرفتند گروهى از زندانيانرا براى جنگ حبشيان بيمن بفرستند زيرا اگر زندانيان كارى از پيش ميبردند كه چه بهتر و اگر تلف ميشدند از اينراه خسارتى متوجه سپاه ايران نشده بود . بنابر اين كسرى هشتصد زندانى را بسرپرستى يكى وهرز نام ، به سوى يمن فرستاد . وهرز مردى پير و جهانديده بود چنان كه ابروانش از فرط سالخوردگى برهم افتاده بود و به زحمت چيزها را ميديد . وهرز با سپاه خود در هشت كشتى بسوى يمن حركت كرد .\r\nدر هر كشتى صد كس جاى گرفته بودند . دو كشتى در راه غرق شد و ششصد كس در شش كشتى بيمن رسيدند ، وقتى يمنيان از وصول سپاه ايران خبر يافتند سخت خوشحال شدند زيرا از ستمگرى حبشيان در رنج بودند از اين رو بسيارى از آنها بسپاه وهرز پيوستند .\r\nوهرز در آغاز كار وليمه‌اى براى همراهان خود ترتيب داد و در اثناى آن شش كشتى را كه حامل سپاه بود بسوزانيد و با كسان خود گفت : اكنون دو راه در پيش داريد يا با\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nشجاعت بجنگيد تا فيروز شويد يا اهمال و سستى كنيد تا شكست بخوريد در اين صورت با ننگ و خوارى قرين ميشويد .\r\nوهرز و همراهانش با شجاعت جنگيدند و حبشيان را فرارى كردند . سيف بن ذىيزن از جانب كسرى بحكومت يمن رسيد و وهرز بسوى ايران بازگشت . پس از چندى سيف پسر ذىيزن بدست يكى از حبشيان كشته شد بار ديگر وهرز با چهار هزار كس بسوى يمن رفت و ريشه حبشيان را از آنسرزمين برانداخت و خود در آنجا حكومت يافت . پس از آن تا هنگام ظهور اسلام حكومت يمن تابع دولت ايران بود\r\n\r\nامارت حيره و غسان\r\nدو كشور كوچك نيز در حدود صحراى شام بود كه بنام حيره و غسان معروفست . حيره تابع دولت ايران بود و غسان با دولت روم ارتباط داشت . دولت ايران امارت حيره را براى جلوگيرى از هجوم قبايل عرب بسر حدات ايران لازم ميدانست و از آن حمايت مىكرد بعلاوه در آن روزگار كه دولت ايران و روم رقيب يكديگر بودند اميران حيره در جنگ با روم دولت ايران را كمك ميكردند . غسانيان نيز پيرو روم بودند و بهنگام لزوم بكمك آن دولت برميخاستند امارت غسان زير نفوذ تمدن روم بود و امارت حيره رنگ تمدن ايرانى داشت . امارت حيره در نزديكى درياچه نجف بفاصله سه ميل از كوفه جاى داشت اين ناحيه سرزمينى خرم و حاصلخيز بود و نهرهاى زيادى كه از فرات منشعب ميشد از آنجا ميگذشت .\r\n\r\nپيدايش امارت حيره\r\nامارت حيره در حدود قرن سوم ميلادى پديد آمده است پس از آنكه اسكندر بر ايران هجوم برد آن كشور را تجزيه كرد و به صورت چند دولت كوچك درآورد تا هميشه باختلاف و كشمكش داخلى دچار باشند و نتوانند سپاهى فراهم آورند و بر يونان هجوم برند . اينوضع تا سال 226 ميلادى دوام داشت . در آن هنگام اردشير بابكان بنيانگذار سلسلهء ساسانى در ايران\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nظهور كرد و اين كشور را از اختلاف و تفرقه نجات داد و آن قسمت از اراضى عربستان را كه در مجاورت ايران بود و از جمله حيره و انبار زير تسلط خويش آورد ، حيره را مستقل كرد و كسانى را بامارت آن گماشت تا از هجوم قبايل عرب جلوگيرى كنند و در لشگركشىهاى بزرگ يار و مددكار ايران باشند .\r\n\r\nتأثير حيره در تيدن عرب\r\nامارت حيره تا ظهور اسلام بجا بود . مردم اين سرزمين در آشنا ساختن عربها با اصول تمدن ايران تاثيرى شايان داشتند زيرا بسيارى از مردم حيره كه باقتضاى مجاورت با عادات و رسوم و اصول تمدن ايران آشنا بودند در نواحى عربستان براى تجارت سفر ميكردند . اين گروه علم و معرفت را در عربستان نفوذ ميدادند و نوشتن و خواندن را كه در آنروزگار هنرى كمياب بود بعربها مياموختند . هنگاميكه امراى حيره از بت‌پرستى دست برداشتند و به دين مسيح گرويدند ، مسيحيت بوسيله حيره در عربستان نفوذ يافت و گروهى از عربها پيرو آن شدند .\r\nخلاصه آنكه مردم حيره ميان ايران و عربستان واسطه بودند ، سرحدات ايرانرا از هجوم قبايل عرب حفظ ميكردند و آداب و رسوم تمدن را از ايران بعربستان انتقال ميدادند . در مدتى كه امارت حيره باقى بود بيست و پنج تن در اين سرزمين عنوان امارت و حكومت يافتند\r\n\r\nامارت غسان\r\nهنگاميكه سد مأرب ويران شد و مردم يمن به نواحى عربستان مهاجرت كردند طايفه‌اى از آنها بنام ازد به طرف شمال غربى عربستان حركت كرد و در سرزمينى كه اكنون ناحيه شرق اردن ناميده مىشود سكونت گرفت زيرا اين ناحيه در آن روزگار سرزمينى سبز و حاصل‌خيز بود . پيش از آن ، طايفه ضجاعمه در اين ناحيه ميزيستند و زير حمايت و تبعيت دولت روم بودند زيرا سرزمين شام قلمرو نفوذ\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nدولت روم بود . وقتى طايفهء ازد از يمن مهاجرت كرد ضجاعمه سست و زبون شده بودند ، طايفه ازد بر آنها تسلط يافت و سرزمينشان را اشغال كرد . اين طايفه را بعدها ازدغسان ناميدند و امارت غسان بوسيله آنها بنياد گرفت . غسانيان در اين سرزمين حكومت و امارت داشتند تا اسلام ظهور كرد و جنگ يرموك پيش آمد ( 13 هجرى ) غسانيان در نتيجه مجاورت روم با اصول تمدن آشنا بودند و در سرزمين خويش براى جلوگيرى از هجوم ناگهانى دشمنان قلعه‌هاى جنگى ساخته بودند . بناهاى خويش را با سنگ سفيد كه از كوههاى مجاور ميآوردند استوار مىكردند و چون در ضمن لشگركشىهاى ايران با سپاه آن دولت زد و خورد ميكردند فنون جنگ و وسائل دفاع و اصول لشگرى را آموخته بودند .\r\n\r\nوضع حكومت بدويان\r\nآن قسمت از قبايل عرب كه در مجاورت امارت حيره بسر ميبردند تابع امير حيره بودند ، قبائل مجاور امارت غسان نيز تابع غسانيان بشمار ميرفتند ولى اين تبعيت از حدود تشريفات تجاوز نمىكرد زيرا مردم صحرانشين استقلال خود را با هيچ چيز برابر نمىگرفتند و آسان به اطاعت ديگران تن نميدادند . هر يك از قبايل عرب رئيسى داشتند . رئيس قبيله كه شيخ ناميده ميشد غالبا مردى شجاع و كريم و ثروتمند بود و بسبب صفات عالى خود افراد قبيله را زير نفوذ ميآورد فرمان اقامت و رحيل با رئيس قبيله بود و اگر جنگى رخ مىداد همه افراد قبيله بهمراهى رئيس خود بجنگ برميخاستند و همين كه غنيمتى بدست ميامد رئيس قبيله سهم مهمى از آن براى خويشتن برميگرفت .\r\n\r\n","description":"","footnote":"","page_name":" 45 ","page_number":45},
  {"content":"\r\n . \r\n","description":"","footnote":"","page_name":" 46 ","page_number":46},
  {"content":"\r\n\r\n\r\nقريش\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\nسرزمين حجاز\r\nسرزمين حجاز از روزگار قديم داراى استقلال بود يعنى زير نفوذ ديگران درنيامده بود و قبايلى كه در آنجا ميزيستند در كار خود مختار و آزاد بودند و جهانگيران قديم نميتوانستند تسلط خود را بر اين ناحيه مستقر كنند استقلال و اختيارى كه مردم حجاز در طول تاريخ در كار و زندگى خود داشتند صفات مخصوصى چون شجاعت و شرافت و علو نسب در آنها پديد آورده بود كه هنوز هم ضرب المثل است زبان آنها نيز خالص و بىآلايش مانده بود و با زبان‌هاى ديگر نياميخته بود .\r\n\r\nمكه\r\nمردم عربستان در روزگار جاهليت داراى يك عقيده مشترك بودند و مكه مركز دينى آنها بشمار ميرفت . مكه دهكده‌ايست كه در حدود نيمه قرن پنجم ميلادى پديد آمده است ، اين دهكده در دره‌اى تنگ و طولانى و خشك در نزديكى چشمه‌اى قرار گرفته و از جده كه يكى از معروفترين بندرهاى بحر احمر است چهل و پنج ميل فاصله دارد .\r\n\r\nجرهم\r\nاولين طايفه‌اى كه در مكه سكونت گرفتند عمالقه بودند پس از آنها طايفه جرهم كه از يمن مهاجرت كرده بودند در مكه مقيم شدند . در روزگار اقامت آنها اسماعيل و مادرش به مكه آمدند . اسماعيل با طايفه جرهم وصلت كرد و همين كه بمرد پسرش عهده‌دار امور كعبه شد . پس از او كسانى از طايفه جرهم بتوليت كعبه رسيدند و اينوضع چنان كه سديلو ميگويد تا سال 207 ميلادى دوام داشت .\r\nچون دوره توليت جرهميان بدراز كشيد و قدرت و شوكتشان فزونى گرفت از راه عدل و انصاف انحراف جستند و ستمگرى پيشه كردند ، اموال كعبه را حلال شمردند در آن تصرفات ناروا ميكردند و خون كسانى را كه به مكه مىآمدند ميريختند .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\nطايفه خزاعه\r\nطايفه خزاعه كه از سرزمين سبا مهاجرت كرده بودند به مكه درآمدند و بر طايفه جرهم غالب شدند آنها را بيرون كردند و امور كعبه را بدست گرفتند . مدت سيصد سال كار بدينگونه بود . در اين مدت مردم خزاعه از اوهام فاسد خويش چيزهاى تازه بر تشريفات كعبه افزودند و از جمله پرستش هبل را معمول كردند .\r\n\r\nدوره تسلط قريش\r\nامور كعبه همچنان بدست طايفه خزاعه بود تا طايفه قريش نيرو گرفت .\r\nدر قرن پنجم ميلادى توليت كعبه از كف خزاعه بدر رفت و بر طايفه قريش قرار گرفت . در اين هنگام كعبه موقعيتى ممتاز پيدا كرده بود قصى بن كلاب كه از مردم قريش بود بسال 440 م مردم خزاعه را از مكه بيرون كرد و عهده‌دار امور كعبه شد .\r\nمورخان اتفاق دارند كه طايفه قريش كه قصى بن كلاب از آنهاست از فرزندان كنانه‌اند كه نسب وى بوسيله عدنان باسماعيل ميرسد . حديثى كه از پيغمبر نقل شده اشاره بدين مطلب است ، آنجا كه گويد : \" خدا از فرزندان اسماعيل كنانه را برگزيد و از بازماندگان كنانه قريش را برگزيد ، بنى هاشم را از قريش برگزيد و مرا از بنى هاشم برگزيد بنا بر اين من نخبهء برگزيدگانم . \"\r\n\r\nكعبه و حرم مكه\r\nمنابع عربى كه قرآن نيز از آن جمله است ميگويد كه ابراهيم گاهى به ملاقات فرزند خود اسماعيل ميرفت و خدا ويرا ببناى كعبه مامور كرد .\r\nابراهيم بناى كعبه را عهده كرد . اسماعيل سنگها را براى او بالا مىبرد تا خانه تمام شد خداوند در اين باب گويد :\r\n وَ إِذْ يَرْفَعُ إِبْراهِيمُ الْقَواعِدَ مِنَ الْبَيْتِ وَ إِسْماعِيلُ رَبَّنا تَقَبَّلْ مِنَّا إِنَّكَ أَنْتَ السَّمِيعُ الْعَلِيمُ  « 1 »\r\n\r\n\r\n","description":"","footnote":"\r\n( 1 ) - سوره بقره آيهء 127\r\n","page_name":" 49 ","page_number":49},
  {"content":"\r\n\r\nيعنى : هنگامى كه ابراهيم با اسماعيل پايه‌هاى خانه را برآورد و ( گفتند ) خداوندا از ما بپذير زيرا تو شنوا و دانائى .\r\nپس از بناى كعبه خبر آن بوسيله مسافران در عربستان شيوع يافت و خداوند نيز به ابراهيم فرمان داد كه :\r\n وَ أَذِّنْ فِي النَّاسِ بِالْحَجِّ يَأْتُوكَ رِجالًا وَ عَلى كُلِّ ضامِرٍ يَأْتِينَ مِنْ كُلِّ فَجٍّ عَمِيقٍ  « 1 » .\r\nيعنى : و مردم را نداى حج ده ، تا پياده سوى تو آيند و سوار بر مركبان سبك‌رو از دره - هاى عميق بيايند . كعبه خانه كوچكى بود به شكل مربع و چهار ديوارى كه اكنون مسجد الحرام ناميده مىشود اطراف آن را گرفته بود و چون شكل آن مكعب بود كعبه ناميده شد . كعبه نشانه مجد و افتخارات سيصد و شصت قبيله عرب بود كه در نقاط مختلف عربستان زندگى مى - كردند و هر كدامشان در اطراف كعبه بتى براى خود داشتند . صورت ابراهيم و مسيح را در كعبه رقم زده بودند و سنگى سياه كه آن را حجر الاسود ميگفتند بر ديوار آن نصب بود .\r\nعربها معتقد بودند كه اين سنگ از آسمان افتاده و آن را مقدس و محترم ميدانستند . هبل نيز كه از همه بت‌ها محترم‌تر بود در اندرون كعبه جاى داشت ، هبل را از عقيق ساخته بودند و آن را پيشواى بت‌ها ميدانستند .\r\n\r\nحمايت قريش از كعبه\r\nمردم قريش در مكه اقامت گرفتند و منصبهاى كعبه را به خود اختصاص دادند و براى آنكه اهميت كعبه را بيفزايند قسمتى از زمينهاى مجاور را منطقه حرم قرار دادند كه در آنجا خون‌ريزى و تجاوز ممنوع بود . مكه به سبب كعبه اهميتى خاص داشت و قرشيان با توليت كعبه و اقامت مكه بنزد قبايل عرب احترامى بسزا داشتند .\r\n\r\n\r\n","description":"","footnote":"\r\n( 1 ) - سوره حج 28\r\n","page_name":" 50 ","page_number":50},
  {"content":"\r\n\r\nمردم قريش روابط زائران كعبه را كه همه ساله از قبايل مختلف عرب بسوى مكه مىآمدند نظم دادند از اينرو مكه محل آمد و رفت قبايل عرب شد كه دائما براى زيارت و تجارت بدانجا مىآمدند و مردم قريش در ميان قبايل ديگر منزلتى خاص يافتند . شايد از همين رو بود كه مردان قريش پس از ظهور اسلام استعداد و لياقت خود را در فنون سياست و جنگ و لشگركشى نمودار كردند و بعضى از آنها در ميدان جنگ و سياست شهرتى به سزا بدست آوردند .\r\n\r\nحكميت ميان قريش\r\nمورخان نقل ميكنند كه پيش از اسلام حكميت ميان قريش با طايفه بنى سهم بود ولى ما بطور قطع از طريقه حكميت و رسوم آن خبر نداريم .\r\nهمين قدر ميدانيم كه عربها پيش از اسلام مانند بسيارى اقوام ديگر عادت داشتند كه اعمال و منصب‌هاى اجتماعى را ميان خانواده‌هاى بزرگ تقسيم مىكردند ، بنا بر اين احتمال ميرود كه مردم قريش و عرب - هائيكه به مكه مىآمدند در مسايل مورد اختلاف حكميت بزرگان بنى سهم را خواستار مىشدند حكميت قريش پيش از قصى بن كلاب با طايفه بنى سهم نبود بلكه طايفه خزاعه عهده‌دار همه كار بودند ، وقتى قصى روى كار آمد مردم قريش را بدور هم جمع كرد و آنها را متحد ساخت و رياست امور كعبه را به خود اختصاص داد .\r\n\r\nتنظيم امور مكه\r\nيكى از آثار قصى ايجاد دار الندوه بود . رياست دار الندوه با قصى بود .\r\nسران و بزرگان قبايل در آنجا فراهم ميشدند و درباره كارهاى مهم مشورت ميكردند و دختران را به شوهر ميدادند . كسانى ميتوانستند در دار الندوه حاضر شوند كه دست كم چهل سال داشته باشند . پرچم قريش نيز بدست قصى بود كه بفرمان وى آن را براى جنگ آماده ميكردند .\r\nبعلاوه قصى توليت كعبه و سقايت حاج و رفادت را عهده‌دار بود . سقايت بمعنى آب دادن\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nاست چون در مكه آب كم بود در موسم حج چند حوض براى حاجيان ترتيب ميدادند و در آن آب ميريختند و غالبا آب حوضها را با شيره خرما و مويز شيرين مىكردند . رفادت غذائى بود كه براى زائران و حاجيان مهيا ميكردند و هر يك از مردم قريش براى تهيه آن از مال خود سهمى ميدادند . كار رفادت پس از قصى به فرزند او عبد مناف رسيد و پس از او فرزندش هاشم عهده‌دار آن شد ، سپس نوبت بعبد المطلب فرزند هاشم رسيد و پس از وى ابو طالب بجايش نشست ، بجز آنچه كه گفتيم منصبهاى ديگرى بود كه ميان بزرگان قريش تقسيم شده بود تا بر سر آن نزاع رخ ندهد معذلك بسا مىشد كه ميان افراد يك خانواده بر سر منصبهاى مرسوم نزاع و رقابت رخ ميداد چنان كه ميان هاشم بن عبد مناف با برادرزادهء او امية بن عبد شمس بر رياست قريش نزاع رخ داد . اميه با عموى خود رقابت ميكرد و رياست قريش را حق خود مىدانست و اين موضوع ميان اعقاب آنها كينه و دشمنى بوجود آورد .\r\n\r\nماه‌هاى حرام\r\nمردم قريش ماه‌هاى حج را ماه‌هاى حرام ميناميدند . در ماه‌هاى حرام اطراف حرم بازارهاى تجارت تشكيل ميشد و مردم از هر طبقه و قبيله در آنجا بداد و ستد مشغول ميشدند و بتانى را كه در اطراف كعبه جاى داشت زيارت مىكردند . در اثناى ماه‌هاى حرام افراد قبايل از تجاوز يكديگر در امان بودند و اگر كسى در آن هنگام دشمن خونى خود را در منطقه حرم ميديد متعرض او نميشد .\r\nولى يك بار چنان شد كه مردم كنانه و قريش از روى اضطرار در ماه‌هاى حرام به جنگ پرداختند كه در تاريخ عرب بنام جنگ فجار ثهره شد زيرا در اثناى آن حرمت حرم و كعبه رعايت نشد و بر خلاف رسوم ديرين عرب در منطقه حرم جنگ و ستيز رخ داد ، پس از آن مردم قريش براى استقرار نفوذ خويش و تجديد اعتبار حرم ، پيمان فضول را بستند كه بموجب\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nآن همه افراد قريش متعهد بودند كه نگذارند در منطقه حرم كسى به ديگرى ستم كند و مظلوم را بر ضد ظالم كمك كنند و در اين جهت ميان قرشيان و مردم ديگر تفاوت نگذارند .\r\n\r\nعبد المطلب\r\nاحترام و نفوذ قريش در ميان قبايل ، روز افزون بود تا نوبت رياست قريش بعبد المطلب رسيد . در زمان وى چاه زمزم دوباره حفر شد و هم در زمان او ابرهه كه از جانب حبشه فرماندار يمن بود در صدد برآمد كعبه را ويران كند و براى اين منظور با سپاهى فراوان بسوى مكه هجوم برد ولى به مقصود نرسيد و سپاهش تلف شد و خانه خدا سالم ماند و شهرت و اهميت آن در نواحى عربستان بيشتر شد و قبايل دوردست به قصد زيارت آن بار سفر بستند .\r\n\r\nابرهه و هجوم به مكه\r\nداستان هجوم ابرهه چنان بود كه او ميخواست در صنعا پايتخت يمن معبدى بسازد و مردم را به زيارت آن وادار كند تا از زيارت كعبه چشم بپوشند . براى اين منظور از قيصر روم كمك خواست قيصر گروهى از صنعتگران را براى بناى معبد بيمن فرستاد همين كه كار بنا بپايان رسيد ابرهه نامه‌اى بنجاشى نوشت كه در نظر دارد حاجيان عرب را به سوى معبد يمن متوجه سازد و تجارت قريش را به صنعا منتقل كند .\r\nمردم عرب و مخصوصا قبايل نزديك كعبه و مكه سخت خشمگين شدند و يكى از مردم بنى مالك بن كنانه بسوى يمن رفت و به معبد صنعا درآمد و شبانگاه اثاث آن را بهم‌ريخت و ديوار معبد را بكثافت آلود و فرار كرد . ابرهه خشمگين شد و قسم ياد كرد كه كعبه را ويران كند . براى اين منظور سپاهى از حبشيان فراهم كرد و فيلى در پيشاپيش آن جاى داد و بسوى كعبه روى آورد و نزديك مكه در جايى كه مغمس نام دارد و تا مكه دو ميل فاصله است اردو زد .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n\r\nروايت طبرى\r\nبگفته طبرى وقتى ابرهه در مغمس فرود آمد يكى از كسان خود را با گروهى فرستاد كه تا نزديك مكه رفتند و اموال مكيان را بيغما بردند ، در آن ميانه دويست شتر از عبد المطلب بود كه در آن هنگام سمت رياست قريش را داشت مردم قريش و كنانه و قبايل ديگر كه در منطقه حرم بودند مىخواستند با كسان ابرهه جنگ كنند ولى متوجه شدند كه تاب مقاومت با سپاه او ندارند .\r\nپس از آن ابرهه مردى را حناطه نام به مكه فرستاد و به دو گفت : پيشواى اين شهر را بجوى و باوى بگو كه شاه ميگويد من براى جنگ شما نيامده‌ام بلكه ميخواهم كعبه را ويران كنم و اگر از در ستيز درنيائيد بخونريزى نياز ندارم و اگر پيشواى آنها سر پيكار ندارد او را پيش من آر . وقتى حناطه به مكه درآمد و از پيشواى قريش پرسيد گفتند پيشواى ما عبد المطلب پسر هاشم است . حناطه بنزد عبد المطلب رفت و پيغام ابرهه را بگفت .\r\nعبد المطلب گفت : ما مايل بجنگ نيستيم و طاقت ستيز نداريم . اين خانه خدا و خانه ابراهيم خليل است .\r\nحناطه گفت بنا بر اين بنزد ابرهه بيا زيرا فرمان داده كه ترا بنزد او ببرم .\r\nعبد المطلب باتفاق بعضى از فرزندان خويش بهمراه حناطه بلشكرگاه ابرهه رفت و بحضور او رسيد بوسيلهء مترجم گفت حاجت من اينست كه دويست شترم را بازپس دهند .\r\nابرهه جواب داد : من وقتى ترا ديدم احترامت در دلم راه يافت و چون سخن گفتى در نظرم خوار شدى آيا درباره دويست شتر خود سخن ميگويى و از خانه‌اى كه زيارتگاه تو و پدران تو است و من براى ويران كردن آن آمده‌ام چشم ميپوشى .\r\nعبد المطلب گفت : من صاحب شترانم ، خانه نيز صاحبى دارد كه آن را حمايت مى - كند . پس از آن بابرهه پيشنهاد كرد كه يك سوم اموال تهامه را بگيرد و از ويران كردن خانه چشم بپوشد . ابرهه اين پيشنهاد را نپذيرفت . عبد المطلب از پيش او بيرون شد و با\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nگروهى از قريش در پيشگاه كعبه براى دفع ابرهه دعا كرد .\r\nابرهه براى هجوم به مكه آماده شد خداوند از جانب دريا پرندگانى را سوى سپاه او فرستاد كه در منقار و چنگال هر كدامشان سه سنگ بود كه آن را بر سپاه ابرهه انداختند و بهر كه رسيد بىدرنگ جان داد .\r\nاين حادثه در قرآن ياد شده ، خداوند گويد :\r\n      أَ لَمْ تَرَ كَيْفَ فَعَلَ رَبُّكَ بِأَصْحابِ الْفِيلِ . أَ لَمْ يَجْعَلْ كَيْدَهُمْ فِي تَضْلِيلٍ . وَ أَرْسَلَ عَلَيْهِمْ طَيْراً أَبابِيلَ . تَرْمِيهِمْ بِحِجارَةٍ مِنْ سِجِّيلٍ . فَجَعَلَهُمْ كَعَصْفٍ مَأْكُولٍ       . « 1 »\r\nيعنى : آيا نديدى پروردگار تو با اصحاب فيل چه كرد ؟ فكرشانرا در گمراهى قرار داد و پرندگانى را دسته دسته بسوى آنها فرستاد كه سنگهائى از گل پخته بر آنها انداخت و مانند برگ خورد شده ريزريزشان كرد . ابرهه و سپاهش فرارى شدند . آنها كه جان بدر برده بودند راه خويش گرفتند . بگفتهء بعضى مورخان از اين سپاه جز ابرهه و يكى ديگر كسى بيمن نرسيد . پروفسور برون درباره اين حادثه ميگويد : \" عام الفيل در تاريخ زندگانى ملى عرب آغاز عصرى نوين است . \" مسلم است كه اين رخداد بزرگ تاريخى براى همه قبايل عرب ، خاصه طايفه قريش ، فوائد بسيار داشت به همين جهت آن را مبدأ تاريخ خود كردند . هزيمت سپاه ابرهه تنها در موقعيت آنى عربها مؤثر نبود بلكه در جريان تاريخ عربستان مؤثر افتاد و زمينه را براى پيدايش و بسط اسلام مهيا كرد زيرا اگر سپاه ابرهه بر مكه تسلط مييافت و كعبه را ويران ميكرد تاريخ عربستان دگرگون مىشد ، دين مسيح در آن سرزمين رواج مىيافت و مكه مقام خود را به صنعا مىداد .\r\nوقتى خبر شكست ابرهه در ميان عربها منتشر شد احترام و اهميت كعبه فزونى گرفت ،\r\n\r\n\r\n","description":"","footnote":"\r\n( 1 ) - سوره فيل\r\n","page_name":" 55 ","page_number":55},
  {"content":"\r\n\r\nگفتند مردم مكه كسان خدايند كه آنها را از شر دشمن محفوظ داشت .\r\n\r\nتجارت قريش\r\nمكه مانند بيشتر نقاط عربستان سرزمينى خشك و بىآب و سنگستانى بود . مردم مكه باقتضاى محيط زندگانى خود غالبا چالاك و پركار بودند و چون نزديك كعبه مىزيستند بنزد قبايل عرب احترامى بسزا داشتند . وضع مكه با زراعت و كشاورزى مناسب نبود از اينرو مكيان كه مردمى فعال بودند با تجارت و داد و ستد روزگار مىگذرانيدند . صرفنظر از احترام و نفوذى كه مكيان در عربستان داشتند ، وضع جغرافيائى مكه نيز آنها را در كار تجارت كمك ميكرد مكه مركز رفت و آمد كاروان‌ها بود و واسطه بازرگانى ميان يمن و شام و حبشه بشمار ميرفت .\r\n\r\nموقعيت مكه\r\nكاروانهائى كه از شام بسوى يمن يا از يمن به شام ميرفت از مكه مىگذشت ، چاه زمزم نيز به اهميت مكه كمك ميكرد زيرا كاروان‌ها مىتوانستند در كنار آن بار بيندازند آب بياشامند و از رنج سفر بياسايند .\r\nكاروانهاى قريش با امنيت و اطمينان در سراسر عربستان رفت و آمد ميكرد و با آنكه قبايل عرب دائما با همديگر به كشمكش و نزاع بودند بسبب احترام و نفوذ مكيان كسى متعرض آن نميشد ، اين كاروانها به غزه و بيت المقدس و دمشق ميرفت و كالاى خود را با كالاهاى ديگر مبادله ميكرد . بندر جده كه تا مكه نزديك چهل ميل فاصله دارد واسطه ارتباط با حبشه بود بازرگانان قريش با عبور از درياى سرخ براى داد و ستد بحبشه مىرفتند ، مردم قريش از بازارهاى صنعا و عمان مواد معطر و بخور و پارچه‌هاى ابريشمى و پوست و كالاهاى ديگر را همراه ميبردند ، از بازارهاى شام گندم و مصنوعات شامى و روغن زيتون و چوب ميخريدند و كالاى هر محل را به محل ديگر مىبردند و از اين راه وسائل زندگانى خويش را فراهم ميكردند .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n\r\nتأثير تجارت در قريش\r\nتجارت ، گذشته از آنكه وسائل زندگانى مردم قريش را فراهم مىكرد براى آنها فوائد مهم ديگر نيز داشت زيرا چون در اثناى سفر بر شام و حبشه و مصر ميگذشتند و با ملل مختلف از قبيل ايرانيان و روميان و ديگران معاشرت ميكردند از وضع اجتماعى و معنوى آنها مطلع ميشدند و اين قضيه در پرورش افكارشان مؤثر بود تا آن جا كه مردم قريش از لحاظ فكر و تربيت از ساير قبايل عرب ممتاز بودند از اينرو كارهاى كعبه را به خوبى سامان ميدادند و آمد و رفت زايران را آسان ميكردند و رغبت عربها را به زيارت كعبه ميافزودند .\r\n\r\nسفر زمستان و تابستان\r\nمردم قريش سالى دو بار براى تجارت سفر مىكردند ، سفر زمستان به سوى يمن و سفر تابستان بسوى شام . فرزندان عبد مناف براى تجارت به نقاط مختلف سفر ميكردند ، هاشم به سوى شام ميرفت ، عبد شمس به سوى حبشه عزيمت ميكرد ، مطلب راه يمن را پيش ميگرفت و نوفل راه ايران را ميسپرد .\r\nبازرگانان قريش در پناه آنها به اين كشورها آمد و رفت ميكردند و كسى متعرضشان نمىشد زيرا هاشم و عبد شمس و نوفل و مطلب از پادشاهان ايران و شام و حبشه و يمن نامه امانى دريافت ميداشتند كه بموجب آن مردم قريش اجازه داشتند آزادانه در اين كشورها تجارت و داد و ستد كنند . خداوند در اين باب بر قريش منت مىنهد و ميگويد :\r\n     لِإِيلافِ قُرَيْشٍ . إِيلافِهِمْ رِحْلَةَ الشِّتاءِ وَ الصَّيْفِ . فَلْيَعْبُدُوا رَبَّ هذَا الْبَيْتِ . الَّذِي أَطْعَمَهُمْ مِنْ جُوعٍ وَ آمَنَهُمْ مِنْ خَوْفٍ      « 1 »\r\nيعنى براى پيمان قريش ، پيمان سفر زمستان و تابستان بايد خداوندگار اين خانه را\r\n\r\n\r\n","description":"","footnote":"\r\n( 1 ) - سوره قريش\r\n","page_name":" 57 ","page_number":57},
  {"content":"\r\n\r\nبپرستند كه آنها را از گرسنگى نجات داد و از ترس ايمنى بخشيد .\r\nجز عربها هيچكس نميتوانست در عربستان به آسانى سفر كند زيرا فقط آنها از راه - هاى قابل عبور و جاهاى امن عربستان خبر داشتند . مردم شام و حبشه و ديگران كه خارج از عربستان ميزيستند نميتوانستند اين بيابان‌هاى خشك و بىآب و خطرناك را طى كنند از اينرو سفر عربستان و بازرگانى كشورهاى مجاور تقريبا بقريش انحصار داشت زيرا ديگر قبايل عرب در نفوذ و احترام بپاى قريش نميرسيدند . مردم قريش و مكيان از بازرگانى و داد و ستد ثروتهاى گزاف اندوخته بودند . قرشيان تنها بتجارت علاقمند نبودند بلكه به چابكسوارى و جنگجوئى نيز راغب بودند و از دوران طفوليت در اينزمينه ممارست ميكردند . چون ثروت داشتند زندگيشان بهتر از قبايل ديگر بود و چون بسبب حرم و كعبه در نظر اعراب اهميت و نفوذ داشتند كمتر بجنگ و خونريزى برميخاستند و جمعيتشان روز بروز فزونى ميگرفت .\r\nمردمى كه از نواحى عربستان براى زيارت و تجارت به مكه ميشدند در معرض اكرام قرشيان قرار ميگرفتند و چون به محل خود بازميگشتند زبانشان بستايش و ثناى آنها گويا بود و رفته رفته آوازه شهرت و فضيلت قريش همه عربستان را گرفت .\r\n\r\nثروت در نتيجه تجارت\r\nچنان كه گفتيم مردم قريش بسبب اشتغال بتجارت ثروتمند شدند و در ميان آنها كسانى بودند كه ثروتهاى گزاف داشتند مانند ابو سفيان و وليد بن مغيره و عبد الله بن جدعان كه در جنگ فجار صد كس را بخرج خود مجهز كرد و براى جنگ آماده كرد . چون شخص تاجر بايد از سياست عمومى و روابط تجارتى كشورهاى ديگر آگاه باشد مردم قريش براى آن كه در كار تجارت خويش روشن باشند بروابط سياسى همسايگان توجهى خاص داشتند و اطلاعات لازم را در اين زمينه بدست مىآوردند بنا بر اين ممارست در كار تجارت و اطلاع از حوادث جارى جهان افكار آنها را روشن و جان‌هايشان را تربيت ميكرد . از اينرو در\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nميان مردم قريش كسانى پديد آمدند كه مدرسه‌هاى معمولى از تربيت امثالشان عاجز است .\r\nدر نظر عربها تجارت از كارهاى شرافتمندانه بود . در حديث آمده كه تاجر راستگو از فرشتگان بهتر است .\r\n\r\nاثر مكه در وضع معنوى عربها\r\nمكه چنان كه پيش از اين گفتيم مركز تجارت حجاز بود و عربها از اطراف عربستان براى تجارت و زيارت بدانجا ميشدند و در نتيجه آميزش و معاشرت آداب و رسوم يكديگر را اقتباس ميكردند اشعار حماسى ميسرودند و شرافت و افتخار خويش را ياد ميكردند . محقق است كه اين وضع در پرورش كودكان قريش موثر بود و قريحهء آنها را ميپرورد و براى انجام كارهاى بزرگ آماده ميكرد .\r\n\r\nتعليم\r\nمحققا در آن روزگار تعليم بان معنى كه ما تصور ميكنيم در عربستان نبود زيرا غالب عربها مردمى بودند صحرانشين و از علوم مختلف كه زائيده زندگانى مدنى است خبر نداشتند و اگر هم بعضى كسان كم و بيش در اين زمينه چيزهائى مىدانستند چنان نبود كه به همه كس تعليم دهند بنا بر اين مردم عرب و مكيان بتعليم كودكان خود اهميت نميدادند و كودك عرب خواندن و نوشتن نمىآموخت .\r\nپيغمبر اسلام اولين كسى بود كه بتعليم عربها همت گماشت و پس از جنگ بدر مقرر داشت اسيرانى كه توان پرداخت فديه نداشتند بجاى آن ده كس از مسلمانان را خواندن و نوشتن بياموزند و آزاد شوند .\r\n\r\nعرب و علوم آن عصر\r\nبه ياد بايد داشت كه اجتماع شاعران و سخنوران در مكه و در بازار عكاظ در زندگانى معنوى عربها مؤثر بود . بسيارى از شاعران و سخنوران عرب در اثناى سفر از كشورهاى بيگانه ميگذشتند و بوسيله حميريان با ايران و بواسطهء غسانيان با روم ارتباط مييافتند ، بعلاوه گاهى براى تجارت به اين كشور سفر ميكردند و آداب و رسوم و شمه‌اى از علوم آنها را فرا\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nميگرفتند و بهنگام بازگشت در اجتماعات عرب مشاهدات خود را نقل ميكردند .\r\nچنان كه ميدانيم گروهى از يهوديان در عربستان اقامت داشتند ، در حيره نيز مسيحيان مقيم بودند و مردم عرب بوسيلهء آنها با افكار مذهبى آشنائى پيدا كرده بودند تاثير افكار و علوم ديگران در اشعار شاعران و سخنوران و حكيمان عرب مانند قس بن ساعده و امية بن ابى الصلت و اكثم بن صيفى و ورقة بن نوفل آشكار است . گذشته از اينها مردم عرب باقتضاى محيط زندگانى خويش در بعضى علوم مهارت داشتند .\r\n\r\nعلوم عرب\r\nاز جمله علومى كه عربها در آن پيشرفت كرده بودند معرفت احوال و تغييرات جوى بود كه بكمك آن با نهايت دقت اوقات باران را تعيين ميكردند .\r\nدر علم اثر يعنى شناختن آثار قدم نيز مهارتى خاص داشتند . علم انساب در ميان عرب سخت رواج داشت زيرا مردم عربستان قبايل مختلف بودند و ناچار ميبايست انساب خويش را حفظ كنند و اسلاف خويش را بشناسند تا از بزرگان و بستگان قبيله خود باخبر باشند زيرا دانستن اين مسائل براى بستن پيمان با قبايل ديگر و هجوم به دشمنان و تعيين رئيس قبيله و بسيارى مطالب ديگر ضرورت داشت . بجز اينها علومى ديگر نيز در ميان عرب بوجود آمده بود كه در زندگانى خود از آن سود ميگرفتند ولى مسلم است كه علومشان مانند علوم اينروزگار مرتب و منظم نبود . علوم عرب مقدارى اطلاعات و معلومات پراكنده بود كه در نتيجه مشاهده و استماع بدان راه برده بودند .\r\n\r\nهدف اجتماعات عرب\r\nاجتماعات عرب در آغاز براى هدف‌هاى دينى تشكيل ميشد و ضمنا در اجتماعات خويش به خواندن اشعار و تبادل افكار مىپرداختند ولى بتدريج هدف‌هاى دينى اهميت خود را از دست داد و هدفهاى اجتماعى و سياسى جاى آن را گرفت . در اين قبيل اجتماعات ، قبايل مختلف با يكديگر پيمان\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nمىبستند و قرارداد دوستى امضاء ميكردند و شاعران با يكديگر مسابقه ميدادند .\r\n\r\nشعر عربى\r\nگر چه به روزگار جاهليت تعليم در عربستان رواج نداشت ولى اين وضع مانع از آن نبود كه نهضت ادبى در آن سرزمين بوجود آيد ، يكى از دلايل نهضت ادبى عرب بدوران جاهليت پيشرفتى است كه در كار شعر و شاعرى رخ داده و اشعار سخنوران آن عصر نمونه كامل اخلاق و تمايلات عرب بشمار است .\r\nشعر عرب قافيه دارد ، اما قافيه منحصر بشعر نيست و تواند بود كه نثر را نيز با قافيه آرايش دهند كه آن را سجع گويند .\r\n\r\nنظريه نلدكه راجع به شعر عربى\r\nنلدكه ميگويد : اين گونه شعر يادگار روزگارى قديم است و نخست در قرن چهارم ميلادى در رم و يونان بوجود آمده بنا بر اين دور نيست كه شعر قديم و شعر عربى رابطه داشته و در همان روزگار سخنوران عرب به كار گرفتن قافيه را از ديگران آموخته باشند . احتمال ميرود كه شعر عربى نخست از نثر مسجع آغاز شده و به تدريج بحر و وزن پيدا كرده و به صورت كنونى درآمده است احتمالات ديگر نيز در اين زمينه ميتوان داد و دليلى قاطع براى روشن كردن موضوع بدست نيست . اگر بگوييم شعر عربى وزن را از شعر لاتينى و يونانى گرفته اهميت آن نميكاهد .\r\nشعر عربى از مسائل عادى زندگانى و لوازم صحرانشينى سخن دارد ، اين شيوه زندگانى را تمجيد مىكند و آن را با خيالات شاعرانه رنگ‌آميزى مىكند و در عين حال از مطالب حكمت‌آميز و انديشه‌هاى بلند بىبهره نيست .\r\nبعضى شاعران بزرگ عرب كه به روزگار جاهليت بوده‌اند با سخنان دل‌آويز خود افكار را پرورش ميدادند و عربها را براى پيمودن راه كمال آماده ميكردند اين گونه كسان\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nضمن سفرهاى پياپى تجربيات فراوان اندوخته بودند و در نتيجه آميزش با مسيحيان از مسائل دينى باخبر بودند و سخنانشان در روح عربها نفوذ بسيار داشت .\r\n\r\nماه‌هاى حرام\r\nگر چه عربها مردمى جنگاور و ستيزه‌جو بودند ولى در بعضى ماه‌هاى سال جنگجوئى و خونريزى نبود و آن را ماه‌هاى حرام ميناميدند . در ماه‌هاى حرام جنگ و زد و خورد ممنوع بود ، كينه‌ها و ستيزه‌جوئىها بطور موقت فراموش ميشد و تمام مردم عرب از دوست و دشمن در معاشرت با يكديگر آزاد و از تجاوز همديگر در امان بودند . وقتى ماه‌هاى حرام ميرسيد آرامش در همه جا حكمفرما ميشد و كسى را با كسى كارى نبود اگر دشمنان جانى با هم روبرو ميشدند از كينه و دشمنى سخنى نمىگفتند . مردم از قبايل مختلف در يك جا فراهم ميشدند و مراسم مذهبى را بجا ميآوردند و اين وضع در نهضت معنوى عرب بسيار مؤثر بود .\r\n\r\nوضع دينى عربها\r\nتاريخ از وضع دينى عربهاى جاهليت اطلاعات كافى نميدهد همين قدر ميدانيم كه در آنروزگار بيشتر عربها بت‌پرست بودند . گويند بت - پرستى را عمرو خزاعى در ميان عربها رواج داد . دور نيست كه وى بتى را از شام به مكه برده باشد . بگفته شهرستانى : نخستين كسى كه بت‌ها را در كعبه جاى داد عمرو خزاعى بود . هنگاميكه طايفه خزاعه بر مكه تسلط يافتند و كارهاى كعبه را بدست گرفتند وى بجانب شام سفر كرد و در آنجا كسانى را ديد كه بت ميپرستيدند و از آنها در اين زمينه توضيح خواست گفتند : اينان خدايانى هستند كه ما به صورت هيكلهاى آسمانى و اشخاص انسانى ساخته‌ايم . از آنها كمك مىخواهيم و ما را كمك ميكنند ، از آنها آب ميطلبيم و ما را سيراب ميكنند . عمرو دلباخته بتان شد و از آنها تقاضا كرد بتى به دو بدهند كه هبل را به دو دادند و آن را به مكه آورد و در كعبه جاى داد .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nولى هبل تنها معبود عرب نبود ، پس از آن در نواحى مختلف عربستان بتان بسيار به صورت خانه و درخت و سنگ و امثال آن پديد آمد كه عربها بپرستش آن پرداختند .\r\nعربهاى بت‌پرست بعضى مكانها را مقدس ميشمردند ولى عقايد مذهبى آنها چندان استوار و جدى نبود . بسيارى عادات و رسوم را كه زائيدهء محيط طبيعى عربستان بود از اسلاف خود به ارث برده بودند و بر حفظ آن اصرار داشتند ولى درباره اين عادات فكر نميكردند و علاقه نداشتند كه از حقيقت و كيفيت پيدايش آن باخبر شوند .\r\nبت‌پرستان شمال عربستان در كيش خود از ديگران استوارتر بودند و تعصبشان بيشتر بود زيرا با مسيحيان شام و فلسطين ارتباط داشتند و تعصب و علاقه مذهبى را از آنها گرفته بودند . مردم يمن نيز بسبب مجاورت و آميزش با مسيحيان حبشى در بت‌پرستى استوار و متعصب بودند .\r\nقربانى كردن براى خدايان نيز بنزد عربها معمول بود . منذر بن ماء السماء پادشاه حيره ( 505 - 544 م ) اسيران مسيحى را به ستاره زهره پيشكش ميكرد . عرب‌هاى شبه جزيره سينا نيز كسانى را براى زهره قربانى ميكردند . مدتها پيش از عربها اين عادت در بنى اسرائيل رواج داشته است . اين گونه عادات و رسوم كه زائيده دوران جاهليت بود بهنگام ظهور اسلام از ميان رفت و آثار آن محو شد .\r\nچنان كه از مندرجات قرآن مستفاد مىشود عربها در عين بت‌پرستى به خداى متعال نيز معتقد بوده‌اند و بتان را وسيله ارتباط با خداوند ميدانسته‌اند قرآن از زبان عربها در اين باب ميگويد :\r\n ما نَعْبُدُهُمْ إِلَّا لِيُقَرِّبُونا إِلَى اللَّهِ زُلْفى . \r\nيعنى بت‌ها را ميپرستيم براى اينكه ما را به خدا نزديك كنند .\r\nقرآن بعضى بتان عرب را نام ميبرد . از همه معروفتر لات و عزى و منات است .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nهبل از همه بزرگتر بود و در داخل كعبه جاى داشت اين بت را از عقيق به شكل انسان ساخته بودند . شماره بتان خيلى زياد بود چنان كه گفته‌اند مسلمانان پس از فتح مكه سيصد و شصت بت از مسجد الحرام بيرون آوردند . عربها گذشته از پرستش بتان براى انجام كارهاى خود با آن مشورت ميكردند و بوسيله تير در پيشگاه هبل يا بتان ديگر قرعه مىزدند و بوسيلهء آن از نظر خدايان مطلع ميشدند .\r\n\r\nمسيحيگرى\r\nدين مسيح نيز در بعضى نقاط عربستان پيروانى داشت از جمله در ناحيه شمال ميان قبايل تغلب و غسان و قضاعه و در ناحيه جنوب در ميان مردم يمن رواج داشت ، مسيحيت در قرن چهارم ميلادى در نتيجه دعوت و كوشش پيشوايان دين مسيح در عربستان نفوذ كرد ولى بايد گفت كه در آن سرزمين پيشرفت چندانى نكرد ، شايد اگر دولت روم ميخواست دين مسيح را در عربستان رواج دهد كار دگرگون ميشد . در هر حال عربها اگر چه بدين مسيح اقبال چندانى نكردند ولى روابط بسيارى كه مردم عربستان با روم شرقى داشتند آنها را تا حدى زير نفوذ مسيحيت قرار داد . دين مسيح از طرف جنوب عربستان از راه حبشه و از طرف شمال از راه سوريه و شبه جزيره سينا بعربستان نفوذ كرد .\r\n\r\nيهوديگرى\r\nشمار يهوديان در عربستان زياد بود ولى همگيشان به زبان عربى سخن ميكردند و نام عربى داشتند . مورخان درباره ريشه آنها اختلاف دارند به گفته بعضىها يهودان عربستان از مردمى بودند كه بدين موسى گرويدند و در رديف يهودان درآمدند بگفته بعضى ديگر آنها از نژاد يهود بودند و از بيرون عربستان بدان سرزمين مهاجرت كردند ، بهر صورت اين نكته محقق است كه دين يهود از بيرون به عربستان نفوذ كرده است .\r\nبگفته نلدكه يهودان عربستان از مردم عرب بودند كه بدين موسى گرويدند از اينرو\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nدر مسئله توحيد اطلاعات چندانى نداشتند ولى بدين خود علاقه‌مند بودند . بهر صورت دين يهود چند قرن پيش از ظهور اسلام در عربستان نفوذ يافت و بعضى نقاط يهودى نشين پديد آمد كه از همه معروفتر يثرب بود كه بعدها مدينه ناميده شد . در تيمأ و فدك و خيبر نيز نقاط يهودىنشين پديد امد ، يهودان يثرب سه طايفه بودند : بنى نضير و بنى قينقاع و بنى قريظه .\r\n\r\nحنيفيان\r\nدر ميان عربها مردم روشن‌فكرى پيدا ميشدند كه از بت‌پرستى خشنود نبودند و ميخواستند از اين مرحله بگذرند و عقايدى بهتر از آن پيدا كنند زيرا در نتيجه آميزش با يهودان و مسيحيان دانسته بودند كه بت‌پرستى از حقيقت بدور است .\r\nبعضى از اينان كسان را بتوحيد و ترك بت‌پرستى و عادات جاهليت دعوت ميكردند و عقيده داشتند كه خداى يگانه‌اى هست كه در روز حساب مردم را پاداش ميدهد . اين مسلك را حنفىگرى ميناميدند و پيروان آن را حنيفيان ميخواندند .\r\nامية بن ابو الصلت شاعر معروف عرب از جمله اين كسان بود و انتظار داشت كه پيغمبر قوم خود شود ، وقتى خداوند محمد ص را به پيغمبرى مبعوث كرد ديگ حسدش به جوش آمد و از پيروى اسلام سر پيچيد . ورقة بن نوفل و قس بن ساعده از جمله حنيفيان بودند ، فس از داوران معروف و سخنوران بىنظير عرب بود ، محمد ص به دوران كودكى او را در بازار عكاظ ديده بود كه بر شتر خود سخن ميگفت و مردم را به ترك عادات زشت و ناهنجار دعوت ميكرد و آنها را به بعثت پيغمبر بشارت ميداد . محمد پس از بعثت خود درباره او گفت : خدا قس را رحمت كند ، اميدوارم كه در روز قيامت به تنهائى مانند يك امت محشور شود .\r\nبعضى از عربها افكار ثنوى را از مردم حيره كه با ايرانيان تماس داشتند فرا گرفته بودند\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nو بيزدان و اهرمن قائل بودند ، بعضى از آنها نيز ستاره‌پرست و آتش‌پرست بودند .\r\n\r\nوضع دينى عرب در موقع ميلاد رسول ( ص )\r\nهنگام تولد محمد ص بت‌پرستى رو بضعف و انحطاط داشت ، و بعضى از عربها بدنياى ديگر معتقد بودند ، دين مسيح در عربستان نفوذ كرده بود و دين يهود پيروان بسيار داشت نفوذ يهوديگرى و مسيحيگرى عقيده طرفداران توحيد را نيرو ميداد .\r\nولى هيچيك از اين دينها در عربستان رواج نيافته بود زيرا مبادى مسيحيگرى پيچيده و مشكل بود و ذهنهاى ساده از تصور آن عاجز بود بعلاوه اختلاف فرقه‌هاى مسيحى اعراب بدوى را از پيروى آن بيزار ميكرد . يهوديگرى دين بنى اسرائيل بود كه خودشانرا قوم برگزيده خدا ميدانستند و عربها نميخواستند استقلال خود را فداى دين يهود كنند ، كيش توحيد نيز با مبادى ثنويت منافات داشت و پيش از اين گفتيم كه بعضى عربها مبادى مذكور را از اعراب حيره آموخته بودند بنا بر اين هيچيك از اين كيش‌ها نمىتوانست در عربستان رواج پيدا كند ولى شيوع انديشه دينى و رواج مبادى دين زردشت و موسى و مسيح زمينه را براى ظهور مصلح بزرگ يعنى محمد ص پيغمبر مسلمانان فراهم آورده بود .\r\n\r\n","description":"","footnote":"","page_name":" 66 ","page_number":66},
  {"content":"\r\n . \r\n","description":"","footnote":"","page_name":" 67 ","page_number":67},
  {"content":"\r\n\r\n\r\nبعثت پيغمبر\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\nتولد محمد « ص »\r\nمحمد در نهم ربيع الاول در سال معروف بعام الفيل ( 20 اوريل 571 م ) تولد يافت ، پدر و مادر او ثروتى نداشتند ولى از لحاظ موقعيت اجتماعى و شرافت نسب اهميتى بسزا داشتند .\r\nپدرش عبد الله بن عبد المطلب بن هاشم بن عبد مناف بن قصى بن كلاب بود . فرزندان هاشم بر چاه زمزم نظارت داشتند و اين كار در آن روزگار منصبى بسيار مهم بود . پيش از انكه محمد متولد شود پدرش از جهان رخت بست و او پس از تولد زير سرپرستى جد خود عبد المطلب قرار گرفت ، چندى بعد عبد المطلب نيز بمرد و ابو طالب كه عموى محمد بود سرپرست او شد ، محمد را در كودكى به عادت اشراف عرب ، به دست يك زن صحرانشين سپردند كه حليمه نام داشت و دوران طفوليت او در صحرا گذشت و عربى فصيح را آموخت .\r\n\r\nپرورش محمد « ص »\r\nوقتى محمد از صحرا به مكه برگشت در تپه‌هاى اطراف مكه بگوسفندچرانى اشتغال جست پيش از آن نيز در صحرا با برادران رضاعى خود گوسفند ميچرانيد ، شغل چوپانى تأثير مهمى در روح او بجاى گذاشت و حس مهربانى و رحم و ملايمت را در دل او پرورش داد .\r\n\r\nمحمد « ص » در كار تجارت\r\nبعد از شغل چوپانى ، محمد براى تجارت بسوى شام سفر كرد . تجارت در انسان صفات و اخلاقى بوجود مىآورد كه به اهميت كمتر از صفات فرماندهان سپاه نيست تاجرى كه با كاروان به قصد تجارت سفر مىكرد ناچار بود دائما هوشيار و مراقب باشد و كالاى خويش را از دستبرد اعراب يغماگر محفوظ دارد بعلاوه لازم بود تاجر در كار معامله و داد و ستد ماهر باشد تا بتواند كالاى خويش را به قيمت خوب بفروشد و كالاى مطلوب را به قيمت ارزان خريدارى كند و اين كارها مستلزم دقت و هوش و وسعت نظر است .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\nازدواج با خديجه\r\nدر نتيجه اشتغال بتجارت محمد با خديجه دختر خويلد آشنا شد .\r\nخديجه زنى ثروتمند بود و در عصر جاهليت او را بانوى قريش مىناميدند . محمد براى تجارت با سرمايه خديجه بشام سفر كرد و از اين سفر سود فراوان بدست آورد ، خديجه دلباخته امانت و درستكارى او شد و تمايل خود را بهمسرى وى اظهار كرد . در اين هنگام خديجه چهل سال داشت و محمد بيست و پنجساله بود . مراسم ازدواج انجام گرفت و مهر خديجه را ابو طالب پرداخت .\r\nمحمد از خديجه شش فرزند آورد ، از آن جمله فاطمه بود كه بعد از هجرت همسر على بن - ابيطالب شد .\r\n\r\nمحمد « ص » در سى و پنج سالگى\r\nهنگامى كه محمد به سن سى و پنج رسيد مردم قريش بناى كعبه را تجديد كردند زيرا ديوارهاى آن شكسته بود و رو به ويرانى مىرفت . محمد با ديگران در بناى كعبه شركت داشت و سنگها را پاى بنا ميبرد . در اثناى كار اختلاف پيش آمد كه حجر الاسود را چه كسى به جاى خود نهد زيرا اين كار افتخارى مهم بود و هيچكس راضى نميشد از آن چشم بپوشد .\r\nبالاخره موافقت كردند كه هر كس اولين بار به مسجد الحرام درآيد بحكميت انتخاب شود اول كسى كه از در درآمد محمد بود مردم قريش وقتى او را ديدند گفتند اين امين است و ما بحكميت او راضى هستيم . پس از آن داستان اتفاق خود را براى او نقل كردند . محمد رداى خود را پهن كرد و سنگ را در آن نهاد و گفت نمايندگان قبايل هر كدام يك طرف ردا را بگيرند . اطراف ردا را گرفتند و تا جائى كه بايد سنگ را نصب كنند بالا بردند محمد سنگ را برگرفت و بجاى خود قرار داد ، با اين ترتيب اختلاف از ميان برخاست و قبايل مختلف راضى شدند .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n\r\nاخلاق محمد « ص »\r\nمحمد اخلاقى نيك و پسنديده داشت و در ميان قوم خود بمروت و وفا و حفظ پيمان و حسن جوار و بردبارى و عفت و تواضع و بخشش و شجاعت و راستى و امانت معروف بود تا آنجا كه وى را امين لقب داده بودند .\r\nاز پرستش بتان بيزار بود و در موسم حج حضور نمىيافت و در مراسم پرستش اعراب شركت نميكرد ، از باده‌گسارى امتناع داشت و از گوشت حيواناتى كه برسم بت‌پرستان ذبح شده بود نميخورد و در مجالس لهو و عيش حاضر نميشد .\r\n\r\nبشارت به نبوت محمد « ص »\r\nخداوند پيش از بعثت و بعد از آن پيغمبر خود را از ارتكاب گناه محفوظ داشت . تورات و انجيل ظهور محمد را بشارت داده بود و راهبان و كاهنان از نزديكى بعثت او خبر ميدادند . اين گونه گفتگوها چندان شيوع يافته بود كه بعضى از عربها فرزندان خود را محمد مىناميدند شايد خلعت پيغمبرى بر اندام آنها راست شود . قصهء بشارت عيسى دربارهء ظهور محمد در قرآن آمده و از زبان عيسى چنين ميگويد :\r\n إِنِّي رَسُولُ اللَّهِ إِلَيْكُمْ مُصَدِّقاً لِما بَيْنَ يَدَيَّ مِنَ التَّوْراةِ وَ مُبَشِّراً بِرَسُولٍ يَأْتِي مِنْ بَعْدِي اسْمُهُ أَحْمَدُ . \r\nيعنى من فرستادهء خدايم بسوى شما و تورات را كه پيش از من است تصديق ميكنم و شما را بقدوم پيغمبرى كه پس از من ميآيد و نامش احمد است بشارت مىدهم .\r\nو نيز خداوند درباره زندگانى پيغمبر پيش از بعثت چنين ميگويد :\r\n      أَ لَمْ يَجِدْكَ يَتِيماً فَآوى . وَ وَجَدَكَ ضَالًّا فَهَدى . وَ وَجَدَكَ عائِلًا فَأَغْنى . فَأَمَّا الْيَتِيمَ فَلا تَقْهَرْ . وَ أَمَّا السَّائِلَ فَلا تَنْهَرْ . وَ أَمَّا بِنِعْمَةِ رَبِّكَ فَحَدِّثْ .      \r\nيعنى خدا ترا يتيم يافت و پناهت داد و گمراه يافت و هدايت كرد و فقير يافت و بىنياز ساخت ، بر يتيم تجاوز مكن و گدا را به سختى مران و از نعمت پروردگار خود گفتگو كن .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nشايد مقصود از گمراهى در اين آيه حيرت و بيزارى از بت‌پرستى باشد كه پيغمبر پيش از بعثت بدان دچار بود .\r\n\r\nدين حنيف\r\nمورخان و سرگذشتنامه نويسان اتفاق دارند كه پيغمبر پيش از بعثت به بت‌پرستى مايل نبود ، غالبا در خلوت بسر ميبرد و وقت خويش را بتفكر ميگذرانيد ، بدينجهت از هنگاميكه خود را شناخت بعقايد و آراى دينى متمايل بود و بدين حنيف گرويد كه دين ابراهيم بود و بسيارى از عربهاى روشنفكر كه از بت‌پرستى بيزار بودند مانند قس بن ساعده و اكثم بن صيفى و امية بن ابى الصلت از آن پيروى ميكردند .\r\nبعضى از خاورشناسان گمان ميكنند محمد ص بسيارى از نظريات يهودى و مسيحى را آموخته است . اگر اين گمان راست باشد محققا اين قسمت از حدود تعليم شفاهى تجاوز نميكرده و محمد ص فقط بعضى نظريات مربوط بدين مسيح و موسى را از زبان ديگران شنيده است .\r\n\r\nدر غار حرا\r\nمحمد ص بخلوت متمايل بود و برياضت و عبادت رغبت داشت . غالبا براى عبادت بغار حراء ميرفت و در آنجا دور از غوغاى زندگى در عجايب كاينات و راز خلقت و رستاخيز و روز حساب و بهشت و جهنم انديشه ميكرد و همين كه توشه او تمام ميشد بنزد خديجه برميگشت .\r\n\r\nآغاز وحى\r\nدر آغاز كار وحى به صورت رؤياى صادق بر او نازل شد و رؤيا مانند سپيده - دم بر او آشكار ميشد . بدينگونه چند ماه گذشت و محمد ص به سن چهل سالگى رسيد . شب دوشنبه هفدهم ماه رمضان وحى به او نازل شد ، جبرئيل بر او ظاهر شد و گفت : بخوان . جواب داد من خواندن نميدانم . جبرئيل او را به سختى فشار داد چنانچه به زحمت افتاد و سپس گفت بخوان ، باز جواب داد : من خواندن قسمت داخلى يك مسجد در اصفهان\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nنمىدانم بار ديگر او را فشار داد و رها كرد و گفت :\r\n      اقْرَأْ بِاسْمِ رَبِّكَ الَّذِي خَلَقَ . خَلَقَ الْإِنْسانَ مِنْ عَلَقٍ . اقْرَأْ وَ رَبُّكَ الْأَكْرَمُ . الَّذِي عَلَّمَ بِالْقَلَمِ . عَلَّمَ الْإِنْسانَ ما لَمْ يَعْلَمْ .      \r\nيعنى بخوان بنام پروردگارت كه آفريد . انسان را از علق آفريد ، بخوان و پروردگار تو بزرگتر است . آنكه بوسيله قلم تعليم داد و به انسان آنچه را نميدانست بياموخت . و اين اولين آيه قرآن بود كه بر پيغمبر نازل شد .\r\nمحمد ص معتقد شد كه از جانب خداوند متعال برسالت مبعوث شده و بايد حقيقت جاودانى را بجهانيان ابلاغ كند و به آنها بفهماند كه خدائى جز خداى يگانه نيست كه مراقب اعمال انسان است و پس از مرگ نيكان و بدان را هر كدام باندازهء كارشان پاداش مىدهد . پس از آن محمد ص بنزد خديجه برگشت ، به سختى ميلرزيد و مىگفت : مرا بپوشانيد . وى را با گليمى پوشانيدند تا اضطرابش تخفيف يافت و آنچه را ديده بود براى خديجه نقل كرد و گفت : بر خود بيمناكم . خديجه او را دل داد و گفت : باك مدار خدا ترا خوار نخواهد كرد . سپس او را بنزد پسر عموى خود ورقة بن نوفل برد كه پيرى محترم بود و انجيل را خوانده بود . خديجه با ورقه گفت ببين محمد چه ميگويد . محمد آنچه را ديده بود نقل كرد ورقه گفت : اين ناموسى است كه بموسى نازل شد . سپس گفت ايكاش من جوان بودم و هنگامى كه كسانت تو را از شهر خود بيرون ميكنند بياريت برميخاستم .\r\nمحمد گفت آيا مرا از شهر خود بيرون مىكنند . ورقه گفت هيچ كس برسالت مبعوث نشد مگر اينكه قومش بدشمنى او كمر بستند ، اگر من در آن روز زنده باشم ترا يارى خواهم كرد ، ولى چيزى نگذشت كه ورقه رخت از جهان بست .\r\nبعد از آن محمد مدتى بغار حراء ميرفت . يكروز صدائى از آسمان شنيد سر برداشت و فرشته‌اى را كه نخستين بار بسوى او آمده بود در ميان آسمان و زمين مشاهده كرد ، از\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nآنجا بسوى خانه خود برگشت و گفت مرا بپوشانيد ، پس از آن اين آيات نازل شد :\r\n        يا أَيُّهَا الْمُدَّثِّرُ . قُمْ فَأَنْذِرْ . وَ رَبَّكَ فَكَبِّرْ . وَ ثِيابَكَ فَطَهِّرْ . وَ الرُّجْزَ فَاهْجُرْ . وَ لا تَمْنُنْ تَسْتَكْثِرُ . وَ لِرَبِّكَ فَاصْبِرْ .        \r\nيعنى اى جامه بسر كشيده ! برخيز و مردم را از عذاب خدا بترسان و خداى خود را تكبير گوى و جامهء خويش را پاكيزه كن و از گناه دورى كن و منت مگذار و زياده طلب مباش . و اين آغاز رسالت محمد ص و اولين فرمانى بود كه از جانب خدا بسوى او آمد .\r\n\r\nدعوت افراد\r\nدر آغاز كار نزديكان محمد ص خديجه و على بن ابيطالب بدين اسلام گرويدند . در آن هنگام على در خانهء محمد ص بود زيرا ابو طالب پدرش عيال بسيار داشت و ثروتش كم بود بدينجهت برادرش عباس كفالت جعفر را به عهده گرفت و محمد ص سرپرستى على ع را عهده‌دار شد و او را بخانهء خود برد . بعد از آنها زيد بن حارثه كلبى اسلام آورد ، زيد غلامى بود كه خديجه او را خريده بود و بمحمد ص بخشيده بود محمد او را آزاد كرد و پسر خويش ناميد و او را زيد بن محمد ميناميدند تا اين آيه نازل شد :\r\n ادْعُوهُمْ لِآبائِهِمْ هُوَ أَقْسَطُ عِنْدَ اللَّهِ فَإِنْ لَمْ تَعْلَمُوا آباءَهُمْ فَإِخْوانُكُمْ فِي الدِّينِ وَ مَوالِيكُمْ  .\r\nيعنى پسر خواندگانرا بنام پدرشان بخوانيد اين كار در نظر خدا بهتر است و اگر نام پدرانشان را نمىدانيد ( آنها ) برادران دينى و موالى شما هستند . بدين جهت بعد از آن زيد را زيد بن حارثه ميناميدند .\r\nولى اسلام در ميان نزديكان محمد محصور نماند و بمردان قريش سرايت كرد ، از جمله ابو بكر كه مردى ثروتمند بود و از انساب قريش به خوبى اطلاع داشت اسلام آورد و به سبب اسلام او بعضى كسان ديگر بدين اسلام گرويدند . يكى از اينان عثمان بن عفان بود كه در\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nآن وقت بيش از بيست سال نداشت . پس از وى زبير بن عوام كه تازه بالغ بود و سعد بن - ابى وقاص و عبد الرحمن بن عوف و طلحة بن عبيد الله به پيروى ابو بكر اسلام آوردند .\r\nعبد الرحمن پيش از آنكه اسلام بياورد عبد عمر نام داشت و محمد ص او را بدين اسم ناميد .\r\nپس از اينان بعضى ديگر از مردان قريش پيرو اسلام شدند مانند ابو عبيدة بن جراح و ارقم ابن ابى ارقم كه خانهء خود را محل دعوت اسلام قرار داده بود و هنوز هم آثار خانهء او در مكه موجود است . بعد از اين گروه مردان ديگرى باسلام گرويدند كه از لحاظ تقدم در درجه دوم بشمار ميآيند . اين دعوت را دعوت افراد نام داده‌اند . زيرا محمد ص اين اشخاص را يكايك و بطور انفراد بدين خود ميخواند . كسانى كه در اين دوره اسلام آورده‌اند در تاريخ اسلام بنام سابقان و پيشقدمان خوانده ميشوند و ديگران را كه پس از آنها بوده‌اند ضعيفان مينامند . مشركان قريش با ضعيفان مسلمان بدرفتارى ميكردند و از آزارشان دريغ نمىكردند .\r\n\r\nاظهار دعوت\r\nسه سال گذشت ، در اينمدت محمد ص كسانى را كه به آنها اطمينان داشت و ميدانست كه براى قبول اسلام آماده‌اند بدين حق دعوت ميكرد ولى دعوت او نهانى انجام مىگرفت . محمد ص و يارانش نماز و عبادت خود را از مردم قريش نهان ميداشتند و هر وقت مشركان آنها را در حال نماز ميديدند به آنها طعنه ميزدند و عبادتشان را مسخره ميكردند بتدريج عدهء مسلمانان زياد شد و قريش از فزونى آنها نگران شدند و در صدد جلوگيرى از پيشرفت دعوت اسلام و تحقير و تمسخر مسلمانان برآمدند .\r\nمحمد پس از سه سال از جانب خدا مأمور شد كه دعوت خويش را اظهار كند و بمخالفت و استهزاى قريش اعتنائى نكند و اين آيه نازل شد :\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n  فَاصْدَعْ بِما تُؤْمَرُ ، وَ أَعْرِضْ عَنِ الْمُشْرِكِينَ . إِنَّا كَفَيْناكَ الْمُسْتَهْزِئِينَ .  \r\nيعنى آنچه را فرمان دارى آشكار كن و از مشركان كناره‌گيرى كن و ما ترا از شر استهزاكنندگان حفظ ميكنيم .\r\nو نيز اين آيه نازل شد :\r\n   وَ أَنْذِرْ عَشِيرَتَكَ الْأَقْرَبِينَ . وَ اخْفِضْ جَناحَكَ لِمَنِ اتَّبَعَكَ مِنَ الْمُؤْمِنِينَ . فَإِنْ عَصَوْكَ فَقُلْ إِنِّي بَرِيءٌ مِمَّا تَعْمَلُونَ .   \r\nيعنى خويشاوندان نزديك خود را بترسان ، با كسانى كه پيرو تو شده‌اند فروتنى كن و اگر فرمان ترا نبردند بگو من از كارهاى شما بيزارم .\r\nمحمد در صدد برآمد دعوت خود را آشكار كند و در اين باب فكر ميكرد كه قريش دعوت او را چگونه تلقى خواهند كرد و با كسانى كه به دو ايمان آورده بودند مشورت مىكرد . پس از آن دستور داد تا على بن ابيطالب ع غذائى آماده كرد و بنى عبد المطلب را دعوت كرد و به آنها چنين گفت : اى بنى عبد المطلب هيچ كس از عرب چيزى بهتر از آنچه من براى شما آورده‌ام براى كسان خود نياورده است ، من خير دنيا و آخرت را براى شما آورده‌ام . ولى خويشاوندان وى سخنش را نشنيدند و تمسخركنان بيرون رفتند .\r\nيكروز ديگر بالاى كوه صفا رفت و طوايف قريش را بنام خواند همين كه دور او جمع شدند گفت آيا اگر بشما خبر دهم كه در اين دره سپاهى به قصد هجوم بر شما فراهم شده مرا تصديق ميكنيد ؟ . . گفتند آرى ما تا كنون دروغى از تو نشنيده‌ايم گفت : من شما را از عذابى سخت ميترسانم ، ابو لهب به دو گفت واى بر تو آيا براى همين ما را جمع كردى ، خداوند درباره ابو لهب و زنش اين آيات را نازل كرد :\r\n      تَبَّتْ يَدا أَبِي لَهَبٍ وَ تَبَّ . ما أَغْنى عَنْهُ مالُهُ وَ ما كَسَبَ . سَيَصْلى ناراً ذاتَ لَهَبٍ . وَ امْرَأَتُهُ حَمَّالَةَ الْحَطَبِ . فِي جِيدِها حَبْلٌ مِنْ مَسَدٍ .      \r\n\r\n","description":"","footnote":"","page_name":" 76 ","page_number":76},
  {"content":"\r\n\r\nيعنى : هلاك گرديد ابو لهب . مال او و آنچه بدست آورده بود براى وى كارى نساخت . به زودى وارد آتشى فروزان مىشود ، با زنش كه باركش هيزم است و در گردنش ريسمانى از ليف خرماست .\r\n\r\nمبارزه قريش با دعوت محمد « ص »\r\nدر اينهنگام دشمنى قريش آشكار شد زيرا اگر محمد در تعليمات خويش تنها بتهذيب روح و اصلاح اخلاق توجه ميكرد مردم قريش از در دشمنى و مقاومت درنمىآمدند ولى او كسان را بخداى يگانه ميخواند و بتانرا تحقير ميكرد در صورتى كه مردم قريش از اجتماع بتان در اطراف كعبه سود بسيار ميبردند و تجارت مكه نتيجهء وجود بتان بود ، وقتى ديدند محمد بتان را تحقير مىكند بوحشت افتادند زيرا اگر دعوت محمد ص رواج مىيافت نفوذ بتان محو ميشد و قبايل عرب براى زيارت بتان و انجام مراسم عبادت به مكه نمىآمدند و تجارت قريش از ميان ميرفت بدينجهت يكدله بدشمنى او برخاستند و بر مخالفتش همداستان شدند و در صدد آزار مسلمانان برآمدند مگر آنها را از دين نو بازگردانند ولى مسلمانان در نتيجهء آزار دشمنان بر دين خويش استوار ميشدند .\r\n\r\nآزار مسلمانان\r\nابن اسحاق از عبد الله بن عباس آورده كه مشركان شخص مسلمان را ميزدند و گرسنه و تشنه نگه ميداشتند تا آنجا كه از شدت رنج نمىتوانست بنشيند ، شايد از دين خود دست بردارد و بگويد به لات و عزى ايمان آوردم . بعضى از مسلمانان براى فرار از آزار مشركان سخنان كفرآميز ميگفتند ولى در دل مسلمان بودند ، خداوند در اين آيه ميان اين گروه با كسانى كه از اسلام برگشته‌اند و دلشان بكفر متمايل شده تفاوت مىنهد . گويد :\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ  « 1 » .\r\nيعنى مگر آنكس كه او را مجبور كنند ولى دلش بر ايمان استوار باشد .\r\n\r\nآزار عمار بن ياسر\r\nابن اثير گويد : مشركان قريش هنگاميكه آفتاب گرم و سوزان بود عمار ياسر را با پدر و مادرش بر روى ريگهاى تفته مىانداختند و آزار ميكردند . در آن هنگام محمد بر آنها مىگذشت و مىگفت : اى خانواده ياسر صبر كنيد وعده‌گاه شما بهشت است . ابو جهل همين كه از اسلام يكى از اشراف خبردار ميشد او را سرزنش ميكرد و ميگفت :\r\nدين پدر خود را رها كردى در صورتى كه او از تو بهتر بود ما عقل ترا مسخره ميكنيم و راى ترا خطا ميشماريم و شرافت ترا پست ميكنيم . \" و اگر تاجر بود ميگفت \" تجارت ترا كساد ميكنيم و مالت را تلف ميكنيم . \" و اگر مردى ضعيف بود او را ميزد و ديگران را بر آزارش تحريص ميكرد . وقتى ياسر از شدت آزار مشركان بمرد زنش سميه با ابو جهل سخنان درشت گفت ابو جهل با زوبين او را بزد چنانچه جان داد و اين نخستين زنى بود كه در راه اسلام بشهادت رسيد . پس از آن مشركان عمار را آزار ميكردند ، گاهى او را روى ريگهاى سوزان ميانداختند گاهى سنگ گران روى سينه‌اش مينهادند و گاهى او را در آب ميانداختند .\r\n\r\nبلال\r\nبلال كه بعدها مؤذن رسولخدا شد به سختى از مشركان آزار ميديد ، خلف جمحى مالك او كه از مشركان قريش بود هنگام نيم روز كه آفتاب چون كورهء سوزان ميشد او را بر و بر ريگهاى تفته ميانداخت و فرمان ميداد تا سنگى گران بر سينه‌اش بنهند . به دو ميگفت چنين خواهى ماند تا بميرى يا آنكه بمحمد كافر شوى و لات و عزى را بپرستى . در آن حال ورقة بن نوفل بر او ميگذشت بلال ميگفت : احد .\r\n\r\n\r\n","description":"","footnote":"\r\n( 1 ) - سوره نحل آيه 206\r\n","page_name":" 78 ","page_number":78},
  {"content":"\r\n\r\nاحد ، ورقة ميگفت : آرى احد احد . بلال همچنان معذب بود تا ابو بكر او را خريد و آزاد كرد .\r\n\r\nخباب بن ارت\r\nخباب بن ارت نيز رنجهاى سخت ديد ، مشركان ريگ تفته يا سنگى كه به آتش گرم شده بود به پشت او مىبستند ولى اين آزار سخت كه در گرماى بيحساب عربستان تحمل‌ناپذير است او را از اسلام باز نميداشت بلكه ايمانش قوت ميگرفت و اخلاصش بيشتر ميشد . خباب از مكه به مدينه مهاجرت كرد و در جنگهاى پيغمبر حاضر بود .\r\n\r\nآزار زنان\r\nآزار مشركان منحصر بمردان نبود بلكه زنان نيز در معرض آزارشان بودند .\r\nلبينه كنيز موامل بن عدى مسلمان شد عمر بن خطاب كه هنوز ايمان نياورده بود او را آزار ميكرد تا خسته ميشد سپس رهايش ميكرد و ميگفت :\r\nاگر خسته نشده بودم ولت نميكردم . لبينه آزار ميكشيد و اذيت مىديد تا ابو بكر او را خريد و آزاد كرد\r\n\r\nمحمد ( ص ) درپناه ابوطالب\r\n. مردم قريش در آغاز كار نميتوانستند محمد را مانند ساير مسلمانان اذيت كنند زيرا ابو طالب مردى محترم و متنفذ بود و با وجود او كسى نميتوانست متعرض محمد شود ، ابو طالب بمحمد علاقه داشت و او را از تجاوز ديگران حمايت ميكرد همين كه مردم قريش ديدند محمد در كار دعوت مصر است و ابو طالب او را از تحقير بتان منع نميكند از عاقبت كار نگران شدند . بدينجهت گروهى از اشراف قريش به نزد ابو طالب رفتند و گفتند : برادرزاده‌ات خدايان ما را دشنام ميدهد دين ما را تحقير مىكند و عقل‌هاى ما را مسخره مىكند و پدران ما را گمراه ميشمارد . يا جلو او را بگير يا او را بما واگذار زيرا تو نيز مثل ما با او مخالفى و ما او را دفع ميكنيم . ابو طالب با آنها بملايمت سخن گفت و جوابى نيكو داد تا برفتند . ولى محمد همچنان به دعوت\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nخويش و اظهار دين خدا مشغول بود . پس از آن كار دعوتش بالا گرفت تا آن جا كه ميان بعضى خانواده‌ها تفرقه و دشمنى افتاد . بار ديگر مردم قريش بنزد ابو طالب رفتند و گفتند :\r\nتو مردى سالمند و شريف و صاحبمنزلتى به تو گفتيم جلو برادرزاده‌ات را بگير اما دريغ كردى .\r\n\r\nتهديد ابو طالب\r\nبه خدا نميتوانيم ببينيم كه پدران ما را دشنام دهد و عقل‌هاى ما را مسخره كند و از خدايان ما عيب گيرد يا او را از اين كار منع كن و يا با تو و او مبارزه ميكنيم تا يكى از دو گروه هلاك شود . اينرا بگفتند و از نزد ابو طالب برفتند . ابو طالب از تهديد و دشمنى قوم خود نگران شد اما نمىخواست محمد را خوار كند يا بدشمن تسليم كند . كس بطلب محمد فرستاد همين كه آمد به دو گفت : برادرزاده من ! قوم تو بنزد من آمدند و چنين و چنان گفتند ، به من و خودت رحم كن و كارى را كه از من ساخته نيست به من تحميل مكن . محمد كه گمان كرد عمويش ميخواهد او را بدست دشمن بسپارد و از ياريش ناتوان شده است گفت : به خدا اگر خورشيد را در دست راستم و ماه را در دست چپم بگذارند كه از دعوت خويش دست بردارم از پاى نخواهم نشست تا خدا دين مرا رواج دهد يا جان بر سر آن گذارم . سپس گريه را سر داد و برخاست و راه خود را پيش گرفت ابو طالب او را پيش خواند و گفت : برو هر چه ميخواهى بگو به خدا نميگذارم بد و گزندى به تو برسد .\r\n\r\nقريش و ابو طالب\r\nابو طالب نشان داد كه تا چه پايه در يارى محمد جدى و استوار است وقتى مردم قريش ديدند كه ابو طالب از تسليم محمد امتناع كرد و بدشمنى آنها اعتنائى نكرد عمارة بن وليد بن مغيره را كه جوانى زيبا بود بنزد او بردند و گفتند اين عماره زيباترين جوان قريش است او را بجاى فرزند خود بگير و برادرزاده‌ات را كه مخالف دين تو و پدران تو است و قوم ترا متفرق كرده و عقولشان را مسخره مىكند بما تسليم كن تا او را بكشيم و عماره را بجاى او نگهدار .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nابو طالب گفت : به خدا بد معامله‌ايست فرزند خود را به من مىدهيد كه او را نگهدارم و فرزند خود را بشما بدهم تا بكشيد . به خدا هرگز چنين نخواهد شد\r\nمطعم بن عدى با ابو طالب گفت : به خدا قوم تو منصفانه رفتار كردند و خواستند ترا از آنچه خوش ندارى خلاص كنند اما تو نميخواهى چيزى از آنها بپذيرى . ابو طالب جواب داد : به خدا منصفانه رفتار نكردند ولى تو ميخواهى مرا خوار كنى و آنها را بر ضد من وادارى هر كار كه ميتوانى بكن . كار مناقشه بالا گرفت و دو گروه سخنان درشت گفتند .\r\nمردم قريش از نزد ابو طالب بيرون رفتند و در صدد برآمدند محمد و يارانش را آزار و تحقير كنند و بدينوسيله از انتشار دعوت او جلوگيرى كنند ، هر يك از قبايل قريش مسلمانان قبيلهء خود را آزار ميكردند تا مگر از دين اسلام بازگردند ولى محمد در سايه حمايت ابو طالب از آزار كسان در امان بود .\r\n\r\nبنى هاشم از محمد « ص » حمايت مىكنند\r\nابو طالب همين كه رفتار قريش را با مسلمانان بديد بنى هاشم و بنى - مطلب را دعوت كرد كه با او در حمايت محمد هم سخن شوند آنها نيز دعوت وى را پذيرفتند و براى دفاع و حمايت از محمد در مقابل تجاوز مشركان متفق شدند ولى ابو لهب از جمع آنها كناره گرفت و به صف مخالفان پيوست . ابو طالب از اتفاق بنى هاشم و بنى مطلب سخت مسرور شد و شعرى چند در ستايش آنها و فضيلت محمد سرود .\r\n\r\nحيلهء قريش\r\nمردم قريش بيم آن داشتند كه محمد بهنگام حج كسانى را كه به مكه ميآمدند بدين خود دعوت كند . با همديگر مشورت كردند كه چگونه از رواج و پيشرفت دعوت او جلوگيرى كنند . وقتى موسم حج فرا رسيد وليد بن مغيره با چند تن از سران قريش براى مشورت در اين باب گرد آمدند . وليد كه مردى سالخورده و محترم بود با ديگران گفت : اكنون موسم حج رسيد\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nاست و عربها كه براى زيارت به مكه مىآيند و دربارهء محمد چيزها شنيده‌اند ، اكنون سخن خود را درباره او يكى كنيد زيرا اگر سخنان مختلف بگوئيد همديگر را تكذيب كرده‌ايد و هيچكس سخنتان را باور نخواهد كرد .\r\nبه دو گفتند : هر چه ميدانى بگو تا ما همان را با حاجيان عرب بگوئيم .\r\nوليد گفت : شما بگوئيد تا من بشنوم .\r\nگفتند : ميگوئيم محمد كاهن است .\r\nوليد گفت : به خدا او كاهن نيست ما كاهنان را ديده‌ايم ، سخنان محمد با زمزمه و ورد آنها شباهت ندارد .\r\n\r\nاعتراف دشمنان بفضيلت محمد\r\nگفتند : ميگوئيم او ديوانه است گفت : او ديوانه نيست ما ديوانگان را ديده‌ايم ، از نشانه‌هاى ديوانگى چيزى در محمد نيست .\r\nگفتند : ميگوئيم شاعر است .\r\nوليد گفت : نه او شاعر نيست ، ما اقسام شعر را ميشناسيم سخنان محمد شعر نيست .\r\nگفتند : ميگوئيم ساحر است .\r\nوليد گفت : نه ساحر نيست زيرا كارهاى ساحران را نميكند .\r\nگفتند : پس چه گوئيم ؟\r\nوليد گفت : به خدا در سخنان او حلاوتيست كه هر چه دربارهء وى بگوئيد جاذبهء سخنش گفتار شما را تكذيب مىكند فقط ميتوانيد بگوئيد كه محمد بوسيلهء سخنان سحرآميز خود ميان انسان و پدر و برادر و زن و اقوامش جدائى مياندازد . آن گروه گفتار وليد را پسنديدند و پس از آن در موسم حج هر يك از زايران كعبه را مىديدند اين سخنان را به او ميگفتند و از ملاقات محمد بيمش مىدادند .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n\r\nتأثير قرآن\r\nبيضاوى چنين آورده كه وليد بن مغيره روزى بر محمد گذشت و او سورهء سجده را قرائت ميكرد وليد بنزد كسان خود رفت و گفت چند لحظه پيش از محمد سخنى شنيدم كه به سخن آدميان و جنيان شباهت ندارد ، سخنى است شيرين و جذاب كه چيزى را با آن برابر نميتوان كرد . مردم قريش گفتند وليد از دين بدر رفت . برادرزاده‌اش ابو جهل گفت او را به من وا گذاريد ، بنزد وليد نشست و دمى چند با او سخن گفت پس از آن وليد برخاست و با صداى بلند گفت : شما ميگوئيد محمد ديوانه است آيا آثار جنون در او ديده‌ايد ؟ . . ميگوئيد او كاهن است آيا كارهاى كاهنان را مىكند ؟ ميگوييد شاعر است آيا شعر ميگويد ؟ گفتند : نه ، گفت :\r\nاو ساحر است مگر نمىبينيد چگونه ميان انسان و زن و فرزند و خويشاوندانش جدائى مىاندازد وقتى مردم قريش اين سخن را بشنيدند بپسنديدند و از دور او متفرق شدند . قرآن درباره وليد گويد :\r\n      ذَرْنِي وَ مَنْ خَلَقْتُ وَحِيداً . وَ جَعَلْتُ لَهُ مالًا مَمْدُوداً . وَ بَنِينَ شُهُوداً . وَ مَهَّدْتُ لَهُ تَمْهِيداً . ثُمَّ يَطْمَعُ أَنْ أَزِيدَ . كَلَّا إِنَّهُ كانَ لِآياتِنا عَنِيداً       « 1 » يعنى : مرا تنها گذار با آنكه آفريدم و براى او مالى فراوان و فرزندان حاضر قرار دادم و كار او را بسامان بردم . پس از آن طمع دارد كه افزون كنم . نه چنين نيست ، او منكر آيات ماست .\r\nابن هشام گويد : \" اين گروه از مردم قريش بهنگام حج با مردم بدين گونه سخن گفتند و همين كه عربها از حج بازگشتند گفتگوى محمد و دعوت او در عربستان انتشار يافت .\r\nابو طالب بيم آن داشت كه مردم عرب بر ضد بنى هاشم و محمد همدست شوند از اينرو\r\n\r\n\r\n","description":"","footnote":"\r\n( 1 ) - سوره مدثر آيهء 11 تا 16\r\n","page_name":" 83 ","page_number":83},
  {"content":"\r\n\r\nقصيده‌اى سرود و در آنجا بصراحت گفت كه هرگز دست از حمايت محمد نميكشد و جان خود را در راه دفاع از او فدا مىكند از اينرو مردم قريش بآزار مسلمانان ناتوان پرداختند شايد بدينوسيله كارى از پيش ببرند . \"\r\n\r\nمهاجرت مسلمانان به حبشه\r\nوقتى محمد ديد كه يارانش از مخالفان آزار مىبينند بدانها گفت : به حبشه مهاجرت كنيد زيرا آنجا پادشاهى هست كه بهيچكس ستم نميكند .\r\nحبشه سرزمين راستى است آنجا بمانيد تا خدا براى شما راه نجاتى از اين وضع ناگوار پديدار كند . محمد به پيروان خود نگفت به ديگر نقاط عربستان مهاجرت كنند زيرا پيش از آن عربهائيرا كه به حج مىآمدند بدين حق دعوت كرده بود و آنها براى خوش‌آمد قريش يا بسبب دلبستگى بدين پدران خود از قبول دعوتش سر باز ميزدند .\r\nمهاجرت به مناطقى كه يهودان با مسيحيان در آن اقامت داشتند مانند يثرب و نجران و امثال آن مناسب نبود زيرا در آن روزگار يهودان و مسيحيان با يكديگر بر سر نفوذ معنوى در عربستان مبارزه ميكردند . مسلم بود كه اين دو رقيب ، نميتوانستند رقيب سومى را در مقابل خود به‌بينند . دين نو از ميان عربها پديد آمده بود و يهودان و مسيحيان عربها را خوار و حقير ميشمردند . ميگفتند : ما با مردميكه از دانش بىبهره‌اند كارى نداريم .\r\nيمن نيز كه يكى از مناطق آباد عربستان بود در آن روزگار زير نفوذ ايران بود و مهاجرت بدانجا فايدهء نداشت زيرا پيروان دين نو در آن سرزمين حامى و پناهگاهى نمىيافتند .\r\nمرور ايام دورانديشى و دقت نظر محمد را ثابت كرد زيرا وقتى محمد به خسرو نامه نوشت خسرو به باذان كه از جانب ايران فرماندار يمن بود فرمان داد كه دو كس را به سوى اين مرد حجازى فرست تا او را پيش من آرند . حيره نيز زير نفوذ ايران بود به علاوه با مكه فاصله بسيار داشت . شام نيز از مكه دور بود بعلاوه حيره و شام وضع آرام و مطمئنى نداشت .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nبعلاوه شام و حيره و يمن بازار تجارت قريش بود و قرشيان با مردم آن روابط نزديك داشتند و اگر مسلمانان بدانجا پناه ميبردند قرشيان از مردم آن سرزمين خواهش مىكردند آنها را پس بفرستند چنان كه پس از مهاجرت حبشه در صدد برآمدند كه مسلمانان را به مكه برگردانند اما نجاشى تقاضايشانرا نپذيرفت .\r\n\r\nمهاجران حبشه\r\nپيغمبر به پيروان خود دستور داد به حبشه مهاجرت كنند زيرا نجاشى پادشاه حبشه در آن روزگار بعدل و ملايمت معروف بود . در آغاز كار ده تن از مسلمانان با چهار زن به سوى حبشه رفتند . بتدريج عدهء آنها فزونى گرفت تا بهشتاد و سه نفر مرد و هفده زن رسيد كه همگى قرشى بودند . عثمان بن عفان و همسرش رقيه دختر پيغمبر و زبير بن عوام و عبد الرحمن بن - عوف و جعفر بن ابيطالب و همسرش اسماء دختر عميس و عمرو بن سعيد بن عاص و برادرش خالد در رديف مهاجران بودند . نجاشى مهاجران را گرامى داشت و پناهشان داد كه در پناه او بفراغت روزگار ميگذرانيدند .\r\n\r\nمردم قريش در تعقيب مهاجران\r\nوقتى مردم قريش متوجه شدند كه مسلمانان در حبشه با فراغت و اطمينان زندگى ميكنند سخت نگران شدند زيرا بيم آن بود كه مسلمانان پس از مدتى با مال و نيروى كافى از حبشه بكمك همكيشان خود بشتابند بعلاوه آرامش و فراغتى كه آن گروه در حبشه داشتند ساير مسلمانان را تحريك ميكرد كه بار سفر ببندند و راه حبشه را پيش گيرند از اينرو قرشيان در صدد برآمدند دو تن را بنزد نجاشى بفرستند و از او تقاضا كنند كه مسلمانان را از كشور خويش بيرون كند . براى اينمنظور عبد الله بن ابى ربيعه و عمرو بن عاص را به حبشه فرستادند . چنان كه گفته‌اند ، معاويه بن ابو سفيان و مغيرة بن شعبه نيز در اينسفر با فرستادگان قريش همراه بودند .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n\r\nفرستادگان قريش در دربار نجاشى\r\nوقتى فرستادگان قريش بحضور نجاشى بار يافتند هدايائى را كه همراه برده بودند تقديم كردند و به دو گفتند : \" اى پادشاه چند جوان سفيه از ما بكشور تو آمده‌اند آنها از دين ما دست كشيده‌اند و به دين تو درنيامده‌اند ، دين تازه‌اى ساخته‌اند كه نه ما از آن خبر داريم نه تو ، اكنون بزرگان قوم و خويشاوندانشان ما را فرستاده‌اند كه آنها را پس ببريم زيرا آنها در اين كار داناتر و بيناترند \" درباريان نجاشى از فرستادگان قريش حمايت كردند و گفتند : \" خويشاوندان و كسان مسلمانان به كار آنها داناترند ، مسلمانان را به اين دو كس تسليم كن تا آنها را به ديار خويش و پيش كسانشان بازبرند . \"\r\nنجاشى مردى دقيق و دور انديش بود و رضا نداد كه مسلمانان را بىپرسش و تحقيق بفرستادگان قريش تسليم كند كس بطلب آنها فرستاد و از حقيقت دينشان پرسيد ، جعفر بن ابى طالب كه در ميان مهاجران بود وضع زندگى عربها را پيش از اسلام و بعد از اسلام شرح داد و توضيح داد كه محمد كسان را به ترك بت‌پرستى و عبادت خدا و اكتساب فضايل دعوت مىكند .\r\nنجاشى گفت : آيا چيزى از آنچه پيغمبر از جانب خدا آورده همراه دارى ؟\r\nجعفر گفت : آرى .\r\nنجاشى گفت : براى من بخوان\r\nجعفر قسمتى از سورهء مريم را درباره مسيح براى نجاشى خواند نجاشى سخت بگريست و درباريانش اشك فرو ريختند پس از آن نجاشى گفت : به خدا اينسخنان با سخنانى كه عيسى آورده از يك جا سرچشمه ميگيرد . سپس بفرستادگان قريش گفت : برويد به خدا آنها را به شما تسليم نخواهم كرد .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nحيله عمرو بن عاص\r\nوقتى از پيش نجاشى بيرون شدند عمرو بن عاص گفت : \" به خدا فردا ريشهء آنها را ميزنم و بنجاشى ميگويم كه مسلمانان عيسى را بندهء خدا ميدانند \" روز بعد از نجاشى بار خواست و همين كه بحضور رسيد گفت :\r\n\" مسلمانان درباره عيسى سخنى ناروا ميگويند . كس پيش آنها بفرست و اعتقادشان را در اين باره بپرس \" نجاشى بار ديگر مهاجران را بحضور طلبيد و بدانها گفت : شما دربارهء عيسى بن مريم چه ميگوئيد ؟\r\nجعفر بن ابيطالب گفت : درباره او همانرا ميگوئيم كه پيغمبر ما گفته است . عيسى بنده و فرستاده خداست و روح و كلمه او كه به مريم باكره القا كرده است .\r\nنجاشى گفت : به خدا عيسى جز اين نبود . سپس به مسلمانان گفت : برويد ، شما در كشور من در امانيد و هر كه آزارتان كند مجازات مىشود . مسلمانان بيرون رفتند . بعضى از مهاجران حبشه پيش از آنكه پيغمبر به مدينه هجرت كند به مكه بازگشتند و بعضى ديگر تا سال هفتم هجرت در آن ديار اقامت داشتند .\r\n\r\nاسلام عمر و حمزه\r\nدر سال پنجم بعثت ، حمزة بن عبد المطلب و عمر بن خطاب ايمان آوردند . عمر در آغاز كار به سختى با مسلمانان مبارزه ميكرد ولى همين كه اسلام آورد از پيروان جدى محمد بشمار بود ، ابن هشام داستان اسلام عمر را چنين آورده : \" يك روز عمر شمشير خود را حمايل كرده بود و به جستجوى محمد بيرون آمده بود . در راه نعيم بن عبد الله به او رسيد و گفت : كجا ميروى ؟\r\nگفت : ميخواهم محمد را بكشم كه ميان قومش تفرقه انداخته .\r\nنعيم گفت : به خدا خودت را گول ميزنى . تصور ميكنى اگر محمد را بكشى بنى عبد مناف تو را زنده خواهند گذاشت چرا نميروى جلو كسان خودت را بگيرى ؟\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nعمر گفت : كدام يك از كسان من ؟\r\nنعيم گفت : خواهرت و پسر عمويت سعيد بن زيد پيرو محمد شده‌اند . برو جلو آنها را بگير .\r\nعمر از همان جا برگشت و بسوى خانه خواهر و پسر عموى خود رفت . در آن هنگام خباب بن ارت بنزد آنها بود و صفحه‌اى همراه داشت كه سورهء طه را در آن نوشته بود و براى خواهر عمر ميخواند . وقتى صداى عمر را شنيدند كه به خانه نزديك ميشد خباب مخفى شد .\r\n\r\nاستماع قرآن\r\nفاطمه خواهر عمر ، صفحه را نهان كرد ولى عمر قرائت خباب را شنيده بود وقتى وارد خانه شد گفت : اين صداى آهسته چه بود كه شنيدم ؟ . .\r\nگفتند : چيزى نبود .\r\nعمر گفت : مىدانم كه شما پيرو محمد شده‌ايد . اين بگفت و به سعيد بن زيد حمله كرد . خواهر او فاطمه پيش آمد كه شوهر خود را از دست عمر نجات دهد . عمر او را نيز بزد . آن دو وقتى كار را چنين ديدند گفتند : بله ما مسلمان شده‌ايم و به خدا و پيغمبرش ايمان آورده‌ايم ، هر كار ميتوانى بكن . وقتى عمر هيجان خواهر خود را بديد از كرده پشيمان شد و به دو گفت : صفحه‌اى را كه ميخوانديد به من بده ببينم اين چيست كه محمد آورده ؟\r\nفاطمه گفت : ميترسم آن را ندهى .\r\nعمر گفت : باك مدار و قسم خورد كه چون صفحه را خواند آن را پس دهد .\r\n\r\nچه سخن دلفريبى است ؟\r\nفاطمه گفت : ولى تو مشركى و نجسى و نبايد دست ناپاك به اين صفحه برسد ، عمر برخاست و غسل كرد ، فاطمه قرآن را به دو داد وقتى قسمتى از آن را بخواند گفت : چه سخن زيبا و دلفريبى است . وقتى خباب اين سخن را بشنيد از نهانگاه بدر آمد و بعمر گفت : اميدوارم دعاى پيغمبر درباره تو مستجاب شده باشد زيرا ديروز شنيدم كه پيغمبر ميگفت : خدايا اسلام را به ابى -\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nالحكم بن هشام يا به عمر بن خطاب مويد كن .\r\nعمر گفت : جاى محمد ص را به من نشان بده تا مسلمان شوم .\r\nخباب گفت : وى در خانه‌اى نزديك صفاست و گروهى از يارانش بنزد او هستند ، عمر شمشير خود را حمايل كرد و برفت تا به آن خانه رسيد و در زد . وقتى صداى او را شنيدند يكى از اصحاب رسول از روزنهء در نظر كرد و او را ديد كه شمشير خود را از كمر آويخته است ، بنزد پيغمبر برگشت و وحشت‌زده گفت : اينك عمر است با شمشير آويخته .\r\nحمزة بن عبد المطلب گفت : اجازه بده تا درآيد اگر نيكىاى مىخواهد به دو ببخشيد و اگر بد انديشد او را با شمشيرش بكشيم .\r\nپيغمبر گفت اجازه‌اش دهيد ، اجازه دادند عمر به خانه درآمد و اسلام آورد و به سبب اسلام او و اسلام حمزه كار اسلام قوت گرفت .\r\n\r\nقطع روابط قريش با بنى هاشم و بنى مطلب\r\nمردم قريش از آزار مسلمانان و حيله‌هاى خود سودى نبردند و كار اسلام روز بروز بالا ميگرفت از اينرو مصمم شدند روابط خود را با بنى هاشم و بنى - مطلب قطع كنند . با همديگر پيمان كردند با اين دو خاندان ازدواج و داد و ستد نكنند تا بتنگ آيند و پيغمبر را تسليم كنند ، پيمانى بدين مضمون نوشتند و در كعبه آويختند . دو يا سه سال كار بدينگونه بود در اين مدت بنى هاشم و بنى مطلب در يكى از دره‌هاى بيرون مكه بسر ميبردند و سخت در رنج بودند .\r\nچون مدتى بگذشت بعضى از مردم قريش بر حال بنى هاشم و بنى مطلب رقت آوردند و همدل شدند كه براى نقض قرارداد بكوشند . زهير بن اميه از جمله كسانى بود كه كسان را به نقض قرارداد تحريص كرد و گفت : اى مردم مكه آيا ما غذا بخوريم و لباس بپوشيم ولى بنى هاشم و بنى مطلب با سختى بسر برند . به خدا از پا نمىنشينم تا اين پيمان\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nجابرانه پاره شود . ابو جهل كه در مخالفت بنى هاشم و بنى مطلب اصرارى بىاندازه داشت با او بمعارضه برخاست ولى مطعم بن عدى كه از بزرگان قريش بود و با خانواده نوفل بن عبد مناف انتساب داشت با زهير همسخن شد و برفت و پيمان نامه را پاره كرد . بدين گونه پيمان نقض شد و بنى هاشم و بنى مطلب پس از مدتها رنج و محنت به مكه بازگشتند . گويند كه مطعم بن عدى وقتى براى پاره كردن پيمان‌نامه رفت ديد كه موريانه خطوط آن را خورده و فقط نام خدا بجاى مانده است\r\n\r\nوفات ابو طالب و خديجه\r\nمحمد ص با جديتى تمام بنشر دعوت خويش ميپرداخت و كسان وى از مسلمان و كافر ، در عين حال كه بسبب پيروى او از مخالفان آزار فراوان ديده بودند در ياريش استوار بودند . بسال دهم هجرت ابو طالب كه بزرگترين پشتيبان و حامى محمد بود درگذشت . كمى بعد خديجه همسر محبوب و وفادار محمد از جهان رخت بست بدينسان محمد دو ياور و حامى بزرگ خود را از دست داد و از آن پس زندگى او در مكه بىخطر نبود . به گفتهء ابو الفداء پس از مرگ ابو طالب و خديجه مصيبتها از هر سو به پيغمبر روى آورد و مخالفان در كار آزارش نيرو گرفتند . مخصوصا ابو لهب بن عبد المطلب و حكم بن عاص و عقبة بن - ابى معيط كه همسايگان محمد بودند در آزار او سخت اصرار داشتند و بهنگام نماز كثافت به خانه او ميانداختند\r\n\r\nسفر طايف\r\nوقتى كار بر محمد ص سخت شد بسوى طايف مسافرت كرد و مردم ثقيف را كه در آنجا سكونت داشتند باسلام دعوت كرد اما ثقفيان سخنش را نپذيرفتند و دعوتشرا با استهزا تلقى كردند . بيخردان قوم بر او بانك زدند و سخنان ناروا گفتند چندانكه مردم بر او جمع شدند و براى فرار از آنها ناچار بباغى پناه برد ، از اينرو بسوى مكه برگشت اما نميتوانست وارد شود زيرا\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nمكيان از سفر او آگهى يافته بودند و مىدانستند كه وى از مردم طايف بر ضد قريش يارى طلبيده است و در آزار وى جدىتر شده بودند . محمد از مطعم بن عدى تقاضاى حمايت كرد .\r\nمطعم با فرزندان خود مسلح شد و بهمراه محمد وارد حرم شد و او بدون بيم از آزار قريش در آنجا نماز كرد و طواف كرد و كسى متعرض وى نشد ، پس از آن كار خويش را از سر گرفت و به دعوت مكيان پرداخت .\r\n\r\nدعوت قبايل عرب\r\nدر ايام حج محمد ص به دعوت قبايل عرب مىپرداخت و آنها را به پرستش خداى يگانه ميخواند . اما عمويش ابو لهب همه جا همراه او ميرفت و تكذيبش ميكرد و فرياد ميزد : \" محمد بشما ميگويد لات و عزى را به يكسو افكنيد ، بدعت و ضلالت او را نپذيرند ، فرمان او را مبريد . \"\r\nمردم عرب نيز براى جلب رضايت قريش از قبول دعوت او سر باز ميزدند و بعضى از آنها با وضعى ناشايسته و زشت دعوتش را رد ميكردند .\r\n\r\nاستقبال مردم يثرب از دعوت رسول\r\nدعوت محمد ص بنزد مردم يثرب زمينه مناسبى پيدا كرد ، گويا يثربيان از نزاع و مخالفت قريش يا مسلمانان خبر داشتند و مىدانستند كه گروهى از پيروان محمد ص براى فرار از آزار مخالفان به حبشه سفر كرده‌اند .\r\nبعلاوه مىدانستند كه بعضى مردان قريش و بعضى كسان از قبايل مختلف باسلام گرويده‌اند ، اين اطلاعات بوسيله كسانى كه از يثرب به مكه مىرفتند در يثرب انتشار يافته بود ، بسال دهم هجرت طايفه اوس كه در يثرب مىزيستند گروهى را به مكه فرستادند تا كمك و حمايت قريش را بر ضد طايفه خزرج جلب كنند . محمد با اينگروه ملاقات كرد و آنها را باسلام دعوت كرد كه بعضيشان مسلمان شدند و بعضى ديگر از قبول اسلام سر باز زدند .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n\r\nاخلاق مردم يثرب\r\nيثربيان مردمى نيرومند و خشن بودند ، نيرومندى و خشونت آنها در جنگهاى پياپى كه ميان طايفه اوس و خزرج رخ مىداد به خوبى ثابت شده بود . بجز طايفهء اوس و خزرج بعضى طوايف يهود بنام بنى قريظه و بنى نضير در يثرب مىزيستند ، بعلاوه در نزديكى يثرب در فدك و تيماء و وادى القرى و خيبر طوايف يهود سكونت داشتند . يهودان با طايفهء اوس و خزرج روابط نزديك داشتند و در نتيجهء مجاورت ، افكار مذهبى يهودان بمردم اوس و خزرج سرايت كرده بود و بت‌پرستى در آنها چندان نفوذ نداشت .\r\nپيش از ظهور اسلام و بعثت محمد يهودان با مردم يثرب ميگفتند : به زودى پيغمبرى مبعوث مىشود كه ما بكمك او با شما جنگ ميكنيم . وقتى يثربيان در مكه محمد را ديدند با همديگر گفتند اين همان پيغمبريست كه يهودان ظهور او را وعده مىدادند و گروهى از آنها به دو گرويدند بدينجهت بود كه اسلام در ميان يثربيان زودتر و آسان‌تر انتشار يافت .\r\n\r\nاختلاف يثربيان\r\nشايد وضع اجتماعى يثرب و اختلافات يثربيان در پيشرفت اسلام مؤثر افتاد ، مردم يثرب كه پيش از آن پيوسته با يكديگر به جنگ و جدال بودند ، متوجه شدند كه اسلام وسيلهء اتحاد و يگانگى آنها مىشود و نزاعها و كينه‌ها را از ميان برمىدارد ، محمد منتسب به يكى از محترم‌ترين خاندانهاى قريش بود بعلاوه با مردم خزرج رابطه خويشاوندى داشت و اين دو نكته در اقبال يثربيان به وى بىاثر نبود . از همه بالاتر آنكه او پيغمبر بود و مردم يثرب ميتوانستند در زير لواى وى در مقابل يهودان كه داراى دين و كتاب آسمانى بودند صف مقاومتى تشكيل دهند . بعد از جنگ بعاث كه كمى پيش از هجرت رسول رخ داد و در اثناى آن طايفهء اوس بر خزرج غلبه يافت ، يثربيان احساس كردند كه نفاق و اختلاف داخلى روزگارشان را سياه مىكند . خزرجيان كه در جنگ بعاث شكست خورده بودند بيشتر از مردم اوس از نفاق\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nداخلى بيزار بودند و به همين سبب در قبول اسلام بر آنها پيشى گرفتند .\r\nپس از جنگ بعاث گروهى از مردم خزرج براى حج به مكه رفتند كه شش كس از بزرگان قوم در آن ميانه بودند ، اينگروه بجز اداى مراسم حج منظور ديگرى داشتند مى - خواستند كسى را پيدا كنند كه بوسيله او اتحادى ميان اوس و خزرج برقرار شود زيرا هيچ يك از دو طايفه حاضر نبود زير نفوذ ديگرى قرار گيرد اينگروه در مكه با محمد ملاقات كردند دعوت او را پذيرفتند و پيرو اسلام شدند .\r\n\r\nدعوت رسول و اسلام خزرجيان\r\nبگفتهء ابن هشام : پيغمبر در نزديكى عقبه گروهى از مردم خزرج را ديد و بدانها گفت : شما كيستيد ؟ .\r\nگفتند : ما از طايفهء خزرجيم .\r\nگفت : از دوستان يهوديد ؟\r\nگفتند : آرى .\r\nپيغمبر گفت : بنشينيد تا من با شما سخن گويم . آنگروه بنشستند . محمد آنها را به سوى خدا خواند و اسلام را بر آنها عرضه كرد و قسمتى از آيات قرآن را خواند . آن گروه كه سخن يهودان را بخاطر داشتند وقتى سخنان محمد را شنيدند با يكديگر گفتند به خدا اين پيغمبريست كه يهودان ميگويند مگذاريد آنها پيش از شما به دو بگروند . از اينرو خزرجيان دعوت محمد را پذيرفتند و اسلام آوردند و با او گفتند : \" در ميان كسان ما دشمنى و كينه برقرار است ، شايد خدا بوسيله تو آنها را از نفاق برهاند ، ما بنزد آنها ميرويم و به دين تو دعوتشان ميكنيم و اسلام را به آنها عرضه مىداريم اگر خدا بوسيله تو از دشمنى و اختلاف نجاتشان دهد ، بنزد ما هيچكس از تو عزيزتر نيست . \" پس از آن راه ديار خويش گرفتند و چون به مدينه رسيدند با كسان خود درباره محمد سخن گفتند و آنها را باسلام دعوت كردند بدينگونه اسلام در مدينه شيوع يافت و خانه‌اى از مردم اوس و\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nخزرج نماند كه در آن سخن از محمد نباشد\r\n\r\nپيمان اول عقبه\r\nسال بعد در موسم حج دوازده كس از مردم يثرب به مكه رفتند و نزديك عقبه با پيغمبر ملاقات كردند و با او پيمان بستند ، اين پيمان را \" پيمان زنان \" يا \" پيمان اول عقبه \" نام داده‌اند . عبادة بن صامت گويد من در پيمان اول عقبه حضور داشتيم ، ما دوازده كس بوديم و با پيغمبر پيمان بستيم كه چيزى را با خدا انباز نكنيم ، دزدى نكنيم ، زنا نكنيم و فرزندان خود را نكشيم و به كسى افترا نزنيم و فرمانبردار رسول باشيم ، اگر به پيمان خويش وفا كرديم پاداش ما بهشت باشد و اگر آن را نقض كرديم كارمان با خدا باشد كه اگر خواهد بيامرزد و اگر بخواهد عذاب كند .\r\nشايد اين پيمان را از آنرو پيمان زنان ناميده‌اند كه عفراء دختر عبيد بن ثعلبه در ميان پيمانگزاران بود ، وى نخستين زنى است كه با پيغمبر پيمان كرد پس از آن محمد ، مصعب بن عمير را با مردم يثرب فرستاد كه قرآن و مبادى اسلام را بدانها تعليم دهد و بهنگام نماز پيشوايشان باشد چيزى نگذشت كه مصعب در يثرب بر طايفه اوس و خزرج رياست يافت و گروهى بسيار از يثربيان اسلام آوردند چنان كه در يثرب خانه‌اى نماند كه يك يا چند مسلمان در آن نباشد .\r\n\r\nپيمان دوم عقبه\r\nبسال سيزدهم بعثت ، پس از مراسم حج هفتاد و سه مرد و دو زن از مردم اوس و خزرج نزديك عقبه بنزد رسول گرد آمدند ، عباس كه هنوز اسلام نياورده بود همراه محمد بود و پيش از ديگران سخن آغاز كرد و گفت \" منزلت محمد بنزد ما معلوم است ما وى را از تجاوز كسانى كه با آنها هم عقيده‌ايم حفظ كرده‌ايم ، او در شهر خود و بنزد كسان خويش عزيز و مصون است . اكنون ميخواهد بسوى شما بيايد و با شما پيوند گيرد اگر به پيمان خويش وفا\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nميكنيد و او را از تجاوز مخالفان محفوظ مىداريد خود دانيد و مسئوليتى كه به عهده مىگيريد اما اگر او را خوار ميداريد و به دشمن تسليم ميكنيد هم اكنون از او دست برداريد كه او در شهر خود و بنزد كسان خويش عزيز و مصون است \"\r\nيثربيان بعباس گفتند سخنانت را شنيديم . سپس به محمد ص گفتند اى پيغمبر خدا آنچه را ميخواهى تعهد كنيم بگوى . محمد لب بسخن گشود قسمتى از قرآن را خواند و آنها را بسوى خدا خواند و باسلام ترغيب كرد سپس گفت : \" با شما پيمان مىكنم كه مرا مانند زنان و فرزندان خود حمايت كنيد \"\r\nبراء بن معرور دست محمد را گرفت و گفت : بخدائى كه ترا به حق فرستاده از تو مانند كسان خود حمايت ميكنيم و بر اينقضيه پيمان مىبنديم . به خدا ما اهل رزم و ميدانيم و اين صفت را از گذشتگان خود به ارث برده‌ايم .\r\nابو الهيثم تيهان سخن او را بريد و گفت : اى پيغمبر خدا ما با ديگران روابطى داريم كه آن را ميبريم تواند شد كه وقتى كار تو بالا گرفت بسوى قوم خويش باز گردى و ما را رها كنى ؟\r\nپيغمبر لبخند زد و گفت : \" خون در مقابل خون و ويرانى در مقابل ويرانى ، من از شمايم و شما از منيد با هر كه به جنگ باشيد به جنگم و با هر كه به صلح باشيد به صلحم . \"\r\n\r\nنقيبان\r\nپس از آن پيغمبر به يثربيان گفت از ميان خود دوازده نقيب انتخاب كنند كه عهده‌دار امور كسان خود باشند . اين كار را نيز انجام دادند و نه نقيب از خزرج و سه نقيب از اوس برگزيدند ، پس از انجام اين كار عباس بن عباده با مردم خزرج گفت : مىدانيد با اين مرد بر چه پيمان ميكنيد ؟ . .\r\nگفتند آرى .\r\nگفت اگر مىدانيد كه زهره اين كار را نداريد و همين كه اموالتان از دست رفت و مردانتان كشته شدند او را تسليم دشمن ميكنيد هم اكنون او را رها كنيد و گرنه در دو جهان زيانكار\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nخواهيد بود و اگر مىدانيد كه به پيمان خود وفا ميكنيد و از اتلاف جان و مال باك نداريد او را به پيشوائى بگيريد كه نيكى دو جهان در اينست .\r\nهمه گفتند از جان و مال دريغ نداريم اما اگر به پيمان خود وفا كنيم پاداش ما چه خواهد بود ؟ . .\r\nپيغمبر گفت : بهشت .\r\nگفتند : دست خود را پيش آر پيغمبر دست خود را پيش برد و با وى پيمان كردند .\r\nعاصم بن عمرو بن قتاده گويد : سخن عباس در شب پيمان براى آن بود كه پيمان پيغمبر را در گردن يثربيان محكم كند . عبد الله بن ابى بكر معتقد بود كه عباس از اينسخن هدف ديگر داشت مىخواست آن شب مراسم پيمان را عقب اندازد تا عبد الله بن ابى بن سلول نيز در آن انباز شود و پيمان محكم‌تر شود .\r\n\r\nاتفاق قريش بر قتل رسول\r\nوقتى مردم قريش از پيمان پيغمبر با يثربيان خبر يافتند بر ضد او هم - داستان شدند و در دار الندوه گرد آمدند تا در اينباب مشورت كنند ، بعضىها عقيده داشتند كه بايد او را محبوس كرد . بعضى ديگر ميگفتند او را از شهر بيرون مىكنيم . گروهى ديگر مىگفتند بايد او را كشت سر - انجام بنا شد هر يك از قبايل قريش جوانى چالاك و شجاع از ميان خود انتخاب كند و جوانان قبايل با شمشيرهاى برهنه يكباره بر محمد هجوم برند و هر كدام ضربتى بزنند و خونش را بريزند تا خون او بر قبايل مختلف تقسيم شود و بنى عبد مناف نتوانند با آنها بجنگند .\r\nدر اين هنگام خداوند اين آيه را بر پيغمبر خويش نازل كرد :\r\n وَ إِذْ يَمْكُرُ بِكَ الَّذِينَ كَفَرُوا لِيُثْبِتُوكَ أَوْ يَقْتُلُوكَ أَوْ يُخْرِجُوكَ وَ يَمْكُرُونَ وَ يَمْكُرُ اللَّهُ وَ اللَّهُ خَيْرُ الْماكِرِينَ . \r\n\r\n","description":"","footnote":"","page_name":" 96 ","page_number":96},
  {"content":"\r\n\r\nيعنى : هنگامى كه گروه كافران حيله ميكنند كه ترا حبس كنند يا بكشند يا بيرون كنند آنها مكر ميكنند و خدا مكر ( شان را تلافى ) مىكند و خدا بهترين ( تلافىكننده ) مكارانست .\r\n\r\nهجرت رسول\r\nوقتى پيغمبر از قصد قريش خبر يافت بنزد ابو بكر رفت و موضوع را با وى در ميان نهاد و گفت خدا به من فرمان داده از مكه مهاجرت كنم . ابو بكر خواستار شد كه در اين سفر همراه وى باشد محمد و ابو بكر از در كوچكى كه پشت خانهء ابو بكر بود برون شدند ، پيغمبر به على بن ابيطالب گفته بود كه آن شب بر بستر او بخوابد على نيز چنان كرد و قرشيان مراقب پيغمبر كه على را در بستر او ديدند گمان كردند محمد در جاى خويش است .\r\n\r\nروايت ابن هشام\r\nبگفته ابن هشام وقتى پيغمبر دل به هجرت داد بخانهء ابو بكر رفت و از در كوچكى كه پشت خانه بود بيرون رفتند و راه غار ثور را كه بيرون مكه بود پيش گرفتند و داخل غار شدند . ابو بكر به پسر خود عبد الله دستور داد كه روزها مراقب باشد كه كسان دربارهء آنها چه ميگويند و شبانگاه اخبار روز را به آنها برساند و نيز بعامر بن فهيره آزاد شدهء خود دستور داد كه روزها گوسفندان را بچراند و شبانگاه آن را بسوى غار ببرد ، اسما دختر ابو بكر نيز هنگام شب براى آنها غذا ميبرد .\r\nپيغمبر و ابو بكر بيم داشتند كه مردم قريش نهانگاهشان را پيدا كنند ولى جز صبر چاره نداشتند . خداوند در اين باب ميگويد :\r\n إِلَّا تَنْصُرُوهُ فَقَدْ نَصَرَهُ اللَّهُ إِذْ أَخْرَجَهُ الَّذِينَ كَفَرُوا ثانِيَ اثْنَيْنِ إِذْ هُما فِي الْغارِ إِذْ يَقُولُ لِصاحِبِهِ لا تَحْزَنْ إِنَّ اللَّهَ مَعَنا فَأَنْزَلَ اللَّهُ سَكِينَتَهُ عَلَيْهِ وَ أَيَّدَهُ بِجُنُودٍ لَمْ تَرَوْها وَ جَعَلَ كَلِمَةَ الَّذِينَ كَفَرُوا السُّفْلى وَ كَلِمَةُ اللَّهِ هِيَ الْعُلْيا وَ اللَّهُ عَزِيزٌ حَكِيمٌ .  « 1 »\r\n\r\n\r\n","description":"","footnote":"\r\n( 1 ) - سوره انفال آيهء 36\r\n","page_name":" 97 ","page_number":97},
  {"content":"\r\n\r\nيعنى : اگر او را يارى نمىكنيد خدا او را يارى كرد هنگاميكه كافران او را بيرون كردند ، هنگاميكه با يكنفر همراه بود ، هنگاميكه در غار بودند و به رفيق خود گفت غم مخور خدا با ماست و خدا آرامش خويش را بر او نازل كرد او را به سپاهيان نامرئى كمك داد و گفتار كافران را پست كرد . گفتار خدا بلند است و خدا عزيز است و حكيم .\r\nوقتى مردم قريش دانستند كه محمد ص از مكه به قصد مهاجرت مدينه بيرون شده براى كسى كه نشانى او را بياورد يا او را تسليم كند صد شتر جايزه معين كردند\r\n\r\nراه از مكه تا مدينه\r\nمحمد و ابو بكر سه روز در غار بودند و پس از آن بيرون شدند و راه مدينه را پيش گرفتند . بگفتهء جغرافىشناسان عرب راه مكه تا مدينه بسيار سخت و جانكاه است و مسافر در آن آب و گياه نمىبيند . از مكه بمدينه دو راه هست يكى راه شرقى كه محاذى سرزمين نجد است و ديگرى راه عربى روبروى ساحل درياى سرخ راهنماى محمد و ابو بكر آنها را از راه دوم برد اما هميشه در خط راه نميرفتند و غالبا از بيم برخورد با كسانى كه بطمع جايزه قريش در تعقيبشان بودند از اينسوى و آنسوى راه ميرفتند\r\nابن هشام دربارهء راهى كه پيغمبر از غار تا مدينه پيمود . چنين ميگويد : عبد الله ابن اريقط آنها را به طرف پائين مكه برد سپس بجانب ساحل حركت كردند تا زير عسقان رسيدند كه تا مكه سى و شش ميل فاصله دارد ، سپس آنها را بسوى امج برد و از آنجا تا به قديد رفتند سپس از خرار گذشتند . خرار دره‌ايست در نيمهء راه ميان مكه و مدينه سپس بسوى جداجد رفتند كه در سرزمينى سخت و ناهموار است ، از آنجا به عرج رسيدند سپس در وادى عقيق نزديك مدينه فرود آمدند و روز دوازدهم ماه ربيع الاول به قبا رسيدند . چهار روز در آن جا ماندند تا على به آنها رسيد على پس از حركت محمد امانت‌هائى را كه مردم قريش بنزد وى داشتند پس داد راه مدينه گرفت تا در قبا به محمد رسيد ، از آن پس محمد قبا را ترك كرد و به سوى مدينه عزيمت\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nكرد روز جمعه 16 ربيع الاول بمدينه رسيد و در آنجا با مردم نماز جمعه كرد و اين نخستين نماز جمعه بود كه در اسلام انجام گرفت و هم آن روز پيغمبر براى نخستين بار براى مسلمانان خطبه خواند .\r\n\r\nمحمد در مدينه\r\nوقتى محمد در يثرب جاى گرفت اينشهر پناه‌گاه اسلام و مسلمانان شد و از آن پس بنام مدينه رسول ناميده شد و اكنون نيز به همين نام معروف است و بعضيها نيز بدين مناسبت كه مسجد رسول در اين شهر است آن را مدينهء منوره مينامند . بعدها مسلمانان سال هجرت محمد را مبدأ تاريخ خود كردند .\r\n\r\nساكنان مدينه\r\nدر آن وقت مردم مدينه چهار گروه بودند : اول مهاجران يعنى كسانى كه بفرار از آزار مشركان قريش از مكه وطن خود چشم پوشيده بودند و در مدينه اقامت گرفته بودند . دوم انصار يعنى گروهى از مردم مدينه كه بدين اسلام گرويده بودند و محمد را در مقابل مردم قريش يارى كرده بودند و به همين جهت انصار نام گرفته بودند . سوم گروهى ديگر از مردم مدينه كه از بت‌پرستى دست بر - نداشته بودند و نسبت به مسلمانان احساسات و افكار متناقض داشتند گاهى با آنها يار ميشدند و زمانى از آنها جدائى ميگرفتند و اينگروه را منافقان نام داده‌اند . چهارم يهودان يعنى گروهى از بنى اسرائيل و عده‌اى از عربها كه بدين موسى گرويده بودند ، بعدها در نتيجهء نفوذ اسلام اينگروه بناچار عربستان را ترك كردند .\r\nمحمد در مدتى كوتاه اسلام را ميان مردم مدينه رواج داد و پيروان بسيار پيدا كرد دسته‌هاى مختلف را متحد كرد و پيمانى ميان مهاجران و مردم مدينه از مسلمان و يهود و ديگران منعقد ساخت كه بموجب آن روابط طرفين بر اساس دوستى استوار ميشد . ابن - هشام متن اين قرارداد تاريخى را نقل كرده است و ما قسمتهاى ذيل را از آن اقتباس مى - كنيم :\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nپيمان با مردم مدينه\r\nبنام خداوند بخشندهء مهربان . اين نامه‌ايست از محمد پيغمبر ميان مومنان و مسلمانان از قريش و يثرب و كسانى كه آنها را پيروى كرده‌اند و به آنها ملحق شده‌اند و با آنها بجهاد برخاسته‌اند . آنها با صرفنظر از ساير مردم ملت واحدى را تشكيل مىدهند مهاجران قريش بر رسوم خويش پايدارند خونبهائى را كه بيكى از آنها تعلق گيرد با هم ادا كنند و اسيران خود را به خوبى و برابرى ميان مومنان فدا دهند . بنى عوف نيز رسم خويش را حفظ كنند . خونبهاى همديگر را به عهده گيرند و هر طايفه‌اى اسير خود را به نيكى و برابرى ميان مومنان فدا دهد . مؤمنى با مولاى مومن ديگر بدون او پيمان نبندد . مومنان پرهيزكار بر عليه آنكس كه طغيان كند يا در صدد ظلم برآيد يا مرتكب جرم شود يا تجاوزى از او سر زند يا در ميان مؤمنان فساد كند قيام كنند و برضد او هم دست شوند اگر چه فرزند يكى از آنها باشد . مؤمنى مؤمنى را بعوض كافرى نكشد و كافرى را بر ضد مومنى يارى نكند .\r\nپيمان خدا يكى است . پستترين مسلمانان تواند كه چيزى را از جانب همه تعهد كند .\r\nمؤمنان همه با هم دوستند و با ديگران كارى ندارند . از يهودان هر كس پيرو ما باشد از ياورى و برابرى برخوردار شود و كسى با وى ستم نكند و كسى را بر ضد او يارى نكنيم . صلح مومنان يكى است . مومن بدون مومن ديگر در جنگ جز با عدالت و مساوات صلح نكند . هر طايفه‌اى كه همراه ما جنگ كند دسته‌هاى آن متعاقب يكديگر باشند . مسلمانان در خونهائى كه از آنها در راه خدا ميريزد اولياى يكديگرند . مؤمنان پرهيزگار پيرو هدايت و راه راستند . هيچيك از مشركان مال يا شخصى از قريش را پناه ندهد و مومنى را از تسلط بر آن جلوگيرى نكند . هر كس مومنى را بى جهت بكشد و ثابت شود كشته مىشود مگر آن كه كسان مقتول راضى شوند . همه مومنان بر ضد او هستند و جز اين كارى بر آنها روا نيست .\r\nهر مومنى كه بمندرجات اين پيمان معترف است و به خدا و روز قيامت ايمان دارد حق ندارد\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nجنايتكار را يارى كند يا او را پناه دهد هر كس او را يارى كند يا پناه دهد روز قيامت لعنت و غضب خدا بر او باشد . يهودان هر وقت بجنگ آمدند با مؤمنان خرج كنند يهودان بنى عوف با مومنان متحدند و در حكم يك امتند ، يهودان پيرو دين خود و مسلمانان پيرو دين خويشند . بندگان نيز در حكم آنها هستند مگر آنكس كه ستم كند يا مرتكب جرم شود .\r\nهيچكس جز به اجازه محمد از رديف آنها خارج نشود . خون از ميان نرود هر كس خون كسى را بريزد زحمت آن دامنگير او و خانواده‌اش شود ، مگر آنكه ستم ديده باشد . حوادث و اختلافاتى كه ميان پيروان اين پيمان رخ ميدهد مرجع آن خدا و محمد رسول اوست . خدا با بهترين قسمت اينقرارداد است . قريش و ياران آنها پناه داده نميشوند . پيروان اين قرارداد هم ديگر را بر ضد كسى كه به يثرب هجوم مىكند يارى كنند . اگر آنها را به صلح دعوت كنند بپذيرند و اگر آنها به صلح دعوت كنند بايد مومنان هر يك به سهم خود بپذيرند .\r\n\r\nنظر ما درباره پيمان\r\nاز مطالعهء اين پيمان معلوم مىشود كه پيغمبر بوسيلهء آن وحدت مسلمانان را كه از قبايل و طوايف مختلف بودند تأمين كرده و پايه روابط آنها را بر اساس دين نهاده است بعلاوه در متن پيمان اين نكته را گوش‌زد كرده كه جماعت از اين لحاظ كه داراى شخصيت دينى و حقوقى و سياسى است حقوقى بعهدهء افراد دارد و بايد همه افراد مشتركا براى امنيت اجتماعى و قطع ريشهء مفسدان بكوشند ضمنا يهودان را از لحاظ حقوقى همرديف مسلمانان نهاده و زمينه را براى آنها هموار كرده كه اگر بخواهند پيرو اسلام شوند .\r\nاين نكته را نيز بايد گفت كه اين پيمان فقط در سيرت ابن هشام نقل شده است ،\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\nاقامه شعائر اسلام\r\nبمحض اينكه پيغمبر در مدينه آرام گرفت در صدد انجام مراسم دين خويش برآمد و مسجدى بساخت و اين همان مسجديست كه پيغمبر را پس از وفات در آنجا دفن كردند . پيغمبر در مسجد با مسلمانان نماز ميكرد و مبادى دين را بياران خود تعليم ميداد و ميان آنها در مسائل مورد اختلاف قضاوت ميكرد و دربارهء مطالب مربوط بجامعه مسلمانان شور و گفتگو ميكرد بعلاوه فرستادگان قبايل عرب را كه گاه و بيگاه بمدينه ميآمدند در آن جا ميپذيرفت .\r\n\r\nاذان\r\nدر آغاز كار مسلمانان بىآنكه كسى آنها را خبردار كند براى نماز در مسجد حاضر ميشدند . يكروز در اين باب گفتگو كردند يكى از آنها گفت :\r\nبراى اعلام وقت نماز ناقوسى مانند ناقوس مسيحيان درست كنيد . يكى ديگر گفت بوقى مانند بوق يهودان تهيه بايد كرد . عمر گفت بهتر است يكى را انتخاب كنيد كه هنگام نماز بمردم بانك زند و آنها را خبردار كند . پيغمبر ببلال گفت : برخيز و مردم را به نماز ندا كن . از آن پس همين كه وقت نماز ميرسيد بلال بانك ميزد : هنگام نماز جماعت است . عبد الله بن زيد بن ثعلبه انصارى ، يكى از مسلمانان ، شبى ميان خواب و بيدارى يكى را ديد كه اذان را به دو تعليم داد ، وقتى خواب را براى پيغمبر نقل كرد گفت اين روياى صادق است ، اذان را ببلال تعليم ده زيرا صداى او دلچسب‌تر است .\r\nوقتى بلال اذان گفت عمر با شتاب آمد و گفت : من نيز همين خواب را ديدم و در حال رويا كسى اذان را به من تلقين كرد .\r\nهمين كه پيغمبر از بناى مسجد فراغت يافت بنشر مبادى اسلام پرداخت و دوستان و پيروان خود را به اطاعت و عبادت خداوند و تسليم در مقابل ارادهء وى دعوت كرد ، دين محمد را اسلام ناميده‌اند زيرا بنياد آن تسليم اراده خداوند بودن است پيروان آن\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nمسلم ناميده ميشوند زيرا بفرمان خدا و پيغمبر وى تسليم شده‌اند .\r\nپيغمبر به پيروان خود دستور داد روزى پنج بار نماز بگزارند و سالى يك ماه روزه بدارند ، به مال ديگران تجاوز نكنند ، براى زن مقامى ممتاز مقرر داشت كه به روزگار جاهليت سابقه نداشت . بدينگونه بنياد وحدت دينى عربستان را چون وحدت سياسى آن استوار كرد .\r\nچنان كه گفتيم از مردم مدينه آنها كه پيرو اسلام شدند و به يارى محمد برخاستند انصار ناميده ميشدند ، محمد بوسيلهء انصار نيرو گرفت و در جنگهائى كه ميان او و مردم قريش رخ داد فيروز شد و پس از مدتى مظفرانه وارد مكه شد و اينشهر را كه مركز دينى و تجارتى عربستان بشمار ميرفت تصرف كرد و اساس بت‌پرستى را از آنجا برانداخت و كعبه را از آلايش بتان پاك كرد .\r\n\r\nوحدت دينى بجاى وحدت قومى\r\nيكى از آثار دين اسلام اين بود كه رابطه برادرى را ميان مسلمانان كه از قبايل مختلف بودند برقرار كرد و وحدت دينى را جانشين وحدت قومى كرد . مسلمانان صرفنظر از امتيازات طايفگى با يكديگر برابر شدند ميان وضيع و شريف تفاوت نماند و همگى چون بنائى استوار شدند كه اجزاى مختلف آن پشتيبان يكديگر بود خداوند در اين باره بر مسلمانان منت مىنهد و گويد :\r\n  وَ إِنْ يُرِيدُوا أَنْ يَخْدَعُوكَ فَإِنَّ حَسْبَكَ اللَّهُ هُوَ الَّذِي أَيَّدَكَ بِنَصْرِهِ وَ بِالْمُؤْمِنِينَ وَ أَلَّفَ بَيْنَ قُلُوبِهِمْ لَوْ أَنْفَقْتَ ما فِي الْأَرْضِ جَمِيعاً ما أَلَّفْتَ بَيْنَ قُلُوبِهِمْ وَ لكِنَّ اللَّهَ أَلَّفَ بَيْنَهُمْ إِنَّهُ عَزِيزٌ حَكِيمٌ .   « 1 »\r\nيعنى : اگر بخواهند ترا فريب دهند ، خدا ترا كافى است . هم اوست كه ترا به نصرت خود\r\n\r\n\r\n","description":"","footnote":"\r\n( 1 ) - سوره انفال آيه 63\r\n","page_name":" 103 ","page_number":103},
  {"content":"\r\n\r\nو بوسيلهء مومنان كمك كرد و دلهاى مومنان را الفت داد اگر تمام آنچه را در زمين هست خرج ميكردى دلهايشانرا الفت نميدادى ولى خدا ميان آنها الفت آورد كه او عزيز و حكيم است . تعليمات اسلام با روح مساوات توافق داشت و پيغمبر ميتوانست بكمك آن اختلافات قومى و طايفگى را كه روزگارى دراز مايهء ستيز و جدال عربها بود از ميان بردارد . روح مساوات اسلام را از اين آيه به خوبى ميتوان دريافت كه خداوند گويد :\r\n يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ  « 1 »\r\nيعنى : اى مردم ما شما را از نر و ماده بيافريديم و ملت‌ها و طايفه‌ها كرديم تا همديگر را بشناسيد آنكس از شما كه پرهيزكارتر است بنزد خدا بزرگوارتر است پيغمبر نيز گويد :\r\n\" عرب بر غير عرب جز بوسيلهء پرهيزكارى امتياز ندارد . \" بدينسان به وسيلهء تعليمات اسلام ، دين اساس روابط كسان شد ، وقتى پيغمبر مسلمانان مدينه را در پرتو تعليمات خويش متحد كرد در صدد برآمد نفوذ اسلام را بيرون مدينه بسط دهد و غزوه‌هاى او از اينموقع آغاز مىشود .\r\n\r\nازدواج با عايشه\r\nخديجه بهنگام سختى و رنج ياور پيغمبر و پشتيبان مؤثر اسلام بود .\r\nوى بسال دهم بعثت ، سه سال پيش از هجرت ، رخت از جهان بست و آنسال را عام الحزن نام دادند زيرا پيغمبر در آنسال به سبب مرگ خديجه و مرگ ابو طالب كه حامى و پشتيبان او بود سخت غمگين بود .\r\nابن سعد در طبقات كبير گويد : پيغمبر از مرگ خديجه چنان غمگين بود كه نزديكانش درباره او مضطرب شدند . شدت غمش او را از تفكر در كار ازدواج بازداشت تا روزى خوله\r\n\r\n\r\n","description":"","footnote":"\r\n( 1 ) - سوره حجرات آيه 13\r\n","page_name":" 104 ","page_number":104},
  {"content":"\r\n\r\nدختر حكيم بنزد وى آمد و گفت : اى پيغمبر خدا گمان مىكنم پس از خديجه به همسرى نياز دارى .\r\nمحمد گفت : آرى براى سرپرستى خانه بزنى احتياج دارم .\r\nخوله گفت : مىخواهى زنى براى تو خواستگارى كنم ؟ پيغمبر موافقت كرد و خوله ، سوده دختر زمعه و عايشه دختر ابو بكر را براى وى خواستگارى كرد . زفاف با سوده بسال دهم بعثت در ماه رمضان رخ داد ولى عايشه شش سال داشت و زفاف وى پس از هجرت در مدينه بود .\r\n\r\nمنزلت عايشه در قلب پيغمبر\r\nپيغمبر عايشه را دوست ميداشت ، عايشه گويد من با دختران بازى ميكردم و همبازيهايم براى بازى بنزد من ميآمدند . وقتى پيغمبر ميآمد از او ميگريختند ولى پيغمبر آنها را ميآورد تا با من بازى كنند . و نيز عايشه گويد : پيغمبر از غزوهء تبوك بازگشته بود ، بادى وزيد و پرده‌اى را كه بر ايوان منزل مقابل عروسكهاى من بود عقب زد ، پيغمبر گفت اينها چيست ؟\r\nگفتم : اينها دختران منند ، در ميان عروسكها اسبى بود كه دو بال از پارچه داشت ، پيغمبر گفت : اين چيست ؟\r\nگفتم : اين اسب منست .\r\nگفت : اينها كه بر اوست چيست ؟\r\nگفتم : اينها بال است .\r\nگفت : بال ؟ . .\r\nگفتم : بله مگر نشنيده‌اى كه سليمان اسبهاى بال‌دار داشت ؟ . . پيغمبر از سخن من بخنديد و دندانهايش نمودار شد .\r\nپس از خديجه هيچ يك از زنان پيغمبر در نظر او منزلت عايشه را نداشتند . دلبستگى\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nپيغمبر بعايشه از سخنان او و سخنان عايشه و گفتگوهاى همسران پيغمبر و ياران او به خوبى معلوم مىشود . عايشه از محبت پيغمبر نسبت به خود خبر داشت از او نقل كرده‌اند كه گفته بود : \" زينب دختر جحش و ام سلمه بنزد پيغمبر منزلتى بسزا داشتند و بعد از من محبوب - ترين زنان او بودند \" . همسران پيغمبر نيز از منزلت عايشه خبر داشتند و سوده دختر زمعه همين كه پير شد و بيم آن داشت كه پيغمبر از او دورى گيرد شب خويش را بعايشه بخشيد .\r\nزينب دختر جحش از اينكه عايشه در دل پيغمبر جاى داشت خشمگين بود .\r\n\r\nچرا پيغمبر بجز عايشه زن گرفت\r\nشايد كسى بگويد : اگر عايشه در دل پيغمبر جاى داشت چرا با وجود او زن ديگر گرفت . بعضى خاورشناسان كه از هدفهاى اسلام بيخبرند اين كار را بر پيغمبر اسلام عيب گرفته‌اند . بىخبر از آنكه ازدواجهاى وى هدفهاى سياسى و دينى داشت و به قصد اشباع تمايلات جنسى نبود .\r\nپيغمبر بجز خديجه همهء زنان خود را از سن پنجاه ببعد گرفت و مسلم است كه در سن پنجاه غريزهء جنسى خاموشى ميگيرد و هدفهاى ديگر جاى تمايلات جوانى را ميگيرد . به علاوه محقق است كه پيغمبر عايشه را سخت دوست داشت و به رضايت خاطر او علاقه داشت و زنانى كه پس از وى گرفت هيچيك بزيبائى همسنگ وى نبودند . از اينجا ميتوان دريافت كه ازدواج‌هاى پيغمبر هدفهاى ديگر داشته و تمايلات جنسى در آن اثرى نداشته است .\r\nپيغمبر ميخواست بوسيلهء زناشوئيهاى مكرر روابط خود را با مسلمانان نزديك كند و دلهايشان را جلب كند و تمايلات قبايل عرب را بسوى خويش متوجه كند از اينرو بيشتر زنان او از طايفهء قريش بودند كه پيشواى قبايل عرب بود بعضى از زناشوئيهاى او به منظور كمك با بيوه‌زنان بود و دستگيرى از كسانى كه سرپرست خود را از دست داده بودند و پس از عزت و سربلندى به ذلت افتاده بودند .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nجويريه و صفيه\r\nيكى از همسران پيغمبر جويريه دختر حارث پيشواى طايفهء بنى مصطلق بود و يكى ديگر صفيه دختر حى بن احطب پيشواى طايفهء بنى نضير بود .\r\nپيغمبر با اين دو زن ازدواج كرد تا اسلام قومشان نيرو گيرد و نظرى به جمالشان نداشت ، خود او درباره زن گفته : زن ديندار بجوئيد .\r\nروايت از دلبستگى او بعايشه بسيار هست و بعيد مينمايد كه با وجود عايشه زنى ديگر را بسبب زيبائى بهمسرى انتخاب كرده باشد .\r\n\r\nام سلمه\r\nيكى ديگر از همسران پيغمبر ام سلمه بود ، وى پيش از آنكه همسر پيغمبر شود زن ابو سلمة بن عبد الاسد بود كه در جنگ احد زخم‌دار شد ، و زخمش بهبودى يافت دو ماه بعد پيغمبر وى را بسركوبى طايفهء بنى اسد فرستاد كه خيال هجوم به مدينه داشتند . در نتيجهء اين سفر زخمش دهان گشود و وفات يافت . ام سلمه از شوهر خود چند فرزند داشت ، پيغمبر او را زن خود كرد تا پس از مرگ ابو سلمه كه در راه اسلام جان داده بود همسر و فرزندانش بىحامى و سرپرست نمانند .\r\nحفصه دختر عمر را نيز به عقد خود درآورد تا رنج و غم او را در مرگ شوهرش تخفيف دهد .\r\nبعلاوه رابطهء خود را با پدر وى كه از ياران نزديك پيغمبر و ياوران اسلام بود نزديكتر كند .\r\n\r\nزينب دختر جحش\r\nازدواج پيغمبر با زينب دختر جحش هدف دينى و تشريعى داشت در جاهليت ، عربها پسرخواندگان را در همه احكام و آثار قانونى مانند پسر نسبى ميدانستند و ازدواج با زنيرا كه سابقهء زناشوئى با پسرخوانده داشت براى پدرخوانده ممنوع ميشمردند پيغمبر براى آنكه اين رسم ناروا را از ميان بردارد با زينب دختر حجش كه همسر پسرخوانده او زيد بن حارثه بود ازدواج كرد اما بيم داشت كه يهودان و منافقان بر او عيب گيرند و بگويند رسوم ديرين را پايمال كرده است . و اين آيه نازل شد :\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n فَلَمَّا قَضى زَيْدٌ مِنْها وَطَراً زَوَّجْناكَها لِكَيْ لا يَكُونَ عَلَى الْمُؤْمِنِينَ حَرَجٌ فِي أَزْواجِ أَدْعِيائِهِمْ إِذا قَضَوْا مِنْهُنَّ وَطَراً وَ كانَ أَمْرُ اللَّهِ مَفْعُولًا .  « 1 »\r\nيعنى وقتى زيد حاجت خود را از او برآورد وى را به تو داديم تا بر مؤمنان در ( گرفتن ) زنان پسرخواندگانشان در صورتى كه حاجتى از آنها برآورده باشند زحمتى نباشد و فرمان خدا ( انجام ) شد .\r\n\r\nنظر ما در باره ازدواج با زينب\r\nپيغمبر از ازدواج زينب منظور ديگرى نيز داشت و ميخواست بدينوسيله حرمت وى را كه به سبب ازدواج با يكى از موالى متزلزل شده بود تجديد كند زينب دختر عمهء پيغمبر بود و محمد او را براى زيد بن حارثه كه بنده آزاد شده بود خواستگارى كرد . كسان زينب مطابق رسوم عرب از اين كار امتناع داشتند و روا نميداشتند وى همسر يكى از موالى شود ولى از پذيرفتن فرمان رسول چاره نداشتند . وقتى زينب همسر زيد شد با او سازگار نبود و زيد شكايت بنزد پيغمبر برد ، پيغمبر به دو گفت صبر كند و با همسر خود بسازد ولى وحى آسمانى دربارهء طلاق آمد و پيغمبر مامور شد زينب را به عقد خويش درآورد تا مكانت او را كه به واسطهء همسرى يكى از موالى انحطاط يافته بود تجديد كند .\r\nازدواج پيغمبر با دختر جحش يكى از نمونه‌هاى برابرى ميان افراد است كه از جمله امتيازات مهم اسلام بشمار ميرود . چه مساواتى عاليتر از اينكه پيغمبر با زنى كه پيش از آن همسر آزاد شده‌اش بوده ازدواج كند ؟ ازدواج زينب با زيد نيز كه به دستور پيغمبر انجام گرفت نمونه مساوات است زيرا زينب منسوب به يكى از شريفترين خاندانهاى عرب بود و پيغمبر ميخواست بوسيلهء ازدواج او با زيد اصل مساوات را ميان مسلمانان نفوذ دهد .\r\n\r\n\r\n","description":"","footnote":"\r\n( 1 ) - سوره احزاب آيه 37\r\n","page_name":" 108 ","page_number":108},
  {"content":"\r\n\r\nيكى از هدفهاى پيغمبر از ازدواجهاى مكرر اين بود كه اصول و مبادى اسلام را بوسيلهء همسران خود كه در نتيجهء معاشرت دايم او از همه چيز باخبر ميشدند ميان مردم انتشار دهد .\r\n\r\n","description":"","footnote":"","page_name":" 109 ","page_number":109},
  {"content":"\r\n . \r\n","description":"","footnote":"","page_name":" 110 ","page_number":110},
  {"content":"\r\n\r\n\r\nجنگها و سفرهاى جنگى\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\nآيا اسلام به نيروى شمشير انتشار يافت\r\nبعضى نويسندگان مغرض ، تصور كرده‌اند كه پيغمبر كسان را بقبول اسلام مجبور ميكرد و گفته‌اند كه دين اسلام بنيروى شمشير رواج يافت اما اين سخن بيجاست و با گفتار خداوند كه در قرآن ميگويد :  لا إِكْراهَ فِي الدِّينِ قَدْ تَبَيَّنَ الرُّشْدُ مِنَ الْغَيِّ  يعنى اكراه در كار دين روا نيست و راه رشاد از گمراهى آشكار شده منافات دار بعلاوه اين سخن با رواياتى كه مورخان موثق از چگونگى رواج اسلام آورده‌اند سازگار نيست . پيغمبر در اغاز كار بعضى كسان را كه به آنها اعتماد داشت باسلام دعوت ميكرد و در نتيجهء دعوت او ابو بكر و عثمان بن عفان و زياد بن عوام و سعد بن ابى وقاص و عبد الرحمن بن عوف اسلام آوردند و پس از آن گروهى ديگر از مردم مكه به تبعيت آنها مسلمان شدند . پيغمبر دائما به نشر دعوت خود مشغول بود و هنگام حج مردم عرب را كه از اطراف عربستان به مكه ميآمدند باسلام ميخواند گروهى از مردم مدينه را نيز كه منسوب به دو طايفه اوس و خزرج بودند دعوت كرد آنها نيز دعوت وى را پذيرفتند و اسلام آوردند و در بازگشت بمدينه كسان خود را به اسلام خواندند و دين اسلام در مدينه انتشار يافت .\r\nاينكارها بىجنگ و خونريزى انجام گرفت و نيروى شمشير در آن دخالت نداشت ، پيغمبر براى نشر اسلام در خارج عربستان نيز روش مسالمت را پيش گرفت و به زمامداران آنعصر نامه نوشت كه اسلام بيارند .\r\n\r\nخلفاى پيغمبر\r\nافتراى اينگروه از نويسندگان مغرض ، با روش خليفگان پيغمبر منافات دارد . چنان كه تاريخ نشان ميدهد خليفكان پيغمبر وقتى شهر يا كشورى را ميگشودند دين و رسوم مردم آن را محترم ميشمردند و براى مسلمان شدن آنها اجبار و فشارى به كار نميبردند براى نمونه امان‌نامه‌اى را كه عمر بن خطاب براى مردم ايليا نوشته از تاريخ طبرى نقل ميكنيم\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nامان‌نامه اينست : \" اين امانى است كه عمر بمردم ايلياء ميدهد آنها و اموالشان و كليسا - هايشان و صليبهايشان در امان است كسى در كليساهايشان سكونت نخواهد گرفت و به ويران كردن آن اقدام نخواهد كرد از كليسا و حريم آن و اموال آنها و صليبهايشان چيزى كسر نخواهد شد . كسى آنها را در كار دينشان مجبور نميكند و ضرر نميرساند . \"\r\n\r\nنفوذ اسلام در قلب مغولان\r\nاز اينجا ميتوان دريافت كه اسلام هميشه و در همه جا بنيروى شمشير انتشار نيافته است . در قرن هفتم هجرى وقتى بسبب سقوط بغداد و انقراض خلافت ، دولت اسلام بنهايت ضعف و انحطاط رسيده بود باز هم انتشار اسلام متوقف نماند ، در قلب جهانگيران مغول نفوذ كرد و زمينهء انتشار آن فراهم شد سر توماس ارنلد گويد : \" در ميان مصائبى كه براى اسلام رخ داده مصيبتى سختتر از حملهء مغول نيست . سپاهيان چنگيزخان مانند برفهائى كه در نتيجهء طوفان از بالاى كوه سرازير مىشود به طرف كشورهاى اسلام سرازير شدند ، در معبر خويش آثار تمدن و فرهنگ را را پايمال كردند ولى طولى نكشيد كه اسلام از زير ويرانه عظمت خويش سر برآورد و به كمك مبلغان خود دلهاى جهانگيران وحشى را زير نفوذ گرفت و آنها را پيرو خويش كرد اين موفقيت نتيجهء حميت مبلغان مسلمان بود كه براى مبارزه با دو رقيب نيرومند يعنى دين مسيح و بودا با مشكلات طاقت‌فرسا مقابله ميكردند و ميخواستند از اين معركه كامياب بيرون آيند . در تاريخ جهان نظيرى براى اين حادثهء عجيب نميتوان يافت معركه‌اى سخت و توقف ناپذير ميان دين بودا و دين مسيح و اسلام در گرفته بود و مبلغان هر يك از اينسه دين براى جلب قلوب جهان‌گيرانى كه قلمرو آنها را تحت نفوذ گرفته بودند مبارزه ميكردند .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\nاسلام كليسا و اتباع آن را حمايت مىكند\r\nبراى آنكه انموضوع كاملا روشن شود روش كسانى را كه به انتشار اسلام سخت دلبسته بودند با پيروان ساير اديان نقل ميكنيم :\r\nازبك خان پيشواى طايفه ذهبى ( 1313 - 1340 ) نسبت باسلام حميتى بىنظير داشت و براى مسلمان كردن بيگانگان سخت ميكوشيد او نخستين كسى است كه ميخواست دين اسلام را در نواحى كشور روسيه انتشار دهد . تاريخ نشان ميدهد كه وى نسبت باسلام حميتى سخت داشت اما با تبعه مسيحى خود با مدارا رفتار ميكرد و به آنها براى انجام مراسم دين مسيح آزادى كامل داده بود بعلاوه به آنها اجازه داده بود كه در نشر و ترويج دين خويش بكوشند .\r\nفرمانى راجع بحقوق كليسا و اتباع آن صادر كرده بود كه ضمن آن چنين آمده : \" كليسا مقدس است ، كسى حق ندارد با مردم كليسا بدرفتارى كند يا اموال آن را به تصرف درآورد و يا در كار آن مداخله كند . هر كس با اينفرمان مخالفت كند در مقابل خدا گناهكار است و سزايش قتل است . \"\r\nاين فرمان تنها روى كاغذ نبود بلكه مفاد آن بدقت عملى ميشد . در سال 1318 م پاپ نامه‌اى بازبك خان نوشت و از تساهل وى با مسيحيان تمجيد و تشكر كرد . مسلم است كه اسلام بسبب نفوذ و اهميت تعليمات آن در دلها جاى ميگرفت و زور و فشار در انتشار آن تأثيرى نداشت . از آغاز قرن هفتم ميلادى جهان در انتظار مصلح جديد بود زيرا دنياى آن روز دستخوش فساد و هرج و مرج بود و كشورهائى كه نماينده تمدن آنروزگار بودند دستخوش ضعف و انحطاط شده بودند ، از اينرو تعليمات ساده اسلام كه مشتمل بر اصول مساوات و برادرى بود دلها را تسخير كرد زيرا اسلام دين فطرت بود .\r\nچنان كه گفته‌ايم پيغمبر سيزده سال تمام در مكه مردم را با دليل و اندرز بجانب حق ميخواند در اين مدت كافران قريش او و ساير مسلمانان را باقسام مختلف آزار كردند ولى او بر آزارشان صبر\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nميكرد و خداوند نيز در ضمن آيات خويش وى را بر صبر ترغيب ميكرد چنان كه گويد :\r\n فَاصْبِرْ كَما صَبَرَ أُولُوا الْعَزْمِ مِنَ الرُّسُلِ وَ لا تَسْتَعْجِلْ لَهُمْ  « 1 »\r\nيعنى : تو نيز مانند ساير پيغمبران اولو العزم صبور باش و در كار آنها شتاب مكن . وقتى آزار مشركان از حد گذشت و اسلام نيرو گرفته بود خداوند فرمان داد تا مسلمانان با مشركان پيكار كنند و پيغمبر در ضمن آياتى كه بعضى در مكه و بعضى ديگر در مدينه نازل شد به مسلمانان اجازه داد كه با مخالفان خود از در جنگ درآيند .\r\n\r\nمجوزات جهاد\r\nپيكارى كه مسلمانان بدان مأمور شدند جهاد ناميده مىشود .\r\nجهاد از چند جهت جايز شمرده شده كه از جمله دفاع از جان است . خداوند ميگويد :\r\n  أُذِنَ لِلَّذِينَ يُقاتَلُونَ بِأَنَّهُمْ ظُلِمُوا وَ إِنَّ اللَّهَ عَلى نَصْرِهِمْ لَقَدِيرٌ . الَّذِينَ أُخْرِجُوا مِنْ دِيارِهِمْ بِغَيْرِ حَقٍّ إِلَّا أَنْ يَقُولُوا رَبُّنَا اللَّهُ   « 2 »\r\nيعنى به آنها كه براى رفع ستم از خود جنگ ميكنند اجازه داده شد كه خدا بفيروز كردنشان قادر است . آنها كه بدون حق فقط بدينجهت كه گفته‌اند خدا پروردگار ماست از ديار خود بيرون شده‌اند . و نيز گويد :     وَ قاتِلُوا فِي سَبِيلِ اللَّهِ الَّذِينَ يُقاتِلُونَكُمْ وَ لا تَعْتَدُوا إِنَّ اللَّهَ لا يُحِبُّ الْمُعْتَدِينَ . وَ اقْتُلُوهُمْ حَيْثُ ثَقِفْتُمُوهُمْ وَ أَخْرِجُوهُمْ مِنْ حَيْثُ أَخْرَجُوكُمْ وَ الْفِتْنَةُ أَشَدُّ مِنَ الْقَتْلِ وَ لا تُقاتِلُوهُمْ عِنْدَ الْمَسْجِدِ الْحَرامِ حَتَّى يُقاتِلُوكُمْ فِيهِ فَإِنْ قاتَلُوكُمْ فَاقْتُلُوهُمْ كَذلِكَ جَزاءُ الْكافِرِينَ . فَإِنِ انْتَهَوْا فَإِنَّ اللَّهَ غَفُورٌ رَحِيمٌ . وَ قاتِلُوهُمْ حَتَّى لا تَكُونَ فِتْنَةٌ وَ يَكُونَ الدِّينُ لِلَّهِ فَإِنِ انْتَهَوْا فَلا عُدْوانَ إِلَّا عَلَى الظَّالِمِينَ     « 3 » يعنى :\r\n\r\n\r\n","description":"","footnote":"\r\n( 1 ) - سورة الاحقاف آيه 53\r\n( 2 ) - سوره حجر آيه 37\r\n( 3 ) - سوره بقره از آيه 190 تا 193\r\n","page_name":" 115 ","page_number":115},
  {"content":"\r\n\r\nبا كسانى كه با شما كارزار ميكنند در راه خدا كارزار كنيد و تعدى مكنيد كه خدا متعديان را دوست ندارد . هر جا يافتيدشان بكشيدشان و از آنجا كه بيرونتان كرده‌اند بيرونشان كنيد . فتنه كه آنها كرده‌اند از كشتار كه شما ميكنيد ، بدتر است . نزديك مسجد الحرام با آنها كارزار مكنيد تا در آنجا با شما كارزار كنند . اگر با شما كارزار كردند بكشيدشان كه سزاى كافران چنين است . اگر بس كردند خدا آمرزگار و رحيم است . با آنها كارزار كنيد تا فتنه نمايد و دين خاص خدا مىشود و اگر بس كردند تجاوز جز بر ستمكاران روا نيست در جاى ديگر گويد :\r\n وَ ما لَكُمْ لا تُقاتِلُونَ فِي سَبِيلِ اللَّهِ وَ الْمُسْتَضْعَفِينَ مِنَ الرِّجالِ وَ النِّساءِ وَ الْوِلْدانِ الَّذِينَ يَقُولُونَ رَبَّنا أَخْرِجْنا مِنْ هذِهِ الْقَرْيَةِ الظَّالِمِ أَهْلُها وَ اجْعَلْ لَنا مِنْ لَدُنْكَ وَلِيًّا وَ اجْعَلْ لَنا مِنْ لَدُنْكَ نَصِيراً  « 1 » يعنى چرا جنگ نميكنيد در راه خدا و ( رهايى ) آن بيچارگان از مردان و زنان و كودكان كه ميگويند خداوندا ما را از اين دهكده ستمگران بيرون بر و از نزد خويش براى ما ياورى بيار كارزار نميكنيد . چنان كه از اين آيات مستفاد مىشود جهاد در اسلام براى دفاع از جان يا مال و عرض روا شمرده شده است و مسلمانان وظيفه دارند براى جلوگيرى از تجاوز مخالفان بر جان و مال خويش پيكار كنند .\r\nيكى ديگر از علل تجويز جهاد اينست كه مسلمانان بتوانند حوزه اسلام را از تجاوز مشركان محفوظ دارند و وقتى كسى مسلمان مىشود آزار و ستم كافران وى را از دينش باز نگرداند . پيش از اين گفتيم كه چگونه مشركان مكه بعضى مسلمانان را آزار ميدادند و به عمار ياسر و بلال و ساير مسلمانان ناتوان ظلم و تعدى ميكردند .\r\n\r\n\r\n","description":"","footnote":"\r\n( 1 ) - سوره نساء آيه 74\r\n","page_name":" 116 ","page_number":116},
  {"content":"\r\n\r\nوقتى ستم مكيان از حد گذشت و با ديگر عربها براى جنگ مسلمانان هم سخن شدند خداوند به پيغمبر خود فرمان داد كه با همه مشركان به پيكار برخيزد .\r\n وَ قاتِلُوا الْمُشْرِكِينَ كَافَّةً كَما يُقاتِلُونَكُمْ كَافَّةً  « 1 »\r\nيعنى با همه مشركان پيكار كنيد چنان كه آنها با همه شما پيكار ميكنند .\r\nپس از آن وقتى پيغمبر در مدينه آرام گرفت و يهودان پيمانى را كه با وى بسته بودند نقض كردند و براى جنگ با مسلمانان بصف مشركان پيوستند اين آيه نازل گرديد :\r\n وَ إِمَّا تَخافَنَّ مِنْ قَوْمٍ خِيانَةً فَانْبِذْ إِلَيْهِمْ عَلى سَواءٍ إِنَّ اللَّهَ لا يُحِبُّ الْخائِنِينَ  « 2 »\r\nيعنى و اگر از خيانت گروهى بيم دارى منصفانه به آنها اعلام كن كه خدا خيانتكاران را دوست ندارد .\r\n\r\nنيروى معنوى مسلمانان\r\nخداوند به مسلمانان وعده داده بود كه در اينجهان آنها را بر دشمنان فيروز كند و در جهان ديگر آنها را به نعيم جاودانى برساند چنان كه در قرآن ميگويد :\r\n فَلْيُقاتِلْ فِي سَبِيلِ اللَّهِ الَّذِينَ يَشْرُونَ الْحَياةَ الدُّنْيا بِالْآخِرَةِ وَ مَنْ يُقاتِلْ فِي سَبِيلِ اللَّهِ فَيُقْتَلْ أَوْ يَغْلِبْ فَسَوْفَ نُؤْتِيهِ أَجْراً عَظِيماً  « 3 »\r\nيعنى آنها كه زندگانى دنيا را در مقابل آخرت ميدهند بايد در راه خدا پيكار كنند و هر كه در راه خدا پيكار كند و كشته شود يا غالب گردد زود باشد كه پاداش بزرگ به دو بدهيم . و در جاى ديگر ميگويد :\r\n وَ لا تَهِنُوا فِي ابْتِغاءِ الْقَوْمِ إِنْ تَكُونُوا تَأْلَمُونَ فَإِنَّهُمْ يَأْلَمُونَ كَما تَأْلَمُونَ \r\n\r\n\r\n","description":"","footnote":"\r\n( 1 ) - سوره توبه آيه 36\r\n( 2 ) - سوره انفال آيه 60\r\n( 3 ) - سوره نساء آيهء 76\r\n","page_name":" 117 ","page_number":117},
  {"content":"\r\n\r\n وَ تَرْجُونَ مِنَ اللَّهِ ما لا يَرْجُونَ .  « 1 »\r\nيعنى : و در جستجوى آن گروه ( كه با شما دشمنند ) سستى مكنيد اگر شما رنج ميكشيد آنها نيز مثل شما رنج ميكشند و شما از خدا چيزى انتظار داريد كه آنها بدان اميد ندارند و باز گويد :\r\n  يا أَيُّهَا الَّذِينَ آمَنُوا إِذا لَقِيتُمُ الَّذِينَ كَفَرُوا زَحْفاً فَلا تُوَلُّوهُمُ الْأَدْبارَ وَ مَنْ يُوَلِّهِمْ يَوْمَئِذٍ دُبُرَهُ إِلَّا مُتَحَرِّفاً لِقِتالٍ أَوْ مُتَحَيِّزاً إِلى فِئَةٍ فَقَدْ باءَ بِغَضَبٍ مِنَ اللَّهِ وَ مَأْواهُ جَهَنَّمُ وَ بِئْسَ الْمَصِيرُ   « 2 »\r\nيعنى : اى گروه مؤمنان وقتى كه با انبوه كافران روبرو شديد به آنها پشت مكنيد و هر كه بدانها جز به قصد جنگ و يا پيوستن بگروهى ديگر پشت كند در معرض خشم خداست و جاى او جهنم است كه بازگشتگاه بديست .\r\n\r\nبراى ترساندن قريش\r\nبگفتهء واقدى پيغمبر در رمضان سال اول هجرت حمزة بن عبد المطلب را با سى تن از مهاجران بتعقيب يكى از كاروان هاى قريش فرستاد . حمزه در راه با بو جهل و سيصد كس از مردان قريش برخورد ولى مجدى بن عمرو جهنى ميانه را گرفت و نگذاشت كار بزد و خورد بكشد . مسلمانان و مردان قريش بىزد و خورد از يكديگر جدا شدند . بجز اين بار پيغمبر بارهاى ديگر نيز گروهى از مسلمانان را بيرون فرستاد تا مردم قريش را از نيروى مسلمانان بيمناك كند . در واقع هدف از اين سفرها كه مورخان اسلام آن را \" سريه \" مينامند نمايش جنگى بود . در ماه ربيع الاول سال دوم هجرت پيغمبر شخصا به قصد تعقيب قريش و جلب دوستى بنى ضمره\r\n\r\n\r\n","description":"","footnote":"\r\n( 1 ) - سوره نساء آيه 105\r\n( 2 ) - سوره انفال آيه 15 و 16\r\n","page_name":" 118 ","page_number":118},
  {"content":"\r\n\r\nتاودان كه دهكده‌ايست ميان مكه و مدينه برفت ولى بقريش دست نيافت و با مردم بنى ضمره پيمان دوستى بست و بمدينه بازگشت . در ماه رجب همين سال پيغمبر عبد الله بن جحش را با هشت تن از مهاجران از مدينه بيرون فرستاد و نامه‌اى سربسته به دو سپرد و گفت دو روز راه طى كند پس از آن نامه را بگشايد و به مضمون آن رفتار كند ولى هيچكس از همراهان خويشرا بدينكار مجبور نكند . عبد الله به دستور پيغمبر رفتار كرد و همين كه نامه را گشود در آن نوشته بود : \" وقتى اين نامه را خواندى راه را پيش گير و تا نخله ، ميان مكه و طايف ، پيش برو و در آنجا منتظر قريش و مراقب اخبارشان باش \" مضمون نامه را با همراهان خود گفت و آنها را مخير ساخت كه اگر ميخواهند همراه او بروند و اگر مى خواهند برگردند ولى همه با همراهى وى موافقت كردند و تا نخله برفتند در آنجا كاروان قريش بر آنها گذشت . عمرو بن حضرمى كه سالار كاروان بود بدست مسلمانان كشته شد و دو تن از مردان كاروان ، عثمان بن عبد الله و حكم بن كيسان اسير شدند و اموال كاروان نيز به دست مسلمانان افتاد و آن را به مدينه بردند . پيغمبر همين كه صورت حال را بدانست گفت \" من نگفته بودم كه در ماه حرام جنگ كنيد \" پس از آن كاروان و دو اسير را نگهداشت و در آن تصرفى نكرد . مسلمانان عبد الله و همراهان او را سرزنش كردند و گفتند كارى كرديد كه بدان مأمور نبوديد و در ماه حرام بجنگ پرداختيد . آنان نيز در كار خويش متحير ماندند و گمان كردند كارشان از كار گذشته است . مردم قريش نيز بهانه بدست آوردند و آوازه درانداختند كه محمد و يارانش حرمت ماه حرام را در هم شكستند و در آن خون ريختند و اسير و غنيمت گرفتند . يهودان نيز اينسخنان را نقل ميكردند ولى خداوند اين كار را بر مؤمنان بخشود و در مقابل تبليغات مخالفان از آنها دفاع كرد و اين آيه را نازل ساخت :\r\n يَسْئَلُونَكَ عَنِ الشَّهْرِ الْحَرامِ قِتالٍ فِيهِ قُلْ قِتالٌ فِيهِ كَبِيرٌ وَ صَدٌّ عَنْ سَبِيلِ اللَّهِ \r\n\r\n","description":"","footnote":"","page_name":" 119 ","page_number":119},
  {"content":"\r\n\r\n وَ كُفْرٌ بِهِ وَ الْمَسْجِدِ الْحَرامِ وَ إِخْراجُ أَهْلِهِ مِنْهُ أَكْبَرُ عِنْدَ اللَّهِ وَ الْفِتْنَةُ أَكْبَرُ مِنَ الْقَتْلِ وَ لا يَزالُونَ يُقاتِلُونَكُمْ حَتَّى يَرُدُّوكُمْ عَنْ دِينِكُمْ إِنِ اسْتَطاعُوا وَ مَنْ يَرْتَدِدْ مِنْكُمْ عَنْ دِينِهِ فَيَمُتْ وَ هُوَ كافِرٌ فَأُولئِكَ حَبِطَتْ أَعْمالُهُمْ فِي الدُّنْيا وَ الْآخِرَةِ وَ أُولئِكَ أَصْحابُ النَّارِ هُمْ فِيها خالِدُونَ  « 1 »\r\nيعنى ميپرسند ترا از جنگ در ماه حرام بگو جنگ در ماه حرام ( گناهى ) بزرگ است و بازگشت از راه خدا و كفر بدوست ولى مسجد حرام و بيرون كردن اهل آن پيش خدا بزرگتر است و فتنه از قتل بدتر است آنها با شما جنگ ميكنند تا اگر بتوانند شما را از دينتان باز گردانند و هر كس از شما از دين خود بازگردد و كافر بميرد اين گونه كسان كارهايشان در دنيا و آخرت بىثمر است و اينان اهل جهنمند و در آن جاودانه خواهند بود .\r\nپس از آن مردم قريش كس فرستادند . كه دو تن اسير را بوسيلهء فديه آزاد كنند . پيغمبر گفت ما از شما فديه قبول نميكنيم تا دو يار ما را آزاد كنيد زيرا ما بر آنها بيمناكيم و اگر آنها را بكشيد دو اسير شما را خواهيم كشت . مقصود پيغمبر از اين سخن سعد بن ابى وقاص و عتبة بن غزوان بود كه همراه عبد الله بن جحش از مدينه بيرون رفته بودند و پس از آن بجستجوى شترى برخاسته بودند و به دست مردم قريش اسير شده بودند . سعد و عتبه بيامدند محمد دو اسير را با فديه آزاد كرد ولى حكم بن كيسان اسلام آورد و در مدينه بود تا در حادثهء بئر معونه شهيد گشت .\r\n\r\nتغيير قبله\r\nپيغمبر در عين حال كه براى انتشار اسلام در خارج مدينه كوشش ميكرد درباره قبله نيز بتفكر اندر بود و منتظر بود وحى آسمانى در اين باب نازل شود . هنگامى كه پيغمبر در مكه بود بوقت نماز به طرف كعبه مىايستاد . خداوند ميخواست مسلمانان را آزمايش كند تا معلوم شود كه تا چه حد به دين\r\n\r\n\r\n","description":"","footnote":"\r\n( 1 ) - سوره بقره آيه 217\r\n","page_name":" 120 ","page_number":120},
  {"content":"\r\n\r\nخويش دلبسته‌اند ، از اينرو بدانها فرمان داد قبله خويش را بسوى بيت المقدس كنند و از كعبه كه خانهء ابراهيم و مايه افتخار و مورد احترام قبايل عرب بود چشم بپوشند .\r\nپيغمبر بفرمان خدا تا شعبان سال دوم هجرت به طرف بيت المقدس نماز ميكرد . در اين دوران يهوديان دائما با وى مجادله ميكردند و حق را بباطل مياميختند تا مسلمانان را از دين خود بازگردانند زيرا از شوكت و عظمت آنها بر دين خويش بيمناك بودند . پيش از آن يهودان با پيغمبر و مسلمانان اظهار دوستى ميكردند و اميدوار بودند بتوانند آنها را به صف خويش ملحق كنند و جبهه‌اى بر ضد مسيحيان تشكيل دهند و بدينوسيله نفوذ دين يهود را بر عربستان مستقر سازند ، وقتى ديدند كار محمد بالا گرفت و نفوذ اسلام دين يهود را تحت الشعاع قرار داد باشتباه خود پى بردند و متوجه شدند كه مسلمانان براى دين يهود از مسيحيان خطرناكترند بدينجهت نغمهء تازه آغاز كردند و با محمد بحث و جدال در انداختند . ميگفتند محمد كه پس از موسى و عيسى به پيغمبرى مبعوث شده بايد مانند پيغمبران سلف راه بيت المقدس گرفته در آنجا مقام گيرد . بعضى از آنها ميگفتند ما قبلهء محمد را به او ياد داديم و اگر ما نبوديم نمىدانست بكدام طرف توجه كند بعضى از آنها با تعجب ميپرسيدند كه چگونه محمد كه با دين يهود مخالف است تابع قبلهء يهوديان شده است .\r\nپيغمبر انتظار داشت خداوند قبله او را تغيير دهد زيرا هر ملتى را قبلهء مخصوص لازم است . خداوند قبلهء مسلمانان را از مكه به بيت المقدس تغيير داد تا مسلمانان را آزمايش كند و معلوم شود كدام يك از آنها پيغمبر را بدون چون و چرا پيروى ميكنند و كداميك از آنها در متابعتش مردد ميشوند بنابر اين پيغمبر درباره قبله منتظر وحى آسمانى و حكم ربانى بود و اين آيه نازل شد :\r\n قَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها فَوَلِّ وَجْهَكَ شَطْرَ \r\n\r\n","description":"","footnote":"","page_name":" 121 ","page_number":121},
  {"content":"\r\n\r\n الْمَسْجِدِ الْحَرامِ وَ حَيْثُ ما كُنْتُمْ فَوَلُّوا وُجُوهَكُمْ شَطْرَهُ وَ إِنَّ الَّذِينَ أُوتُوا الْكِتابَ لَيَعْلَمُونَ أَنَّهُ الْحَقُّ مِنْ رَبِّهِمْ وَ مَا اللَّهُ بِغافِلٍ عَمَّا يَعْمَلُونَ  « 1 »\r\nيعنى نگرانى تو را به آسمان در انتظار وحى ميبينيم بايد ترا بسوى قبله‌اى بگردانيم كه از آن خشنود باشى روى خود را به طرف مسجد الحرام بگردان و هر كجا بوديد روهاى خود را بسوى آن بگردانيد . آنها كه اهل كتابند مىدانند كه اين حق است و از جانب پروردگار - شان است و خدا از اعمال آنها غافل نيست .\r\nبا اين ترتيب گفتگوهاى يهودان باطل گشت و ضعف سخن مشركان كه ميگفتند محمد خود را پيرو ملت ابراهيم مىداند ولى با قبلهء او مخالفت مىكند آشكار شد . خداوند در اين آيه اشاره مىكند كه يهودان از موضوع قبله و تغيير آن خبر دارند ولى ميخواهند بوسيله ابراز شك و ترديد پيغمبر را از راه بدر برند و به دو ميگويند اگر بار ديگر از كعبه چشم بپوشد و بقبلهء يهودان بازگردد وى را متابعت خواهند كرد زيرا در اين صورت اميدوارند كه محمد همان كسى باشد كه از مدتها پيش انتظار ظهور وى را داشتند خداوند بدين سخنان ناروا جواب داد و گفت مشرق و مغرب مال خداست و چنان كه اهل كتاب مىدانند هر شريعتى قبله‌اى مخصوص دارد . پس از آن يهودان را از اينكه محمد بسوى قبله آنها بازگردد مأيوس كرد و چنين گفت :\r\n وَ لَئِنْ أَتَيْتَ الَّذِينَ أُوتُوا الْكِتابَ بِكُلِّ آيَةٍ ما تَبِعُوا قِبْلَتَكَ وَ ما أَنْتَ بِتابِعٍ قِبْلَتَهُمْ  « 2 »\r\nيعنى اگر همه گونه آيات براى اهل كتاب بياورى پيرو قبله تو نميشوند و تو نيز پيرو قبله آنها نخواهى شد .\r\n\r\n\r\n","description":"","footnote":"\r\n( 1 ) - سوره بقره آيه 142\r\n( 2 ) - سوره بقره آيه 115\r\n","page_name":" 122 ","page_number":122},
  {"content":"\r\n\r\n\r\nاهميت قبله\r\nدر خصوص قبله و تعيين آن براى نماز چند حكمت ياد كرده‌اند :\r\nيكى اينكه انسان داراى نيروى عقل است و بوسيله آن معقولات را ادراك مىكند و بوسيلهء نيروى خيال و متعلقات آن محسوسات و لوازم آن را ادراك مىكند ولى غالبا نيروى عقل در مدركات خويش با نيروى خيال قرين است و اگر انسان بخواهد يكى از معقولات را ادراك كند بايد تصوير خيالى آن را در ذهن خويش پديد آرد تا بوسيله آن صورت خيالى بر ادراك معنى عقلى و كلى قدرت يابد . از اينرو مهندسان وقتى بخواهند يكى از قضاياى هندسه را اثبات كنند آن را در قالب يكى از اشكال ميريزند و در ضمن گفتگو از آن شكل حكم كلى هندسى را كه بر همه اشكال ديگر منطبق مىشود ثابت ميكنند ، يعنى براى ادراك و اثبات حكم كلى از شكل محسوس كمك ميگيرند .\r\nيكى ديگر آنكه وقتى انسان ضعيف و حقير بپيشگاه خداوند متعال ميايستد بايد به تمام جهت متوجه او باشد و مراسم خدمت و تضرع را بجاى آورد . چون خداوند متعال از جهت و سمت مبرا است توجه به قبله بمنزله توجه كامل بجانب خداست و مراسمى كه در نماز بجا مى - آورد بمنزلهء خدمت و تضرع است . سوم آنكه خداوند ميخواهد مؤمنان در همه چيز موافق و متحد باشند . چنان كه ميگويد :\r\n وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا وَ اذْكُرُوا نِعْمَتَ اللَّهِ عَلَيْكُمْ إِذْ كُنْتُمْ أَعْداءً فَأَلَّفَ بَيْنَ قُلُوبِكُمْ فَأَصْبَحْتُمْ بِنِعْمَتِهِ إِخْواناً .  « 1 »\r\nيعنى تمام شما بريسمان خدا چنگ زنيد و متفرق مباشيد و نعمت خدا را به ياد آريد كه دشمنان همديگر بوديد و دلهايتان را الفت داد و بنعمت خدا با يك ديگر برادر شديد .\r\nاگر بنا بود مؤمنان در نماز خويش بجهات مختلف متمايل باشند از اختلاف جهت آنها\r\n\r\n\r\n","description":"","footnote":"\r\n( 1 ) - سوره آل عمران آيه 103\r\n","page_name":" 123 ","page_number":123},
  {"content":"\r\n\r\nاين توهم پديده ميآمد كه با هم اختلاف دارند بدينجهت خداوند مقرر داشت كه در حال نماز همه بيكسو بايستند تا در صورت نيز مانند معنى متفق باشند . از اينجا نكته ديگرى نيز مستفاد مىشود و آن اينست كه خداوند اتفاق بندگان خويش را در كارهاى خوب تا چه پايه دوست دارد .\r\n\r\nجنگ بدر\r\nدر رمضان سال دوم هجرت جنگ بدر رخ داد ، علت وقوع جنگ اين بود كه پيغمبر عده‌اى از مسلمانان را بجستجوى كاروان تجارتى قريش فرستاد . كاروان از تجارت شام بازميگشت و ابو سفيان رئيس آن بود . وقتى از قصد مسلمانان خبر يافت كس به مكه فرستاد و از قريش براى حمايت كاروان كمك خواست و ضمنا براى آنكه از طرف مسلمانان غافلگير نشود راه خويش را تغيير داد و از راهى كه بموازات ساحل دريا ميگذشت بسوى مكه حركت كرد و از چنگ مسلمانان بدر رفت . ولى گروهى از مردم قريش در نتيجهء استمداد ابو سفيان از مكه بيرون آمده بودند و در كنار چاه بدر با مسلمانان روبرو شدند .\r\nعدهء قريش ميان نهصد و هزار بود و عده مسلمانان قريب سيصد نفر بود . عباس بن عبد المطلب عموى پيغمبر و ابو جهل بن هشام كه از دشمنان جدى محمد بشمار ميرفت در سپاه قريش بودند . ميان طرفين پيكارى سخت درگرفت و مسلمانان مردانه كوشيدند تا فيروز شدند . در اين جنگ هفتاد تن از مردان و بزرگان قريش كشته شدند و از مسلمانان بيش از چهارده نفر كشته نشد .\r\n\r\nنتيجهء جنگ بدر\r\nجنگ بدر در تاريخ اسلام اثرى مهم داشت اين اولين بار بود كه مسلمانان با مخالفان خويش پيكار كردند و در نتيجه فداكارى و شجاعت و نيروى ايمان ، با آنكه دشمنان سه برابر بيش و از لحاظ بسيج و لوازم جنگ چند مرحله پيش بودند ،\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nبر آنها غلبه يافتند . اين پيكار براى مشركان مايه عبرت و حيرت بود و در اثناى آن متوجه شدند كه مسلمانان تا چه حد بدين خود علاقه دارند تا آنجا كه براى دفاع از آن از مرگ باك ندارند . مردم قريش در نتيجهء اين پيكار سر شكسته و خوار شدند و متفقا تصميم گرفتند بار ديگر با مسلمانان پيكار كنند و ننگ اين شكست را از دامان خود بشويند .\r\nمسلمانان به مظفريت خود در پيكار بدر افتخار ميكردند تا آنجا كه آن را پيكار فرقان ناميدند . فرقان بمعنى فرق گذاشتن است و چون در اين پيكار خداوند بوسيلهء فيروز ساختن مسلمانان و شكست دادن مشركان ميان حق و باطل فرق گذاشته بود آن را فرقان نام دادند .\r\nكسانى كه در اين پيكار حضور داشتند بدرى ناميده ميشدند و تا مدتها بعد ، اين عنوان در ميان مسلمانان مايه افتخار و سرفرازى بود .\r\n\r\nغنايم جنگ\r\nپس از پيكار بدر مسلمانان در تقسيم غنايمى كه بدست آورده بودند اختلاف كردند . آنها كه غنايم را جمع‌آورى كرده بودند آن را حق خود مىدانستند و كسانى كه در پيكار شركت كرده بودند يا براى حراست پيغمبر اطراف او را گرفته بودند تصور ميكردند غنائم جنگ متعلق بآنهاست . هر يك از اين دو گروه تنها خود را مىديدند و نصيب ديگران را فراموش كرده بودند . بعلاوه بعضى اشخاص ديگر بودند كه در پيكار حضور نداشتند ولى كارهاى مربوط بدان را انجام داده بودند . يكى دو تن از مسلمانان نيز بواسطهء عذر موجه و به اجازه پيغمبر در مدينه مانده بودند كه حقا در غنائم جنگ سهيم بودند بالاخره براى رفع اختلاف بپيغمبر مراجعه كردند و اين آيه نازل شد :\r\n  يَسْئَلُونَكَ عَنِ الْأَنْفالِ قُلِ الْأَنْفالُ لِلَّهِ وَ الرَّسُولِ فَاتَّقُوا اللَّهَ وَ أَصْلِحُوا ذاتَ بَيْنِكُمْ وَ أَطِيعُوا اللَّهَ وَ رَسُولَهُ إِنْ كُنْتُمْ مُؤْمِنِينَ .   « 1 »\r\n\r\n\r\n","description":"","footnote":"\r\n( 1 ) - سوره انفال آيه 1\r\n","page_name":" 125 ","page_number":125},
  {"content":"\r\n\r\nيعنى : از تو دربارهء غنائم ميپرسند بگو غنائم متعلق به خدا و پيغمبر اوست از خدا بترسيد و ميان خود را اصلاح كنيد و اگر ايمان داريد فرمانبردار خدا و رسول باشيد .\r\nبنا بر اين پيغمبر غنائم را به دست عبد الله بن كعب سپرد و همين كه بنزديك مدينه رسيدند آن را ميان مسلمانان تقسيم كرد .\r\n\r\nجنگ احد\r\nپيكار احد در نيمه شعبان سال سوم هجرى رخ داد ، چنان كه گفتيم مردم قريش پس از پيكار بدر در صدد برآمدند ننگ شكست را از دامان خود بشويند و براى اينمنظور اموال قافله‌اى را كه پيكار بدر بر سر آن رخ داده بود نگه داشتند تا بوسيلهء آن سپاهى فراهم آورند و انتقام بدر را از مسلمانان بگيرند .\r\nابو سفيان سه هزار تن از مردم قريش و حبشيان مكه و مردم كنانه و تهامه را فراهم آورد و آنها را بسوى مدينه حركت داد . زنان را نيز همراه سپاه بردند تا به هنگام پيكار حميت و غيرت مردان را تحريك كنند . عباس بن عبد المطلب عموى پيغمبر با سپاه قريش همراه نبود و در پيكار احد حضور نيافت . مطابق بعضى روايات عباس وقتى از عزيمت قريش خبردار شد نامه‌اى بپيغمبر نوشت و حركت قريش و عده سپاهيان را به دو خبر داد .\r\n\r\nمشورت پيغمبر با ياران خود\r\nوقتى پيغمبر از حركت قريش خبر يافت با ياران خود بمشورت پرداخت . گروهى از آنها گفتند در بيرون مدينه با دشمن روبرو ميشويم . اينان جوانان بودند و كسانى كه در جنگ بدر حضور نداشتند ولى بزرگان اصحاب و صاحبان رأى ، عقيده داشتند كه بايد در مدينه بمانند و اگر دشمن به شهر هجوم آورد براى دفاع آماده باشند . پيغمبر نيز با رأى اينگروه موافق بود زيرا مدينه شهرى محكم بود و جنگ با دشمن در كوچه‌هاى آن آسانتر مينمود . بعلاوه اگر مسلمانان در مدينه ميماندند\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nو دشمن به شهر هجوم ميكرد زنان و كودكان نيز ميتوانستند با مردان در دفع دشمنان كمك كنند و بوسيلهء سنگ آنها را عقب بنشانند . عبد الله بن ابى بن سلول كه از بزرگان مدينه بود و بعدها سر دستهء منافقان بشمار رفت طرفدار اين رأى بود .\r\nولى آنها كه طرفدار بيرون رفتن از مدينه بودند غالبا جوان بودند و حميتى بىنظير داشتند ، عاقبت پيغمبر با رأى آنها موافقت كرد و بخروج از مدينه مصمم شد و زره پوشيد و با مردم نماز جمعه گذاشت و آنها را بصبر و ثبات دعوت كرد . كسانى كه طرفدار بيرون رفتن بودند وقتى موافقت رسول را ديدند ترسيدند كه مبادا پيغمبر در نتيجهء اصرار آنها و از روى اكراه روى موافق نشان داده باشد . با او گفتند كه اگر ميل دارد در مدينه بماند و از همانجا براى دفاع آماده شود پيغمبر گفت : وقتى پيغمبرى زره پوشيد روا نيست آن را بگذارد تا خداوند ميان او و دشمنانش حكم كند .\r\n\r\nحركت مسلمانان\r\nپيغمبر با هزار تن از مدينه بيرون آمد . هنوز سپاه مسلمانان به شوط كه محلى است بيرون مدينه نرسيده بود كه عبد الله ابن ابى با يك ثلث از سپاه بازگشت و گفت : محمد با من مخالفت كرد و پيرو جوانان شد . عبد الله بن عمرو بن حزام به دو يادآورى كرد كه وظيفه - دار است همراه مسلمانان جنگ كند ولى او جواب داد جنگى رخ نخواهد داد و اگر اطمينان داشتيم كه جنگ خواهد شد همراه شما ميامديم . اين تفرقه و اختلاف در وضع مسلمانان تأثيرى مهم داشت و نزديك بود تفرقه در صفوف آنها بيفتد . خداوند درباره عبد إله و منافقانى كه پيرو او شدند اين آيات را نازل ساخت :\r\n  يا أَيُّهَا الَّذِينَ آمَنُوا لا تَتَّخِذُوا بِطانَةً مِنْ دُونِكُمْ لا يَأْلُونَكُمْ خَبالًا وَدُّوا ما عَنِتُّمْ قَدْ بَدَتِ الْبَغْضاءُ مِنْ أَفْواهِهِمْ وَ ما تُخْفِي صُدُورُهُمْ أَكْبَرُ قَدْ بَيَّنَّا لَكُمُ الْآياتِ إِنْ كُنْتُمْ تَعْقِلُونَ . ها أَنْتُمْ أُولاءِ تُحِبُّونَهُمْ وَ لا يُحِبُّونَكُمْ وَ تُؤْمِنُونَ بِالْكِتابِ  \r\n\r\n","description":"","footnote":"","page_name":" 127 ","page_number":127},
  {"content":"\r\n\r\n    كُلِّهِ وَ إِذا لَقُوكُمْ قالُوا آمَنَّا وَ إِذا خَلَوْا عَضُّوا عَلَيْكُمُ الْأَنامِلَ مِنَ الْغَيْظِ قُلْ مُوتُوا بِغَيْظِكُمْ إِنَّ اللَّهَ عَلِيمٌ بِذاتِ الصُّدُورِ . إِنْ تَمْسَسْكُمْ حَسَنَةٌ تَسُؤْهُمْ وَ إِنْ تُصِبْكُمْ سَيِّئَةٌ يَفْرَحُوا بِها وَ إِنْ تَصْبِرُوا وَ تَتَّقُوا لا يَضُرُّكُمْ كَيْدُهُمْ شَيْئاً إِنَّ اللَّهَ بِما يَعْمَلُونَ مُحِيطٌ . وَ إِذْ غَدَوْتَ مِنْ أَهْلِكَ تُبَوِّئُ الْمُؤْمِنِينَ مَقاعِدَ لِلْقِتالِ وَ اللَّهُ سَمِيعٌ عَلِيمٌ . إِذْ هَمَّتْ طائِفَتانِ مِنْكُمْ أَنْ تَفْشَلا وَ اللَّهُ وَلِيُّهُما وَ عَلَى اللَّهِ فَلْيَتَوَكَّلِ الْمُؤْمِنُونَ .     « 1 »\r\nيعنى اى گروه مؤمنان دوست و محرم از غير مؤمنان مگيريد ( بيگانگان ) از تباه كردن امور شما دريغ ندارند و دوست دارند كه شما در رنج باشيد ، دشمنى از دهانهايشان آشكار است و آنچه در سينه‌هايشان نهفته بزرگتر است اگر عاقليد ما آيات را براى شما بيان كرديم ، شما آنها را دوست داريد ولى آنها وقتى شما را ببينند ميگويند ما ايمان داريم ولى وقتى تنها شدند انگشتان خود را از غيظ شما ميگزند بگو از غيظ خود بميريد زيرا خدا از مكنونات دلها آگاه است . اگر نيكىاى بشما برسد دلگير ميشوند و اگر بدىاى بشما برسد از آن شاد ميشوند اگر صبر كنيد و پرهيزگار باشيد مگر آنها بشما ضررى نميرساند و خدا بدانچه مى كنيد احاطه دارد . ياد بيار كه صبحگاهان از خانه خود بيرون آمدى و مؤمنان را در مكان هاى خود براى جنگ جا دادى و خدا شنوا و داناست . وقتى دو گروه از شما خواستند نوميد شوند اما خدا يارشان بود و مؤمنان بايد به خدا توكل كنند .\r\nپيغمبر در شكاف كوه احد فرود آمد و سپاه خود را بر دامن كوه كه روبروى مدينه بود بياراست .\r\n\r\n\r\n","description":"","footnote":"\r\n( 1 ) - سوره آل عمران از آيه 114 تا 119\r\n","page_name":" 128 ","page_number":128},
  {"content":"\r\n\r\n\r\nموقعيت مسلمانان و دشمنان\r\nدامنه كوه تا عمق دره پائين ميرفت و مشركان پائين‌تر از دامنهء كوه زير پاى سپاه مسلمانان را لشكرگاه كرده بودند .\r\nپيغمبر كوه را پشت سر سپاه خود نهاد و گروهى از تيراندازان را بالاى كوه در مقابل شكاف جاى داد تا دشمنى از پشت سر بر مسلمانان نتازد و بدانها سفارش كرد كه اگر مسلمانان غالب يا مغلوب شدند در هر حال شما جاى خود را ترك مكنيد پس از آن سپاه خود را سان ديد و جوانان نو رسيده را كه سنشان مقتضى پيكار نبود بمدينه فرستاد مگر دو تن از آنها كه اصرار كردند و اشك از ديده فرو ريختند پيغمبر استعدادشان را بيازمود و بدانها اجازه داد در صف مردان جنگ درآيند .\r\n\r\nآغاز جنگ\r\nجنگ آغاز شد ، ابو سفيان سردار مشركان بود و خالد بن وليد فرمانده سواران بشمار ميرفت . دو گروه بجان هم افتادند در آغاز كار فيروزى با مسلمانان بود و شكست در مخالفان افتاد چنان كه لشگرگاه خود را رها كرده عقب نشستند . بروايت ابن هشام زبير بن عوام گفته بود كه به خدا خادمان هند زن ابو سفيان را مىديدم كه در حال فرار بودند و چيزى نمانده بود كه آنها را بگيرم .\r\n\r\nخطاى تيراندازان\r\nوقتى مسلمانان عقب‌نشينى مشركان را ديدند تيراندازان سفارش پيغمبر را فراموش كردند ، جاى خود را از دست دادند و بجمع‌آورى غنيمت پرداختند . فرمانده آنها عبد الله بن حبير فرمان رسول را بخاطرشان آورد ولى آنها بسخنش گوش ندادند و با شتاب بسوى غنائم دويدند ، خالد بن وليد فرصت را غنيمت شمرد و سپاه قريش را عقب كوه برد و از شكاف پشت سر مسلمانان آورد و ناگهان در آن هنگام كه همه بجمع\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nغنيمت سرگرم بودند از پشت سر بر آنها حمله برد . مسلمانان از اين پيش‌آمد سخت مضطرب شدند و آشفته در هم افتادند تا آنجا كه زندگانى پيغمبر از تجاوز مخالفان در خطر افتاد . در آن گير و دار يكى از مشركان فرياد زد محمد كشته شد . در آنهنگام مصيبت سخت شد و نوميدى بر مسلمانان چيره شد و دستشان از كار افتاد . عمر بن خطاب از اين جمله بود . ولى بعضى ديگر از شنيدن اين خبر غم‌انگيز حميتشان به جوش آمد ، چون انس - ابن نضر كه وقتى اين خبر را شنيد با مسلمانان گفت اگر پيغمبر كشته شده زندگى را براى چه ميخواهيد ؟ شما نيز چنان كه او جان داد جان بدهيد .\r\n\r\nعلاقمندى مسلمانان به حفظ پيغمبر\r\nدر آن گير و دار خطرناك گروهى از مسلمانان اطراف پيغمبر را رها نميكردند و براى دفاع از او آماده بودند و تيرها و ضربتهاى دشمنان را كه بسوى پيغمبر ميآمد بجان ميخريدند .\r\nگر چه خبر قتل محمد موجب نوميدى و سستى گروهى از مسلمانان شد اما همين خبر سبب شد كه وى از دست دشمنان سالم بماند زيرا اين خبر را باور كرده بودند و بجنگ و هجوم اصرارى نداشتند . پيغمبر نيز متوجه اين نكته شد و دانست كه خدا اين فرصت را پيش آورده تا او و باقيماندهء مسلمانان از دست دشمنان سالم بدر روند ، از اينرو وقتى كعب بن مالك انصارى وى را ديد و فرياد زد محمد زنده است به دو اشاره كرد كه خاموش بماند با آنكه مسلمانان براى دفاع از پيغمبر فداكارى كردند باز هم از ضربت مخالفان چهره‌اش مجروح شد و دندانش شكست و سرش زخم‌دار شد و هنگامى كه ميخواست از معركه بدر رود در يكى از گودالهائى كه مشركان در سر راه مسلمانان حفر كرده بودند افتاد . در اين جنگ هفتاد تن از مسلمانان كشته شدند كه حمزه عموى پيغمبر از آن جمله بود . زنان قريش بانتقام كشتگان بدر اعضاى كشتگان مسلمانانرا قطع ميكردند . هند دختر عتبه و زن ابو سفيان شكم حمزه را دريد و كبد او را بيرون آورد و زير دندان نهاد ولى\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nچون نتوانست آن را بخورد بيرون انداخت .\r\nپيغمبر دستور داد تا كشتگانرا جمع‌آورى كنند بر آنها نماز كرد و فرمان داد تا به خاكشان سپارند . پس از فراغت از دفن كشتگان پيغمبر و مسلمانان بسوى مدينه بازگشتند . شكست احد براى مسلمانان درسى سودمند و عبرت‌انگيز بود زيرا اولين بار بود كه در مقابله با دشمنان شكست نصيبشان ميشد بعلاوه حوادث اينجنگ مسلمانان را نسبت به منافقان بى اعتماد كرد زيرا وقتى عبد الله بن ابى و گروه منافقان بمدينه بازگشتند مسلمانان متوجه شدند كه نميتوان باينگروه اعتماد داشت و از آنها منتظر يارى بود . شكست احد براى قريش نتيجهء ديگرى داشت . مردم قريش كه در بدر شكست خورده بودند در جنگ احد انتقام خود را گرفتند بعلاوه شوكت و ابهت مسلمانان در نظرشان سستى گرفت و گمان مىكردند مىتوانند آنها را از ريشه براندازند\r\n\r\nاز احد تا احزاب\r\nچنان كه گفتيم مردم قريش پس از احد گمان ميكردند محمد را شكست داده‌اند و شوكت مسلمانانرا در هم شكسته‌اند از اينرو در صدد بودند نيروى خود را فراهم آرند و بار ديگر بر مسلمانان بتازند و پيروان دين جديد را از ريشه براندازند ، جنگ احزاب كه بنام جنگ خندق نيز معروف است در سال پنجم هجرت براى اين منظور رخ داد . ولى در مدتى كه ميان جنگ احد و احزاب فاصله بود مسلمانان آرام نبودند و چند بار با دشمنان خود از ساير قبايل عرب دست و گريبان شدند .\r\nشكست احد قبايل عرب را نسبت به مسلمانان جسور كرده بود و بعضى از آنها در صدد بودند به مسلمانان دست‌اندازى كنند تا بدينوسيله نسبت بمردم قريش كه پيشوايان بت - پرستى بودند خدمتى انجام داده باشند و در عين حال غنيمتى بدست آورده باشند و حادثه رجيع و واقعه غم‌انگيز بئر معونه به همين سبب رخ داد .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nتجرى دشمنان نسبت به مسلمانان بدانجا رسيد كه يهودان بنى نضير در صدد برآمدند محمد را بكشند و از دست او آسوده شوند و بدينجهت جنگ بنى نضير بوقوع پيوست .\r\n\r\nواقعه رجيع\r\nگروهى از مردم عضل و قاره بنزد پيغمبر آمدند و گفتند اى پيغمبر خدا بعضى كسان ما مسلمان شده‌اند . چند تن از ياران خويش را به نزد ما بفرست تا مبادى دين و قرائت قرآن را بما تعليم دهند . پيغمبر شش كس از ياران خويش را با آنها فرستاد آن شش كس با آن گروه برفتند همين كه بر سر آب رجيع رسيدند كه ميان مكه و طايف است خيانت آنگروه آشكار شد و در صدد برآمدند مسلمانانرا دستگير كنند . آن شش كس شمشيرهاى خويشرا برگرفتند و بجنگ پرداختند و چند تن از آنها كشته شدند و بقيه اسير شدند و سرانجام بقتل رسيدند .\r\n\r\nحادثهء بئر معونه\r\nبروايت ابن هشام ابو براء عامر بن مالك در مدينه بنزد پيغمبر آمد .\r\nپيغمبر اسلام به دو عرضه داشت وى از قبول آن سر باز زد ولى گفت اگر چند نفر از ياران خويشرا بسوى مردم نجد بفرستى كه آنها را به اسلام دعوت كنند اميدوارم دعوت تو را بپذيرند .\r\nپيغمبر گفت : \" من از مردم نجد بر كسان خود بيم دارم . \"\r\nابو براء گفت : \" من آنها را پناه مىدهم آنها را بفرست تا مردم را بدين تو دعوت كنند \" پيغمبر منذر بن عمرو را با چهل تن از بزرگان مسلمانان فرستاد . اينگروه برفتند تا بر سر بئر معونه رسيدند و يكتن را از ميان خود انتخاب كردند و با نامه پيغمبر پيش عامر بن طفيل فرستادند . عامر نامه را نگشود و آنشخص را بكشت و از مردم بنى عامر براى كشتن باقى مسلمانان كمك خواست . مردم بنى عامر حاضر نشدند بر ضد مسلمانان كه در پناه ابو براء بودند قيام كنند بدينجهت از مردم بنى سليم كمك خواست و با گروهى از آنها بر مسلمانان هجوم برد و آنانرا در ميان گرفت . وقتى مسلمانان كار را بدينگونه ديدند شمشير برگرفتند\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nو جنگ كردند تا كشته شدند . اينگروه همه از بهترين حافظان و قاريان قرآن بودند .\r\n\r\nجنگ بنى نضير\r\nراجع بجنگ بنى نضير تمام مورخان اتفاق دارند كه علت آن توطئه يهوديان براى قتل پيغمبر بود . يكى از مسلمانان دو كس را بخطا كشته بود و چون ميان مسلمانان با يهوديان بنى نضير پيمان دوستى بسته شده بود و بموجب آن ميبايستى طرفين در پرداخت ديه مقتولان به خطا شركت كنند پيغمبر بنزد آنها رفت تا براى پرداخت ديه آن دو كس از آنها كمك بخواهد ، وقتى مقصود او را بدانستند گفتند : \" البته ما ترا كمك ميكنيم . \" پس از آن يهودان از نزد او برفتند تا درباره پرداخت سهم خود از ديه دو مقتول اقدام كنند . يكى از آنها گفت : \" هرگز محمد را چنين آسان بدست نخواهيد آورد \" در آنوقت پيغمبر پهلوى ديوار يكى از خانه‌هاى يهود نشسته بود . يكى از يهودان وقتى اين سخن را شنيد گفت : كى ميتواند از بالاى اينخانه سنگى بر سر او بيندازد و ما را از دست او راحت كند ؟\r\nعمرو بن جحاش گفت اين كار از من ساخته است و بالاى بام رفت تا سنگ بر سر محمد اندازد كه با گروهى از اصحاب خود پاى ديوار نشسته بود . محمد بوسيله الهام از قضيه خبر يافت و از پيش ياران خود برخاست و بىآنكه كسى را خبر كند راه مدينه را پيش گرفت .\r\nياران پيغمبر مدتى در انتظار او بودند همين كه آمدنش به طول انجاميد بجستجويش برخاستند يكى بدانها خبر داد كه محمد را در حال ورود بمدينه ديده است آنها نيز راه مدينه را پيش گرفتند و علت عزيمت نابهنگام را از محمد پرسيدند . وى داستان توطئه يهودانرا كه به دو الهام شده بود با آنها در ميان نهاد و گفت كه براى پيكار يهودان آماده شوند پس از آن با گروهى از مسلمانان براى جنگ يهودان بنى نضير حركت كرد . يهودان در منازل خويش حصارى شدند و مسلمانان آنها را محاصره كردند . اين محاصره شش روز طول كشيد .\r\nمحمد براى آنكه يهودان را بتسليم وادار كند فرمان داد تا نخلهايشان را قطع كنند و بسوزانند .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nيهودان وقتى كار را بدينگونه ديدند سخت آشفته شدند و جز تسليم چاره نديدند . از پيغمبر تقاضا كردند كه آنها را امان دهد و از خونشان درگذرد و آنها نيز مدينه را ترك كنند از اموال خود فقط باندازه‌اى كه يك شتر بتواند برد همراه ببرند و باقيمانده اموال و زره‌هاى خود را براى مسلمانان بجاى گذارند . پيغمبر تقاضايشان را پذيرفت . آنها نيز راه خيبر را پيش گرفتند و بعضيشان بسوى شام رفتند . اشراف بنى نضير ، سلام بن حقيق و كنانة بن ربيع و حى بن اخطب ، در خيبر جاى گرفتند و در آنجا نفوذ و احترامى بسزا پيدا كردند . هم اينان بودند كه آتش جنگ احزاب را روشن كردند و قبايل عرب را بر ضد مسلمانان گرد آوردند .\r\n\r\nجنگ احزاب يا خندق\r\nوقتى يهودان بنى نضير در خيبر جاى گرفتند در صدد برآمدند انتقام خويش را از محمد و مسلمانان بگيرند از اينرو چند تن از بزرگان آنها به مكه رفتند تا قريش را بجنگ مسلمانان تحريك كنند . به طوريكه گفتيم مردم قريش پس از فيروزى احد مترصد بودند تا بار ديگر بر مسلمانان هجوم برند و آنها را از ريشه براندازند چنان كه در خاتمهء جنگ احد ابو سفيان بانگ زد و به مسلمانان گفت : \" موعد ما و شما سال ديگر در بدر \" مردم قريش ميخواستند سال بعد براى جنگ مسلمانان بيرون آيند ولى در آنسال خشكسالى بود و تجارت رواج نداشت و بدينكار قادر نشدند . محمد با گروهى از مسلمانان در روزهاى موعود در بدر منتظر دشمن بود ولى از مردم قريش خبرى نشد و مسلمانان بدون جنگ بازگشتند . بدين جهت وقتى سران بنى نضير بنزد مردم قريش رفتند و آنها را بجنگ ترغيب كردند آسان پذيرفتند زيرا پيش از آن مترصد فرصت بودند و همين كه ترغيب يهودان را ديدند از\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\nاميدوارى قريش\r\nيارى آنها نيز اطمينان يافتند و اميدوار شدند كه با كمك يهودان محمد را از داخل و خارج مدينه محاصره كنند و بنيان مسلمانان را براندازند .\r\nوقتى يهودان از كار قريش فراغت يافتند بسوى قبايل غطفان رفتند و آنها را نيز بجنگ محمد دعوت كردند . مردم غطفان نيز با آنها ابراز موافقت كردند بدينگونه دسته‌هاى مختلف براى جنگ مسلمانان گرد آمدند و براى حركت به سوى مدينه آماده شدند . فرماندهى سپاه قريش با ابو سفيان بن حرب بود . عيينة بن حصن فرماندهى طايفهء بنى مره را كه از طوايف غطفان بود به عهده داشت و مسعر بن رخيله پيشواى سپاه بنى اشجع بود كه آن نيز از طوايف غطفان بود .\r\n\r\nحفر خندق\r\nوقتى پيغمبر از عزيمت سپاه عرب آگهى يافت بصواب ديد سلمان فارسى كه يكى از بزرگان اصحاب بود تصميم گرفت براى تسهيل دفاع مدينه ، خندقى حفر كند . پيغمبر نيز براى تشويق مسلمانان و پيشرفت كار شخصا در كار حفر خندق شركت داشت . خندق را در طرف شمال مدينه حفر كردند زيرا جهات ديگر مدينه بوسيلهء كوه و نخلستانها و خانه‌ها مستور بود . مورخان در مكان خندق و اندازه طول آن اختلاف دارند بعقيدهء ما آن را از حره شرقى آغاز كردند و تا شمال مدينه امتداد دادند سپس بسوى جنوب و غرب منحرف كردند . مطابق يك روايت ، پيغمبر بهر ده كس از مسلمانان يكقطعه از خندق را كه چهل ذراع طول آن بود واگذار ميكرد كه بحفر آن اقدام كنند با اين ترتيب ميتوان گفت كه طول خندق لااقل دوازده هزار ذراع بوده است . اين در صورتيست كه فقط مردان سپاه كه باتفاق مورخان عده آنها سه هزار كس بود در حفر خندق شركت كرده باشند .\r\nبا آنكه بعضى از منافقان از كار شانه خالى ميكردند و بىاجازه پيغمبر دنبال كار خود ميرفتند پيش از آنكه سپاه قريش بمدينه برسد حفر خندق به پايان رسيده بود هر يك از\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nمسلمانان كه كارى ضرورى و فوتى داشتند از پيغمبر اجازه ميگرفتند و ميرفتند و وقتى كارشان انجام مييافت دوباره برميگشتند و به كار حفر اشتغال ميجستند خداوند درباره اين گروه چنين گفت :\r\n إِنَّمَا الْمُؤْمِنُونَ الَّذِينَ آمَنُوا بِاللَّهِ وَ رَسُولِهِ وَ إِذا كانُوا مَعَهُ عَلى أَمْرٍ جامِعٍ لَمْ . يَذْهَبُوا حَتَّى يَسْتَأْذِنُوهُ إِنَّ الَّذِينَ يَسْتَأْذِنُونَكَ أُولئِكَ الَّذِينَ يُؤْمِنُونَ بِاللَّهِ وَ رَسُولِهِ فَإِذَا اسْتَأْذَنُوكَ لِبَعْضِ شَأْنِهِمْ فَأْذَنْ لِمَنْ شِئْتَ مِنْهُمْ وَ اسْتَغْفِرْ لَهُمُ .  « 1 »\r\nيعنى مؤمنان كسانى هستند كه به خدا و رسول ايمان آورده‌اند و وقتى با او به كار جمعى مشغولند ( از محل كار ) نميروند تا از او اجازه بگيرند . كسانى كه از تو اجازه ميگيرند آنهائى هستند كه به خدا و رسول وى ايمان دارند . وقتى براى يكى از كارهاى خود اجازه خواستند به هر كدام از آنها ميخواهى اجازه بده و برايشان آمرزش بخواه و نيز درباره منافقانى كه بدون اجازه پيغمبر از كار فرار ميكردند گويد :\r\n لا تَجْعَلُوا دُعاءَ الرَّسُولِ بَيْنَكُمْ كَدُعاءِ بَعْضِكُمْ بَعْضاً قَدْ يَعْلَمُ اللَّهُ الَّذِينَ يَتَسَلَّلُونَ مِنْكُمْ لِواذاً فَلْيَحْذَرِ الَّذِينَ يُخالِفُونَ عَنْ أَمْرِهِ أَنْ تُصِيبَهُمْ فِتْنَةٌ أَوْ يُصِيبَهُمْ عَذابٌ أَلِيمٌ .  « 2 »\r\nيعنى دعوت پيغمبر را مانند دعوت خودتان مدانيد . خدا آنهائى را كه پنهانى از كار ميگريزند ميشناسد آنها كه با فرمان پيغمبر مخالفت ميكنند بايد بترسند از اينكه فتنه‌اى بدانها برسد يا عذابى دردناك به آنها برسد .\r\nمردم قريش و همراهانشان از اعراب تهامه و كنانه كه عده آنها به ده هزار كس مىرسيد در نزديكى مدينه فرود آمدند ، مردم غطفان و پيروانشان نيز در نزديكى كوه احد جاى گرفتند ، پيغمبر با سه هزار كس از مسلمانان در بيرون مدينه پهلوى كوه سلع لشگرگاه ساخت\r\n\r\n\r\n","description":"","footnote":"\r\n( 1 ) - سوره نور آيه 62\r\n( 2 ) - سورهء نور آيه 63\r\n","page_name":" 136 ","page_number":136},
  {"content":"\r\n\r\nو خندق را ميان خود و دشمنان فاصله كرد .\r\n\r\nنقض عهد بنى قريظه\r\nخندق ميان مسلمانان و دشمنان فاصله بود و ساير نواحى مدينه بوسيله نخلستانها و موانع طبيعى محصور بود با اين ترتيب سپاه عرب ناچار بود مدتها وقت خود را بمحاصره بگذراند يا آنكه از راه بنى قريظه بر مدينه هجوم برد ولى مردم بنى قريظه با مسلمانان پيمان دوستى داشتند و بدينكار رضايت نميدادند . حى بن اخطب كه از مردم بنى نضير بود و كينهء مسلمانانرا سخت در دل داشت در صدد برآمد يهودان بنى قريظه را به پيمان‌شكنى وادار كند ، براى اين منظور بنزد كعب بن اسد پيشواى بنى قريظه رفت . كعب در آغاز كار از پذيرفتن او خوددارى كرد ولى عاقبت در نتيجه اصرار حى فطرت يهوديگريش بجنبيد و به شكستن پيمان رضايت داد . وقتى پيغمبر از اين قضيه خبردار شد چهار تن را كه سعد بن معاذ و سعد بن عباده پيشوايان اوس و خزرج از آن جمله بودند بنزد بنى قريظه فرستاد تا حقيقت حال را كشف كنند و از صحت خبر اطمينان يابند . فرستادگان پيغمبر بنزد مردم بنى قريظه رفتند و خيانت آنها را آشكار ديدند و همين كه بازگشتند مشهودات خود را با او بگفتند .\r\n\r\nموقعيت سخت\r\nدر اين هنگام كار سخت شد و بعضى منافقان نفاق خود را آشكار كردند .\r\nمعتب بن قشير گفت محمد بما وعده ميداد كه گنج‌هاى كسرى و قيصر نصيب ما خواهد شد ولى ما اكنون نميتوانيم براى قضاى حاجت بيرون برويم .\r\nمسلمانان آنطرف خندق و مشركان اينطرف خندق مدتى بدون پيكار گذرانيدند و فقط گاهى از دو طرف تير بجانب همديگر مىانداختند . پيغمبر براى آنكه سپاه دشمن را متفرق كند كس بنزد سران قبايل غطفان فرستاد و به آنها پيشنهاد كرد كه اگر با كسان خود از محاصره دست بردارند يك سوم خرماى يكسالهء مدينه را به آنها بدهد . سران غطفان اين\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nپيشنهاد را پذيرفتند . قراردادى در اين باب نوشته شد ولى به امضاء نرسيد . پيغمبر در اين باب با سعد بن معاذ و سعد بن عباده پيشوايان اوس و خزرج گفتگو كرد آنها گفتند اگر اين فرمان خداست مانعى ندارد ولى اگر فرمان خدا نيست بدان راضى نيستيم . پيغمبر بدانها گفت كه اين فكر را از پيش خود كرده تا مدينه را از اين وضع سخت برهاند سپس نامه را بدانها داد تا سطور آن را محو كنند آنها نيز چنين كردند . وضع سابق تجديد شد و گاهى ميان طرفين زد و خوردهاى مختصرى رخ ميداد كه تأثير چندانى نداشت .\r\nمسلمانان از سرما و گرسنگى ، سخت در زحمت بودند و محمد آنها را دلدارى ميداد و بصبر و ثبات ترغيب ميكرد . مردم قريش نيز از طول محاصره خسته بودند و از شدت سرما بجان آمده بودند و باران سخت كه در خيمه‌ها نفوذ ميكرد عذابشان ميداد .\r\n\r\nچاره‌جوئى نعيم بن مسعود\r\nدر اينموقع نعيم بن مسعود بنزد محمد آمد و اسلام آورد و تقاضا كرد خدمتى به دو رجوع كند تا بانجام آن كمر بندد . پيغمبر به دو گفت دشمنان را متفرق كند كه در كار جنگ خدعه رواست . نعيم بنزد مردم بنى قريظه رفت و گفت : اگر مردم قريش فرارى شدند و راه خود را پيش گرفتند و شما را با محمد وا - گذاشتند چه خواهيد كرد ؟ پس از آن بدانها نصيحت كرد كه براى اطمينان از سرنوشت خود چند تن از بزرگان و اشراف قريش را بعنوان گرو بگيرند . سپس بنزد مردم قريش رفت و گفت مردم بنى قريظه از كار خويش پشيمان شده‌اند و با محمد گفتگو كرده‌اند كه بجبران خطاى خود مردم قريش و غطفان را فريب دهند و چند كس از بزرگان و اشراف شما را به عنوان گروگان بگيرند و به محمد تسليم كنند تا گردنشان را بزند ، اين سخن مردم قريش و غطفان را بدگمان كرد و به مردم بنى قريظه پيغام دادند كه فردا براى پيكار آماده باشيد ، مردم بنى قريظه جواب دادند كه فردا شنبه است و پيكار روا نيست ضمنا تقاضا كردند كه بايد چند كس را بنزد ما گروگان نهيد تا از وفادارى شما مطمئن باشيم . اين\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nسخن كار خود را كرد و مردم قريش از صحت گفتار نعيم اطمينان يافتند و بيقين دانستند كه مردم بنى قريظه سر خيانت دارند .\r\n\r\nفيروزى مسلمانان\r\nمردم قريش و غطفان از خيانت بنى قريظه نگران شدند ، بعلاوه سرماى سخت و طول محاصره آنها را خسته كرده بود ، تصادفا در يكى از آن شبها طوفانى سخت برخاست و ديگها را وارونه كرد و خيمه‌ها را از پا درآورد و هول و هراس بر آنها چيره شد چنان كه تاب مقاومت نياوردند و راه خويش را پيش گرفتند و برفتند .\r\nطول مدت محاصره در مردم قريش و همراهانشان تأثير بسيار بد داشت آنها هنگامى كه بسوى مدينه حركت ميكردند گمان داشتند در مدتى كوتاه مسلمانان را ريشه‌كن ميكنند و با غنائم فراوان بازميگردند ولى بر خلاف انتظار مدتى دراز در آن سرماى سخت در مقابل خندق بدون پيكار اقامت گرفتند و عاقبت بىنتيجه بازگشتند اينقضيه در ابهت و شوكت مسلمانان و سرعت انتشار اسلام تأثيرى بسزا داشت بعلاوه در اين جنگ استعداد و لياقت فرماندهى محمد آشكار شد ، قسمتى از توفيق مسلمانان از خندق بود كه باشارهء سلمان فارسى پيغمبر بحفر آن فرمان داد . پيش از آن عربها از اين وسيله دفاع خبر نداشتند ، وقتى سپاه عرب مقابل خندق رسيدند و آن را ديدند گفتند : \" به خدا اين نيرنگى است كه عربها پيش از اين به كار نميبردند . \" آغاز گفتگو با مردم غظفان كه بدستور محمد انجام گرفت از علل فيروزى مسلمانان بود . بعلاوه ايجاد تفرقه و اختلاف ميان سپاه عرب و مردم بنى قريظه سبب شد كه روحيهء سپاه عرب متزلزل شود و در مقابل طوفان تاب مقاومت نياورد ، محمد در تمام اينمراحل دقت و مهارت و دور انديشى خود را بثبوت رسانيد .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n\r\nجنگ بنى قريظه\r\nپس از رفتن سپاه عرب پيغمبر بمدينه بازگشت و هنگام ظهر بدانجا رسيد . به خانه عايشه رفت و سپس بيرون شد و ببلال فرمان داد مسلمانانرا ندا دهد كه هر كس شنوا و فرمانبردار است بايد نماز عصر را در بنى قريظه بگزارد . مسلمانان براى بيرون رفتن آماده شدند و على پرچم مسلمانانرا كه هنوز پيچيده نشده بود برگرفت و به راه افتاد . مسلمانان فراموش نكرده بودند كه مردم بنى قريظه با خيانت و پيمان‌شكنى خود موجب دليرى سپاه عرب و اضطراب آنها شده بودند تا آنجا كه چشم مسلمانان خيره گشت و دلهاشان از فرط وحشت بگلوهاشان رسيد .\r\nوقتى مردم بنى قريظه سپاه مسلمانانرا ديدند نيرويشان سستى گرفت و بهلاك خود يقين كردند در آنهنگام از خيانت خود بيزارى جستند و از پيغمبر بخشش خواستند ولى پيغمبر آنها را نبخشيد و مسلمانان مدت بيست و پنج روز منازلشانرا محاصره كردند ، عاقبت يهودان بنى قريظه بتسليم رضايت دادند و از مردم اوس هم پيمانهاى خويش تقاضا كردند بنزد محمد از آنها حمايت كنند چنانچه مردم خزرج پس از جنگ بنى قينقاع بحمايت يهودان بنى قينقاع برخاستند و آنها را از كشتن نجات دادند .\r\nمردم اوس در اين باب با پيغمبر سخن گفتند پيغمبر گفت : ميخواهيد يكى از شما درباره آنها حكم كند ؟ گفتند : آرى .\r\nگفت : سعد بن معاذ كار حكميت را عهده‌دار شود .\r\nوقتى سعد را آوردند به دو گفتند اى ابا عمرو ! پيغمبر كار يهودانرا به تو وا گذاشته كه در باره آنها حكم كنى . سعد از دو طرف تعهد گرفت كه به حكم او تسليم شوند و هر دو طرف بدينكار رضايت دادند . سعد گفت : حكم ميكنم كه مردانشان كشته شوند و اموالشان تقسيم\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nشود و زنان و فرزندانشان اسير گردند . پيغمبر وقتى حكم او را شنيد گفت : مطابق حكم خدا درباره آنها حكم كردى . پس از آن چند گودال حفر كردند و تمام يهودان را كه شمارشان قريب بهفتصد كس بود گردن زدند و در گودال‌ها ريختند . از زنان يهود هيچكس كشته نشد مگر يكى بنانه نام كه همسر حكم قرظى بود . علت قتل وى آن بود كه سنگ آسيائى بر سر يكى از مسلمانان انداخته بود و او را كشته بود كه بخونخواهى وى او را كشتند . پيغمبر اموال يهودان بنى قريظه را پس از وضع خمس ، ميان مسلمانان تقسيم كرد .\r\n\r\nجنگ بنى مصطلق\r\nبه پيغمبر خبر رسيد كه مردم بنى مصطلق به پيشوائى حارث بن ابى ضرار سر جنگ مسلمانان دارند . پيغمبر به طرف آنها رفت و در سر آبى كه مريسيع نام داشت بدانها برخورد و جنگ درگرفت ، مردم بنى مصطلق فرارى شدند ، و مسلمانان گروهى از زنانشانرا اسير كردند و شترانشان را بغنيمت گرفتند .\r\nاين جنگ در تاريخ اسلام اهميتى شايان دارد زيرا پس از آن ميان مهاجران و انصار نزاعى رخ داد و چيزى نمانده بود كه وحدت مسلمانان دستخوش زوال شود و نيز در نتيجهء اين جنگ پيغمبر با جويريه دختر حارث پيشواى مردم بنى مصطلق ازدواج كرد و هم در اين سفر بود كه داستان تهمت رخ داد و تا مدتى زندگانى عايشه را دستخوش اضطراب و محمد را دچار نگرانى كرد .\r\n\r\nنزاع مهاجران و انصار\r\nپس از خاتمهء جنگ سنان بن دبر جهنى كه با مردم بنى سالم خزرج وابستگى داشت با جهجاه بن مسعود غفارى كه اجير عمر بود و وابسته مهاجران بشمار ميرفت بر سر آب نزاع كردند ، جهجاه سنان را با دست بزد سنان فرياد برآورد و از مردم انصار كمك خواست ، جهجاه نيز مهاجران را بكمك طلبيد .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nمهاجران و انصار بهيجان آمدند و شمشير كشيدند و روبرو ايستادند و چيزى نمانده بود كه بجان هم افتند ولى پيغمبر آنها را از هم جدا كرد و گفت : گفتگوهاى زمان جاهليت براى چيست ؟ اين سخنان را بگذاريد كه مايه فتنه است \" پس از آن فتنه به آسانى آرام شد .\r\nعبد الله بن ابى بن سلول پيشواى منافقان نسبت به پيغمبر كينه‌اى سخت داشت ، زيرا پيش از آنكه پيغمبر بمدينه هجرت كند ، عبد الله در رياست مدينه چشم دوخته بود و چيزى نمانده بود كه اين عنوان را به دو بدهند و تاج رياست بر سر نهد در آن روز وقتى مهاجران و انصار روبروى هم ايستادند عبد الله فرصت بدست آورد ، آنچه نسبت به پيغمبر و مسلمانان در دل داشت برون ريخت و مردم مدينه را تحريك كرد كه مهاجران را از ديار خويش بيرون كنند ، اوضاع را به حال سابق برگردانند از جمله چنين گفت : با ما چنين كردند . در شهر ما با ما رقابت ميكنند ، به خدا داستان ما و آنها چنان است كه گويند سگت را چاق كن تا ترا بخورد . به خدا اگر بمدينه برگشتيم آنكه عزيزتر است آنكس را كه ذليل‌تر است بيرون خواهد كرد . \" اين سخنان به گوش پيغمبر رسيد عمر به دو اشاره كرد كه بقتل عبد الله فرمان دهد ولى پيغمبر او را از اين گفتار منع كرد و گفت : \" ميخواهى مردم بگويند پيغمبر ياران خود را ميكشد . \"\r\n\r\nتدبير صائب\r\nپيغمبر سياستمدارى دقيق و دورانديش بود . متوجه شد كه بايد هر چه زودتر براى اين حادثه تدبيرى بينديشد و همراهان خويشرا از گفتگو در اينقضيه باز دارد . فرمان حركت داد تا مردم سخت خسته و كوفته شوند و از فرط خستگى اين سخنان را از ياد ببرند . وقتى فرمان حركت داده شد اسيد بن حضير پيغمبر را ديدار كرد و به دو تحيت گفت و علت عزيمت نابهنگام را از او پرسيد پيغمبر داستان را با او بگفت . اسيد گفت اى پيغمبر خدا نسبت بعبد الله با مدارا رفتار\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nكن هنگاميكه خدا ترا بسوى ما فرستاد مردم او وسيله فراهم ميكردند كه تاج بر سر او نهند و او عقيده دارد كه تو شاهى وى را از دستش ربوده‌اى . پس از آن عبد إله پسر عبد الله بن - ابى در قضيه مداخله كرد و به پدر خويش اصرار كرد كه بنزد پيغمبر رود و بدين طريق موضوع باصلاح ختم شد .\r\n\r\nازدواج با جويريه دختر حارث\r\nجويريه دختر حارث پيشواى بنى مصطلق كه در ميان اسيران جنگ بود بهنگام تقسيم اسيران سهم ثابت بن قيس شده بود . چون نميتوانست در آنحال بماند با ثابت قرار گذاشت كه قيمت خود را بپردازد و آزاد شود .\r\nپس از آن بنزد پيغمبر رفت و تقاضا كرد كه در اين باب با وى كمك كند ، پيغمبر صلاح ديد كه وى را بسوى اسلام جلب كند بنا بر اين مبلغى را كه بايد بثابت پرداخت شود بداد و ويرا به عقد خود درآورد و با اين كار دورانديشى خويش را بثبوت رسانيد . جويريه بانوى بنى مصطلق بود كه پدرش در جنگ كشته شده بود و ممكن بود بار ديگر مردم بنى مصطلق بر ضد مسلمانان بر او فراهم شوند . پس از آنكه پيغمبر با جويريه ازدواج كرد مسلمانان باحترام قرابت پيغمبر اسيران قوم وى را آزاد كردند .\r\n\r\nداستان تهمت\r\nعايشه در جنگ بنى مصطلق همراه پيغمبر بود . بهنگام بازگشت در نزديكى مدينه وقتى مسلمانان قصد حركت داشتند عايشه از جاى خود براى كارى بيرون رفت و همين كه برگشت مسلمانان رفته بودند . عايشه در همانجا ماند تا صفوان سلمى كه او نيز از كاروان عقب مانده بود بيامد و عايشه را بر شتر خويش سوار كرد و بمدينه رسانيد . اين حادثه در مدينه مايه گفتگو شد و منافقان در انتشار سخنان ناروا بكوشيدند ولى خداوند\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nپيغمبر خود را از نگرانى نجات داد و وحى آسمانى عايشه را از تهمت مبرا ساخت .\r\n\r\nصلح با قريش\r\nسال ششم هجرت پيغمبر به قصد زيارت كعبه با هزار و چهارصد كس از مسلمانان راه مكه گرفت ، در نزديكى مكه مردم قريش سر راه بر او گرفتند و مسلمانان را از ورود به مكه مانع شدند . پيغمبر عثمان بن عفان را كه بنزد مردم قريش احترامى بسزا داشت به مكه فرستاد كه با آنها گفتگو كند . مردم قريش عثمان را نگاه داشتند و ميان مسلمانان چنين شهرت يافت كه او را كشته‌اند بدين جهت پيغمبر براى جنگ قريش مهيا شد و مسلمانانيكه همراه او بودند با وى براى جنگ و ثبات پيمانى بستند كه در تاريخ اسلام بپيمان رضوان معروف است .\r\nوقتى مردم قريش صورت حال را بدانستند در كار خود فرو ماندند و كسانى را بنزد محمد فرستادند تا وى را از ورود مكه منصرف سازند ، ولى فرستادگان كارى از پيش نبردند پس از آن گروهى را به پيشوائى سهيل بن عمرو كه سخنورى ماهر بود بنزد پيغمبر فرستادند سهيل با پيغمبر گفت : \" نگاه دارى عثمان و همراهان او و زد و خوردى كه با مسلمانان رخ داده مربوط بخردمندان ما نيست بلكه كار سفيهان قوم است اكنون اسيران ما را رها كن . \" پيغمبر گفت : \" شما نيز كسانى را كه دستگير كرده‌ايد رها كنيد . \" مردم قريش عثمان و همراهانش را فرستادند ، پيغمبر نيز دستور داد تا اسيران قريش را رها كردند .\r\n\r\nشرايط صلح\r\nپس از آن ميان پيغمبر و فرستادگان قريش پيمان صلح بسته شد كه شرايط آن چنين بود : اول آنكه مدت ده سال دو طرف به صلح باشند و با هم پيكار نكنند .\r\nدوم آنكه هر كس از مردم قريش بىاجازه ولىّ خود بنزد محمد رفت او را پس بفرستند . سوم آنكه مردم قريش كسانى را كه بگريز از محمد بنزد\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nآنها ميروند پس ندهند . چهارم آنكه هر يك از قبايل عرب بخواهند با قريش يا با محمد پيمان كنند مختار باشند . پنجم آنكه محمد در آنسال از ورود مكه صرفنظر كند و از همانجا بازگردد و سال بعد با ياران خود به مكه آيد و هنگام ورود آنها مردم قريش براى سه روز مكه را خالى كنند بدين شرط كه مسلمانان از سلاح جنگ چيزى جز شمشير همراه نداشته باشند آن هم در نيام .\r\n\r\nدلگيرى مسلمانان از شرايط پيمان\r\nبراى مسلمانان سخت بود كه بىزيارت كعبه راه مدينه را پيش گيرند زيرا چون خدا در اثناى رويا دخول مكه را به پيغمبر خود وعده داده بود مسلمانان اطمينان داشتند كه در آن سال به زيارت كعبه نايل خواهند شد و چيزى نمانده بود كه شيطان بعضى از آنها را گمراه كند . بگفتهء طبرى پس از انجام پيمان پيغمبر بياران خود گفت برخيزيد و قربانى خود را بكشيد و موى بستريد ، اين كار علامت آن بود كه سفر خود را در همانجا بپايان مىبرند و از زيارت كعبه صرفنظر ميكنند ، پيغمبر سخن خود را سه بار تكرار كرد و هيچيك از مسلمانان دستور ويرا كار نبستند . پيغمبر از رفتار آنها خشمگين شد ، بنزد ام سلمه رفت و آنچه را ديده بود با او بگفت ام سلمه گفت : علاقه دارى اين كار انجام شود ؟ اكنون بيرون رو و با هيچكس سخن مگو و شتر خويشرا بكش و موى بستر ، پيغمبر چنين كرد مسلمانان همين كه كار وى را بديدند برخاستند و شترهاى خود را كشتند و موهاى يكديگر را بستردند . بعلاوه مسلمانان شرط سوم قرارداد را مخالف شأن خود ميدانستند و از قبول آن عار داشتند كه شرط يكطرفه بود و قريش عهده‌دار انجام آن نبودند و از پذيرفتن آن دلگير بودند . وقتى خواستند براى نخستين بار به اين شرط عمل كنند احساس كردند كه در مقابل مخالفان سر تسليم فرود آورده‌اند . بمحض اينكه پيمان بسته شد ابو جندل پسر سهيل بن عمرو با قيدهاى آهنين از راه رسيد و با مسلمانان از ستم و آزار قريش شكايت\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nآغاز كرد ، ابو جندل مسلمان شده بود از اينرو از كسان خود آزار ميديد ، وقتى سهيل - ابن عمرو او را بديد از پيغمبر تقاضا كرد كه شرايط صلح اجرا شود ، پيغمبر تقاضاى او را پذيرفت و ابو جندل را بمردم قريش پس داد . در آنحال ابو جندل از مسلمانان كمك مى - خواست و پيغمبر او را دلدارى ميداد و ميگفت : \" اى ابو جندل صبور باش كه خدا براى تو و ساير ضعيفان راه فرارى پديد ميآورد . ما با اين گروه پيمان صلحى بسته‌ايم و شرايطى به عهده گرفته‌ايم كه آن را نقض نميكنيم . \"\r\n\r\nهيجان مسلمانان\r\nمسلمانان از ديدن اين وضع بهيجان آمدند و بعضيشان دستخوش اضطراب و ترديد شدند ، با يكديگر گفتگو ميكردند و حكمت اين پيمان را ميپرسيدند ولى هيچكس جرئت نداشت كه با پيغمبر در اين باب سخن كند ، عاقبت عمر جرئت آورد و به پيغمبر گفت : \" مگر تو پيغمبر خدا نيستى ؟\r\nپيغمبر گفت : چرا .\r\nعمر گفت : مگر ما مسلمان نيستيم ؟\r\nپيغمبر گفت : چرا .\r\nعمر گفت : مگر آنها مشرك نيستند ؟\r\nپيغمبر گفت : چرا .\r\nعمر گفت : پس چرا در كار دين خود اين خفت را تحمل كنيم ؟\r\nپيغمبر هيجان و تندى او را با حكمت و سداد فرو نشانيد و گفت : \" من بنده و فرستاده خدايم ، با فرمان او مخالفت نميكنم و او نيز مرا تباه نخواهد كرد . \"\r\nپس از آن پيغمبر كسانى را كه در حكمت پيمان دچار ترديد بودند بملايمت سرزنش كرد و راه مدينه گرفت . پيمان حديبيه آرامشى براى مسلمانها بوجود آورده بود زيرا از طرف\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nقريش در امان بودند و پيغمبر از اين وضع استفاده كرد و در انتشار اسلام بكوشيد . زهرى قرارداد صلح را يكى از فتوحات بزرگ اسلام ميشمارد ، گويد : \" در اسلام پيش از آن فتحى بدين بزرگى رخ نداده بود . \" وقتى صلح رخ داد و نزاع ميان قريش و مسلمانان از ميان رفت و مردم از يكديگر اطمينان يافتند با فراغت با همديگر رفت و آمد ميكردند و هر كس اندك شعورى داشت و با مبادى اسلام آشنا ميشد اسلام ميآورد شمار كسانى كه در مدت دو سال پس از پيمان حديبيه اسلام آوردند از همه كسانى كه در همه سالهاى پيش اسلام آورده بودند بيشتر بود .\r\n\r\nيهودان و مسلمانان\r\nاز همانوقت كه پيغمبر بمدينه هجرت كرد و آنجا را مركز نشر اسلام قرار داد ، نزاع ميان يهودان و مسلمانان درگرفت . يهودان محمد را رقيب نيرومندى ميدانستند كه ممكن بود عظمت دين وى نفوذ دين يهود و دين مسيح را از عربستان براندازد و اولويتى را كه تا آنوقت ميان يهود و نصارى مورد نزاع بود احراز كند زيرا پيغمبر از نژاد عرب بود و با شريفترين خاندانهاى قريش نسبت داشت از اينرو در نظر عربها از يهودان كه ملت عرب را تحقير ميكردند و بوسيلهء تورات و دين موسى به آنها بزرگى ميفروختند محبوبتر بود ، از اينرو مردم مدينه دعوت محمد را به آسانى پذيرفتند و زير پرچم پيغمبر عرب كه يهودان به ظهور وى تهديدشان ميكردند جاى گرفتند .\r\n\r\nحسد يهودان نسبت به پيغمبر\r\nبه همين جهت يهودان از همان روزهاى اول كه محمد وارد يثرب شد از او متنفر بودند و از نفوذ و پيشرفت دين وى بيم داشتند وقتى ديدند مردم مدينه دسته دسته به دين اسلام مىگروند حسدشان شدت گرفت و\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nترسشان افزون شد و بر ضد اسلام و مسلمانان بوسايل مختلف توطئه آغاز كردند . وقتى دربارهء مندرجات كتابهاى آسمانى از آنها پرسش ميشد مطالب آن را تغيير مىدادند و حق را بباطل ميآميختند تا دوستى مشركان را جلب كنند و منزلت اسلام را بكاهند . زيرا نسبت بپيغمبر اسلام حسد داشتند . خداوند بسرزنش آنها چنين گويد :\r\n بِئْسَمَا اشْتَرَوْا بِهِ أَنْفُسَهُمْ أَنْ يَكْفُرُوا بِما أَنْزَلَ اللَّهُ بَغْياً أَنْ يُنَزِّلَ اللَّهُ مِنْ فَضْلِهِ عَلى مَنْ يَشاءُ مِنْ عِبادِهِ .  « 1 »\r\nيعنى : دلهاى خويش را به پندارى زشت داده‌اند و آنچه را خدا نازل كرده منكر مى شوند از حسد كه چرا خدا از كرم خويش بهر كس از بندگان خويش خواهد وحى نازل كند .\r\nيهودان دائما كوشش ميكردند كه مسلمانان را از دين خود بگردانند و عقايد آنها را بوسيله شبهه‌هاى باطل متزلزل كنند خداوند در اين باب ميگويد :\r\n وَدَّ كَثِيرٌ مِنْ أَهْلِ الْكِتابِ لَوْ يَرُدُّونَكُمْ مِنْ بَعْدِ إِيمانِكُمْ كُفَّاراً حَسَداً مِنْ عِنْدِ أَنْفُسِهِمْ مِنْ بَعْدِ ما تَبَيَّنَ لَهُمُ الْحَقُّ .  « 2 »\r\nيعنى : بسيارى از اهل كتاب دوست دارند كه شما را پس از آنكه ايمان آورده‌ايد كافر كنند بسبب حسدى كه دارند در صورتى كه حقيقت بر آنها آشكار شده است .\r\n\r\nصبر رسول بر بدرفتارى يهود\r\nپيغمبر در مقابل بدرفتارى يهودان صبور بود و از نفاقشان چشم ميپوشيد و آنها را با مسلمانان برابر ميگرفت و رسوم دين‌شان را محترم مىداشت . پيغمبر بر پيمانهائيكه با يهودان بسته بود استوار بود و اگر يكى از يهودان بر خلاف پيمان رفتار ميكرد به مجازات او اكتفا ميكرد و\r\n\r\n\r\n","description":"","footnote":"\r\n( 1 ) - سوره بقره آيه 89\r\n( 2 ) - سوره بقره آيه 109\r\n","page_name":" 148 ","page_number":148},
  {"content":"\r\n\r\nديگران را بگناه او نميگرفت چنان كه درباره كعب بن اشرف و سلام بن ابى حقيق كه به مسلمانان خيانت كرده بودند همين روش را كار بست و بقتل آنها اكتفا كرد و متعرض يهودان ديگر نشد . پيغمبر با يهودان مدارا ميكرد و وقتى پيمان خود را مىشكستند و بر آنها دست مييافت در مجازاتشان حد اعتدال را نگه مىداشت و يا به حكم كسى كه يهودان او را به داورى انتخاب كرده بودند رضايت ميداد . در واقع رفتار پيغمبر با يهودان خيلى ملايمتر از رفتار وى با مردم قريش و ديگر قبايل عرب بود .\r\n\r\nتوطئهء يهودان بر ضد اسلام\r\nوقتى يهودان ديدند عده مسلمانان روز بروز بيشتر مىشود و دايرهء انتشار اسلام وسعت ميگيرد و منافع يهودان بمعرض تهديد است بيقين دانستند كه براى بقاى دين يهود در عربستان ميبايد محمد و پيروانش را از ميان بردارند بدينجهت بوسايل مختلف ضديت آغاز كردند ، يك بار ميخواستند با استفاده از فرصت ، پيغمبر را بكشند ، يك بار ديگر قبايل عرب را بر ضد مسلمانان متفق كردند و هنگامى كه كار بر مسلمانان سخت بود پيمان خود را شكستند و با دشمنان براى ريشه‌كن كردن مسلمانان يار شدند .\r\n\r\nمهيا شدن يهودان براى هجوم بمدينه\r\nوقتى هيچيك از اين دسيسه‌ها نتيجه نداد و قبايل عرب در جنگ خندق كارى از پيش نبردند ، در صدد برآمدند بمدينه هجوم برند براى اين كار يهودان خيبر از يهودان تيما و فدك و وادى القرى كمك خواستند و اين عجب نيست زيرا چنان كه پيش از اين گفتيم اشراف بنى نضير پس از مهاجرت از مدينه در خيبر مقام گرفته بودند و كار خيبر بدست آنها افتاده بود و هم آنها بودند كه آتش جنگ خندق را روشن كردند .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nوقتى پيغمبر از قصد يهودان خبر يافت پيشدستى كرد و راه خيبر گرفت زيرا مردم خيبر بتحريك اشراف بنى نضير پيشرو يهودان بودند و آنها بودند كه ساير يهودان را براى حمله بمدينه همسخن كرده بودند .\r\n\r\nخاورشناسان و جنگ يهود\r\nآنچه درباره ضديت يهود با مسلمانان گفتيم سخن بعضى از خاورشناسان را كه به كينه اسلام گفته‌اند هدف مسلمانان از جنگ با يهودان تحصيل غنيمت بود باطل مىكند . يكى از اينگروه مرگليوث است كه گويد : \" محمد در مدت شش سال بعد از هجرت با دستبرد و يغماگرى زندگى كرده بود . يغما كردن مكيان ، به اين سبب كه محمد را از شهر خود بيرون كرده بودند و اموال او تلف شده بود مجاز به نظر ميرسيد . درباره يهودان مدينه نيز بدين منوال بود زيرا سببى ، حقيقى يا مصنوعى براى انتقام گرفتن از آنها وجود داشت ولى خيبر كه از مدينه دور بود مردمش نسبت به محمد ص و پيروان او خطائى نكرده بودند كه بتوان آن را تجاوز جمعى بشمار آورد . اگر هم يكى از آنها فرستاده محمد ص را كشته بود نميتوان اين كار را مجوز انتقام از همه دانست . \" از اين قرار مرگليوث به گفتهء واقدى كه پيغمبر خبر يافته بود كه يهودان براى هجوم بمدينه مهيا ميشوند ، اعتماد ندارد و از اين مقدمات نتيجه ميگيرد كه هجوم مسلمانان به خيبر براى تحصيل غنيمت بود . تا آنجا كه گويد : \" از اينجا ميتوان دريافت كه سياست پيغمبر از روزهاى نخستين كه يهودان را با مسلمانان برابر ميگرفت و متعرض مشركان نمىشد تا چه حد تغيير يافته بود . در اين موقع همين بهانه كه گروهى مشرك يا يهود بودند ، كافى بود كه مسلمانان بر ضد آنها به پيكار برخيزند . معلوم مىشود كه محمد بجنگ تمايل داشت چنان كه پيش از وى اسكندر و بعد از او ناپلئون دلباختهء آن بودند . \" اظهار نظر وى درباره غلبهء مسلمانان بر يهودان شگفت‌انگيز است كه گويد \" تسلط محمد بر خيبر نشان ميدهد كه چگونه خطر\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nاسلام همه را تهديد ميكرد \" .\r\n\r\nرد نظر مرگليوث\r\nما از روش مرگليوث و كسانى كه در مطالعه تاريخ پيرو او هستند تعجب ميكنيم . تاريخ گويد كه مسلمانان يك جاسوس را دستگير كردند و بنزد پيغمبر بردند و وى اقرار كرد كه مردم فدك او را به خيبر فرستاده‌اند تا به يهودان خبر دهند كه مردم فدك براى ياريشان آماده‌اند به شرط آنكه محصول خيبر متعلق به آنها باشد . تاريخ ميگويد كه اين جاسوس بدست على ابن ابى - طالب دستگير شده بود زيرا پيغمبر چون خبر يافته بود كه يهودان فدك براى كمك خيبر اجتماع كرده‌اند على را به طرف فدك فرستاده بود ، اما مرگليوث در صحت اين مطالب ترديد مىكند ، زيرا اگر گفته‌هاى تاريخ درست باشد اعتراضات او باطل است بدين جهت در صحت آن ترديد مىكند .\r\nتاريخ براى هر يك از جنگهاى پيغمبر دلايل موجه ياد مىكند و اين نكته را تاييد مى - كند كه پيغمبر در وفا بعهد خويش استوار بود و اگر مسلمانان كسى را بخطا مىكشتند خون بهاى او را ميپرداخت و اگر كسى خطاكار بود و بنزد وى ميرفت و مسلمان ميشد از خطاى او ميگذشت اما مرگليوث ، اين خاورشناس منصف ! حقيقتجو ! اين نكات مسلم را نديده ميگيرد و ادعا مىكند كه پيغمبر سياستى را كه در روزهاى اول هجرت نسبت به يهودان و مشركان پيش گرفته بود ، تغيير داد و با آنها بخشونت و سختى رفتار كرد ،\r\nاينكه ميگويد مسلمانان براى تحصيل غنيمت به خيبر هجوم بردند بايد به ياد داشته باشد كه مسلمانان در مكه مدتها آزار مخالفان را تحمل كردند و عاقبت اموال خويشرا رها كردند از وطن چشم پوشيدند و برنج غربت تن دادند ، مسلمانان مدينه با نهايت جوانمردى اموال خويش را با مهاجران تقسيم كردند و آنها را بر خود مقدم داشتند .\r\nبهنگام جنگ خندق مسلمانان رنج گرسنگى و بيچيزى را تحمل كردند و با توجه به اين\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nنكات جائى براى ادعاى مرگليوث باقى نمىماند .\r\n\r\nجنگ خيبر\r\nپس از آنكه خطر احزاب رفع شد و پيغمبر از جانب قريش و هم - دستانشان اطمينان يافت در صدد برآمد يهودان پيمان‌شكن را كه با اعراب غطفان و مشركان مكه ضد مسلمانان متفق شده بودند تأديب كند . براى اين منظور نخست از بنى قريظه كه در هنگام محاصره مدينه پيمان خود را با مسلمانان شكسته بودند آغاز كرد پس از آن قسمتى از سال ششم هجرت را بزد و خورد با يهودان وادى القرى و فدك گذرانيد و مسلمانانرا براى هجوم بخيبر كه بزرگان بنى نضير در آنجا گرد آمده بودند مهيا كرد . در رجب همان سال زيد بن حارثه را براى سركوبى يهودان وادى القرى فرستاد . زيد بن حارثه در اين - سفر مجروح شد و همراهانش كشته شدند و او نذر كرد كه اگر زخمش بهبودى يافت بار ديگر بجنگ يهودان برخيزد و در ماه رمضان نذر خود را انجام داد .\r\n\r\nفتح خيبر\r\nوقتى پيغمبر در ماه ذى حجه سال ششم هجرت از مكه بازگشت چند روز در مدينه بماند پس از آن در محرم سال هفتم هجرت بسوى خيبر حركت كرد و شبانگاه بوادى رجيع رسيد . وقتى صبح شد بسوى خيبر حركت كرد و موقعى كه مردم خيبر براى انجام كارهاى خود بيرون مى - آمدند بدانجا رسيد . مردم خيبر از حركت مسلمانان خبر نداشتند ، وقتى ناگهان سپاه را بديدند فرار كردند و بقلعه‌هاى خود پناه بردند . مردم غطفان سپاهى گرد آورده بودند و مىخواستند به طرف خيبر بيايند ولى پيش از آنكه آنها بخيبر برسند پيغمبر در وادى رجيع فرود آمده بود و نتوانستند بكمك خيبريان بشتابند . پس از آن پيغمبر بقلعه‌هاى خيبر هجوم برد و دو قلعه را بگرفت ولى قلعه صعب بن معاذ مدتها در محاصره بود و گشوده نشد .\r\nمسلمانان از طول محاصره خسته شدند و آذوقه آنها تمام شد .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nدر اثناى محاصره گروهى از مسلمانان بنزد پيغمبر شدند و از او خوردنى خواستند .\r\nپيغمبر چيزى نداشت كه به آنها بدهد و برايشان دعا كرد ، در آن روز مسلمانان قلعهء صعب - ابن معاذ را گشودند كه آذوقهء فراوان در آن بود و از اين لحاظ آسوده‌خاطر شدند و براى هجوم و محاصره ساير قلعه‌ها نيرو يافتند . پس از آن همه قلعه‌ها گشوده شد مگر قلعهء وطيح و سلالم كه استوار ماند و يهودان به سختى از آن دفاع مىكردند . پيغمبر فرمان داد تا آب را به روى آنها بستند . نوميدى بر يهودان چيره شد و امان خواستند ، پيغمبر امانشان داد پس از آن يهودان تقاضا كردند پيغمبر آنها را به زراعت زمينهاى خيبر بگمارد و در مقابل كار خود يك نيمه محصول را بردارند ، پيغمبر اين تقاضا را پذيرفت ، ولى گفت :\r\n\" هر وقت خواستيم شما را بيرون مىكنيم . \"\r\nوقتى مردم فدك از نتيجهء جنگ خيبر خبردار شدند از در صلح درآمدند . يهودان تيماء نيز از آنها متابعت كردند ولى يهودان وادى القرى لجاجت كردند و ناچار مسلمانان بر آنها هجوم بردند و بتسليم وادارشان كردند .\r\n\r\nجنگ موته\r\nپيغمبر كس بسوى غسانىها فرستاده بود كه آنها را باسلام دعوت كند ولى آنها فرستاده پيغمبر را بكشتند پيغمبر براى تأديب آنها در سال هشتم هجرت سپاهى بفرماندهى زيد بن حارثه آزاد شده خود به طرف آنها فرستاد ، مسلمانان در سرزمين شام نزديك دهكده موته با سپاهى مركب از رومى و عرب روبرو شدند و جنگى سخت درگرفت كه زيد بن حارثه فرمانده سپاه كشته شد . پس از وى عبد الله بن ابى رواحه فرماندهى سپاه را به عهده گرفت و او نيز كشته شد . پس از وى جعفر بن ابى طالب فرمانده مسلمانان شد و بشهادت رسيد . مسلمانان خالد بن وليد را بفرماندهى برگزيدند . خالد سپاه مسلمانان را گرد آورد و جنگى سخت درانداخت و با آنكه سپاه دشمن سخت انبوه بود با آنها مقاومت كرد و پس از آن با سپاه\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nمسلمانان راه مدينه گرفت . پيغمبر بوسيلهء وحى از رخداد جنگ و كشته شدن فرماندهان سپاه خبردار شد و در ضمن خطبه‌اى آن را به اطلاع مسلمانان رسانيد .\r\n\r\nفتح مكه\r\nمردم مكه پيمانى را كه بسال ششم هجرت با محمد بسته بودند نقض كردند و گروهى از آنها بكمك طايفه بنى بكر بر طايفهء خزاعه كه با محمد پيمان داشتند هجوم بردند ، مردم خزاعه از پيغمبر كمك خواستند و وى بسال هشتم هجرت با ده هزار كس از مسلمانان راه مكه گرفت .\r\nوقتى مردم مكه از رسيدن سپاه اسلام خبر يافتند بزرگان قريش از جمله ابو سفيان بعنوان تسليم بنزد محمد شدند . پيغمبر ابو سفيان را محترم داشت و مسلمانان بىجنگ و خونريزى مهم وارد مكه شدند . پيغمبر بسوى كعبه رفت و فرمان داد تا تصويرهاى آن را محو كنند ، ياران پيغمبر بت‌ها را در هم شكستند و پيغمبر اين آيه را ميخواند :\r\n وَ قُلْ جاءَ الْحَقُّ وَ زَهَقَ الْباطِلُ إِنَّ الْباطِلَ كانَ زَهُوقاً  « 1 »\r\nيعنى : بگو حق آمد و باطل محو شد و باطل محو شده بود .\r\n\r\nعوامل فتح\r\nاكنون بايد ببينيم كه مسلمانان كه در نخستين سالهاى ظهور اسلام در مكه آنهمه آزار و مخالفت ديدند و عاقبت ناچار شدند ديار خود را ترك كنند و بمدينه پناه برند چگونه به آسانى مكه را گشودند و چگونه بزرگان قريش بىزد و خورد در مقابل آنها تسليم شدند ؟ هر كس از رفتار قريش نسبت به محمد و پيروان او خبردار باشد ميداند كه مردم قريش از پير و جوان در آغاز كار براى مبارزه با اسلام حميتى بىنظير داشتند و موفقيت‌هاى نخستين\r\n\r\n\r\n","description":"","footnote":"\r\n( 1 ) - سوره اسراء آيهء 81\r\n","page_name":" 154 ","page_number":154},
  {"content":"\r\n\r\nپيغمبر حميت آنها را سختتر ميكرد . وقتى موفقيتهاى پيغمبر مكرر شد و كار وى در عربستان بالا گرفت و مردم قريش دچار زبونى شدند و بزرگان و اشرافشان بقتل رسيدند جوانان قريش كه غالبا جوياى نام بودند از خود پرسيدند كه چه بايدشان كرد . آنها نيرومندى مسلمانان و ضعف مشركانرا ميديدند و ميخواستند بدين نيروى تازه ملحق شوند و از آن فايده ببرند و بدان فايده برسانند ولى از مخالفت كسان خود بيم داشتند . بعضى از آنها مانند خالد بن وليد بدور از اين گونه ملاحظات بمدينه رفتند و مسلمان شدند و بعضى ديگر كه سخت مردد بودند مدتى از هر دو طرف كناره گرفتند تا كار روشن شد و غلبه محمد بر قريش محقق شد و با شتاب بنزد وى رفتند و پيش از فتح مكه اسلام آوردند . عمرو بن عاص از اين جمله بود ، وى مدتى پيش از فتح مكه از عربستان بسوى حبشه رفت و در آنجا مراقب كار مسلمانان بود و دانست كه فيروزى مسلمانان حتمى است و سقوط مكه نزديك است و اگر بخواهد منزلت وى بنزد كسانى كه پيش از او اسلام آورده‌اند محفوظ بماند بايد پيش از آنكه باكراه مسلمان شود به اختيار اين كار را انجام دهد .\r\nبگفته روايت ، عمر بن خطاب به عمرو بن عاص گفت : \" من از هوش و عقل تو در شگفتم كه چرا در شمار مهاجران اولى نبودى \" عمرو گفت : چه تعجب ميكنى از كسى كه دلش در دست ديگريست و جز باراده او كارى انجام نتواند داد . \"\r\nعمر گفت : \" راست گفتى \" .\r\nعمرو تنها چنين نبود گروه زيادى از آنها كه بعد از مسلمانان نخستين و پيش از فتح مكه اسلام آوردند همانند او فكر ميكردند . عمرو بن عاص وقتى باسلام گرويد اطمينان داشت كه دايرهء نفوذ اسلام در عربستان محصور نمىماند و به ديگر نقاط جهان ميرسد و فتوحات مسلمانان را پيش‌بينى مىكرد .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\nنتيجهء فتح مكه\r\nفتح مكه و تسلط مسلمانان بر خانهء كعبه يكى از عوامل مهم پيشرفت اسلام بود ، قبايل عرب كه در آغاز از ترس نفوذ قريش يا ملاحظات ديگر از قبول دعوت اسلام سر باز ميزدند پس از فتح مكه بيقين دانستند كه دست ديگرى پشتيبان مسلمانان است و هيچكس را با آنها ياراى مقاومت نيست از اينرو به اسلام متمايل شدند و دسته دسته بدين خدا گرويدند .\r\nپس از آنكه پيغمبر بر مردم مكه تسلط يافت گروهى از قبايل صحرانشين را كه مدينه را تهديد مىكردند مطيع كرد و بتدريج مسيحيان نجران و اميران مهره و عمان و قبايل يمن و نجد را زير پرچم اسلام درآورد و تا سال دهم هجرت سراسر عربستان مطيع وى شد و دولت بت‌پرستان انقراض يافت و اساس بت‌پرستى از عربستان برافتاد .\r\n\r\nنظريهء نلدكه\r\nنلدكه ميگويد : \" اگر قبايل عرب توانسته بودند پيمانهاى جنگى بر ضد محمد ببندند و براى دفاع از آداب و رسوم دينى و استقلال و آزادى خود كه در نظرشان سخت اهميت داشت قيام كنند ، محمد نميتوانست مغلوبشان كند . ولى اين كار از آنها ساخته نبود و نميتوانستند طوايف مختلف را زير يك پرچم آورند . محمد قبايل عرب را يكايك مطيع دين خود كرد و گاهى بوسيلهء جنگ و زمانى به وسيله پيمانهاى دوستانه بر آنها غلبه يافت . هديه‌هاى گرانبهائى كه پيغمبر بوسيله آن دل تازه مسلمانانرا باسلام جلب ميكرد يا باشراف قوم كه هنوز اسلام در دلشان راسخ نشده بود ميبخشيد تأثير مهمى در دل عربها ميكرد و يكايك و دسته دسته بسوى اسلام اقبال ميكردند ، \"\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\nرد نظريه نلدكه\r\nاز گفتار نلدكه معلوم مىشود كه اجتماع قبايل عرب را در جنگ احزاب از ياد برده است ، در اين جنگ عده زيادى از قبايل عرب بر ضد محمد همداستان شدند و مدينه را محاصره كردند و مردم آن را در تنگنا انداختند و اگر مهارت پيغمبر نبود مسلمانان را ريشه‌كن ميكردند . محمد در اين جنگ مهارتى بىنظير نشان داد . براى دفاع از مدينه بحفر خندق فرمان داد و در موقع محاصره نعيم بن مسعود را مأمور كرد تا روابط مردم بنى قريظه و سپاه عرب را تيره كند و ميان آنها تفرقه اندازد چنان كه تفصيل آن گذشت با وجود اين آيا ميتوان گفت قبايل عرب نتوانستند بر ضد محمد همسخن شوند و گرنه كارى از پيش ميبردند و از نفوذ دين خدا جلوگيرى ميكردند ؟\r\n\r\nجنگ حنين\r\nپس از فتح مكه پيغمبر و مسلمانان پانزده روز در مكه بودند .\r\nدر اين اثنا خبر رسيد كه مردم هوازن بپيشوائى مالك بن عوف نصرى و كمك طايفهء ثقيف جنگ مسلمانان را آماده‌اند . مالك - ابن عوف بهمراه سپاه خود زنان و اطفال و اموال فراوان آورده بود تا بدينوسيله سپاهيان از خيال فرار منصرف شوند و براى دفاع از زن و فرزند و اموال خويش مردانه بكوشند . دريد بن صمه كه پيرمردى جهان‌ديده و كارآزموده بود وى را از اين كار منع كرد و گفت بيهوده بار سپاه را با زنان و فرزندان سنگين نكند ، اما مالك اين رأى را نپذيرفت و با سپاه در دره حنين فرود آمد و بكسان خود گفت وقتى با مسلمانان روبرو شدند غلاف شمشيرها را بشكنند و يكباره بر آنها هجوم برند .\r\n\r\nحركت مسلمانان\r\nوقتى پيغمبر از كار آنها خبردار شد كس فرستاد تا از وضعشان اطلاع يابد . فرستادهء پيغمبر از عزيمت آنگروه باخبر شد و اطمينان يافت كه سر جنگ دارند و مشهودات خود را با پيغمبر بگفت . پيغمبر با ده هزار كس از مهاجر و انصار به قصد مقابلهء آن\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nگروه از مكه برون شد دو هزار كس از تازه مسلمانان مكه نيز همراه وى بودند . محمد براى تجهيز سپاه خود صد زره و مقدارى سلاح از صفوان بن اميه كه هنوز مشرك بود عاريه گرفت .\r\nسپاه مسلمانان سحرگاهان بتنگناى دره حنين رسيد . ناگهان مردم ثقيف و هوازن مانند سيلاب از كمينگاه بيرون ريختند و به مسلمانان حمله بردند ، مسلمانان از اين حملهء\r\n\r\nغافلگير شدن مسلمانان\r\nناگهانى بوحشت افتادند و درهم ريختند و به دشمن پشت كردند . پيغمبر همچنان در جاى خود استوار بود و فرياد ميزد و مسلمانانرا بسوى خود مىخواند ولى جز چند تن از مهاجر و انصار و خويشاوندان رسول كسى اطراف وى نبود . وحشت و اضطراب چنان بر مسلمانان چيره شده بود كه صداى محمد را نمىشنيدند . پيغمبر به عباس بن عبد المطلب فرمان داد كه به مردم مهاجر و انصار بانگ زند و پيمان رضوان را بيادشان آورد ، عباس صدائى درشت و رسا داشت و صداى او در دره پيچيد . مسلمانان لبيك‌گويان بر محمد فراهم آمدند و هر كس از آنها از فرط ازدحام نمىتوانست سواره به نزديك محمد رود شتر خود را ميگذاشت و پياده مىآمد . نزديك صد تن از انصار به دور محمد گرد آمدند و راه بر دشمن گرفتند . عباس همچنان فرياد مىزد اى گروه انصار ، اى مردم خزرج ! و بتدريج شمار مسلمانان در اطراف پيغمبر بيشتر مىشدند .\r\n\r\nشكست مشركان\r\nهمين كه صبح درآمد و دشمن از كمينگاه بيرون آمد مسلمانان با آنها روبرو شدند و جنگى سخت درگرفت على بن ابيطالب به پرچمدار دشمن حمله برد و شتر او را زخمدار كرد و يكى از انصار ويرا از پاى درآورد .\r\nشكست در مشركان افتاد و متفرق شدند . مالك بن عوف با گروهى از هزيمتيان راه طائف گرفت و بعضى ديگر بسوى دشت اوطاس و نخله رفتند . مسلمانان اين گروه را تعقيب كردند ولى\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nپيغمبر از دره حنين بسوى طايف رفت تا آنجا را محاصره كند و فرمان داد تا غنائم جنگ را در جعرانه نگهدارند تا محاصره طايف بپايان رسد .\r\n\r\nمحاصرهء طايف\r\nمالك بن عوف نصرى با گروهى از مردم ثقيف كه از ميدان جنگ فرار كرده بودند بطايف پناه بردند و به كار قلعه‌دارى پرداختند پيغمبر در نزديكى طايف لشگرگاه ساخت و طايفيان از فراز قلعه مسلمانان را تيرباران كردند . پيغمبر فرمان داد تا مسلمانان كمى عقب‌نشينى كنند تا در معرض تير دشمن نباشند . كار محاصره بيست و پنج روز طول كشيد و مردم ثقيف كه آذوقهء كافى داشتند از درون حصار تير بجانب مسلمانان مى - انداختند ، پيغمبر فرمان داد تا آنها را بوسيلهء منجنيق سنگباران كنند و نيز دستور داد براى گشودن قلعه گروهى از مسلمانان در پناه دبابه‌ها تا پاى ديوار شهر پيش‌روى كنند ولى طائفيان كه در فنون جنگ آزموده بودند پاره‌هاى آهن سرخ بر روى دبابه‌ها انداختند و از پيشرفت مسلمانان جلوگيرى كردند . پاره‌هاى آهن ، سرپوش دبابه‌ها را بسوزانيد و مسلمانان ناچار از زير آن بيرون آمدند و طائفيان با تير بعضى از آنها را كشتند .\r\n\r\nآتش زدن تاكستانها\r\nپيغمبر براى آنكه طائفيان را بتسليم وادار كند آنها را به آتش زدن تاكستانها تهديد كرد ، مردم طايف تاكستان‌هاى خود را سخت دوست داشتند زيرا تاكستانهاى طايف در سراسر عربستان معروف بود و اين شهر از بركت آن در ميان صحرا - هاى خشك چون بهشت موعود به نظر ميرسيد . مسلمانان بدستور پيغمبر دست به سوختن تاكستانها زدند . مردم ثقيف وقتى چنين ديدند كس بنزد پيغمبر فرستادند و تقاضا كردند از سوزاندن تاكستانها صرفنظر كند و آن را براى خود نگاهدارد . پيغمبر محاصره را ادامه داد تا ماه ذى قعده كه از ماه‌هاى حرام بود . آنگاه از محاصره چشم پوشيد تا\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nپس از گذشت ماه‌هاى حرام آن را از سر گيرد .\r\n\r\nغنائم جنگ\r\nپيغمبر بسوى جعرانه بازگشت كه غنائم جنگ آنجا بود . فرستادگان هوازن بنزد وى شدند و اسلام آوردند و تقاضا كردند اموال و اسيرانشان را پس دهد ، پيغمبر آنها را ميان اموال و اسيران مخير ساخت كه يكى را انتخاب كنند . آنها نيز زن و فرزند را بر اموال ترجيح دادند ، پيغمبر اسيرانى را كه سهم او و بنى عبد المطلب بود بدان‌ها بخشيد و گفت \" وقتى من از نماز فراغت يافتم برخيزيد و بگوئيد ما پيغمبر را بنزد مسلمانان و مسلمانان را بنزد پيغمبر براى آزادى زنان و فرزندان خود واسطه ميكنيم . در آن هنگام من سهم خود و بنى عبد المطلب را بشما ميبخشم و از مسلمانان خواهش ميكنم سهم خود را بشما ببخشند . \" فرستادگان هوازن بدستور پيغمبر رفتار كردند . پيغمبر گفت آنچه سهم من و بنى عبد المطلب است بشما بخشيدم . مردم انصار گفتند \" ما نيز سهم خود را به پيغمبر بخشيديم . \" اقرع بن حابس گفت : \" من و بنى تميم از سهم خود نمىگذريم \" عيينة بن حصن گفت \" من و بنى فزاره سهم خود را ميخواهيم \" عباس بن مرداس گفت \" من و بنى سليم سهم خود را نمىبخشيم \" مردم بنى سليم گفتند كه سهم خود را به پيغمبر وا - مىگذارند . پيغمبر به كسانى كه راضى نبودند از سهم خود چشم بپوشند گفت آنها را پس دهيد و در مقابل هر يك از آنها از اولين غنيمتى كه بدست آيد شش اسير بگيريد آنها نيز اسيران هوازن را پس دادند و همه اسيران آزاد شدند .\r\nپس از آن پيغمبر احرام عمره بست و به مكه رفت و غنائم فراوان را ميان بزرگان قريش و ساير مردم عرب كه تازه مسلمان شده بودند تقسيم كرد . ولى انصار از اين بابت نگران شدند و گمان كردند اكنون كه پيغمبر بكسان خود پيوسته و قريش را مطيع كرده از آن‌ها\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nنگرانى انصار\r\nبىنياز شده و مانند سابق بدانها توجه ندارد ، وقتى اين سخنان به گوش پيغمبر رسيد به سعد بن عباده فرمان داد تا مردم انصار را جمع كند ، پيغمبر براى آنها خطبه معروف خود را كه در عبارات آن حسن سياست و قدرت و مهارت وى در جذب قلوب و جلب توجه مستمعان به خوبى جلوه‌گر است ادا كرد .\r\nدر اين خطبه پيغمبر با عباراتى روان و دلنشين موهبت اسلام را براى انصار شرح داد كه چگونه آنها را از گمراهى رهائى داد و از دشمنى و كينه‌جوئى نجات بخشيد و بيگانگى و دوستى رسانيد . پس از آن يادآورى كرد كه آنها نيز رسالت ويرا تصديق كردند و او را پناه دادند و با وى كمك كردند سپس با ظرافت و ملايمت آنها را سرزنش كرد كه غنايم جنگ را بسيار مهم شمردند و در صورتى كه پيغمبر بسبب اعتماد بايمان انصار و اطمينان از اينكه از انتشار اسلام خرسند ميشوند قسمتى از آن را ميان تازه مسلمانان تقسيم كرد تا كينه‌هاى ديرين را فراموش كنند و اسلامشان استوار شود . پس از آن تأكيد كرد كه انصار را دوست دارد و آنها را بر ديگر مردم ترجيح ميدهد و جود او به انصار پيوسته است و انصار و فرزندانشان و اخلافشان را دعا گفت .\r\nشگفت نيست اگر مردم انصار از شنيدن خطبه دلنشين پيغمبر گريان شدند و برضاى رسول راضى شدند و آن را غنيمتى بزرگ شمردند .\r\n\r\nخطبهء رسول\r\nبگفتهء طبرى وقتى انصار گرد آمدند پيغمبر خدا را ستايش كرد و پس از آن گفت : \" اى گروه انصار ! اين چه سخنى است كه از شما شنيده مىشود و اين چيست كه آن را در دل گرفته‌ايد وقتى من به سوى شما آمدم گمراه بوديد و خدا هدايتتان كرد فقير بوديد و خدا بىنيازتان كرد . با هم دشمن بوديد و دلهايتانرا بهم نزديك كرد .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nگفتند : بله منت و فضيلت خدا و پيغمبر بر ما ثابت است .\r\nمحمد گفت : جواب نميدهيد ؟\r\nانصار گفتند : چه جواب بدهيم منت و فضيلت ، مخصوص خدا و رسول اوست .\r\nمحمد گفت : به خدا اگر ميخواستيد جواب ميداديد و سخنتان راست بود و تصديق مىشد ميگفتيد : هنگامى كه پيش ما آمدى ترا دروغگو ميخواندند ما دعوت ترا تصديق كرديم ، مغلوب بودى ترا يارى كرديم بىپناه بودى ترا پناه داديم فقير بودى با تو كمك كرديم اى مردم انصار آيا از مختصر مال دنيا كه من به ديگران بخشيدم تا در اسلام استوار شوند و شما را باسلامتان وا گذاشتم دلگير شديد ؟ راضى نيستيد كه مردم گوسفندان و شتران را ببرند و شما پيغمبر خدا را همراه ببريد . بخدائى كه جان محمد بدست اوست اگر هجرت بر من مقرر نشده بود يكى از انصار بودم . اگر مردم براهى روند و انصار راه ديگر اختيار كنند من به راه انصار ميروم . خدايا بر انصار و فرزندان انصار و اخلافشان رحمت كن \" مردم انصار از شنيدن اين سخنان سخت بگريستند و گفتند : \" رسول خدا قسمت ما باشد ما بدين قسمت خشنوديم \" بعد از آن پيغمبر برفت و مردم انصار متفرق شدند .\r\nپيغمبر وقتى از كار مكه فراغت يافت عتاب بن اسيد را بفرماندارى مكه منصوب كرد و راه مدينه گرفت و در ذى قعده سال هشتم هجرت بدانجا رسيد .\r\n\r\nاسلام طايفيان\r\nمردم ثقيف وقتى ديدند كه سپاه مسلمانان از محاصرهء طايف دست برداشت و بىنتيجه بازگشت تصور كردند حصار طايف آنها را از دسترس محمد و يارانش دور كرده است و مسلمانان كه سراسر عربستان را زير نفوذ آورده‌اند بدانها دسترس نخواهند داشت ، از موقعيت خويش خرسند بودند و بر قبايل مجاور افتخار ميكردند . از اينرو وقتى عروة بن مسعود كه از مردم ثقيف بود بنزد پيغمبر رفت و اسلام آورد و ميان كسان خود باز\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nگشت و به اسلام دعوتشان كرد اين كار بر آنها گران آمد ويرا تيرباران كردند تا بمرد . پسر عروه كه ابو مليح نام داشت با قارب بن اسود كه هر دو مسلمان شده بودند بنزد پيغمبر شدند كه روابط خود را با مردم ثقيف قطع كند . بدرفتارى مردم ثقيف با كسانى كه مسلمان ميشدند از بدرفتارى مردم قريش سخت‌تر بود . پيغمبر اين دو تن را پناه داد . همچنانكه فراريان طائف را كه بهنگام محاصره آنشهر بسوى او آمده بودند در پناه خود پذيرفت .\r\n\r\nدشمنى قبايل اطراف با ثقفيان\r\nمردم ثقيف گمان ميكردند مسلمانان بدانها دست نخواهند يافت نميدانستند كه محمد وقتى از محاصره طايف دست برداشت آنها را در محاصره‌اى سختتر خواهد گذاشت كه از آن رهائى نخواهند يافت مردم ثقيف بر بت‌پرستى اصرار داشتند ولى قبايل اطرافشان اسلام آورده بودند و با مردم ثقيف دشمنى ميكردند و ثقفيان در تنگنائى سخت افتاده بودند كه از محاصره مسلمانان سخت‌تر بود .\r\n\r\nتفكر مردم ثقيف براى صلح\r\nبگفته ابن هشام يكى از مردم ثقيف ، عمرو بن اميه ، بنزد عبد ياليل رفت كه از بزرگان قوم بود و گفت : \" كار اين مرد ( مقصود پيغمبر است ) چنان كه ميبينى بالا گرفته ، همه عرب‌ها مسلمان شده‌اند و ما نميتوانيم با آنها مقاومت كنيم ، اكنون در كار خود تفكر كنيد \" مردم ثقيف در اين باب با يكديگر مشورت كردند و گفتند : مگر نمىبينيد كه از دستبرد قبايل اطراف در امان نيستند و هر كس از شما بيرون رود بدست دشمنان مىافتد . \" عاقبت تصميم گرفتند يكى را بنزد پيغمبر بفرستند و براى اين كار عبد ياليل را انتخاب كردند ولى او حاضر نشد به تنهائى اين كار را انجام دهد تقاضا كرد چند كس همراه او باشند تا بهنگام بازگشت هر يك از آنها كسان خويش را به قرارى كه ميان آنها و پيغمبر رفته قانع كنند . مردم ثقيف تقاضاى او را پذيرفتند .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n\r\nشرايط مردم ثقيف\r\nفرستادگان ثقيف در ماه رمضان سال نهم هجرت موقعى كه پيغمبر از سفر تبوك بازگشته بود بنزد وى شدند و گفتند كه براى مسلمان شدن آماده‌اند ولى تقاضا كردند پيغمبر از نماز معافشان دارد و بت آنها را كه لات ناميده ميشد سه سال بجاى گذارد .\r\nپيغمبر اين دو تقاضا را نپذيرفت و گفت بايد بدون قيد و شرط اسلام بيارند . پس از آن تقاضا كردند لات را مدت دو سال باقى گذارد ولى پيغمبر نپذيرفت اما موافقت كرد كه از شكستن لات معاف باشند و اين كار را ديگران انجام دهند . پيغمبر مغيره بن شعبه را كه از مردم ثقيف بود و ابو سفيان بن حرب را كه بنزد ثقفيان احترام تقرب و منزلتى بسزا داشت با آنها فرستاد تا لات را بشكند و عثمان بن ابى العاص را كه از آنها جوانتر بود ولى بآموختن قرآن وسائل علاقه‌اى مفرط داشت بامارت ثقيف انتخاب كرد . وقتى فرستادگان ثقيف بطائف رسيدند مغيره ميخواست ابو سفيانرا بر خود مقدم دارد ولى ابو سفيان نپذيرفت و گفت : \" تو بايد پيش از من بر كسان خود درآئى \" همين كه مغيره بشكستن لات دست زد كسانش اطراف او را گرفتند مبادا ساير مردم ثقيف او را نيز مثل عروه تير باران كنند ، زنان ثقيف كه در آنجا حاضر بودند وقتى ديدند كه لات شكسته مىشود گريه‌كنان بيرون رفتند .\r\n\r\nاستوارى اسلام طائفيان\r\nمردم طايف كه بر بت‌پرستى اصرار داشتند و با حميت از دين پدران خود دفاع ميكردند وقتى اسلام آوردند در اسلام سخت استوار بودند و با حميت از آن دفاع ميكردند چنان كه وقتى پس از وفات رسول اغلب قبايل عرب از دين بگشتند طائفيان بر اسلام بماندند . بجز آنها مردم مكه و مدينه و طايفه عبد القيس بر اسلام مانده بودند ، چنان كه تفصيل آن بيايد .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nسفر تبوك\r\nبسال نهم هجرت به پيغمبر خبر رسيد كه روميان در حدود فلسطين سپاهى براى جنگ مسلمانان گرد آورده‌اند و بعضى قبايل عرب نيز بدانها پيوسته‌اند . پيغمبر مسلمانانرا بجهاد خواند و با سپاهى فراوان بسوى شام حركت كرد و وقتى به تبوك رسيد چند روز اقامت گرفت ، مردم آنجا با او پيمان صلح بستند فرستادگان نيز بنزد وى آمدند و پرداخت جزيه را عهده‌دار شدند . پيغمبر خالد بن وليد را با گروهى از مسلمانان بسوى دومة الجندل فرستاد ، خالد امير دومة الجندل را اسير كرد و بر آنجا تسلط يافت و با غنائم فراوان بمدينه بازگشت . سفر تبوك آخرين سفرهاى جنگى پيغمبر بود .\r\n\r\n","description":"","footnote":"","page_name":" 165 ","page_number":165},
  {"content":"\r\n . \r\n","description":"","footnote":"","page_name":" 166 ","page_number":166},
  {"content":"\r\n\r\n\r\nحج وداع و وفات پيغمبر\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\nحج وداع\r\nبسال دهم هجرت پيغمبر با گروهى از مسلمانان كه شمارشان از صد هزار متجاوز بود عزيمت حج كرد . پاى كوه عرفات خطبهء معروف را كه مورخان آن را قانون اساسى اسلام ناميده‌اند ايراد كرد و ضمن آن پاره‌اى اصول و قواعد اسلام را مقرر داشت و اعلام نمود كه همه مردم از لحاظ حقوق و وظايف با يكديگر برابرند و تفاوتى ميان بندهء حبشى و شريف قرشى نيست چنان كه گويد : \" اى مردم خداى شما يكى است و پدرتان يكى است . همه فرزند آدميد و آدم مولود خاك است و از شما آنكس بنزد خدا بزرگوارتر است كه پرهيزكارتر است و عرب بر غير عرب جز بوسيله تقوى امتياز ندارد . \"\r\nدر اثناى اين سفر قرآن كامل شد و اين آيه نازل شد :\r\n الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً  « 1 »\r\nيعنى امروز دين شما را كامل كردم و نعمت خود را بر شما تمام كردم و رضايت دادم كه اسلام دين شما باشد « 2 »\r\n\r\n\r\n","description":"","footnote":"\r\n( 1 ) - سوره مائده آيه 3\r\n( 2 ) - از جمله حوادث بزرگ كه بلافاصله پس از حج وداع هنگام مراجعت رخ داد اين بود كه در غدير خم نزديك جحفه بر منبرى از جهاز شتر حضرت رسول با اشاره به على بن ابى طالب فرمود هر كس من مولاى اويم على مولاى اوست خدايا هر كه او را يارى كند ياريش كن و هر كه او را خوار كند وى را خوار كن و اين قصه كه از متون معتبر عامه و خاصه بتواتر پيوسته نص صريح بر ولايت و خلافت على ابن ابى طالب است .\r\n« مترجم »\r\n","page_name":" 168 ","page_number":168},
  {"content":"\r\n\r\n\r\nبيمارى پيغمبر\r\nسه ماه پس از بازگشت از سفر حج وداع پيغمبر بيمار شد و تبى سخت گرفت . وقتى مردم انصار از شدت بيمارى وى خبر يافتند در مسجد گرد آمدند . على بن ابى طالب و فضل بن عباس به پيغمبر خبر دادند . پيغمبر در حالتى كه بعلى تكيه داده بود و عباس و فضل همراه او بودند به مسجد رفت ، سر خود را بسته بود و در حال حركت پايش به زمين ميكشيد . وقتى به مسجد درآمد بر اولين پله منبر نشست و پس از حمد و ستايش خدا گفت : \" اى مردم شنيده‌ام شما از مردن پيغمبر خود بيم داريد . آيا هيچ پيغمبرى پيش از من جاويد بوده كه من زنده جاويد باشم ؟ . من به خداوند خود مىپيوندم و شما نيز به من خواهيد پيوست . به شما سفارش مىكنم كه با مهاجران اولى نيكى كنيد و به مهاجران نيز سفارش مىكنم كه با همديگر نيكى كنند خداوند متعال ميگويد : قسم بعصر ، كه انسان در زيان است به جز آنها كه ايمان آورده‌اند و كارهاى نيكو كردند و درباره حق و صبر به يكديگر سفارش كرده‌اند « 1 » كارها باذن خدا جريان مىيابد دير آمدن چيزى شما را وادار نكند كه آن را با شتاب طلب كنيد خداوند متعال در نتيجهء شتاب كسى شتاب نمىكند ، هر كس با خدا حيله كند خدا با او حيله كند آيا ممكن است اگر شما پشت كنيد در زمين بفساد برخيزيد و رابطهء خود را با خويشاوندان قطع نمائيد « 2 »\r\n\r\n\r\n","description":"","footnote":"\r\n( 1 ) -     وَ الْعَصْرِ إِنَّ الْإِنْسانَ لَفِي خُسْرٍ إِلَّا الَّذِينَ آمَنُوا وَ عَمِلُوا الصَّالِحاتِ وَ تَواصَوْا بِالْحَقِّ وَ تَواصَوْا بِالصَّبْرِ .    \r\n( 2 ) -  فَهَلْ عَسَيْتُمْ إِنْ تَوَلَّيْتُمْ أَنْ تُفْسِدُوا فِي الْأَرْضِ وَ تُقَطِّعُوا أَرْحامَكُمْ . \r\n","page_name":" 169 ","page_number":169},
  {"content":"\r\n\r\nبشما سفارش مىكنم كه با انصار نيكى كنيد ، آنها پيش از شما عهده‌دار امور مدينه و حامى ايمان بودند . مگر آنها نبودند كه محصول خود را با شما قسمت كردند مگر آن‌ها نبودند كه شما را در ديار خود جا دادند . مگر شما را در عين حال كه خودشان محتاج بودند بر خود مقدم نداشتند ؟ . . بنا بر اين هر كس بخواهد ميان دو تن از آنها حكم كند ، عذر نيكوكارشان را بپذيرد و از بدكارشان درگذرد و كسى را بر آنها ترجيح ندهد . من پيش از شما ميروم و شما به من خواهيد پيوست ، وعده‌گاه شما بر لب حوض است و هر كس مىخواهد روز شمارد . آنجا پيش من آيد زبان خود را نگاه دارد و جز سخنان روا نگويد .\r\n\r\nوفات رسول ( ص )\r\nپيغمبر روز دوشنبه 13 ربيع الاول سال دهم هجرت به رحمت خدا پيوست ، در آنهنگام شصت و سه سال از عمر وى ميگذشت و قسمت مهم زندگانى خود را بتبليغ رسالت حق گذرانيده بود و وظيفهء پيغمبرى را به خوبى ادا كرده بود .\r\nخبر وفات پيغمبر در مسلمانان تأثيرى بسيار ناگوار داشت تا آنجا كه بعضى از آن‌ها آياتى را كه در قرآن آمده و ميگويد پيغمبران چون ديگر مردمان وفات مييابند ، فراموش كردند . چنان كه عمر بن خطاب وقتى اين خبر را شنيد شمشير خود را بلند كرد و كسانى را كه ميگفتند پيغمبر مرده است بقتل تهديد كرد و گفت : \" مردى از منافقين گمان كرده كه پيغمبر وفات يافته است . به خدا او وفات نيافته ولى مانند موسى بنزد خدا رفته است به خدا پيغمبر باز ميگردد و دستهاى كسانى را كه گمان ميكنند او مرده است قطع مىكند \"\r\nابو بكر در موقع وفات پيغمبر در مدينه نبود همين كه خبر غم‌انگيز را شنيد بسوى مدينه شد و موقعى بدانجا رسيد كه عمر براى مردم سخن ميگفت . ابو بكر متوجه چيزى نشد و به منزل پيغمبر درآمد ، جسد پيغمبر را بپارچه پوشانيده بودند ، پارچه را پس زد و جسد رسول را بديد كه آثار حيات در آن نبود و گفت : \" پدر و مادرم فداى تو باد ، پاكيزه\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nزيستى و پاكيزه وفات يافتى و با مرگ تو رشتهء نبوت قطع گرديد \" پس از آن بيرون رفت و با مردم گفت : \" هر كه محمد را ميپرستيد محمد وفات يافت و هر كه خدا را ميپرستيد او زنده جاويد است \" سخنان ابو بكر مردم را از ترديد نسبت بوفات پيغمبر بيرون آورد .\r\n\r\nمكان دفن رسول\r\nبگفته مالك پيغمبر روز دوشنبه وفات يافت و روز سه‌شنبه به خاك رفت و مردم دسته دسته بىامام بر او نماز كردند . دربارهء محل دفن وى اختلاف پيش آمد بعضى گفتند كه او را در مكه جايى كه متولد شده دفن ميكنيم بعضى ديگر گفتند او را در بقيع كه يارانش دفن شده‌اند به خاك ميسپاريم ، گروهى ديگر بر آن بودند كه وى را در مسجد دفن كنند ابو بكر گفت : من از پيغمبر شنيدم كه ميگفت :\r\n\" هر پيغمبرى همانجا كه درگذشت به خاك رفت \" از اينرو قبر پيغمبر را در اطاقى كه جان سپرده بود حفر كردند .\r\n\r\nصفات پيغمبر\r\nپيغمبر قامتى معتدل و متوسط داشت ، نه دراز بود نه كوتاه .\r\nموئى انبوه داشت و سينه‌اى فراخ ، رنگش سفيد مايل بسرخى بود و چشمانش سياه بود . بنظافت تن و لباس خود اهميت ميداد و به آراستگى آن دلبسته بود ميگفت : \" نظافت از لوازم ايمانست . \" حاضر جواب و موقر و مؤدب بود ، با ياران و كسان خود گشاده‌رو بود و مهربان ، با حيا و ملايم بود مگر در كار خدا كه از هيچ چيز پروا نداشت ، ابو سعيد خدرى گويد :\r\n\" پيغمبر از دوشيزگان با حياتر بود . \"\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\nحسن سياست پيغمبر\r\nپيغمبر سياستمدارى بود خردمند و دور انديش با رأى صائب .\r\nمهارت سياسى او در ائتلاف مردم مدينه كه پيش از هجرت دائما با همديگر در جنگ بودند به خوبى آشكار شد ، بعلاوه رفتار و اعمالى كه در مواقع سخت بدون فكر و رويه از او سر ميزد بر حسن سياستش دليلى آشكار است . بگفته ابن هشام پس از جنگ بنى مصطلق وقتى ميان مهاجران و انصار اختلاف افتاد و كار بدانجا رسيد كه عبد الله - ابن ابى گفت اگر بمدينه رسيديم آنكه عزيزتر است آنكس را كه ذليل‌تر است از آنجا بيرون مىكند ، پيغمبر براى آنكه از توسعه اختلاف جلوگيرى كند با آنكه نزديك ظهر بود فرمان حركت داد و يكسره تا مدينه براند و از آسودن سپاهيان جلوگيرى كرد تا فرصت گفتگو درباره اينقضيه نداشته باشند . در همانموقع وقتى سخن عبد الله بن ابى به گوش پيغمبر رسيد عمر در آنجا حاضر بود و گفت : \" فرمان بده تا عبد الله را بكشم \" پيغمبر اين سخن را نپذيرفت ، بعد از آن پسر عبد الله بنزد وى آمد و گفت اگر انديشه كشتن پدر مرا دارى فرمان بده تا خودم او را بكشم . ولى پيغمبر از او استمالت كرد و گفت : ما با پدر تو مدارا ميكنيم و تا وقتى با ما باشد صحبت او را گرامى ميداريم . هر وقت عبد الله بن ابى كارى ميكرد و چيزى ميگفت كسانش او را سرزنش ميكردند يكروز پيغمبر بعمر گفت : مىبينى به خدا اگر آن روز كه ميگفتى عبد الله را بكشم وى را كشته بودم كسانى بحمايت او بر مى - خاستند كه اگر اكنون فرمان دهم او را خواهند كشت ، همه اين حوادث نشان ميدهد كه پيغمبر تا چه حد دور انديش بود و از عواقب امور خبر داشت .\r\nدر جنگ خندق وقتى كار بر مسلمانان سخت شد و در تنگناى محاصره افتادند پيغمبر نعيم بن مسعود را كه با مردم بنى قريظه روابط نيكو داشت ولى مسلمان شده بود مأمور كرد كه روابط مردم قريش و غطفان را با بنى قريظه گل‌آلود كند و اين كار موجب آن شد كه\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nسپاه عرب بىنتيجه از مقابل مدينه بازگشت و مسلمانان بىجنگ از زحمت دشمن بياسودند و اسلام برترى يافت .\r\nپيغمبر روحى ملايم داشت ، به نيكى و بخشش و گذشت راغب بود ، با همسران و دختران خود به مهربانى و مدارا رفتار مىكرد ، با فقيران و يتيمان مسلمانان رئوف بود و آنها را بر فرزندان خود مقدم مىداشت .\r\n\r\nزهد پيغمبر\r\nعلى بن ابيطالب گويد فاطمه از دستاس كردن خسته شده بود ، به دو خبر رسيد كه اسير بنزد پيغمبر آورده‌اند . بنزد پيغمبر رفت و تقاضا كرد خادمى به او بدهد پيغمبر گفت : به خدا يكى از اسيران را بشما نميدهم زيرا مردم صفه گرسنه‌اند و چيزى براى مخارج آنها موجود نيست ، اسيران را ميفروشم و بر اصحاب صفه خرج ميكنم . ام حكم دختر زبير نيز گويد : گروهى اسير بنزد پيغمبر آوردند من و خواهرم فاطمه بنزد وى رفتيم و تقاضا كرديم يكى از آنها را بما بدهد ، گفت : يتيمان بدر بر شما مقدمند .\r\nپيغمبر قانع و زاهد و صبور بود ، گفته بود : سى روز تمام بر من و بلال گذشت و غذاى ما چيزى مختصر بود كه بلال زير دامان خود نهان ميكرد . ترمذى در شرح اينحديث گويد :\r\nاين بهنگامى بود كه پيغمبر از مكه فرارى شده بود و بلال را نيز همراه خود برده بود .\r\nبگفتهء ابن جعدى پيغمبر هيچوقت از غذائى عيبجوئى نمىكرد اگر بدان ميل داشت مىخورد و اگر نه دست بدان نميبرد . عايشه گويد بارها ميشد كه يك ماه ميگذشت و ما خانوادهء محمد براى طبخ غذا آتش نيفروخته بوديم و خوراك ما آب بود و خرما . و هم او گويد هر وقت پيغمبر را ميان دو كار مخير ميكردند آسانتر را انتخاب ميكرد و هرگز براى خود انتقام نمىگرفت ، اگر كسى از حدود خدا تجاوز مىكرد براى خدا انتقام ميگرفت .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n\r\nرفتار پيغمبر با اصحاب خود\r\nرفتار پيغمبر با يارانش معتدل و نيكو بود ، و اگر كسى خطا مى - كرد و ميخواست او را آگاه كند نام او را صريح نمىگفت تا ميان همگنان سرشكسته نشود . جز براى خدا كسى را نمىزد ، هر كس از او چيزى ميخواست اگر دادنش روا بود مىداد . هميشه كوشش ميكرد كه بوسيله رفتار خويش مسلمانان را از طمع بمال خدا باز دارد . حكيم بن حزام گويد من از او چيزى خواستم به من داد ، باز هم خواستم باز هم داد ، باز تقاضا كردم باز هم داد ، پس از آن گفت هر كس مال را با مناعت بگيرد بركت مييابد و هر كس با حرص بگيرد بركت نمىبيند ، همانند كسى كه غذا مىخورد اما سير نميشود . دست دهنده بهتر از دست گيرنده است .\r\nپيغمبر بخشنده و كريم بود و هر كس از او حاجتى ميخواست حاجت او را برميآورد يا با وضعى پسنديده از او عذر ميخواست . به عفو و بخشش متمايل بود و هر كس از مخالفان توبه‌كنان بنزد او ميرفت عذرش را مىپذيرفت . بگفتهء ابن هشام كعب بن زهير پس از آن كه بارها پيغمبر و مسلمانان را هجو كرده بود بنزد او آمد و اسلام آورد و قصيدهء معروف \" بانت سعاد \" را خواند و از پيغمبر بخشش طلبيد پيغمبر او را بخشيد و جايزه‌اى نيكو داد .\r\n\r\nرسالت عمومى\r\nدر سال ششم هجرت پيغمبر به پادشاهان و زمامداران عصر نامه نوشته آنها را باسلام دعوت كرد . دحيهء كلبى را با نامه‌اى بسوى هرقل امپراطور روم فرستاد . عبد الله بن حذافه سهمى را بسوى كسرى گسيل داشت ، عمرو بن اميه ضمرى را به سوى نجاشى فرستاد . حاطب بن ابى بلتعه را بسوى مقوقس فرماندار مصر مأمور كرد . سليط بن - عمرو عامرى را بسوى امير يمامه فرستاد . شجاع بن وهب اسدى را بسوى حارث غسانى فرستاد . يكى را نيز بسوى امير بحرين فرستاد و با هر يك از قاصدان خويش نامه‌اى فرستاد\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nو آنها را باسلام دعوت كرد .\r\nبعضى از خاورشناسان اينموضوع را بديدهء ترديد مينگرند و گمان دارند پيغمبر بزمام داران و بزرگان خارج عربستان نامه‌اى ننوشته است . شايد ترديد آنها از آنروست كه در اوراق و اسنادى كه از دربارهاى آنعصر باقى مانده اثرى از نامه‌هاى پيغمبر نيست ولى اين موضوع به تنهائى دليل نمىشود كه يك قضيهء تاريخى را انكار كنيم ، زيرا ممكنست نامه‌هاى پيغمبر كه به پادشاهان عصر فرستاده بعللى كه بر ما پوشيده از ميان رفته باشد .\r\nمورخان عرب در اين قضيه ترديد ندارند كه پيغمبر بسوى پادشاهان آنعصر نامه فرستاده است ، ابن هشام و يعقوبى و طبرى در اينباب سخن دارند و نقل مىكنند كه ابن ابى حبيب مصرى نامه‌اى يافته بود كه در آنجا نام فرستادگان پيغمبر بسوى پادشاهان و سخنانى كه بهنگام عزيمت بدانها گفته بود ياد شده بود ، اين نامه را با يكى از معتمدان شهر خود بنزد ابن شهاب زهرى فرستاد و وى آن را بشناخت .\r\nدر نامهء مذكور چنين آمده بود كه روزى پيغمبر پيش ياران خود آمد و گفت : من به همه جهانيان مبعوث شده‌ام شما پيام مرا بگزاريد تا خدا رحمتتان كند و چنان كه شاگردان عيسى با فرمان او مخالفت كردند با من مخالفت مكنيد . گفتند : اختلاف آن‌ها چگونه بود ؟\r\nگفت آنها را براى بردن پيام مأمور ساخت ، آنها كه راهشان نزديك بود تسليم شدند و آنها كه راهشان دور بود از قبول آن امتناع ورزيدند . عيسى از رفتارشان پيش خدا شكايت كرد روز بعد هر يك از آنها به زبان مردمى كه بسوى آنها مأمور شده بودند سخن مىگفتند .\r\nعيسى گفت : اين كاريست كه مقرر شده اكنون به راه خود برويد . پس از آن پيغمبر گروهى از ياران خود را هر كدام به طرفى مأمور ساخت .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\nنامهء پيغمبر به هرقل\r\nگويند نامه‌اى كه پيغمبر به هرقل فرستاد بدينمضمون بود : بنام خداوند بخشنده مهربان از محمد بن عبد الله رسولخدا به هرقل .\r\nدرود بر آنكس كه پيرو هدايت است . اما بعد اسلام بياور تا ايمن مانى و مسلمان شو تا خدا دو بار ترا پاداش دهد و اگر قبول نكنى گناه پيروانت به گردن تو است .\r\n\r\nنامهء مقوقس\r\nنامه‌اى كه به مقوقس فرستاد بدين مضمون بود : بنام خداوند بخشندهء مهربان . از محمد پيغمبر خدا به مقوقس بزرگ قبط . درود بر آنكس كه پيرو هدايت است اما بعد من ترا به اسلام دعوت مى - كنم ، اسلام بيار تا ايمن مانى و مسلمان شو تا خدا دو بار پاداشت دهد . اى اهل كتاب بيائيد بسوى كلمه‌اى كه برابر باشد ميان ما و شما اينكه جز خدا را نپرستيم و كسى را با او انباز نكنيم و بعضى از ما بعضى ديگر را جز خدا بخدائى نگيرند و اگر رو گردانيدند بگو شهادت دهيد كه ما مسلمانيم .\r\n\r\nنامهء نجاشى\r\nنامه‌اى كه به نجاشى فرستاد بدينمضمون بود : بنام خداوند بخشنده مهربان . از محمد پيغمبر خدا به نجاشى پادشاه حبشه ، من خدا را سپاس ميگزارم و شهادت مىدهم كه عيسى روح خدا و كلمهء اوست كه بسوى مريم القا كرده است . من ترا به خداى يگانه و اطاعت او ميخوانم و ترا دعوت ميكنم كه مرا پيروى كنى و بدان كس كه مرا مبعوث كرده ايمان بياورى زيرا پيغمبر خدا هستم . اينك پسر عموى خود جعفر و چند تن از مسلمانان را بسوى تو فرستادم ، وقتى بنزد تو آمدند آنها را بپذير و از تكبر چشم بپوش ، زيرا من تو و سپاهيانيت را بسوى خدا ميخوانم . من بشما ابلاغ كردم و اندرزتان دادم ، اندرز مرا بپذيريد و درود بر آنكس كه پيرو هدايت است .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\nنامهء كسرى\r\nنامه‌اى كه به كسرى فرستاد بدينمضمون بود : بنام خداوند بخشندهء مهربان . از محمد پيغمبر خدا به كسرى بزرگ ايران درود بر آن كس كه پيرو هدايت است و به خدا و پيغمبرش ايمان آورده و شهادت ميدهد كه خدائى جز خداى يگانه نيست ، من پيغمبر خدايم بسوى همه جهانيان كه هر كس را زنده است بيم دهم . اسلام بيار تا ايمن مانى و اگر امتناع ورزيدى گناه مجوس به گردن تو است .\r\n\r\nتأثير اين نامه‌ها\r\nاكنون ببينيم اين نامه‌ها در پادشاهان و زمام‌دارانى كه آن را دريافت كردند چه تأثيرى كرد ، اينان نمايندگان و فرمانروايان قوم خويش بودند و محقق بود كه اگر يكى از آنها به دين اسلام گرويده بود رعاياى او نيز مسلمان ميشدند ولى چنان كه تاريخ ميگويد هيچيك از بزرگان و زمامداران بيرون عربستان باسلام نگرويدند ، فقط بعضى از آنها با فرستاده پيغمبر رفتار نكو داشتند و جوابى مناسب بنامهء او دادند .\r\nكسرى پادشاه ايران كه بر عربهاى يمن و حيره فرمانروائى داشت و عربهاى حجاز را نيز مانند آنها ميدانست از دريافت نامهء پيغمبر سخت برآشفت ، براى او ناگوار بود كه چنين نامه‌اى دريافت دارد ، نامهء پيغمبر را دريد و به باذان كه از جانب او فرماندار يمن بود دستور داد كه دو كس را بنزد اين مرد حجازى بفرست تا او را بنزد من آرند . \" باذان دو كس را با نامه‌اى بنزد پيغمبر فرستاد . در نامه نوشته بود كه پيغمبر با آن دو بسوى يمن رود . فرستادگان باذان وقتى بطايف رسيدند به كسانى از مردم قريش برخوردند و سراغ پيغمبر را از آنها گرفتند . قرشيان جواب دادند وى در مدينه است و همين كه از قضيه خبر يافتند سخت خرسند شدند و آن را بفال نيك گرفتند و به يكديگر گفتند : آسوده باشيد كه كسرى شاه شاهان با او از در مخالفت درآمده و كار وى تمام است .\r\nفرستادگان باذان در مدينه بنزد پيغمبر آمدند و به دو گفتند كه كسرى ما را فرستاده كه ترا همراه خود\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nببريم پيغمبر گفت : روز بعد بيائيد . پس از آن بوسيله وحى آسمانى خبر يافت كه كسرى درگذشته و پسرش شيرويه بجايش نشسته است . روز بعد فرستادگان باذان بيامدند . پيغمبر اينخبر را بدانها داد ، گفتند : اينخبر را از زبان تو بنويسيم و بپادشاه يمن خبر دهيم . گفت : آرى به دو از قول من خبر دهيد و بگوئيد كه قلمرو دين من و نفوذ من همانند ملك كسرى گسترده خواهد شد و به دو بگوئيد كه اگر اسلام بياورى در حكومت خود بجا خواهى ماند . فرستادگان باذان به يمن برگشتند و آنچه را شنيده بودند با او بگفتند . باذان گفت به خدا اينسخن نشان ميدهد كه اين مرد پيغمبر است . اكنون منتظر ميمانيم ، اگر سخنش راست بود كه او پيغمبر است و گرنه دربارهء او تصميم ميگيريم . چيزى نگذشت كه نامهء شيرويه بباذان رسيد و به دو خبر داد كه كسرى درگذشت و همين كه نامه من به تو رسيد مردم را باطاعت من درآر و دربارهء مردى كه كسرى به تو نوشته بود سخت مگير تا فرمان من به تو برسد . وقتى نامه بباذان رسيد گفت اين مرد پيغمبر است و اسلام آورد و ايرانيانى كه با وى در يمن بودند مسلمان شدند .\r\n\r\nنظر مرگليوث در بارهء اين نامه\r\nمرگليوث گمان دارد جاسوسان پيغمبر از رخدادهاى مهم بسرعت براى او خبر ميآوردند و بعيد ميداند كه فرستادگان باذان به سبب سخن پيغمبر از انجام وظيفه خود دست برداشته باشند و از جلب وى چشم پوشيده باشند . مىگويد : اگر تاريخ درگذشتن كسرى درست باشد ، تنها فرضى كه ميتوان كرد اينست كه چون در نتيجه انتقال سلطنت هرج و مرجى در اوضاع رخ داده بود جاسوسان پيغمبر از قضيه خبردار شدند و خبر درگذشتن كسرى را به پيغمبر رسانيدند . مرگليوث گمان دارد كه نامهء پيغمبر اصلا بدست كسرى نرسيده است .\r\nگويا مرگليوث فراموش كرده كه پيغمبر در همان روز كه كسرى درگذشته بود با آنكه\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nفاصله ميان حجاز و ايران بسيار بود از اين قضيه خبر داد از آن پس كه فرستادگان باذان به يمن برگشتند هنوز خبر به يمن نرسيده بود و باذان در انتظار بود كه خبر رسمى از ايران برسد .\r\nاستبعاد و تعجب از اينكه چگونه فرستادگان باذان در نتيجه پيشگوئى محمد از انجام وظيفهء خود دست برداشتند بىمورد است . زيرا كسى كه از روحيه و طرز فكر مردم عربستان و كشورهاى مجاور آن باخبر باشد مىداند كه آنها اين گونه پيشگوئىها را آسان مىپذيرفتند ، بگفته تاريخ هرقل پادشاه روم در همان عصر بعلم نجوم سرگرم بود و نامه‌اى بفرماندار ايليا نوشت و نظر او را درباره ظهور پيغمبر آخر الزمان پرسيد .\r\nبگفتهء روايت‌هاى عربى هرقل باسلام متمايل بود و همين كه نامهء پيغمبر به دو رسيد دربارهء دين اسلام با ابو سفيان گفتگو كرد . گويند هرقل نامهء پيغمبر را به خوبى پذيرفت و پيشوايان مذهبى را فراهم كرد و داستان نامه را با آنها بگفت و همين كه مخالفتشان را بديد رأى خود را تغيير داد و به دين مسيح دلبستگى نمود . و اين عجب نيست زيرا در آنروزگار افكار متوجه بود كه به زودى پيغمبر آخر الزمان ظهور مىكند و هرقل نيز بدين موضوع توجهى خاص داشت چنان كه بفرماندار ايليا كه در علم نجوم اطلاعات فراوان داشت نامه نوشت و به دو خبر داد كه مطابق علائم نجومى بايد پيغمبر آخر الزمان ظهور كرده باشد و نظر او را در اين باب پرسيد .\r\n\r\nگفتگوى هرقل با ابو سفيان\r\nابو سفيان گويد : من و گروهى از قريش به قصد تجارت به شام رفتيم ، هنگاميكه بغزه رسيديم سالار نگهبانان هرقل ما را بگرفت و گفت :\r\nشما از كسان اين مرد حجازى ( مقصود پيغمبر است ) هستيد ؟\r\nگفتيم : آرى . گفت : با ما بنزد پادشاه بيائيد ، همراه او رفتيم همين كه بار يافتيم هرقل گفت : كدام يك از شما به دو نزديكتريد ؟\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nگفتم : من .\r\nگفت : پيش بيا ، مرا روبروى خود نشانيد و ديگران را پشت سر من جا داد . سپس بدانها گفت من از اين ميپرسم اگر دروغ گفت شما او را رد كنيد .\r\nابو سفيان گويد به خدا اگر دروغ ميگفتم مرا رد نمىكردند اما نمىخواستم دروغ بگويم ميدانستم كوچكترين عيب دروغ اينست كه همراهانم آن را بخاطر مىسپارند و براى ديگران نقل ميكنند از اينرو دروغ نگفتم .\r\nهرقل گفت : به من درباره اينمرد كه ميان شما ظاهر شده و ادعاى پيغمبرى دارد خبر بده .\r\nمن بنا كردم كار محمد را كوچك كنم و او را ناچيز سازم گفتم : اى پادشاه ، كار او براى تو چه اهميت دارد ، وى چندان در خور توجه نيست .\r\nاما او بدين سخن توجه نكرد ، گفت : آنچه را مىپرسم جواب بده .\r\nگفتم : هر چه ميخواهى بپرس .\r\nگفت : نسب او چگونه است ؟\r\nگفتم نسب او متوسط است .\r\nگفت : هيچيك از افراد خانواده‌اش چنين ادعائى كرده‌اند كه وى از آنها تقليد كند ؟\r\nگفتم : نه .\r\nگفت : آيا در ميان شما شاهىاى داشت و آن را از دستش گرفتيد و اين ادعا را براى تجديد مقام خود بهانه كرده است ؟\r\nگفتم : نه .\r\nگفت : پيروان وى چه كسانند ؟\r\nگفتم : ضعيفان و بيچارگان و جوانان نورسيده و زنان پيرو او مىشوند اما هيچكس از مردم سالخورده و شرافتمند پيرو او نشده است .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nگفت : كسانى كه پيرو او شده‌اند او را دوست دارند و بدينش دلبسته‌اند يا از او دست برميدارند ؟\r\nگفتم : تا كنون نشده كه كسى پيرو او شود و از او دست بردارد .\r\nگفت : آيا خيانت مىكند ؟\r\nابو سفيان گويد : در سؤالات هرقل فرصتى براى گوشه زدن جز اينجا نيافتم .\r\nگفتم : نه ما با او به صلح هستيم « 1 » ولى از خيانتش در امان نيستيم .\r\nهرقل بسخن من توجهى نكرد سخن را از سر گرفت و گفت : من از نسب او پرسيدم گفتى نسبش متوسط است البته خدا پيغمبران را از مردم متوسط انتخاب مىكند . پرسيدم كسى از افراد خانواده او چنين ادعائى كرده كه وى از او تقليد كرده باشد ؟ گفتى نه ، پرسيدم آيا شاهىاى داشت و از دستش گرفتيد و اين ادعا را براى تجديد مقام خود مىكند ؟\r\nگفتى نه ، درباره پيروان او پرسيدم گفتى ضعيفان و بيچارگان و جوانان نورسيده و زنانند .\r\nپيروان پيغمبران در همه دورانها چنين بوده‌اند ، پرسيدم آيا پيروانش او را دوست دارند و بدينش دلبسته‌اند ؟ گفتى هيچكس پيرو او نشده كه از او دست برداشته باشد .\r\nبايد چنين باشد زيرا وقتى حلاوت ايمان در دلى جا گرفت از آن بيرون نميرود . پرسيدم آيا خيانت مىكند ؟ گفتى نه . اگر راست گفته باشى او بر تخت من غلبه مىكند . خوش دارم بنزد وى بودم و پايش را مىشستم . برخيز و دنبال كار خود برو . من از پيش او بر - خاستم و دست‌هاى خود را به يكديگر ميزدم و مىگفتم كار محمد بالا گرفت .\r\n\r\nگفتگوى هرقل با درباريان\r\nبگفته طبرى وقتى نامه پيغمبر به هرقل رسيد در شام بود و ميخواست به طرف قسطنطنيه بازگردد . گروهى از درباريان را گرد آورد و گفت : ميدانيد كه اينمرد پيغمبر است و ما وصف او را در كتاب\r\n\r\n\r\n","description":"","footnote":"\r\n( 1 ) - مقصود صلح حديبيه است\r\n","page_name":" 181 ","page_number":181},
  {"content":"\r\n\r\n\r\nدربارهء نامهء پيغمبر\r\nخود مىبينيم . بيائيد پيرو او شويم تا در دنيا و آخرت ايمن باشيم .\r\nدرباريان گفتند : ما زير نفوذ عرب درآئيم ؟ در صورتى كه ملك ما بزرگتر است و مردان ما بيشترند و كشور ما بهتر است .\r\nگفت : پس بيائيد به دو جزيه بدهيم و بدينوسيله از جنگ او برهيم ، درباريان بدينكار نيز رضايت ندادند . . . \"\r\nچنان كه مىبينيم روايات عربى بر اين نكته اتفاق دارد كه هرقل باسلام متمايل بود و روميان از آنرو از پذيرفتن اسلام سر باز زدند كه آن را دين عرب مىدانستند و عربها را تحقير ميكردند ، هرقل نيز نميتوانست اهل راى و نظر را مطيع خود كند ، گفت دين اسلام را بپذيريد و چون امتناع كردند گفت : با محمد از در صلح درآييم .\r\n\r\nترديد در روايتهاى عربى\r\nولى روايت‌هاى عربى را مسلم نميتوان دانست مخصوصا اگر در نظر بگيريم كه در آنهنگام خطر خارجى هرقل را تهديد ميكرد .\r\nزيرا وى اگر چه بر دشمنان خود غالب شده بود و سوريه و مصر را پس گرفته بود و در جنگ با ايران نيز فيروز شده بود و سپاهش در قلمرو ايران پيش رفته بود و مداين را در خطر انداخته بود ( سال 628 م ) ولى بتدريج كار او دگرگون ميشد و سپاه خسرو شاهنشاه ايران بسوى آسياى صغير پيش ميرفت و چيزى نمانده بود كه به بسفور هجوم برند و به قسطنطنيه دست‌اندازى كنند .\r\nبگفته بعضى روايتها در آنوقت هرقل سخت انديشناك بود و ميخواست باسلام بگرود تا مجبور نشود با دشمن تازه‌اى دست و گريبان شود زيرا تازه از جنگ با دولت ايران فارغ شده بود و احتمال ميرفت دولت نوين عربى كه در قلب عربستان بنياد گرفته بود\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nبراى او مايهء خطر و دردسر شود .\r\nبايد بگوئيم كه تمايل هرقل باسلام بيشتر براى مقاصد سياسى بود زيرا هم او بود كه سپاهى فراوان از شام و فلسطين و مصر براى جنگ با عرب‌ها گرد آورد و هم او بود كه وقتى شنيد مقوقس فرماندار مصر با عرب‌ها از در صلح درآمده او را پيش خواند سپس او را تبعيد كرد و فرماندهان مصر را بجنگ بر ضد عرب تحريص كرد و اين رفتار را تا دم مرگ خود كه عرب‌ها قلعهء بابليون را محاصره كرده بودند ادامه داد ( 641 م )\r\nشايد از جمله چيزهائى كه مورخان عرب را معتقد كرده كه هرقل باسلام تمايل داشت روايت طبرى است كه گويد هرقل فرستادهء پيغمبر را جايزه داد اما بهنگام بازگشت در سرزمين حسمى دزدان بر او هجوم بردند و آنچه را همراه داشت ببردند و وقتى بمدينه رسيد پيش از آنكه به خانه خود رود بنزد پيغمبر رفت و پيغمبر زيد بن حارثه را با گروهى از مسلمانان بسوى مردم حسمى فرستاد . ممكنست اين روايت درست باشد اما جايزه دادن هرقل را بفرستادهء پيغمبر دليل تمايل او باسلام نميتوان دانست زيرا شايد هرقل اين كار را كرد كه دوستى مسلمانان را جلب كند زيرا احتمال مىداد كار مسلمانان بالا گيرد . مؤيد اين احتمال آنكه پس از دريافت نامهء رسول درباريان خود را گرد آورد و اسلام را بر آنها عرضه كرد و چون امتناع آنها را ديد گفت : ميخواستم ببينم تا چه حد بدين خود دل بسته‌ايد اكنون از دلبستگى شما خرسند شدم .\r\n\r\nمقوقس\r\nمقوقس كه از جانب هرقل فرماندار مصر بود فرستاده پيغمبر را گرامى داشت . مورخان عرب اتفاق دارند كه مقوقس فرستادهء پيغمبر را به خوبى پذيرفت و گفت : مىدانستم كه پيغمبرى ظهور مىكند اما گمان داشتم ظهور وى از شام خواهد بود كه پيغمبران سلف از آنجا برخاسته‌اند ، اكنون مىبينم از ميان عربها برخاسته و مصريان در كار پيروى او از من اطاعت نميكنند\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nو دوست ندارم كه گفتگوى مرا با تو بدانند ، پس از آن فرستادهء پيغمبر را با هديه‌اى پس فرستاد از جمله هداياى او كنيزى بود بنام ماريه قبطيه كه با خواهرش همراه بود ، چون مورخان بر اين روايت اتفاق دارند بعلاوه بر اين نكته كه پيغمبر كنيزى ماريه نام داشت كه ابراهيم از او زاده شد ميتوان اين روايت را مسلم داشت .\r\nچون مقوقس فرستادهء پيغمبر را به خوبى پذيرفت و براى او هديه فرستاد پيغمبر مصريان را ثنا گفت و سفارش آنها را به مسلمانان كرد و گفت : \" پس از من خدا مصر را بر شما مىگشايد با مردمش به نيكى رفتار كنيد كه آنها با شما خويشاوندى دارند و در پناه شما هستند \" .\r\n\r\nنجاشى\r\nبگفتهء روايات عربى نجاشى اسلام آورده بود وى در مدت زندگانى محمد با او و مسلمانان روابط نيكو داشت ، اما نميتوان مسلم داشت كه اسلام آورده است زيرا مورخان اتفاق دارند كه اسلام مدت‌ها پس از عصر اول در حبشه شيوع يافت . اگر نجاشى مسلمان شده بود طبعا انتشار اسلام در آنسرزمين زودتر آغاز ميشد .\r\nبگفتهء طبرى و ابن اثير مردم حبشه در زمان عمر به قلمرو مسلمانان هجوم بردند و عمر گروهى را براى جنگ با آنها فرستاد آنگروه در دريا غرق شدند و عمر تصميم گرفت كسى را براى جنگ به سفر دريا نفرستد .\r\n\r\nنظريهء سر توماس ارنلد دربارهء نامه‌هاى پيغمبر\r\nسر توماس ارنلد در كتاب \" تبليغ اسلامى \" ميگويد : هر چند نامه‌هاى پيغمبر در نظر بعضى از زمامداران آنعصر مورد تمسخر بود ولى مرور ايام نشان داد كه اين نامه‌ها از روى عقيدهء ثابت فرستاده شده بود ، بعلاوه از اين نامه‌ها موضوع رسالت عمومى كه مكرر در قرآن آمده بطور وضوح مستفاد مىشود \"\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nدربارهء رسالت عمومى خداوند در قرآن ميگويد :\r\n  إِنْ هُوَ إِلَّا ذِكْرٌ لِلْعالَمِينَ . وَ لَتَعْلَمُنَّ نَبَأَهُ بَعْدَ حِينٍ .   « 1 »\r\nيعنى : نيست ( قرآن ) مگر تذكار براى جهانيان و بعد از مدتى خبر آن را خواهى دانست و نيز گويد :\r\n  وَ ما عَلَّمْناهُ الشِّعْرَ وَ ما يَنْبَغِي لَهُ إِنْ هُوَ إِلَّا ذِكْرٌ وَ قُرْآنٌ مُبِينٌ . لِيُنْذِرَ مَنْ كانَ حَيًّا وَ يَحِقَّ الْقَوْلُ عَلَى الْكافِرِينَ .   « 2 »\r\nيعنى : پيغمبر را شعر نياموختيم و شعر سزاوار او نيست . سخنان او تذكار و قرآن واضح است تا پيغمبر هر كس را زنده است بترساند ، و اين گفتار بر كافران محقق شود . و نيز گويد :\r\n  تَبارَكَ الَّذِي نَزَّلَ الْفُرْقانَ عَلى عَبْدِهِ لِيَكُونَ لِلْعالَمِينَ نَذِيراً .   « 3 »\r\nيعنى : بزرگست خدائى كه قرآن را بر بنده خود فرو فرستاد تا ترساننده جهانيان باشد .\r\nو باز گويد\r\n وَ ما أَرْسَلْناكَ إِلَّا كَافَّةً لِلنَّاسِ بَشِيراً وَ نَذِيراً وَ لكِنَّ أَكْثَرَ النَّاسِ لا يَعْلَمُونَ . \r\nيعنى : و ترا نفرستاديم مگر مژده‌رسان و ترساننده براى همه مردم اما غالب مردم نميدانند .\r\nو باز گويد :\r\n قُلْ يا أَيُّهَا النَّاسُ إِنِّي رَسُولُ اللَّهِ إِلَيْكُمْ جَمِيعاً . \r\nيعنى : بگو اى مردم من پيغمبر خدا هستم بسوى همه شما . و باز گويد :\r\n\r\n\r\n","description":"","footnote":"\r\n( 1 ) - سوره ص آيه 87 و 88\r\n( 2 ) - سوره يس آيه 69 و 70\r\n( 3 ) - سوره فرقان آيه 1\r\n","page_name":" 185 ","page_number":185},
  {"content":"\r\n\r\n وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ وَ هُوَ فِي الْآخِرَةِ مِنَ الْخاسِرِينَ .  « 1 »\r\nيعنى : هر كس دينى جز اسلام بجويد از او پذيرفته نميشود و در آخرت از زيانكاران است و باز گويد :\r\n وَ مَنْ أَحْسَنُ دِيناً مِمَّنْ أَسْلَمَ وَجْهَهُ لِلَّهِ وَ هُوَ مُحْسِنٌ وَ اتَّبَعَ مِلَّةَ إِبْراهِيمَ حَنِيفاً  « 2 » يعنى : دين چه كسى بهتر است از آنكه به خدا تسليم شده و نيكوكار است و از روى اخلاص پيرو ملت ابراهيم شده است . و باز گويد :\r\n     قاتِلُوا الَّذِينَ لا يُؤْمِنُونَ بِاللَّهِ وَ لا بِالْيَوْمِ الْآخِرِ وَ لا يُحَرِّمُونَ ما حَرَّمَ اللَّهُ وَ رَسُولُهُ وَ لا يَدِينُونَ دِينَ الْحَقِّ مِنَ الَّذِينَ أُوتُوا الْكِتابَ حَتَّى يُعْطُوا الْجِزْيَةَ عَنْ يَدٍ وَ هُمْ صاغِرُونَ . وَ قالَتِ الْيَهُودُ عُزَيْرٌ ابْنُ اللَّهِ وَ قالَتِ النَّصارى الْمَسِيحُ ابْنُ اللَّهِ ذلِكَ قَوْلُهُمْ بِأَفْواهِهِمْ يُضاهِؤُنَ قَوْلَ الَّذِينَ كَفَرُوا مِنْ قَبْلُ قاتَلَهُمُ اللَّهُ أَنَّى يُؤْفَكُونَ . اتَّخَذُوا أَحْبارَهُمْ وَ رُهْبانَهُمْ أَرْباباً مِنْ دُونِ اللَّهِ وَ الْمَسِيحَ ابْنَ مَرْيَمَ وَ ما أُمِرُوا إِلَّا لِيَعْبُدُوا إِلهاً واحِداً لا إِلهَ إِلَّا هُوَ سُبْحانَهُ عَمَّا يُشْرِكُونَ . يُرِيدُونَ أَنْ يُطْفِؤُا نُورَ اللَّهِ بِأَفْواهِهِمْ وَ يَأْبَى اللَّهُ إِلَّا أَنْ يُتِمَّ نُورَهُ وَ لَوْ كَرِهَ الْكافِرُونَ هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ وَ لَوْ كَرِهَ الْمُشْرِكُونَ .      « 3 »\r\nيعنى : با كسانى كه اهل كتابند و به خدا و روز حساب ايمان ندارند و آنچه را خدا و پيغمبر حرام كرده حرام نميدانند و بدين حق نميگروند جنگ كنيد تا بخوارى و با دست خود جزيه بپردازند . يهودان گفتند عزير پسر خداست مسيحيان گفتند عيسى پسر خدا است اين گفتار آنهاست كه به زبان خود ميگويند گفتارشان نظير گفتار كسانيست كه پيش از اين كافر شدند خدايشان بكشد چگونه دروغ‌زنى ميكنند . بزرگان و رهبانان خود را و مسيح پسر مريم\r\n\r\n\r\n","description":"","footnote":"\r\n( 1 ) - سوره آل عمران آيه 85\r\n( 2 ) - سوره نساء آيه 125\r\n( 3 ) - سوره توبه از آيه 28 تا 34\r\n","page_name":" 186 ","page_number":186},
  {"content":"\r\n\r\nرا بجاى خدا گرفتند . دستور نداشتند جز آنكه خداى يگانه را پرستش كنند كه خدائى جز او نيست و از چيزهائى كه با خدا انباز ميكنند پاك و منزه است . ميخواهند نور خدا را با دهانهاى خود خاموش كنند و خدا رضا ندهد جز اينكه نور خود را كامل كند و گر چه كافران كراهت داشته باشند . او خدائيست كه پيغمبر خود را با هدايت و دين حق فرستاده كه آن را بر همه دين‌ها چيره كند و گر چه مشركان كراهت داشته باشند .\r\n\r\nنظريه خاورشناسان\r\nبعضى از خاورشناسان با وجود آياتى كه راجع به عموميت رسالت در قرآن آمده در اين نكته ترديد دارند كه بنيانگزار اسلام در آغاز كار دين خود را براى همه جهانيان آورده باشد يكى از اين گروه سر ويليام موير است كه در اين باره گويد :\r\n\" موضوع عموميت رسالت بعدها بوجود آمد و با آنكه آيات و روايات زيادى در اين باب هست محمد اصلا در اين زمينه انديشه‌اى نداشته است . بر فرض هم كه وى در اين زمينه انديشه كرده باشد انديشه‌هاى او روشن و صريح نبوده است زيرا دنيائى كه محمد در آن مىانديشيد عربستان بود كه دين نو براى آن بوجود آمده بود محمد از هنگام بعثت تا بوقت وفات فقط عربها را باسلام دعوت ميكرد بنابرين هسته عموميت اسلام بعدها رشد كرده و اين رشد بيشتر مربوط بحوادث است و طرح اولى در آن تاثير چندانى نداشته است . \"\r\nكيتانى نيز بعيد ميداند كه انديشه پيغمبر از حدود عربستان تجاوز كرده باشد و وى در زندگانى خود در صدد دعوت ملل جهان برآمده باشد .\r\n\r\nرد تصورات خاورشناسان\r\nعجب است كه سر ويليام موير در عموميت رسالت ترديد مىكند بدين تصور كه محمد جز عربستان جائى را نمىشناخت و فقط در حدود آن انديشه ميكرد و دين اسلام فقط براى عربستان بوجود آمده بود و محمد از هنگام بعثت تا بوقت وفات خود فقط عربها را\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nباسلام دعوت ميكرد . گويى نويسنده انگليسى از روابط مردم قريش با دولت‌هاى آن عصر خبر ندارد و نميداند كه آنها در نتيجهء ممارست در امور تجارت از امور سياست جهان و احوال ملل به خوبى آگاه بودند . محمد نيز كه يكى از مردم قريش بود كه بارها براى تجارت بسوى شام سفر كرده بود . محمد در طفوليت در سفر تجارت با عموى خود ابو طالب همراه بود و چون خديجه از مهارت و امانت او در كار تجارت خبردار شد وى را اجير كرد و قسمتى از سرمايه خود را به دو سپرد و به نسبت مهارتى كه محمد از خود نشان داد خديجه كه خواستگارى بزرگان قريش را رد كرده بود به دو پيشنهاد ازدواج كرد و چون كار ازدواج سر گرفت باز هم محمد بتجارت سرگرم بود . براستى آيا ميتوان گفت محمد كه پيش از بعثت بسبب هوش و استعداد خود احترام و منزلتى بسزا تحصيل كرده بود جز عربستان از جائى خبر نداشت ؟ وى كه براى حفظ جان خود از مكه هجرت كرد و بمدينه پناه برد و پس از هشت سال به مكه بازگشت و در آنجا فرمانرواى مطلق شد و بيشتر از صد هزار نفر از مردم عرب را همراه داشت و همه قبايل عرب نسبت به او اظهار اطاعت ميكردند و رؤساى خود را بنزد وى ميفرستادند آيا بعيد است كه نظر خود را از حدود عربستان دور تر ببرد و براى بسط دعوت خود در نواحى دوردست تفكر كند ؟\r\nوقتى ميگويند اسكندر مقدونى در نظر داشت امپراطورى وسيعى پديد آورد كه شامل دنياى جديد و دنياى قديم باشد و اين جوان يونانى ميخواست فرمانرواى جهان شود باور مىكنيم .\r\nوقتى ميگويند ناپلئون در صدد بود كشورى پديد آورد كه حدود آن از شرق تا غرب گسترده باشد و اين جوان كورسى ميخواست بر اورنك حكومت جهان تكيه زند باور مىكنيم . اما وقتى ميگويند محمد بن عبد الله در انديشه بود كه ملل مجاور عربستان را كه با مردم قريش روابطى داشتند باسلام دعوت كند اين سخن به نظر بعيد مىآيد و آن را باور نميكنيم و مى - گوئيم افكار وى در اين قسمت روشن و صريح نبوده است .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nاينكه ميگويد دين اسلام براى عربستان بوجود آمده بود بر فرض صحت مانع از آن نبود كه محمد براى تسلط و انتشار دين خود در نقاط ديگر تفكر كند زير اين فكر ، عملى شده باشد يا نه ، نتيجه اعتقاد راسخى بود كه محمد بصلاحيت دين خود داشت و آن را براى همه جهانيان مناسب ميدانست . چنان كه از مندرجات قرآن مستفاد مىشود محمد معتقد بود كه اسلام براى حالات و اوضاع مختلف مناسب است و همه چيز در قرآن بيان شده است .\r\nچنان كه خداوند گويد :\r\n وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ وَ هُدىً وَ رَحْمَةً وَ بُشْرى لِلْمُسْلِمِينَ . \r\nيعنى : ما اين كتاب را بسوى تو فرستاديم كه روشنگر همه چيز است و براى مسلمانان هدايت و رحمت و بشارت است . و باز گويد :\r\n ما فَرَّطْنا فِي الْكِتابِ مِنْ شَيْءٍ \r\nيعنى : در اين كتاب ( بيان ) چيزى را فروگذار نكرديم .\r\n\r\nسخنان پيغمبر\r\nسخنانى كه از پيغمبر روايت شده عموميت رسالت را تأييد مىكند ، از جمله اين كه دربارهء بلال مىگفت : او اولين ميوه حبشه است و دربارهء صهيب ميگفت : او اولين ميوهء روم است و دربارهء سلمان ميگفت اولين پارسىنژاد است كه بدين خدا گرويده است ، از اين قرار پيغمبر آشكارا ميگفت كه اسلام خاص عرب نيست و اينسخنان را وقتى ميگفت كه داستان جهانگيرى و فتح كشورهاى مجاور در خاطر عربها نمىگذشت .\r\n\r\n","description":"","footnote":"","page_name":" 189 ","page_number":189},
  {"content":"\r\n . \r\n","description":"","footnote":"","page_name":" 190 ","page_number":190},
  {"content":"\r\n\r\n\r\nتأثير اسلام در عرب\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nخاورشناسان و نبوت محمد ( ص )\r\nبعضى خاورشناسان در آثار خود چيزهائى را به پيغمبر اسلام نسبت مى - دهند كه ذوق سليم از آن بيزار و تحقيق بيغرض از آن بر كنار است .\r\nاز اينگروه پرلامانس است كه كتابهايش پر از سخنان ناروا و نيش‌دار است .\r\nيكى ديگر نلدكه است كه دربارهء محمد ميگويد : \" پيغمبر در مواقعى كه بر خيالات و عواطف خود تسلط نداشت براى پيشرفت منظور خود به هر وسيله‌اى چنگ ميزد . \" و درباره قرآن ميگويد : \" آشفتگى تصور و بىمنطقى و فقر فكرى و اضطراب و خشكى و بىنظمى مطالب قرآن انسانرا از آن بيزار مىكند . اگر عرب‌ها از تذكار جهنم ميلرزيدند و بوحشت ميافتادند براى اينست كه فهم و ادراكشان ضعيف بود چيزى كه آنها مىشنيدند بعضى آيات مشوش و بهم ريخته بود . \"\r\nگويى گويندهء اينسخن قرآن را نخوانده و از قوانين و نظامات عمرانى و سياسى آن كه در اصلاح انسانيت تاثيرى بسزا داشته اطلاع نيافته است ، بسيارى از نويسندگان منصف تصريح كرده‌اند كه قوانين عمرانى و نظامات مدنى قرآن مايهء پيدايش تمدن اسلامى شده كه اكنون مردم مغرب زمين ثمرات آن را مىچينند .\r\nبعضى خاورشناسان ميخواهند از اهميت پيغمبر اسلام بكاهند و دربارهء وى ستم مى - كنند و برهنمائى تعصب از راه انصاف دور ميروند و در مطالعه تاريخ اسلام عيب‌جوئى و انتقاد را شعار خود ميكنند ، پرلامانس از اين جمله است . وى از محققان مبرز است و از تاريخ اسلام اطلاعاتى بسيار وسيع دارد اما متاسفانه سخت متعصب است .\r\n\r\nشهادت يكى از خاورشناسان\r\nاميل درمنگهم نويسنده فرانسوى كه يكى از خاورشناسان معتدل و منصف است در مقدمه كتاب زندگانى محمد ميگويد : \" مثلا به گفته پرلامانس وقتى يكى از احاديث نبوى موافق آيات قرآن است اين توافق دليل آنست كه حديث را باتكاى آيات قرآن جعل كرده و به محمد نسبت داده‌اند\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nو پرلامانس بدان اعتماد نميكند . شما را به خدا به من بگوئيد با اين ترتيب چگونه ميتوان به تاليف تاريخ پرداخت ؟ اگر هر كجا دو شاهد موافق شد و دو دليل گرد آمد به جاى آنكه يكى مؤيد ديگرى باشد اتفاق را دليل مجعول بودن آن بدانيم پس بچه چيز ميتوان اعتماد كرد ؛ البته ممكن است حديثى بتوضيح بعضى نصوص قرآنى يا منظور ديگر جعل شده باشد معذلك مفاد اين گونه احاديث در بسيارى موارد اگر نگوئيم غالبا صحيح است و نمى - توان از نقل آن چشم پوشيد . مثلا حديثى كه گويد محمد عسل را دوست داشت ممكن است جعل شده باشد بدين جهت كه قرآن فوايد صحى عسل را يادآورى كرده است اما ممكن است محمد عسل را دوست داشته و بفوايد صحى آن معتقد بوده و كسان خود را به خوردن آن نصيحت كرده است و به هر صورت راوى نميتواند از اينقبيل احاديث چشم بپوشد اما چون موافق مندرجات قرآن است اين دانشمند محقق در صحت آن ترديد مىكند ! \"\r\nخاورشناسان هر چه ميخواهند بگويند محقق است كه پيغمبر اسلام در عربستان نهضتى پديد آورد و مردم قريش را متحد كرد و احساسات مذهبى آنها را به طرف دين تازه‌اى كه جلوه و صفاى آن از دين پدرانشان بمراتب بيشتر بود متوجه كرد .\r\nفنلى ميگويد \" شخص مورخ از موضوع بحث خود منحرف مىشود تا زندگى مردى را مورد دقت قرار دهد كه بر اعمال و افكار و پيروان خود تسلطى خارق العاده داشت و نبوغ وى اساس نظاماتى را بوجود آورد كه هنوز بر مليونها افراد انسانى از ملل مختلف نفوذ دارد .\r\nاينكه مىبينيم محمد در ميان قديمترين ملل آسيائى بعنوان بنيانگذار دين شناخته مى - شود و مبادى وى در طى قرون مختلف در زندگانى اجتماعى نافذ و استوار بوده دليل است كه اينمرد خارق العاده خصايص مردان بزرگ را يك جا داشته است . \"\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\nقرآن در مكه و مدينه\r\nپيغمبر در چهل سالگى برسالت مبعوث شد و هنگاميكه وفات يافت شصت - و سه سال داشت از آغاز بعثت تا پايان عمر وحى آسمانى بر او نازل ميشد و احكام دين را معين ميكرد ، گاهى نيز يك يا چند آيه براى حل مشكلات پيغمبر و تعيين خط سير او در رخدادهاى جارى نازل ميشد يكى از حوادث مهم زندگانى پيغمبر هجرت از مكه بمدينه بود كه زندگانى پيغمبر را به دو دوره تقسيم مىكند و به مناسبت آن روش وى در اداى رسالت متفاوت مىشود . پيغمبر پيش از هجرت با قريش در مسائل كلى مخالفت داشت و با آنها راجع بالوهيت و وحدت و تعدد خدايان گفتگو ميكرد و از قيامت و حساب و عذاب بيمشان ميداد و به آنها سفارش ميكرد كه با زنان و بندگان خود بانصاف رفتار كنند ، در تعليمات خود فقير و توانگر را برابر ميگرفت و به توانگران ميگفت چيزى از مال خويش را به فقير و محروم بدهند و همين چيزها بود كه مردم قريش را بر ضد او بر - انگيخت كه به آزار وى و پيروانش كمر بستند شايد او را از دعوت بازدارند و نگذارند براى نشر آن با كسان گفتگو كند و دين وى از ميان برود .\r\nوقتى پيغمبر بمدينه مهاجرت كرد مسائلى را كه دربارهء عبادت و اخلاق در مكه با - جمال گفته بود تفصيل داد بعلاوه نظاماتى براى معاملات و ازدواج و طلاق و حد و قصاص مقرر داشت و شراب و زنا و قمار را حرام كرد .\r\nپيغمبر در مكه و مدينه اجتماع نوزاد اسلامى را سامان ميداد و براى انتشار اسلام مىكوشيد قرآن در همه احوال پشتيبان وى بود و بوسيله قرآن با مردم مكه محاجه ميكرد و خدايان آنها را تحقير ميكرد و بر نظاماتشان خرده ميگرفت .\r\nدر مدينه نيز قرآن راهنماى پيغمبر بود و در بحث و محاجه با يهودان كه ميخواستند از اهميت دين وى بكاهند و نمىتوانستند ببينند كه از ميان عربهاى صحرانشين و بيسواد پيغمبرى برخيزد از آن استفاده ميكرد و هنگاميكه يهودان و مسيحيان از فرط حسد مندرجات\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nكتابهاى خود را تغيير ميدادند پيغمبر فقط باتكاى قرآن با آنها مجادله ميكرد .\r\n\r\nتأثير دينى اسلام\r\nعربها قوانين معين و مرتبى نداشتند و پيش از ظهور اسلام اختلافات خويش را بوسيلهء رؤساى قبايل حل ميكردند . اسلام قانونى آسمانى براى عربها آورد و بوسيلهء آن امور معاملات و عبادات را مرتب كرد ، تا روابط مردم با يكديگر و روابطشان با خداوند متعال روش منظمى داشته باشد .\r\n\r\nنماز و روزه\r\nنماز در اسلام براى آن مقرر شد كه نشان سپاس از نعمتهاى خداوند باشد و بوسيلهء آن مسلمانان از خداوند خويش كمك و يارى بجويند ، روزه نيز براى آن مقرر شد كه روح را براى مقاومت با تمايلات و هوس‌هاى جسم تقويت كند ، زيرا روزه قدرت هوس‌ها را ميكاهد و انسانرا از بسيارى تمايلات نفسانى كه لايق مقام انسانى نيست بازميدارد و بدينوسيله روح را تقويت مىكند ، وقتى انسان روزه گرفت از رنج گرسنگى و ناكامى خبردار مىشود و بر حال بينوايان رحمت مىآورد چيزى از مال خويش را به آنها بذل مىكند .\r\n\r\nزكات\r\nاسلام زكات را مقرر داشته و به مسلمانان دستور داده كه از اموال خود چيزى بدرماندگان و فقيران بدهند . وقتى كسى از اين قانون پيروى كرد و معتقد شد كه ابناى بشر بر او حقوق فراوان دارند بدين نكته پى ميبرد كه دامنهء اينحقوق ببخششهاى مالى محصور نيست و كسى كه طالب كمال انسانيت است بايد بداند كه كمك كردن به ديگران منحصر ببذل مال نيست و بسا مساعدت‌هاى معنوى كه از بخششهاى مالى سودمندتر است .\r\nچون اسلام دين وحدت و الفت است و خداوند خواسته طبقات و اقوام مختلف را در زير لواى آن متحد كند حج را مقرر داشته كه هر يك از مسلمانان قدرت و استطاعت دارند\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nمراسم حج را انجام دهند .\r\n\r\nحشر و حساب\r\nيكى از اصول اسلام حشر و حساب است و بموجب مندرجات قرآن انسان پس از مرگ بار ديگر محشور مىشود تا نتيجه اعمال خود را ببيند خداوند ميگويد :\r\n   يَوْمَئِذٍ يَصْدُرُ النَّاسُ أَشْتاتاً لِيُرَوْا أَعْمالَهُمْ فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ .    « 1 »\r\nيعنى : در روز حساب مردمان دسته دسته برانگيخته ميشوند تا ( نتيجهء ) اعمال خود را به - بينند ، هر كس به اندازه ذره‌اى كار نيك انجام داده باشد پاداش آن را ميبيند و هر كس به اندازه ذره‌اى كار بد كرده باشد سزاى آن را مىبيند .\r\n\r\nتأثير اجتماعى اسلام\r\nاسلام خونريزى را ممنوع كرد و كسان را از خونخواهى و انتقام‌جوئى نهى كرد و مقرر داشت كه اگر كسى خون كسى را ريخت خونخواهى وى بعهدهء امام باشد و ضمنا به امام دستور داده كه بخونخواهى و قصاص اقدام كند .\r\nچنان كه خدا در قرآن ميگويد :\r\n وَ لَكُمْ فِي الْقِصاصِ حَياةٌ يا أُولِي الْأَلْبابِ .  « 2 »\r\nيعنى اى خردمندان براى شما در قصاص زندگىاى هست . در عين حال بكسان مقتول سفارش كرده كه از قصاص درگذرند و بخونبها راضى شوند . چنان كه ميگويد :\r\n يا أَيُّهَا الَّذِينَ آمَنُوا كُتِبَ عَلَيْكُمُ الْقِصاصُ فِي الْقَتْلى الْحُرُّ بِالْحُرِّ وَ الْعَبْدُ بِالْعَبْدِ وَ الْأُنْثى بِالْأُنْثى فَمَنْ عُفِيَ لَهُ مِنْ أَخِيهِ شَيْءٌ فَاتِّباعٌ بِالْمَعْرُوفِ وَ أَداءٌ إِلَيْهِ بِإِحْسانٍ ذلِكَ تَخْفِيفٌ مِنْ رَبِّكُمْ وَ رَحْمَةٌ .  « 3 »\r\n\r\n\r\n","description":"","footnote":"\r\n( 1 ) - سوره زلزله آيه 6 تا 8\r\n( 2 ) - سوره بقره آيه 179\r\n( 3 ) - سوره بقره آيه 178\r\n","page_name":" 196 ","page_number":196},
  {"content":"\r\n\r\nيعنى : اى كسانى كه ايمان آورده‌ايد قصاص كشتگان بر شما مقرر شد ، آزاد در مقابل آزاد و بنده در مقابل بنده و زن در مقابل زن ، اگر كسان مقتول از قاتل درگذرند و به خونبها راضى شوند بايد قاتل از آن پيروى كند و خونبها را بپردازد . اين تخفيف و رحمت از جانب خداوند شماست . ولى در جائى كه قتل از روى خطا باشد اسلام خونبها را مقرر داشته چنان كه ميگويد :  وَ مَنْ قَتَلَ مُؤْمِناً خَطَأً فَتَحْرِيرُ رَقَبَةٍ مُؤْمِنَةٍ وَ دِيَةٌ مُسَلَّمَةٌ إِلى أَهْلِهِ .  « 1 » يعنى : هر كس مؤمنى را بخطا بكشد بايد بنده مؤمنى را آزاد كند يا خونبها را به كسان او بپردازد .\r\n\r\nحفظ اموال\r\nاسلام پيروان خود را از ربا نهى كرده تا به سبب زياده‌طلبى مروت و انصاف از ميان مردم برنخيزد و حرص و آز ، مايهء تفرقه و كدورت آنها نشود چنان كه خداوند در قرآن ميگويد :\r\n الَّذِينَ يَأْكُلُونَ الرِّبا لا يَقُومُونَ إِلَّا كَما يَقُومُ الَّذِي يَتَخَبَّطُهُ الشَّيْطانُ مِنَ الْمَسِّ .  « 2 » يعنى : آنها كه ربا ميخورند ( از گور خود ) برنميخيزند مگر مانند كسانى كه شيطان بواسطهء لمس كردن ، آنها را مخبط كرده است و نيز گويد :\r\n   يا أَيُّهَا الَّذِينَ آمَنُوا اتَّقُوا اللَّهَ وَ ذَرُوا ما بَقِيَ مِنَ الرِّبا إِنْ كُنْتُمْ مُؤْمِنِينَ . فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَ رَسُولِهِ وَ إِنْ تُبْتُمْ فَلَكُمْ رُؤُسُ أَمْوالِكُمْ لا تَظْلِمُونَ وَ لا تُظْلَمُونَ . وَ إِنْ كانَ ذُو عُسْرَةٍ فَنَظِرَةٌ إِلى مَيْسَرَةٍ .    « 3 »\r\nيعنى : اى كسانى كه ايمان آورده‌ايد اگر مومنيد از خدا بترسيد و باقيمانده‌هاى ربا را رها كنيد و اگر چنين نكنيد براى جنگ با خدا و رسول وى آماده باشيد . اگر توبه كنيد مالى كه داده‌ايد متعلق بشماست نه ستم كنيد و نه ستم بكشيد و اگر ( وامدار ) مفلس است تا هنگام\r\n\r\n\r\n","description":"","footnote":"\r\n( 1 ) - سوره نساء آيه 91\r\n( 2 ) - سوره بقره آيه 275\r\n( 3 ) - سوره بقره از آيه 278 تا 280\r\n","page_name":" 197 ","page_number":197},
  {"content":"\r\n\r\nگشايش به دو مهلت دهيد .\r\n\r\nتنظيم معاملات\r\nاسلام براى تنظيم روابط افراد مانند خريد و فروش و امثال آن اصولى مقرر داشته است . تعليمات اسلامى موضوع خانواده را مورد توجه و دقت قرار داده ، راجع به ازدواج و طلاق و نفقه نظامات صريحى وضع كرده است .\r\nقرآن عقد زناشوئى را \" پيمان محكم \" مينامد و آن را رابطهء \" مودت و رحمت \" مىشمارد .\r\nمهر و نفقه را بعهدهء شوهر ميگذارد و حدى براى آن معين نميكند . ضمنا اسلام ازدواج با زنان كافر را منع مىكند و زناشوئى با مادر و خواهر و بعضى خويشاوندان را روا نميدارد چنان كه در اين باب مىگويد :\r\n حُرِّمَتْ عَلَيْكُمْ أُمَّهاتُكُمْ وَ بَناتُكُمْ وَ أَخَواتُكُمْ وَ عَمَّاتُكُمْ وَ خالاتُكُمْ وَ بَناتُ الْأَخِ وَ بَناتُ الْأُخْتِ وَ أُمَّهاتُكُمُ اللَّاتِي أَرْضَعْنَكُمْ وَ أَخَواتُكُمْ مِنَ الرَّضاعَةِ وَ أُمَّهاتُ نِسائِكُمْ وَ رَبائِبُكُمُ اللَّاتِي فِي حُجُورِكُمْ مِنْ نِسائِكُمُ اللَّاتِي دَخَلْتُمْ بِهِنَّ فَإِنْ لَمْ تَكُونُوا دَخَلْتُمْ بِهِنَّ فَلا جُناحَ عَلَيْكُمْ وَ حَلائِلُ أَبْنائِكُمُ الَّذِينَ مِنْ أَصْلابِكُمْ وَ أَنْ تَجْمَعُوا بَيْنَ الْأُخْتَيْنِ إِلَّا ما قَدْ سَلَفَ إِنَّ اللَّهَ كانَ غَفُوراً رَحِيماً .  « 1 »\r\nيعنى : بر شما حرام است مادران و خواهران و عمگان و خاله‌گان و برادرزادگان و خواهر - زادگانتان و مادرانى كه شيرتان داده‌اند خواهران شيرى شما و مادرزنانتان و پرورش‌يافتگان شما كه در كنارتان هستند از زنانى كه بر آنها درآمده‌ايد و اگر بر آنها درنيامده‌ايد اهميتى ندارد و زنهاى پسران صلبى شما و اينكه دو خواهر را با هم داشته باشيد مگر آنچه پيش از اين بوده كه خداوند بخشنده و مهربان است . اسلام تعدد زوجات را روا - شمرده و بمرد اجازه داده كه تا چهار زن بگيرد ولى بدين شرط كه با زنان خود به عدالت\r\n\r\n\r\n","description":"","footnote":"\r\n( 1 ) - سوره نساء آيه 22\r\n","page_name":" 198 ","page_number":198},
  {"content":"\r\n\r\nرفتار كند و اگر نتواند با عدالت رفتار كند بايد بيكى بس كند چنان كه خداوند ميگويد :\r\n فَإِنْ خِفْتُمْ أَلَّا تَعْدِلُوا فَواحِدَةً .  « 1 »\r\nيعنى : اگر بيم داريد كه به عدالت رفتار نكنيد پس يكى ، قرآن يادآورى كرده كه رعايت قانون عدالت ميان دو يا چند زن مشگل است چنان كه خداوند گويد :\r\n وَ لَنْ تَسْتَطِيعُوا أَنْ تَعْدِلُوا بَيْنَ النِّساءِ وَ لَوْ حَرَصْتُمْ فَلا تَمِيلُوا كُلَّ الْمَيْلِ .  « 2 »\r\nيعنى : هر چه علاقه داشتيد نميتوانيد ميان زنان به عدالت رفتار كنيد پس كاملا بيكى متمايل مشويد .\r\n\r\nحقوق زن در اسلام\r\nبعضى از دانشمندان گمان دارند كه اسلام حقوق زن را پايمال كرده زيرا براى او از ميراث معادل نصف سهم مرد معين كرده بعلاوه بيكمرد اجازه داده چهار زن بگيرد ، طلاق را بدست مرد قرار داده و اختياراتى براى وى قائل شده كه زن از آن بىنصيب است و در نتيجه زن از بسيارى حقوقى كه مرد از آن بهره‌ور مىشود محرومست . براى رد اين تصورات كافى است در نظر بياوريم كه در عصر قديم و قرون وسطى زن در يونان و رم مانند كالاى خانه و حيوانات خريد و فروش ميشد و حق تملك نداشت و از كسى ميراث نميبرد و از تعليم و تربيت بهره‌اى نداشت .\r\n\r\nمساوات مرد و زن در اسلام\r\nاسلام مرد و زنرا از لحاظ تحصيل دانش برابر گرفته و پيغمبر كسب علم را براى زن و مرد مسلمان واجب شمرده است بدين جهت بسيارى از زنان در دوران اسلام برجسته و ممتاز شدند و در حوادث تاريخ نفوذ كامل داشتند . بعلاوه اسلام زن و مرد را تقريبا در تمام حقوق برابر گرفته است . زن اگر رشيد باشد و حق تصرف در اموال خود داشته باشد\r\n\r\n\r\n","description":"","footnote":"\r\n( 1 ) - سورهء نساء آيه 3\r\n( 2 ) - سورهء نساء آيه 128\r\n","page_name":" 199 ","page_number":199},
  {"content":"\r\n\r\nحق دارد شخصا شوهرى انتخاب كند و خود را به عقد وى درآورد يا به ديگرى براى اين كار وكالت دهد ، بعلاوه زن حق دارد در ضمن عقد ازدواج شرط كند كه هر وقت بخواهد خود را طلاق دهد يعنى حق طلاق را براى خود تحصيل كند .\r\n\r\nميراث\r\nدرباره ميراث كه تصور ميكنند به زن ظلم شده است بايد به ياد داشت كه زن تقريبا هميشه نفقه‌خور مرد است و مرد موظف است كه حوائج و لوازم زندگانى او را فراهم كند با وجود اين اگر شارع اسلام از ميراث نيز سهمى براى او قرار داده نشانهء رافت و مهربانى است و معلوم ميدارد كه اسلام تا چه حد ببهبودى حال زن توجه دارد . در اين صورت آيا ميتوان گفت اسلام زن را از حقوق خود محروم كرده و او را در تنگنا نهاده است ؟\r\n\r\nطلاق\r\nبعضىها جواز طلاق را بر اسلام عيب ميگيرند . اسلام طلاق را باقتضاى ضرورت مجاز شمرده اما پيغمبر در اين باب ميگويد : \" مبغوضترين چيزهاى حلال در نظر خدا طلاق است \" فقيهان نيز در اين سخن متفقند كه اگر زن و مرد سازگار باشند طلاق ممنوع است ولى بعضىها اين ممنوعيت را به كراهت تعبير ميكنند و بعضى ديگر آن را تا حد حرمت پيش مىبرند .\r\nحنفيان طلاق بىسبب را حرام ميشمارند و ميگويند چون مايهء ضرر است حرام است .\r\nزيرا قاعده \" لا ضرر \" شامل آن مىشود . در روايتها هست كه زيد بن حارثه با آنكه از زن خود زينب دختر جحش آزار ميديد پيغمبر نمىخواست او زنش را طلاق بدهد و بارها به دو ميگفت : \" زن خود را نگهدار و از خدا بترس \"\r\nفقيهان اسلام دربارهء عللى كه مجوز طلاق مىشود اختلاف دارند بگفته ابن عابد بن \" اصل در طلاق منع يعنى حرمت است و در موقع حاجت يعنى مباينت اخلاقى و وجود\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nاختلاف و كدورت مباح مىشود و جز در اين موقع شرعا ممنوع است . \" چنان كه خداوند گفته است :  فَإِنْ أَطَعْنَكُمْ فَلا تَبْغُوا عَلَيْهِنَّ سَبِيلًا  « 1 » يعنى : اگر از شما اطاعت ميكنند راهى براى ( طلاق دادن ) آنها مجوئيد .\r\nاسلام طلاق را بدست مرد سپرده بدينجهت كه مسئوليت خانواده و تنظيم معاش و تربيت اولاد بعهدهء مردان است و اساس اين همه رشته زناشوئى است و اگر بخواهيم فسخ زناشوئى را در اختيار زن بگذاريم اساس خانواده را در معرض خطر قرار داده‌ايم .\r\n\r\nحفظ حقوق زن بهنگام وقوع طلاق\r\nچون ممكن است طلاق مايه خسارت زن شود اسلام براى جبران اين خسارت مقرراتى وضع كرده و براى مرد قيودى نهاده كه بىسبب در صدد طلاق برنيايد ، مرد مكلف است كه مهر زنرا بپردازد و حق ندارد در موقع طلاق چيزى از آن را پس بگيرد اين خسارت مالى و مخارجى كه براى تجديد زناشوئى به عهده مرد قرار ميگيرد كافيست كه او را از فكر طلاق ، مگر در موقع اضطرار ، منصرف كند . خداوند در اين باب ميگويد :\r\n وَ إِنْ أَرَدْتُمُ اسْتِبْدالَ زَوْجٍ مَكانَ زَوْجٍ وَ آتَيْتُمْ إِحْداهُنَّ قِنْطاراً فَلا تَأْخُذُوا مِنْهُ شَيْئاً أَ تَأْخُذُونَهُ بُهْتاناً وَ إِثْماً مُبِيناً . \r\nيعنى : اگر خواستيد زنى را به جاى زن ديگر بگيريد و بزن اول مقدارى گزاف مال داده‌ايد چيزى از او پس نگيريد آيا آن را ميگيريد كه بهتان و گناهى بزرگ است . و نيز اسلام مرد را نصيحت مىكند كه وقتى ميان او و زنش اختلافى پيش آمد يكى از كسان خود و يكى از كسان زنرا بحكميت برگزيند شايد اختلاف از ميان برخيزد چنانچه خداوند ميگويد :\r\n وَ إِنْ خِفْتُمْ شِقاقَ بَيْنِهِما فَابْعَثُوا حَكَماً مِنْ أَهْلِهِ وَ حَكَماً مِنْ أَهْلِها إِنْ يُرِيدا \r\n\r\n\r\n","description":"","footnote":"\r\n( 1 ) - سوره نساء آيه 31\r\n","page_name":" 201 ","page_number":201},
  {"content":"\r\n\r\n إِصْلاحاً يُوَفِّقِ اللَّهُ بَيْنَهُما .  « 1 »\r\nيعنى : اگر از اختلاف زن و شوهر بيم داريد حكمى از كسان مرد و حكمى از كسان زن انتخاب كنيد اگر بخواهند اصلاح كنند خدا ميانشان موافقت پديد ميآورد .\r\nو نيز اسلام بمرد اندرز داده كه با زن نيكى كند و او را از اقدام به طلاق و تجاوز درباره زن بوسائل مادى و معنوى بيم داده است چنان كه خداوند ميگويد :\r\n وَ عاشِرُوهُنَّ بِالْمَعْرُوفِ فَإِنْ كَرِهْتُمُوهُنَّ فَعَسى أَنْ تَكْرَهُوا شَيْئاً وَ يَجْعَلَ اللَّهُ فِيهِ خَيْراً كَثِيراً .  « 2 »\r\nيعنى : با آنها به خوبى معاشرت كنيد و اگر از آنها كراهت داريد ممكنست چيزى را مكروه بداريد و خدا در آن نيكوئى بسيار قرار داده باشد .\r\n\r\nنظر دانشمندان غرب در باره طلاق\r\nقانونگزاران اروپا كه قانون طلاق را بر اسلام عيب ميگرفتند باقتضاى ضرورت و حاجت ناچار شدند آن را برسميت بشناسند . يكى از قانون - گزاران اروپائى در اين باب گويد : \" طلاق شر است ولى شرى كه وجود آن براى مصالح اجتماعى لازم است زيرا طلاق تنها طريقهء رفع شريست كه ممكن است از آن سخت‌تر و بدتر باشد . ممنوع داشتن طلاق بدين دليل كه مايه ضرر مىشود چنانست كه جراحى را ممنوع بدانيم از اينرو كه گاهى جراح مجبور مىشود عضو بيمار را قطع كند . بعلاوه قانونى بودن طلاق خطرى براى بقاى خانواده ندارد زيرا چيزى كه زندگانى زناشوئى را بفساد ميكشاند و رشتهء آن را پاره مىكند طلاق نيست بلكه سوء تفاهم و اختلاف زن و شوهر است كه بناى زناشوئى را در هم ميريزد فقط طلاق ميتواند اختلاف و نفرتى را كه ميان زن و شوهر بوجود مىآيد پيش از آن\r\n\r\n\r\n","description":"","footnote":"\r\n( 1 ) - سوره نساء آيه 35\r\n( 2 ) - سوره نساء آيه 19\r\n","page_name":" 202 ","page_number":202},
  {"content":"\r\n\r\nكه سخت شود و مايه ضرر اجتماع گردد ، بپايان برساند . \"\r\nتنها ايرادى كه باقى ميماند اينست كه اسلام طلاق را بدست مرد داده اما پيش از اين گفتيم كه اسلام بزن اجازه داده كه بهنگام عقد حق طلاق را براى خود تحصيل كند و بر فرض كه از اين فرصت استفاده نكرد ميتواند بعد از ازدواج با مرد قرارى براى طلاق بدهد ولى خساراتيرا كه از اين راه بر او وارد مىشود با بخشيدن مهر خود جبران كند چنان - كه خداوند ميگويد :\r\n فَإِنْ خِفْتُمْ أَلَّا يُقِيما حُدُودَ اللَّهِ فَلا جُناحَ عَلَيْهِما فِيمَا افْتَدَتْ بِهِ .  « 1 »\r\nيعنى : اگر بيم داريد كه زن و شوهر حدود خدا را رعايت نكنند در چيزى كه زن براى آزاد شدن خود ميدهد باكى بر آنها نيست . ولى خدا بمردان يادآورى مىكند كه براى ربودن مال زن با او بدرفتارى نكنند چنان كه ميگويد :\r\n وَ لا تَعْضُلُوهُنَّ لِتَذْهَبُوا بِبَعْضِ ما آتَيْتُمُوهُنَّ .  « 2 »\r\nيعنى : بر آنها سخت نگيريد كه بعضى از آنچه را كه بدانها داده‌ايد ببريد .\r\n\r\nتعدد زوجات\r\nاسلام تعدد زوجات را مجاز دانسته براى آنكه اين كار بهترين وسيله تكثير مواليد است . اسلام ميخواست مسلمانان با مخالفان جنگ كنند و چون عده‌اى از آنها در جنگ كشته ميشدند طبعا زنهايشان بىسرپرست ميماندند بنا بر اين اسلام به مرد اجازه داد كه از يك تا چهار زن نگهدارد بعلاوه اين روش مواليد را زياد مىكند و تلفاتى كه در جنگ بر مسلمانان وارد آمده بوسيله آن جبران مىشود بعلاوه چون معمولا عدهء زنان بيش از مردان است بوسيله تعدد زوجات همهء دخترانى كه بسن ازدواج ميرسند مىتوانند شوهرى براى خود پيدا كنند .\r\n\r\n\r\n","description":"","footnote":"\r\n( 1 ) - سوره بقره آيه 229\r\n( 2 ) - سوره نساء آيه 23\r\n","page_name":" 203 ","page_number":203},
  {"content":"\r\n\r\nنكتهء ديگر آنكه شايد زنى عقيم باشد و چون توليد فرزند از دلبستگيهاى نيرومند مردانست اگر تعدد زوجات مجاز نباشد مرديكه زنش عقيم است ناچار بايد او را طلاق دهد و زنى ديگر بگيرد اما با تعدد زوجات اين اشكال پيش نمىآيد .\r\nپيش از اين گفتيم كه اسلام تعدد زوجات را بىقيد و شرط اجازه نداده و عدالت را كه تحقق آن مشكل است شرط اين كار قرار داده است .\r\n\r\nاسلام و آداب اجتماعى\r\nدين اسلام پيروان خود را برعايت فضائل و آداب انسانى ترغيب كرده است از جمله اذن خواستن است كه خداوند به مسلمانان دستور ميدهد آن را رعايت كنند و در اين باب ميگويد :   يا أَيُّهَا الَّذِينَ آمَنُوا لا تَدْخُلُوا بُيُوتاً غَيْرَ بُيُوتِكُمْ حَتَّى تَسْتَأْنِسُوا وَ تُسَلِّمُوا عَلى أَهْلِها ذلِكُمْ خَيْرٌ لَكُمْ لَعَلَّكُمْ تَذَكَّرُونَ . فَإِنْ لَمْ تَجِدُوا فِيها أَحَداً فَلا تَدْخُلُوها حَتَّى يُؤْذَنَ لَكُمْ وَ إِنْ قِيلَ لَكُمُ ارْجِعُوا فَارْجِعُوا هُوَ أَزْكى لَكُمْ .   « 1 »\r\nيعنى : اى كسانى كه ايمان آورده‌ايد بخانه‌اى كه خانهء شما نيست درنيائيد مگر آنكه با اهل آن انس گيريد و به آنها سلام گوييد اين براى شما بهتر است شايد پند گيريد و اگر كسى را در خانه نيافتيد داخل آن نشويد تا بشما اجازه دهند اگر بشما گفتند بازگرديد باز - گرديد اين براى شما پاكيزه‌تر است . درباره مراسم تعارف و تحيت نيز خداوند چنين ميگويد :  وَ إِذا حُيِّيتُمْ بِتَحِيَّةٍ فَحَيُّوا بِأَحْسَنَ مِنْها أَوْ رُدُّوها .  « 2 »\r\nيعنى : وقتى بشما درودى گفتند درودى بهتر از آن بگوييد يا همانرا باز گوييد و نيز قرآن زن و مرد را دستور ميدهد كه ديده خود را محفوظ دارند چنانچه ميگويد :\r\n قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ ذلِكَ أَزْكى لَهُمْ إِنَّ اللَّهَ \r\n\r\n\r\n","description":"","footnote":"\r\n( 1 ) - سوره نور آيه 27 و 28\r\n( 2 ) - سوره نساء آيه 85\r\n","page_name":" 204 ","page_number":204},
  {"content":"\r\n\r\n  خَبِيرٌ بِما يَصْنَعُونَ . وَ قُلْ لِلْمُؤْمِناتِ يَغْضُضْنَ مِنْ أَبْصارِهِنَّ وَ يَحْفَظْنَ فُرُوجَهُنَّ وَ لا يُبْدِينَ زِينَتَهُنَّ إِلَّا ما ظَهَرَ مِنْها وَ لْيَضْرِبْنَ بِخُمُرِهِنَّ عَلى جُيُوبِهِنَّ وَ لا يُبْدِينَ زِينَتَهُنَّ إِلَّا لِبُعُولَتِهِنَّ أَوْ آبائِهِنَّ أَوْ آباءِ بُعُولَتِهِنَّ أَوْ أَبْنائِهِنَّ أَوْ أَبْناءِ بُعُولَتِهِنَّ أَوْ إِخْوانِهِنَّ أَوْ بَنِي إِخْوانِهِنَّ أَوْ بَنِي أَخَواتِهِنَّ أَوْ نِسائِهِنَّ أَوْ ما مَلَكَتْ أَيْمانُهُنَّ أَوِ التَّابِعِينَ غَيْرِ أُولِي الْإِرْبَةِ مِنَ الرِّجالِ أَوِ الطِّفْلِ الَّذِينَ لَمْ يَظْهَرُوا عَلى عَوْراتِ النِّساءِ وَ لا يَضْرِبْنَ بِأَرْجُلِهِنَّ لِيُعْلَمَ ما يُخْفِينَ مِنْ زِينَتِهِنَّ وَ تُوبُوا إِلَى اللَّهِ جَمِيعاً أَيُّهَا الْمُؤْمِنُونَ لَعَلَّكُمْ تُفْلِحُونَ .   « 1 »\r\nيعنى : بمؤمنان بگو ديدگان خود را بازگيرند و عورتهاى خود را نگاهدارند اين براى آنها پاكيزه‌تر است و خدا از آنچه ميكنند خبر دارد . بزنان مومن بگو ديدگان خود را بازگيرند و عورتهاى خود را نگهدارند و زينت خود را جز آنچه آشكار است هويدا نكنند و سرپوش - هاشانرا بگريبانها كنند و زينت خويش را نمايان نكنند مگر براى شوهرانشان يا پدرانشان يا پدر شوهرانشان يا پسرانشان يا پسر شوهرانشان يا برادرانشان يا برادرزادگانشان يا خواهرزادگانشان يا زنان آنها يا مملوكانشان يا مردان مملوك بىتمنا يا كودكانى كه از نگفتنيهاى زنان خبر ندارند و براى نشان دادن زينت‌هاى نهانى پاى نكوبند . شما اى مومنان همگى بسوى خدا برگرديد شايد رستگار شويد .\r\nاسلام بموضوع عهد و پيمان و وفاى بدان خيلى اهميت ميدهد ، خداوند ميگويد :\r\n وَ أَوْفُوا بِعَهْدِ اللَّهِ إِذا عاهَدْتُمْ وَ لا تَنْقُضُوا الْأَيْمانَ بَعْدَ تَوْكِيدِها وَ قَدْ جَعَلْتُمُ اللَّهَ عَلَيْكُمْ كَفِيلًا .  « 2 »\r\nيعنى : وقتى پيمان بستيد به پيمان خود وفا كنيد و قسمها را پس از محكم كردن آن نقض مكنيد براى آنكه خدا را ضامن خود قرار داده‌ايد . و نيز گويد :\r\n إِلَّا الَّذِينَ عاهَدْتُمْ مِنَ الْمُشْرِكِينَ ثُمَّ لَمْ يَنْقُصُوكُمْ شَيْئاً وَ لَمْ يُظاهِرُوا عَلَيْكُمْ \r\n\r\n\r\n","description":"","footnote":"\r\n( 1 ) - سوره نور آيه 30 و 31\r\n( 2 ) - سوره نحل آيه 91\r\n","page_name":" 205 ","page_number":205},
  {"content":"\r\n\r\n أَحَداً فَأَتِمُّوا إِلَيْهِمْ عَهْدَهُمْ إِلى مُدَّتِهِمْ إِنَّ اللَّهَ يُحِبُّ الْمُتَّقِينَ .  « 1 »\r\nيعنى : ( همه مشركان مورد بيزارى خدا و رسولند ) جز مشركانى كه با آنها پيمان بسته‌ايد و چيزى ( از مقررات آن را ) نقض نكرده‌اند و كسى را بر ضد شما كمك نداده‌اند مدت پيمانشان را تمام كنيد زيرا خدا پرهيزكاران را دوست دارد .\r\nو نيز اسلام براى تقويت پيمانها مقرر داشته كه اگر طايفه‌اى با مسلمانان پيمان داشته باشند و يكى از آنها كشته شود خونبهاى او همانند خونبهاى يكى از مسلمانان است چنان كه خداوند گويد :\r\n وَ إِنْ كانَ مِنْ قَوْمٍ بَيْنَكُمْ وَ بَيْنَهُمْ مِيثاقٌ فَدِيَةٌ مُسَلَّمَةٌ إِلى أَهْلِهِ وَ تَحْرِيرُ رَقَبَةٍ مُؤْمِنَةٍ .  « 2 »\r\nيعنى : اگر ( مقتول ) از قومى باشد كه ميان شما و آنها پيمانى هست بايد ديده او را بكسانش بدهيد يا بنده مؤمنى را آزاد كنيد .\r\n\r\nبردگى در اسلام\r\nبرده‌ها بنزد همه ملل و در همه دوره‌ها مورد اهانت و تحقير بودند و آنها را با حيوانات تفاوت نميكردند تا آنجا كه فيلسوفان يونان كه پيشوايان فكر و پيمبران اخلاق و مناديان فضيلت و مساوات بودند ، نژاد انسانى را به دو گروه ميكردند : آزاد طبيعى و بنده طبيعى ، ميگفتند گروه دوم براى خدمت گروه اول آفريده شده اما اسلام باسيران توجه كرد و آنها را مورد عنايت و مرحمت قرار داد و امام را مخير كرد كه اگر ميخواهد اسيران را بىقيد و شرط آزاد كند يا از آنها فديه بگيرد و رها كند و يا بعنوان بنده نگاهدارد ، خداوند در اين باب گويد :\r\n فَإِذا لَقِيتُمُ الَّذِينَ كَفَرُوا فَضَرْبَ الرِّقابِ حَتَّى إِذا أَثْخَنْتُمُوهُمْ فَشُدُّوا الْوَثاقَ فَإِمَّا \r\n\r\n\r\n","description":"","footnote":"\r\n( 1 ) - سوره توبه آيه 4\r\n( 2 ) - سوره نساء آيه 91\r\n","page_name":" 206 ","page_number":206},
  {"content":"\r\n\r\n مَنًّا بَعْدُ وَ إِمَّا فِداءً حَتَّى تَضَعَ الْحَرْبُ أَوْزارَها .  « 1 »\r\nيعنى وقتى با آنها كه كافرند روبرو شديد گردنهاشان را بزنيد وقتى بسيارى از آنها را بكشتيد باقىمانده را بگيريد تا جنگ بپايان رسد و پس از آن يا بمنت آزاد كنيد يا فديه بگيريد .\r\nبه شهادت تاريخ هيچيك از بزرگان اسلام بكشتن اسيران جنگ فرمان نداده‌اند جز در موردى كه وجود اسيرى براى مسلمانان خطرناك بوده چنان كه پيغمبر پس از جنگ بدر فرمان داد تا نضر بن حارث را كه محمد و مسلمانان را سخت آزار كرده بود بكشتند .\r\n\r\nاسلام دين برابريست\r\nاكنون به‌بينيم اسلام با اسيرانى كه عنوان بندگى پيدا ميكردند چگونه رفتار ميكرد . اسلام دين مساواتست و اقوام و نژادهاى مختلف را با هم تفاوت نكرده و سفيد و سياه و شهرنشين و صحرانشين و حاكم و محكوم و زن و مرد را با هم برابر گرفته يهودان و مسيحيان را نيز در صورتى كه با مسلمانان به صلح باشند در رديف پيروان اسلام آورده است .\r\nمسلمانان هنگاميكه در مسجد نماز جماعت ميكنند يا در اطراف كعبه مراسم طواف را بجا مىآرند ، با هم يكسانند و هيچكس بر ديگرى امتياز ندارد و اين عجب نيست زيرا خداوند مؤمنان را برادر همديگر قرار داده و تفاوتى ميان آنها نيست مگر تفاوتى كه در پيروى حق دارند . پيغمبر در خطبهء معروف خود كه در سفر حج وداع در عرفات ياد كرد چنين گفت : \" اى گروه مردم مؤمنان برادرانند خداى شما يكى است و پدرتان يكى است .\r\nهمه شما زادهء آدميد و آدم از خاكست گرامىترين شما بنزد خدا كسى است كه پرهيزكارتر است ، عرب بر غير عرب جز بوسيلهء پرهيزكارى امتياز ندارد . \"\r\nدر روايت ابن عباس هست كه يكى از بندگان آزاد شده ، از طايفه بنى بياضه زن\r\n\r\n\r\n","description":"","footnote":"\r\n( 1 ) - سوره محمد آيه 4\r\n","page_name":" 207 ","page_number":207},
  {"content":"\r\n\r\nخواست پيغمبر بدانها گفت كه تقاضايش را بپذيرند به دو گفتند دختران خود را به بندگان آزاد شده خود بدهيم ؟ و اين آيه نازل شد :\r\n يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ إِنَّ اللَّهَ عَلِيمٌ خَبِيرٌ .  « 1 »\r\nيعنى : اى گروه مردم ما شما را از نر و ماده بيافريديم و شما را دسته‌ها و طايفه‌ها كرديم تا همديگر را بشناسيد . زيرا گرامىترين شما بنزد خدا كسى است كه پرهيزكارتر است و خدا دانا و خبير است . براى نزول اين آيه سبب ديگرى نيز گفته‌اند كه آن نيز توجه اسلام را به بهبودى حال بندگان ثابت مىكند . ميگويند پيغمبر به بلال فرمان داد كه بالاى كعبه رود و اذان گويد حارث بن هشام و عتاب بن اسيد چون اين بديدند خشمگين شدند و گفتند :\r\nاين بنده سياه بالاى كعبه اذان ميگويد ؟ . . و آيه به رد آنها نازل شد .\r\nبه شهادت تاريخ پيغمبر اسامة بن زيد را كه جوانى نورسيده بود و پدرش از جمله موالى بشمار بود بر سپاهى كه بزرگان اصحاب در آن بودند فرماندهى داد و پس از وفات پيغمبر كه ابو بكر ميخواست سپاه را بفرستند پياده همراه اسامه رفت و او سوار بود ، وقتى اسامه به دو گفت يا تو سوار شو يا من پياده ميشوم ابو بكر جواب داد : نه تو پياده شو و نه من سوار ميشوم .\r\nپيش از اين گفتيم كه پيغمبر دختر عم خود زينب دختر جحش را به عقد زيد بن حارثه كه بنده‌اى آزاد شده بود درآورد و پس از آن وقتى زيد زينب را طلاق داد پيغمبر او را به عقد خويش درآورد . اين گونه رخدادها نشان ميدهد كه اسلام بندگان را محترم مى - شمرد و ميان آنها با مردم آزاد تفاوت نميكرد .\r\n\r\n\r\n","description":"","footnote":"\r\n( 1 ) - سوره حجرات آيه 13\r\n","page_name":" 208 ","page_number":208},
  {"content":"\r\n\r\nاسلام اجازه نميدهد مسلمانى را به بندگى بگيرند فقط اسيران جنگ را ميتوان در قيد بندگى درآورد و آن هم به شرطى كه جنگ براى دفاع از تجاوز مخالفان اسلام باشد . درباره بندگى كسانى كه بجنگ مسلمانان نيامده‌اند و اهل كتاب نيستند و احتمال كتاب داشتن در بارهء آنها نميرود مانند بت‌پرستان اختلاف هست مالك و شافعى بر آنند كه اين كار مطلقا روا نيست .\r\nاسلام بوسائل مختلف كوشيده كه اصول بردگى را از ميان ببرد و از رواج آن جلوگيرى كند . فقيهان اسلام ميگفتند كه از اسيران جنگ هر كه مسلمان شود جان و مالش مصون است و نيز ميگفتند دشمن جنگجوى مسلمانان بمحض اينكه به قلمرو اسلام درآمد از اسارت در امانست .\r\nخلاصه آنكه اسلام مقررات و نظاماتى پديد آورد كه ميتوانست اصول بردگى را محو كند ولى طوايف عرب و اقوام ديگر به بردگى دلبسته بودند و مسلم است كه پيغمبر نمى - توانست چيزى را كه مردم بدان عادت كرده بودند و بدان دلبسته بودند يك باره ممنوع كند . اما براى آنكه بتدريج بردگى از ميان برود اسلام روشهايى براى الغاى بردگى و آزاد شدن بندگان بوجود آورد . پيغمبر مردم را بآزاد كردن بندگان ترغيب ميكرد ، در مقررات اسلام نيز موارد بسيار هست كه آزادى بندگان را ايجاب مىكند . بگفته پيغمبر آزاد كردن بنده يكى از بهترين عبادات است بعلاوه اين كار را كفاره بعضى گناهان و كفاره نقض قسم قرار داده است . در قرآن نيز آيات بسيار هست كه آزاد كردن بنده را در رديف بهترين عبادات ميشمارد .\r\n\r\nبردگى بنزد يهوديان\r\nبشهادت تاريخ اصول بردگى بنزد يهودان و يونانيان و روميان معمول بود . آلمانيهاى قديم در برده‌دارى چندان افراط ميكردند كه در ميان اقوام و ملل ديگر ضرب المثل شده بودند يهودان دو قسم بردگى داشتند\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n\r\nو روميان و مردم يونان\r\nيكى اين بود كه يك يهودى بسبب ارتكاب خطايا قرضى كه بر عهده داشت بنده ديگرى ميشد ، قسم ديگر بندگانى بودند كه در جنگ اسير يهودان ميشدند اين گونه بندگان را مانند كالا يا حيوان خريد و فروش ميكردند كه عمر خود را در بندگى بسر ميبردند ، دين مسيح نيز براى تقليل يا الغاى بردگى قدمى برنداشت .\r\nروميان در مورد بردگى اصول مختلف داشتند و بنده را به وسيله جنگ يا خريد يا ربودن اشخاص ناتوان بدست ميآوردند . كسى كه مالك بنده‌اى بود حق داشت چنان كه ميل دارد با او رفتار كند ، حتى ميتوانست او را بكشد و اين كار مجازاتى نداشت .\r\nعربها نيز در زمان جاهليت مانند اقوام ديگر اصول بردگى را معمول مىداشتند و اسيران جنگ را ببردگى ميگرفتند . گاهى نيز اشخاص را مىربودند يا در اثناى دستبرد به طوايف ديگر اسيرانى ميگرفتند و آنها را بنده خود ميكردند . وقتى اسلام آمد وسايل مختلف بردگى را ممنوع ساخت ، فقط كسانى را كه در جنگ قانونى اسير مىشدند مشمول بردگى كرد .\r\nمنظور اسلام از ابقاى بردگى اين بود كه ميان دولت اسلام و مخالفان آن توازنى بر قرار شود بعلاوه برده گرفتن يكى از وسايل دستگيرى زنانى بود كه در جنگ‌ها شوهران خود را از دست ميدادند زيرا اگر اين گونه زنان را به حال خود ميگذاشتند سربار هيئت اجتماعى مىشدند .\r\n\r\nتوجه اسلام بحقوق بردگان\r\nاسلام اگر چه بردگى را مجاز شمرد ولى بردگانرا به انصاف مالكان نسپرد بلكه حقوق آنها را معين كرد و راه آزادى را برايشان باز كرد . اسلام بنده و مالك را در خوراك و لباس و تعليم برابر ميداند تنها تفاوتى كه در ميانه هست بندگى و آقائيست . اسلام به مالكان سفارش مىكند كه با بندگان خود نيك رفتار باشند و به آنها دستور ميدهد كه بندگان\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nخود را آزاد كنند . چون اسلام بندگى را امر عرضى ميداند وسايل زيادى براى آزاد شدن بندگان در نظر گرفته است خداوند در قرآن ميگويد :\r\n وَ الَّذِينَ يَبْتَغُونَ الْكِتابَ مِمَّا مَلَكَتْ أَيْمانُكُمْ فَكاتِبُوهُمْ إِنْ عَلِمْتُمْ فِيهِمْ خَيْراً وَ آتُوهُمْ مِنْ مالِ اللَّهِ الَّذِي آتاكُمْ .  « 1 »\r\nيعنى : از بندگان شما آنها كه به مكاتبه راغبند اگر در آنها خيرى سراغ داريد با آنها قرار مكاتبه بگذاريد و از مال خدا كه بشما داده است بدانها بدهيد . مقصود از مكاتبه اين بود كه بنده‌اى با آقاى خود قرار كند كه مبلغ معينى باقساط بپردازد و پس از آن آزاد شود ، اگر مالك با اين قرار موافقت ميكرد بنده خود را آزاد مىنهاد تا بوسيلهء كسب ، اقساط مكاتبه را فراهم آورد . فقيهان اسلام اتفاق دارند كه مكاتبهء بندگان مستحب است .\r\nمطابق يك روايت نظر احمد بن حنبل اين بود كه اگر بنده‌اى پرداخت مبلغى معادل قيمت خود يا بيشتر از آن را به عهده گيرد واجب است كه مالك تقاضاى او را بپذيرد و او را آزاد نهد كه بهر كارى ميل دارد مشغول شود و براى پرداخت مبلغى كه تعهد كرده پول پيدا كند .\r\nاگر بنده‌اى كه با مالك قرار مكاتبه مينهاد پس از پرداخت يك يا چند قسط از پرداخت بقيه استنكاف ميكرد اگر پولى داشت كه ساير اقساط را بپردازد ، به نظر حنفيان مجبور بود بپردازد تا دوباره در صف بندگان درنيايد ، و اگر پولى نداشت به نظر مالكيان مجبور بود كه كسب كند و خود را آزاد كند . به نظر فقيهان بايد در پيمان مكاتبه حالت و استعداد بنده را رعايت كرد بعلاوه كوچكترين وعده‌اى كه از طرف مالك به بنده داده شود و حتى احتمال وعده مالك مكاتبه را لازم مىكند . چنان كه گفتيم اسلام پيروان خود را تحريص مى -\r\n\r\n\r\n","description":"","footnote":"\r\n( 1 ) - سوره نور آيه 34\r\n","page_name":" 211 ","page_number":211},
  {"content":"\r\n\r\nكند كه بندگان خويش را بدون عوض و براى رضاى خدا آزاد كنند خداوند ميگويد :\r\n         أَ لَمْ نَجْعَلْ لَهُ عَيْنَيْنِ . وَ لِساناً وَ شَفَتَيْنِ . وَ هَدَيْناهُ النَّجْدَيْنِ . فَلَا اقْتَحَمَ الْعَقَبَةَ . وَ ما أَدْراكَ مَا الْعَقَبَةُ . فَكُّ رَقَبَةٍ أَوْ إِطْعامٌ فِي يَوْمٍ ذِي مَسْغَبَةٍ . يَتِيماً ذا مَقْرَبَةٍ . أَوْ مِسْكِيناً ذا مَتْرَبَةٍ .          « 1 »\r\nيعنى : براى انسان دو چشم و يكزبان و دو لب قرار داديم و راه خير و شر را به او نموديم ، ولى او بعقبه درنيامد ، كه گفت به تو كه عقبه چيست ، آزاد كردن بنده است يا غذا دادن به يتيم خويشاوند يا مسكين محتاج در روز گرسنگى .\r\nيكى ديگر از وسايلى كه اسلام براى آزاد شدن بندگان در نظر گرفته تدبير است . تدبير عبارت از اين بود كه مالكى وصيت كند بنده او پس از مرگش آزاد شود فقيهان اتفاق دارند كه اگر كسى نسبت به شخص ديگرى كه عاقل و بالغ باشد ادعاى ملكيت كند و شخص دوم ادعاى ويرا تكذيب كند و بر صحت گفتار خود قسم ياد كند قسم او را ميپذيرند ، بنا بر اين اسلام اصل را آزادى گرفته است ، از اينرو كسى كه مدعى بندگى است بايد قسم بخورد ، و نيز فقيهان اتفاق دارند كه اگر دو كس طفلى را بيابند و مسلمانى ادعا كند كه اين بنده منست و كافرى ادعا كند كه اين پسر منست طفل را بكافر ميدهند تا آزاد باشد ، از اينجا ميتوان دريافت كه اسلام تا چه حد آزادى شخصى را محترم ميشمارد .\r\nيكى ديگر از وسايلى كه اسلام براى آزادى بندگان در نظر گرفته زكات است زيرا يكى از مصارف زكات را آزاد كردن بندگان قرار داده است . يعنى امام بايد از مال زكات سهمى به بندگانى كه با مالك خود قرار مكاتبه نهاده‌اند بدهد تا اقساط مكاتبه را بپردازند و آزاد شوند و نيز مكلف است كه از مال زكات بنده بخرد و آزاد كند .\r\n\r\n\r\n","description":"","footnote":"\r\n( 1 ) - سوره بلد از آيه 8 تا 16\r\n","page_name":" 212 ","page_number":212},
  {"content":"\r\n\r\nابوذر غفارى را كه از بزرگان اصحاب پيغمبر بود ديدند كه لباس او و غلامش يكى است از او سبب پرسيدند گفت از پيغمبر شنيدم كه ميگفت هر كه برادر مؤمن او زير دستش شود بايد هر چه مىخورد به دو بخوراند و هر چه ميپوشد به او بپوشاند و كارى كه در قدرت وى نباشد به دو تكليف نكند و اگر تكليف كرد به او كمك كند . پس از آن پيغمبر گفت وقتى خادم شما طعام ميآورد اگر او را بر سفره نمىنشانيد يك يا دو لقمه به او بدهيد زيرا او غذا را آماده كرده است .\r\nابن مسعود انصارى گويد : من غلام خود را ميزدم ، صدائى از پشت سر شنيدم نگاه كردم پيغمبر بود تازيانه را انداختم پيغمبر گفت : به خدا كه قدرت خداوند بر تو بيشتر از قدرتيست كه بر اين غلام دارى . ابو هربره گويد : پيغمبر مردى را ديد كه سوار بود و غلامش دنبال او پياده ميرفت . پيغمبر به دو گفت : غلامت را نيز سوار كن او برادر تو است . روح او مثل روح تو است ، او نيز غلام را سوار كرد .\r\nتوجه به حال بندگان منحصر به پيغمبر نبود على بن ابيطالب گويد : من خجالت مى - كشم انسانى را كه خدا را ميپرستد به بندگى بگيرم ، و نيز روايتى هست كه وى چند درهم بغلام خود داد كه دو لباس با قيمتهاى مختلف بخرد وقتى لباسها را آورد آن را كه نازكتر و گرانتر بود بغلام داد و ديگرى را براى خود نگاه داشت و گفت : لباس بهتر حق تو است تو جوانى و به تجمل مايلى اما من پير شده‌ام .\r\nاسلام بروحيه بندگان نيز توجهى خاص داشت خداوند در اين آيه آنها را دل‌شاد مىكند و ببخشش خود و پاداش نيك اميدوار مىكند :\r\n يا أَيُّهَا النَّبِيُّ قُلْ لِمَنْ فِي أَيْدِيكُمْ مِنَ الْأَسْرى إِنْ يَعْلَمِ اللَّهُ فِي قُلُوبِكُمْ خَيْراً يُؤْتِكُمْ خَيْراً مِمَّا أُخِذَ مِنْكُمْ وَ يَغْفِرْ لَكُمْ وَ اللَّهُ غَفُورٌ رَحِيمٌ .  « 1 »\r\n\r\n\r\n","description":"","footnote":"\r\n( 1 ) - سوره انفال آيه 70\r\n","page_name":" 213 ","page_number":213},
  {"content":"\r\n\r\nيعنى : اى پيغمبر به اسيرانى كه در دست شما هستند بگو اگر خدا بداند كه نيكىاى در دلتان هست چيزى بهتر از آنچه از شما گرفته شده بشما ميدهد و مشمول بخششتان مىكند و خدا بخشنده و مهربان است .\r\nپيغمبر ميگويد : بنده اگر نيكخواه مالك خويش باشد و خداى خويش را نيكو عبادت كند دو بار پاداش مييابد . بعضى بندگان با توجه به مضمون اينحديث آرزو مىكردند هميشه بنده باشند تا دو بار پاداش يابند . نقل ميكنند كه آقائى غلام خود را آزاد كرد غلام گفت تا كنون دو پاداش داشتم اكنون يكى از ميان رفت .\r\n\r\nواندنبرك و اصول بردگى در اسلام\r\nواندنبرك درباره رفتار اسلام با بندگان ميگويد : \" مقررات فراوانى كه اسلام راجع به بندگان وضع كرده نشان ميدهد كه محمد و پيروان او نسبت ببندگان احساساتى شفقت‌آميز داشته‌اند ، اين مقررات كه نشانى از محاسن اسلام است با روشى كه تا چندى پيش ملل متمدن نسبت به بندگان داشتند مباينت دارد . صحيح است كه اسلام اصول بردگى را كه در آنوقت در جهان شيوع داشت الغا نكرد ولى براى بهبود بندگان بسيار كوشيد بردگى اسيران جنگ را لغو نكرد اما دستور داد با آنها بمدارا رفتار كنند .\r\nبتوضيح عبارت اخير ميگوئيم كه پس از جنگ بدر وقتى اسيران را بنزد پيغمبر آوردند آنها را ميان ياران خود تقسيم كرد و گفت با آنها بنيكى رفتار كنيد ابو عزيز كه در روز بدر پرچمدار مشركان بود گويد كه من اسير گروهى از انصار بودم وقتى ميخواستند غذا بخورند نان را به من ميدادند و خودشان خرما ميخوردند زيرا پيغمبر سفارش كرده بود كه با ما به - خوبى رفتار كنند .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\nتأثير اسلام در عرب\r\nعربها وقتى آيات قرآن را از پيغمبر شنيدند از بلاغت و زيبائى اسلوب آن مبهوت شدند و بتقليد آن پرداختند بدين سبب الفاظ و عبارات قرآن بنزد آنها سخت شيوع يافت و غالبا آن را در خطبه‌ها و اشعار خود به كار ميبردند . بدين طريق لهجه‌هاى قبايل عرب كه تا آن وقت با هم اختلاف داشت به يكديگر نزديك شد و زبانشان يكى شد و در نتيجه هدفها و دلبستگىها و آرزوهايشان بهم نزديك شد .\r\nمحمد كرد على در كتاب \" اسلام و تمدن عربى \" گويد : \" قرآن بليغ‌ترين كتاب عرب است و اگر قرآن نبود عربها داراى ادبيات و دين نميشدند . قرآن كتابى است كه فصحاى عرب با آنكه محمد آنها را بمعارضه دعوت ميكرد از آوردن همانند آن عاجز بودند ، عرب‌ها كه در آن عصر خداوندان فصاحت بودند پس از گفتگوى بسيار اعتراف كردند كه اسلوب قرآن با اسلوب سخنان آنها متفاوت است و با آن ارتباطى ندارد . \"\r\nژان‌ژاك روسو كه در قرن هيجدهم ميزيسته درباره قرآن گويد : « بعضى كسان كمى عربى ميآموزند و قرآن را ميخوانند و آن را مورد تمسخر قرار ميدهند ، اگر آيات قرآن را چنان كه محمد ميخواند ميشنيدند به حال سجده به زمين ميافتادند و ميگفتند اى پيغمبر دست ما را بگير و بسوى شرف و افتخار يا مهلكه و خطر پيش ببر زيرا ما مرگ يا فيروزى را براى تو ميخواهيم . \"\r\nكارلايل كه در قرن نوزدهم ميزيسته چنين گويد : \" دلبستگى مسلمانان به قرآن و اعتقاد آنها باعجاز آن نشان ميدهد كه سليقه ملل متفاوت است و ترجمه قسمت اعظم زيبائى و فصاحت را از ميان ميبرد \" كلودفارير ميگويد : آيات قرآن زيباست و خواندن آن دل‌انگيز .\r\nدر اين آيات اثرى شگفت هست و انسانرا بشجاعت و راستى و امانت و حمايت ضعيف و پرستش خداى يگانه دعوت مىكند .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n\r\nتأثير سياسى اسلام\r\nاسلام قبايل عربرا زير لواى خود فراهم كرد و دلهاشان را الفت داد و تعصب‌هاى جاهليت را از ميان برد و كينه‌هائى را كه از روزگار قديم ميان قبايل بود محو كرد و همه آنها مطيع فرمان پيغمبر و دستور قرآن شدند ، بدين گونه در عربستان يك دولت نيرومند مركزى بوجود آمد و اوضاع داخلى آنسرزمين سر و صورت گرفت ، وقتى عرب‌ها زير پرچم اسلام درآمدند با حميت و شجاعت از آن دفاع كردند و حميت آنها در راه اسلام از انچه در راه بت‌پرستى به كار ميبردند كمتر نبود ، از اينرو در راه پيشرفت اسلام از جان و مال دريغ نكردند چيزى كه آنها را بيشتر بجانبازى و فداكارى در راه اسلام وادار ميكرد ، وعده‌هائى بود كه خداوند در قرآن درباره پاداش دنيا و آخرت بدانها داده بود چنان كه گويد :\r\n  وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ . فَرِحِينَ بِما آتاهُمُ اللَّهُ مِنْ فَضْلِهِ .   « 1 »\r\nيعنى : كسانى را كه در راه خدا كشته شده‌اند مرده مپندار بلكه بنزد خداى خود زنده‌اند و روزى ميخورند و از آنچه خداوند بفضل خود بدانها داده خوشدلند .\r\nخلاصه سخن ، اسلام اخلاق عربرا تغيير داد و اصول فضيلت را در ميان آنها رواج داد تا آنجا كه در ميان مسلمانان عده زيادى در زهد و فضيلت ضرب المثل شدند اما اعراب باديه‌نشين بنفاق و دوروئى معروف بودند و تعليمات اسلام در روح آنها نفوذ نكرده بود چنان كه خداوند در وصف آنها گويد :\r\n  الْأَعْرابُ أَشَدُّ كُفْراً وَ نِفاقاً وَ أَجْدَرُ أَلَّا يَعْلَمُوا حُدُودَ ما أَنْزَلَ اللَّهُ عَلى رَسُولِهِ وَ اللَّهُ عَلِيمٌ حَكِيمٌ . وَ مِنَ الْأَعْرابِ مَنْ يَتَّخِذُ ما يُنْفِقُ مَغْرَماً وَ يَتَرَبَّصُ بِكُمُ  \r\n\r\n\r\n","description":"","footnote":"\r\n( 1 ) - سوره محمد آيه 641 تا 165\r\n","page_name":" 216 ","page_number":216},
  {"content":"\r\n\r\n الدَّوائِرَ عَلَيْهِمْ دائِرَةُ السَّوْءِ وَ اللَّهُ سَمِيعٌ عَلِيمٌ .  « 1 »\r\nيعنى : اعراب صحرانشين كفر و نفاقشان سختتر است و در خور آنند كه حدود چيزى را كه خدا بر پيغمبر خود نازل كرد ندانند و خدا دانا و حكيم است . بعضى از اعراب چيزى را كه در راه خدا ميدهند مايه خسارت ميدانند و منتظرند كه كار شما دگرگون شود ، حوادث بد براى آنها باد و خدا شنوا و داناست .\r\n\r\nجاهليت و اسلام\r\nپروفسور برون ميگويد : \" كار محمد دربارهء انتشار اسلام چندان آسان نبود هشت يا ده سالى كه پيش از هجرت در مكه گذرانيد دورهء يأس و نوميدى بود گروهى انگشت‌شمار از مسلمانان بر ايمان خود راسخ بودند و به آزار مخالفان اعتنا نداشتند و نوميدى به آنها راه نمىيافت . براى عربها و مخصوصا براى صحرانشينان چندان مشگل نبود كه خدايان خود را رها كرده از عادات موروثى دست بردارند ولى آنها از تكاليف و وظايفى كه اسلام براى پيروان خود مقرر ميداشت بيزار بودند و از وعيد قرآن نفرت داشتند و از قبول مقررات اسلام سر باز زدند . هنوز هم عرب صحرانشين به حالت سادگى باقى است و به چيزى عقيده ندارد تنها بماديات توجه دارد و هوش و ذكاوت وى در دايره معينى محصور است . سادگى فطرت و زودباورى و دلبستگى وى به آموختن چيزهاى تازه او را وادار نميكرد كه مسائل معنوى دين را بپذيرد بعلاوه اعتماد بنفس در او چندان نيرومند بود كه خود را به خدائى محتاج نميديد \" گر چه تكاليف مادى اسلام از تكاليف مادى بت‌پرستى كمتر و آسانتر بود ولى بت‌پرستى وظايفى را كه اسلام بر پيروان خود مقرر داشته بود نداشت . بت‌پرستان به - نسبتى كه از بتهاى خود استفاده ميكردند درباره آن محبت ميكردند ولى اسلام بدانها\r\n\r\n\r\n","description":"","footnote":"\r\n( 1 ) - سوره توبه آيه 98 و 99\r\n","page_name":" 217 ","page_number":217},
  {"content":"\r\n\r\nميگفت در سختى و سستى مطيع خدا باشند و از قضاى وى سر نپيچند . \"\r\n\r\nگفتار دوزى\r\nدوزى مىگويد : \" عربها گاهى از خدايان خود خشمگين مىشدند و با آنها تندى ميكردند و اگر بتها را با مقصود خود موافق نمىديدند آن را ترك ميكردند . اگر حوادث بر خلاف ميلشان بود و گمان ميكردند اين كار نتيجه غضب بتهاست به آن دشنام ميدادند و يا سنگ بر آن مىانداختند . كوچك - ترين پيش آمد نامساعدى كافى بود كه بتها را سرنگون كنند و مورد لعن و توبيخ قرار دهند .\r\nبا اين ترتيب عربها نمىخواستند دين اسلام را كه مقررات قطعى داشت و آنها را بپيروى تعليمات خويش واميداشت متابعت كنند . در حقيقت بتها در عين حال كه تسلطى بر عربها نداشتند مايه زيان آنها نيز نميشدند . \" عربها اگر چه از خدايان ساختگى سودى نميبردند ولى تكليفى نيز نسبت به آنها نداشتند ، بعلاوه اسلام با بتان و بت‌پرستان از دره مسالمت درنيامد بلكه با آنها به سختى مخالفت آغازيد : در حقيقت يكى از دلايل پيشرفت دين اسلام اين بود كه اعراب ببت‌پرستى چندان دلبستگى نداشتند . \"\r\n\r\nگفتار گلدزهر\r\nگلدزهر ضمن مقايسه اخلاق زمان جاهليت و اسلام چنين ميگويد :\r\nشجاعت و كرم نامحدود و افراط در مهماندارى و حمايت از دوستان و بزرگان و انتقام‌جوئى نمونه‌هاى بارز اخلاق جاهليت است ولى در اسلام صبر و تحمل و ترجيح مصلحت عمومى بر مصلحت خصوصى و بىاعتنائى به كارهاى دنيوى و اجتناب از ريا و تفاخر از صفات بارز اشخاص است و مسلم است كه مسلمانان بسبب اين صفات اخلاق دورهء جاهليت را تحقير ميكردند . بعضى اخلاق و صفاتى كه اسلام پيروان خود را بدان ترغيب مىكند در آيات قرآن آمده خداوند ميگويد :\r\n لَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَ الْمَغْرِبِ وَ لكِنَّ الْبِرَّ مَنْ آمَنَ بِاللَّهِ وَ الْيَوْمِ الْآخِرِ وَ الْمَلائِكَةِ وَ الْكِتابِ وَ النَّبِيِّينَ وَ آتَى الْمالَ عَلى حُبِّهِ ذَوِي الْقُرْبى \r\n\r\n","description":"","footnote":"","page_name":" 218 ","page_number":218},
  {"content":"\r\n\r\n وَ الْيَتامى وَ الْمَساكِينَ وَ ابْنَ السَّبِيلِ وَ السَّائِلِينَ وَ فِي الرِّقابِ وَ أَقامَ الصَّلاةَ وَ آتَى الزَّكاةَ وَ الْمُوفُونَ بِعَهْدِهِمْ إِذا عاهَدُوا وَ الصَّابِرِينَ فِي الْبَأْساءِ وَ الضَّرَّاءِ وَ حِينَ الْبَأْسِ أُولئِكَ الَّذِينَ صَدَقُوا وَ أُولئِكَ هُمُ الْمُتَّقُونَ .  « 1 »\r\nيعنى : نيكى آن نيست كه روهاى خود را به طرف مشرق و مغرب بگردانيد ولى نيكى براى كسى است كه به خدا و روز قيامت و فرشتگان و كتاب آسمانى و پيغمبران ايمان داشته باشد و مال خود را كه دوست دارد به خويشاوندان و يتيمان و مسكينان و مسافران درمانده و براى آزاد كردن بندگان بدهد و نماز كند و زكات دهد و آنها كه وقتى عهد كردند به عهد خود وفا ميكنند و آنها كه در بيچارگى و رنج و هنگام سختى صبورند ، آنها كسانى هستند كه راست ميگويند و آنها پرهيزكارانند .\r\n\r\nگفتار نلدكه\r\nنلدكه ميگويد : \" تاثير مهم و قابل ذكرى كه اسلام در اخلاق عرب به جاى نهاد اين بود كه حس انتقام‌جوئى را از ميان برد تا آنجا كه هر قبيله‌اى كه مطيع اسلام شده بود يا بدين اسلام گرويده بود از انتقام كشتگان خود صرفنظر ميكرد . پيش از آن عربها تصور ميكردند كه اگر انتقام كشتگان خود را نگيرند يا خونبهاى آنها را دريافت نكنند خويشتن را خوار و ننگين كرده‌اند . اما وقتى پيغمبر را به پيشوائى خود پذيرفتند و از تعصب قديم كه نميتوانستند پيرو و مطيع كسى شوند صرفنظر كردند بتدريج با حالت نو خو گرفتند و ملايم شدند و فرمان او را پذيرفتند و كسانى كه سابقا بت‌پرست بودند با حميت و شجاعت از دين اسلام دفاع كردند از اينجا ميتوان دريافت كه چگونه عربها توانستند دين خود را در قسمت اعظم جهان آن روز رواج دهند .\r\n\r\n\r\n","description":"","footnote":"\r\n( 1 ) - سوره بقره آيه 177\r\n","page_name":" 219 ","page_number":219},
  {"content":"\r\n\r\n\r\nگفتار جعفر ابن ابى طالب\r\nسخنان جعفر بن ابى طالب كه با نجاشى پادشاه حبشه گفت تفاوت اخلاق جاهليت و اسلام را به خوبى روشن مىكند ، پيش از اين گفتيم كه وقتى جعفر با گروهى از مسلمانان بحبشه مهاجرت كرد مردم قريش كس بدربار نجاشى فرستادند كه مسلمانان را پس گيرند ، اما نجاشى راضى نشد كه بىتحقيق مسلمانان را بفرستادگان قريش تسليم كند ، كس فرستاد و حاضرشان كرد و درباره اسلام از آنها توضيح خواست جعفر بن ابى طالب گفت : اى پادشاه ما مردمى بوديم كه در جاهليت بسر ميبرديم ، بتها را پرستش ميكرديم و مردار را مىخورديم و مرتكب كارهاى زشت ميشديم با خويشاوندان و همسايگان بدرفتارى ميكرديم و زورمندان ما بر ضعيفان تجاوز ميكردند ، بدينحال بوديم تا خداوند پيغمبرى بما فرستاد كه از ما بود نسب او را مىشناختيم و بصداقت و امانت و عفت وى اطمينان داشتيم ما را بعبادت خداى يگانه خواند و از پرستش بتها و سنگها منع كرد و براستى و امانت و نيكى با خويشاوندان و همسايگان و پرهيز از آميزش با محارم و اجتناب از خونريزى فرمان داد و از كارهاى زشت و افترا و دروغ و خوردن مال يتيم و تهمت بزنان عفيف منع كرد و بما دستور داد كه خدا را بپرستيم و نماز كنيم و زكات دهيم و روزه گيريم ما نيز او را تصديق كرديم و به او ايمان آورديم و پيرويش كرديم و خداى يگانه را پرستيديم و آنچه را حرام دانسته بود حرام دانستيم و آنچه را حلال شمرده بود حلال شمرديم ، قوم ما بدشمنى ما برخاستند و آزارمان كردند و مىخواستند ما را از عبادت خدا به بت‌پرستى برگردانند كه كارها و چيزهاى زشت و بد را خوب بدانيم .\r\n\r\nگفتار ابن حزم\r\nابن حزم گويد : \" بىترديد عربها مردمى بدوى بودند و پيرو كسى نميشدند . بعضى سران قبايل فقط بر قبيلهء خود تسلط داشتند و اين مقام را به ارث ميبردند . پس از ظهور اسلام همكيشان پيرو دين حق شدند و به پيغمبر خدا ايمان آوردند و مانند برادر شدند . سران و اميران عرب بفرستادگان او\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nتسليم شدند اين كار از روى رضا و اختيار انجام شد و گرنه از پيغمبر بيم و طمعى نداشتند زيرا غالب آنها بيشتر از پيغمبر سپاه و مال و سلاح داشتند ، بدينسان همه قبايل عرب بسبب آيات و معجزاتى كه از محمد ديدند يكايك ايمان آوردند . طايفه اوس و خزرج پيش از قبايل ديگر ايمان آوردند . در آنوقت پيغمبر از مكه فرارى بود كه مكيان او را از شهر خود بيرون كرده بودند زيرا فقير بود و مال نداشت و يتيم بود و پدر و برادر نداشت ، امى بود و خواندن نميدانست . در سرزمينى كه مردمش جاهل بودند پرورش يافته بود و گوسفندان كسان خود را با دستمزد كمى ميچرانيد ، خداوند او را بىمعلم ، حكمت آموخت و از شرّ كسانى كه ميخواستند او را بكشند حفظ كرد . \"\r\n\r\nگفتار ولزوموير\r\nولز گويد : \" اسلام در آغاز كار از پيچيدگيهاى لاهوتى كه مدتها مايه دردسر مسيحيت شده بود و بالاخره حقيقت آن را از ميان برد بر كنار بود .\r\nاسلام كاهن ندارد بلكه گروهى دانشمند و معلم و واعظ دارد و روح رافت و سخاوت و اخوت در آن نافذ است . بعلاوه روح جوانمردى كه زائيدهء محيط صحراست در آن نمايان است اينصفت در مسلمانان نفوذ كرد زيرا فطرتشان با آن منافات نداشت .\r\nتأثير محمد در قوم عرب در اين سخن كه سر ويليام موير در كتاب \" زندگانى محمد \" ياد كرده خلاصه مىشود : \" دين محمد آسان بود و سخنانش واضح . اعمالى كه انجام داده عقل را مبهوت مىكند . در تاريخ جهان مصلحى نبوده كه مانند محمد در مدتى كوتاه دلها را بيدار و اخلاق را تجديد و بناى فضيلت را استوار كرده باشد . \"\r\n\r\n","description":"","footnote":"","page_name":" 221 ","page_number":221},
  {"content":"\r\n . \r\n","description":"","footnote":"","page_name":" 222 ","page_number":222},
  {"content":"\r\n\r\n\r\nجانشينان پيغمبر\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nابو بكر\r\nابو بكر پسر ابو قحافه از طايفه بنى تيم بود نامش عبد الله بود و در جاهليت عبد الكعبه ناميده ميشد و نام عبد الله را پيغمبر براى او انتخاب كرد . ابو بكر در مكه دو سال پس از عام الفيل متولد شد ، در زمان جاهليت در مكه احترامى داشت ، از انساب عرب به خوبى آگاه بود و بشغل بزازى روزگار ميگذرانيد . وقتى ابو بكر اسلام آورد عثمان بن عفان و زبير بن عوام و عبد الرحمن بن - عوف و سعد بن ابى وقاص و طلحة بن عبيد الله نيز اسلام آوردند ، وقتى پيغمبر ميخواست از مكه بمدينه هجرت كند ابو بكر همراه او بود .\r\n\r\nبيعت با ابا بكر\r\nوقتى خبر وفات پيغمبر انتشار يافت مردم انصار در سقيفهء بنى ساعده گرد آمدند و ميخواستند سعد بن عباده را كه پيشواى طايفه خزرج بود به خلافت بردارند و با او بيعت كنند . چند تن از مهاجران از جمله ابو بكر و عمر به سقيفهء بنى ساعده آمدند و نزديك بود دربارهء انتخاب خليفه ميان آنها و گروه انصار اختلافى سخت رخ دهد اما ابو بكر در ميان قوم خطبه خواند و با انصار گفت كه خلافت مخصوص قريش است و اگر بدست قريش نباشد كارها سامان نمييابد ، آنها را بيم داد كه اگر كار بدست طايفهء اوس افتد خزرجيان از در رقابت درآيند و اگر بدست خزرج افتد اوسيان مخالفت آغازند . وقتى ابو بكر اوضاع ديرين را به ياد انصار آورد و آنها را متوجه كرد كه ممكنست دشمنيهاى گذشته تجديد شود رأى وى را پسنديدند .\r\nابو بكر پيشنهاد كرد كه با عمر يا ابو عبيدهء جراح بيعت كنند ولى عمر ترسيد كه اگر مردم را واگذارد اختلاف پيدا كنند و تأثير كلام ابو بكر از ميان برود . هماندم برخاست و با ابو بكر بيعت كرد ، ابو عبيده نيز از او پيروى كرد ، بشير بن سعد پيش از آنها بيعت كرده بود .\r\nهنگامى كه انصار و گروهى از مهاجران در سقيفهء بنى ساعده به انتخاب خليفه سر -\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nگرم بودند ، على با زبير و گروهى از بنى هاشم در خانهء فاطمه بودند و با كسان خاندان پيغمبر روز سه‌شنبه را به دفن كردن او گذرانيد و از ابو بكر و كسانى كه با او بيعت كرده بودند و از حق و مكانت و سوابق پسر عم پيغمبر چشم پوشيده بودند دلگير شد « 1 » انتخاب ابو بكر مطابق رسوم ديرين عرب انجام شد كه در زمان جاهليت معمول بود اما چون گروهى از بزرگان قوم و از جمله عباس عموى پيغمبر و طلحه و زبير كه از مسلمانان نخستين بودند به پيروى على بن ابيطالب با او بيعت نكردند ، بعلاوه چون ابو بكر تقاضاى فاطمه را كه ميراث خود را مطالبه ميكرد نپذيرفت و فدك را به دو نداد مسلمانان به دو دسته شيعى و سنى تقسيم شدند . چنان كه ميگويند پس از وفات فاطمه على با ابو بكر بيعت كرد .\r\n\r\nسياست ابو بكر\r\nابو بكر روز پس از اجتماع سقيفه خطبه‌اى خواند و سياست خود را شرح داد . چنين گفت : اى مردم من بر شما ولايت يافتم اما از شما بهتر نيستم اگر نيكى كردم كمكم كنيد و اگر بد كردم مرا براستى بازآريد ، راستى امانتست و دروغ خيانت ناتوان شما بنزد من تواناست تا انشاء الله حقش را به دو باز گردانم . تواناى شما بنزد من ناتوانست تا انشاء الله حق را از او بگيرم . هيچ قومى از جهاد در راه خدا بازنماندند مگر آنكه خدا زبونشان كرد و بدكارى ميان قومى رواج نيافت جز آنكه به بليه عام مبتلا شدند ، تا هنگاميكه خدا و پيغمبرش را اطاعت ميكنم مرا اطاعت كنيد و اگر عصيان با خدا و رسول كردم اطاعت من بر شما روا نيست . برخيزيد و نماز كنيد خدا شما را رحمت كند .\r\n\r\n\r\n","description":"","footnote":"\r\n( 1 ) - مسلم است كه حضرت رسول در مواقع مكرر به تصريح و تلميح حق ولايت و اولويت على بن ابى طالب را گوشزد كرده بود اما مقاصد خاص از تبعيت نص پيغمبر جلوگيرى كرد . مترجم\r\n","page_name":" 225 ","page_number":225},
  {"content":"\r\n\r\n\r\nارتداد عرب\r\nحكومت اسلام در زمان پيغمبر حكومت دينى بود و نيروى اجرائى آن بر عقايد مردم تكيه داشت زيرا مسلمانان معتقد بودند كه پيغمبر كارهاى خود را مطابق وحى و فرمان خدا انجام ميدهد ، چنان كه خداوند گويد :\r\n      وَ النَّجْمِ إِذا هَوى . ما ضَلَّ صاحِبُكُمْ وَ ما غَوى . وَ ما يَنْطِقُ عَنِ الْهَوى . إِنْ هُوَ إِلَّا وَحْيٌ يُوحى . عَلَّمَهُ شَدِيدُ الْقُوى .       « 1 »\r\nيعنى : قسم بستاره هنگاميكه فرو ميرود رفيق شما گمراه و سرگردان نيست و سخن از روى هوس نميگويد ، اين وحى است كه به دو ميرسد و خداوند به دو تعليم داده است .\r\nبعلاوه پيغمبر با مسلمانان مطابق حكمت و عدالت رفتار مىكرد و قبايل مختلف را برابر ميگرفت و پيرو تمايلات خود نبود كه گروهى را بر ديگران ترجيح دهد . پيغمبر مى - كوشيد كه با رفتار خود تعصب قديم را محو كند و وحدت دينى را بجاى تعصب طايفگى در روح‌ها نفوذ دهد ، از اينرو قبايل عرب از دل و جان او را اطاعت ميكردند و به آسانى زير لواى اسلام درميآمدند . دلبستگى مردم عرب به شخص پيغمبر تا آنجا بود كه نميتوانستند وفات او را باور كنند .\r\n\r\nنگرانى قبايل عرب\r\nوقتى پيغمبر وفات يافت بسيارى از عرب‌ها در كار اسلام دچار ترديد شدند . گروهى نيز از كار خلافت نگران شدند و بيم داشتند كه اگر خلافت بدست قريش يا قبيله‌اى ديگر افتد آن را بحكومت مطلق تبديل كنند . بدين جهت در سرنوشت خويش بتفكر اندر شدند . پيغمبر كه فرمان خدا را به آنها ابلاغ ميكرد و از خطا و اشتباه مصون بود وفات يافته بود و كسى كه\r\n\r\n\r\n","description":"","footnote":"\r\n( 1 ) - سوره نجم آيه 1 تا 5\r\n","page_name":" 226 ","page_number":226},
  {"content":"\r\n\r\nداراى صفات وى باشد و بتواند مساوات ميان قبايل را رعايت كند وجود نداشت « 1 » احتمال ميرفت كه هر كس جانشين پيغمبر شود از تمايلات خود پيروى كند و كسان و نزديكان خويش را بر دوش مردم بار كند و كارها را بدست آنها سپارد بعلاوه ممكن بود وقتى خليفه از قبيله‌اى انتخاب ميشد قبيله وى اهميت پيدا كند و از اهميت قبايل ديگر كاسته شود و عدالت و مساوات از ميانه برخيزد .\r\n\r\nمنازعه بر سر خلافت\r\nبه همين جهت بود كه پس از وفات رسول قبايل و خاندانهاى مختلف در خلافت طمع بستند و ميخواستند آن را به خود تخصيص دهند . خصايص فطرى عرب و تعصبهاى جاهليت كه اسلام بر روى آن سرپوش كشيده بود آشكار شد . انصار از قريش و مهاجران بيم داشتند كه اگر خلافت به دست آنها بيفتد اهميت انصار كاسته شود ، انصار نيز از يكديگر مطمئن نبودند اوسيان از خزرجيان بيم داشتند و خزرجيان به اوسيان اعتماد نداشتند در مكه نيز حال بدين منوال بود و خاندانهاى قريش در اين كار با يكديگر رقابت ميكردند وقتى گروهى با ابو بكر بيعت كردند بنى هاشميان كه به پيغمبر نزديكتر بودند و خلافت را حق خود ميدانستند از اين كار دلگير شدند و على مدتها از بيعت او خوددارى كرد . ابو سفيان كه پيش از اسلام در ميان عرب مقامى مهم داشت وقتى ديد خلافت از خاندان عبد مناف بيرون مىرود خشمگين شد .\r\nميخواست على را بر ضد ابو بكر بشوراند و عباس و على را ذليل و ناتوان ناميد و آنها را سرزنش كرد كه از مطالبه حق خود بازنشسته‌اند اما على با بو سفيان جوابى نيكو داد و بسخنان او اعتنائى نكرد .\r\n\r\n\r\n","description":"","footnote":"\r\n( 1 ) - آيا اين گمان راست بود و آيا واقعا در ميان ياران پيغمبر كسى كه بتواند روش او را پيروى كند وجود نداشت ؟ كسى كه از انصاف بىبهره و از تاريخ اسلام بىاطلاع نباشد نميتواند چنين سخنى را باور كند . م\r\n","page_name":" 227 ","page_number":227},
  {"content":"\r\n\r\n\r\nدلايل مهاجران و انصار\r\nمهاجران بسبب سابقه در اسلام خود را بر ديگران مقدم ميدانستند و خلافت را حق خويش ميشمردند . بنى هاشم كه با پيغمبر قرابت داشتند خود را از ديگر مهاجران احق ميدانستند ، انصار كه پيغمبر را يارى كرده بودند و او را پناه داده بودند و براى دفاع از وى با دشمنان جنگ كرده بودند بخلافت چشم داشتند ، هر يك از اينگروه دليلى داشتند كه باتكاى آن خلافت را براى خود ميخواستند اما ديگر قبايل عرب از سابقه اسلام و قرابت رسول و حمايت و نصرت وى بىنصيب بودند ، از اينرو وقتى ديدند مهاجران و انصار بر سر خلافت نزاع ميكنند و مهاجران بانصار ميگويند : \" اميران از ما و وزيران از شما باشند \" و انصار ميگويند : \" يك امير از ما و يك امير از شما باشد \" از خلافت مأيوس شدند و به طغيان برخاستند و بسيارى از آنها از اطاعت ابو بكر سر باز زدند و از اداى زكات كه آن را بمنزله باج مىدانستند دريغ كردند و اين عجب نيست زيرا قبايل عرب از نفوذ و تسلط قريش بيزار بودند و غالب آنها معتقد بودند كه قرشيان آزادى عرب را سلب كرده و آنها را بنام دين تحت نفوذ خويش آورده‌اند و تصور ميكردند پس از وفات محمد كار قريش رونق نخواهد گرفت از اينرو كار طغيان بالا گرفت و قبايل عرب از اسلام بگشتند و از اطاعت قريش سر باز زدند و كار اسلام سخت مشوش شد و قلمرو دين حق بمدينه و مكه و طايف و طايفه عبد القيس منحصر شد .\r\n\r\nقريش و ارتداد قبايل عرب\r\nقبايل عرب كه از اسلام بگشتند چنين فكر ميكردند ولى مردم قريش كه خلافت بر آنها قرار گرفته بود زحمت و مسئوليت آن را به عهده گرفتند و در راه حمايت اسلام از جانبازى و فداكارى دريغ نكردند و ثابت كردند كه لياقت پيشوائى عرب را دارند و مىتوانند قبايل عرب را مطيع خود كنند . عمر با گروهى از اصحاب پيغمبر گفته بود : \" شما ميگفتيد عربها\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nبراى قريش ترس انگيزند و ممكن است مطيع قريش نشوند از اين بابت نگران مباشيد ، شما براى عربها خطرناكتريد تا عربها براى شما ، به خدا اگر شما مردم قريش وارد سوراخى شويد ، عربها در آن داخل ميشوند ، پس درباره عرب از خدا بترسيد . \"\r\n\r\nمدعيان پيغمبرى\r\nعجب نيست كه مردم عرب بسبب تعصب از دين بازگشتند ، چنان كه ميدانيم انگيزه‌اى كه در زمان زندگانى رسول بعضى قبايل عرب را به متابعت اسلام واداشت و بعضى ديگر را به مبارزه با آن برانگيخت تعصب بود . كار تعصب چنان بالا گرفت كه بعضى قبايل عرب ميخواستند پيغمبرانى از خودشان داشته باشند و پيش از وفات پيغمبر كسانى از اين قبايل ادعاى پيغمبرى كردند و مردم بدانها گرويدند .\r\n\r\nمسيلمه\r\nمسيلمه كذاب از همه مدعيان پيغمبرى خطرناكتر بود . وى از مردم يمامه بود همين كه به دعوى پيغمبرى برخاست پيغمبر مردى رحال نام را به يمامه فرستاد كه مانع گمراهى مردم شود ولى او خيانت كرد و پيرو مسيلمه شد و كسان را گمراه كرد و گفت كه مسيلمه در كار رسالت با محمد شريك است و محمد نيز بدين - موضوع اعتراف كرده است و كار مسيلمه بالا گرفت . يكى ديگر از علل پيشرفت كار مسيلمه اين بود كه سجاح تميمى را پيرو خود كرد . سجاح زنى بود كه ادعاى پيغمبرى داشت و گروهى پيرو او بودند ، مسيلمه او را به عقد خويش درآورد و پيروانش را بر پيروان خود افزود .\r\nمسيلمه در زمان زندگانى محمد نامه‌اى به دو نوشت و گفت كه من نيز با تو در پيغمبرى شريكم و بايد نفوذ و تسلط بر عربستان را با يكديگر قسمت كنيم پيغمبر در جواب او نوشت :\r\n\" از محمد پيغمبر خدا بسوى مسيلمه كذاب . درود بر آن كس كه پيرو راستى است . اما بعد زمين متعلق بخداست و بهر كس از بندگان كه بخواهد مىدهد و عاقبت نيك مخصوص پرهيزگاران است . \"\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nاما چيزى نگذشت كه محمد وفات يافت . وقتى ابو بكر بخلافت رسيد عكرمه پسر ابى - جهل بهمراهى شرحبيل بن حسنه و گروهى از مسلمانان را به جنگ او فرستاد . عكرمه در كار جنگ شتاب كرد و شكست خورد . ابو بكر خالد بن وليد را با سپاهى فراوان براى سركوبى مسيلمه فرستاد . مردم بنى حنيفه كه پيروان مسيلمه بودند در ميدان جنگ سخت ايستادگى كردند ، رحال نيز پيشرو آنها بود ، مقاومت مردم بنى حنيفه چنان سخت بود كه نزديك بود مسلمانان را شكست دهند ، اما مسلمانان با ايمان و استقامت كامل جنگيدند و صبر و ثبات كردند . خالد بن وليد مسيلمه را بجنگ تن بتن دعوت كرد شايد او را بكشد و ريشهء فساد را براندازد اما مسيلمه تاب هم‌آوردى خالد را نداشت و ناچار فرارى شد و مسلمانان بر او و پيروانش حمله بردند و شكست در آنها افتاد و گروه بسيارى از بنى حنيفه كشته شدند ، مسيلمه نيز بدست وحشى كه در جنگ احد حمزه عم پيغمبر را كشته بود و يكى از انصار كشته شد .\r\n\r\nاسود عنسى\r\nدر يمن نيز اسود عنسى مدعى پيغمبرى شد و قومش او را پيروى كردند و بكمك آنها بر سرزمين نجران هجوم برد و آنجا را مطيع خود كرد ، پس از آن طايفه مذحج را كه عمرو بن معديكرب اميرشان بود مطيع خود كرد و به صنعا حمله برد ، شهر بن باذان فرماندار آنجا را بكشت و زنش را به عقد خود آورد .\r\nكسانى كه از جانب محمد عهده‌دار كار يمن بودند سخت بترسيدند و در اين باب به دو نامه نوشتند پيغمبر در جواب آنها نوشت كه در كار دين خود استوار باشيد و مقاومت كنيد .\r\nآن‌ها نيز بر ضد اسود توطئه كردند و عاقبت در شبى كه محمد فرداى آن وفات يافت وى را كشتند .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n\r\nطليحة ابن خويلد\r\nيكى ديگر از مدعيان پيغمبرى طليحة بن خويلد كاهن طايفهء بنى اسد بود كه مردم بنى اسد دعوت او را پذيرفتند و قبايل دوست خود را به پيروى وى خواندند ، پس از وفات پيغمبر كار طليحه بالا گرفت و قبايل غطفان به دو پيوستند ، ابو بكر اول عدى و سپس خالد بن وليد را بجنگ او فرستاد . قبيلهء طى و جديله دوباره باسلام گرويدند ولى مردم فزاره و اسد به پيروى او ثابت ماندند ، وقتى كار جنگ سخت شد و طليحه بيقين دانست كه كارى از پيش نميبرد بسوى شام فرار كرد .\r\nبگفته‌اى طليحه برفت تا بطايفه كلب رسيد آنجا فرود آمد و اسلام آورد و همچنان ببود تا ابو بكر وفات يافت و چون عمر بخلافت رسيد بيامد و با وى بيعت كرد .\r\nبسيارى از عربها كه دور مدعيان پيغمبرى جمع شده بودند ، به آنها ايمان نداشتند اما از اسلام بگشتند و بدين اشخاص پيوستند شايد بوسيلهء آنها از تسلط قريش رهائى - يابند . بعضى از عرب‌ها نيز از دين بگشتند اما به مدعيان پيغمبرى نپيوستند . مردم بحرين از اين جمله بودند كه پس از وفات امير خود ، منذر بن ساوى از دين بگشتند ولى جارود بن معلاى عبدى آنها را نصيحت كرد و دوباره باسلام گرويدند در آن هنگام حطم - بن ضبيعه و گروهى از مردم بنى بكر بر آنها هجوم بردند و مسلمانان بحرين را محاصره كردند ، ابو بكر علاء بن حضرمى را براى جنگ آنها فرستاد عده‌اى از مسلمانان بنى حنيفه بعلاء پيوستند و با حطم بمبارزه برخاستند ولى كارى از پيش نبردند ، عاقبت شبى از لشكرگاه دشمن غوغائى شنيدند و كس فرستاد تا حقيقت حال را بداند ، معلوم شد كه دشمنان شراب خورده‌اند و مستند مسلمانان هجوم بردند و تيغ در آن گروه نهادند و اموالشان را تصرف كردند .\r\nابو بكر همه اين مشكلات را از پيش برداشت و دسته‌هاى سپاه براى جنگ با مرتدان\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nو مدعيان پيغمبرى فرستاد . شماره فرماندهانى كه براى جنگ فرستاده شدند يازده تن بود كه هر كدام بيك سمت عربستان مأمور شدند ابو بكر براى هر يك از آن‌ها نامه‌اى نوشت دستورشان داد كه \" در كار خدا ساعى باشند و با كسانى كه از راه خدا برگشته‌اند و فريب شيطان را خورده‌اند جهاد كنند و مسلمانان را از جنگ با دشمنان بازندارند و جز با كسانى كه به خدا و رسول كافر شده‌اند جنگ نكنند و مردم ناشناس را بسپاه مسلمانان راه ندهند مبادا جاسوس باشند .\r\nو نيز ابو بكر نامه‌هائى بمرتدان نوشت و دعوتشان كرد كه به اسلام بازگردند و شبهه‌اى را كه در مرگ رسول براى آنها پيش آمده بود رفع كرد و گفت كه پيغمبر نيز انسان است و مانند ديگر انسان‌ها مرگ بر او رواست ، سپس تهديدشان كرد كه اگر به اسلام برنگردند خونشان هدر است و زن و فرزندانشان اسير ميشوند .\r\nيكسال نگذشت كه سپاهيان اسلام همه جا در جهاد با مرتدان فيروز شدند و بار ديگر كار اسلام بالا گرفت و كلمهء حق برترى يافت ، سر ويليام موير در كتاب \" خلافت \" درباره علتى كه مسلمانان را در جنگهاى عقبكرد با فيروزى قرين كرد گويد : \" فيروزى و كاميابى مسلمانان نتيجهء روح نيرومندى بود كه پيغمبر در پيروان باوفاى خود دميده بود . \"\r\n\r\nنامهء ابو بكر\r\nنامه‌اى كه ابو بكر براى مرتدان فرستاد بدين مضمون بود : \" بنام خداوند بخشندهء مهربان . از ابو بكر خليفهء پيغمبر خدا بسوى هر كس كه اين نامه به دو ميرسد از خاص و عام ، مسلمان و مرتد . درود بر آن كس كه پيرو هدايت است و پس از هدايت به ضلالت و كورى برنگشته است . من خداى يگانه را ستايش ميكنم و شهادت مىدهم كه خدائى جز او نيست و محمد بنده و فرستادهء اوست و بدانچه آورده اعتراف دارم و هر كس از قبول آن امتناع ورزد وى را كافر ميدانم و با او جهاد ميكنم .\r\nاما بعد ، خداوند محمد را به حق بسوى خلق فرستاد كه ترساننده و مژده‌رسان باشد و باذن خانهء كعبه در ايام حج\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nخدا كسان را بسوى او بخواند و چراغ نورافشان باشد و همه زندگان را از خدا بترساند تا گفتار او دربارهء كافران محقق شود ، خداوند هر كس را كه دعوت رسول را اجابت كرد هدايت نمود و پيغمبر كسانى را كه از او روى گردانيدند باسلام وادار كرد . سپس پيغمبر در حالى كه فرمان خدا را اجرا كرده بود و امت خود را اندرز داده بود و وظيفهء خود را بپايان برده بود وفات يافت . خدا در قرآن وفات وى را براى او و مسلمانان ياد كرده آنجا كه گويد :\r\n إِنَّكَ مَيِّتٌ وَ إِنَّهُمْ مَيِّتُونَ . \r\nيعنى : تو ميرنده‌اى و آنها نيز خواهند مرد و نيز آنجا كه گويد :\r\n وَ ما جَعَلْنا لِبَشَرٍ مِنْ قَبْلِكَ الْخُلْدَ أَ فَإِنْ مِتَّ فَهُمُ الْخالِدُونَ . \r\nيعنى : هيچ انسانى را پيش از تو زندگانى جاويد نداديم وقتى تو ميميرى آنها چگونه جاودان بوده‌اند ؟ . . و نيز خطاب بمؤمنان گويد :\r\n وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ وَ مَنْ يَنْقَلِبْ عَلى عَقِبَيْهِ فَلَنْ يَضُرَّ اللَّهَ شَيْئاً وَ سَيَجْزِي اللَّهُ الشَّاكِرِينَ  « 1 »\r\nيعنى : محمد بجز پيغمبرى نيست كه پيش از او پيغمبرها بوده‌اند آيا اگر بميرد يا كشته شود از دين برميگرديد و هر كس برگردد به خدا ضررى نميرساند و زود باشد كه خدا شاكران را پاداش دهد .\r\nپس هر كه محمد را ميپرستيد محمد وفات يافت و هر كه خداوند يگانه بىانباز را مى - پرستيد او در كمين است و زنده و پاينده است ، خواب بر او روا نيست و نگهدار فرمان خويش است و از دشمنان انتقام ميگيرد و آنها را جزا ميدهد .\r\n\r\n\r\n","description":"","footnote":"\r\n( 1 ) - سوره آل عمران آيه 138\r\n","page_name":" 233 ","page_number":233},
  {"content":"\r\n\r\nمن بشما سفارش ميكنم كه پرهيزكار باشيد و آنچه را پيغمبر برايتان آورده حفظ كنيد .\r\nبهدايت او هدايت شويد و بدين خداوند چنگ زنيد ، زيرا هر كه را خداوند حمايت نكند گمراه است و هر كس را معفو ندارد مبتلاست و هر كس را يارى نكند خوار است هر كه را خدا هدايت كند هدايت شده است و هر كه را گمراه كند گمراه است چنان كه گويد :\r\n مَنْ يَهْدِ اللَّهُ فَهُوَ الْمُهْتَدِ وَ مَنْ يُضْلِلْ فَلَنْ تَجِدَ لَهُ وَلِيًّا مُرْشِداً \r\nيعنى : هر كه را خدا هدايت كند هدايت شده است و هر كه را گمراه كند دوست و راهنمائى براى او نخواهى يافت .\r\nبه من خبر رسيد كه گروهى از مسلمانان از راه اسلام بگشته‌اند و فريب شيطان خورده‌اند خداوند در قرآن مىگويد :\r\n وَ إِذْ قُلْنا لِلْمَلائِكَةِ اسْجُدُوا لِآدَمَ فَسَجَدُوا إِلَّا إِبْلِيسَ كانَ مِنَ الْجِنِّ فَفَسَقَ عَنْ أَمْرِ رَبِّهِ أَ فَتَتَّخِذُونَهُ وَ ذُرِّيَّتَهُ أَوْلِياءَ مِنْ دُونِي وَ هُمْ لَكُمْ عَدُوٌّ بِئْسَ لِلظَّالِمِينَ بَدَلًا  « 1 »\r\nيعنى : هنگاميكه بفرشتگان گفتيم آدم را سجده كنيد ، همه سجده كردند مگر ابليس كه از جنيان بود و از فرمان پروردگار خود سر پيچيد مگر شما او و فرزندانش را كه دشمن شمايند بجاى من ، دوست ميگيريد ، كه براى ستمكاران عوض بدى است و نيز گويد :\r\n إِنَّ الشَّيْطانَ لَكُمْ عَدُوٌّ فَاتَّخِذُوهُ عَدُوًّا إِنَّما يَدْعُوا حِزْبَهُ لِيَكُونُوا مِنْ أَصْحابِ السَّعِيرِ . \r\nيعنى : شيطان دشمن شماست او را دشمن بداريد ، شيطان طرفداران خود را ميخواند كه اهل جهنم باشند .\r\nاكنون فلانى را با سپاهى از مهاجران و انصار و پيروان بسوى شما فرستادم و به دو دستور\r\n\r\n\r\n","description":"","footnote":"\r\n( 1 ) - سوره كهف آيه 48\r\n","page_name":" 234 ","page_number":234},
  {"content":"\r\n\r\nدادم كه با كسى جنگ نكند و كسى را نكشد مگر وى را به خدا دعوت كند و هر كه به اسلام معترف شود و كار نيك انجام دهد از او بپذيرد و كمكش كند . و هر كس امتناع ورزد دستور داده‌ام كه با او جنگ كند و يكتن از آنها را باقى نگذارد ، آنها را به آتش بسوزاند و به قتل برساند و زنان و فرزندانشان را اسير كند و از هيچكس جز اسلام چيزى نپذيرد . پس هر كه او را پيروى كند برايش نيك است و هر كس او را واگذارد خدا را عاجز نميكند . بفرستادهء خود دستور دادم كه نامه مرا در اجتماع شما بخواند . دعوت اسلام اذان است وقتى مسلمانان اذان ميگويند گروهى كه اذان گويند در امان باشند و كسانى كه اذان نگويند سركوب شوند .\r\nاگر اذان گفتند زكاتشان را از آنها مطالبه كنند و اگر به اسلام اعتراف كردند از آنها پذيرفته شود و آنها را بكارى كه شايسته است وادار كنند .\r\n\r\nعلل مظفريت مسلمانان در جنگهاى ردت\r\nيكى از علل فيروزى مسلمانان در جنگهاى عقبگرد نيروى ايمان بود كه بسبب آن با شجاعت و ثباتى بىنظير به جنگ اقدام مىكردند و به ارتداد عربها اهميتى نميدادند . بگفتهء مورخان هنگام ارتداد قبايل عرب قرة بن هبيره كه از مردم بنى عامر بود بعمرو بن عاص گفت :\r\n« عربها به شما باج نمىدهند اگر آنها را از باج معاف داريد مطيعتان مى - شوند و گرنه به دور شما جمع نخواهند شد \" عمرو بن عاص در جواب او سخنى گفت كه بى - اعتنائى وى را به ارتداد عرب مىرساند چنين گفت : \" ما را از ارتداد عرب ميترسانى به خدا سپاه را تا بخانهء مادرت خواهيم راند . \"\r\nبعدها قرة بن هبيره در جنگ اسير شد و او را پيش ابو بكر بردند . قره دعوى مسلمانى كرد و عمرو بن عاص را شاهد گرفت . ابو بكر عمرو را پيش خواند و از او توضيح خواست عمرو سخنان قره را نقل كرد تا بگفتگوى زكات رسيد ، قره گفت آهسته باش ، عمرو گفت :\r\n« به خدا تمام سخنان تو را ميگويم . \" اما ابو بكر از او درگذشت و اسلامش را پذيرفت .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\nخاورشناسان و ارتداد عرب\r\nبعضى از خاورشناسان ارتداد قبايل عرب را دليل آن ميدانند كه اسلام به نيروى شمشير انتشار يافته و عربها بسبب ترس پيرو دين محمد شده‌اند .\r\nحقيقت اينست كه عربهائى كه ابو بكر با آنها جنگ كرد و عنوان ارتداد به آنها دادند به اسلام كافر نشده بودند و آن را انكار نكرده بودند بلكه آنها دو گروه بودند گروه اول كسانى بودند كه از دادن زكات سر باز ميزدند و گمان داشتند زكات باجى بوده كه به پيغمبر ميداده‌اند و پس از وفات پيغمبر مىتوانند از پرداخت آن به خليفه پيغمبر دريغ كنند . درباره جنگ اين گروه ، عمر با ابو بكر معارضه كرد و به اين حديث پيغمبر استدلال كرد كه گويد : \" من مأمورم با مردم جنگ كنم تا بگويند :\r\nلا إله الا اللّه\r\nهر كه اين سخن را بگويد جان و مالش محفوظ است مگر آنچه حق اسلام بدان تعلق گيرد و حساب وى با خداست \" اما ابو بكر معتقد بود كه خوددارى اين گروه از پرداخت زكات مايه ويرانى يكى از اركان مهم دين مىشود و ممكن است سستى در اين كار ساير اركان دين را ويران سازد .\r\nچنان كه ميدانيم زكات تنها منبع درآمد اسلام بود ، ابو بكر معتقد بود كسانى را كه از پرداخت زكات دريغ كنند به سختى تعقيب بايد كرد ، در اين باب گفت : \" به خدا با هر كه ميان نماز و زكات تفاوت نهد جنگ ميكنم . به خدا اگر يك مهار شتر از آنچه به پيغمبر ميداده‌اند به من ندهند با آنها جنگ خواهم كرد \" عمر در اين باب مىگفت : \" خداوند سينهء ابو بكر را گشاده ساخت و من دانستم كه كار او حق است . \"\r\nبايد دانست كه اين گروه از مرتدان با اسلام دشمنى نداشتند و از آن بيزار نبودند اما گمان داشتند با وفات پيغمبر كار اسلام تمام شد ، آنها از اعتقاد به توحيد كه اساس اسلام است صرفنظر نكرده بودند بلكه مىپنداشتند زكات خراجى است كه به پيغمبر مى -\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nداده‌اند و پس از وفات رسول از پرداخت آن معاف هستند .\r\nگروه دوم مرتدان كسانى بودند كه از اول بحقيقت مسلمان نبودند زيرا قسمت اعظم آنها اعراب صحرانشين بودند كه بنفاق عادت كرده بودند و مدت زيادى از مسلمانى آنها نگذشته بود كه اسلام در دل‌هايشان نفوذ كند زيرا عقايد دينى بمرور در دل ريشه ميدواند و در روح نفوذ مىكند . خداوند در قرآن مكرر راجع به اعراب سخن رانده و آنها را بنفاق و بىايمانى ستوده است . از جمله گويد :\r\n   قالَتِ الْأَعْرابُ آمَنَّا قُلْ لَمْ تُؤْمِنُوا وَ لكِنْ قُولُوا أَسْلَمْنا وَ لَمَّا يَدْخُلِ الْإِيمانُ فِي قُلُوبِكُمْ وَ إِنْ تُطِيعُوا اللَّهَ وَ رَسُولَهُ لا يَلِتْكُمْ مِنْ أَعْمالِكُمْ شَيْئاً إِنَّ اللَّهَ غَفُورٌ رَحِيمٌ . إِنَّمَا الْمُؤْمِنُونَ الَّذِينَ آمَنُوا بِاللَّهِ وَ رَسُولِهِ ثُمَّ لَمْ يَرْتابُوا وَ جاهَدُوا بِأَمْوالِهِمْ وَ أَنْفُسِهِمْ فِي سَبِيلِ اللَّهِ أُولئِكَ هُمُ الصَّادِقُونَ . قُلْ أَ تُعَلِّمُونَ اللَّهَ بِدِينِكُمْ وَ اللَّهُ يَعْلَمُ ما فِي السَّماواتِ وَ ما فِي الْأَرْضِ وَ اللَّهُ بِكُلِّ شَيْءٍ عَلِيمٌ .    « 1 »\r\nيعنى : اعراب صحرانشين گفتند ايمان آورده‌ايم بگو ايمان نياورده‌ايد ، بگوئيد اسلام آورده‌ايم زيرا هنوز ايمان در قلوب شما داخل نشده است و اگر خدا و رسول وى را اطاعت كنيد چيزى از پاداش اعمال شما را كم نخواهد كرد زيرا خداوند بخشنده و مهربان است ، مؤمنان كسانى هستند كه به خدا و رسول وى ايمان آورده‌اند و سپس ترديد نكرده‌اند و با مال‌ها و جان‌هاى خود در راه خدا جهاد كرده‌اند و آنها صابرانند . بگو آيا دين خود را به خدا خبر ميدهيد در صورتى كه خدا هر چه را در آسمان و زمين است ميداند و خدا به همه چيز داناست . و باز گويد :\r\n الْأَعْرابُ أَشَدُّ كُفْراً وَ نِفاقاً وَ أَجْدَرُ أَلَّا يَعْلَمُوا حُدُودَ ما أَنْزَلَ اللَّهُ عَلى رَسُولِهِ \r\n\r\n\r\n","description":"","footnote":"\r\n( 1 ) - سوره حجرات از آيه 14 تا 61\r\n","page_name":" 237 ","page_number":237},
  {"content":"\r\n\r\n  وَ اللَّهُ عَلِيمٌ حَكِيمٌ . وَ مِنَ الْأَعْرابِ مَنْ يَتَّخِذُ ما يُنْفِقُ مَغْرَماً وَ يَتَرَبَّصُ بِكُمُ الدَّوائِرَ عَلَيْهِمْ دائِرَةُ السَّوْءِ وَ اللَّهُ سَمِيعٌ عَلِيمٌ .   « 1 »\r\nيعنى : اعراب صحرانشين كفر و نفاقشان سختتر است و در خور آنند كه حدود چيزى را كه خدا بر پيغمبر نازل كرده ندانند و خدا دانا و حكيم است . بعضى از اعراب چيزى را كه در راه خدا ميدهند مايهء خسارت مىدانند و منتظرند كه كار شما دگرگون شود حوادث بد بر آنها باد و خدا شنوا و داناست\r\n\r\nمجازات مرتد\r\nاسلام مرتد را به كشتن محكوم مىكند و اين كار باقتضاى سياست دولت اسلام است ، زيرا اگر مرتدان را باقى گذارند ممكن است براى دشمنان جاسوسى كنند و موجب اختلال نظم و آرامش شوند و اين عجيب نيست زيرا در نظر مسلمانان سياست از دين جدا نيست ، ولى اسلام در كار مرتدان سخت دقيق است مرتد را به شبهه و گمان محكوم نمىكنند بلكه سه روز مهلتش ميدهند و دانشمندان و فقيهان مسلمان درباره چيزى كه مايه ترديد وى شده با او گفتگو ميكنند و اگر بر كفر خود اصرار ورزيد پس از سه روز كشته مىشود .\r\n\r\nگفتار فقيهان دربارهء مرتد\r\nاكنون گفتار فقيهان بزرگ را دربارهء مرتد نقل ميكنيم : ابو حنيفه گويد :\r\n« وقتى مسلمانى مرتد شد اسلام را بر او عرضه مىدارند و سه روز مهلتش ميدهند زيرا ظاهر اينستكه شبهه‌اى براى او رخ داده كه بسبب آن مرتد شده است و بايد شبهه را رفع كنيم يا محتاج بتفكر است تا حق را براى او بيان كنيم و اين كار محتاج مهلت است و اگر مهلت بخواهد او را مهلت ميدهند ، مدتى كه در شرع براى دقت و نظر تعيين مىشود سه روز است چنان كه در خيار شرط و خيار رؤيت\r\n\r\n\r\n","description":"","footnote":"\r\n( 1 ) - سوره توبه آيه 98 و 99\r\n","page_name":" 238 ","page_number":238},
  {"content":"\r\n\r\nچنين است بنا بر اين مرتد را سه روز مهلت ميدهند . »\r\nبعضى از فقيهان مالكى در اين باب گويند : واجب است مرتد را اگر چه بنده و يا زن باشد سه شب و سه روز تمام از هنگام ثبوت كفر ، نه از روز كفر ، بتوبه دعوت كنند و در اين مدت او را گرسنه و تشنه نگاه ندارند بلكه از مال خودش او را آب و غذا دهند و اگر هم توبه نكند آزارش نكنند . شافعى گويد : واجب است مرتد را چه زن و چه مرد بتوبه دعوت كنند زيرا بسبب اسلام محترم بوده و شايد دچار شبهه‌اى شده كه زايل شود و نيز گفته‌اند كه او را سه روز مهلت ميدهند . احمد بن حنبل گويد : هر كس زن يا مرد در حال عقل و بلوغ از اسلام بگردد مدت سه روز او را باسلام ميخوانند .\r\nنكته ديگر آنكه اگر رفتار يا گفتار مسلمانى محتمل كفر و غير كفر باشد نميتوان او را كافر دانست مگر آنكه محتمل ديگرى جز كفر نداشته باشد ، دانشمندان تصريح كرده‌اند كه اگر مسلمانى سخنى گويد كه از نود و نه جهت محتمل كفر باشد و از يك جهت محتمل ايمان باشد نميتوان او را كافر دانست .\r\nاز آنچه گفتيم ميتوان دريافت كه منظور ابو بكر از جنگ با مرتدان فرو نشاندن فتنهء داخلى بود زيرا بعضى قبايل عرب كه اسلام در قلبشان رسوخ نيافته بود ميخواستند آن را از ميان ببرند بنا بر اين ابو بكر ناچار بود اين شورش را خاموش كند تا وحدت عرب متزلزل نشود و مسلمانان به تفرقه دچار نشوند .\r\nكسانى از مسلمانان كه به صحت و عظمت مبادى اسلام ايمان آورده بودند و از روى قلب مسلمان شده بودند ، مرتد نشدند . مورخان اتفاق دارند كه مردم مكه و مدينه و طايف بر اسلام خود استوار ماندند و طوفانى كه در نتيجهء وفات رسول در عربستان رخ داد در آنها تأثير نكرد .\r\nدر زمان خلافت ابو بكر سپاه عرب بشام و فلسطين و بين النهرين و قسمتى از كشور\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nايران هجوم برد اما فتح اين كشورها بروزگار عمر انجام گرفت و ضمن سخن از خلافت عمر بشرح آن ميپردازيم .\r\nابو بكر بسال 13 هجرت وفات يافت و دورهء خلافتش دو سال و چند ماه بود .\r\n\r\nعمر بن خطاب\r\nنسب عمر به كعب بن لوى قرشى منتهى مىشود ، از طايفه بنى عدى بود و كنيهء ابو حفص داشت . بگفتهء طبرى عمر چهار سال پيش از جنگ فجار در مكه تولد يافت و خوب تربيت شد ، در فصاحت و صراحت ضرب المثل بود . در زمان كودكى گوسفندان پدر خود را ميچرانيد پس از آن بتجارت اشتغال جست و به شام آمد و رفت داشت . در ايام جاهليت سفارت قريش را به عهده داشت يعنى هنگامى كه قريش با ديگران در جنگ بودند او را بعنوان سفارت به اطراف مىفرستادند . عمر سخت نيرومند و آتشين‌خوى بود ، وقتى اسلام آورد اسلام خود را آشكار كرد زيرا معتقد بود كه در ميان مردم قريش كسى ياراى مخالفت با او ندارد .\r\nعمر پس از اسلام در شمار ياران رسول بود و قسمتى از عمر خود را در راه اسلام صرف كرد . نسبت بكفار بسيار سختگير بود و دربارهء آنها سهل‌انگارى روا نمىداشت ، غالبا پيغمبر در كارها با او مشورت ميكرد . بعد از پيغمبر نيز ابو بكر كارها را به مشورت او انجام ميداد و حل اختلاف كسان را بعهدهء او ميگذاشت ، در جنگ‌هاى عقبكرد عمر دست راست ابو بكر بود و در كار جمع قرآن نيز دخالت داشت چنان كه تفصيل آن بيايد .\r\n\r\nبيعت با عمر\r\nوقتى ابو بكر بيمار شد و بيماريش سخت شد ترسيد اگر بميرد و زمام خلافت را بدست كسى نسپارد پس از وى در ميان مسلمانان اختلاف رخ دهد و دشمنى و كينه‌جوئى پديد آيد و بهتر آن ديد كه كسى را بعنوان خلافت انتخاب كند . در ياران و نزديكان خود نظر كرد و دو تن را مناسب خلافت ديد يكى على و ديگر عمر . ابو بكر معتقد بود كه على ثبات و استقامت بىنظير\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nدارد و اگر در راه وى مانعى پيش آيد بدان اهميت نميدهد ولى عمر چنين نبود و اگر در راه وى مانعى پيش ميآمد از راه منحرف ميشد و عاقبت به مقصود ميرسيد .\r\n\r\nاستفسار ابو بكر از كسان در باره عمر\r\nابو بكر در نظر گرفت عمر را بخلافت انتخاب كند ولى پيش از آنكه نظر خود را اظهار كند با كسانى كه پيش او ميآمدند دربارهء عمر گفتگو ميكرد و نظر آنها را ميپرسيد ، به عبد الرحمن بن عوف گفت : مرا از حال عمر آگاه كن .\r\nجواب داد : چيزى ميپرسى كه آن را از من بهتر ميدانى .\r\nابو بكر گفت : با وجود اين رأى خود را بگو .\r\nعبد الرحمن گفت : عمر از آنچه تو پندارى بهتر است ولى خيلى خشن است .\r\nابو بكر گفت : خشونت وى از آنجاست كه مرا ملايم ميبيند اگر كار بدست او افتد از خشونت دست برميدارد . سپس با عثمان گفت : مرا از حال عمر آگاه كن .\r\nعثمان گفت : تو بهتر از ما از حال او خبر دارى .\r\nگفت : اين مربوط بمنست ، تو مرا از حال وى آگاه كن .\r\nعثمان گفت : به نظر من باطن وى از ظاهرش بهتر است و ميان ما كسى مانند او نيست ، بعد از آن از اسيد بن حضير پرسيد ، وى نيز عمر را ستود بجز اينها با سعيد بن زيد و گروهى از مهاجران و انصار مشورت كرد و آنها از عمر تمجيد كردند .\r\nوقتى ابو بكر در انتخاب عمر مصمم شد عثمان بن عفان را پيش خواند و به دو گفت نامه‌اى بنويسد كه بموجب آن بعد از وى كار خلافت به عهده عمر باشد مضمون نامه اينست :\r\nبنام خداوند بخشنده مهربان ، اين نامه‌ايست كه ابو بكر خليفه پيغمبر به هنگام مرگ موقعى كه كافر ايمان ميآورد و فاجر ميل بقا دارد بجاى نهاد ، من عمر بن خطاب را امير شما كردم .\r\nاگر نيكى كرد و به راه عدالت رفت اين چيزيست كه من از او ميدانم و نظريست كه در\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nبارهء او دارم و اگر ستم كرد و حق را تغيير داد من غيب نميدانم . من نيت خوب داشته‌ام و رفتار هر كس مربوط به اوست و آنها كه ستم ميكنند خواهند دانست كه سرانجامشان چيست \" وقتى عمر بخلافت رسيد بالاى منبر رفت و گفت : \" من سخنانى ميگويم آن را بخاطر سپاريد عرب مانند شترى است كه دنبال مهارش ميرود و مهاركش بايد بداند كه او را بكجا ميكشاند اما من ، قسم بخداى كعبه ، او را به راه راست ميبرم \"\r\n\r\nفتوح اسلام\r\nپيش از اين ديديم كه پيغمبر چگونه اساس سياست خارجى عرب را استوار كرد و نامه‌هائى به پادشاهان و اميران فرستاد و آنها را به يگانگى خدا و رسالت خويش دعوت كرد پس از آن به قلمرو روم حمله برد و با آنها كه در حدود شام تابع روم بودند و دعوت او را نپذيرفتند و فرستاده‌اش را كشتند از در جنگ درآمد .\r\nپيغمبر پيش از وفات سپاهى براى حمله بسرزمين شام فراهم آورده بود و اسامة بن - زيد را سالار آن كرده بود . اما هنگامى كه سپاه اسامه بيرون مدينه مهياى حركت بود پيغمبر وفات يافت و حركت سپاه بتأخير افتاد وقتى كار خلافت بدست ابو بكر افتاد اولين كار وى فرستادن سپاه اسامه بود زيرا اين كار بمنزله يك نمايش جنگى و سياسى بود كه دشمنان داخلى و خارجى را به نيرومندى دولت اسلام و استوارى اساس آن متوجه ميكرد . پس از فرستادن سپاه اسامه ابو بكر به شورش‌ها و طغيانهاى داخلى پرداخت و آن را خاموش كرد .\r\nنشانهء حسن سياست ابو بكر آنكه مردم عرب را بجنگهاى خارجى سرگرم كرد كه اين كار وسيله انتشار اسلام بود و عرب‌ها را كه بجنگجوئى خو كرده بودند براى پيشرفت دين حق به كار ميانداخت . محققا اگر توجه عرب‌ها بجنگهاى خارجى معطوف نمىشد ستيزه‌جوئى آنها مايهء اختلافات و فتنه‌هاى داخلى ميشد و اساس دولت اسلامى را كه هنوز كاملا استوار نشده بود واژگون ميكرد .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nهمين كه ابو بكر از جنگهاى عقبكرد فراغت يافت سپاهى بفرماندهى خالد بن وليد به سوى حيره فرستاد و گروهى ديگر را فراهم آورد و براى جنگ بسرزمين شام فرستاد . در آن هنگام دولت ايران و روم به ظاهر دو دولت بزرگ و مقتدر و نيرومند بودند اما در باطن به سبب حكومت مطلقه و عياشى و اختلافات دينى دچار ضعف و سستى شده بودند ، در صورتى كه عربها ببركت اسلام متحد شده بودند و ابو بكر بكمك ملت نوزاد عرب كه بجنگجوئى علاقه داشت و به غذا و لباس ساده قانع بود و مردمش با ايمان و ثبات براى جانبازى در راه دين آماده بودند ، ميتوانست با اين دو دولت جنگ كند .\r\nبيشتر فتوحات اسلام در عصر خلافت عمر انجام گرفت و ايران و فلسطين و شام و مصر قلمرو دولت اسلام شد و امپراطورى عرب وسعت يافت .\r\n\r\nوضع روم پيش از نهضت عرب\r\nعربها قسمتى از قلمرو دولت روم شرقى را به سهولت بدست آوردند زيرا با مردم اين نقاط روابط نژادى و لغوى داشتند دولت روم با اقوامى كه زير پرچم او بودند روابط خوبى نداشت . اختلافات مذهبى و سنگينى ماليات‌ها مردم را از تسلط روم شرقى بيزار كرده بود و همين كه سپاه عرب بسرزمين آنها هجوم برد با مسرت از آن استقبال كردند تا از نفوذ جابرانهء روم شرقى و استبداد كليسا رهائى يابند .\r\nدولت روم شرقى از آخر دوران ژوستينيان تا آخر دوران هرقل ( 565 ، 631 م ) بسبب فتنه‌هاى داخلى ضعيف شده بود . گر چه هرقل توانسته بود در مقابل ايران مقاومت كند و نقاطى را كه بموجب قرارداد 628 م از دست داده بود پس بگيرد اما مسلمانان بهترين متصرفات شرقى وى را از دستش ربودند و قبايل اوار قسطنطنيه را محاصره كردند\r\nبلغارها نيز همراه آنها بودند و عاقبت بسال 679 م در شبه جزيره بالكان استقرار يافتند و اين ناحيه نيز از تصرف روم شرقى بدر رفت و قلمرو وى كه سابقا تا سواحل دانوب امتداد\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nيافته بود كوچك شد .\r\nشكست‌هاى روم شرقى در ناحيه غرب از شرق سختتر بود در اسپانيا طوايف ويزىگت در سال 582 م اشبيليه و قرطبه را تصرف كردند و اسونتيلا بسال 528 م آخرين متصرفات روم شرقى را در مغرب تصرف كرد و ويزىگت‌ها در شبه جزيره ايبرى بدون منازع و رقيب فرمان‌روائى يافتند . نهضت عرب در شرق براى روم شرقى كه با ضعف و سستى ميزيست خطرى بود كه هستى آن را تهديد ميكرد .\r\n\r\nوضع ايران\r\nدر ايران كار به عكس بود زيرا ايرانيان ملتى بودند كه يك نژاد و يك زبان و يك دين داشتند و بهتر ميتوانستند در مقابل هجوم عرب مقاومت كنند اما بسبب شكستى كه در جنگ با روم نصيبشان شده بود بسستى و ضعف دچار شده بودند . در آنوقت نزديك چهار قرن از بنياد دولت ساسانى ميگذشت و دولت ايران دچار پيرى و ضعف شده بود . ايرانيان در فلسفه و مذهب مقامى ارجمند داشتند و عربها مذهب مانى را از آنها اقتباس كردند . گروهى از دانشمندان يونانى كه ژوستينيان آنها را از آتن بيرون كرده بود فلسفه و علوم يونانى را در آن كشور رواج داده بودند . دولت ايران با امپراطورى چين و هندوستان روابط نزديك داشت و بسبب تماس با تمدن هند و چين در راه علم و معرفت پيشرفتى بسزا كرده بود .\r\nدر آخر دورهء ساسانى روابط دولت با ملت خوب نبود و مردم بدولت خود علاقه‌اى نداشتند . پادشاهان ساسانى دين زردشت را كه مردم از آن بيزار بودند رواج دادند و پيشوايان آن را از نفوذ و تسلط برخوردار كردند چندان كه بر دولت و مجالس دربارى تسلط يافتند و با پيروان دينهاى ديگر از مسيحيان و صابيان و بودائيان بدرفتارى آغاز كردند و ضعف دولت ايران بنهايت رسيد و مقدمات انحلال آن فراهم آمد .\r\nهنگاميكه يزدگرد سوم آخرين پادشاه ساسانى بسلطنت رسيد وضع ايران چنين بود ،\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nدر عهد وى عربها بايران حمله كردند . يزدگرد وقتى بسلطنت رسيد بيست و يك سال داشت عربها در فتح ايران طمع بستند و چون پيغمبر در زمان زندگانى خود گنجهاى كسرى را به آنها وعده داده بود اين انديشه در آنها قوت گرفت .\r\n\r\nفتح عراق و ايران\r\nعربها كشور ايران را صعب المنال‌تر از قلمرو روم شرقى مىدانستند و از هجوم بر آن بيمناك بودند ابو بكر در زمان خلافت خود سپاهى به فرماندهى خالد بن وليد بهمراهى مثنى بن حارثه بسوى عراق فرستاد و قبائلى را كه در جنوب فرات ميزيستند مطيع كرد و ايرانيان را شكست داد و بر حيره و انبار تسلط يافت ولى چيزى نگذشت كه عربها در مقابل سپاه فراوانى كه يزدگرد بفرماندهى رستم بجنگ آنها فرستاده بود شكست خوردند و به صحرا پناه بردند و تا پايان زندگى ابو بكر به خيال حمله بايران نيفتادند و خالد بن وليد براى آنكه مسلمانان را در جنگ روميان كمك كند بسوى شام و فلسطين رفت .\r\n\r\nدر عهد عمر\r\nوقتى عمر بخلافت رسيد ، اوضاع داخلى ايران مغشوشتر شد مثنى بن - حارثه صورت حال را بعمر نوشت و او را ترغيب كرد كه فرصت را غنيمت شمارد ، عمر از جانب روم آسوده شده بود زيرا روميان در جنگ اجنادين ( 15 ه ) فرارى شده بودند و سر جنگ مسلمانان نداشتند . عمر توجه خود را بفتح عراق مصروف داشت و مردم را براى حمله بدان سرزمين آماده كرد . ميخواست فرماندهى سپاه را به عهده گيرد اما بعضى از ياران پيغمبر به دو گفتند كه در مدينه بماند و ديگرى را سالار سپاه كند و از مدينه براى او كمك بفرستد ، عمر اين رأى را پسنديد و بمنبر رفت و گفت : \" اى مردم من مصمم بودم با شما حركت كنم اما صاحبان رأى و خرد مرا از اين خيال منصرف كردند و گفتند در مدينه بمانم و يكتن از اصحاب پيغمبر را بفرستم كه كار جنگ را عهده - دار شود . \"\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nبراى اين كار سعد بن ابى وقاص انتخاب شد و عمر فرماندهى جنگ عراق را به عهده او نهاد . سعد راه عراق گرفت و در راه مراقب اخبار بود فرستادگان عمر با نامه‌هاى وى ميرسيدند و دسته‌هاى سپاه به دو ملحق ميشدند .\r\n\r\nجنگ قادسيه\r\nسعد در قادسيه كه از نظر سپه‌كشى كليد عراق بود با رستم سردار ايرانى كه سى هزار سپاه داشت روبرو شد ، سپاه عرب بيش از هفت يا هشت هزار نبود ، ايرانيان وقتى تيرهاى عرب را ديدند بخنديدند و آن را بدوك نخ‌ريسى تشبيه كردند .\r\nپيش از جنگ ، ميان فرمانده سپاه ايران و سالار سپاه عرب فرستادگان آمد و شد كردند ، وقتى فرستادهء عرب بنزد رستم ميشد وى بر تخت طلا نشسته بود و مجلسش را با قالىهاى زربفت آراسته بودند ، ايرانيان تاج بسر داشتند و فيل‌ها را اطراف مجلس نگه داشته بودند . فرستادهء عرب كه شمشير بدست داشت اسب خود را نزديك تخت رستم نگاه ميداشت .\r\nايرانيان در صدد برمىآمدند او را از اين كار منع كنند ولى رستم او را پيش ميخواند .\r\nفرماندهء سپاه ايران از سخنان فرستادگان عرب در شگفت افتاده بود و با ياران خود گفت : \" نيك بينديشيد ، دعوى اينان يا راست است يا دروغ . اگر دروغگو باشند مردمى كه تا اين حد اسرار خويش را حفظ كنند و در هيچ چيز به راه اختلاف نروند و براى پنهان كردن اسرار خود چنين دقيق و يكدل باشند مردمانى سخت نيرومندند و اگر راست‌گو باشند هيچكس با آنها مقاومت نتواند كرد . \" ايرانيان بر او بانك زدند و گفتند \" مبادا كار خود را بسبب آنچه از اين سگان ديده‌اى از دست بدهى ، بجنگ ايشان يكدل شو \" رستم بدانها گفت : \" اين سخنى بود كه با شما گفتم ولى هر چه ميخواهيد بكنيد من نيز با شما هستم \"\r\n\r\n","description":"","footnote":"","page_name":" 246 ","page_number":246},
  {"content":"\r\n . \r\n","description":"","footnote":"","page_name":" 247 ","page_number":247},
  {"content":"\r\n\r\n\r\nشكست ايران\r\nرستم چاره‌اى از جنگ نديد ، جنگ چند روز طول كشيد و روز آخر بادى سخت بسوى ايرانيان وزيدن گرفت چنان كه نزديك بود غبار آنها را كور كند ، رستم و گروهى از سپاهش كشته شدند و باقيمانده فرار كردند و اموالشان بدست عربها افتاد . سعد بتعقيب ايرانيان تا جلولا رفت ( 17 ه ) و گروه زيادى از ايرانيان را كشت ، پس از آن نامه‌اى بعمر نوشت و فتح را خبر داد ، عمر به دو نوشت : \" بجاى خود توقف كن و بدنبال آنها مرو و به همين حد قناعت كن . براى مسلمانان شهرى بساز كه در آنجا مقيم شوند و دريا را ميان من و آنها فاصله مكن \" سعد طرح بناى كوفه را ريخت و مسجد جامع را بنياد نهاد ، مردم نيز در آنجا خانه ساختند . پس از آن سعد بر عراق تسلط يافت و مداين را كه پايتخت ايران بود محاصره كرد و پس از دو ماه محاصره آن را گشود و يزدگرد فرارى بسوى حلوان رفت . در مداين غنائم بيشمار بدست عربها افتاد كه فرش معروف بارگاه كسرى از آن جمله بود .\r\n\r\nجنگ نهاوند\r\nيزدگرد پس از شكست قادسيه و سقوط مداين نتوانست به آسانى سپاهى براى جنگ عرب فراهم كند و اين كار چهار سال طول كشيد . در سال 21 هجرى سپاهى فراوان كه شماره آن به صد و پنجاه هزار ميرسيد براى جنگ فراهم كرد . عمر نيز كمكى براى سپاه مسلمانان فرستاد و دو سپاه در نهاوند روبرو شدند . با آنكه ايرانيان در اين جنگ براى دفاع از كشور خود شجاعانه كوشيدند فيروزى نصيب عربها شد و توفيق نهاوند را \" فتح الفتوح \" ناميدند ، پس از آن عربها يزدگرد را تعقيب كردند و وى بحدود شرق ايران گريخت و عاقبت بسال 31 ه - در عصر خلافت عثمان در خراسان كشته شد . با قتل يزدگرد دولت ساسانى منقرض شد و پيشگويى پيغمبر محقق شد .\r\nعربها از اين فيروزى فوائد بسيار بردند و كشورى را كه قرنها مركز تمدن جهان بود مسجد شاه اصفهان\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nبامپراطورى خود پيوستند و از غنائم جنگ ثروتى بىحساب اندوختند و با تملك گنجهاى ايران زندگانيشان قرين آسايش و رفاه شد . نفائس و اموالى كه در جنگ ايران نصيب عربها شد آنها را كه بزندگانى خشن و سادهء صحرانشينى خو گرفته بودند سخت متحير كرد .\r\nبگفته مؤلف الفخرى يك عرب بدوى ياقوتى بدست آورد كه بهائى گزاف داشت ولى قيمت آن را نميدانست ، يكى كه از قيمت ياقوت خبر داشت آن را بهزار درهم خريد ، پس از آن بدوى از قيمت گزاف ياقوت آگهى يافت ، كسانش او را ملامت كردند كه چرا ياقوت را ارزان فروختى ؟ گفت اگر ميدانستم عددى بيش از هزار هست به كمتر آن نميدادم . بعضى از عربها طلا بدست ، ميگفتند : \" كيست كه زرد را بگيرد و سفيد بدهد \" مقصود از سفيد نقره بود كه گمان داشتند نقره بهتر از طلا است .\r\n\r\nتأثير فتح عرب در ايران\r\nايرانيان از عربها به خوبى استقبال كردند زيرا به سبب تسلط عرب از ظلم حكام و خدمات سپاهى رهائى مييافتند بعلاوه از آزادى دينى بر خوردار ميشدند زيرا عربها با دين كسى كار نداشتند و پيروان دين زردشت و يهود و مسيح ميتوانستند با پرداخت جزيه مراسم دين خود را آزادانه بجا آورند . گروهى از ايرانيان بسبب سادگى تعليمات اسلام و مساواتى كه براى همه مقرر شده بود زود بدان گرويدند . صنعتگران و پيشه‌وران و طبقات متوسط و كشاورزان كه پيش از آن در فشار طبقه اشراف بودند با رغبت پيرو اسلام شدند زيرا در سايهء اسلام از آزادى و مساوات برخوردار ميشدند صرفنظر كردن از مذهب زردشت براى ايرانيان مشكل نبود زيرا بسبب ضعف دولت ساسانى نفوذ پيشوايان دينى سستى گرفته بود و نتوانسته بودند مردم را زير نفوذ تعليمات خود نگاهدارند .\r\nبعدها بسبب ازدواج حسين بن على با شهربانو دختر يزدگرد آخرين پادشاه ساسانى تمايلات ايرانيان بسوى عرب متوجه شد كه فرزندان حسين را مظهر پادشاهان قديم خود\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nميدانستند و بعلى بن ابى طالب علاقه‌اى بىنظير داشتند و مذهب شيعه در ايران به آسانى رواج يافت .\r\n\r\nرفتار عرب با مردم ايران\r\nرفتار عربها با مردم ايران معتدل بود و با كسانى كه باسلام نگرويدند ملايمت ميكردند ، در ايام معتصم عباسى ( 218 - 227 ه ) يكى از سرداران عرب فرمان داد تا يك امام جماعت را با مؤذن او تازيانه زدند بدين گناه كه يكى از معابد زردشتى را ويران كرده بودند و سنگهاى آن را در بناى مسجد به كار برده بودند . در قرن دهم ميلادى يعنى سه قرن پس از فتح ايران آتشكده‌هاى زردشتيان در عراق و فارس و كرمان و سيستان و خراسان و آذربايجان يعنى در سراسر ايران به پا بود و هيچيك از شهرهاى ايران از معابد زردشتى خالى نبود از اينجا ميتوان دريافت كه از ميان رفتن دين زردشت از فشار و اجبار فاتحان عرب نبوده زيرا پيروان زردشت تا اواخر دولت عباسى در ايران آزادى مذهبى داشتند بنا بر اين محقق است كه پيروان دين قديم بتدريج و از روى اختيار بدين اسلام گرويده‌اند .\r\n\r\nرواج اسلام در ايران\r\nدر اواسط قرن دوم هجرى پيدايش فرقهء اسماعيليه در ايران سبب شد كه اسلام با سرعتى بىنظير در آن سرزمين انتشار يابد عربها در مدتى كه بر ايران تسلط داشتند از هر ايرانى كه قدرت جنگ داشت پولى مختصر بعنوان جزيه ميگرفتند . جزيه مالياتى بود كه مسلمانان از پيروان دينهاى ديگر ميگرفتند و آنها كه جزيه ميدادند از خدمات لشگرى معاف بودند زيرا مسلمانان پيروان دينهاى ديگر را بجنگ نميبردند .\r\nعربها زمين كشور مفتوح را ملك خود ميدانستند ولى در آن تصرف نميكردند زمين در اختيار كشاورزان بود و سهمى از غله آن را بعنوان خراج ميگرفتند زيرا نميخواستند بكشاورزى سرگرم شوند تا هر لحظه جنگى پيش آمد براى حركت بميدان جنگ آماده باشند و در مقابل\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nاين خدمت مقررى معينى از بيت المال به آنها پرداخته ميشد .\r\nدولت اسلام براى تعمير راهها و حفر ترعه‌ها و حفظ امنيت و ساير وظايفى كه معمولا به عهده دولت است اقدام ميكرد و در نتيجهء اين سياست بتدريج مردم به اسلام متمايل ميشدند و عربها ميتوانستند دامنه فتوحات خود را توسعه دهند .\r\n\r\nفتح شام و فلسطين\r\nهنگاميكه مسلمانان در صدد حمله بشام و فلسطين برآمدند اين دو ناحيه زير نفوذ روم شرقى بود . فرمانداران رومى با مردم شام و فلسطين بد - رفتارى ميكردند و از هيچگونه ستمگرى درباره آنها دريغ نمىكردند مردم از جور روميان بتنگ آمده بودند و ميخواستند از قيد بندگى آنها خلاص شوند . روميان كه دولتشان دچار ضعف و انحطاط شده بود نميتوانستند حملات عرب را دفع كنند زيرا عربها مردمى جنگجو و شجاع و مؤمن و ثابت قدم بودند و در راه فيروزى از مرگ نمىهراسيدند ، از اينرو همت روميان سستى گرفت و عربها شام و فلسطين را به قلمرو اسلام پيوستند .\r\nپيش از اين گفتيم كه اسامة بن زيد پس از وفات پيغمبر با سپاه خود به نواحى شام حمله برد ، روميان به انتقام اين حادثه سپاهى فراهم آوردند و حدود عربستان را لشگر گاه كردند . ابو بكر مسلمانانرا از نواحى عربستان براى جنگ روميان دعوت كرد و سپاهى در مدينه فراهم آورد و آن را به چهار دسته تقسيم كرد . يكدسته را بفرماندهى ابو عبيدة بن - جراح بسوى حمص فرستاد دستهء ديگر را بفرماندهى عمرو بن عاص راهى فلسطين كرد ، دستهء سوم بفرماندهى يزيد بن ابى سفيان راه دمشق گرفت ، دستهء چهارم بفرماندهى شرحبيل ابن حسنه براى حمله به دره اردن نامزد شد . ابو بكر بدسته‌هاى سپاه فرمان داد كه با يكديگر معاونت كنند و همه از فرمان ابو عبيده پيروى كنند ، عمرو بن عاص براى فتح فلسطين اقدام كند و بوقت لزوم ديگر دسته‌هاى سپاه را كمك كند . عمرو بن عاص با سپاه خود حركت كرد\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nو از راه ايليا بفلسطين رسيد . وقتى هرقل پادشاه روم از رسيدن سپاه عرب خبردار شد در نظر گرفت چند دسته از سپاه بيشمار خود را براى مقابله با سپاههاى عرب بفرستد تا نيروى عرب سستى گيرد ، عمرو بن عاص خبر يافت كه سپاه روم از صد هزار متجاوز است و عبد الله بن عمر را با هزار كس از سپاه خود براى مقابله با يكدسته از روميان مأمور كرد كه شمار آنها بده هزار ميرسيد ، عبد الله با آن گروه مصاف داد و فرمانده سپاه را بكشت ترس و بيم بر آنها چيره شد و بىمقاومت جدى فرارى شدند و مسلمانان غنائم بسيار با ششصد اسير از آنها گرفتند ، بگفتهء واقدى تلفات مسلمانان در اينجنگ هفت كس بود و هم بگفته او پس از اين جنگ صد هزار سپاه روم براى جنگ با سپاه عمرو در رسيد ، عمرو سپاه خود را بياراست و آنها را بجنگ ترغيب كرد و وقتى دو لشگر در هم آويختند مسلمانان يك باره به دشمنان حمله بردند ، جنگ تا پايان روز ادامه داشت و عاقبت فيروزى نصيب مسلمانان شد و روميان فرارى شدند و مسلمانان بتعقيب آنها برخاستند . در اينجنگ از روميان پانزده هزار كس كشته شدند و مسلمانان يكصد و سى كس تلفات دادند . عمرو پس از اين جنگ به ابو عبيده نوشت : \" من بفلسطين رسيدم و با سپاه روم كه شمار آن صد هزار بود مقابل شدم ، خداوند فيروزيرا نصيب ما كرد و از روميان پانزده هزار كس كشته شد ، فلسطين مفتوح گرديد و از مسلمانان صد و سى كس كشته شدند ، اگر به من احتياج دارى به طرف تو ميآيم \" .\r\n\r\nاعتراض بر اين روايت\r\nمعلوم نيست واقدى اين روايت را از كجا نقل كرده و چگونه عمرو بن - عاص بعد از فتح اين جنگ بابو عبيده نوشته كه فلسطين مفتوح شد ، در صورتى كه سپاه روم در سراسر فلسطين باقى بود و غزه و رمله و بيت - المقدس و اجنادين و بسيارى نقاط ديگر را در دست داشت و اين نقاط بعد از جنگ يرموك و فتح بيت المقدس گشوده شد و نيز معلوم نيست چگونه مسلمانان بر\r\n\r\n","description":"","footnote":"","page_name":" 252 ","page_number":252},
  {"content":"\r\n . \r\n","description":"","footnote":"","page_name":" 253 ","page_number":253},
  {"content":"\r\n . \r\n","description":"","footnote":"","page_name":" 254 ","page_number":254},
  {"content":"\r\n\r\nسپاه روم كه شمارشان از صد هزار بيش بود غلبه يافتند در صورتى كه سپاه عمرو از نه هزار بيشتر نبود . بگفته واقدى تلفات مسلمانان در جنگى كه بفرماندهى عبد الله بن عمر رخ داد هفت كس بود و اين عجيب است . از تلفات دشمن در اين جنگ چيزى نميگويد . اما عجيبتر اينكه ميگويد در جنگ بعد تلفات روميان پانزده هزار كس و تلفات مسلمانان يكصد و سى و هفت كس بود . روايت واقدى با روايت طبرى و ابن اثير و ديگران منافات دارد كه ميگويند عمرو بن عاص وقتى ديد كه هرقل چهار دسته سپاه براى در هم شكستن چهار سپاه مسلمانان فرستاده نامه‌اى بابو بكر نوشت و فرماندهان سپاه در كار خود با عمرو مشورت كردند و او صلاح چنين ديد كه همه در يك جا جمع شوند تا بتوانند بكمك يكديگر دشمن را دفع كنند و مناسب چنين ديد كه اجتماعشان در يرموك باشد ، وقتى نامهء ابو بكر رسيد او نيز با راى عمرو موافق بود بطوريكه مىبينيم اين روايت با روايت واقدى منافى است .\r\n\r\nحركت خالد بن وليد بسوى شام\r\nهنگامى كه مسلمانان بفتح شام و فلسطين سرگرم بودند دسته كوچكى از سپاه مسلمانان بفرماندهى خالد بن وليد در عراق به فتح آن سرزمين اشتغال داشت و به خوبى پيشرفت ميكرد ، اما از شام به ابو بكر خبر رسيد كه ابو عبيده از عهدهء مقابله با روميان برنيامده از اينرو نامه‌اى بخالد نوشت كه به كمك سپاه شام بشتابد و بجاى ابو عبيده فرماندهى سپاه را به عهده گيرد . خالد ، مثنى بن حارثهء شيبانى را بفرماندهى سپاه عراق گماشت و خود با هزار و پانصد كس از شجاعان سپاه بسوى شام حركت كرد تا به بصرى رسيد كه شهرى محكم و مركز تجارت بود . شرحبيل بن حسنه با گروهى از سپاه مسلمانان به محاصره آن شهر اشتغال داشت ولى بگشودن آن قادر نبود زيرا روميان با شجاعت از بصرى دفاع ميكردند و از فراز قلعه مسلمانان را تيرباران ميكردند . وقتى خالد بدانجا رسيد شهر به آسانى گشوده شد\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nزيرا فرماندار شهر نهانى مسلمان شد و راه ورود شهر را به مسلمانان نشان داد و همين كه به شهر درآمدند به آسانى تسليم شد .\r\n\r\nجنگ يرموك\r\nپيش از اين گفتيم كه دسته‌هاى سپاه مسلمانان بمشورت عمرو بن عاص در يرموك گرد آمدند . واشنگتن ارونگ گويد كه اين كار به مشورت خالد انجام گرفت ولى اين سخن راست نيست زيرا خالد وقتى به سپاه مسلمانان رسيد كه در يرموك گرد آمده بودند . وقتى هرقل از اجتماع سپاه مسلمانان خبر يافت در نظر گرفت جنگى سخت دراندازد و كار عرب را يكسره كند . از اينرو سپاهى فراوان بفرماندهى ماهان كه سردارى شجاع و دلير بود بجنگ مسلمانان فرستاد .\r\nماهان با هشتاد هزار سپاه حركت كرد ، در راه جبلة بن ايهم پادشاه غسانى با شصت هزار كس از عربان مسيحى به دو پيوست و عدهء سپاهيان او بيكصد و چهل هزار رسيد . اين سپاه غير از آن بود كه ديگر سرداران رومى همراه داشتند بگفتهء طبع و ابن اثير سپاه مسلمانان از چهل هزار متجاوز نبود . بگفتهء واقدى سپاه ماهان و همراهان وى پانصد هزار يا ششصد هزار يا هزار هزار و ششصد هزار بود ولى اين روايت ناصواب و مبالغه‌آميز است .\r\nعربها سپاه خود را در نزديكى يرموك گرد آوردند . هرقل بماهان فرماندهء سپاه روم فرمان داده بود پيش از جنگ با عربها دربارهء صلح مذاكره كند ، جبلة بن ايهم كس بنزد ابو عبيده فرستاد و خواستار صلح شد ابو عبيده از قبول تقاضاى او امتناع ورزيد و گفت به اين شرط ممكن است صلح برقرار شود كه روميان شام و فلسطين را به مسلمانان واگذارند و كس بنزد جبله فرستاده او را سرزنش كرد كه چرا بروميان پيوسته است و به دو نصيحت كرد كه باسلام بگرود يا از جنگ مسلمانان چشم بپوشد و جزيه بپردازد ولى جبله گفتار او را نپذيرفت .\r\nوقتى خالد با سپاه خود از عراق رسيد مسلمانان با روميان در كار جنگ بودند . خالد\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nسپاه را مرتب كرد و قلب را بابو عبيده سپرد ، ميمنه را به عمرو بن عاص و ميسره را بيزيد بن ابى سفيان داد و با دشمن از در جنگ درآمد ، در اين جنگ زنان نيز براى دفع دشمن با مردان كمك ميكردند و مقاومت دشمن چنان سخت بود كه چند بار مسلمانان عقب نشستند .\r\nبگفتهء واقدى در جنگ يرموك يك بار روميان بر مسلمانان حمله بردند و پرچمدار مسلمانان گريخت ، عمرو بن عاص و خالد بن وليد در صدد برآمدند پرچم را از او بگيرند ، عاقبت عمرو آن را بگرفت و جنگ كرد تا روميان فرارى شدند . پس از چند بار كه روميان عقب‌نشينى كردند روز داقوصه « 1 » در رسيد و فيروزى قطعى نصيب عربها شد .\r\nبگفتهء كوسان دپرسوال در اينجنگ تلفات روميان بيكصد و چهل هزار رسيد و از مسلمانان سه هزار كس كشته شد . مسلمانان دشمنان را تعقيب كردند و ماهان سردار روميان را كشتند .\r\nسپس به طرف دمشق رفتند و يك ماه بر دروازه آنشهر براى آسايش از رنج جنگ آرام گرفتند .\r\nهنگامى كه مسلمانان بجنگ يرموك اشتغال داشتند خبر وفات ابو بكر و خلافت عمر بدانها رسيد .\r\n\r\nفتح دمشق\r\nهرقل در بيت المقدس از فتح مسلمانان در جنگ يرموك خبر يافت و چون اقامت بيت المقدس را مناسب نديد با شتاب بسوى حمص حركت كرد تا آنجا را مركز كارهاى جنگى خود كند . ابو عبيده نيز با سپاه حركت كرد تا به مرج الصفر رسيد ، ميخواست باقيماندهء دشمنان را تعقيب كند اما نميدانست كه دشمنان فرارى ، متفرقند يا مجتمع شده‌اند . در مرج الصفر خبر يافت كه دشمنان در فحل مجتمع شده‌اند و براى مردم دمشق نيز از حمص كمك رسيده است از\r\n\r\n\r\n","description":"","footnote":"\r\n( 1 ) - داقوصه محليست در ساحل نهر يرموك كه در تاريخ اسلام معروفست .\r\n","page_name":" 257 ","page_number":257},
  {"content":"\r\n\r\nاينرو مردد شد كه اول دمشق را محاصره كند يا بسوى فحل هجوم برد ، پس ، نامه‌اى بعمر نوشت و منتظر جواب ماند ، وقتى عمر از فتح يرموك خبر يافت فرماندهان سپاه را در مقام خود باقى گذاشت مگر خالد بن وليد كه وى را تابع ابو عبيده كرد و عمرو را نيز مامور كرد كه كمك سپاه شام باشد و همين كه نوبت جنگ فلسطين رسيد فرماندهى جنگ فلسطين را عهده‌دار شود در جواب نامهء ابو عبيده نيز چنين نوشت :\r\n\" اول دمشق را بگشائيد كه قلعهء شام است و سپاهى براى جلوگيرى از سپاه فحل و مردم فلسطين و حمص بفرستيد ، اگر فحل پيش از دمشق گشوده شد كه چه بهتر و اگر فتح آن تا فتح دمشق بتاخير افتاد كسى را براى نگهدارى دمشق بگذاريد و آن را واگذاريد و تو و ساير فرماندهان به فحل هجوم بريد و اگر آن را گشوديد تو و خالد بسوى حمص رويد و شرحبيل و عمرو را مامور اردن و فلسطين كنيد هر يك از فرماندهان در منطقهء خود فرمانده سپاه است تا از آنجا بگذريد .\r\nابو عبيده ده كس از اميران سپاه را سوى فحل فرستاد همين كه بدآنجا نزديك شدند و روميان از آمدنشان خبر يافتند اطراف فحل را آب انداختند و مسلمانان براى عبور از آن به زحمت افتادند .\r\nوقتى مردم شام از تفرقه سپاه روم خبر يافتند سخت بترسيدند و براى جنگ آماده شدند ، بدينكار مشغول بودند كه سپاه مسلمانان در اطراف دمشق نمودار شد ، عمرو بن عاص با نه هزار كس در مقدمهء سپاه بود و از دنبال آنها دسته‌هاى ديگر مىرسيدند .\r\nمسلمانان دمشق را به محاصره گرفتند . كار محاصره هفتاد روز طول كشيد . وسائل دفاع دمشق خوب بود اما مردم دمشق از آن سودى نبردند ، مسلمانان راه آذوقه و كمك را بر آنها بستند و دمشقيان كه از طول مدت محاصره بتنگ آمده بودند از در صلح درآمدند .\r\nگويند كه در ايام محاصره براى فرماندار دمشق كودكى متولد شده بود ، مردم دمشق\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nبه خوردن و نوشيدن سرگرم شدند و از حفظ مواقع خود غفلت كردند . مسلمانان متوجه اين رخداد نشدند تا وقتى كه خالد بن وليد و همراهانش ريسمانهائى به شكل نردبان ترتيب دادند بوسيلهء آن از باروى شهر بالا رفتند و در را به روى مسلمانان گشودند . همان وقت مردم دروازه‌هاى ديگر پيشنهاد صلح كرده بودند و مسلمانان را بعنوان صلح به شهر راه داده بودند خالد از دروازه‌اى كه مقابل سپاه وى بود به حمله درآمد ولى مسلمانان از دروازه‌هاى ديگر به صلح داخل شدند و در وسط شهر بهم رسيدند و ناحيهء خالد را نيز مشمول صلح قرار دادند .\r\nمورخان در تاريخ فتح دمشق اختلاف دارند بعضىها گفته‌اند كه در آخر سال 13 ه بود و بعضى ديگر تاريخ آن را اول محرم يا رجب اينسال ميدانند .\r\nپس از فتح دمشق مسلمانان بسوى فحل حركت كردند چون فحل در منطقهء اردن بود شرحبيل فرماندهى سپاه را به عهده گرفت ، وقتى بدانجا رسيدند فرمانده سپاه فحل را كه ابى الاعور بود بسوى طبريه فرستادند تا آنجا را محاصره كند . مردم فحل آنجا را خالى كرده بودند و بسوى بيسان رفته بودند . مسلمانان و روميان در اطراف فحل جنگى سخت كردند ، روميان شكست خوردند و مسلمانان آنها را تا زمينهاى باتلاقى و پر گل تعقيب كردند كه غالبشان تلف شدند . شمار روميان هشتاد هزار بود كه اندكى از آنها جان بردند ، پس از اين جنگ ابو عبيده و خالد بسوى حمص رفتند و بر آن تسلط يافتند ، پس از آن حماه و قنسرين و لاذقيه و حلب را نيز بگشودند .\r\n\r\nبيسان و طبريه\r\nپس از آن شرحبيل و عمرو عاص بسوى بيسان رفتند و آنجا را در محاصره انداختند و مردمش را به تسليم وادار كردند . وقتى مردم طبريه از سر - نوشت مردم فحل و بيسان خبردار شدند با ابو الاعور صلح كردند و كار اردن به پايان رسيد و فتح آن سرزمين را بعمر خبر دادند .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nدر آنوقت يك فرماندار رومى بنام ارطبون در فلسطين بود و سپاهى فراوان در بيت المقدس و غزه و رمله فراهم آورده بود ، اما عمده سپاه وى در اجنادين بود ، وقتى عمرو ابن عاص متوجه شد كه سپاه روم بيشتر از آنست كه سابقا تصور ميكرده بود نامه‌اى بعمر نوشت و به دو خبر داد ، عمر بفرماندهان سپاه شام نوشت كه بسوى قيساريه و رمله و ايليا حركت كنند و سپاهيان روم را از اجتماع بر ضد عمرو بازدارند .\r\nعمرو بن عاص با سپاه خود براى مقابله با سپاه ارطبون حركت كرد و ميخواست سپاه ويرا در هم بشكند اما موفق نشد ، در اجنادين ميان مسلمانان و روميان جنگى سخت درگرفت كه كمتر از جنگ يرموك نبود و عاقبت سپاه روم كه شمار آن هشتاد هزار بود فرارى شد و باقىماندهء آن به ايليا پناه برد ( 15 ه ) در نتيجهء اين جنگ يافا و نابلس و عسقلان و غزه و رمله و عكا و بيروت ولد و جبله به تصرف مسلمانان درآمد ، همه اين شهرها بدون جنگ و مقاومت گشوده شد مگر بيت المقدس كه باز هم مقاومت ميكرد\r\n\r\nفتح بيت المقدس\r\nعمرو بن عاص پس از آنكه از فتح غزه ولد و نابلس و بيت جبرين فراغت يافت راه بيت المقدس گرفت و كس بنزد ارطبون فرستاد كه شهر را بدون جنگ تسليم كند ، ارطبون از اين كار امتناع ورزيد . منجنيقهائى كه روميان براى دفاع از شهر نصب كرده بودند تلفات بسيار بعرب‌ها وارد آورد ، سرماى زمستان نيز آنها را سخت در زحمت داشت . محاصرهء بيت المقدس چهار ماه طول كشيد .\r\nمسلمانان براى گشودن اين شهر سخت پافشارى كردند زيرا صرفنظر از ملاحظات سياسى و لشگرى از نظر مذهبى نيز بفتح بيت المقدس علاقه داشتند و پس از مدينه و مكه هيچ شهرى را به اندازه آن محترم نميدانستند .\r\nابو عبيده نامه‌اى بمردم بيت المقدس فرستاد و آنها را بتسليم دعوت كرد مردم شهر از تسلط مسلمانان بر نواحى شام خبر داشتند و ميدانستند كه از هيچ جا كمكى به آنها\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nنخواهد رسيد و ناچار بايد تسليم شوند ولى بيم داشتند كه اگر تسليم شوند مسلمانان شرايط صلح ديگر شهرها را درباره آنها رعايت نكنند زيرا مسلمانان در محاصرهء بيت المقدس زحمت بسيار ديده بودند ، بعلاوه بيم داشتند مسلمانان در صورت تسليم شهر كليساى بزرگ را از دست آنها بگيرند ، از اينرو ميخواستند براى اطمينان از انجام شرايط صلح پيمان آن را با خود عمر ببندند . اسفرينوس پيشواى مردم شهر از بالاى حصار نظر آنها را اظهار كرد كه حاضرند تسليم شوند به شرط اينكه عمر شخصا براى امضاى پيمان صلح حاضر باشد . فرماندهان سپاه نامه‌اى بعمر نوشتند عمر راضى شد و بسوى جابيه سفر كرد و براى مردم بيت المقدس پيمانى نوشت كه فرماندهان سپاه اسلام آن را امضاء كردند . فتح بيت المقدس در سال 16 ه بود .\r\nبعد از فتح بيت المقدس عمرو بن عاص در فلسطين ماند تا باقيمانده سپاه روم را مغلوب كند به اين قصد بسوى قيساريه حركت كرد ، زيرا قسطنطين پسر هرقل با سپاهى در آنجا مقيم بود .\r\nقسطنطنين وقتى از سقوط طبريه خبر يافت و بدانست كه پدرش از انطاكيه گريخته ، سخت بترسيد و گمان كرد سپاه عرب باروى شهر را در هم شكسته‌اند ، شبانه با كسان خود بسوى قسطنطنيه گريخت و صبحگاهان كه مردم شهر از رفتن وى خبر يافتند بىمقاومت تسليم شدند .\r\nبدينسان از پى جنگهاى طولانى كه مسلمانان در اثناى آن سختيها و زحمتهاى بسيار تحمل كردند و از رنج سرما بجان آمدند تسلط روم از شام و فلسطين محو شد ، مسلمانان در طى اينجنگها و مخصوصا در يرموك و دمشق و بيت المقدس و حلب تلفات بسيار دادند و شمار تلفات آنها در طى جنگهاى شام و فلسطين به بيست و پنجهزار رسيد به همين جهت اين سرزمين در نظرشان سخت عزيز و گرانبها بود .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\n\r\nفتح مصر\r\nبراى آنكه بدانيم چرا سرزمين مصر به سهولت بدست عرب افتاد ميبايد وضع دينى و سياسى آن را پيش از فتح عرب مورد توجه قرار دهيم .\r\nمصر مدتها پيش از فتح عرب يكى از ولايت‌هاى روم بود و مانند ديگر ولايتهاى رومى تا زمان مسيح پيرو بت‌پرستى بود ، مسيح در زمان اوگوست بنيان‌گزار امپراطورى روم متولد شد و هنگامى كه دعوت وى رواج يافت درباريان روم پيروان دين مسيح را زجر و آزار ميكردند ، كار بدينگونه بود تا قسطنطين امپراطور روم ( 306 - 337 م ) دين مسيح را برسميت شناخت و آن را با ساير دينها برابر شمرد و عاقبت تيود وسيس امپراطور روم ( 378 - 395 م ) آن را دين رسمى دولت كرد . از اين تاريخ بت‌پرستان بجاى مسيحيان در معرض آزار بودند . دين مسيح به زودى دستخوش اختلاف شد و مذاهب متعدد در آن پديد آمد و تعدد مذاهب بدبختيهاى بيشمار براى مصريان پديد آورد .\r\nكشور مصر سى سال پيش از تولد مسيح در قلمرو روم درآمد و اوگوست امپراطور روم اين سرزمين را انبار غله روم كرده بود : از اينرو علم و معرفت در مصر انحطاط يافت .\r\nدر دوره تسلط روم مصريان حق وصول بمناصب عالى نداشتند و مالياتهاى گزاف مى - پرداختند . به گفته ملن از اشخاص و اشياء ماليات گرفته مىشد ، صاحبان حرف و صنايع و چارپايان و اراضى ماليات ميدادند ، از كليه عابران از زن و مرد و تاجر و غير تاجر و از سازندگان كشتى و از عيال مردم سپاهى و از اثاثيهء منزل ماليات مىگرفتند ، ماليات به زندگان منحصر نبود مردگان نيز مشمول ماليات بودند و هر كه ميمرد براى اجازه دفن او ماليات معينى دريافت ميشد .\r\nاز همه بدتر اينكه مصريان موظف بودند از مستخدمين كشورى و لشگرى روم كه از مصر ميگذشتند پذيرائى كنند و هر چه لازم داشتند به آنها بدهند و لوازم آسايششان را فراهم آورند . عاقبت كار به جائى رسيد كه ناچار بودند غذاى سپاهيان را بدهند ، اين تحميلات\r\n\r\n","description":"","footnote":"","page_name":" 262 ","page_number":262},
  {"content":"\r\n . \r\n","description":"","footnote":"","page_name":" 263 ","page_number":263},
  {"content":"\r\n . \r\n","description":"","footnote":"","page_name":" 264 ","page_number":264},
  {"content":"\r\n\r\nكمرشكن مايهء ضعف مصريان شد و آنها را از دولت روم خشمگين كرد اختلافات دينى نيز نتايج بسيار بد داشت با اين وضع عجب نيست اگر مصريان منتظر بودند دولت ديگرى آنها را از اين وضع رقت‌انگيز خلاص كند و از ستم دولت روم برهاند . وقتى مصريان خبر يافتند كه عربها بر شام استيلا يافته‌اند و با مردم آن سرزمين خوشرفتارى ميكنند خرسند شدند و آرزو كردند بوسيلهء مسلمانان از ظلم روميان رهايى يابند .\r\nخلاصه آنكه بدرفتارى روميان با مردم مصر سبب شد كه عمرو بن عاص به آسانى آنكشور را گشود و با سپاه اندك خويش اين سرزمين را از دولت روم منتزع كرد\r\n\r\nگفتگوى عمرو بن عاص با عمر در بارهء فتح مصر\r\nدر سال 18 ه كه عمر بسوى جابيه آمد عمرو بن عاص پيش وى رفت و گفت : \" به من اجازه بده بسوى مصر حركت كنم كه مصر كشور ثروتمندى است و نيروى دفاع ندارد و فتح آن مايه نيروى مسلمانان مىشود . \" عمر مردد ماند كه بيم داشت مسلمانان بفتح مصر كامياب نشوند زيرا چون سپاه مسلمانان در شام و عراق و ايران پراكنده بود نميتوانست سپاه كافى براى فتح مصر فراهم آورد ، بعلاوه هنوز مسلمانان در كشورهائى كه گشوده بودند مستقر نشده بودند و عمر نميخواست بلافاصله براى فتح سرزمينى ديگر اقدام كند اما عمرو بن عاص فتح مصر را در نظر وى آسان وانمود و مىگفت اين كار بسيار سودمند است . عمرو بكشور مصر چشم دوخته بود زيرا در زمان جاهليت به تجارت به آن سرزمين رفته بود و ثروتمندى و حاصل‌خيزى آنجا را ديده بود ، عمرو براى عمر توضيح داد كه فتح مصر سبب مىشود كه كار مسلمانان در شام و فلسطين استقرار يابد و از طرف جنوب مطمئن شوند زيرا اگر مصر در دست روميان باشد نفوذ عرب در شام و فلسطين دائما در معرض خطر است . عاقبت در نتيجهء اصرار عمرو بن عاص عمر اجازه داد كه بسوى مصر حمله برد و سپاهى مركب از چهار هزار كس براى او فراهم كرد .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nوقتى عمر به عمرو بن عاص فرمان داد كه بسوى مصر حركت كند به دو گفت : \" من نامه‌اى براى تو ميفرستم اگر نامه پيش از آنكه بمصر درآئى رسيد و به تو فرمان دادم كه باز گردى از همانجا بازگرد و اگر پيش از آنكه نامه من به تو رسد بسرزمين مصر قدم نهاده‌اى پيش برو و از خداوند كمك و ظفر بخواه \" گويند نامه عمر در رفح بعمرو رسيد اما نامه را از قاصد نگرفت تا نزديك عريش رسيد و نامه را بگشود و خواند . عمر در نامه به دو دستور ميداد كه اگر بسرزمين مصر قدم ننهاده بازگردد اما عمرو بحدود مصر رسيده بود و بسپاه خود فرمان داد بسوى مصر حركت كنند .\r\nعمرو عريش را آسان گشود زيرا برج و باروى محكم نداشت و پادگان رومى در آن نبود پس از گشودن عريش سپاه عرب راهى را كه مهاجران و فاتحان و بازرگانان براى رسيدن بمصر پيش ميگرفتند و ابراهيم براى وصول بعربستان آن را درنورديده بود و يوسف براى رفتن از شام بمصر آن را طى كرده بود ، پيش گرفت و بدون برخورد بمقاومت تا فرما پيش رفت . فرما شهرى كهن بود كه باروى محكم و بناهاى مهم داشت و كليد مصر بشمار ميرفت .\r\nمسلمانان پانزده روز يا يك ماه آن شهر را بمحاصره گرفتند و در اوايل محرم سال 19 هجرى آن را بگشودند . بگفتهء مورخان ، قبطيان سپاه عرب را براى گشودن فرما كمك كردند .\r\nعمرو با سپاه راه بلبيس گرفت و از راهى كه در آنروزگار از پوستهاى صدف مستور شده بود و اكنون به شن تبديل شده است عبور كرد تا به شهر مگدل رسيد كه در آن روزگار بر ساحل دريا بود همانجا كه اكنون به قنطره معروف است و نزديك كانال سوئز جاى دارد .\r\nسپس راه صالجيه را پيش گرفت تا بوادى طليمات نزديك تل كبير رسيد . عمرو اين راه را بر گزيد و از راه جهانگيران قديم چشم پوشيد براى اينكه در آن باتلاق نيست . وقتى عمرو به بلبيس رسيد ارطبون فرماندهء رومى را آنجا يافت و پس از يك ماه جنگ و محاصره او را فرارى كرد و شهر را به تصرف آورد . گويند پسر مقوقس فرماندار مصر بوقت فتح بلبيس آنجا\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nبود و عمرو او را پيش پدرش فرستاد ، اگر اين سخن راست باشد عمرو با اين كار محبت و علاقهء قبطيان را جلب كرده و نمونه‌اى از حسن رفتار مسلمانان را به آنها نشان داده است .\r\nپس از فتح بلبيس سپاه مسلمانان به سوى ام دنين حركت كرد و در آنجا جنگى سخت ميان مسلمانان و سپاه روم كه در قلعه بابليون حصارى شده بودند درگرفت كه چند هفته طول كشيد . وقتى جنگ به طول انجاميد و شاهد ظفر روى ننمود عمرو از محاصره دست كشيد و نامه‌اى بعمر نوشت از او مدد خواست ، عمر چهار كس از بزرگان اصحاب را هر يك با هزار سپاه بكمك عمرو فرستاد ، اين چهار كس زبير بن عوام و عبادة بن صامت و مسلمة - ابن مخلد و مقداد بن اسود بودند ، و بعمرو بن عاص نوشت : \" چهار هزار سپاه بكمك تو فرستادم و در ميان آنها مردانى هست كه هر يك با دو هزار كس برابرى ميكنند \"\r\nسپاهيكه بكمك عمرو آمده بود به عين شمس رسيد و عمرو باستقبال آن شتافت در همان وقت تيودور فرماندهء سپاه روم با بيست هزار كس براى جنگ مسلمانان آمد . عمرو يكدسته از سپاه خود را در كوه احمر نهان ساخت و دسته ديگر را در ام دنين در نزديكى نيل جاى داد و با بقيهء سپاه خود بمقابله تيودور رفت . وقتى جنگ ميان دو سپاه درگرفت ، دسته‌اى كه در كوه احمر بود برون تاخت و بسوى روميان حمله برد و نظام آنها را بهم ريخت و بناچار روميان بسوى ام دنين عقب نشستند . در آن هنگام گروهى كه در ام دنين كمين كرده بودند بيرون تاختند و دشمن در ميان سه دسته سپاه مسلمانان محصور ماند و از آنها جز گروه كمى رهائى نيافتند .\r\nبدينسان موقعيت مسلمانان در عين شمس و ام دنين استوار شد اما هنوز قلعه بابليون گشوده نشده بود و عمرو با سپاه خود بمحاصره آن پرداخت ، اين حادثه در سال 20 ه بود . محاصرهء بابليون هفت ماه طول كشيد زيرا ديوارهاى آن سخت استوار بود و عرب‌ها وسايل قلعه‌كوبى نداشتند .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\nتقاضاى صلح از طرف مقوقس\r\nمقوقس فرماندار روم همين كه جديت عربها را در كار جنگ بديد بدانست كه آنها با صبر و شجاعت و ثبات بقلعه دست خواهند يافت از اينرو با گروهى از كسان خود از قلعه بيرون شد و به جزيره رفت و كس بنزد عمرو فرستاد و تقاضاى صلح كرد و در نامه‌اى به دو نوشت : \" شما بسرزمين ما آمده‌ايد و اقامتتان دراز شده است شما گروهى اندكيد و بيم آن هست كه روميان ناگهان بر شما بتازند و پشيمان شويد اكنون چند كس از مردان خود را بنزد ما بفرستيد تا سخنانشان را بشنويم شايد كار بدلخواه ما و شما تمام شود \" وقتى فرستادگان مقوقس نامه را به نزد عمرو آوردند دو روز آنها را نگهداشت و مقوقس از سرگذشت فرستادگان خويش بيمناك شد .\r\nپس از آن عمرو فرستادگانرا پيش خواند و بدانها گفت : ميان ما و شما جز يكى از سه چيز نخواهد بود : يا مسلمان شويد تا برادران ما باشيد و حقوق و وظايف شما همانند ما باشد .\r\nاگر از اين كار ابا داريد جزيه بپردازيد و اگر هيچيك از اين دو كار را نمىپذيريد جنگ ميكنيم تا خداوند ميان ما و شما داورى كند .\r\n\r\nسخن فرستادگان مقوقس در بارهء سپاه عرب\r\nوقتى فرستادگان مقوقس بنزد وى بازگشتند از ديدارشان خرسند شد و راجع بسپاه مسلمانان از آنها پرسيد جواب دادند آنها مردمى هستند كه مرگ را از زندگى دوست‌تر دارند و تواضع را از رفعت خوشتر دارند به دنيا رغبت ندارند و حريص نيستند ، روى خاك مىنشينند و سردارشان مانند يكى از آنهاست ، بزرگ و كوچك و آقا و بنده آنها از هم امتياز ندارند .\r\nوقتى هنگام نماز فرا رسد هيچكس از آن تخلف نميكند ، دست و پاى خود را به آب ميشويند و با خشوع نماز ميكنند .\r\nمقوقس وقتى سخن فرستادگان را شنيد از سپاه عرب بيمناك شد و به كسان خود گفت :\r\nاز در صلح درآيند . پس از آن كس بنزد مسلمانان فرستاد تا نمايندگان خود را براى مذاكره\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nدربارهء صلح بفرستند . عمرو ده كس از مسلمانان را كه عبادة بن صامت از آن جمله بود فرستاد و دستور داد كه گفتگو بعهدهء عباده باشد . مذاكره ميان فرستادگان عمرو و مقوقس ادامه يافت .\r\nمقوقس نخست مسلمانان را اندرز داد و بترسانيد سپس بدانها گفت از شرايط سابق چشم بپوشيد و براى صلح شرط ديگرى پيشنهاد كنيد . عباده دست بسوى آسمان كرد و گفت قسم بخداوندگار آسمان و زمين و خداوند همه چيز جز اين سه ، شرطى نميپذيريم . اكنون هر كدام را ميخواهيد برگزينيد . مقوقس با كسان خود گفت مرا اطاعت كنيد و يكى از سه شرط را بپذيريد زيرا شما با اين گروه تاب مقاومت نداريد و اگر با آنها صلح نكنيد مجبور ميشويد شرايطى بدتر از اين را بپذيريد .\r\nپس از آن مقوقس تفصيل كار را براى هرقل نوشت هرقل در جواب او را توبيخ كرد و مسلمانان را حقير شمرد و نامه‌هائى در اين زمينه بسرداران رومى مقيم مصر نوشت : آنها نيز براى حمله به مسلمانان آماده شدند و از صلح چشم پوشيدند . اما مقوقس به گفتار هرقل اعتنائى نكرد و بعمرو بن عاص اطلاع داد كه بر قرار خود استوار است و قبطيان به شرايط خود وفا ميكنند . بگفتهء منابع عربى عمرو از مقوقس تقاضا كرد پلهاى راه را مراقبت كند و در راه از فسطاط تا اسكندريه آذوقه سپاه را برساند . مقوقس اينرا پذيرفت و قبطيان به يارى مسلمانان كمر بستند . مورخان فرنگ اين كار مقوقس را خيانت ميشمارند .\r\n\r\nفتح اسكندريه\r\nهنگاميكه عربها بمصر حمله بردند اسكندريه مركز آنديار بود و پايتخت دوم روم شرقى بشمار ميرفت و از لحاظ تجارت مهمترين شهر جهان بود .\r\nامپراطور روم بيقين دانست كه اگر اسكندريه بدست سپاه عرب افتد نفوذ روم از سرزمين مصر محو مىشود از اينرو سپاهى فراوان براى دفاع از آنجا فرستاد و روميان براى حفظ شهر بكوشش افتادند .\r\nعمرو بسوى اسكندريه حركت كرد در راه خويش طرنوط و نقيوس و سلطيس و كريون را\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nبگشود . كريون آخرين قلعهء استوارى بود كه در راه از بابليون تا اسكندريه وجود داشت .\r\nتيودور سردار رومى در اين قلعه حصارى شده بود و جنگى سخت درانداخت و همين كه شكست خورد فرار كرد و با بقيه سپاه خود رخت باسكندريه برد . در اين جنگ عبد الله بن عمرو بن عاص پيشرو سپاه مسلمانان بود و وردان آزاد شدهء عمرو پرچم را بدست داشت .\r\nاسكندريه باروئى سخت استوار داشت و روميان براى استحكام آن كوشيده بودند و از جانب روم نيز مدد بدان ميرسيد . بعلاوه سپاه نگهبان آن كمتر از پنجاه هزار كس نبود ، در صورتى كه سپاه عرب از دوازده هزار تجاوز نميكرد . محاصره اسكندريه چهار ماه طول كشيد . وقتى عمر از طول محاصره اسكندريه خبر يافت آشفته شد و نامه‌اى به عمرو نوشت و او را ملامت كرد ، عمرو وقتى نامه عمر را بخواند به عبادة بن صامت فرمان حمله داد و اسكندريه بدست او گشوده شد و روميان راه فرار گرفتند .\r\nگر چه اسكندريه به جنگ گشوده شد اما عمرو بن عاص با مردم آن معامله صلح كرد و آنها را مخير كرد كه اگر ميخواهند در اسكندريه بمانند و اگر نميخواهند بروند ، ميخواست رضايت مردم اسكندريه را جلب كرده باشد .\r\n\r\nشرايط صلح\r\nمقوقس شخصا با عربها دربارهء مصر پيمان صلح بست كه شرايط آن چنين بود\r\nاول اينكه هر كس جزيه به دو تعلق ميگيرد در سال دو دينار بپردازد .\r\nدوم آنكه يازده سال آرامش و صلح برقرار باشد . سوم آنكه در اينمدت عربها مواقع خود را حفظ كنند و بر ضد اسكندريه اقدامى نكنند . سپاهيان روم نيز در اينمدت از جنگ دست بكشند . چهارم آنكه مسلمانان متعرض كليساها نشوند و در كار مسيحيان دخالت نكنند . پنجم آنكه سپاه نگهبان اسكندريه با اموالى كه همراه دارد از آنشهر برود و هنگام حركت جزيه يك ماهه را بپردازد . ششم آنكه يهودان در اسكندريه باقى بمانند . هفتم آن كه سپاه روم در\r\n\r\n","description":"","footnote":"","page_name":" 270 ","page_number":270},
  {"content":"\r\n . \r\n","description":"","footnote":"","page_name":" 271 ","page_number":271},
  {"content":"\r\n . \r\n","description":"","footnote":"","page_name":" 272 ","page_number":272},
  {"content":"\r\n\r\nصدد استرداد اسكندريه برنيايند . هشتم آنكه صد و پنجاه كس از وابستگان دربار روم به نزد مسلمانان بعنوان گروگان براى اطمينان از اجراى معاهده بمانند .\r\n\r\nپيمان‌شكنى روميان\r\nاما روميان باز هم به مصر توجه داشتند و گروهى از مصريان نيز بسوى روم نگران بودند و بعضى از آنها به قسطنطين پسر هرقل نامه نوشتند و از اينكه مجبور بودند بعربها جزيه بپردازند شكايت كردند و ضمنا نوشتند كه شمار سپاه عرب در اسكندريه سخت اندك است از اينرو قسطنطين سپاهى فراوان بفرماندهى مانويل بسوى مصر فرستاد . فرمانده سپاه روم اسكندريه را گرفت و نگهبانان عرب را كه در آنجا بودند بكشت و راه نقيوس گرفت . عمرو وقتى از قضيه خبر يافت بسوى وى شتافت و جنگ انداخت و روميان را فرارى كرد . روميان به اسكندريه پناه بردند ، عمرو آنها را تعقيب كرد و اسكندريه را پس گرفت . مانويل در اين جنگ كشته شد و عمرو حصار اسكندريه را ويران كرد زيرا پس از پيمان‌شكنى روميان قسم خورده بود كه اگر بر اسكندريه دست يافت حصار آن را ويران كند .\r\n\r\nتأثير فتح در مصر\r\nعربها با قبطيان به ملايمت رفتار كردند و مخيرشان كردند كه اگر ميخواهند باسلام بگروند و گرنه بر دين خود بمانند آنها كه اسلام آوردند از لحاظ حقوق و وظائف با مسلمانان برابر شدند و آنها كه بر دين خود ماندند جزيه‌اى مختصر ميپرداختند كه براى اشخاص بالغ سالانه دو دينار بود و پيران و زنان و كودكان از پرداخت آن معاف بودند . مسلمانان قبطيان را در زحمت و رنج نمىداشتند و عمرو بن عاص توانست به آسانى آنها را مطيع خويش كند زيرا در كارهاى خود مصالح مصريان را در نظر داشت و براى جلب محبت آنها ميكوشيد . عمرو تكليف دشوار بر مصريان بار نميكرد و اينمثل را در نظر داشت كه \" اگر ميخواهى ترا اطاعت نكنند دستورى بده كه انجام پذير نباشد . \"\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nعربها قبطيان را در كار دين خود آزاد نهادند . عمرو بن عاص وقتى بر قلعه بابليون دست يافت پيمانى براى قبطيان نوشت و تعهد كرد كه كليساهايشان را حمايت كند و مسلمانانيرا كه در صدد اخراج ساكنان كليسا برآيند ملعون شمرد . و هم او امان‌نامه‌اى براى بنيامين بطريرك نوشت و او را كه سيزده سال تمام از منصب خود محروم مانده بود بمقام سابق منصوب داشت و امتنان او را جلب كرد . وقتى بنيامين باسكندريه بازگشت عمرو بن عاص فرمان داد از او استقبال كنند وقتى باسكندريه رسيد و عمرو را ديد در حضور وى خطبه‌اى خواند و نكاتى را كه براى حفظ كليسا لازم مىدانست به دو پيشنهاد كرد . عمرو پيشنهادهاى او را پذيرفت و براى اداره امور كليسا اختيار مطلق به دو داد . بگفته بتلر باز - گشت بنيامين بمقام سابق خود كليساى مسيحى را از بحرانى كه ممكن بود باضمحلال آن منتهى شود حفظ كرد .\r\nخطبه‌اى كه باسيلى اسقف نقيوس در دير مكاريوس ايراد كرد به خوبى نشان مىدهد كه قبطيان از فتح مصر بدست عربها خرسند بودند زيرا بدينوسيله از ستم روميان رها شده بودند گفتار بنيامين در جواب باسيلى گفته اين مدعا را به خوبى ثابت مىكند كه چنين است : \" در شهر اسكندريه نجات و اطمينانى را كه در جستجوى آن بودم بعد از مظالم و خون‌ريزىهاى ظالمان يافتم \" اين كلمات به خوبى مىرساند كه مصريان در زمان حكومت عمرو بن عاص تا چه حد از تسلط عرب خرسند بوده‌اند . بگفته ساويروس روزيكه بنيامين به دير مكاريوس ميرفت مصريان از فرط خوشحالى مانند گاوهائى بودند كه از قيد خلاص شده باشند .\r\n\r\nمساوات حقوقى ميان مصريان\r\nنشانهء حسن رفتار عربها آنكه ميان فرق مختلف مردم تفاوتى نميكردند و از هيچيك طرفدارى نميكردند و همه را در مقابل قانون يكسان مى - دانستند و در پناه عدل و تدبير خود حفظ ميكردند و از روش معروف كه گويد \" تفرقه بينداز و رياست كن \" كه نتايج وخيم آن بر كسى پوشيده\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nنيست ، پيروى نميكردند از اينرو نفوذشان بيشتر از آن شد كه مىخواستند و بر سر تا سر كشور تسلط يافتند و مردم به محبتشان دل بستند .\r\nعربها زمين را در اختيار مصريان نهادند و حمايت آنها را عهده كردند امنيت و نظم را برقرار كردند و طرح اصلاحات تازه ريختند ، به كار آبيارى توجهى بسزا كردند و كسانى را مامور اين كار كردند كه يك لحظه از انجام آن غفلت نميكردند ، از اينرو وضع قبطيان بهبودى يافت و ثروتشان فزونى گرفت\r\nبعضى مورخان سوزاندن كتاب خانه اسكندريه را بعربها نسبت داده‌اند اكنون در اين باب سخن ميكنيم تا درستى يا نادرستى آن معلوم بشود .\r\n\r\nمورخان و كتابخانه اسكندريه\r\nكسانى از متأخران در اين باب سخن آورده‌اند و بعضيشان سوزاندن كتابخانهء اسكندريه را به عمرو بن عاص نسبت داده‌اند و گمان برده‌اند كه عمر به او دستور داد كتابخانه را بسوزاند . گروهى از دانشمندان فرنگى مانند ژيبون و بتلر و سديو و گوستاو لوبون و ديگران در اين باره ترديد كرده‌اند كه اين كار مخالف آداب اسلام است و هيچ يك از مورخان دوران فتح اسلام آن را تاييد نكرده‌اند . اوتيخا مورخى كه نزديك به آن دوران ميزيسته فتح مصر را بتفصيل آورده ولى در تاريخ او اثرى از اين تهمت نيست .\r\nنخستين بار عبد اللطيف بغدادى ( 629 ه ) سوزاندن كتابخانهء اسكندريه را به عمرو بن عاص نسبت داد . پس از وى ابن قفطى ( 646 ه ) و ابو الفرج ملطى ( 685 ه ) ظاهرا به تبعيت از عبد اللطيف بغدادى از اين قضيه سخن آورده‌اند . عبد اللطيف بغدادى ضمن گفتگو از ستون سوارى اين قصه را بميان آورده گوئى شنيده كه در اينمكان كتابخانه‌اى بوده و روزگار آن را از ميان برده است و پنداشته كه عمرو بن عاص باعث ويرانى آن شده است\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nو مورخان قرون اول مانند ابن عبد الحكم ( 257 ه ) و بلاذرى ( 290 ه ) و يعقوبى ( 292 ه ) و طبرى ( 310 ه ) و كندى ( 350 ه ) و مورخان بعد مانند ابن اثير ( 630 ه ) و مقريزى ( 845 ه ) و ابو المحاسن ( 874 ه ) و سيوطى ( 911 ه ) يادى از آن نكرده‌اند .\r\n\r\nدلايل مورخانى كه حريق را راست پنداشته‌اند\r\nدلايل كسانى كه پنداشته‌اند عمرو بن عاص كتابخانه اسكندريه را سوزانيده چنين است : اول اينكه مسلمانان علاقه داشتند هر كتابى را بجز قرآن و سنت از ميان ببرند . دوم اينكه عربها چنان كه حاجى خليفه در كشف الظنون آورده وقتى ايران را گشودند كتابخانه‌هاى آن را سوزانيدند .\r\nسوم اينكه سوزاندن كتابخانه را تنها ابو الفرج ملطى كه او را بتعصب متهم ميتوان كرد نياورده بلكه دو مورخ مسلمان عبد اللطيف بغدادى و ابن قفطى نيز آن را نقل كرده‌اند ، بعلاوه كتابسوزى كارى معمول بود چنان كه عبد الله بن طاهر بسال 213 ه كتابهاى زردشتيانرا بسوخت و بسال 656 ه هلاكوخان كتاب‌ها را بدجله ريخت .\r\n\r\nرد اين دلايل\r\nدليل اول را نميتوان مسلم دانست ، زيرا روش مسلمانان تشويق دانش بود . بگفتهء ابو الفرج عمرو بن عاص سخنان يوحناى نحوى را مىشنيد و بدان علاقه داشت و او را محترم ميداشت و محقق است كه سخنان يوحنا راجع بمسيحيت بود . مسلمانان پس از جنگ بدر تنى چند اسيران جنگ را كه قادر بپرداخت فديه نبودند بتعليم اطفال خويش گماشتند و حق التعليم آنها را بجاى فديه گرفتند\r\nدليل دوم يعنى كتابسوزى فاتحان عرب را در ايران هيچيك از مورخان نياورده‌اند بجز حاجى خليفه كه در شمار متأخران است و اگر عربها كتابخانه‌هاى ايران را سوزانيده بودند مورخان قديم نامى از اين حادثه ميبردند .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nدليل سوم يعنى نقل قضيه بوسيله عبد اللطيف بغدادى و ابن قفطى از اعتراض مصون نيست زيرا سه روايتگر قضيه در دورانى نزديك بهم ميزيسته‌اند و روايتشان تقريبا يكى است و بعيد نيست كه آن را از منبعى كه براى ضديت با اسلام و عرب تدوين شده و بعدها از ميان رفته است اقتباس كرده باشند .\r\nاينكه عبد الله بن طاهر كتابهاى زردشتيانرا سوزانيده بفرض صحت روايت نميتوان رفتار وى را بر ضد عمر بن خطاب دستاويز كرد . عبد الله بن طاهر كتابهاى زردشتيان را بسوخت كه به نظر وى زردشتيان آتش‌پرست بودند . محقق است كه كتاب‌هاى مسيحى با كتابهاى زردشتى در نظر مسلمانان تفاوت بسيار دارد ، زيرا مسلمانان ، اهل كتاب يعنى يهودان و مسيحيان را محترم ميشمارند زيرا همه آنها به خداوند قادر بزرگ اعتراف دارند خداوند گويد :\r\n  قُلْ يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَ بَيْنَكُمْ أَلَّا نَعْبُدَ إِلَّا اللَّهَ وَ لا نُشْرِكَ بِهِ شَيْئاً وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ فَإِنْ تَوَلَّوْا فَقُولُوا اشْهَدُوا بِأَنَّا مُسْلِمُونَ . يا أَهْلَ الْكِتابِ لِمَ تُحَاجُّونَ فِي إِبْراهِيمَ وَ ما أُنْزِلَتِ التَّوْراةُ وَ الْإِنْجِيلُ إِلَّا مِنْ بَعْدِهِ أَ فَلا تَعْقِلُونَ .   « 1 »\r\nيعنى : بگو اى اهل كتاب بيائيد بر سخنى كه ميان ما و شما برابر است متفق شويم كه جز خدا را نپرستيم و چيزيرا با او انباز نكنيم و بعضى از ما بعضى ديگر را جز خدا بخدائى نگيرند و اگر پشت كردند بگو شهادت دهيد كه ما مسلمانيم . بگو اى اهل كتاب چرا در بارهء ابراهيم مناقشه ميكنيد در صورتى كه تورات و انجيل پس از او نازل شده است آيا تعقل نميكنيد ؟\r\n\r\n\r\n","description":"","footnote":"\r\n( 1 ) - سوره آل عمران آيه 64\r\n","page_name":" 277 ","page_number":277},
  {"content":"\r\n\r\nگروهى از مورخان از جمله ژيبون و بتلر و سديو و ديگران دربارهء روايت ابو الفرج سخنانى گفته‌اند كه برائت عمر و عمرو را از اين تهمت آشكار مىكند .\r\n\r\nروايت ابو الفرج\r\nاكنون براى روشن شدن موضوع روايت ابو الفرج را نقل ميكنيم ، گويد :\r\nهنگام فتح مصر يك كشيش قبطى از مردم اسكندريه بنام يوحناى نحوى بنزد مسلمانان شهرتى بسزا يافت . وى از مسيحيان يعقوبى بود ، سپس از عقيده تثليث برگشت ، گروهى از اسقفها در مصر اجتماع كردند و به دو گفتند از عقيدهء خود بازگردد ، ولى امتناع كرد بدينجهت از مقام خويش بر كنار شد و همچنان بود تا عمرو بن عاص اسكندريه را گشود و از مقام علمى يوحنا خبر يافت ، يوحنا بنزد عمرو رفت ، عمرو او را گرامى داشت و از سخنان فلسفى او چيزها شنيد و چون عربها با مطالب فلسفى مأنوس نبودند فريفتهء گفتار يوحنا شد ، عمرو مردى خردمند بود از اينرو با يوحنا انس گرفت روزى يوحنا به دو گفت تو بر اسكندريه تسلط يافته‌اى و چيزهائى را كه در آنجا هست مهر زده‌اى مرا با چيزهايى كه براى تو سودمند است كارى نيست اما آنچه براى تو سودى ندارد ما بدان سزاوارتريم .\r\nعمرو گفت : بچه چيز احتياج دارى ؟\r\nيوحنا گفت : كتابهاى حكمت كه در خزينه‌هاى سلطنتى است .\r\nعمرو گفت : من نميتوانم بىاجازهء عمر در اينباب دستورى بدهم . سپس نامه‌اى به عمر نوشت و گفتهء يوحنا را به دو خبر داد ، عمر جواب داد \" اگر مندرجات كتاب‌هايى كه ياد كرده‌اى موافق قرآنست با وجود قرآن از آن بىنيازيم و اگر مخالف قرآن است بدان حاجت نداريم ، همه را تلف كن \" عمرو نيز كتابها را به حمامهاى اسكندريه تقسيم كرد كه در تونها بسوزانند كه در مدت ششماه تمام شد ، اين حادثه را بشنو و عبرت بگير .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n\r\nخلاصهء اعتراضات مورخان\r\nخلاصه گفتار مورخان دربارهء اين روايت چنين است 1 - با دقت در روايت ابو الفرج متوجه ميشويم كه بافسانه نزديكتر است زيرا مىگويد كتابخانه اسكندريه در مدت ششماه براى سوخت چهار هزار حمام كفايت كرد و اين گفته معقول نيست ، بعلاوه اگر عمرو ميخواست كتابخانه را از ميان ببرد ميتوانست بىدرنگ آن را بسوزاند و كتابها را بدست حماميان نميداد و گرنه يوحنا كه ابو الفرج بناى روايت خود را بر گفته وى نهاده ميتوانست كتابهاى مورد نياز خود را با بهايى اندك از حماميان بخرد .\r\n2 - بگفتهء بتلر يوحنا سى سال يا چهل سال پيش از تسلط عرب بر مصر وفات يافته بود اگر اين سخن درست باشد قسمتى از روايت ابو الفرج كه مربوط به يوحناى نحوى است ياوه مىشود و در نتيجهء روايت وى از اول تا به آخر سست و ناچيز است .\r\n3 - روايت عبد اللطيف و ابن قفطى و ابو الفرج شش قرن بعد نقل شده كه اگر قصه كتابسوزى رخ داده بود محققا دو مورخ معروف كه قرنها پيش از آنها حوادث فتح مصر را نوشته‌اند يعنى اوتيخا كه بسال 228 هجرى وفات يافته و يوحنا اسقف نقيوس كه نوشته‌ها - هايشان بهترين منبع تاريخ مصر است ازياد آن غفلت نميكردند .\r\n4 - كتابخانهء اسكندريه دوبار دچار حريق شد يك بار در تاريخ 48 پيش از ميلاد بود كه پلوتارك درباره آن مينويسد : \" نزديك بود دشمنان بر كشتيهاى ژول سزار تسلط يابند و ناچار شد آنها را بكمك آتش دفع كند . آتش از حوضها زبانه كشيد و كتابخانه را بسوخت \" مورخان ديگر نيز اين حادثه را نقل كرده‌اند بنا بر اين كتابخانه بزرگ اسكندريه 48 سال پيش از مسيح دستخوش حريق شده بود . حريق دوم كتابخانه بدوران قيصر تيودوسيس به سال 391 مسيحى رخ داده است .\r\n5 - اورازيوس كه در اوايل قرن پنجم ميلادى به اسكندريه رفته و كتابخانه آنشهر را\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nديده كه از كتاب خالى بوده و گفتهء وى نشان ميدهد كه مدتها پيش از تسلط عرب كتاب - خانه اسكندريه محو شده و كتابهائى كه از دوران بطلميوسان در كتابخانهء اسكندريه بوده در اواخر قرن چهارم ميلادى ، ببعد وجود نداشته است . محقق است كه مصر پيش از فتح اسلام در زمينهء زراعت و صنعت و معرفت دچار انحطاط بود و بعيد مينمايد كه كسانى بفكر تجديد كتاب‌خانه قديمى افتاده باشند .\r\n6 - محقق است كه مسيحيان معبد سراييس را سوزانيده‌اند و احتمال ميتوان داد كه آتش از معبد مذكور بكتابخانه سرايت كرده و كتابهاى آن را سوزانيده است .\r\n7 - در آثار قرن پنجم و ششم و هفتم ميلادى نامى از كتابخانه اسكندريه برده نمىشود .\r\n8 - بر فرض كه كتابخانه اسكندريه تا دورهء فتح اسلام باقى مانده بود مانعى نداشت كه روميان در مدت صلحى كه با مسلمانان داشتند آن را بقسطنطنيه منتقل كنند زيرا عمرو بن عاص بدانها اجازه داد هر چه را مىتوانند ببرند و براى نقل كتابخانه وقت و وسيله كافى داشتند .\r\n9 - روايت ابو الفرج را بدين صورت مبالغه‌آميز باور نميتوان كرد زيرا چون مسيحى است شايد اين روايت از تعصب مايه دارد . بنا بر اين حكايت حريق كتابخانه اسكندريه بدست عمرو بن عاص و بفرمان عمر افتراست .\r\n\r\nصفات و اخلاق عمر\r\nعمر در مبادى خود سخت استوار بود ، تا وقتى مسلمان نشده بود از همه مردم قريش براى مسلمانان خطرناكتر بود و همين كه مسلمان شد در اظهار اسلام خود حميتى سخت داشت و در ضديت با مشركان بىاندازه مصر بود . پس از جنگ بدر وقتى پيغمبر درباره اسيران با او مشورت كرد گفت : \" آنها را بدست ما بسپار تا گردن‌هاشان را بزنيم \" در صورتى كه خويشاوندان عمرو حتى خويشاوندان و نزديكان پيغمبر در ميان اسيران بودند .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nدر حديبيه كه پيغمبر با فرستادگان قريش درباره پيمان صلح گفتگو ميكرد عمر اعتراض كرد و گفت : \" مگر تو پيغمبر خدا نيستى ؟ مگر ما مسلمان نيستيم ؟ مگر آنها كافر نيستند ؟ \" وقتى پيغمبر جواب مثبت داد گفت : پس چرا در كار دين خود ننگ را تحمل كنيم ؟ . .\r\nوقتى پيغمبر وفات يافت عمر نميخواست وفات او را باور كند شمشير كشيده بود و كسانى را كه ميگفتند پيغمبر وفات يافته بقتل تهديد ميكرد . وقتى خلافت بابو بكر رسيد عمر مشاور وى بود و با كسانى كه از بيعت ابو بكر سر باز زدند با سختى و خشونت رفتار كرد .\r\nدر جنگهاى عقبكرد وقتى خالد بن وليد مالك بن نويره را كه باسلام معترف بود كشت و با زنش ازدواج كرد عمر بابو بكر گفت بايد خالد را بقصاص مالك كشت . اما ابو بكر از اين كار ابا كرد و گفت در تاويل خطا كرده است . عمر گفت پس او را معزول كن . ابو بكر اين را نپذيرفت و گفت : من شمشيرى را كه خداوند به روى كافران كشيده در غلاف نميكنم . معذلك وقتى عمر بخلافت رسيد خالد را از فرماندهى سپاه معزول كرد .\r\nسختى و خشونت يكى از امتيازات عمر بود . در ايام خلافت خود وقتى دستورى ميداد نخست از كسان خود آغاز ميكرد و به آنها ميگفت : من فلان چيز راضع كرده‌ام و مردم بشما نگاه ميكنند . به خدا اگر يكيتان مرتكب آن شود مجازاتش دو برابر است .\r\nبا عاملان خود بسيار سختگير بود . بيم داشت مردم از عمال وى بترسند و بذلت و ترس عادت كنند و با پستى و حقارت خو گيرند . بشكايت كسان رسيدگى ميكرد و در خطبه‌هاى خود به مسلمانان ميگفت كه اگر شكايتى از عاملان او دارند بگويند و از كسانى كه در موسم حج يا غير آن بمدينه ميآمدند از رفتار عاملان خود ميپرسيد . وقتى ميخواست عاملى بفرستد فرمانى براى او مينوشت و گروهى از مهاجر و انصار را بر او گواه ميگرفت و شرط ميكرد كه بر اسب سوار نشود و غذاى لذيذ نخورد و لباس نازك نپوشد و در خويش را به روى مردم نبندد .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nبگفتهء روايات شبها در كوچه‌ها ميگشت و از احوال مردم خبر مييافت . روزها در بازار ميگشت و اختلافات كسانرا رفع ميكرد . در اواخر خلافت خود در نظر داشت در كشورهاى اسلامى سفر كند تا از احوال مردم باخبر شود ولى مرگ مهلتش نداد .\r\nعمر در حفظ حقوق و اموال مسلمانان سخت دقيق بود ، با دست خود شترهاى بيت - المال را قيرمالى ميكرد و در روزهائى كه هوا سخت گرم بود شتران را به پناهگاه ميرسانيد .\r\nيك بار هند زن ابو سفيان چهار هزار درهم از او قرض گرفت كه تجارت كند بهنگام پرداخت شكايت آغاز كرد كه از تجارت ضرر برده است . عمر گفت : اگر مال من بود به تو ميبخشيدم اما مال مسلمانان است ، ابو سفيان نيز در اين معامله حاضر بوده است . پس از آن كس فرستاد و ابو سفيان را حبس كرد تا پول را گرفت .\r\n\r\nقتل عمر\r\nعمر بدست غلامى بنام فيروز ملقب به ابو لؤلؤ كشته شد ، ابو لؤلؤ غلام مغيرة بن شعبه بود و با خنجرى دو سر شش ضربت به عمر زد كه يكى به تهيگاهش خورد و مرگش از آن بود . وفات عمر در ذيحجه سال 23 هجرت بود مدت خلافتش ده سال و ششماه بود و عمرش شصت و سه سال .\r\n\r\nعثمان بن عفان\r\nعثمان بن عفان بن ابى العاص بن عبد شمس بن امية بن عبد مناف از طايفهء بنى اميه بود ، از قبيله قريش ، مادرش اروى دختر كريز و مادر بزرگش بيضا دختر عبد المطلب عمه پيغمبر بود .\r\nعثمان پنجسال پس از تولد پيغمبر تولد يافت . مردى ملايم و بخشنده و بردبار بود ، از جمله كسانى بود كه بوسيله ابو بكر اسلام آورد و پيغمبر دختر خود رقيه را به دو داد ، وقتى در مكه كار بر مسلمانان سخت شد و پيغمبر فرمان داد بحبشه هجرت كنند عثمان با همسر خود در رديف مهاجران بود . وقتى مهاجران از حبشه بازگشتند او نيز به مكه آمد ، پس از آن بمدينه مهاجرت كرد ، عثمان در همه جنگهاى پيغمبر حضور داشت مگر در بدر كه\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nبپرستارى همسر خويش اشتغال داشت و نتوانست در جنگ حاضر شود همسر عثمان در همان روز كه مسلمانان فيروز شدند وفات يافت و پيغمبر دختر ديگر خود ام كلثوم را به دو داد .\r\nدر سفر حديبيه پيغمبر عثمان را بنمايندگى بنزد قريش فرستاد كه با آنها مذاكره كند و چون عثمان تأخير كرد و شايع شد كه مردم قريش او را كشته‌اند پيغمبر با پيروان خود براى جنگ با مخالفان پيمان مرگ بست و اين پيمان در تاريخ اسلام به پيمان رضوان معروف است . براى فراهم آوردن سپاهى كه در تاريخ اسلام آن را سپاه سختى مينامند و به سوى تبوك حركت كرد عثمان قسمتى از مال خود را بداد ، و نيز چاه معونه را از يك يهودى خريد و به مسلمانان بخشيد و نيز چاه رومه را براى مسلمانان حفر كرد .\r\nعثمان راوى حديث بود و بسيارى از راويان ، احاديث خود را از وى روايت ميكنند .\r\nوقتى پيغمبر از جهان درگذشت عثمان در خلافت ابو بكر يكى از مشاوران وى بود و هنگامى كه عمر از جهان رخت بست شورائى كه بفرمان عمر از شش كس از مسلمانان نخستين تشكيل شد او را به خلافت برگزيد .\r\n\r\nانتخاب عثمان\r\nوقتى عمر بضربت ابو لؤلؤ از پاى درآمد و حالش سخت شد گروهى از ياران پيغمبر بر او درآمدند و گفتند : \" چه خوب بود كسى را جانشين خود ميكردى \" عمر گفت : كى را جانشين كنم اگر ابو عبيدة بن جراح زنده بود او را جانشين ميكردم و اگر خدا از من ميپرسيد ميگفتم از پيغمبرت شنيدم كه ابو عبيده امين اين امت است . اگر سالم آزاد شدهء حذيفه زنده بود او را جانشين ميكردم و اگر خدا از من ميپرسيد به دو ميگفتم : از پيغمبرت شنيدم كه سالم خدا را سخت دوست دارد \" يكى از آنها گفت تو را به كسى راهنمائى ميكنم و او عبد الله بن عمر است .\r\nعمر گفت : \" خدايت بكشد اينسخن را براى خدا نگفتى . \"\r\nگروهى از مسلمانان كه بيم داشتند كه عمر بىتعيين جانشين از جهان درگذرد بار\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nديگر بنزد او رفتند و گفتند : چه خوب بود اگر قرارى براى جانشين خود مىنهادى .\r\nگفت : از اين گروه كه پيغمبر بوقت مرگ از آنها خشنود بود و ببهشت بشارتشان داد يكى را انتخاب كنيد : على بن ابيطالب ، عثمان بن عفان ، سعد بن ابى وقاص ، عبد الرحمن بن - عوف ، زبير بن عوام ، طلحة بن عبيد الله ، عبد الله بن عمر نيز در شورى باشد اما از حق انتخاب شدن محروم باشد و اگر در انتخاب خليفه ميان اين شش كس اختلاف رخ داد عبد الله بن عمر با هر كدام موافق بود ، نظر آنان قاطع است . پس از آن گفت وقتى كسى را بولايت انتخاب كرديد پشتيبان او باشيد و كمكش كنيد . سپس آن شش كس را پيش خواند و گفت : من در كار شما نگريستم و ديدم كه شما سران و پيشوايان مردميد و كار خلافت جز بر شما قرار نميگيرد ، من از مردم بر شما بيم ندارم ولى بيم دارم كه كارتان به اختلاف كشد و مردم نيز مختلف شوند ، وقتى من مردم سه روز مشورت كنيد . بايد پيش از روز چهارم اميرتان را انتخاب كرده باشيد ، سپس اساس شورى را معين كرد و روشى را كه بايد در كار آن پيروى كنند توضيح داد .\r\n\r\nعبد الرحمن در ميان دو گروه\r\nوقتى عمر بمرد اهل شورى در خانهء مسور بن مخرمه گرد آمدند ولى طلحه حضور نيافت زيرا در مدينه نبود ، خيلى زود آثار رقابت آشكار شد ، ابو طلحهء انصارى گفت : من بيم آن داشتم كه كار خلافت را رد كنيد ، انتظار نداشتم كه درباره آن رقابت كنيد . عبد الرحمن بن عوف براى جلوگيرى از رقابت گفت : كدام يك از شما از حق انتخاب شدن چشم ميپوشد تا آنكس را كه سزاوارتر است انتخاب كند ؟ هيچكس در جواب او چيزى نگفت .\r\nعبد الرحمن گفت من از حق انتخاب شدن چشم ميپوشم . همه رضايت دادند مگر على بن - ابيطالب كه خاموش بود . عبد الرحمن به دو گفت : اى ابو الحسن چه ميگوئى ؟ على گفت\r\nبه من اطمينان بده كه حق را ترجيح دهى و هوس را پيروى نكنى و از رعايت خويشاوندى\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nچشم بپوشى و در حفظ مصلحت امت كوتاهى روا ندارى \" عبد الرحمن گفت : \" تعهد كنيد كه بر ضد آنكس كه بخواهد تغيير و تبديلى در كار پديد آرد پشتيبان من باشيد و هر كه را انتخاب كردم به دو راضى شويد من نيز خدا را شاهد ميگيرم كه از رعايت خويشاوندى چشم بپوشم و در حفظ مصلحت امت كوتاهى نكنم \" بدينطريق از آنها تعهد گرفت و بدانها تعهد سپرد . پس از آن دربارهء انتخاب خليفه با اصحاب رسول و فرماندهان سپاه و بزرگان مردم بمشورت پرداخت . بعضيها ميگفتند : على را انتخاب كن و بعضى ديگر طرفدار انتخاب عثمان بودند ، در اين باب با اهل شورى نيز مشورت كرد . از على پرسيد اگر كار خلافت از تو بگذرد بچه كس رضايت ميدهى ؟ على گفت : بعثمان ، از زبير و سعد نيز همين سئوال را كرد ، عثمان را اختيار كردند ، از عثمان پرسيد ، نام على را بر زبان راند . بنا بر اين حق انتخاب بعلى و عثمان انحصار يافت زيرا اين دو مورد نظر بزرگان اصحاب و اشراف مسلمانان بودند .\r\n\r\nنظر بزرگان اصحاب و اشراف\r\nوقتى مدت شورى گذشت عبد الرحمن كه تمام شبها براى مشورت با مردم در حركت بود . بهنگام نماز صبح به مسجد رفت . ديگر اهل شورى به علاوه مهاجران و بزرگان انصار و فرماندهان سپاه در آن جا حضور داشتند ، وقتى مسجد از جمعيت پر شد عبد الرحمن بايستاد و گفت : مردم ميل دارند كه اهل شهرها امير خود را بشناسند و بديار خود بازگردند .\r\nدر اين وقت آثار اختلاف ميان طرفداران على و عثمان آشكار شد ، عمار بن ياسر برخاست و گفت \" اگر ميخواهى اختلاف در مردم نيفتد با على بيعت كن \" مقداد بن اسود گفت :\r\n\" عمار راست ميگويد اگر با على بيعت كنى ما اطاعت ميكنيم . \" عبد الله بن سعد ابى سرح برخاست و گفت : \" اگر ميخواهى مردم قريش مختلف نشوند با عثمان بيعت كن . \" عبد الله ابن ابى ربيعه گفت : \" عبد الله راست ميگويد اگر با عثمان بيعت كنى ما اطاعت ميكنيم \"\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nعمار به ابن ابى سرح ناسزا گفت و گفت : \" از چه وقت نصيحتگوى مسلمانان شده‌اى ؟ \" بنى هاشم و بنى اميه سخن گفتند ، پس از آن عمار گفت : \" اى مردم خداوند ما را به پيغمبر خود گرامى كرد و بدين خود عزت بخشيد براى چه خلافترا از خانوادهء پيغمبر بيرون ميبريد . \" سعد بن ابى وقاص گفت : \" اى عبد الرحمن پيش از آنكه فتنه در مردم افتد كار را تمام كن . \" عبد الرحمن گفت : \" من در كار نيكو نگريسته‌ام و مشورت كرده‌ام بيهوده دغدغه مكنيد \" سپس على را پيش خواند و گفت : تعهد كن كه بكتاب خدا و سنت پيغمبر و روش ابو بكر و عمر عمل كنى . \" على گفت اميدوارم باندازهء علم و نيروى خود عمل كنم \" سپس عثمان را پيش خواند و آنچه را با على گفته بود با وى گفت عثمان گفتار او را پذيرفت ، عبد الرحمن با او بيعت كرد و عثمان بخلافت رسيد . على به عبد الرحمن گفت : \" آن را براى هميشه بخشيدى ، اين اولين بار نيست كه بر ضد ما همسخن شده‌ايد . ما نيز صبوريم و خدا پشتيبان ماست ، به خدا عثمان را بخلافت انتخاب نكردى مگر به قصد آنكه خلافت را به تو بازگرداند اما خدا هر روز وضعى ديگر پديد ميآورد . \"\r\n\r\nبنى هاشم و بنى اميه\r\nاز اينقرار از همان وقت رقابت ميان على و عثمان يعنى ميان بنى هاشم و بنى اميه آغاز شد زيرا خلافت به آنها منحصر شده بود و مردم كسى را با اين دو برابر نميگرفتند . چون على تعهد نكرد كه بر روش ابو بكر و عمر رفتار كند كار خلافت از دست او رفت و بر عثمان قرار گرفت كه بدين كار رضايت داد ، اين رخداد در آخر ذى حجه سال 23 هجرى بود . وقتى عثمان به خلافت انتخاب شد مسلمانان دو گروه شدند : گروهى طرفدار بنى هاشم بودند كه آنها را علويان نيز مينامند . گروهى ديگر طرفدار عثمان يعنى بنى اميه بودند زيرا عثمان از بنى اميه بود ، على پيشواى بنى هاشم بود . زودتر از ديگران مسلمان شده بود و در راه پيشرفت دين فداكارى كرده بود و از ياران باوفاى محمد و داماد وى نيز بود . عباس عموى پيغمبر هر چند در\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nميان بنى هاشم احترامى داشت اما بخلافت چشم نداشت و طرفدار على بود . از اين اختلاف و تفرقه مسلمانان بطرفدارى على و عثمان ، دسته‌هاى مختلف سياسى و دينى مانند شيعه و خارجى و مرجى و معتزلى پديد آمد .\r\n\r\nخطبهء عثمان\r\nوقتى عثمان بخلافت انتخاب شد چنين گفت : \" شما در جهانى نا - پايدار زندگى ميكنيد و قسمتى از عمرهاى شما باقيست . زندگى خويش را تا آنجا كه ميتوانيد به كارهاى نيك صرف كنيد ، زيرا به هر صورت مرگ بشما مىرسد . بدانيد كه جهان مايهء غرور است . زندگى دنيا مايه غرور شما نشود ، از فرمان خدا بيرون مرويد از حال گذشتگان عبرت گيريد و بكوشيد و غافل مباشيد كه از شما غافل نيستند ، دنيا طلبانى كه دنيا را به خود اختصاص دادند و آباد كردند و از آن بهره بردند كجا رفتند ؟ جهان را واگذاريد چنان كه خدا آن را واگذاشته است و در طلب آخرت باشيد زيرا خدا در باب آن مثل زده و گفته است :\r\n  وَ اضْرِبْ لَهُمْ مَثَلَ الْحَياةِ الدُّنْيا كَماءٍ أَنْزَلْناهُ مِنَ السَّماءِ فَاخْتَلَطَ بِهِ نَباتُ الْأَرْضِ فَأَصْبَحَ هَشِيماً تَذْرُوهُ الرِّياحُ وَ كانَ اللَّهُ عَلى كُلِّ شَيْءٍ مُقْتَدِراً . الْمالُ وَ الْبَنُونَ زِينَةُ الْحَياةِ الدُّنْيا وَ الْباقِياتُ الصَّالِحاتُ خَيْرٌ عِنْدَ رَبِّكَ ثَواباً وَ خَيْرٌ أَمَلًا .   « 1 »\r\nيعنى مثال بزن براى آنها زندگى دنيا را مانند آبى كه از آسمان فرو فرستاديم و گياه زمين بدان آميخت و علف خشك شد كه باد آن را متفرق مىكند و خدا بر همه چيز قادر است . مال و فرزندان آرايش زندگى دنياست ثواب كارهاى باقى و شايسته بنزد خدا بهتر است و مايه اميد بيشتر .\r\nچنان كه مىبينيد اين خطبه سياست عثمان را توضيح نميدهد اندرزهايى است كه با\r\n\r\n\r\n","description":"","footnote":"\r\n( 1 ) - سوره كهف آيه 45\r\n","page_name":" 287 ","page_number":287},
  {"content":"\r\n\r\nدين بيشتر از سياست ارتباط دارد . گويا عثمان نميخواست پيرو سياستى خاص شود ، شايد از آنرو كه مردى پير و ملايم و ديندار بود و ميخواست از روش گذشتگان پيروى كند اما به زودى اين نقص را تلافى كرد و نامه‌هائى به عاملان و فرماندهان سپاه و همه مسلمانان نوشت و آنها را بامر معروف و نهى از منكر و نيكوئى با اهل ذمه و وصول خراج مطابق عدل و انصاف ترغيب كرد و خراجگيران را چنين اندرز داد : \" خداوند خلق را به حق آفريده و جز حق چيزى نميپذيرد . حق را بگيريد و حق را بدهيد و بامانت چنگ زنيد و بند امانت را پاره مكنيد كه در گناه كسانى كه پس از اين بروش شما ميروند شريك خواهيد بود . به پيمان وفا كنيد و به يتيم و پيماندار ستم مكنيد كه هر كه با آنها ستم كند خدا دشمن اوست . \"\r\n\r\nفتوح بروزگار عثمان\r\nبروزگار عثمان طبرستان بدست سعيد بن عاص گشوده شد . حسن و حسين دو فرزند على و عبد الله بن عباس و عبد الله بن عمر و عمرو بن عاص و زبير بن عوام با سپاه فاتح طبرستان همراه بودند .\r\nبسال 31 هجرى مردم خراسان از اطاعت عثمان بيرون رفتند و وى عبد الله بن عامر فرماندار بصره را با سپاهى فراوان بدانسو فرستاد . عبد الله بن عامر در مرو و خوارزم با مردم مصاف داد و از نو آن را گشود و مردم شهرهاى ديگر مانند نيشابور و بلخ با او به صلح آمدند ، وقتى كارها را بسامان برد ببصره بازگشت .\r\nعثمان وليد بن عقبه را بفرماندارى كوفه فرستاد و چهل هزار سپاه در اختيار وى نهاد تا مرزها را نگهبانى كند و از دستبرد دشمن نگهدارد و اگر كسى سر نافرمانى داشت او را باطاعت بازآرد . فرماندار كوفه هر سال گروهى از سپاهيان خود را به نواحى مرزى مى - فرستاد .\r\nبروزگار عثمان مردم آذربايجان از اطاعت او بيرون رفتند و از پرداخت جزيه دريغ كردند . وليد بدان سرزمين حمله برد و آنها را باطاعت خليفه درآورد ، مردم ارمنستان\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nنيز سر بشورش برداشتند و از اطاعت بدر رفتند و وليد با سپاهى بر آنها تاخت و متفرقشان كرد .\r\nبسال 32 هجرى عبد الرحمن بن ربيعه بسرزمين خزر حمله برد و تا بلنجر مهمترين شهر آن ناحيه كه آنسوى باب الابواب بود پيش رفت اما تركان در مقابل مسلمانان مقاومت كردند و آنها را به فرار وا داشتند .\r\nحكومت شام از روزگار عمر بدست معاويه پسر ابى سفيان بود . معاويه نيروى دريائى بوجود آورده بود و بكمك آن با روم شرقى مبارزه ميكرد و در كشاكش روميان در آسياى صغير تا عموريه پيش رفت و در مديترانه قبرس و رودس را تصرف كرد . به علاوه بسيارى از قلعه‌هاى روم شرقى را گشود و از آنجا راه ارمنستان گرفت تا به كيلكيه رسيد و مردم آنشهر با وى صلح كردند ، سپس بفتوح خود ادامه داد تا به تفليس رسيد .\r\nبسال 26 هجرى عبد الله بن سعد بن ابى سرح در صدد افتاد بسوى افريقيه حمله برد و از عثمان اجازه خواست ، عثمان پس از مشورت با بزرگان اصحاب به دو اجازه داد و از مدينه سپاهى فراوان كه گروهى از بزرگان اصحاب از آن جمله بودند بكمك وى فرستاد . سپاه مذكور به سوى افريقيه رفت و مدتى خبرى از آن به مدينه نرسيد ، عثمان عبد الله بن زبير را با گروهى فرستاد تا اخبار سپاه را به دو برسانند . وقتى ابن زبير بافريقيه رسيد روش جنگى ابن ابى سرح را نپسنديد ، زيرا مطابق آن مسلمانان تا نيم روز جنگ ميكردند و تا روز بعد در لشگرگاه ميزيستند ، به نظر ابن زبير عيب اين روش آن بود كه دشمنان فرصت كافى براى استراحت و آسودن از خستگى داشتند . به ابن ابى سرح گفت سپاه مسلمانان را به دو گروه كند ، گروهى از آغاز روز با دشمن بجنگند و گروه ديگر در لشگرگاه بمانند وقتى گروه اول از جنگ دست ميكشد ، گروه ديگر به سپاه خستهء دشمن بتازد ، ابن ابى سرح از مقام خود چشم پوشيد و فرماندهى سپاه را بابن زبير گذاشت او نيز روش خود را عملى\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nكرد و بوقت نيمروز كه ميبايد دو سپاه به محل خود بازگردند ، گروه تازه‌نفس به دشمن حمله برد و آنها را متفرق كرد و اميرشان را بكشت و فيروزى نصيب مسلمانان شد . اگر روش ابن زبير نبود مسلمانان آسان فيروز نميشدند .\r\nمسلمانان از اين جنگ غنائم بسيار بدست آوردند چندان كه سهم سوار از غنائم جنگ سه هزار دينار شد و سهم پياده هزار دينار ابن زبير با غنائم به مدينه بازگشت و خبر جنگ را با عثمان بگفت و او سخت مسرور شد .\r\nاز آن پس ابن ابى سرح بسوى جنوب رفت و به نوبه حمله برد . پيش از آن يك بار عمرو بن عاص براى گشودن نوبه اقدام كرده بود . ابن ابى سرح بسال 31 هجرى به دنقله حمله برد اما فيروزى نيافت با مردم آن صلح كرد و پيمان صلحى نوشته شد كه بلاذرى و كندى آن را نقل كرده‌اند و گويى يك پيمان اقتصادى ميان مصر و سرزمين نوبه است زيرا بموجب آن مىبايد مصر غله و عدس به نوبه بفرستد و نوبه برده به مصر بفرستد .\r\nو هم بسال 31 هجرى ميان ابن ابى سرح و روميان در مديترانه نزديك اسكندريه جنگى سخت درگرفت ، فرماندهى روميان با قسطنطين امپراطور روم بود ، در اينجنگ فيروزى از آن مسلمانان بود ، چنان كه گفته‌اند در اين جنگ هزار كشتى شركت كرده بود كه از آن جمله دويست كشتى از آن مسلمانان بود . كشتيهائى كه مسلمانان در اينجنگ از روميان گرفتند زمينه ايجاد نيروى دريائى معتبرى را فراهم كرد كه بدوران بنى اميه در جنگ‌هاى دريائى ميان مسلمانان و روميان به كار ميرفت .\r\n\r\nفتنه‌اى كه بقتل عثمان منجر شد\r\nعثمان هفتاد ساله بود كه خلافت به دو رسيد . وى مردى ملايم و نرمخو بود و دورانديشى ابو بكر و عمر را نداشت در صورتى كه براى اداره قلمروى گسترده چون امپراطورى اسلام دقت و دور انديشى بسيار بايسته بود . به دوران عثمان كه مردم عرب بدور از زندگانى ساده و بىپيرايه خود قرين رفاه و ثروت و خوشى ميزيستند ، دقت و دور انديشى بيشتر از دوران\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nپيش ميبايد داشت .\r\nمسلمانان در آغاز كار ، خلافت عثمان را با خرسندى استقبال كردند كه ويرا مردى نرمخو و ملايم و سهل‌انگار ديدند ، در صورتى كه عمر با آنها بخشونت و سختى رفتار ميكرد ، عمر زميندارى را براى مسلمانان ممنوع كرده بود بعلاوه بمردم قريش اجازه نميداد از مدينه برون شوند و در ديگر شهرها مقام گيرند ، عثمان اين قيود را از ميان برداشت و ببزرگان اصحاب اجازه داد كه هر جا ميخواهند مقام گيرند و املاك وسيع براى خود فراهم آورند .\r\nبعلاوه كار زكات را به اختيار ثروتمندان گذاشت كه زكات خويش را به بيت المال بفرستند .\r\nثروتهاى فراوان كه از گشودن كشورها سيل‌وار به مدينه ميرسيد مردم را به رفاه و خوشى متمايل كرد چندان كه بعضىها بعياشى راغب شدند و نمودارهائى از لهو و تفنن در مدينه رواج يافت و عثمان ناچار شد از مردم جلوگيرى كند و گروهى از وى دلگير شدند ، گروهى از مسلمانان و از جمله تنى چند از بزرگان اصحاب ابو ذر و عمار ياسر و عبد الله بن مسعود با عثمان سرگران بودند و طوايف آنها كينه عثمان را بدل داشتند .\r\nبگفتهء سيوطى بنى هذيل و بنى زهره كينه‌توز عثمان بودند زيرا با عبد الله بن مسعود بدرفتارى كرده بود . بنى غفار نيز بسبب رفتارى كه با ابوذر پيش گرفته بود خشمگين بودند ، بنى مخزوم نيز از رفتار او با عمار بن ياسر دلخوش نبودند و عجب نبود اگر اين گروه در ولايات بشورشيان پيوستند و بر ضد عثمان همداستان شدند ، نزديكان آنها نيز در مدينه از روش عثمان خرده ميگرفتند چندان كه ناچار شد دربارهء رفتار خود توضيح بدهد .\r\nگر چه پاره‌اى توضيحات وى قانع‌كننده به نظر ميرسيد اما تبليغات ضد عثمان از دلايل وى قوىتر بود . بعضى دلايل او نيز سست بود و نميتوانست بزرگان اصحاب را قانع كند و از سرزنش وى بازدارد . طبرى و دينورى و سيوطى بدعتهاى عثمان را كه بروزگار پيغمبر و ابو بكر و عمر\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nوجود نداشته بود ياد كرده‌اند . او نخستين كسى بود كه زمينها را بتيول داد نخستين كسى بود كه قرق بوجود آورد . نخستين كسى بود كه تكبير را آهسته اداء كرد . نخستين كسى بود كه اذان اول را در روز جمعه معمول كرد . نخستين كسى بود كه بروز عيد خطبه را بر نماز مقدم داشت و نخستين كسى بود كه جدا كردن زكات را به اختيار صاحب مال گذاشت .\r\nاينهمه در داخل مدينه بود كه مركز دولت اسلام بشمار بود ، در ولايات به جز كينه - توزان و مخالفان عثمان دو گروه مشخص ميزيستند : گروهى اشراف بودند كه ثروتهاى گزاف اندوخته بودند و گروه ديگر جنگجويان و سپاهيان بودند كه غالبا با فقر و حرمان ميزيستند و سخت دلگير و ناراضى بودند . گروه اول را عثمان پديد آورده بود زيرا به بزرگان قريش اجازه داد كه در ولايات اسلام چون عراق و شام و مصر اراضى وسيع داشته باشند و عمارات عالى بسازند ، بعلاوه به آنها اجازه داد كه املاك ولايات را با املاك حجاز مبادله كنند .\r\nمسعودى گروهى از اين كسان را كه در ولايات ديگر املاك فراوان فراهم آوردند نام ميبرد گويد : زبير بن عوام كه خانه وى در بصره تا كنون معروف است و تجار و مالداران در آن آمد و رفت دارند و چند خانه ديگر در مصر و كوفه و اسكندريه داشت كه هنوز معروفست پس از وفات پانصد هزار دينار بجا نهاد با هزار اسب و هزار غلام و هزار كنيز و نيز در شهرهائى كه نام برديم املاك بسيار داشت .\r\n\" طلحة بن عبيد الله تيمى در كوفه خانه‌اى ساخته بود كه تا كنون معروف است و عوايد وى از املاك عراق هر روز هزار دينار بود و بيشتر نيز گفته‌اند . در ناحيه سراة بيش از اين داشت . در مدينه خانه‌اى ساخت و آن را با آجر و گچ و چوب برآورد . عبد الرحمن زهرى خانه‌اى وسيع ساخت در طويله او صد اسب بود ، هزار شتر و ده هزار گوسفند داشت و پس از مرگش ربع مالش هشتاد و چهار هزار دينار شد . سعد در عقيق خانه‌اى ساخت و بناى آن را بالا برد و فضائى وسيع بدان تخصيص داد و بام آن را بكنگره‌ها زينت داد . به گفته\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nسعيد بن مسيب زيد بن ثابت وقتى بمرد چندان طلا و نقره بجا گذاشت كه آن را با تبر مى - شكستند و ديگر متروكات وى صد هزار دينار قيمت داشت . مقداد در مدينه در جرف خانه‌اى بساخت و بام آن را بكنگره‌ها زينت داد و بيرون و درون آن را گچ اندود كرد يعلى بن - اميه وقتى بمرد پانصد هزار دينار به جاى نهاد بجز آنچه از مردم بستانكار بود ، تركهء او صد هزار دينار قيمت داشت . \"\r\nمسعودى گويد : در اين باب سخن بسيار ميتوان گفت ، كسانى كه در زمان عثمان ثروتهاى گزاف اندوختند بسيار بودند ولى بروزگار عمر چنين نبود و مردم راهى روشن و معين داشتند .\r\nطبرى گويد : در شهر كوفه خاندانهاى معروف از سهم غنائم و مقررى سالانه خود مبالغ گزاف اندوختند تا آنجا كه يكى از مردمان كوفه وقتى بجنگ ميرفت هزار شتر براى بردن همراهان و كالاى خود زير بار داشت .\r\nاينگروه از بزرگان مهاجر و انصار از حجاز بسوى ولايات ديگر رفتند و در آنجا زندگانى اشرافى خود را بر اساس مال و سبقت در اسلام و صحبت رسول آغاز كردند . از مقدارى كه مسعودى ياد كرده ميتوان حدس زد كه در اطراف هر يك از آنها گروهى گرد آمده بودند كه فريفتهء اخلاق و فضايلشان شده بودند و داستانهائى را كه از سرگذشتهاى خود در جنگهاى صدر اول نقل ميكردند برغبت ميشنيدند و به بخششهائى كه از آنها دريافت ميداشتند سخت دلبسته بودند تا آنجا كه هر يك از اين گروهها آرزو داشتند خلافت نصيب كسى شود كه در صحبت او روزگار ميگذرانند تا بنزد او منزلتى بسزا يابند و بمقامات عالى برسند .\r\nچنان كه گفته‌اند فرستادگانى كه از ولايات براى خلع عثمان بمدينه آمده بودند دربارهء انتخاب خليفه اختلاف داشتند : اهل بصره ميگفتند زبير را انتخاب ميكنيم اهل كوفه ميگفتند طلحه را بخلافت برميداريم و اين خود دليل روشنى بر گفتار ماست .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nدر مقابل اشراف ، سپاهيان با فقر و مسكنت ميزيستند زيرا عاملان عثمان غنائم را به خود اختصاص داده بودند و سپاهيان را از آن محروم ميداشتند ، زيرا عقيده داشتند كه غنائم مال خداست و حق سپاهيان اجرت مختصرى است كه به آنها داده مىشود وقتى سپاهيان كه غالبشان بدوى بودند ديدند كه حاكمان و فرماندهان غالبا قرشى ، اموال گزاف را به خود اختصاص داده‌اند و ثروت و افتخارى كه در جستجوى آن از صحرا بيرون آمده بودند نصيب قرشيان شده و جنگجويان از غنائم جنگ كه در زمان پيغمبر و ابو بكر و عمر ميان آنها تقسيم ميشد محروم مانده‌اند ، كينهء قريش را در دل گرفتند و آنها را غاصب حقوق خويش شمردند و آرزو كردند از تسلط و نفوذ قرشيان خلاص شوند . عجب نيست اگر سپاهيان عرب ميگفتند كه غنائم جنگ خاص آنهاست و مربوط بحكومت نيست و مال متعلق به مسلمانان است و متعلق به خدا نيست .\r\nاز آنچه گفته شد ميتوان دريافت كه بروزگار عثمان وضع دولت اسلام تغيير يافته بود و اين تغيير ، انديشهء خرده‌گيرى از خليفه و اعتراض به روش او را پديد آورد و مردم را در مدينه و ديگر ولايات اسلام بتمرد برانگيخت و زمينه را براى تبليغات مخالفان مهيا كرد . نخست آتش شورش را يكى از صحابيان قديم دامن زد كه به زهد و پرهيزگارى شهره بود .\r\nاين شخص ابوذر غفارى بود كه بتحريك يكى از مردم صنعا بنام عبد الله پسر سبا بر روش عثمان و معاويه عامل وى باعتراض برخاست . عبد الله بن سبا در آغاز يهودى بود ، سپس مسلمان شد و در كشورهاى اسلامى بگشت ، نخست در حجاز بود سپس به بصره رفت و از آنجا بكوفه و شام و مصر سفر كرد .\r\nابن سبا در شام ابوذر را ديد و او را بر ضد معاويه تحريك كرد ، به دو گفت : از كار معاويه تعجب نميكنى كه ميگويد اين مال از آن خداست و همه چيز متعلق بخداست گوئى ميخواهد اموال را به تنهائى تصرف كند و نام مسلمانان را از دفتر عطا محو كند .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nعجب نيست اگر ابوذر آزردگى خود را از سياست معاويه اظهار ميكرد و ثروتمندان را تحريص ميكرد كه با فقرا مهربان باشند و از ذخيرهء اموال چشم بپوشند و بدين آيه استدلال ميكرد :\r\n  وَ الَّذِينَ يَكْنِزُونَ الذَّهَبَ وَ الْفِضَّةَ وَ لا يُنْفِقُونَها فِي سَبِيلِ اللَّهِ فَبَشِّرْهُمْ بِعَذابٍ أَلِيمٍ . يَوْمَ يُحْمى عَلَيْها فِي نارِ جَهَنَّمَ فَتُكْوى بِها جِباهُهُمْ وَ جُنُوبُهُمْ وَ ظُهُورُهُمْ هذا ما كَنَزْتُمْ لِأَنْفُسِكُمْ فَذُوقُوا ما كُنْتُمْ تَكْنِزُونَ .   « 1 »\r\nيعنى آنها كه طلا و نقره را ذخيره ميكنند و آن را در راه خدا خرج نميكنند بعذابى دردناك بشارتشان بده . روزى كه آن را به آتش جهنم سوزان كنند و پيشانيها و پهلوها و پشتهايشان را بدان داغ كنند و گويند اين چيزيست كه براى خودتان ذخيره كرده‌ايد اكنون \" رنج \" چيزيرا كه ذخيره كرده‌ايد بچشيد . و نيز عجب نيست اگر مردمان فقير بر او جمع آمده متعرض ثروتمندان ميشدند چندان كه ثروتمندان از مزاحمتشان بجان آمدند و شكايت بنزد معاويه بردند ، معاويه قضيه را بعثمان خبر داد و عثمان بيقين دانست كه مقدمه فتنه پديدار شده است .\r\n\r\nتبعيد ابوذر به ربذه\r\nعثمان كس بشام فرستاد و ابوذر را كه دائما به روش او اعتراض ميكرد بمدينه خواند . ابوذر شورشى را كه عثمان در نتيجه آن كشته شد پيش - بينى ميكرد ، وقتى بمدينه رسيد و ديد كه مردم براى توطئه بر ضد عثمان فراهم ميشوند بدانها گفت : \" به زودى فتنه‌اى بزرگ و جنگى سخت رخ ميدهد . \"\r\nعثمان به ابوذر اجازه داد در ربذه كه دهكدهء حقيرى است در دل صحرا مقيم شود\r\n\r\n\r\n","description":"","footnote":"\r\n( 1 ) - سوره توبه آيه 34\r\n","page_name":" 295 ","page_number":295},
  {"content":"\r\n\r\nيا بگفتهء ابن هشام و خوارزمى وى را به ربذه تبعيد كرد اما وى در آنجا نيز خاموش نماند و از روش عثمان عيب ميگرفت تا سال 31 هجرى مرگش در رسيد .\r\nابن سبا كه مردم را بر ضد عثمان تحريك ميكرد در نتيجهء حوادثى كه رخ داد زمينه را براى خلع عثمان مناسب ديد . بىگفتگو ابوذر در خرده‌گيرى از روش عثمان نيتى پاك داشت و دلگيرى وى از عثمان از آنجا بود كه ميگفت عثمان در كار دين سهل‌انگار است .\r\nولى نيت ابن سبا پاك نبود .\r\nدعوت ابن سبا در بصره زمينهء مناسبى پيدا كرد ولى عبد الله بن عامر كه از جانب عثمان فرماندار بصره بود وى را از آنجا بيرون كرد كه بسوى كوفه رفت . در كوفه مردم از دست عثمان و ولايتدار او سخت دلتنگ بودند و از مردم قريش كه بر زمين سواد تسلط يافته بود و آن را بستان خود ميناميدند خشمگين بودند و عثمان را آشكارا لعنت ميكردند و از كارهاى نامناسب او سخن داشتند .\r\nمعذلك ابن سبا را از كوفه نيز بيرون كردند كه راه شام گرفت اما چون زمينه را براى انتشار دعوت خويش مناسب نديد بسوى مصر رفت و براى نشر دعوت خود فعاليت آغاز كرد و از مصر با فتنه‌جويان بصره و كوفه ارتباط يافت و با آنها مكاتبه داشت و كسانى را براى دعوت ميفرستاد تا مردم را بسوى على بخوانند و بدينطريق در دل كسان نفوذ مى - كرد ، ابن سبا براى پيشرفت مقصد خود قضيه رجعت را جعل كرد و گفت : پيغمبر دوباره به جهان بازميگردد . پس از آن گفت على وصى پيغمبر است و همچنانكه محمد خاتم انبياست على نيز خاتم اوصياست و نيز گفت ابو بكر و عمر خلافت را كه حق على بود غصب كردند و نظريهء حق الهى را كه از ايرانيان گرفته بود انتشار داد و گفت : على خليفهء پيغمبر است و اين حق از جانب خدا به دو رسيده بدينگونه ابن سبا افكار را بر ضد عثمان ميشورانيد و آنها را معتقد ميكرد كه عثمان خلافت را از على كه وصى پيغمبر بود غصب كرده است و با\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nمردم ميگفت : عثمان غاصب خلافت است و وصى پيغمبر على است ، اكنون بپاى برخيزيد و از اميران خود عيبجوئى كنيد و امر بمعروف و نهى از منكر را شعار خود كنيد و مردم را بدان بخوانيد . \"\r\n\r\nپيشرفت دعوت ابن سبا در مصر\r\nمردم مصر از عثمان و عبد الله بن سعد بن ابى سرح كه از طرف وى فرماندار مصر بود سخت خشمگين بودند از اينرو دعوت ابن سبا در آنجا به خوبى پيشرفت ميكرد ، بعلاوه حضور محمد بن ابى بكر و محمد بن ابى حذيفه كه از عثمان آزرده بودند و در مصر ميزيستند به پيشرفت دعوت او كمك ميكرد . مخالفت محمد بن ابو بكر با عثمان از آنرو بود كه وى با على بن - ابيطالب نزديك بود و در سايهء وى پرورش يافته بود ، با حسين بن على نيز خويشاوندى داشت . مادر محمد اسماء دختر عميس بود و على پس از وفات ابو بكر اسماء را بزنى گرفت و محمد در خانهء وى بزرگ شد ، هنگاميكه دختران يزدگرد آخرين پادشاه ساسانى را به مدينه بردند حسين بن على يكى از آنها را بهمسرى برگزيد يكى از آنها نيز همسر محمد - بن ابو بكر شد . ابن حذيفه نيز در جنگى كه بسال 31 هجرت ميان مسلمانان و روميان رخ داد و سابقا از آن سخن داشته‌ايم با عبد الله بن سعد بن ابى سرح بر سر تكبير نماز اختلاف پيدا كرد و از آن پس كينهء عثمان و عاملان وى را بدل گرفت . مقريزى سبب دلتنگى محمد - ابن ابى حذيفه را از عثمان چنين آورده كه وى پس از مرگ پدر در دامان تربيت عثمان بزرگ شد و چون عثمان بخلافت رسيد از او تقاضاى كارى كرد اما عثمان تقاضايش را نپذيرفت زيرا يك بار شنيده بود كه ابن ابى حذيفه شراب نوشيده است .\r\nبتدريج كار فتنه در بصره و كوفه و مصر به جائى رسيد كه عثمان ناچار شد چند تن از مردان خويش را براى تحقيق كار بدين نواحى بفرستد : محمد بن مسلمه را به كوفه و اسامة - ابن زيد را به بصره و عبد الله بن عمر را بشام و عمار بن ياسر را به مصر فرستاد ، عمار يكى\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nاز ياران پيغمبر بود و از جمله مسلمانان نخستين . فرستادگان عثمان همه بسوى او بازگشتند مگر عمار كه شورش‌طلبان مصر او را متمايل خويش كردند . پيش از اين گفتيم كه عمار از عثمان خوشدل نبود از اينرو كه وقتى بعباس بن عتبة بن ابى لهب ناسزا گفت عثمان او را تأديب كرد . پيوستن عمار بشورش‌طلبان نشان ميدهد كه سستى عثمان تا چه حد بدبينى كسان را تحريك كرده بود .\r\n\r\nنتيجهء تبليغات ابن سبا\r\nابن سبا منظور خود را انجام داد و ولايات را بر ضد عثمان و عاملان وى بشورانيد . دعوت وى بنتيجه رسيد زيرا بسيارى از مردم صاحب نفوذ مانند محمد بن ابى حذيفه و محمد بن ابى بكر و عمار بن ياسر بنفع او كار ميكردند مخصوصا ابن ابى حذيفه كه در مخالفت عثمان سرسخت بود . وقتى دعوت ابن سبا رواج يافت مردم مصر به شورش‌طلبان بصره و كوفه نامه نوشتند و قرار كردند بسوى مدينه حركت كنند ، كار از حدود و سخن گذشته به مرحلهء عمل رسيده بود . گروههاى مصرى و بصرى و كوفى كه هر كدام سيصد كس بودند بيرون مدينه بهم برخوردند و دربارهء انتخاب جانشين عثمان اختلاف پيدا كردند . مردم بصره به زبير متمايل بودند ، مردم كوفه بطلحه علاقه داشتند ، مردم مصر به پيشوايى ابن سبا خواستار خلافت على بودند و هر يك از سه گروه ميكوشيدند كه منظور خود را از پيش ببرند و كسى را كه به دو تمايل دارند بخلافت برسانند .\r\n\r\nكوشش عثمان براى جلوگيرى از خطر\r\nعثمان براى جلوگيرى از فتنه ، تقاضاى مصريان را پذيرفت و آنها راه ديار خويش گرفتند ولى در راه به سوارى برخوردند كه گاهى از آنها كناره ميگرفت و گاهى در راهشان نمودار ميشد كه از او بدگمان شدند و همين كه ويرا تفتيش كردند بهمراهى او نامه‌اى يافتند از طرف عثمان و به مهر او كه به عامل خود در مصر نوشته بود و به دو فرمان ميداد كه اينگروه\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nرا تلف كند و آنها را بكشد . وقتى نامه را ديدند از راه مدينه بازگشتند و بنزد عثمان رفتند .\r\nعثمان قسم ياد كرد كه نامه را ننوشته و به نوشتن آن فرمان نداده و از آن خبر ندارد . به دو گفتند مروان بن حكم را بما بسپار ، زيرا محقق شده بود كه فرستادن نامه كار مروان است اما عثمان تقاضاى آنها را نپذيرفت بدينجهت او را محاصره كردند . كار محاصره بيست و دو روز طول كشيد . در اينمدت گروهى از صحابه بدفاع از او برخاستند اما عثمان قسمشان داد كه از اين كار دست بردارند مبادا كار فتنه بالا گيرد و خطر بزرگ شود .\r\n\r\nقتل عثمان\r\nشورشيان متوجه شدند كه موسم حج بسر رفته و به زودى كمكى كه عثمان از ولايات خواسته ميرسد از اينرو در كار خود سرسخت شدند و پس از زد و خوردى مختصر كه ميان آنها و مدافعان عثمان چون حسن و حسين و عبد الله بن زبير رخ داد به خانه او درآمدند و يكنفر غافقى نام او را به يك ضربت كشت . ديگرى مىخواست ضربتى به دو بزند اما نائله زن عثمان جلو او دويد و شمشير را از دستش بگرفت كه انگشتش قطع شد پس از آن گردن عثمان را زدند و خانه او و بيت - المال را غارت كردند و اين رخداد در 18 ذيحجه بود بسال 35 هجرى . پس از آن در 25 ذيحجه على بن ابيطالب بخلافت رسيد پس از قتل عثمان اختلاف در مسلمانان افتاد و دولت اسلام دچار ضعف شد .\r\n\r\nموقعيت مردم مدينه\r\nگويا مردم مدينه در كار دفاع از عثمان سهل‌انگارى كرده‌اند زيرا نميتوان گفت آنها كه جنگ آزموده بودند و مكرر در جنگهاى سخت شجاعت نموده بودند از يارى عثمان و جلوگيرى از اينگروه فتنه‌جو ناتوان بودند .\r\nبىگفتگو اگر از عثمان دفاع كرده بودند ، گروه اندك فتنه‌جويان نمى - توانستند او را بكشند و مردم مدينه را بقبول تمايلات خود مجبور كنند .\r\nمحققا گروهى از بزرگان مدينه از عثمان خشمگين بودند زيرا وى بنى اميه را بر بزرگان\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nاصحاب برترى داده بود از اينرو وقتى فتنه بالا گرفت كناره گرفتند و اندرزهايشان براى جلوگيرى از فتنه سودى نداد و از دور ناظر كار بودند تا كار سخت شد زيرا گمان داشتند وقتى كار بر عثمان تنگ شود خويشتن را از خلافت خلع مىكند .\r\nبه پندار نيكلسن على از يارى عثمان دريغ كرده و در حمايت وى كوتاهى ورزيده است اما اين سخن را باور نميتوان داشت زيرا بگفتهء طبرى وقتى عثمان را محاصره كردند على با طلحه سخن كرد كه آب بعثمان برسانند و براى اين كار سخت بكوشيد تا آب بعثمان رسيد .\r\nبروايت ابن قتيبه عثمان يك بار بعلى گفت : اى ابو الحسن نمىدانم طالب مرگ تو هستم يا زندگانى تو را خواهانم . به خدا اگر بميرى نميخواهم بعد از تو براى ديگران بمانم زيرا كسى را چون تو نخواهم يافت . بگفتهء مؤلف الفخرى : \" على در رديف مدافعان و ياران عثمان بود و عثمان براى دفع مردم از او كمك ميخواست و او نيز بدفع آنها قيام ميكرد .\r\nعاقبت وقتى عثمان را محاصره كردند على فرزند خود حسن را به يارى او فرستاد حسن براى دفاع از عثمان سخت كوشيد چندان كه عثمان او را قسم داد كه از دفاع او دست بدارد . \" نيكلسن نتايج قتل عثمان را چنين خلاصه مىكند : \" جنگهاى داخلى كه در دنبالهء اين فتنه پديد آمد وحدت اسلام را گسيخت و زخمى كه از اين جنگها بر پيكر اسلام وارد آمد هرگز بهبود نيافت . \"\r\n\r\nجمع‌آورى قرآن بروزگار عثمان\r\nقرآن در مدت بيست و سه سال بطور پراكنده نازل شد و هروقت حاجت اقتضا ميكرد يك يا چند آيه نزول مييافت . بعضى ياران پيغمبر سر خود يا بفرمان رسول آيات قرآن را بر پوست خرما يا پاره‌هاى چرم يا استخوان مينوشتند . وقتى پيغمبر از جهان درگذشت و جنگهاى عقبكرد رخ داد و بسيارى از قاريان و حافظان قرآن كشته شدند و مخصوصا در جنگ يمامه كه هفتاد تن از قاريان بقتل رسيدند عمر از اين قضيه سخت بيمناك شد و به ابو بكر گفت : در روز يمامه\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nگروهى از قاريان قرآن كشته شدند بيم دارم بار ديگر عده‌اى از آنها كشته شوند . نظر من اينستكه بجمع‌آورى قرآن فرمان دهى \" ابو بكر زيد بن ثابت را مأمور جمع‌آورى قرآن كرد و سالم آزاد شدهء حذيفه را بكمك وى گماشت .\r\nزيد بن ثابت جوانى خردمند و نيكرفتار بود و در زندگانى پيغمبر يكى از نويسندگان وحى بشمار ميرفت . محقق است كه جمع‌آورى قرآن كارى بود سخت و مستلزم صبر و تحمل بسيار . زيد در اين باره چنين گويد : \" به خدا اگر يكى از كوهها را بدوش من مينهادند از اين كار سنگين‌تر نبود . من قرآن را از پاره‌هاى چوب نخل و سنگها و سينهء اشخاص جمع - آورى كردم .\r\nبراى دقت در جمع‌آورى قرآن ابو بكر به عمر و زيد بن ثابت گفت بر در مسجد بنشينيد و هركس براى آياتى كه ميگويد دو شاهد دارد آن را بنويسيد . بگفتهء مؤلف تاريخ قرآن \" به احتمال قوى شهادت دو شاهد دربارهء آيات براى آن بود كه آن آيات در آخر سال زندگانى پيغمبر بر او عرضه شده و در حضور وى آن را نوشته‌اند \" زيد بن ثابت ميگويد : قسمت اخير سورهء توبه را بنزد ابى خزيمه بن ثابت يافتم و پيش ديگران نبود . اگر مقصود از شهادت دربارهء آيات اينكه گفتيم نباشد اينسخن راست نميآيد . زيرا زيد بن ثابت قرآن را از پيغمبر فرا گرفته بود و جمع‌آورى كرده بود و به خاطر سپرده بود . پذيرفتن گفتار ابى - خزيمه دربارهء دو آيه آخر از سورهء توبه از آنرو بود كه پيغمبر شهادت ويرا بجاى شهادت دو كس قرار داده بود . جمع‌آورى قرآن كه بدست زيد بن ثابت انجام گرفت عبارت از اين بود كه آيات پراكنده را از روى استخوانها و چوبها و سنگها بطور منظم روى چرم نوشت خود وى گفته بود كه ابو بكر به من فرمان داد تا قرآن را بر قطعات چرم نوشتم . قرآنى كه بوسيلهء زيد بن ثابت جمع شد بنزد ابو بكر بود و پس از وى بنزد عمر بود تا از جهان در - گذشت و پس از مرگ وى قرآن بنزد دخترش حفصه نگاهدارى ميشد .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nدر روزگار عثمان ، حذيفة بن يمان كه بفرماندهى سپاه مسلمانان بجنگ آذربايجان رفته بود متوجه شد كه مسلمانان در قرائت قرآن اختلاف دارند و به عثمان گفت قرآن را چنان تدوين كند كه همهء مسلمانان آن را بيك صورت بخوانند . بگفتهء ابن اثير : وقتى حذيفه از سفر بازگشت به سعيد بن عاص گفت در اينسفر چيزى شگفت ديدم اگر مردم را به حال خود واگذارند دربارهء قرآن اختلاف ميكنند و پس از آن هرگز متفق نخواهند شد .\r\nسعيد بن عاص گفت موضوع چيست ؟\r\nحذيفه گفت كسانى از مردم حمص را ديدم كه گمان داشتند قرائتشان بهتر از ديگرانست زيرا قرآنرا از مقداد بن اسود ياد گرفته‌اند ، مردم دمشق نيز عقيده دارند كه قرائتشان از ديگران بهتر است ، مردم كوفه نيز چنين تصور ميكنند از آنرو كه قرآن را بنزد ابن مسعود خوانده‌اند . مردم بصره نيز چنين عقيده دارند از آنرو كه قرآن را بنزد ابو موسى خوانده‌اند و قرآن وى را لباب القلوب مينامند . حذيقه اين سخن را با عثمان در ميان نهاد و گفت :\r\nشما را از اختلاف ميترسانم امت را دريابيد . عثمان ياران پيغمبر را جمع آورد و قضيه را به آنها گفت آنان نيز با حذيفه همدل بودند و اين كار را سخت مهم ميدانستند . عثمان كس بنزد حفصه فرستاد كه قرآنرا بنزد ما بفرست تا از آن نسخه برداريم و اين همان قرآنى بود كه بروزگار ابو بكر جمع‌آورى شده بود . حفصه قرآن را بنزد عثمان فرستاد تا نسخه‌هائى از آن برگيرند و بولايات بفرستند . زيد بن ثابت و عبد الله بن زبير و سعيد بن عاص و عبد الرحمن بن حارث بن هشام مأمور اين كار شدند . عثمان فرمان داد كه اگر در كلمه‌اى اختلاف پيدا كردند آن را به لهجهء قريش بنويسند .\r\nعثمان بن سعيد دانى متوفى بسال 444 ه در كتاب مقنع دربارهء انتخاب زيد بن ثابت براى نسخه‌بردارى و مقابلهء قرآن گويد : اگر كسى بگويد چرا زيد بن ثابت را براى نسخه‌بردارى قرآن مأمور كردند در صورتى كه در ميان ياران پيغمبر اشخاص مهمتر از وى\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nچون ابن مسعود و ابو موسى اشعرى و ديگر ياران ديرين بودند كه از زيد بن ثابت سبق ميبردند بپاسخ گوئيم اين انتخاب از آنرو بود كه در زيد بن ثابت صفاتى فراهم بود كه در ديگران نبود ، از جمله اينكه وى از كاتبان وحى بود و بعلاوه در زندگانى پيغمبر همهء قرآن را جمع‌آورى كرده بود و قرائت وى مطابق آخرين ترتيب قرآن بود كه پيغمبر بر جبرئيل عرضه داشته بود ، از اينرو لازم مينمود كه جمع‌آورى قرآن و نسخه‌بردارى آن كار وى باشد .\r\nعثمان نيز به همين سبب او را براى مقابله و نسخه‌بردارى قرآن مأمور كرد و چند كس از قرشيان را بهمدستى وى گماشت تا قرآن مطابق لهجهء قريش تنظيم شود . \"\r\nوقتى كار مقابله و نسخه‌بردارى قرآن انجام گرفت ، عثمان فرمان داد تا قرآنهاى ديگر را بسوزانند و مردم صاحب غرض و مخصوصا كوفيان اين كار را بر او عيب گرفتند . به گفتهء ابن اثير : وقتى قرآن را نسخه كردند ، عثمان اصل قرآن را به حقصه پس داد و نسخه‌هاى آن را بولايات فرستاد و ديگر قرآنها را بسوخت و فرمان داد كه بر اين نسخه‌ها اعتماد كنند و از ديگر قرآنها چشم بپوشند . همهء مردم بجز مردم كوفه اهميت اين كار را بدانستند .\r\nوقتى قرآن بكوفه رسيد ياران پيغمبر خرسند شدند اما طرفداران عبد الله بن مسعود از قبول آن امتناع ورزيدند كه ابن مسعود ملامتشان كرد . مطابق بعضى روايات كه بنزد شيعه معتبر نيست على ( ع ) نيز وقتى بكوفه بود بپاسخ كسى كه جمع‌آورى و مقابلهء قرآن را بر عثمان عيب ميگرفت گفت : اگر من نيز بجاى عثمان بودم جز اين نميكردم .\r\nمعلوم مىشود كه هدف از جمع‌آورى قرآن در مرحلهء نخستين كه بروزگار ابو بكر انجام گرفت اين بود كه همهء آيات قرآن يك جا فراهم آيد تا دستخوش حوادث نگردد اما هدف از جمع‌آورى دوم چيز ديگر بود كه ميخواستند مردم را بر يك قرائت متفق كنند مبادا اختلافى رخ دهد و بتدريج راه زياده و نقصان و تحريف در كلام خدا باز شود مخصوصا در آن روزگار كه عربها با اقوام ديگر تماس داشتند اين كار لازم مينمود .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n\r\nصفات عثمان\r\nعثمان مردى نيك نفس و بردبار و فروتن و بخشنده بود بگفتهء مسعودى عثمان سخت كريم و بخشنده بود عاملان وى و بسيارى از مردم آن روزگار نيز روش او را پيش گرفتند هم او بود كه سهمى از مال خود براى تجهيز سپاه سختى بداد و چاه رومه را خريد و مسجد پيغمبر را وسعت داد و قيمت اراضى آن را از مال خود داد .\r\nعثمان مردى مالدار بود و مانند ثروتمندان زندگى ميكرد . در مدينه خانه‌اى از سنگ و گچ بنا نهاده بود و درهاى آن را از چوب ساج و عرعر ساخته بود . در مدينه و ديگر جاها اموال و باغها و چشمه‌هاى فراوان داشت ، وقتى به حج ميرفت در منى خيمه‌اى براى او به پا ميكردند غذاى نيكو و لذيذ مىخورد و دندانهاى خود را با طلا محكم ميكرد و لباس‌هاى فاخر ميپوشيد ، از اينرو علاقه داشت مردم در وسعت و رفاه باشند و در پرداخت مستمريهايشان ميانه‌روى نميكرد و مانند عمر نبود كه فقط به مقدار احتياجشان مىداد .\r\nعثمان نميخواست تكليفى بيش از آنچه خدا بر كسان مقرر كرده بر آنها تحميل كند از اينرو بزرگان اصحاب را از مهاجرت بولايات اسلام مانع نشد ، بسيارى از آنها در شهرهاى دور - دست مقيم شدند و مردم فريفتهء آنها شدند و خودشان نيز وقتى نمودارهاى نعمت و تمدن را در آن شهرها ديدند فريفتهء آن شدند ، عمر كه اجازه نميداد اصحاب پيغمبر از مدينه بيرون شوند و در شهرها جاى گيرند از همين رخداد بيم داشت .\r\nعثمان مانند عمر عاملان خود را بسادگى و اجتناب از مواضع تهمت وادار نميكرد و از عامل خود پيمان نميگرفت كه لباس فاخر نپوشد و غذاى لذيذ نخورد و در به روى حاجت - مندان نبندد .\r\nخرده‌اى كه بر عثمان ميتوان گرفت اينست كه وى زير نفوذ كسان بود و اختيار خود را بدست خويشاوندان و مخصوصا مروان بن حكم داده بود . به گفتهء سيد امير على :\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n\" عثمان پيرى سالخورده و سست بود از اينرو با آنكه پاكدامن بود و فضائل بسيار داشت از عهدهء زمامدارى برنيامد \" .\r\n\r\nعلى بن ابى طالب ( ع )\r\nعلى بن ابيطالب بن عبد المطلب بن هاشم بن عبد مناف از طايفهء بنى هاشم بود از قبيلهء قريش . مادرش فاطمه دختر اسد بن هاشم بن عبد - مناف بود كه در مكه اسلام آورد و با پيغمبر بمدينه هجرت كرد . فاطمه از جمله زنانى بود كه در اسلام پيش قدم شد ، على بيست و يك سال پيش از هجرت پيغمبر در مكه تولد يافت : ابو طالب پدر وى مردى عيالمند بود و ثروتى چندان نداشت ، سالى در مكه قحط رخ داد و محمد بعباس عموى خود گفت براى كمك با ابو طالب سرپرستى يكى از فرزندان وى را به عهده گيرد . پس از آن با عباس بنزد ابو طالب رفتند و مساعدت خود را بوى عرضه داشتند ، ابو طالب تقاضايشان را پذيرفت ، عباس سرپرستى جعفر را عهده كرد و محمد على را بخانهء خود برد وقتى محمد به پيغمبرى مبعوث شد على پيش از ديگران به دو ايمان آورد .\r\nدر شب هجرت كه مخالفان در صدد قتل پيغمبر بودند على در بستر او خوابيد و پس از وى در مكه ماند و امانتهائى را كه مردم به پيغمبر سپرده بودند به صاحبانش پس داد . در سال دوم هجرت پيغمبر دختر خود فاطمه را به دو داد و حسن و حسين از او بوجود آمدند .\r\nعلى در همه جنگهاى پيغمبر حضور داشت مگر در سفر تبوك كه پيغمبر او را در مدينه وا - گذاشت . وى از جمله نويسندگان پيغمبر بود .\r\n\r\nعلى در روزگار خلفا\r\nوقتى پيغمبر وفات يافت على به تجهيز و دفن وى پرداخت و عباس - ابن عبد المطلب و فضل و قثم پسران عباس و اسامة بن زيد در اين كار دستيار او بودند . على خويشتن را از همه مسلمانان بخلافت سزاوارتر ميدانست ، زيرا در اسلام پيش قدم بود و از لحاظ نسب و خويشاوندى از\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nهمه كس به پيغمبر نزديكتر بود « 1 » از اينرو وقتى خلافت بابو بكر رسيد على در آغاز كار از بيعت او خوددارى كرد .\r\nابو بكر در مدت خلافت خود در كارهاى مهم با على مشورت مىكرد و رأى او را ميخواست . عمر نيز كارى را بدون مشورت او انجام نميداد ، زيرا به خردمندى و دقت نظر و ديندارى او معتقد بود . وقتى عمر بقتل رسيد على از اهل شورى بود و گمان داشت در نتيجهء شورى خلافت به دو ميرسد اما هنگامى كه خلافت بر عثمان قرار گرفت با او بيعت كرد و دستيار او شد . عثمان در آغاز خلافت خويش در بسيارى كارها با على مشورت ميكرد .\r\nاما چون نزديكان عثمان در كارها دخالت ميكردند از مشورت على چشم پوشيد و مردم گمان كردند روابط آنها سستى گرفته است .\r\n\r\nبيعت با على\r\nانتخاب على با انتخاب خليفگان ديگر تفاوت داشت . در انتخاب ابو بكر اكثريت ياران پيغمبر كه در مدينه بودند اتفاق داشتند ، پس از ابو بكر اختلافى رخ نداد زيرا ابو بكر عمر را به جانشينى خود انتخاب كرد و مسلمانان از نظر وى پيروى كردند ، وقتى عمر وفات يافت عثمان به موجب شورائى كه عمر اصول آن را مقرر داشته بود انتخاب شد .\r\nوقتى عثمان بقتل رسيد گروهى از شورشيان كه ابن سبا در رأس آنها بود به جانب على متمايل شدند ، در آنوقت گروهى از ياران پيغمبر در شهرها پراكنده بودند و گروهى از آنها و از جمله طلحه و زبير در مدينه بودند . وقتى على به خلافت انتخاب شد بعضى از اصحاب چون سعد بن ابى وقاص و عبد الله بن عمر در بيعت او مردد شدند و بعضى از انصار مانند حسان بن ثابت و مسلمة بن مخلد و ابو سعيد خدرى كه بعثمان متمايل بودند ، از\r\n\r\n\r\n","description":"","footnote":"\r\n( 1 ) - بعلاوه پيغمبر در موارد مختلف بخلافت و اولويت او تصريح كرده بود .\r\n","page_name":" 306 ","page_number":306},
  {"content":"\r\n\r\nبيعت او بازماندند ، بعضى كسان نيز مانند مغيرة بن شعبه بسوى شام گريختند با وجود اين غالب كسان با على بيعت كردند و تخلف بعضى از اصحاب و خوددارى بنى اميه كه بعضيشان بشام و بعضى ديگر به مكه گريختند در اين موضوع تأثيرى نداشت .\r\n\r\nمعزول كردن عاملان عثمان\r\nعلى كه در اجراى حق بسيار سخت بود بلافاصله پس از خلافت خود به عزل عاملان ستمكار عثمان پرداخت كه رفتارشان از موجبات شورش بود و به كسانى كه ميگفتند عاملان عثمان را نگهدار تا آرامش برقرار شود اعتنا نكرد بعلاوه تيولهايى را كه عثمان بنزديكان و خويشاوندان خود داده بود پس ميگرفت و به بيت المال بازميگردانيد . عثمان بروزگار خلافت خود زمين‌ها را به تيول كسان ميداد و على با اين كار موافق نبود وقتى بخلافت رسيد گفت : \" به خدا اگر كسانى كه اينمال را گرفته‌اند با آن زنى تزويج كرده باشند يا كنيزى خريده باشند آن را پس ميگيرم زيرا عدالت مايه وسعت است و كسى كه از عدل در تنگنا باشد از ظلم بيشتر به تنگنا ميافتد . اين رفتار كسانى را كه در روزگار عثمان به حساب بيت المال مسلمانان ثروت اندوخته بودند خشمگين كرد و كينهء على را در دل آنها جاى داد . عاملان عثمان كه على معزولشان كرد بفرمان وى از كار كناره گرفتند ، مگر معاوية بن ابى سفيان كه در شام بوسيلهء بذل مال حزبى نيرومند ساخته بود و از فرمان على اطاعت نكرد و لواى عصيان برافراشت .\r\n\r\nجنگ جمل\r\nبعد از قتل عثمان مسلمانان راه دشمنى و اختلاف گرفتند و جنگ‌هاى داخلى رخ داد و خونهاى ناحق ريخته شد ، اشرار در كار خلافت مداخله كردند و بنام دين براى وصول بمقاصد سياسى و مطامع دنيوى خويش بتلاش افتادند .\r\nگروهى از طرفداران عثمان بعلى گفتند قاتلان وى را مجازات كند على بدانها گفت صبر كنند تا مردم آرام شوند و كارها بجريان عادى بازگردد تا براى اجراى حق بكوشد\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nو قاتلان عثمان را مجازات كند اما نصايح وى سودى نداد . عايشه از قتل عثمان بيزارى كرد و بنى اميه با او همداستان شدند و طلحه و زبير بدانها پيوستند طبرى گويد : \" پس از آنكه عثمان كشته شد عايشه از مكه بسوى مدينه بيرون آمد و يكى از اقارب خود را ديد و از اخبار مدينه پرسيد جواب داد عثمان گشته شد و مردم على را بخلافت برداشتند و شورشيان بر همه چيز تسلط دارند . عايشه گفت گمان نميكنم اين خوب باشد مرا برگردانيد و از همان جا بسوى مكه بازگشت و وقتى بدانجا رسيد عبد الله بن عامر حضرمى كه از جانب عثمان فرماندار مكه بود بنزد وى آمد و گفت : براى چه بازگشتى ؟ عايشه گفت : براى اينكه عثمان بستم كشته شد و تا پاى شورشيان در كار است كار صورت خوشى نخواهد داشت بخونخواهى عثمان برخيزيد و اسلام را عزيز كنيد . \"\r\nاول كسى كه دعوت او را پذيرفت عبد الله بن عامر حضرمى بود و اين نخستين بار بود كه بنى اميه در حجاز سر برداشته سعيد بن عاص و وليد بن عقبه و ساير بنى اميه نيز به او پيوستند ، عبد الله بن عامر فرماندار بصره و يعلى بن اميه فرماندار يمن و طلحه و زبير كه از مدينه رفته بودند با آنها يار شدند و پس از گفتگوى بسيار بنا شد بسوى بصره عزيمت كنند و عايشه گفت : اى مردم اين حادثه‌اى بزرگ و كارى زشت بود ، اكنون از جاى برخيزيد و بسوى مردم بصره حركت كنيد شايد خداوند انتقام عثمان و مسلمانان را بگيرد .\r\nحفصه دختر عمر و همسر پيغمبر ميخواست با عايشه بسوى بصره عزيمت كند اما عبد الله - ابن عمر او را منع كرد . ام سلمه حركت عايشه را مناسب نميدانست ، نامه‌اى مفصل به دو نوشت و تقاضا كرد كه از عزيمت چشم بپوشد اما عايشه پاسخ داد كه ناچار است به خونخواهى عثمان قيام كند .\r\nطلحه و زبير براى پيشرفت كار ميخواستند بزرگان بصره را با خود متفق كنند از اينرو نامه‌هائى به كعب بن سور و احنف بن قيس و منذر بن ربيعه نوشتند نامه‌اى كه بمنذر نوشتند\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nبدين مضمون بود : \" اما بعد پدر تو در جاهليت و اسلام سالار بود و تو نيز خلف اوئى ، عثمان را كسانى كشتند كه تو از آنها آبرومندترى و كسانى بخونخواهى او برخاستند كه از تو بهترند \" منذر بدانها جواب داد : \" اما بعد من نيكوكار نخواهم بود مگر آنكه از بد - كاران بهتر باشم . حق عثمان امروز و ديروز يكى است وى بنزد شما بود و از يارى او دريغ كرديد از چه وقت اين دانش را اندوختيد و اين رأى را آموختيد ؟ \"\r\nطلحه و زبير براى استمالت عبد الله بن عمر نيز اقدام كردند بنزد وى رفتند و گفتند :\r\nمادر ما عايشه در اين راه قدم نهاده بدين اميد كه ميان مردم را اصلاح كند تو نيز با ما بيا \" كه پيروى وى بر تو سزاوار است و اگر با ما بيعت كردند تو به بيعت سزاوارترى . \" عبد الله گفت : \" ميخواهيد من بيعت خود را بشكنم و مرا در چنگال پسر ابو طالب بيندازيد ؟\r\nمردم بدينار و درهم فريفته ميشوند ، من از اين كار چشم پوشيده‌ام تا بسلامت مانم ، \" بار ديگر طلحه و زبير بنزد عبد الله بن عمر رفتند شايد از نظر خود بازگردد ولى او همچنان بر رأى خود استوار بود و عقيده داشت كه گوشه گرفتن راه نيكى و نجات است و اگر عايشه نيز گوشه گيرد بهتر است ، در اين باب به طلحه و زبير گفت : \" بدانيد كه خانهء عايشه براى او از هودجش بهتر است براى شما نيز مدينه از بصره بهتر و ذلت از شمشير خوشتر است . بايد آنكس با على جنگ كند كه از او بهتر باشد . \"\r\n\r\nحركت عايشه بسوى بصره\r\nطلحه و زبير به اندرز ناصحان گوش ندادند و حرمت يگانگى مسلمانان را كه از حركت آنها دست خوش تفرقه ميشد نگاه نداشتند نصيحت ام - سلمه نيز در عايشه بىاثر ماند و عاقبت طلحه و زبير و عايشه بهمراهى شش صد كس بسوى بصره حركت كردند . در اثناى راه وقتى به آب حوأب رسيدند سگها بر آنها بانگ زدند عايشه از محمد بن طلحه پرسيد : اين آب چيست ؟\r\nمحمد گفت : اين آب حوأب است .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nعايشه گفت : من از اينجا بازميگردم .\r\nمحمد گفت : براى چه ؟\r\nجواب داد : از پيغمبر شنيدم كه گفت گوئى مىبينم كه سگهاى حوأب بر يكى از شما بانگ ميزنند اى حميرا مبادا تو باشى .\r\nمحمد به دو گفت : به سفر خود ادامه ده و اين سخن را واگذار ، عبد الله بن زبير بيامد و به خدا سوگند خورد كه آغاز شب از آب حوأب گذشته‌اند و چند تن از اعراب را بياورد و آنها نيز شهادت دادند ، گويند اين نخستين شهادت دروغى بود كه در اسلام داده شد .\r\nپس از آن سپاه راه خود را بسوى بصره تعقيب كرد . سعيد بن عاص و مغيرة بن شعبه در راه نصيحتشان كردند كه بازگردند و گفتند اگر بهمراهى عايشه بيرون آمده‌ايد او را بجاى خود بازگردانيد كه اين كار بهتر است و اگر بخونخواهى عثمان برخاسته‌ايد ، سران شما ( مقصود طلحه و زبير است ) عثمان را كشتند و اگر كينهء على را در دل داريد بگوئيد كه اين كينه براى چيست ، شما را به خدا مبادا كارى كنيد كه در يكسال دو فتنه پديد آيد .\r\nولى كسى بسخن آنها اعتنا نكرد و عايشه سخنشان را نشنيد .\r\nوقتى عثمان بن حنيف كه از جانب على فرماندار بصره بود از رسيدن سپاه خبر يافت ابو الاسود دئلى و عمران بن حصين را فرستاد تا از سبب آمدنشان واقف شوند . آن دو بنزد عايشه رفتند و سبب آمدن وى را پرسيدند عايشه گفت : \" گروهى از شورش‌طلبان شهرها و ماجراجويان قبايل به حرم پيغمبر هجوم بردند و در آنجا فتنه انگيختند و فتنه - جويان را پناه دادند و بسبب قتل امام مسلمانان مستوجب لعنت خدا و پيغمبر شدند و خون حرام را حلال شمردند و آن را بريختند و حرمت ماه حرام را نگاه نداشتند و مال حرام را غارت كردند و بىرضايت كسان در خانهء آنها مقام گرفتند ، من بيرون آمده‌ام كه رفتار اين قوم را با مسلمانان بگويم و راه اصلاح را به آنها نشان بدهم . \" عمران و ابو الاسود\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nهمراهان عايشه را نصيحت دادند و بجنگ تهديدشان كردند اما كسى بسخنشان اعتنائى نكرد .\r\n\r\nحركت على بسوى بصره\r\nعلى بن ابيطالب نيز با سپاه خود بسوى بصره حركت كرد در نيمهء جمادى - الاخر سال 36 ه دو سپاه در خريبه كه محليست نزديك بصره روبرو شدند .\r\nعلى زبير را پيش خواند ، وقتى زبير بيامد به دو گفت : بخاطر دارى كه روزى با پيغمبر بر من گذشتيد . پيغمبر به من نگريست من خنديدم ، او نيز به روى من خنديد . گفتى : پسر ابيطالب از تكبر خود دست برنميدارد . پيغمبر گفت : تو با او جنگ ميكنى و با وى ستم ميكنى .\r\nزبير گفت به خدا به ياد ميآورم ، اگر آن را بخاطر داشتم سوى بصره نميآمدم ، گويند زبير از جنگ كناره گرفت و بقولى مصمم شد از جنگ كناره گيرد اما پسرش عبد الله او را سرزنش كرد و گفت : از پرچمهاى پسر ابيطالب ترسيدى !\r\nزبير : گفت سوگند خورده‌ام كه با او جنگ نكنم .\r\nپسرش گفت : كفارهء قسم خود را بده ، زبير غلام خود مكحول را بعنوان كفارهء قسم آزاد كرد و بجنگ پرداخت .\r\nدر نزديكى بصره جنگ ميان دو سپاه درگرفت عايشه در هودج بر شترى عسكر نام سوار بود و در ميان سپاه جاى داشت ، هفت روز جنگ در اطراف شتر ادامه داشت و چندان تير بهودج خورده بود كه مانند خارپشت به نظر ميرسيد . مروان بن حكم با گروهى از مردم قيس و كنانه و بنى اسد اطراف شتر را رها نميكردند و اگر كسى از سپاه مخالف ميخواست بدان نزديك شود مروان دست او را با شمشير قطع ميكرد تا آنجا كه بيست دست قطع كرد .\r\nعاقبت يكى از پشت سر به او حمله برد و ضربتى به او و ضربت ديگر بشتر زد و طرفداران عايشه و طلحه و زبير فرارى شدند . عايشه و مروان اسير شدند ، طلحه در جنگ به تيرى كه مروان\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nبجانب وى انداخت كشته شد زيرا مروان او را بهمدستى در قتل عثمان متهم ميدانست ، زبير از معركه كناره گرفت ولى جان بدر نبرد و بدست مردى عمرو نام كشته شد . عايشه تا هنگام شب در هودج بود عاقبت محمد بن ابى بكر برادرش او را ببصره برد . پس از آن على از عايشه پرسيد : بسوى مدينه عزيمت ميكنى ؟ . . عايشه بعزيمت مدينه رضايت داد ، على لوازم سفر او را فراهم كرد و هنگام حركت گروهى از مردم او را مشايعت كردند ، چنان كه گفته‌اند در جنگ جمل شمار كشته‌شدگان از دو سپاه ده هزار بود .\r\nعلى در جنگ جمل پيروز شد و طلحه و زبير بقتل رسيدند . جالب آنكه على بديهاى عايشه را بنيكى پاداش داد و با او به خوبى رفتار كرد و لوازم سفرش را فراهم كرد و در خانه‌اى كه مقيم بود بملاقات او رفت ، كسانرا بمشايعت او فرستاد و شخصا با او وداع كرد . عايشه هنگام حركت با بدرقه‌كنندگان گفت : به خدا ميان من و على در گذشته جز آنچه ميان زن و اقوام شوهرش رخ ميدهد رخ نداد و او در پيش من از نيكان است . \" عزيمت عايشه از بصره اول رجب سال 36 هجرت بود .\r\nبه نظر ما رفتار عايشه و طلحه و زبير و خروج آنها بسوى بصره دليل موجهى نداشت زيرا مسلمانان پيشوائى داشتند كه احكام و حدود را اجرا ميكرد على به آنها وعده داد كه وقتى فتنه آرام شود براى مجازات قاتلان عثمان اقدام مىكند ، اما على همدستان ابن سبا را كه در خون عثمان شركت داشتند بسپاه خود راه داده بود و اين كار سبب ميشد كه وى را بهمدستى در قتل عثمان منتسب سازند .\r\nدر نتيجهء فيروزى على در جنگ جمل اختلاف و نزاع ميان دو گروه بالا گرفت : گروهى طرفداران عثمان بودند كه معاوية بن ابى سفيان در رأس آنها جاى گرفته بود و از خونخواهى عثمان دم ميزد ، گروه ديگر طرفداران على بى ابيطالب پيشواى بنى هاشم بودند . چنان كه ميدانيم نزاع و رقابت ميان بنى اميه و بنى هاشم از دوران جاهليت برقرار بود و ظهور\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nاسلام آن را آشكارتر و سخت‌تر كرد . بنى اميه خون‌هائى را كه حمزه و على از آنها ريخته بودند فراموش نميكردند ، بنى هاشم نيز رفتار هند مادر معاويه را كه در روز احد جگر حمزه را زير دندان نهاد از خاطر نميبردند .\r\n\r\nجنگ صفين\r\nاز پيش گفتيم كه على پس از خلافت بلافاصله بعزل عاملان عثمان همت گماشت و همهء آنها بفرمان وى از كار كناره گرفتند مگر معاويه كه پرچم عصيان برافراشت و مصمم شد ببهانهء خونخواهى عثمان بوسيلهء سپاه شام با على جنگ كند . وقتى على پس از جنگ جمل از قصد معاويه خبر يافت بسوى كوفه عزيمت كرد و از آنجا جرير بن عبد الله بجلى را بسوى معاويه فرستاد و او را ببيعت و اطاعت دعوت كرد و بهمراهى وى نامه‌اى بمعاويه نوشت و به دو گفت كه مهاجر و انصار بر بيعت من اتفاق كردند و طلحه و زبير بيعت خود را شكستند و سزاى خود را ديدند .\r\nمعاويه فرستادهء على را نگهداشت و نامه‌اى بعمرو بن عاص نوشت بدينمضمون : كار على و طلحه و زبير چنان شد كه ميدانى . جرير بن عبد الله بنزد من آمده كه براى على بيعت بگيرد .\r\nمن تصميم نميگيرم تا بنزد من آئى ، بنا بر اين بسوى من حركت كن .\r\nوقتى عمرو بنزد معاويه آمد به دو گفت : على را به شركت در خون عثمان متهم كن و به وسيلهء سپاه شام با او بجنگ برخيز . جرير بنزد على بازگشت و حال معاويه را و روحيهء سپاه شام را با او بگفت كه چگونه وقتى پيراهن خون‌آلود عثمان و انگشت بريدهء زن او را ديدند بگريستند و چگونه سپاهيان شام در نتيجهء تحريك معاويه مصممند آرام نگيرند تا انتقام عثمان را بگيرند و به جنگ على همداستان شده‌اند ، زيرا به پندار آنها وى از يارى عثمان دريغ كرده و قاتلان ويرا پناه داده است .\r\nعلى در بيست و پنجم شوال سال 36 هجرى با نود هزار سپاه بسوى شام حركت كرد\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nمعاويه نيز با هشتاد و پنجهزار كس براى مقابلهء وى آماده شد ، دو سپاه در صفين مقابل شدند ، سپاه معاويه آبگاه را اشغال كرده بودند و جائى كه سپاه على فرود آمد به آب دسترس نداشت اما على يكدسته از سپاه خود را فرستاد تا سپاه معاويه را عقب راندند و به آب دسترس يافتند و سپاه معاويه بىآب ماندند . معاويه كس فرستاد و از على اجازه خواست كه سپاه وى آب بردارند على نيز به دو اجازه داد . بعد از دو روز على كس بنزد معاويه فرستاد و او را باتحاد و دخول در جمع مسلمانان دعوت كرد . مكاتبه ميان آنها به طول انجاميد و عاقبت بنا شد تا آخر محرم سال 37 ه جنگ نكنند ، پس از آن جنگ ميان دو سپاه درگرفت .\r\nكسى كه از وضع رفتار فرستادگان على و معاويه مطلع شود بيقين مىداند كه كامياب نشدن آنها در مذاكرات صلح از آنرو بود كه از امور سياسى سررشته نداشتند و به جنگ راغب بودند . از روايت طبرى معلوم توان داشت كه فرستادگان على مردمى خشن و تندخو بودند و فرستادگان معاويه به سختى جواب آنها را ميدادند و بدينطريق اختلاف دو گروه شدت مييافت .\r\nروز اول صفر سال 37 هجرى جنگ ميان دو سپاه آغاز شد كار چنان بود كه از هر طرف سردارى براى پيكار بيرون ميرفت ، تا هفت روز كار بدينگونه گذشت عاقبت على با سپاه خود گفت چرا همگى بر اين گروه نتازيم ، وقتى عمار ياسر كه از بزرگان اصحاب پيغمبر بود بدست سپاه شام كشته شد سپاه على سخت خشمگين شدند و بجملگى بر سپاه شام هجوم بردند و چنان سخت كوشيدند كه نزديك بود شيرازهء سپاه شام از هم بگسلد و سپاه على فاتح شوند ، معاويه كه خطر را عيان ديد اسب خود را خواست و برنشست و بعمرو بن عاص گفت حيلهء نهائى خود را بيار كه تلف شديم . عمرو بن عاص با حيله ودها در سپاه على كه نزديك فيروزى بودند تفرقه انداخت . حيلهء وى چنان بود كه به شاميان گفت : \" هر كس قرآنى همراه دارد بر نيزه بلند كند . \" شاميان قرآنها را بلند كردند و گفتند : \" اين كتاب خدا\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nميان ما و شما حكم مىكند \" وقتى مردم عراق قرآنها را بديدند گفتند : \" دعوت بكتاب خدا را اجابت ميكنيم \" عمرو بن عاص ميخواست بدينوسيله حميت و هيجان سپاه على را در هم بشكند و ميان آنها تفرقه بيندازد .\r\nوقتى حيلهء عمرو بن عاص در مردم عراق كارگر شد و به صلح متمايل شدند على آنها را اندرز داد كه بگفتار معاويه و كسانش فريفته نشوند ولى آنها سخن او را نپذيرفتند و گفتند كس بنزد مالك اشتر بفرست كه دست از جنگ بكشد . على كس بنزد اشتر فرستاد كه از جنگ خوددارى كند . اشتر بفرستاده گفت : \" اكنون هنگام آن نيست كه مرا از جاى خود بخوانند زيرا فتح نزديك است \" فرستاده بنزد على بازگشت همان وقت غوغا از سپاه اشتر برخاست و معلوم بود كه به سختى بر مخالفان حمله مىبرند . آن گروه با على گفتند به دو فرمان دادى جنگ كند ، كس بفرست كه بيايد و گرنه ترا معزول ميكنيم . على بفرستاده گفت با شتر بگو بيايد كه فتنه رخ داد . اشتر بناچار معركه را ترك گفت و بنزد على بازگشت .\r\n\r\nداورى\r\nپس از آن على اشعث بن قيس را بنزد معاويه فرستاد كه رأى او را بپرسد ، معاويه گفت : \" ما و شما به آنچه خدا در كتاب خود فرمان داده رجوع مىكنيم . شما يك تن را بفرستيد ما نيز يكى را ميفرستيم و از آنها تعهد ميگيريم كه مطابق كتاب خدا رفتار كنند . \"\r\nاشعث بنزد على بازگشت و سخن معاويه را با وى گفت . مردم گفتند بدين كار راضى هستيم ، مردم شام عمرو بن عاص را انتخاب كردند . مردم عراق گفتند ما ابو موسى اشعرى را انتخاب ميكنيم . على گفت : \" در آغاز كار از من اطاعت نكرديد ، اكنون از اطاعت من بيرون مرويد \" بدانها گفت كه از ابو موسى بيم دارد زيرا او مردم كوفه را از يارى وى بازميداشت ولى عراقيان جز او به كسى راضى نشدند و على از روى ناچارى با انتخاب او موافقت كرد .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nعمرو بن عاص و ابو موسى در ماه صفر سال 37 ه پيمان حكميت را نوشتند بدينمضمون :\r\n« بنام خداوند بخشندهء مهربان » اين پيمان حكميت است ميان على بن ابيطالب و اهل كوفه و معاوية بن ابى سفيان و مردم شام . ما مطيع حكم خدا و كتاب اوييم كتاب خدا از آغاز تا انجام ميان ما حاكم است ، هر چه را اثبات كند اثبات كنيم و هر چه را نفى كند نفى كنيم .\r\nابو موسى اشعرى و عمرو بن عاص هر چه را در قرآن يافتند بدان عمل كنند و هر چه را در كتاب خدا نيافتند مطابق سنت رفتار كنند . داوران از على و معاويه و سپاهشان تعهد و اطمينان گرفتند كه به جان و مال خويش در امان باشند و امت براى اجراى حكمشان ياور آنها باشند . ما نيز براى مؤمنان و مسلمانان دو سوى تعهد ميكنيم و خدا را شاهد ميگيريم كه مطابق مندرجات اين پيمان رفتار كنيم . اطاعت رأى داوران بر مؤمنان لازم است . در مدت داورى صلح و امنيت دربارهء جان و مال و كسان مسلمانان برقرار است .\r\n\" عبد الله بن قيس و عمرو بن عاص تعهد ميكنند و خدا را شاهد ميگيرند كه ميان امت حكم كنند و آن را بجنگ و اختلاف نيندازند ، مدت داورى تا رمضان است و اگر داوران بخواهند مىتوانند با رضايت همديگر آن را بتأخير اندازند ، اگر يكى از داوران بميرد ، سالار گروه بجاى او كسى را از اهل عدالت و انصاف انتخاب مىكند محل داورى جائيست كه فاصلهء آن از كوفه و شام برابر باشد . اگر داوران بخواهند هيچكس جز بميل آنها در محل داورى حاضر نباشد . داوران هر كس را بخواهند بشهادت انتخاب ميكنند و شهادت خود را بر مندرجات اين پيمان مينويسند و بر ضد آنكس كه مندرجات اين پيمان را واگذارد يا بخواهد از آن تجاوز كند يار هم باشند . خداوندا ما بر ضد آنكس كه مندرجات اين پيمان را واگذارد از تو يارى مىجوئيم . \"\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n\r\nاجتماع داوران\r\nوقتى هنگام اجتماع داوران رسيد على چهارصد كس را به پيشوائى شريح بن هانى حارثى فرستاد . عبد الله بن عباس امامت نماز و رياست امور آنها را عهده‌دار بود . ابو موسى نيز همراه اينگروه بود . معاوية ابن ابى سفيان نيز چهار صد كس را با عمرو بن عاص فرستاد و دو گروه در دومة الجندل گرد آمدند ، بگفتهء مسعودى وقتى فرستادگان على به محل اجتماع نزديك شدند عبد الله بن عباس به ابو موسى گفت على بانتخاب تو رضايت نداد ، براى آنكه بهتر از تو بسيار است اما مردم بانتخاب تو اصرار كردند . به پندار من سبب آنست كه مىبايد بدى به آنها برسد ، اكنون داهيهء عرب با تو هماورد شده ، فراموش مكن كه مهاجر و انصار با على بيعت كرده‌اند و در او صفتى نيست كه مانع خلافت باشد و در معاويه صفتى كه موجب خلافت باشد نيست \" معاويه نيز بهنگام حركت با عمرو گفت : \" مردم عراق على را بانتخاب ابو موسى وادار كردند ولى من و اهل شام به رضايت ترا انتخاب كرديم . اكنون مردى دراز زبان و كوتاه فكر با تو هماورد شده بنا بر اين دقيق باش و به او اطمينان مكن . \" تنى چند از كسانى كه با على بيعت نكرده بودند و از كار جنگ كناره گرفته بودند مانند سعد بن ابى وقاص و عبد الله بن عمر و مغيرة بن شعبه در دومة الجندل به عمرو پيوستند .\r\nاز پيش معلوم بود كه ابو موسى نميتواند در مقابل عمرو داهيهء عرب ، عرض اندام كند ، زيرا كار داورى محتاج ببصيرت و زبردستى در مسائل سياسى بود اما ابو موسى فقط در مسائل دينى دست داشت . بىگفتگو سخنانى كه عبد الله بن عباس پيش از داورى به ابو موسى گفت نميتوانست او را خشنود كند .\r\n\r\nداورى\r\nداوران در ماه رمضان سال 37 هجرت اجتماع كردند . در نتيجهء داورى زيركى عمرو به خوبى نمايان شد ، زيرا ابو موسى را فريب داد تا على را از خلافت خلع كرد و عمرو معاويه را بخلافت منصوب كرد . به گفتهء مسعودى\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nعمرو بابو موسى گفت : به نظر من بهتر است پيش از هر كار دربارهء اهل وفا و اهل مكر گفتگو كنيم .\r\nابو موسى خدا را سپاس گفت و ستايش كرد و حادثه‌اى را كه بر اسلام رخ داده بود و اختلافى را كه مسلمانان بدان دچار شده بودند ياد نمود ، سپس به عمرو گفت : بيا كارى كنيم كه مايهء الفت و رفع اختلاف و اصلاح ميان مسلمانان باشد .\r\nعمرو با سخن وى موافقت كرد و گفت : سخن را آغازى هست و انجامى اگر ما سخنان مفصل گوئيم وقتى به انجام ميرسيم آغاز را از ياد برده‌ايم . بهتر است هر سخنى را كه دربارهء آن موافقت ميكنيم بنويسيم كه بناى گفتگو بر آن باشد .\r\nابو موسى گفت : بنويس .\r\nعمرو نويسنده‌اى طلبيد و در حضور جماعت به دو گفت : تو شاهد گفتگوهاى مايى هر چه را يكى از ما گفت اگر ديگرى با آن موافقت كرد بنويس و اگر از نوشتن آن منع كرد خوددارى كن تا دربارهء آن موافقت كنيم . اكنون بنويس :\r\n\r\nرأى داوران\r\n\" بنام خداوند بخشندهء مهربان . اين داورى عبد الله بن قيس و عمرو - ابن عاص است آنها شهادت مىدهند كه خدائى نيست جز خداوند يكتا و بىانباز و محمد بنده و فرستادهء اوست . سپس عمرو گفت شهادت ميدهيم كه ابو بكر خليفهء رسول خدا بود و بكتاب و سنت پيغمبر رفتار كرد و وظيفهء خود را انجام داد تا از جهان درگذشت .\r\nابو موسى گفت : بنويس پس از آن دربارهء عمر همين سخن را گفت .\r\nعمرو گفت بنويس . سپس گفت : بنويس كه عثمان بعد از عمر به اجماع مسلمانان و شوراى اصحاب پيغمبر متصدى خلافت بود و از جملهء مؤمنان بود .\r\nابو موسى گفت : به خدا ما براى اين گفتگو ننشسته‌ايم .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nعمرو گفت : بناچار عثمان يا كافر بود يا مؤمن .\r\nابو موسى گفت : بنويس .\r\nعمرو گفت : عثمان كه كشته شد ظالم بود يا مظلوم ؟\r\nابو موسى گفت : مظلوم بود .\r\nعمرو گفت : مگر خدا حق خونخواهى مظلوم را براى بازماندگان او قرار نداده است .\r\nابو موسى گفت : چرا .\r\nعمرو گفت : مگر براى عثمان بازمانده‌اى بهتر از معاويه سراغ دارى ؟\r\nابو موسى گفت : نه .\r\nعمرو گفت : بنا بر اين مگر معاويه نبايد قاتل عثمان را هر كجا هست بيابد و او را بكشد يا چندان بكوشد كه از پيدا كردن وى عاجز ماند ؟\r\nابو موسى گفت : چرا .\r\nعمرو به نويسنده گفت : بنويس ابو موسى نيز دستور داد و نوشت .\r\nعمرو گفت : ما شاهد ميآوريم كه على عثمان را كشته است .\r\nابو موسى گفت : اين حادثه‌ايست كه در اسلام رخ داده ولى ما براى خدا جمع شده‌ايم .\r\nبيا كارى كنيم كه خدا بوسيلهء آن كار امت محمد را بصلاح آورد .\r\nعمرو گفت : آن چيست ؟\r\nابو موسى گفت ميدانى كه مردم عراق معاويه را دوست ندارند و مردم شام على را دوست ندارند . بهتر نيست هر دو را از خلافت خلع كنيم و عبد الله بن عمر را بخلافت برداريم ؟\r\nعمرو گفتار ابو موسى را تصديق كرد و چند كس را براى خلافت نام برد اما ابو موسى با انتخاب آنها موافقت نكرد . پس از آن عمرو پيمان داورى را كه هر دو مهر زده بودند گرفت و در هم پيچيد .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n\r\nنگاهى به پيمان داورى\r\nبا يك نظر به متن پيمان داورى ميتوان به برترى عمرو بن عاص بر ابو موسى از لحاظ مهارت در كار سياست پى برد ، چنان كه مىبينيم عمرو بن عاص از ابو موسى اقرار گرفت كه عثمان بستم كشته شد و معاويه حق دارد به خون خواهى او برخيزد چنان كه هر كس اين پيمان را بنگرد در كار على بيش از معاويه ترديد مىكند . بدينطريق عمرو توانست مقصود خويش را كه خلع على و نصب معاويه بود انجام دهد و اصرار ابو موسى در خلع معاويه و نصب عبد الله ابن عمر مفيد نيفتاد .\r\n\r\nروايت طبرى\r\nطبرى گويد : \" عمرو پس از آنكه نام چند تن از بزرگان اصحاب را براى تصدى كار خلافت برشمرد به ابو موسى گفت : نظر تو چيست ؟\r\nابو موسى گفت : نظر من اينست كه اين دو كس را خلع كنيم و كار را به شوراى مسلمانان واگذاريم كه هر كس را خواستند انتخاب كنند .\r\nعمرو گفت نظر تو صحيح است سپس به دو گفت بكسان خبر بده كه نظر ما با يكديگر موافق است .\r\nابو موسى سخن آغاز كرد و به كسان گفت كه نظر من و عمرو اتفاق يافت و اميدواريم بدين - وسيله خداوند كار امت را بصلاح آرد .\r\nعمرو گفت : صحيح است . سپس بابو موسى گفت : پيش برو و سخن بگوى .\r\nابو موسى پيش رفت و گفت : اى مردم ما بدقت در كار اين امت نگريستيم و براى رفع اختلاف راهى بهتر از آنچه من و عمرو بر آن اتفاق كرده‌ايم نيافتيم كه على و معاويه را خلع كنيم تا مسلمانان هر كس را ميخواهند بخلافت انتخاب كنند ، بنا بر اين من على و معاويه را خلع كردم اكنون در كار خويش بنگريد و هر كس را ميخواهيد بخلافت برداريد .\r\nسپس عمرو بن عاص پيش آمد و بجاى ابو موسى ايستاد و گفت : سخن اين شخص را شنيديد\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nاو يار خود را خلع كرد ، من نيز يار او را خلع ميكنم و معاويه را به خلافت نصب مىكنم .\r\nبراى اينكه او ولى خون و خونخواه عثمان است و از همهء مردم بجانشينى وى سزاوارتر است ، در اين وقت ابو موسى و عمرو به يكديگر بد گفتند و ابو موسى مركب خود را سوار شد و بسوى مكه رفت ، مردم شام نيز بسوى معاويه رفتند و به وى سلام خلافت گفتند .\r\n\r\nنظر ما درباره داورى\r\nما در اين قسمت ترديد داريم و گفتهء مسعودى را راست مىپنداريم كه گويد : ميان داوران جز آنچه در پيمان نوشتند و ضمن آن ابو موسى اقرار كرد كه عثمان بستم كشته شده چيزى رخ نداد . آن‌ها خطبه نخواندند بلكه پيمانى نوشتند و على و معاويه را خلع كردند و انتخاب خليفه را بعهدهء مسلمانان نهادند .\r\nبه نظر ما مورخان كه ابو موسى را بغفلت و قصور متهم ميدادند دربارهء او ستم ميكنند ، زيرا وى از طرف اهل عراق انتخاب شده بود و رأى خود را گفت اما رأى او با نظر على و بنى هاشم مخالف بود و بسيارى از مسلمانان بر او خشمگين شدند اما ترديد نميتوان داشت كه گروهى از معاصران ابو موسى با اين رأى موافق بودند .\r\nمسلما تنها نظر عمرو بن عاص و بيعت او با معاويه براى اثبات خلافت معاويه بس نبود بلكه رونق كار معاويه از علل ديگر بود : نخست آنكه بعد از جنگ صفين و مخصوصا پس از ظهور خوارج سپاهيان على كه ميخواست بكمك آنها با معاويه جنگ كند روحيهء مساعدى نداشتند . دوم آنكه سپاهيان معاويه برعكس سپاه على متحد بودند و براى كمك معاويه از جانبازى دريغ نداشتند و اين عجب نيست زيرا معاويه از زمان عمر كه فرماندار شام بود پيوسته ميكوشيد تا نزديكان و اقرباى خود را در آنجا گرد آورد و بوسيلهء بخشش و بذل مال يارانى براى خود فراهم كند .\r\nكسى كه در كار داورى دقيق شود آشكار مىبيند كه اين كار اساس استوار نداشت ، زيرا\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nداوران پشت سر خود نيروئى نداشتند كه رأى آنها را اجرا كند . داوران بر خلع على و معاويه اتفاق كردند و مقرر داشتند كه كار انتخاب خليفه به اختيار مسلمانان باشد و اين مطلب را در پيمانى نوشتند و مهر زدند . اما مسلمانان مطيع حكم آنها نشدند . رفع اختلاف بعهدهء آنها بود اما از عهدهء آن برنيامدند .\r\nتنها نتيجهء داورى اين بود كه سپاه على را دچار اختلاف كرد و سپاه شام ابتكار را بدست گرفت . على وقتى نتيجهء داورى را ديد مىخواست شمشير را ميان خود و معاويه داور كند و براى جنگ وى آماده شد اما همين كه خواست بسوى شام عزيمت كند خبر رسيد كه خوارج بسوى مداين حركت كرده‌اند .\r\n\r\nپيدايش خوارج\r\nجنگ صفين به ترتيبى كه گفتيم بپايان رسيد . على از صفين بازگشت و معاويه راه شام گرفت ولى بازگشت مردم شام با بازگشت مردم عراق متفاوت بود .\r\nمردم شام متحد بودند ولى مردم عراق باختلاف دچار شده بودند .\r\nطبرى گويد : \" وقتى با على بصفين ميرفتند با يكديگر دوست بودند ولى هنگام بازگشت دشمن يكديگر بودند . هنوز از لشگرگاه صفين خارج نشده بودند كه گفتار \" داورى بجز خدا نيست \" ميان آنها رواج يافت و در تمام راه با يكديگر در نزاع و جدال بودند و همديگر را بتازيانه ميزدند . خوارج ميگفتند : اى دشمنان خدا دين خدا را متزلزل كرديد و مردان را بداورى انتخاب كرديد ، ديگران ميگفتند : شما از جماعت دورى كرديد و از اطاعت امام بيرون رفتيد .\r\nوقتى على بكوفه رسيد خوارج با وى بكوفه درنيامدند بلكه در حرورا كه نزديك كوفه بود فرود آمدند . اين گروه دوازده هزار كس بودند و يكى در ميان آنها بانگ زد كه فرماندهء جنگ شيث بن ربعى و پيشواى نماز عبد الله بن كواء يشكرى است و پس از فتح كار را به شورى مىنهيم ، بيعت مخصوص خداست و شعار ما امر بمعروف و نهى از منكر است .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nبدينسان كسانى كه تا ديروز طرفدار داورى بودند بضديت با على برخاستند به اين دستاويز كه داورى را پذيرفته بود . پشيمان بودند كه چرا وقتى در آستانهء فيروزى بودند فريب خوردند و فيروزى را از دست دادند . خوارج كسانى بودند كه پيش از آن طرفدار على بودند و با وى بيعت كرده بودند . پذيرفتن داورى با كسانى كه بر ضد على برخاسته بودند مورد نداشت ميبايد بجنگند تا مخالفان را از پيش بردارند يا آنها را به اطاعت على درآورند .\r\nپذيرفتن داورى خطاى آنها بود و چون از كار خود پشيمان شدند گناه را به گردن على نهادند .\r\n\r\nگفتگوى على با خوارج\r\nعلى در صدد برآمد با خوارج گفتگو كند شايد آنها را از خطايشان باز گرداند ، عبد الله بن عباس را بسوى آنها فرستاد . عبد الله با خوارج گفتگو كرد . بسيارى از آنها به صحت گفتارش قانع شدند و از عقيدهء خود باز گشتند اما گروهى ديگر همچنان بر خطاى خود مصر بودند . على شخصا بسوى آنها رفت و پرسيد : \" براى چه بر ضد ما برخاسته‌ايد ؟ \" گفتند براى آنكه در روز صفين به داورى راضى شديد .\r\nعلى گفت : شما را به خدا آيا مگر من از داورى منعتان نكردم اما رأى مرا نپذيرفتند و همين كه اصرار كرديد از داوران تعهد گرفتيم كه مطابق قرآن حكم كنند و اگر چنين كردند حكمشان را بپذيريم و گرنه از آن بيزار باشيم . \" گفتند : \" مگر ميتوان مردان را دربارهء خون كسان داورى داد . \" على گفت : ما مردان را داورى نداديم بلكه قرآن را داورى داديم ولى قرآن سخن نميكند و مردان از آن سخن ميكنند .\r\n\" گفتند : پس چرا براى داورى مدت معين كرديد ؟\r\nگفت براى آنكه جاهل دانا شود و دانا در كار خود ثبات پيدا كند . شايد خداوند در اين مدت كار امت را بصلاح آرد ، اكنون به شهر خود درآئيد \" آنها نيز گفتار وى را پذيرفتند\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nو وارد كوفه شدند تا نتيجه داورى معلوم شود .\r\nاين گروه هستهء اصلى خوارج بودند كه پيدايش آنها در تاريخ اسلام مؤثر افتاد بنا بر - اين بعد از صفين گروهى ديگر بر دو گروه افزوده شد و مسلمانان به سه گروه تقسيم شدند .\r\nگروه على و معاويه و خوارج .\r\nچنان كه گفتيم خوارج نخست طرفدار على بودند و بسبب داورى از وى جدا شدند اما پيدايش اين گروه مايهء حيرت است زيرا خروج آنها دليل درستى نداشت آنها بودند كه على را به پذيرفتن داورى واداشتند كه بناچار به آن رضايت داد و شگفتا كه بدستاويز چيزى كه خودشان در پذيرفتن آن اصرار داشتند بر ضد على برخاستند اينكه گفتند على بسبب پذيرفتن داورى در خلافت خود ترديد كرده درست نيست زيرا صاحب حق در حقانيت خود ترديد ندارد اما وقتى حريف به حق تسليم نشد ناچار براى قطع نزاع به قاضى يا داور مراجعه مىكند .\r\nخلاصه آنكه بناى ظهور خوارج بر مقدماتى است كه به خوبى واضح نيست . آن چه مسلم است آنها ميان مسلمانان تفرقه انداختند و به چيزى كه آن را حق ميپنداشتند فريفته شدند على وقتى شنيد كه ميگويند : \" داورى بجز خدا نيست \" گفت اين سخن حقى است كه به قصد ناحق ميگويند .\r\n\r\nروز نهروان\r\nعلى نمىتوانست نظر خوارج را بپذيرد . آنها عقيده داشتند كه على با پذيرفتن حكميت كافر شده يا دست كم خطا كرده است . ميگفتند : به كفر يا خطاى خود اقرار كن تا با تو يار شويم اما على نميتوانست به تقاضاى آنها تسليم شود و بكفر خود اقرار كند زيرا او از حق منحرف نشده بود و به مصلحت مردم و رضاى خداوند كار كرده بود از اينرو خوارج بصره و كوفه فراهم شدند و به سوى نهروان عزيمت كردند و عبد الله بن وهب راسبى را سالار خويش كردند . در راه هر كس را مييافتند كه با عقيدهء آنها موافق نبود و على و عثمان را لعنت نميكرد وى را ميكشتند .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nمؤلف الفخرى گويد : از خوارج كارهاى متناقض رخ ميداد ، از جمله اين كه خرمائى از درختى افتاد و يكى از آنها آن را برداشت در دهان گذاشت به دو گفتند اين خرما را بناحق خوردى كه آن را از دهان بينداخت . يكى از آنها خوكى را كه از آن يكى از دهاتيان بود بكشت . گفتند :\r\nاين كار مايهء فساد بود . آنكس برفت و صاحب خوك را راضى كرد اما كسان را بناحق مىكشتند .\r\nعبد الله بن خباب را كه از بزرگان اصحاب پيغمبر بود بكشتند و خون بسيارى از زنان را بريختند و تباهكارى بسيار كردند . وقتى خبر آنها بكوفه رسيد كوفيان بعلى كه آن‌ها را به جنگ مردم شام دعوت كرده بود گفتند چگونه بسوى شام رويم و اموال و كسان خود را در اختيار خوارج بگذاريم . نخست با خوارج مىجنگيم و همين كه از كار آنها فراغت يافتيم به جنگ با شاميان كمر مىبنديم . على با سپاه خود بسوى خوارج رفت و نزديك نهروان به آنها برخورد و جنگى سخت رخ كرد و همه را بكشت ، چنان كه هيچكس از آنميانه جان بسلامت نبرد .\r\nگويند وقتى سپاه على به خوارج نزديك شد آنها گريختند و سوى پل رفتند سپاهيان على گمان كردند كه از پل گذشته‌اند با وى گفتند : خوارج از پل گذشتند بايد جلوى آنها را گرفت . على گفت : از پل نگذشته‌اند قتلگاه آنها اينطرف پل است به خدا از شما ده كس كشته نميشود و از آنها ده كس باقى نميماند . مردم در گفتار وى ترديد كردند و همين كه نزديك پل رسيدند ديدند كه خوارج از آن نگذشته‌اند . گروهى از ياران على بازگشتند و گفتار او را تصديق كردند . على گفت : به خدا دروغ نگفته‌ام و كسى مرا بدروغ نسبت نداده است وقتى جنگ بپايان رسيد كشتگان را برشمردند از سپاه على هفت كس كشته شده بود .\r\nخوارج پيش از جنگ دو گروه شدند گروهى گفتند : به خدا ما نميدانيم چرا با على مىجنگيم اكنون بيطرف ميمانيم تا عاقبت كار را ببينيم . اين بگفتند و از ميدان جنگ كناره گرفتند .\r\nگروهى ديگر در كار خويش ثابت ماندند و همگى كشته شدند .\r\nوقتى على از كار خوارج فراغت يافت بسوى كوفه بازگشت و مردم را بجنگ شاميان\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nدعوت كرد . گروهى از آنها گفتند : شمشيرهاى ما كند شده و تيرهايمان تمام شده بما مهلت بده تا كارهايمان را سامان دهيم و براى جنگ عزيمت كنيم على در آن وقت بيرون كوفه لشگرگاه كرده بود ، به آنها مهلت داد كه براى جنگ آماده شوند اما گفت : بنزد كسان خود بازنگردند تا بشام بروند و بازگردند ولى آنها گروه گروه بسوى كوفه رفتند و لشكرگاه را خالى كردند و كسى بگفتهء على گوش نداد . اين حادثه بسال 38 هجرى بود .\r\nدر اين هنگام كه على از سستى ياران خود با مشكلات فراوان مواجه بود معاويه بوسيلهء عمرو بن عاص بر مصر كه تا آنوقت در قلمرو على بود استيلا يافت عمرو از طرف معاويه فرماندار مصر شد يعنى معاويه حكومت مصر را به او بخشيد به شرط آنكه جيرهء سپاه را بدهد و هرچه فزون آمد براى خود بردارد با اين ترتيب عمرو بن عاص در كار مصر داراى قدرت و اختيار مطلق بود .\r\n\r\nقتل على\r\nمعاويه بدين اكتفا نكرد بلكه دسته‌هائى براى حمله به نقاطى كه در قلمرو على بود فرستاد . پيروان على وقتى متوجه رفتار معاويه شدند و ديدند كه او در بيت المقدس خويشتن را خليفه ناميد خطر را احساس كردند و براى جنگ آماده شدند و اين بار سپاهى مركب از چهل هزار كس آماده شد همين كه سپاه براى حركت آماده شد على بدست عبد الرحمن بن ملجم كه يكى از خوارج بود با شمشير زهرآلود بقتل رسيد و در 17 رمضان سال 40 هجرى از جهان درگذشت .\r\nداستان قتل على چنان بود كه سه تن از خوارج براى قتل على و معاويه و عمرو بن - عاص همسخن شدند كه اين سه تن را در يكروز بقتل رسانند تا مسلمانان را از فتنه و خون ريزى برهانند . ابن ملجم مأمور قتل على شد . با قتل على دوران خلفاى پيغمبر كه عصر طلائى اسلام بود بپايان رسيد . كسى كه مأمور قتل عمرو بن عاص شد در شب موعود در كمين او بود ولى عمرو در آنشب به نماز نيامد و خارجة بن حذاقه قاضى مصر را براى امامت فرستاد\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nدر اثناى نماز مأمور قتل عمرو ضربتى بزد و خارجه را بكشت و همين كه دانست عمرو را نكشته و ديگرى بجاى او كشته شده گفت : من قصد عمرو را داشتم اما خدا مىخواست خارجه كشته شود . و اين گفتار در عرب مثل شد . وقتى وى را بنزد عمرو بردند سخت بگريست . به دو گفتند با چنين كار خطرناك از مرگ بيم دارى ؟ . . گفت : به خدا از مرگ نميهراسم از اين جهت غمگينم كه ياران من على و معاويه را بكشند و من عمرو را نكشته باشم .\r\n\r\nصفات على\r\nعلى از كودكى بفضايل آراسته بود زيرا در خانهء پيغمبر بزرگ شده بود و صفات و فضايل او را فرا گرفته بود . پيغمبر به دو اعتمادى بىنهايت داشت و بسيارى كارها را بدست او مىسپرد . او نيز در ياورى اسلام فداكارى كرد و كارش در ميان مسلمانان بالا گرفت و به شجاعت معروف شد . براى اثبات شجاعت او همين بس كه در شب هجرت جامهء پيغمبر را پوشيد و در بستر او خوابيد ، مىدانست دشمنان در صدد قتل پيغمبر هستند و ممكن است ناگهان بر او هجوم برند و خونش را بريزند اما ترس به خود راه نداد . در جنگ خيبر كه گشودن يكى از قلعه - ها مشگل شد و سران اصحاب در اين كار فرو ماندند پيغمبر گفت فردا پرچم را بدست مردى مىدهم كه خدا و رسول را دوست دارد و خدا و رسول نيز او را دوست دارند و خدا قلعه را بر او خواهد گشود . روز بعد على را بخواند و او را مأمور گشودن قلعه كرد على به مروت و وفا و حفظ پيمان و مراقبت اموال مسلمانان سخت معروف بود . طبرى از ابو رافع خازن بيت المال على آورده كه يكروز على بيامد ، من دختر وى را زينت كرده بودم على جواهرى را كه از بيت المال بود بنزد وى ديد و بشناخت گفت : اين را از كجا آورده ، به خدا بايد دست او را قطع كنم ، وقتى من اصرار او را در اين كار بديدم گفتم : من برادرزادهء خويش را بدين جواهر زينت كرده‌ام و گرنه چگونه بدان دست مييافت . على ساكت شد .\r\nبگفتهء مؤلف الفخرى عقيل بن ابى طالب برادر على ، چيزى بيشتر از حق خود از\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nبيت المال خواست على به دو نداد و گفت برادر در اين مال بيش از آنچه به تو داده‌ام حق ندارى . صبر كن تا مال من برسد و هر چه ميخواهى به تو بدهم . عقيل از اين جواب برنجيد و بسوى شام رفت و بمعاويه پيوست . على بحسن و حسين دو فرزند خود از بيت - المال بيش از آنچه حق داشتند نميداد .\r\nعلى در نتيجهء مصاحبت طولانى پيغمبر در مسائل دين و تفسير و حديث و مسائل ميراث و قضاياى مشگل ، روشن و دانا بود . عمر از مسئله مشگلى كه على براى حل آن حاضر نباشد به خدا پناه ميبرد . على بكسان خود ميگفت : دربارهء كتاب خدا از من بپرسيد به خدا از هر آيه‌اى بپرسيد ميدانم به شب نازل شده يا روز ، در دشت نازل شده يا كوه ، على در فصاحت ضرب المثل بود گفتارش در دلها نفوذ ميكرد و روحها را تحريك مىكرد . در فن خطابه همتا نداشت و در شعر از همهء خلفا پيش بود . سيوطى از شعبى آورده كه ابو بكر شعر ميگفت عمر شعر ميگفت و عثمان شعر ميگفت اما على از همه بهتر ميگفت .\r\nنيكلسن گويد : \" على با آنكه فضايل بسيار داشت و كوشا و هوشيار و دور انديش و شجاع و روشن‌رأى و بردبار و وفادار و شريف بود ، حزم و دهاى زمامداران را نداشت ، وى در شعر و بلاغت بيمثال بود و اشعار و گفتارهايش با آنكه بسيارى از آن مجعول است در شرق اسلامى سخت معروف است . ميتوان على را بجوانمردى و شجاعت بمونتروز و با - يا رد « 1 » همانند كرد ولى در كار سياست ورزيده نبود و براى پيش بردن مقصود خويش بهر وسيله‌اى چنگ نميزد و رقباى او كه ميدانستند جنگ يعنى حيله و از ارتكاب هيچ جنايتى در راه پيشرفت مقصود دريغ نداشتند بر او غالب شدند . \"\r\n\r\n\r\n","description":"","footnote":"\r\n( 1 ) - مونتروز قهرمان معروف اسكاتلندى است كه در جنگهاى 1627 شجاعت بىنظيرى از خود نشان داد . بايارد نيز از فرماندهان معروف فرانسه بود و در عصر شارل پنجم و لوئى هجدهم و فرانسواى اول ميزيست و شجاعت وى ضرب المثل بود ، حتى دشمنانش او را بشجاعت ميستودند .\r\n","page_name":" 328 ","page_number":328},
  {"content":"\r\n\r\n\r\nدولت اموى\r\n\r\n","description":"","footnote":"","page_name":" 329 ","page_number":329},
  {"content":"\r\n . \r\n","description":"","footnote":"","page_name":" 330 ","page_number":330},
  {"content":"\r\n . \r\n","description":"","footnote":"","page_name":" 331 ","page_number":331},
  {"content":"\r\n . \r\n","description":"","footnote":"","page_name":" 332 ","page_number":332},
  {"content":"\r\n\r\n\r\nمعاوية بن ابى سفيان\r\nمعاوية بن ابى سفيان بن حرب بنيانگذار سلسله اموى كه مدت هشتاد سال از 40 تا 122 هجرى بر مسلمانان حكومت داشتند از نژاد امية بن عبد شمس بن عبد مناف بن قصى بود . مادر معاويه هند دختر عتبة بن ربيعة بن عبد شمس بن قصى بود . اميه جد معاويه بدوران جاهليت از اشراف و بزرگان قريش بود و در شرف و مقام با عموى خود هاشم ابن عبد مناف رقابت ميكرد . خاندان اميه و هاشم در جاهليت و اسلام براى احراز رياست و مقام با يكديگر منازعه و رقابت داشتند .\r\nاميه مردى تاجر و مالدار بود و عيال بسيار داشت ده فرزند داشت كه حرب و سفيان و ابو سفيان از آن جمله بودند . حرب بن اميه در جنگ فجار كه پيش از اسلام در ماه‌هاى حرام رخ داد فرمانده قريش بود ، بدوران اسلام در همه جنگهائى كه قريش بر ضد مسلمانان كردند ابو سفيان فرمانده سپاه بود مگر در جنگ بدر كه وى سالار كاروانى بود كه جنگ بر سر آن رخ داد و در جنگ حاضر نبود و جد مادرى معاويه ، عتبة بن ربيعة بن عبد شمس فرماندهى سپاه را به عهده گرفت . يعنى پدر معاويه پيشاهنگ كاروان بود و جدش فرمانده جنگ بدين جهت در عرب مثل است كه درباره شخص گمنام ميگويند : \" نه در كاروان مقامى دارد و نه در سپاه . \"\r\n\r\nتولد معاويه\r\nمعاويه پانزده سال پيش از هجرت در مكه متولد شد ، در روز فتح مكه او و پدر و برادر و مادرش مسلمان شدند . در آن وقت معاويه بيست و سه سال داشت و پيغمبر او را از جمله نويسندگان خود كرد .\r\nوقتى بسال هشتم هجرت مكه گشوده شد ابو سفيان ميخواست وسيله‌اى براى حفظ كسان خود پيدا كند عباس عموى پيغمبر اين نكته را با او بگفت پيغمبر فرمان داد تا در مكه ندا\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nدهند : هر كه شمشير خود را در نيام كند در امانست و هر كه به مسجد درآيد در امانست و هر كه به خانه ابو سفيان درآيد در امانست . بدينسان پيغمبر خانهء ابو سفيانرا چون مسجد - الحرام پناهگاه كسان قرار داد . پس از فتح مكه بيشتر بنى اميه اسلام آوردند و در جنگهاى عقبكرد شركت داشتند ، بدوران خلفا گروهى از آنها بسوى شام رفتند از جمله يزيد بن ابى سفيان بود كه ابو بكر فرماندهى يكى از چهار سپاه شام را به عهده او نهاد . عمر نيز حكومت\r\n\r\nمعاويه در شام\r\nدمشق را به دو داد و حكمرانى قسمتى از شام را به برادرش معاويه داد . وقتى يزيد بن ابى سفيان درگذشت عمر حكومت ويرا بقلمرو معاويه پيوست . وقتى عثمان بخلافت رسيد حكومت همه شام را به دو داد . بوقت كشته شدن عثمان معاويه همچنان فرمانرواى شام بود وقتى مهاجر و انصار در مدينه با على بيعت كردند ، معاويه از اطاعت وى امتناع ورزيد و او را متهم كرد كه دربارهء عثمان سستى كرده و قاتلان وى را بسپاه خود راه داده و از قصاصشان چشم پوشيده است . مردم شام نيز با معاويه به خونخواهى عثمان و جنگ على بيعت كردند .\r\nبدينسان اختلاف و جنگ ميان مردم عراق و شام رخ داد ، و خانواده عبد شمس كه در نتيجهء ظهور اسلام رياست دوران جاهليت را از دست داده بود كوشيد تا رياست اسلام را بدست آورد .\r\n\r\nخلافت حسن بن على ( ع )\r\nمعاويه خلافترا به زور شمشير و خدعه و سياست بدست آورد . وقتى على از جهان درگذشت مسلمانان حسن فرزند او را بخلافت بر - داشتند ولى حسن با معاويه مقاومت نتوانست كرد و خلافت را به وى گذاشت . بگفتهء يعقوبى چون حسن نيروى مقاومت با سپاه معاويه نداشت بموجب پيمانى خلافت را به دو واگذاشت به شرط آنكه پس از وى كار بشورى واگذار شود و مسلمانان هر كه را خواستند بخلافت انتخاب كنند . بدينسان معاويه پس از وفات على و چند ماه خلافت حسن\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nفرمانرواى مطلق امپراطورى اسلام شد .\r\nروز بيست و پنجم ربيع الثانى سال 41 هجرت معاويه بكوفه رفت و در حضور حسن و حسين براى او بيعت گرفتند ، پس از آن حسن كوفه را ترك كرده بمدينه رفت و در خانهء خود منزوى شد تا از جهان درگذشت .\r\n\r\nروش معاويه نسبت به شيعه و خوارج\r\nنيكلسن گويد : مسلمانان غلبه بنى اميه را كه معاويه سالارشان بود بمنزله غلبه اشراف ميدانستند ، آنها اشراف بت‌پرستى بودند كه با پيغمبر و ياران او مبارزه ميكردند . پيغمبر با آنها جنگ كرد تا اساس اشرافيت بت‌پرستى را از ميان برداشت و دين اسلام را رواج داد . دين اسلام دينى بود ساده و آسان كه همه مردم را برابر كرد و سيادت كسانى را كه فقيران را تحقير مىكردند و ضعيفان را ذليل ميشمردند و اموال را به خود اختصاص ميدادند از ميان برد . مسلمانان از بنى اميه نفرت داشتند و از تجديد رسوم ديرين و كينه‌هاى قديم بيزار بودند . ميدانستند كه غالب مردان بنى اميه براى حفظ منافع خود مسلمان شدند و حقى بخلافت اسلام نداشتند ، ميخواستند اصول خلافت را از ميان بردارند و روش حكومت مطلق را باب كنند چنان كه معاويه گفت : \" من پادشاه نخستينم . \"\r\nوقتى معاويه بخلافت رسيد مسلمانان سه گروه بودند : اول گروه بنى اميه از مردم شام و ديگر ولايتهاى اسلام بخصوص بصره ، اينگروه عقيده داشتند كه خلافت خاص قريش است و خانوادهء اموى بخلافت سزاوارتر از ديگر خاندانها است . دوم طرفداران على از مردم عراق و گروهى از مردم مصر كه ميگفتند خلافت مخصوص قريش است و على بن ابيطالب و فرزندان وى از ديگران بخلافت سزاوارترند . سوم خوارج كه با هر دو گروه دشمن بودند و خونشان را حلال ميشمردند و آنها را بىدين ميدانستند ، خوارج مظهر دموكراسى اسلام بودند و ميگفتند : مسلمان لايق قرشى باشد يا غير قرشى حق خلافت دارد .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n\r\nخوارج\r\nخوارج مردمى خطرناك بودند . مسلمانان را كافر مىدانستند و خون و مالشان را حلال ميشمردند . معاويه ناچار بود براى محو آنها بكوشد تا از شرشان ايمن شود .\r\nخوارج معاويه را بيشتر از على دشمن داشتند . ميگفتند : وى اموال مسلمانان را بيهوده تلف مىكند ، از سادگى دست برداشته قصر و حاجب و نگهبان براى خود فراهم آورده است بعلاوه او به رضايت مسلمانان بخلافت نرسيده بلكه اينمقام را به زور و حيله تصرف كرده است . سال 41 هجرى كه كار خلافت بر معاويه استوار شد خوارج بجنگ او همسخن شدند ، در انوقت رياست خوارج با فروة بن نوفل اشجعى بود كه با پانصد تن خارجى از سپاه على و حسن كناره گرفته بود و در شهر زور اقامت گرفته بود ، وقتى حسن با معاويه بيعت كرد فروه بياران خود گفت اكنون ترديد در كار نماند ، بسوى معاويه حركت كنيد و با او بجنگيد ، خارجيان سوى كوفه روان شدند كه معاويه آنجا بود و گروهى از سپاه شام را براى مقابله با آنها فرستاد كه شكست خوردند و فرارى شدند . معاويه به كوفيان گفت : \" بشما امان نميدهم تا اين گروه را از ميان برداريد . \"\r\nمردم كوفه براى جنگ خوارج برون شدند خوارج با آنها گفتند : \" مگر معاويه دشمن ما و شما نيست ، بگذاريد با او جنگ كنيم اگر بر او دست يافتيم دشمن شما را از ميان بر - داشته‌ايم و اگر بر ما غلبه يافت از دست ما آسوده ميشويد \" اما مردم كوفه اين سخن را نپذيرفتند و در كار جنگ اصرار ورزيدند .\r\nشكستى كه در اين جنگ نصيب خارجيان شد همتشان را سست نكرد به زودى گروهى ديگر به پيشوائى حيان بن ظبيان سلمى گرد آمد اينگروه براى تحريك حميت ياران خود از خوارج نهروان و مصائبى كه در راه دفاع از مبادى خويش تحمل كرده بودند ياد كردند .\r\nحيان در نهروان با على جنگ كرد و زخمدار شد و على او را بخشيد ، وقتى\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nزخمش بهى يافت با گروهى از خوارج بسوى رى رفت و در آنجا بود تا على كشته شد و ياران خود را ترغيب كرد كه سوى كوفه روان شوند گفت : \" بيائيد به شهر خود رويم و برادران خويش را بامر بمعروف و نهى از منكر و جهاد دعوت كنيم ، زيرا بهانه‌اى براى نشستن نداريم . \" خوارج به پيشوائى حيان حركت كردند و وارد كوفه شدند در آنوقت مغيرة بن شعبه فرماندار كوفه بود ، وى مردى معتدل بود و از خون‌ريزى نفرت داشت از اينرو در كار خوارج دخالت نكرد آنها نيز در كوفه در خانه حيان گرد آمدند و مستورد بن علفه تيمى را به پيشوائى خويش برگزيدند و همسخن شدند كه اول ماه شعبان سال 42 هجرى قيام كنند .\r\n\r\nمغيره در تعقيب خوارج\r\nمغيره سياستمدارى زيرك بود وقتى از كار خوارج خبردار شد پيش از آنكه خطر بزرگ شود در صدد محو آنها برآمد ، گروهى از آنها و از جمله حيان بن ظبيان و معاذ بن جوين طائى را دستگير كرد و به زندان انداخت و بر ديگران چنان سخت گرفت كه از كوفه برفتند و مدتى سرگردان بودند و عاقبت در بهر سير در نزديكى مدائن اقامت گرفتند . مغيره سه هزار كس را براى جنگ آنها فراهم آورد و معقل بن قيس رياحى را بفرماندهى آنها گماشت ، معقل در دديلمايا ، يكى از دهات نزديك دجله ، با اينگروه جنگ كرد و آنها را از ميان برداشت .\r\n\r\nنصب زياد بن ابيه بفرماندارى بصره\r\nفتنه خوارج در بصره خاموش نشده بود ، معاويه بسال 45 هجرى زياد بن ابيه را بفرماندارى بصره گماشت .\r\nزياد در ربيع الاول به بصره رسيد و خطبه معروف خود را در آنجا خواند كه بترا نام گرفت . بترا بمعنى كوتاه و دمبريده است و چون زياد در آغاز اين خطبه چنان كه معمول بود خدا را ستايش نكرد به بترا معروف شد ، زياد در اين خطبه روش خويش را شرح داد . در نتيجهء مهارت و سياست وى كار معاويه استحكام يافت و فتنهء خوارج از ميان رفت . زياد با\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nخشونت و زور آنها را بترسانيد و مطيع كرد و معاويه از جانب عراق آسوده‌خاطر شد .\r\nبسال 51 هجرى پس از مرگ مغيره ، معاويه فرماندارى كوفه را نيز به زياد سپرد . وقتى زياد بكوفه رفت خطبه‌اى خواند كه در اثناى آن مردم بنشان اعتراض و نارضايى ريگ به دو انداختند ، زياد فرمان داد تا درهاى مسجد را ببستند و مردم را سوگند داد ، هر كه سوگند ياد كرد كه ريگ نينداخته آزاد شد و هر كه از قسم ابا كرد محبوس شد ، اينان سى كس بودند و دستهانشان را بريدند . زياد براى انجام كار ششماه در بصره ميماند و ششماه در كوفه اقامت ميگرفت .\r\n\r\nخوارج در ايام حكومت زياد\r\nاز خشونت و سختگيرى زياد كار خوارج سستى گرفت و در مدت حكومت وى حركتى از آنها سر نزد تا وقتى كه عبيد الله بن - زياد بحكومت بصره رسيد و چون او را ملايم و سهل‌انگار مىپنداشتند دوباره بسال 58 سر بطغيان برداشتند .\r\nبگفتهء طبرى روزى ابن زياد بمشاهده اسب‌دوانى نشسته بود ، يكى از خوارج بنام عروه حضور داشت و از ابن زياد عيبجوئى كرد كه از سادگى چشم پوشيده است . ابن زياد خشمگين شد و در صدد آزار وى برآمد ، عروه بگريخت اما ابن زياد او را بدست آورد و خونش را بريخت ، برادر عروه ابو بلال خشمگين شد و با چهل كس از خوارج بسوى اهواز رفت ، ابن زياد دو هزار كس را بفرماندهى ابن حصن تميمى به جنگ وى فرستاد اما خوارج او را شكست دادند . اين فيروزى براى ابو بلال ثمر نداشت و ابن زياد بسال 61 هجرى سه هزار كس را به جنگ او فرستاد و ابو بلال با بسيارى از يارانش كشته شدند .\r\n\r\nشيعه\r\nپس از قتل على شيعه‌گرى در مردم كوفه سستى گرفت و چون حسن حق خلافت را بمعاويه گذاشت كوفيان نيز از معاويه اطاعت كردند .\r\nوقتى معاويه فرمان داد على و خاندان وى را بر منبرها ناسزا گويند ،\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nشيعيان خشمگين شدند . معاويه هنگامى كه مغيرة بن شيعه را بفرماندارى كوفه ميفرستاد به دو فرمان داد كه على را لعن كند و مغيره هر وقت خطبه ميخواند على را لعن ميكرد . يكروز كه ضمن خطبه على را ناسزا گفت و عثمان را ستايش كرد حجر بن عدى برخاست و گفت : \" آن كس كه وى را ناسزا ميگوئيد بفضيلت سزاوارتر است و آن كس كه او را ستايش مىكنيد به مذمت سزاوارتر است . \"\r\nمغيره گفت : واى تو از غضب و سطوت سلطان بترس زيرا ممكن است غضب سلطان امثال تو را هلاك كند\r\n\r\nلعن معاويه\r\nحجر همچنان بر ضد تسلط بنى اميه بود تا مغيره بمرد و زياد بحكومت كوفه رسيد و مانند پيش على را بر منبر لعن ميكرد حجر و يارانش از اين قضيه خشمگين شدند و اجتماعاتى براى لعن معاويه تشكيل ميدادند .\r\nوقتى زياد خبر يافت بكوفه رفت و به سالار نگهبانان خويش فرمان داد تا حجر را بياورد .\r\nياران حجر به سالار نگهبانان ناسزا گفتند و نگذاشتند به حجر دست يابد . زياد مردم كوفه را فراهم كرد و گفت : \" با يك دست زخم ميزنيد و با يكدست مرهم مىنهيد ، تنهاى شما با من است و دلهايتان با حجر احمق است ، اين از پليدى شماست . به خدا بايد بىگناهى خود را ثابت كنيد يا گروهى را بسوى شما ميآورم كه اصلاحتان كنند . » گفتند : \" ما از اطاعت و رضاى تو سر نمىپيچيم . \" بار ديگر زياد سالار نگهبانان را براى دستگيرى حجر فرستاد كه او را دستگير كرد . زياد حجر و يارانش را بسوى معاويه فرستاد ، معاويه هشت كس از آنها را بكشت و شش كس ديگر را كه از على بيزارى جستند آزاد كرد ، اين رخداد بسال 51 هجرى بود .\r\nبدينسان كار شيعيان سستى گرفت و شيعه‌گرى جنبه نظرى پيدا كرد زيرا بيشتر شيعيان نسبت بمبادى خود حميت و اخلاص كافى نداشتند و مانند خوارج براى جانبازى و فداكارى\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nآماده نبودند البته شيعيان ، على و خاندان وى را دوست داشتند اما سختگيرى زياد نمى - گذاشت كه اين دوستى را آشكار كنند .\r\n\r\nفتوح اسلام در عصر معاويه\r\nبدوران معاويه ، عبد الله بن سوار نگهبان مرز سند ، دو بار به قيقان كه يكى از شهرهاى آن ناحيه بود حمله برد و بار دوم كشته شد ، مهلب بن ابى صفره نيز بدان ناحيه حمله برد و تا لاهور رسيد .\r\nدر اين هنگام مسلمانان بيشتر به طرف شمال و غرب توجه داشتند زيرا دولت روم شرقى غالبا به قلمرو مسلمانان دست‌اندازى ميكرد و معاويه در خشگى و دريا با آن دولت به جنگ بود .\r\nبدوران معاويه نيروى دريائى شام بهزار و هفتصد كشتى رسيد كه بكمك آن بسيارى جاها را گشود كه جزيره قبرس و رودس و بعضى جزاير يونان از آن جمله بود . در خشگى نيز سپاههائى براى جنگ با روم شرقى ترتيب داد .\r\n\r\nكوشش براى فتح قسطنطنيه\r\nبسال 48 هجرى معاويه سپاهى براى حمله به قسطنطنيه از خشگى و دريا فراهم كرد كه فرمانده آن ، سفيان بن عوف بود . عبد الله بن عباس و عبد الله بن عمر و عبد الله بن زبير و ابو ايوب انصارى با وى همراه بودند .\r\nيزيد سالار سپاه بود سپاه مذكور تا قسطنطنيه رفت و مسلمانان ، با روميان جنگ انداختند اما بسبب استوارى باروى قسطنطنيه بدان دست نيافتند . آتش يونانى كه از وسايل دفاع روميان بود بسيارى از كشتيهاى مسلمانان را بسوخت و حمله آنها از طرف دريا در هم شكست .\r\nدر اثناى جنگ ابو ايوب انصارى كشته شد و بيرون قسطنطنيه نزديك باروى شهر بخاكش سپردند . مسلمانان كه بسيارى از سپاهيان و كشتيهاى خود را از دست داده بودند بناچار بشام بازگشتند .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nبسال 50 هجرى معاويه ده هزار سپاه براى عقبة بن نافع كه در برقه و زويله اقامت داشت فرستاد و وى افريقيه را فتح كرد و بسيارى از بربرها بدست وى مسلمان شدند كه عربها آنها را به سپاهيان خود پيوستند و محبت اسلام را در دلشان جاى دادند . هسته اصلى سپاهى كه بعدها بفرماندهى سران عرب و بربر بلاد مغرب را فتح كرد از اين بربران بود . پس از فتح افريقيه عقبة بن نافع بفرماندارى آنجا منصوب شد .\r\nپيش از آن قسمتى از افريقيه كه بدوران عثمان بدست مسلمانان افتاده بود تابع حكومت مصر بود .\r\nوقتى عقبه به قوم بربر تسلط يافت بر آن شد كه شهرى براى سكونت سپاه بسازد و جائى را كه قيروان در آن بنياد شد برگزيد و بناى شهر را آغاز كرد . چيزى نگذشت كه عقبه معزول شد و معاويه ابو المهاجر مولاى مسلمة بن مخلد را بحكومت مصر و افريقيه برگزيد .\r\n\r\nانتخاب يزيد بولايتعهد\r\nمغيرة بن شعبه نخستين كس بود كه بمعاويه گفت يزيد را وليعهد كند . بسال 56 معاويه ميخواست مغيره را از حكومت كوفه بردارد و سعيد بن عاص را بجاى وى برگمارد ، مغيره خبر يافت و بشام رفت و يزيد بن معاويه را بديد و گفت : \" بزرگان اصحاب پيغمبر و سران قريش از ميان رفته‌اند و فرزندانشان بجا مانده‌اند . تو از آنها بهتر و برترى و سنت و سياست را از آنها بهتر ميدانى نميدانم چرا معاويه براى تو بيعت نميگيرد ؟ \" يزيد گفت :\r\nاين كار انجام‌پذير است ؟ . . . مغيره گفت : \" آرى \" .\r\n\r\nموافقت معاويه\r\nيزيد اين سخن را با پدر در ميان نهاد معاويه مغيره را احضار كرد و پرسيد : يزيد چه ميگويد ؟\r\nمغيره گفت : ديدى كه پس از عثمان كار اختلاف و خونريزى چگونه بالا گرفت . يزيد خلف تو است ، براى او بيعت بگير ، تا\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nاگر حادثه‌اى بود پناه مردم و جانشين تو باشد و فتنه رخ ندهد .\r\nمعاويه گفت : اين كار چگونه انجام ميپذيرد ؟\r\nمغيره گفت : من از مردم كوفه بيعت ميگيرم ، زياد نيز از مردم بصره بيعت ميگيرد و پس از اين دو شهر هيچكس با تو مخالفت نميكند .\r\nمعاويه مغيره را بكوفه بازگردانيد و از عزل وى چشم پوشيد و گفت كه مقدمات كار را فراهم كند . مغيره بكوفه بازگشت و مردم را ببيعت يزيد ترغيب كرد . طرفداران بنى اميه به بيعت وى رضا دادند . مغيره ده كس از آنها را بنزد معاويه فرستاد كه وى را بانتخاب يزيد ترغيب كردند و گفتند براى او بيعت بگيرد معاويه مصمم شد كه يزيد را وليعهد كند و كس بنزد زياد\r\n\r\nرأى زياد ابن ابيه\r\nفرستاد و موضوع را به دو خبر داد ، زياد مشورت داد كه در اين كار نيك بنگرد گفت : يزيد مردى است سست و دلبسته شكار و صلاحيت خلافت ندارد . فرستاده بدمشق بازگشت و سخن زياد را با يزيد گفت و او از بسيارى كارهاى خود دست برداشت . زياد نيز نامه‌اى بمعاويه نوشت كه در اين كار تأمل كند او نيز رأى زياد را كار بست .\r\n\r\nنظر مردم مدينه\r\nوقتى زياد بمرد معاويه كس بنزد مروان بن حكم ، حاكم مدينه فرستاد و پيغام داد كه من پير شده‌ام و ميترسم پس از من مردم باختلاف دچار شوند بدين جهت ميخواهم يكى را به جانشينى خود برگزينم و نمىخواهم اين كار بىمشورت مردم مدينه انجام گيرد اين را با آنها بگو و مرا از نظرشان باخبر كن ، مروان در اين باب با مردم سخن كرد كه موافقت خود را ابراز داشتند ، پس از آن معاويه بمروان نوشت كه در نظر دارم براى يزيد از كسان بيعت بگيرم مروان نامه را در مسجد خواند و چون مقصود معاويه را بدانستند به هيجان آمدند . عبد الرحمن بن ابى بكر برخاست و گفت : \" نميخواهيد امت محمد در كار خود\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nمختار باشند بلكه ميخواهيد يك حكومت هرقلى پديد آوريد كه وقتى هرقل از جهان در - گذشت هرقل ديگرى بجاى او بنشيند . \" حسين بن على نيز برخاست و به اين كار اعتراض كرد ، عبد الله بن زبير نيز مانند او رفتار كرد .\r\n\r\nفرستادگان شهرها\r\nبدينسان گروه مخالفان با بيعت يزيد به پيشوائى حسين بن على و عبد الرحمن بن ابى بكر و عبد الله بن زبير بوجود آمد اما معاويه به مخالفتشان اعتنا نكرد و به عاملان خود نوشت كه مقدمات بيعت يزيد را در شهرها فراهم كنند و از جانب مردم نمايندگانى بدمشق بفرستند . وقتى فرستادگان به دمشق رسيدند ضحاك بن قيس فهرى در جمعشان سخن گفت و به بيعت يزيد دعوتشان كرد و مقصود معاويه انجام گرفت . معاويه و ضحاك بن قيس و ديگران با فرستادگان شهرها راجع باهميت اسلام و حرمت خلافت و فضيلت يزيد و آشنائى او با سياست و ثمرات بيعت او سخن كردند و بيعت يزيد را اعلام داشتند . بىگفتگو در اين جمع كسانى بودند كه از روش معاويه خشنود نبودند ، از جمله احنف بن قيس كه بصراحت معروف بود و در راه حق از سرزنش كسان باك نداشت به معاويه گفت : \" اگر راست بگوئيم از شما بيم داريم و اگر دروغ بگوئيم از خدا ميترسيم . تو از كار يزيد بهتر از همه خبر دارى اگر ميدانى خدا و امت او رضايت دارند در كار او مشورت مكن و گرنه اكنون كه در راه آخرتى دنيا را به او مسپار . در هر حال وظيفه ما اينست كه بگوئيم اطاعت ميكنيم . \"\r\n\r\nرفتن معاويه بمدينه\r\nمعاويه براى انجام هدف خود تدبيرهاى گوناگون به كار برد نزديكان را ببخشش و بيگانگان را بلطف و مدارا رام كرد و بيشتر كسان را به بيعت يزيد درآورد . وقتى بيعت مردم شام و عراق انجام شد بمدينه رفت تا از مردم آن بيعت بگيرد . حسين بن على و عبد الله ابن زبير و عبد الله بن عمر با وى ملاقات كردند كه با آنها بسردى رفتار كرد . پس از آن بنزد\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nعايشه رفت و از اينگروه شكايت كرد و گفت كه اگر به بيعت يزيد رضا ندهند خونشان را ميريزد . عايشه به دو گفت كه با آنها بمدارا و نيكى رفتار كند . معاويه اندرز او را پذيرفت و بار ديگر كه با حسين بن على و عبد الله بن عمر و عبد الله بن زبير ملاقات كرد به آن‌ها عطاياى شايان داد ، سپس راجع به بيعت يزيد گفتگو كرد عبد الله بن زبير گفت : \" ترا ميان سه چيز مخير ميكنيم .\r\nمعاويه گفت : آن چيست ؟\r\nگفت : مانند پيغمبر خدا يا مانند ابو بكر يا مانند عمر رفتار كن .\r\nمعاويه گفت : آنها چگونه رفتار كردند ؟\r\nعبد الله بن زبير گفت : پيغمبر وفات يافت و كار را بمردم گذاشت آنها نيز ابو بكر را به خلافت انتخاب كردند .\r\nمعاويه گفت : ميان شما كسى جز ابو بكر نيست و بيم دارم اختلاف پيش آيد\r\nابن زبير گفت : راست مىگوئى پس مانند ابو بكر رفتار كن كه يكى از قريش را كه با او خويشاوندى نداشت بجانشينى خود برگزيد اگر نه مانند عمر رفتار كن كه كار را شش كس گذاشت كه هيچكدامشان با وى خويشاوندى نداشتند .\r\nمعاويه گفت : جز اين سخنى دارى ؟\r\nگفت نه .\r\nبه حسين و ابن عمر گفت شما چه مىگوئيد ؟\r\nگفتند ما نيز با سخنان او موافقيم\r\nمعاويه گفت ميخواهم شما را خبردار كنم پيش از اين اگر در اثناى خطبه كسى در مقابل مردم سخن مرا تكذيب مىكرد از او درميگذشتم اما اين بار سخنى مىگويم و اگر كسى يك كلمه آن را رد كند شمشير بر سرش فرود مىآيد . آنگاه سالار نگهبانان خود را پيش\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nخواند و گفت بر سر هر يك از اينان دو شمشيردار بايستند و هر كدامشان كلمه‌اى در تكذيب من گفت ، او را با شمشير بزنند . پس از آن معاويه در مسجد بمنبر رفت و خدا را ستايش كرد و گفت : اين گروه كه پيشوايان و نيكان مسلمانانند و كارى جز بمشورت و رأى آنها انجام نمىپذيرد به بيعت يزيد رضايت دادند و با او بيعت كردند ، اكنون بنام خدا بيعت كنيد . مردم كه منتظر بيعت آنها بودند ، همگى بيعت كردند ، پس از آن مردم مدينه با آنها گفتند : شما كه مىگفتيد بيعت نمىكنيم ، پس چرا رضايت داديد و بيعت كرديد ؟\r\nگفتند : به خدا بيعت نكرديم .\r\nگفتند : پس چرا سخن معاويه را رد نكرديد ؟\r\nگفتند : او ما را فريب داد و از كشته شدن بيم داشتيم .\r\n\r\nوفات معاويه\r\nبسال 60 هجرى معاويه در بيمارى مرگ به يزيد وصيتى كرد كه نمودار تجربه و راى صائب و مردمشناسى اوست . وصيت وى چنين بود : \" مردم حجاز را بنگر كه اصل تو و خاندانت از آنهاست ، هر كس از آنها پيش تو آمد وى را گرامى دار و هر كس از تو دورى گرفت با او پيمان ببند .\r\nمردم عراق را بنگر و اگر هر روز عزل فرماندارى را از تو خواستند درنگ مكن ، عزل يك فرماندار از آن بهتر كه صد هزار شمشير از نيام درآيد و ندانى كه عاقبت آن بزيان كيست ، مردم شام را بنگر و آنها را خاصان خويش كن و اگر دشمنى به پا خاست او را بكمك شاميان دفع كن سپس آنها را بشهرشان بازگردان و مگذار از اقامت جاهاى ديگر آداب خويش را از دست بدهند . من از سه كس بر تو بيمناكم : حسين بن على ، عبد الله بن زبير و عبد الله بن عمر . دربارهء حسين بن على اميدوارم خداوند او را كفايت كند چنان كه پدرش را كشت و برادرش را مخذول كرد ، عبد الله بن زبير مردى است مكار و كينه‌جو اگر به او دست يافتى پاره پاره‌اش كن ، عبد الله بن عمر مردى است پرهيزكار وى را به آخرتش\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nواگذار تا تو را بدنيايت واگذارد . \"\r\n\r\nاخلاق و صفات معاويه\r\nمعاويه يكى از مدبران و سياستمداران عرب بود . بگفتهء مؤلف الفخرى : \" مردى بود خردمند و نيرومند و مدبر و عاقل و حكيم و فصيح ، بوقت حلم حليم بود و به وقت خشونت خشن ، اما بردبارى بر او غلبه داشت . كريم و بخشنده و جاه‌طلب بود ، اشراف قوم را عطا بسيار مىداد ، سران قريش چون عبد الله بن عباس و عبد الله بن زبير و عبد الله بن جعفر و عبد الله بن عمر و عبد الله بن ابو بكر و ابان بن عثمان و كسانى از خاندان ابيطالب در دمشق به نزد وى ميرفتند و با آنها نيكى ميكرد و حوائجشان را انجام ميداد ، سران قريش با وى بتندى سخن ميگفتند اما معاويه سخن را به شوخى ميكشانيد يا از گفتارشان تغافل ميكرد . يكروز بقيس بن سعد بن عبادهء انصارى گفت : نميخواستم جنگ ميان من و على بپايان برسد و تو زنده باشى .\r\nقيس گفت : به خدا نميخواستم جنگ بپايان برسد و تو امير المؤمنين باشى ، معاويه خاموش ماند و چيزى نگفت .\r\nنيكلسن در كتاب \" تاريخ ادبيات عرب \" دربارهء معاويه چنين ميگويد : \" سياستمدارى ورزيده بود و در كار سياست از ريشيليو سياستمدار معروف فرانسوى كمتر نبود ، بسبب آشنايى كامل به طبع انسانى توانست مردم صاحبنظر را كه مخالف وى بودند بصف خويش بكشاند .\r\nاز جمله نشانه‌هاى بردبارى معاويه گفتگوئى است كه ميان او و دارميه رخ داد . يك بار كه به حج رفته بود سراغ زنى را گرفت كه از بنى كنانه بود و در حجون مقيم و دارميه نام داشت او را بياوردند . زنى بود سياه چرده و فربه . وقتى بيامد معاويه گفت اى دختر حام حالت چگونه است ؟\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nگفت : اگر سر عيبجوئى دارى مرا دختر حام نمينامند من زنى از بنى كنانه هستم .\r\nمعاويه گفت راست گفتى ، مىدانى چرا ترا خواستم ؟\r\nگفت : بجز خدا كسى غيب نمىداند .\r\nمعاويه گفت : ترا خواستم تا از تو بپرسم چرا على را دوست دارى و مرا دشمن دارى ؟\r\nدارميه گفت : مرا از اين گفتگو معاف دار .\r\nمعاويه گفت : معاف نيستى .\r\nدارميه گفت : اگر اصرار دارى ميگويم من على را دوست ميدارم براى آنكه با مردم به عدالت رفتار ميكرد و در قسمت مساوات را رعايت ميفرمود و ترا دشمن دارم براى آنكه با كسى كه بخلافت از تو سزاوارتر بود جنگ كردى و بطلب چيزى برخاستى كه حق تو نبود .\r\nعلى را دوست دارم براى آنكه فقيران را دوست ميداشت و اهل دين را احترام ميكرد ، ترا دشمن دارم براى آنكه خونريزى ميكنى و در قضاوت ستم روا مىدارى و در احكام خود پيرو هوس ميشوى .\r\nمعاويه گفت : به همين سبب شكمت باد كرد و پستانهايت بزرگ شد .\r\nدارميه گفت : هند مادر تو ضرب المثل بود نه من .\r\nمعاويه گفت : خاموش باش من به تو بد نگفتم ، چون شكم زن باد كند خلقت فرزندش بكمال آيد و چون پستانهايش بزرگ باشد طفل شيرخوارش سير شود ، سپس به دو گفت آيا على را ديدى ؟\r\nگفت : آرى ديدم .\r\nگفت : او را چگونه ديدى ؟ گفت او را ديدم كه مانند تو بملك دلباخته نبود و نعمتى كه تو را مشغول كرده او را مشغول نميكرد .\r\nمعاويه گفت : سخنش را شنيدى .\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nگفت : آرى به خدا زنگ نادانى را از دلها ميزدود چنان كه كه روغن زنگ طشت را ميزدايد\r\nمعاويه گفت : راست گفتى ، حاجتى دارى ؟\r\nدارميه گفت : اگر حاجتى بخواهم ميپذيرى ؟\r\nگفت : آرى .\r\nدارميه گفت : صد شتر سرخ با شتر نر و ساربان آن به من ببخش .\r\nمعاويه گفت : با آن چه خواهى كرد ؟ گفت : با شير آن كودكان را غذا مىدهم و بزرگها را نگهدارى ميكنم و ميان خاندانها را اصلاح مىدهم .\r\nمعاويه گفت : اگر صد شترت بدهم به نظر تو مانند على ميشوم .\r\nگفت : نه على مقام ديگرى دارد و تو مقام ديگرى دارى .\r\nمعاويه صد شتر به دو بخشيد و گفت : اگر على بود چيزى به تو نمىداد .\r\nدارميه گفت : به خدا يكقطعه پشم هم از مال مسلمانان به من نمىداد .\r\n\r\nيزيد بن معاويه\r\nمادر يزيد يكزن صحرانشين بود كه معاويه پيش از خلافت با او ازدواج كرد و چون نميتوانست با زندگانى دمشق بسازد معاويه او را بصحرا بنزد كسانش فرستاد . يزيد در آنجا با عادات بدوى بزرگ شد ، تفريح را دوست ميداشت و به قانون پاىبند نبود ، مردى بخشنده و فصيح و سخنور بود ميگفتند : \" شعر بپادشاهى آغاز و بپادشاهى ختم شد . \" مقصود از پادشاه اول امرء القيس بود و از پادشاه دوم يزيد .\r\n\r\nخلافت يزيد\r\nمعاويه بسال 60 هجرى از جهان درگذشت و مردم با يزيد بيعت خلافت كردند ، حسين بن على و عبد الله بن زبير و عبد الله ابن عباس و عبد الله بن عمر از بيعت او خوددارى كردند . يزيد بوليد بن عقبه فرماندار مدينه ، نوشت كه از اين گروه براى او بيعت بگيرد ، عبد الله بن\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nعباس و عبد الله بن عمر بيعت كردند ، اما عبد الله بن زبير از مدينه گريخت و بكعبه پناه برد و كسان را بسوى خود دعوت ميكرد . حسين بپاسخ فرماندار مدينه كه ميگفت با يزيد بيعت كند گفت : \" كسى همانند من نهانى بيعت نميكند ، گمان دارم تو نيز مايل نيستى كه من نهانى بيعت كنم وقتى همه مردم را براى بيعت دعوت كردى ما را نيز دعوت كن كه كار يك جا باشد . وليد كه مردى صلح‌جو بود دست از او برداشت .\r\n\r\nقيام حسين ( ع )\r\nپس از آن حسين به مكه رفت و با شيعيان كوفه مكاتبه آغاز كرد آنها نيز فراهم شدند و نامه‌اى بدينمضمون به دو نوشتند \" : ما امامى نداريم ، بسوى ما بيا شايد خدا بوسيله تو ما را بر هدايت مجتمع كند .\r\nنعمان بن بشير در قصر حكومت است ولى ما با وى به نماز جمعه و عيد حاضر نميشويم ، اگر از آمدن تو خبردار شويم وى را از كوفه بيرون ميكنيم و بشام ميفرستيم . \" در دنباله اين نامه كوفيان نامه‌هاى ديگرى نوشتند و در ضمن آن نام شيعيانى را كه در اجتماعات كوفه حضور داشتند ذكر كردند و از حسين تقاضا كردند كه بسوى كوفه حركت كند .\r\nوقتى اين نامه‌ها بحسين رسيد پسر عموى خود مسلم بن عقيل را بكوفه فرستاد تا ويرا از حقيقت كار آگاه كند . مسلم بكوفه رسيد ، بسيارى از شيعيان بر او فراهم شدند و با وى بيعت ياورى كردند . مسلم كه وضع را چنين ديد كس بنزد حسين فرستاد و او را ترغيب كرد كه بسوى كوفه حركت كند .\r\n\r\nقتل مسلم\r\nدر اين اثناء يزيد نعمان بشير را بسبب ضعفى كه در جلوگيرى از فتنه نشان داده بود معزول كرد و عبيد الله بن زياد را بجايش گماشت و وى بر شيعيان سخت گرفت چنان كه بسيارى از آنها از دور مسلم پراكنده شدند ، وقتى مسلم رفتار كوفيان را بديد به هانى بن عروه مرادى پناه برد و عبيد الله بن زياد هر دو را بكشت .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nحسين از رفتارى كه كوفيان پيش از آن با پدر و برادرش كرده بودند عبرت نگرفت و بسوى كوفه حركت كرد ، در راه از فرزدق شاعر احوال كوفيان را پرسيد . فرزدق گفت :\r\n\" دلهاى مردم با تو است ولى شمشيرهايشان با بنى اميه است و بر ضد تو \" اما حسين بدين گفته توجهى نفرمود . پيش از حركت بسوى كوفه ابن عباس به دو گفته بود : مگر كوفيان امير خود را كشته‌اند و زمام شهر را بدست گرفته‌اند و دشمن خود را بيرون كرده‌اند ؟\r\nاگر چنين كرده‌اند بسوى آنها حركت كن ولى اكنون كه ترا به شهر خود ميخوانند زمام آنها بدست فرماندارى قاهر است كه عاملان وى از آنها خراج ميگيرند ، ترا بجنگ و نزاع دعوت ميكنند و نميتوان اطمينان داشت كه فريبت ندهند و با تو مخالفت نكنند و خوارت نكنند و بر ضد تو قيام نكنند . \" اما بدين سخن اعتنا نكرد و گفت : \" در اين باب استخاره ميكنم \" حسين با گروهى نزديك هشتاد كس بسوى كوفه حركت كرد هنوز خبر پراكندگى كوفيان و سرگذشت مسلم به دو نرسيده بود ، نزديك كوفه از قضيه خبردار شد ، حر بن يزيد تميمى به او برخورد و گفت : از اينجا بازگرد زيرا من پشت سر خود چيزى كه مايه اميد باشد نگذاشتم \" بدين جهت در كار خود مردد شد ميخواست بازگردد اما برادران مسلم تصميم داشتند انتقام برادر خود را بگيرند يا در اين راه كشته شوند ، حسين نيز تسليم نظر آنها شد و راه پيمودند تا بسپاه ابن زياد برخوردند و بناچار در كربلا فرود آمدند . در دهم محرم سال 61 هجرت جنگ ميان دو گروه درگرفت و حسين و همراهان وى همگى بدست دشمنان كشته شدند . بگفتهء مؤلف الفخرى \" حسين بوضعى فجيع كشته شد صبر و شجاعت و فصاحتى كه از وى نمودار شد و جوانمردى و جانبازى و از خودگذشتگىاى كه از يارانش سر زد نظير نداشت . دشمنان اموال او را غارت كردند و بازماندگانشرا باسيرى گرفتند و زنان او را باسيرى در دمشق بنزد يزيد بردند و وى زنانرا بمدينه فرستاد . \"\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n\r\nنتيجهء قتل حسين\r\nكشته شدن حسين در تهييج شيعيان و متحد كردنشان تأثير بسيار داشت ، پيش از اين رخداد شيعيان پراكنده بودند زيرا شيعه‌گرى يك نظريه سياسى بود كه در دل پيروان خود نفوذ نكرده بود ، وقتى حسين كشته شد شيعه‌گرى با خون آميخته شد و در اعماق قلوب شيعيان نفوذ كرد و عقيده راسخ آنها شد .\r\nپس از قتل حسين وقتى ابن زياد بمنبر رفت ، گفت : \" حمد خداى را كه حق را آشكار كرد و امير المؤمنين يزيد و طرفدارانش را يارى كرد و دروغگو پسر دروغگو و شيعيانش را كشت . \" عبد الله بن عفيف ازدى به پا خاست و سخنان وى را با سخنانى كه آثار دشمنى و كينه بنى اميه از آن هويدا بود رد كرد و گفت : اى دشمن خدا ، دروغگو توئى و پدرت و كسى كه تو را بحكومت فرستاد و پدرش ، فرزند پيغمبر را ميكشى و بر منبر بجاى راستگويان مىنشينى . \"\r\n\r\nگفتار الفخرى\r\nمؤلف الفخرى دربارهء حادثهء كربلا گويد : \" اين حادثه‌ايست چندان فجيع و بزرگ كه من نميخواهم بتفصيل از آن سخن كنم . رخداديست كه در اسلام فجيعتر از آن نبود ، كشته شدن امير مؤمنان مصيبتى بزرگ بود ولى در اين حادثه از قتل و اسارت و اعضا بريدن كشتگان چيزها بود كه انسان را ميلرزاند ، خداوند كسانى را كه بدين كار اقدام كردند و بانجام آن فرمان دادند يا به چيزى از آن راضى بودند لعنت كند و عذرى از آنها نپذيرد و آنها را در شمار زيانكاران قرار دهد . \"\r\n\r\nگفتار سيد امير على\r\nاكنون نظر يك مورخ شرقى را درباره اين رخداد و تأثيرى كه در روح مسلمانان و مخصوصا شيعيان داشت نقل ميكنيم ، اين مورخ سيد امير على است كه در اين باره گويد : كشتار كربلا در همه قلمرو اسلام مايه وحشت و بيم شد ايرانيان را به هيجان آورد\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nو بسبب حميت آنها عباسيان توانستند دولت اموى را منقرض كنند . \" پروفسور برون درباره حادثهء كربلا گويد : گروه شيعه يا طرفداران على به قدر كافى هيجان و از جان گذشتگى نداشتند ، اما پس از رخداد كربلا كار دگرگون شد و تذكار زمين كربلا كه به خون فرزند پيغمبر آلوده بود و يادآورى عطش سخت وى و نعش نزديكانش كه اطراف او روى زمين ريخته بود ، كافى بود كه عواطف سست‌ترين مردم را بهيجان آورد و روحها را غمگين كند چندان كه نسبت برنج و خطر و حتى مرگ بىاعتنا شوند . \"\r\n\r\nگفتار نيكلسن\r\nنيكلسن دربارهء فاجعهء كربلا گويد : همه مورخان مسلمان ، بجز گروهى بسيار اندك بر ضد امويان هم‌سخنند ، حسين بن على را شهيد ميدانند و يزيد بن معاويه را سفاك و ستمگر ميشمارند .\r\nاستاد نيكلسن در جاى ديگر درباره اين رخداد گويد : حادثه كربلا مايه پشيمانى و تأسف امويان شد زيرا اين واقعه شيعيان را متحد كرد و براى انتقام حسين همصدا شدند و صداى آنها در همه جا و مخصوصا بنزد ايرانيان كه ميخواستند از نفوذ عرب آزاد شوند انعكاس يافت . \"\r\n\r\nحادثهء حره\r\nمصائبى كه بدوران يزيد بر مسلمان وارد شد منحصر بحادثه كربلا نبود زيرا به روزگار وى مدينه را غارت كردند و مردم بسيار و از جمله گروهى از يادگاران جنگ بدر را كشتند . سبب آن بود كه مردم مدينه از حكومت يزيد كراهت داشتند و ويرا از خلافت خلع كردند و عامل وى را بيرون كردند و ديگر امويان را كه در مدينه بودند به تنگنا انداختند . يزيد مسلم بن عقبه را كه از جباران عرب و مدبران بود با سپاهى بسوى مدينه فرستاد ، مسلم مدينه را از جانب حره كه سنگستانى است بر يكسوى مدينه محاصره كرد و عاقبت آن را\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nبگشود و مدت سه روز شهر را به قتل و غارت داد ، سپاهيانش در قتل و غارت اسراف كردند چندان كه او را مسرف ناميدند . اين رخداد در ذى حجه سال 63 هجرى بود .\r\n\r\nگفتار سيد امير على\r\nسيد امير على در \" مختصر تاريخ عرب \" درباره رخداد حره گويد : وقتى يزيد خبر يافت كه مردم مدينه قيام كرده‌اند ، جنونش تحريك شد و سخت بهيجان آمد و بىدرنگ سپاهى بسيار از جيره‌خواران و ياران بنى اميه از مردم شام بفرماندهى مسلم بن عقبه كه در تاريخ عرب بنام مسرف شهره است بسوى مدينه فرستاد ، مردم مدينه با سپاه شام در حره روبرو شدند و جنگى سخت رخ داد كه در اثناى آن مردم مدينه با آنكه شجاعتى بىنظير نمودند به سختى فرارى شدند . در اين جنگ كه مايهء و بال اسلام و مسلمانان بود نخبه اهل مدينه از چابك‌سواران و بهترين ياران پيغمبر كشته شدند . امويان حرمت شهرى را كه پيغمبر را پناه داده بود و محل وحى و رسالت بشمار بود از ميان بردند و آن را آلوده كردند . مردم مدينه كه پيغمبر را پناه داده بودند و در مواقع سخت در راه يارى وى فداكارى كرده بودند فجايعى را تحمل كردند كه در تاريخ نظير كمتر دارد تنها ميتوان فجايعى را كه كنستبل فرانسوى مرتكب شد يا وحشيگرى ياران ژرژ فرندسبرك را به هنگام محاصره رم با آن مقايسه كرد . \"\r\n\" سپاه شام مسجد مدينه را طويله اسبان كرد ، حرم و مكانهاى مقدس را براى ربودن اثاثيه آن ويران كردند ، تقدير ميخواست كه بت‌پرستى يك بار ديگر بر اسلام چيره شود .\r\nانتقام‌جوئى و عكس‌العمل بت‌پرستى بر ضد اسلام در اين بار - چنان كه يكى از مورخان اروپائى ميگويد - بسيار سخت و غم‌انگيز بود . امويان رحمت و ملايمتى را كه اسلام بهنگام غلبه بر آنها - در فتح مكه - بخرج داده بود تلافى كردند ، نخبهء اهل مدينه بعضى كشته شدند و بعضى ديگر فرار كردند و بنقاط دوردست پناه بردند . گروه بسيار كمى كه در مدينه\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nماندند اسيران و بندگان يزيد بن معاويه شدند و هر كسى كه بدين عنوان تن نداد گردن او را داغ ميزدند تا اين نشان خفت‌انگيز با او باشد . هيچكس بجز على بن حسين و على ابن عبد الله بن عباس از اين رسوائى معاف نماند . دار العلمها و بناهاى عمومى كه بدوران خلفاى راشدين ساخته شده بود بعضى بسته شد و بعضى ويران شد . پس از آن مدينه نتوانست عظمت ديرين را بدست آورد و به صورت شهرى كه گذشته‌اى درخشان نداشته زير سلطه امويان روزگار ميگذرانيد ، چنان كه وقتى منصور خليفهء دوم عباسى بمدينه رفت براى پيدا كردن مكانهائى كه قهرمانان و بزرگان اسلام در آنجا سكونت داشته بودند محتاج راهنما بود . \"\r\n\r\nمحاصرهء مكه\r\nمسلم بن عقبه از آن پس كه مردم مدينه را مطيع كرد بفرمان يزيد بسوى مكه حركت كرد تا مردم آنجا را نيز باطاعت درآرد ، زيرا عبد الله بن زبير در آنجا كسان را باطاعت خود ميخواند و مكيان نيز از او پيروى ميكردند . مسلم در راه بمرد . يزيد فرمان داده بود كه بعد از وى حصين بن نمير فرماندار سپاه شود وى زمام سپاه را بدست گرفت و در محرم سال 64 هجرى مكه را محاصره كرد . ابن - زبير با ياران خود براى مقابله با سپاهيان يزيد بيرون شد و ميان آنها جنگ رخ داد . در اين اثنا خبر مرگ يزيد رسيد ، حصين بن نمير فرماندهء سپاه امويان ميخواست براى ابن زبير بيعت بگيرد به اين شرط كه وى در شام اقامت گيرد اما ابن زبير اين شرط را نپذيرفت كه ميخواست عظمت ديرين حجاز را تجديد كند و آن را مركز خلافت قرار دهد ، حصين و همراهانش از محاصرهء مكه دست برداشتند اما در اثناى محاصره خسارتهاى بسيار بكعبه زده بودند .\r\n\r\nمعاويه دوم\r\nمعاويه پسر يزيد طفلى ضعيف بود و دوران خلافت او اهميتى ندارد .\r\nزيرا پيش از چهل روز نبود و در اينمدت بسبب بيمارى منزوى بود . مؤلف الفخرى گويد : وى ميخواست مانند ابو بكر پس از خود كسى\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nرا بخلافت انتخاب كند ولى كسى را نيافت كه صلاحيت اين كار را داشته باشد . ميخواست مانند عمر بن خطاب شش تن را انتخاب كند كه خليفه از ميان آنها انتخاب شود بدين كار نيز موفق نشد ، بدينجهت كار را به اختيار مردم گذاشت كه هر كه را ميخواهند انتخاب كنند و به آنها گفت : \" شما به كار خود سزاوارتريد هر كه را ميخواهيد به خلافت انتخاب كنيد \" به دو گفتند : خالد برادر خويش را بخلافت انتخاب كن گفت :\r\n\" به خدا من حلاوت خلافت شما را نچشيدم و و بال آن را به گردن نميگيرم \" پس از آن بمنبر رفت و گفت \" اى مردم جد من معاويه با على بن ابيطالب كه بسبب قرابت رسول شايسته خلافت بود نزاع كرد و شما را بكارها واداشت كه ميدانيد تا مرگش دررسيد و در قبر خويش در بند گناهان خود اسير است ، پس از آن پدرم زمام كار را بدست گرفت كه لياقت آن را نداشت پيرو هوس شد ولى بآرزوى خود نرسيد و عمرش كفاف نداد و در قبر خود پاىبند گناهان خويش است \" پس از آن بگريست تا اشك از گونه‌هايش سرازير شد و گفت : \" براى ما سخت است كه از عاقبت او خبر داريم و ميدانيم كه بسزاى كشتن عترت پيغمبر و هتك حرمت مدينه و ويران كردن كعبه كارش بكجا ميكشد . اكنون من و بال شما را به گردن نميگيرم خود دانيد و خلافتتان ، به خدا اگر دنيا خوب است ما از آن بهره‌اى داشتيم و اگر بد است سهمى كه فرزندان ابو سفيان بدست آورده‌اند براىشان بس است . اينك حسان بن مالك با مردم نماز كند ، و درباره خلافت خود مشورت كنيد ، خداوند شما را رحمت كند \"\r\nپس از اينسخن به منزل خود رفت و منزوى شد و چند روز بعد وفات يافت .\r\n\r\nمروان بن حكم\r\nمروان مردى صاحب راى و فصيح و شجاع بود به روزگار عثمان منشى و مدير امور وى بشمار بود ، قرآن بسيار ميخواند و از بسيارى اصحاب پيغمبر مانند عثمان و عمر و زيدين ثابت حديث روايت ميكرد .\r\nاز جمله عيب‌ها كه بر او ميگيرند اينست كه نامه‌اى از قول عثمان جعل كرد و همان\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nنامه بود كه موجب بازگشت شورشيان و قتل عثمان شد . و نيز گفته‌اند كه وى عثمان را بمخالفت با اصحاب پيغمبر وادار ميكرد .\r\nپس از جنگ جمل مروان از سياست كناره گرفت و با على بيعت كرد و در مدينه مقيم شد و همچنان بود تا معاويه بخلافت رسيد و فرماندارى مدينه را به دو داد . وقتى معاويه از جهان درگذشت يزيد مروان را بصف نزديكان خود برد او را محترم داشت ، مروان در شام بود و پس از مرگ معاوية بن يزيد بسال 64 هجرى بخلافت رسيد و عبيد الله بن زياد و عمرو بن سعيد بن عاص در اين كار با وى كمك كردند .\r\n\r\nجنگهاى داخلى\r\nوقتى معاويه بمرد عربهاى شام كه تعصب و حميتشان مايه نيروى دولت بود بهيجان آمدند و اختلاف در آنها افتاد . قبيله كلب به بنى اميه متمايل بودند و قبيلهء قيس برقابت آن طرفدار عبد الله بن زبير شدند ، كلبيان نيز متحد نبودند ، گروهى از آنها به خالد بن يزيد كه كوچك بود اما فصيح و دانشمند ، مايل بودند و گروهى ديگر به مروان بن حكم كه مردى پير و كارآزموده بود رغبت داشتند ، ميان عربهاى شام بسبب رقابت امويان بر سر خلافت ، اختلاف افتاد و اين اختلاف و نزاع ادامه داشت تا ذيقعده سال 64 هجرى كه در جابيه انجمن كردند و با مروان بن حكم بعنوان خلافت بيعت كردند ، بدين شرط كه پس از وى خالد بن يزيد خليفه باشد و پس از او عمرو بن سعيد بن عاص . بدينسان كسانى كه طمع خلافت داشتند راضى شدند و كلبيان همدل و همسخن شدند . قبيله قيس به پيشوائى ضحاك بن قيس فهرى در مرج راهط گرد آمدند و با عبد الله بن زبير بيعت كردند بنا بر اين دعوى خلافت ميان او و مروان بن حكم منحصر شد . مروان با سپاهى براى جنگ ضحاك بن قيس حركت كرد و در جنگى كه در محرم سال 65 هجرى در مرج راهط رخ داد وى را شكست داد و قوم يمنى بر قوم مضرى غلبه يافت .\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nولى در نتيجهء اين جنگ آتش تعصب از نو نه فقط در شام بلكه در همه ولايات اسلام و مخصوصا در خراسان افروخته شد و كشاكش عربهاى يمنى و مضرى بالا گرفت و دامنهء آن تا دورترين ولايات اسلامى كشيده شد و ميان دو گروه جنگهاى خونين رخ داد .\r\nپس از جنگ مرج راهط مروان بن حكم سپاهى بسوى مصر فرستاد تا عبد الرحمن بن - جحدم فرماندار عبد الله بن زبير را از آنجا بيرون كنند و نيز فرزند خود عبد العزيز را با سپاهى بسوى ايله فرستاد . ابن جحدم براى مقابله با سپاه مروان خندقى بكند و در اين كار سخت بكوشيد . خندق به يك ماه كنده شد اما خندق نتيجه نداد و سپاه ابن جحدم شكست خورد و مروان در جمادى الاول سال 65 هجرى وارد فسطاط شد و همه مردم با او بيعت كردند مگر گروهى كه بر بيعت ابن زبير استوار ماندند و كشته شدند . شمارهء اين گروه بهشتاد ميرسيد و نيز پيشواى طايفه لخم اكدر بن حمام كشته شد و در نتيجه سى هزار كس از آن طايفه بشوريدند و محل اقامت مروان را در ميان گرفتند اما بوساطت بعضى لخميان كار به صلح انجاميد و شورشيان پراكنده شدند . تصادفا در همان روز كه اكدر كشته شد و مردم لخم بشوريدند عبد الله بن عمرو بن عاص وفات يافت و چون برون بردن جنازه ميسر نشد او را در خانه‌اش دفن كردند .\r\nپس از آن مروان بشام برگشت و دو سپاه فراهم آورد يكى را بسوى حجاز فرستاد براى جنگ با عبد الله بن زبير و ديگرى را بسوى عراق فرستاد . سپاه اول شكست خورد و سپاه دوم تا مروان زنده بود كارى نساخت زيرا بسال 65 هجرى مرگش دررسيد .\r\nمروان دو پسر خود عبد الملك و عبد العزيز را وليعهد كرده بود كه اول عبد الملك و سپس عبد العزيز عهده‌دار خلافت شوند . پيش از اين گفتيم كه طرفداران بنى اميه در جابيه انجمن ساختند و با مروان بيعت خلافت كردند به شرط آنكه پس از وى خالد بن يزيد خليفه شود و پس از او عمرو بن سعيد بن عاص اما مروان اين شرط را رعايت نكرد و براى دو فرزند خود\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nعبد الملك و عبد العزيز بيعت گرفت و خالد را تحقير ميكرد تا مردم شام را از او منصرف كند . روزى خالد بر مروان درآمد ، مروان به او بد گفت و او را احمق خواند ، خالد خجل شد و بنزد مادر خود رفت كه بعد از مرگ يزيد بعبد الملك شوهر كرده بود و داستان را با وى بگفت ، مادرش گفت : اين سخن را با كس مگو و خاموش باش تا من آن را تلافى كنم . پس از آن هنگاميكه مروان بنزد مادر خالد خفته بود متكائى بر دهان او نهاد و برنداشت تا بمرد . وقتى عبد الملك از قضيه خبردار شد ميخواست وى را بكشد . به دو گفتند از اين كار چشم بپوشد تا مردم نگويند كه زنى پدر او را كشته و نام وى ننگين شود .\r\n\r\nعبد الملك مروان\r\nعبد الملك پسر مروان بن حكم بن ابى العاص بن شمس بن عبد شمس بن عبد مناف بود و مادرش عايشه دختر معاوية بن ابى العاص بن اميه بنا بر اين نسبت وى از طرف پدر و مادر به ابى العاص ميرسيد . مادر عبد الملك در صفات نيك و فضايل اخلاقى ضرب المثل بود ، عبد الملك در دورهء خلافت عثمان در مدينه بسال 26 هجرى متولد شد ، خوب پرورش يافت و بشجاعت و جوانمردى شهره شد ، مردى فصيح و سخنور و صريح اللهجه بود ، حافظ قرآن بود و از فقه و ادب بهره داشت .\r\n\r\nبنيانگزار دوم دولت اموى\r\nوقتى مروان بن حكم بمرد نزديك بود تعصب قبايلى شيرازهء ملك عرب را بگسلد و دولت اموى زوال پذيرد . از اينرو ميتوان عبد الملك بن مروان را بنيانگزار دوم دولت اموى بشمار آورد ، زيرا وى مردى مقتدر و صاحب راى بود و دولت اموى را از ضعف رهانيد و بنيان آن را از نو استوار كرد .\r\nعبد الملك از آغاز كار بصدد محو دشمنان خويش برآمد و پس از هفت سال كارها سامان گرفت و آرامش برقرار شد و در بقيه روزگار وى و روزگار فرزندان وى آرامش بجاى بود .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nخطرناكترين دشمنان عبد الملك ، عبد الله بن زبير و مختار بن ابى عبيده ثقفى بودند .\r\nبگفتهء مسعودى عبد الملك بسال 66 هجرى با سپاه شام براى جنگ مختار بكوفه رفت .\r\nدر اثناى راه شبى خبر آمد كه عبيد الله بن زياد كشته شد و سپاهنش شكسته و فرارى شد .\r\nهمانشب خبر آمد كه فرماندهء سپاه وى كه با ابن زبير به جنگ بود كشته شده و باز خبر آمد كه سپاه ابن زبير بسرزمين فلسطين درآمده و مصعب برادر ابن زبير بدان پيوسته است .\r\nپس از آن خبر آمد كه امپراطور روم به قصد حمله بشام حركت كرده و در مصيصه ما بين انطاكيه و روم فرود آمده است . باز خبر آمد كه بندگان و اوباش دمشق شوريده‌اند و زندانيان از زندان گريخته‌اند و عربها حمص و بعلبك را غارت كرده‌اند . اينخبرهاى وحشت‌انگيز كه عقل را ميبرد و جان را آشفته مىكند او را مضطرب نكرد و همچنان بكفايت و نيروى خود اطمينان داشت و هرگز عبد الملك را خندان‌تر و گشاده‌روتر و دل‌دارتر از آنشب نديده بودند ، اكنون ببينيم چگونه بر اين مشكلات غلبه يافت .\r\n\r\nتوبه‌گزاران\r\nاز اين پيش گفتيم كه پس از قتل حسين دشمنى و كينهء مسلمانان نسبت به بنى اميه و واليان اموى شدت يافت . به روزگار مروان بن حكم آتش دشمنى فروزانتر شد . بسال 65 هجرى شيعيان در كوفه جنبش كردند و فراهم شدند و از تهاونى كه در يارى حسين كرده بودند پشيمانى نمودند و از كار خود توبه كردند ، از اينرو توبه‌گزاران نام گرفتند ، پس از آن پيمان كردند كه جان و مال خويش را در راه انتقام حسين و جنگ با قاتلان وى بذل كنند و حق را به مكان خويش بازبرند و يكى از اهل بيت را بخلافت بردارند و سليمان بن صرد را به پيشوائى انتخاب كردند پس از آن مردم را دعوت كردند كه در انتقام خون حسين انباز شوند و به ترغيب آنها قصيده‌ها سرودند .\r\nتوبه‌گزاران پس از فراهم كردن وسائل كار در ربيع الاخر سال 65 هجرى در عين الورده با عبيد الله بن زياد روبرو شدند . عبيد الله در زندگى مروان مأمور شده بود كه عراق را زير تسلط امويان درآرد و عراقيان را مطيع كند و پس از مرگ مروان\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nعبد الملك او را در مقام خويش بجا نهاد .\r\nشيعيانى كه در عين الورده حضور يافتند تنها از مردم كوفه نبودند ، بسيارى از مردم بصره و مدائن نيز بدانها پيوسته بودند ، وقتى دو سپاه روبرو شدند ، شيعيان با آنكه در جنگ به سختى پايدارى كردند شكست خوردند و پيشواى آنها سليمان بن صرد كشته شد و فراريان بشهرهاى خويش رفتند .\r\n\r\nمختار بن ابى عبيد\r\nمختار بن ابى عبيد ثقفى بسال 66 هجرى بعرصهء سياست گام نهاد . وى مطامع بسيار داشت و در احزاب مختلف رفت و آمد كرد و عاقبت با عبد الله بن زبير ارتباط يافت ميخواست وزير وى شود اما ابن زبير به دو اعتماد نداشت زيرا در مسلك خويش ثابت نمانده بود نخست اموى سپس زبيرى شد و چون از ابن زبير نوميد شد بكوفه برگشت و بشيعيان پيوست ميخواست از نهضت توبه‌گزاران بر ضد امويان و عبد الله بن زبير استفاده كند . ادعا كرد كه با محمد بن حنفيه پسر على بن ابى طالب ارتباط دارد و امين و وزير اوست ميخواست بدينوسيله راهى براى وصول بخلافت پيدا كند ، شيعيان به آسانى پيرو او شدند و چون محمد بن حنفيه در مكه از پيروى ابن زبير خوددارى كرد اين قضيه براى پيشرفت هدف مختار مساعد افتاد .\r\n\r\nمختار و كيسانيه\r\nمحمد بن حنفيه چون با زبيريان هم‌آهنگ نشد به دعوت آنها لطمه خورد و مختار فرصتى بدست آورد و حزب تازه‌اى از شيعيان بنام كيسانيه تشكيل داد اما كوشش مختار نتوانست اطمينان محمد بن حنفيه را جلب كند زيرا بمردم كوفه كه پيش از آن از يارى پدر و برادرانش دريغ كرده بودند اعتماد نداشت .\r\nنهضت مختار در زمان خلافت عبد الملك بوجود آمد . فان فلوتن درباره مذهب سبئيه يعنى پيروان عبد الله بن سبا و مذهب كيسانيه چنين گويد :\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n\" ظاهر عقيده سبئيه مبنى بر عقيده قديم است كه ميگويد خدا در جسم حلول مىكند . \" اين مذهب با مذهب كيسانيه كه در آغاز به پيشوائى مختار در كوفه پديد آمد اختلاف دارد . كيسانيه اساسا معتقد به امامت محمد بن حنفيه هستند و درباره امام غلو ميكنند . بعقيده آنها محمد بن حنفيه امام است و به همه علوم احاطه دارد زيرا دو برادر وى حسن و حسين اسرار علوم و علم تأويل و باطن را به دو سپرده‌اند . چون كيسانيه معتقدند كه تاويل مسائل شريعت از امتيازات امام است طبعا عقيده دارند كه اطاعت وى واجب است زيرا اطاعت امام اطاعت از قانون الهى است و همين قضيه آنها را از شيعيان معتدل ممتاز مىكند .\r\n\" كيسانيه به بدا نيز معتقدند ، يعنى خداوند متعال هر چه را بخواهد تغيير ميدهد .\r\nبتناسخ ارواح نيز معتقدند . ميگويند كه روح بهنگام جدائى از جسد به جسد ديگر منتقل مىشود ، برجعت نيز معتقدند ، ميگويند محمد بن حنيفه دوباره به دنيا بازميگردد بامامت على و حسن و حسين و محمد بن حنفيه معتقدند ولى در اين قسمت اختلاف دارند كه آيا محمد بن حنفيه امامت را مستقيما از على به ارث برده يا اين مقام بوسيلهء حسن و حسين به دو رسيده است ، نوبختى در كتاب فرق الشيعه مىگويد : فرقه‌اى بامامت محمد بن - حنفيه قائلند زيرا در جنگ بصره پرچم على بدست او بود و بدست حسن و حسين نبود مختار مدعى بود كه محمد بن حنفيه به او دستور داده كه كسان را بامامت او دعوت كند زيرا او بعد از پدرش امام است ، مختار ميگفت كه محمد بن حنفيه وصى على بن ابيطالب است و او عامل ابن حنفيه است . بسيارى از كيسانيه مرگ محمد بن حنفيه را انكار ميكنند و اعتقاد دارند كه وى در كوه رضوى كه تا مدينه هفت روز راه است اقامت دارد و از اين محل رجعت مىكند ، كثير عزه و سيد حميرى در اين باب اشعار بسيار سروده‌اند تا آنجا كه اين گونه شعر بنام شعر كيسانى معروف شده است . \"\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nشهرستانى دربارهء عقايد كيسانيه چنين ميگويد : \" همه كيسانيه عقيده دارند كه دين عبارت از اطاعت يك مرد است و با وجود اطاعت وى توجه بقواعد اسلام از قبيل نماز و روزه و حج و امثال آن ضرورت ندا\r\nفان فلوتن در جاى ديگر درباره عقايد سبئيه و كيسانيه چنين ميگويد :\r\n\" شيعيان امام را شخصى مقدس ميدانند ولى كيسانيه وى را مردى عاليقدر ميشمارند كه بعلوم ماوراى طبيعت احاطه دارد . \"\r\nاين بود مختصرى از عقايدى كه مختار در ميان كيسانيه رواج داد و نگفته معلوم است كه اين عقايد با تعليمات ساده اسلام سازش ندارد .\r\n\r\nقتل ابن زياد\r\nوقتى مختار دعوت خود را بنام محمد بن حنفيه آغاز كرد گروه توبه‌گزاران به دو پيوستند ، موالى شيعه نيز زير پرچم وى درآمدند و مختار بكمك آنها عامل كوفه را كه از طرف ابن زبير بود بيرون كرد ، پس از آن فرصتى بدست آورد و سپاهى به سالارى ابراهيم پسر مالك اشتر براى مقابله با ابن زياد فرستاد . ابراهيم در ساحل نهر خابور در نزديكى موصل با ابن زياد كه گروهى از سپاه شام را همراه داشت روبرو شد و وى را شكست داد ، در اين جنگ ابن زياد و گروهى از اشراف شام كشته شدند ، سر ابن زياد را بنزد مختار بردند كه آن را به مكه بنزد ابن زبير فرستاد . در نتيجهء فيروزى مختار و قتل ابن زياد شيعيان دلبسته او شدند و بر او فراهم آمدند .\r\n\r\nقتل مختار\r\nوقتى كار مختار بالا گرفت ابن زبير مصمم شد او را از ميان بردارد و مصعب برادر خود را با سپاهى بجنگ مختار فرستاد و ولايت عراق را به دو داد . مصعب بسوى عراق حركت كرد و بسال 67 هجرى نزديك كوفه ميان او و مختار جنگى رخ داد كه مصعب فاتح شد و مختار و هفت هزار تن از پيروان وى كه خونخواهان حسين بودند ، كشته شدند و مصعب بر كوفه تسلط يافت .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n\r\nعبد الملك و نزاع مختار و ابن زبير\r\nعبد الملك در شام مراقب حوادث بود و مصعب بن زبير را در جنگ شيعيان و خوارج واگذاشت ، مسلما ميخواست نيروى ابن زبير ضعيف شود ، همين كه مصعب از جنگ مختار فراغت يافت عبد الملك بسوى او حركت كرد پيش از اين گفتيم كه امپراطور روم به قصد حمله بشام در مصيصه فرود آمده بود . عبد الملك براى آنكه از طرف روم آسوده‌خاطر شود با امپراطور روم صلح كرد و اموال و هدايائى براى او فرستاد و تعهد كرد كه هر سال پنجاه هزار دينار براى وى بفرستد ، اما پس از آنكه مشكلات خود را از پيش برداشت و دشمنان را سركوب كرد از انجام اين تعهد سر باز زد .\r\n\r\nخروج عمرو ابن سعيد بن عاص\r\nوقتى عبد الملك از طرف روميان اطمينان يافت كه در اثناى جنگ با ابن زبير بسوى شام نخواهند تاخت از شام بسوى عراق حركت كرد ، عمرو بن سعيد بن عاص فرصت را غنيمت شمرد و از اطاعت عبد الملك بيرون شد و كسان را به بيعت خويش خواند ، عبد الملك بناچار بسوى دمشق بازگشت و ولايتعهد را به عمرو وعده داد و او را باطاعت خويش درآورد و سپس او را از ميان برداشت .\r\nعمرو مردى شجاع و فصيح بود و خود را براى خلافت از عبد الملك سزاوارتر ميدانست .\r\nعبد الملك نامه‌اى به دو نوشت كه تو بخلافت طمع دوخته‌اى اما لياقت آن را ندارى عمرو پاسخى سخت به دو داد ، عبد الملك از در ملايمت درآمد و با وعدهء ولايتعهد او را بنزد خود طلبيد ، عمرو كه از امان عبد الملك اطمينان يافته بود برفت اما عبد الملك بعهد خود وفا نكرد و فرمان داد تا گردنش را زدند و سرش را ميان يارانش انداختند و آنها نيز وقتى چنين ديدند پراكنده شدند .\r\nبدينسان عبد الملك عمرو بن سعيد را كه مايه اختلاف خاندان اموى شده بود از ميان\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nبرداشت اما اين خيانت را بر او عيب گرفتند و گفتند اين اولين خيانتى بود كه در اسلام رخ داد .\r\n\r\nحركت عبد الملك بسوى عراق\r\nوقتى عبد الملك عمرو بن سعيد را از ميان برداشت بسوى عراق رفت و در قرقيساء زفر بن حارث پيشواى طايفه قيس را كه طرفدار عبد الله بن زبير بود محاصره كرد ، زفر تسليم عبد الملك شد و با او بيعت كرد و نزاع قيسان و يمينيان پايان گرفت و همه پيرو عبد الملك شدند ولى كينه ديرين را فراموش نكردند و همين كه فرصتى بدست مىآمد آتش دشمنى ميانشان فروزان ميشد .\r\n\r\nحزب زبيريان\r\nبيشتر مورخان پنداشته‌اند كه حزب زبيرى از سال 63 هجرى كه عبد الله بن زبير در مكه كسان را ببيعت خود خواند پديد آمد .\r\nاما به نظر ما هستهء اين حزب پس از قتل عثمان و قيام طلحه و زبير بر ضد على بن ابى طالب بوجود آمد ، زيرا چون عثمان در اثناى محاصره عبد الله بن زبير را بر خانه خويش گماشت عبد الله اين كار را نشان لياقت و كفايت خويش دانست و پنداشت شايسته خلافت نيز هست . مؤلف عقد الفريد گويد : \" عثمان عبد الله بن زبير را به هنگام محاصره به حفظ خانه خود گماشت از اينرو مدعى خلافت شد . \" بنا بر اين اين زبير از آن هنگام در انديشهء خلافت و بانتظار فرصت بود .\r\nبدوران خلافت على نيز ابن زبير خود را سزاوار خلافت مىدانست و براى تحقق هدف خويش ميكوشيد ، على كه از هدف وى خبر داشت درباره او به زبير گفته بود :\r\n\" ما تو را از بنى المطلب مىشمرديم تا پسرت بزرگ شد و ميان ما تفرقه انداخت \" ابن زبير براى تقويت گروه طلحه و زبير و عايشه سخت مىكوشيد و دست و زبان اين حزب بشمار بود . وى در خانهء عايشه بزرگ شده بود و عايشه ميخواست او را بخلافت برساند .\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nوقتى پيش از جنگ جمل مروان بنزد طلحه و زبير رفت و گفت : بكدامتان سلام امارت گويم و كدامتان امامت نماز را عهده ميكنيد ، عايشه كس بنزد او فرستاد و پيغام داد : \" خواهرزاده من امامت نماز را عهده كند \" مقصودش عبد الله بن زبير بود .\r\nپيش از اين گفتيم كه وقتى در راه بصره سگهاى حوأب بر عايشه بانك زدند و او مىخواست از همان جا برگردد عبد الله بن زبير او را از بازگشت منصرف كرد و نيز گفتيم كه وقتى زبير پيش از جنگ جمل در نتيجهء گفتگو با على ميخواست از ميدان جنگ كناره گيرد عبد الله اصرار كرد كه از راى خويش برگردد و او را ترسو خواند و زبير بسبب تحريك وى كفاره قسم خود را داد و وارد ميدان جنگ شد .\r\n\r\nابن زبير بدوران معاويه\r\nپيش از آنكه يزيد به وليعهدى انتخاب شود ابن زبير به ظاهر با معاويه اختلاف نداشت بسال پنجاهم هجرى با سپاه معاويه كه قسطنطنيه را محاصره كرد همراه بود . شايد معاويه در ابن زبير مخالفتى احساس ميكرد كه به جلب رضاى او ميكوشيد و عطاياى بسيار به وى ميداد و اين از معاويه كه به تدبير و كاردانى شهره بود عجب نبود .\r\nبهر حال ابن زبير در همه مدت خلافت معاويه جنبشى نكرد ، شايد شكست عايشه و طلحه و زبير در جنگ جمل در گوشه‌گيرى ابن زبير مؤثر بود . اما سكوت وى دوام نيافت و همين كه از ولايتعهد يزيد سخن بميان آمد از جاى برخاست و در صف مخالفان اين كار مقابل معاويه ايستاد و براى جلوگيرى از انتخاب يزيد به سمت ولايتعهد كوشيد .\r\n\r\nابن زبير پس از مرگ معاويه\r\nپس از مرگ معاويه دعوت ابن زبير در راهى تازه افتاد وقتى حسين بن على كشته شد ميدان براى ابن زبير خالى ماند و بسال 63 هجرى كسان را بخلافت خويش دعوت كرد و دعوت وى در عربستان و عراق با موفقيت روبرو شد . محمد بن حنفيه كه پيش از آن با يزيد بن معاويه بيعت كرده بود از\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nبيعت و پيروى ابن زبير سر باز زد و مخالفت وى به پيشرفت ابن زبير لطمه زد و زمينه را براى پيدايش حزب كيسانيه فراهم كرد ، اينحزب بعد از قتل حسين در كوفه به پيشوائى مختار بن ابى عبيد بوجود آمد .\r\n\r\nحزب زبيريان و علل ظهور آن\r\nحزب زبيريان مدتهاى دراز مايهء زحمت و دردسر امويان بود .\r\nانگيزه‌هائى كه مسلمانان را به امويان بدبين كرده بود و زمينه را براى ظهور و پيشرفت حزب زبيريان مهيا كرد از اينقرار بود : نخست آن كه خلافت اسلام از راه شورى منحرف شد و صورت حكومت ارثى گرفت و اين كار با اصول ساده اسلام هماهنگى نداشت و با رسوم خسروان و قيصران همانند بود ، بعلاوه دشمنان بنى اميه درباره يزيد چيزها گفتند كه قدر وى را در نظر مسلمانان كاست و صلاحيت و لياقت خلافت را از او سلب كرد . دوم حادثات فاجعه‌وارى بود كه بدوران يزيد رخ داد و حسين بن على كشته ، شد و شاميان بمدينه هجوم بردند و از قتل و غارت دريغ نكردند كه عبد الله بن زبير از آن براى تحريك مسلمانان بر ضد بنى اميه و دعوت آنها بخلافت خود استفاده كرد . سوم آنكه عاملان بنى اميه در ولايات با مردم سختى و خشونت مىكردند و مردم از حكومت اموى منزجر شدند و بدشمنان آن پيوستند ، بعلاوه عبد الله بن زبير بصلاح و تقوى و ديندارى معروف بود و مسلمانان او را دوست داشتند و ياريش مىكردند از اينرو كار ابن زبير در مكه بالا گرفت . بگفتهء طبرى ابن زبير خطبه‌اى خواند و مقتل حسين را ياد كرد و مردم عراق را كه از يارى وى دريغ كرده بودند مذمت كرد و در پايان آن بكنايه شمه‌اى از اعمال زشت يزيد را گفت ، يارانش بانگ زدند كه بيعت خويش را آشكار كن كه پس از حسين رقيبى براى تو نمانده است - پيش از آن ابن زبير نهانى از مردم بيعت مىگرفت ، اما تظاهر مىكرد كه پناهنده كعبه است - ابن زبير گفت شتاب مكنيد ، در آن وقت عمرو بن سعيد بن عاص فرماندار مكه بود و با وجود سرسختى و تعصب اموى با\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nابن زبير و يارانش مدارا ميكرد .\r\nبتدريج كار ابن زبير بالا گرفت و مردم مدينه نيز با او مكاتبه آغاز كردند ، در مدينه گفته ميشد كه پس از حسين هيچكس با ابن زبير رقابت نخواهد كرد .\r\n\r\nرواج دعوت ابن زبير\r\nپس از مرگ معاويهء دوم دعوت ابن زبير در حجاز و عراق و يمن و مصر به خوبى پيشرفت كرد و بسيارى از مردم شام نيز به دو پيوستند ، مردم مكه بجز عبد الله بن عباس و محمد بن حنفيه كه خلافت را حق بنى هاشم مىدانستند طرفدار ابن زبير بودند .\r\nدر بصره سلمة بن حنظله تميمى كسان را بسوى ابن زبير ميخواند . مردم كوفه همگى پيرو او شده بودند . در شام دعوت ابن زبير پس از مرگ معاوية بن يزيد و اختلاف امويان پيشرفت كرد و گروهى طرفدار ابن زبير و گروهى ديگر طرفدار امويان بودند .\r\nمؤلف عقد الفريد گويد : وقتى معاوية بن يزيد بمرد همه مردم شام بجز مردم اردن با ابن زبير بيعت كردند ، مردم مصر نيز به بيعت وى درآمدند و ابن زبير ضحاك بن قيس فهرى را بر مردم شام گماشت .\r\n\r\nنيروى مصعب ابن زبير\r\nاكنون كه علل و كيفيت ظهور حزب زبيريان را باختصار شرح داديم دنبالهء حوادث را ياد ميكنيم . مصعب بن زبير به سوى كوفه حركت كرد عبد الملك بن مروان پس از صلح با قيسيان براى جنگ مصعب بسوى كوفه حركت كرد . وقتى مصعب از حركت وى خبردار شد براى مقابله آماده شد اما سپاه مصعب با سپاه عبد الملك مقاومت نتوانست زيرا گروهى از سپاهيان مصعب كه مهلب بن ابى صفره سالارشان بود بسبب جنگ با خوارج خسته و وامانده بودند بعلاوه شيعيان بسبب قتل مختار بن ابى عبيد كينهء مصعب را بدل داشتند .\r\nپيش از جنگ عبد الملك مروان با بزرگان سپاه مصعب و اشراف كوفه مكاتبه كرد و به آنها وعده‌هاى گونه‌گون داد و همه را از راه بدر برد مگر ابراهيم بن اشتر كه فريب نخورد\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nو نامهء عبد الملك را بمصعب داد . بگفتهء ابن قتيبه ، عبد الملك در اين نامه ولايت عراق را بابراهيم وعده ميداد .\r\nپس از آن ابراهيم حكايت بزرگان سپاه را بگفت كه نامه‌هاى عبد الملك را نهان داشته‌اند و از مصعب تقاضا كرد آنها را بكشد تا سپاه را تباه نكنند ، اما مصعب راى او را نپذيرفت ، گفت آنها را محبوس سازد تا كار روشن شود ، مصعب از اين كار نيز دريغ كرد .\r\nاز اينقرار بزرگان سپاه مصعب با وى يكدل نبودند كه عبد الملك توانست با آنها مكاتبه كند و بوعده‌هاى گونه‌گون بفريبد . بعلاوه مصعب دور انديش و مدبر نبود كه وقتى از حقيقت كار خبر يافت گفتار ابراهيم بن اشتر را نپذيرفت و آنگروه خيانتكار را در سپاه خويش باقى گذاشت ، اين روش اثر بد داشت ، ياران مصعب پراكنده شدند و گروهى اندك بدور او ماندند . نزديك باخمرا كه ما بين كوفه و واسط بود ، جنگ ميان مصعب و سپاه شام در گرفت با آنكه مصعب سخت مقاومت كرد عاقبت كشته شد و همراهانش فرارى شدند ، عبد الملك بسال 71 هجرى بكوفه درآمد و مردم با او بيعت كردند و براى بصره و كوفه عامل معين كرد .\r\n\r\nمحاصرهء مكه\r\nبدينسان عراق نيز بقلمرو عبد الملك پيوست و تنها سرزمين حجاز بدست ابن زبير ماند ، وقتى تسلط عبد الملك بر عراق استقرار يافت سپاهى فراوان بفرماندهى حجاج بن يوسف ثقفى بسوى حجاز فرستاد تا ابن زبير را از ميان بردارند .\r\nحجاج بسوى طائف رفت و از آنجا راه مدينه گرفت ، عامل مدينه با سپاهيان خود بحجاج پيوست ، پس از آن حجاج بسوى مكه رفت و آنجا را محاصره كرد و بوسيله منجنيق كعبه را سنگباران كرد . مكيان امان خواستند ، گروهى از ياران و خويشاوندان ابن زبير به\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nحجاج پيوستند و عده كمى از يارانش باقيماندند . وقتى ابن زبير بدانست كه ناچار كشته مىشود بنزد مادر خود اسماء دختر ابو بكر رفت و گفت : \" مادر جان مردم و حتى فرزند و خويشاوندان من مرا رها كرده‌اند و گروه كمى بدور من مانده‌اند كه ساعتى بيشتر مقاومت نميتوانند كرد ، دشمنان حاضرند از دنيا آنچه ميخواهم به من بدهند رأى تو چيست ؟ \"\r\nاسماء گفت : \" تو از كار خويش خبر دارى ، اگر ميدانى كه حق با تو است و كسان را بسوى حق ميخوانى در راه آن استوار باش ، زيرا كسان تو در اين راه كشته شدند ، گردن خود را بدست كودكان بنى اميه مده كه با آن بازى كنند ، اگر در پى دنيائى آدم بدى هستى ، اگر ميگوئى كه حق با من بود و همين كه ياران من سستى گرفتند ناتوان شدم اين كار از آزادگان و دينداران روا نيست ، مگر در جهان جاودانه ميمانى ؟ كشته شدن بهتر است \"\r\nابن زبير گفت : \" مادر جان بيم دارم كه مردم شام وقتى مرا كشتند اعضايم را قطع كنند \"\r\nاسماء گفت : \" وقتى گوسفند كشته شد اگر پوستش را بكنند رنج نميبرد در كار خود استوار باش و از خدا يارى بخواه . \"\r\nابن زبير سر مادر خويش را بوسيد و گفت رأى من همين است مادرش براى او دعا كرد و او را دل داد .\r\n\r\nقتل ابن زبير\r\nپس از آن عبد الله بيرون شد و با مردم شام به سختى جنگ كرد و شجاعتى بىنظير نمود ، عاقبت دشمنان بر او دست يافتند و خونش را بريختند و اين رخداد در جمادى الاخر سال 73 هجرى بود .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n\r\nعلل سقوط حزب زبيريان\r\nعبد الله بن زبير حجاز را مركز حكومت خود كرده بود اما در آنوقت عوامل سياسى از حجاز بشام و عراق انتقال يافته بود .\r\nدر حجاز طبقه اشراف مىزيستند كه بمنازعات سياسى رغبتى نداشتند و به سبب ثروتى كه بدست آورده بودند به آرامش و فراغت متمايل بودند ، از اينرو دعوت ابن زبير در آن سرزمين چنان كه بايد با موفقيت روبرو نشد و طرفداران جدى پيدا نكرد .\r\nگويا ابن زبير زير نفوذ تمايلات قومى بود و ميخواست سلطه و نفوذ را به سرزمين حجاز بازگرداند و عظمتى را كه اين ناحيه بدوران پيغمبر و ابو بكر و عمر و عثمان داشته بود تجديد كند ، از اينرو وقتى پس از مرگ يزيد ، حصين بن نمير خواست با او بيعت كند به شرط آنكه در شام اقامت گيرد اين شرط را نپذيرفت و نخواست حجاز را ترك كند .\r\nبعلاوه عبد الله بن زبير در نشر دعوت خود سستى ميكرد ، وى در حجاز اقامت داشت و كار دعوت در ولايات را بياران خود چون ضحاك بن قيس و زفر بن حارث و برادرش مصعب سپرده بود اما سزاوار بود كه انتشار دعوت را در مصر و عراق و ولايتهاى ديگر به خويشتن عهده كند .\r\nكوشش شيعه و خوارج و مخالفتشان با ابن زبير در سقوط وى تأثير داشت ، زيرا نيروى او تقسيم شد . گروهى از مردان كارآزموده وى بجنگ خوارج سرگرم شدند و گروهى ديگر بتعقيب مختار برخاستند و بقيه با بنى اميه روبرو شدند ، اگر همه بر ضد بنى اميه به كار ميافتادند بر آنها غلبه مييافتند .\r\nبدتر از همه آنكه ابن زبير ببخل شهره بود ، بگفته مولف عقد الفريد مصعب بن زبير وقتى مختار بن ابى عبيد ثقفى را كشت با گروهى از بزرگان عراق بنزد عبد الله بن زبير رفت و گفت : بزرگان عراق را بنزد تو آورده‌ام تا از اين مال به آنها ببخشى . عبد الله گفت :\r\nبندگان مردم عراق را بنزد من آورده‌اى كه از مال خدا به آنها ببخشم به خدا چنين نمىكنم .\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nخلفاى بنى اميه بر خلاف ابن زبير مردم را بوسيله بذل مال جلب مىكردند و مردم چنان كه گفته‌اند بندگان درهم و دينارند .\r\nامويان در عرصه تبليغ بر زبيريان تفوق داشتند شاعران از محامدشان سخن داشتند و باميد عطيه برايشان تبليغ ميكردند ، امويان به شاعران و قبايلى كه شاعران بدان منسوب بودند بخششهاى بسيار ميكردند اما بيشتر از يك شاعر طرفدار زبيريان نبود كه بنى اميه را دشمن مىداشت و بر ضد آنها سخن ميراند ، و عجب نبود اگر مردم از ابن زبير كناره گرفتند و با عبد الملك مروان مكاتبه كردند و با مصعب خيانت كردند ، عبد الملك از بخل عبد الله بن زبير خبر داشت و پيش‌بينى مىكرد كه كار او بالا نخواهد گرفت . وقتى عبد الملك از مصعب بن زبير تقاضا كرد از برادر خود دست بردارد و بامويان ملحق شود درباره عبد الله با او گفت : به خدا در او سه خصلت هست كه با وجود آن به جائى نخواهد رسيد :\r\nيكى اينكه خودپسند مغرور است . دوم اينكه تنها به رأى خود كار مىكند و به رأى ديگران اعتنا نميكند . سوم آنكه بخيل است و هر كه اين صفات را داشته باشد كارش بالا نميگيرد . \"\r\nخطاهاى ديگر نيز بود : ابن زبير بىهيچ سبب بنى اميه را از مدينه بيرون كرد و بر ضد بنى هاشم قيام كرد و قدر آنها را كاست ، كعبه را ويران كرد تا اصلاح كند و حجاج بن - يوسف بدستاويز آن مردم را بر ضد او شورانيد .\r\nبدينسان حزب زبيريان كه مدت نه سال از 64 تا 73 هجرى بر قسمتى مهم از ولايات اسلام تسلط داشت سقوط كرد . شكست ابن زبير از لحاظ سياسى معنى خاص داشت ، اين شكست مخصوص يك شخص يا يك گروه نبود ، در حقيقت سرزمين حجاز كه مبدء نهضت زبيريان بود شكست خورد و اين آخرين تلاشى بود كه حجاز براى تجديد نفوذ معنوى و سياسى خويش ميكرد و پس از آن جنبشى نكرد .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\n\r\nحجاج بن يوسف و عراق\r\nاز پى حوادثى كه نزديك بود دولت اموى را منقرض كند ، عبد الملك بر شام و فلسطين و عراق تسلط يافت ، وقتى بسال 73 هجرى رقيب خود عبد الله بن زبير را از ميان برداشت ، حجاج بن يوسف ثقفى را براى مطيع كردن بلاد مشرق مأمور كرد . حجاج بعد از قتل ابن زبير از سال 73 تا 75 هجرى فرماندار حجاز بود . پس از آن عبد الملك ويرا بفرماندارى عراق منصوب كرد و حجاج با سپاهى از مردم شام بسوى عراق حركت كرد ، وقتى بقادسيه رسيد سپاه را باستراحت رها كرد و با دوازده كس بسوى كوفه رفت و همين كه بدان جا رسيد با صورت بسته بمنبر رفت ، وقتى مسجد از مردم پر شد روپوش از چهره برداشت و خطبه‌اى را كه در عرصهء تاريخ و ادب شهره است خواند و مردم عراق را بسبب آنكه مدتها از اطاعت بنى اميه بيرون رفته بودند به سختى سرزنش و تهديد كرد . از جمله گفت : اى مردم كوفه من سرهائى را مىبينم كه رسيده و موقع چيدن آن فرا رسيده و من آن را خواهم چيد ، گوئى خونها را ما بين عمامه‌ها و ريشها ميبينم . \" دنبالهء خطبه نيز به معنى و اسلوب چنين بود .\r\nوقتى حجاج از سخن فراغت يافت از مردم مسجد كه سران و بزرگان قوم در ميانشان بسيار بودند ، هيچكس دم نزد و در جواب سخنان تند و زننده او چيزى نگفت ، پس از اين مقدمه دراز و وحشت‌انگيز ، حجاج بغلام خويش فرمان داد تا نامه عبد الملك را بخواند ، غلام نامه را چنين خواند : \" از عبد الملك امير مؤمنان بسوى مسلمانان كوفه سلام بر شما . \" هيچكس از حاضران جواب سلام خليفه را نداد ، حجاج بغلام خود گفت توقف كند ، پس از آن مردم را تهديد كرد و گفت : به خدا شما را بطريقى ديگر ادب ميكنم تا باستقامت باز آئيد \" سپس بغلام خود گفت دوباره نامه را از سر بخواند ، وقتى سلام خليفه را خواند حاضران گفتند : \" سلام بر امير المؤمنين باد \"\r\nاز اين خطبه روشى را كه حجاج با مردم عراق پيش گرفت ميتوان دريافت روش وى\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nدور انديشى بود آميخته با ظلم و تعدى ، با مردم سخت ميگرفت و چون از كسى ظنين ميشد خونشرا ميريخت .\r\nوقتى حجاج از كار مردم كوفه فراغت يافت ببصره رفت و در آنجا نيز خطبه‌اى خواند كه بمعنى و اسلوب با خطبهء كوفه تفاوت نداشت ، پس از آن با مهلب بن ابى صفره در جنگ خوارج كمك كرد . در اين جا لازم است كمى به عقب برگرديم و ببينيم كار خوارج با عبد الله ابن زبير و پس از آن با عبد الملك بن مروان چگونه بود .\r\n\r\nخوارج\r\nوقتى ابن زياد در عراق با خوارج سخت گرفت گروهى از آن‌ها فراهم شدند و رنج‌هائى را كه از دست امويان مىديدند با يكديگر ميگفتند ، نافع بن ازرق با آنها گفت : \" خدا كتاب را بر شما نازل كرد و جهاد را بر شما واجب كرد و حجت را بر شما تمام كرد ، اكنون ستمگران شمشير به روى شما كشيده‌اند .\r\nبيائيد بنزد آنكس رويم كه در مكه نهضت كرده اگر با عقيده ما موافق بود همراه او جهاد ميكنيم و اگر با عقيده ما موافق نبود دست او را از خانه كوتاه ميكنيم \" پس از آن خوارج بسوى مكه حركت كردند و به ابن زبير پيوستند ، ابن زبير در صدد برآمد آنها را به سوى خود جلب كند و از آنها براى وصول بهدف خويش استفاده كند از اينرو به آنها گفت كه با عقيده‌شان موافق است ، آنها نيز با وى به جنگ مردم شام پرداختند و همچنان بودند تا يزيد بمرد .\r\n\r\nجدائى خوارج از ابن زبير\r\nوقتى يزيد بمرد و محاصره مكه بپايان رسيد خوارج اجتماع كردند و گفتند :\r\nكارى كه ما كرديم مطابق صواب نبود شما به يارى مردى جنگ ميكنيد كه از عقيده او خبر نداريد شايد او با عقيده شما موافق نباشد . قرار كردند بنزد ابن زبير روند و راى او را درباره على و عثمان و اعمال آن‌ها بپرسند . وقتى سئوال را با ابن زبير گفتند پاسخ داد : \" شما و حاضرانرا شاهد ميگيرم كه\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nمن دوستدار عثمانم و دشمن دشمنان او \" وقتى خوارج ديدند كه ابن زبير با عقيده آنها موافق نيست از مكه رخت بربستند ، نافع بن ازرق حنظلى و عبد الله بن صفار سعدى و عبد الله ابن اباض و حنظلة بن بيهس بسوى بصره رفتند ، ابو طالوت كه از قبيله بكر بن وائل بود و ابو - فديك و عطية بن اسود يشكرى بسوى يمامه حركت كردند .\r\nوقتى نافع بن ازرق و پيروانش ببصره رسيدند در آن جا با ياران خود اجتماع كردند و از جهاد سخن راندند ، پس از آن قيام كردند و در زندان را بشكستند و خوارجى را كه ابن زياد محبوس كرده بود بيرون آوردند ، در همان وقت مردم بصره نيز بر ضد ابن زياد قيام كرده بودند و نفوذ او بسبب نهضت ابن زبير سستى گرفته بود و اين ، توفيق خوارج را آسان ميكرد . وقتى كار نافع بالا گرفت بصريان براى جنگ او آماده شدند . در شوال 64 هجرى باهواز رفت و در آنجا ميان او و بصريان جنگى سخت درگرفت كه نافع پيشواى خوارج و مسلم بن عبيس سالار بصريان كشته شدند و دو كس ديگر كه پس از آنها فرماندهى دو سپاه را عهده كرده بودند نيز بقتل رسيدند ، جنگ سخت ميان خوارج و بصريان كه طرفدار بنى اميه بودند ادامه داشت تا جمادى الاخر سال 65 هجرى كه بصريان شكست خوردند و فرارى شدند .\r\n\r\nمهلب ابن ابى صفره در جنك خوارج\r\nوقتى مردم بصره از حادثه خبر يافتند و خطر خوارج را معاينه ديدند از احنف بن قيس خواستند به جنگ آنها برخيزد احنف بدانها گفت مهلب ابن ابى صفره را كه مردى شجاع و جنگ آزموده و صاحب تدبير و رأى بود نامزد اين كار كنند مردم بصره از مهلب خواستند كه شر خوارج را از سر آنها كوتاه كند مهلب اين تقاضا را پذيرفت ، به شرط آنكه بهر كجا غلبه يافت امارت آن خاص وى باشد و براى جنگ از بيت المال او را كمك دهند و از ميان مردم و چابكسواران و اشراف هر كه را ميخواهد انتخاب كند ، شرايط او پذيرفته شد .\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nافكاه ميان خوارج و بصريان بفرماندهى مهلب و احنف بن قيس جنگ آغاز شد خوارج شكست خوردند و پيشوايشان كشته شد و بنواحى كرمان و اصفهان گريختند . مهلب همچنان در تعقيب خوارج بود تا مصعب بن زبير فرماندار عراق شد و مهلب را به امارت جزيره انتخاب كرد و عمرو بن عبيد الله بن معمر را نامزد جنگ خوارج كرد . عمرو نيز مدتى با خوارج بجنگ بود و آنها را باصفهان راند . عاقبت خوارج نيروى خود را فراهم كردند و به نيشابور رفتند ، قاعد بن زبير با آنها جنگ كرد و شكستشان داد ولى او لياقت و حزم مهلب را نداشت بدين جهت كار خوارج بالا گرفت و تباهكارى آنها فزونى يافت ، كودكان و زنان را ميكشتند و خراج دريافت ميداشتند ، ناچار مردم عراق از مصعب خواستند كه مهلب را به جنگشان بفرستد ، مهلب بار ديگر با خوارج كه قطرى بن فجاه پيشوايشان بود جنگ انداخت و مدت هشت ماه دو گروه بجنگ بودند .\r\nوقتى مصعب بن زبير كشته شد و عراق زير تسلط عبد الملك درآمد خوارج از نو سر - برداشتند ، زيرا عبد الملك خالد بن عبد الله بن اسيد را به فرماندارى عراق فرستاد و او مهلب را از جنگ خوارج بازداشت و برادر خود عبد العزيز بن عبد الله را نامزد اين كار كرد كه خوارج او را به سختى شكست دادند و زنش را اسير كردند .\r\nعبد الملك از روش فرماندار خويش خشنود نشد و نامه‌اى نوشت و او را سرزنش كرد كه چرا مهلب را كه مردى نيرومند و جنگ‌آزموده بود از جنگ با خوارج بازداشته است و فرمان داد كه اين كار را به عهده مهلب نهد . اين رخداد بسال 72 هجرى بود و از آنوقت جنگ ميان مهلب و از ارقه كه گروهى از خوارج بودند درگرفت و براى مهلب از كوفه پيوسته مدد مى - رسيد .\r\nبا وجود اين خطر خوارج شدت گرفت و در بسيارى جنگها به سختى مقاومت كردند زيرا ولايتداران عراق ضعيف و سست‌اراده بودند و چنان كه پيش از اين گفتيم عبد الملك\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nحجاج بن يوسف ثقفى را بفرماندارى عراق انتخاب كرد . حجاج با كوفيان سخت گرفت تا به كمك مهلب شتافتند و كار وى نيرو گرفت و خوارج را به سوى كرمان فرارى كرد و خود در فارس اقامت گرفت ، پس از آن خوارج را تا جيرفت تعقيب كرد و در آنجا بيشتر از يك سال جنگ پيوستند تا ميان خوارج اختلاف افتاد . علت اختلافشان چنان بود كه يكى از خوارج مقعطر نام يكى از ياران خويش را كه مردى شجاع بود بكشت ، خوارج از قطرى تقاضا كردند قاتل را بدست آنها بدهد كه وى را قصاص كنند ، قطرى از اين كار دريغ كرد و گفت : مردى در تاويل خطا كرده سزاوار نيست او را بكشيد زيرا از اهل فضيلت و سابقه است .\r\nو نيز درباره علت اختلاف ميگويند كه مهلب يك مسيحى را بسپاه خوارج فرستاد و به دو فرمان داد كه وقتى بدانجا رسيد قطرى را سجده كند ، مسيحى نيز فرمان مهلب را كار بست . خوارج بقطرى گفتند اين شخص تو را خدا ميداند و به مسيحى هجوم برده خونش را ريختند ، علت هر چه بود ميانشان اختلاف افتاد و جدايى گرفتند گروهى از آنها با قطرى بماندند و گروهى ديگر بعبدربه كبير پيوستند و دو گروه يك ماه با هم جنگ كردند تا ضعيف شدند ، در اينمدت مهلب آنها را به حال خود گذاشت پس از آن قطرى بسوى طبرستان رفت و عبدربه در كرمان اقامت گرفت مهلب در جيرفت ويرا محاصره كرد و او را از ميان برداشت و بر اموال و سپاهيان وى تسلط يافت . اين رخداد بسال 77 هجرى بود\r\nوقتى حجاج از حركت قطرى و يارانش بسوى طبرستان خبر يافت سپاهى فراوان بسوى آنها فرستاد قطرى كشته شد و همراهان وى بعضى كشته شدند و بعضى متفرق شدند .\r\nحجاج با صفريه نيز كه فرقه‌اى از خوارج بودند و صالح بن مسرح تيمى سالارشان بود جنگ كرد . صالح مردى بود عابد و فقيه و بياران خود فقه و قرآن تعليم ميداد ، غالبا در موصل و جزيره اقامت داشت و بكوفه آمد و رفت ميكرد . وقتى حجاج از كار وى خبر يافت به سختى در طلب وى برآمد ، صالح بسوى موصل گريخت و در آنجا تصميم گرفت بر ضد حجاج\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nقيام كند و ياران خود را بجانبازى و فداكارى در راه اطاعت خدا و جنگ با كفار ترغيب كرد شبيب بن يزيد شيبانى نيز با گروهى از ياران خود به دو پيوست اين رخداد در صفر 76 هجرى بود\r\nوقتى اينگروه بسوى موصل ميرفتند بيكدسته چارپا برخوردند كه از آن محمد بن مروان عامل جزيره بود ، خوارج چهارپايان را تصرف كردند و كسان خود را بر آن حمل كردند ، پس از آن در حران سپاه بنى اميه را كه شماره آن به صد هزار مىرسيد به سختى فرارى كردند و اموال آنانرا بغنيمت بردند و در چند جنگ ديگر امويان را شكست دادند .\r\nعجب اينجاست كه با آنكه عده خوارج كم بود و با آنكه صالح بن مسرح پيشواى آنها كشته شد باز هم سپاه امويان را شكست ميدادند . ابن خلكان نقل مىكند كه در يكى از جنگها قطرى بن فجاه بر اسبى لاغر و چوبى بدست بميدان شد و مبارز طلبيد . يكى از دشمنان به سوى او رفت قطرى چهره خويش را آشكار كرد آنمرد وقتى ويرا شناخت فرار كرد قطرى گفت كجا ميروى ؟ گفت فرار كردن از تو مايه ننگ نيست .\r\nخوارج غالبا مردمى شجاع و بيباك بودند شبيب كه يكى از پيشوايان خوارج بود بيباكى و بىاعتنائى را به جائى رسانيد كه وارد كوفه شد و بسيارى از كسانرا بكشت و مردم را بوحشت و بيم دچار كرد چنان كه درهاى خانه‌ها را ميبستند .\r\nوقتى حجاج ديد كه مردم كوفه ياراى مقاومت با خوارج ندارند و مردم عراق در جنگ آنها سستى ميكنند از عبد الملك خواست كه از شام سپاهى به كمك او بفرستد ، عبد الملك شش هزار كس به كمك او فرستاد . شبيب خارجى بيش از سى بار بر آنها حمله برد ولى در مقابل حملات وى مقاومت كردند . تصادفا وقتى كه خوارج از روى پلى كه بر دجيل بود عبور ميكردند اسب شبيب بسر درآمد و وى در آب افتاد و غرق شد سپاه شام بر ياران وى حمله بردند و آنها را نابود كردند و حجاج از خطر خوارج ايمن شد ، با مرگ شبيب يكى\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nاز صفحات قهرمانى در هم پيچيده شد زيرا شبيب از قهرمانان بىنظير بود .\r\nاين دوران از تاريخ خوارج اهميت بسيار دارد زيرا در اين دوران پيوسته در نقاط مختلف بجنگ برميخاستند و دلاورىهاى بىنظير مينمودند بخصوص از هنگامى كه خوارج از عبد الله بن زبير جدا شدند گروههائى از آنها مانند از ارقه و نجديه و صفريه بر متصرفات بنى اميه حمله مىبردند و عاقبت عبد الملك آنها را از ميان برداشت ، اگر خوارج جبههء واحدى تشكيل داده بودند كارشان صورت ديگر به خود ميگرفت .\r\n\r\nفرقه‌هاى خوارج و تعليمات آن\r\nخوارج در آغاز كار يك حزب سياسى بودند كه گفتگوى آنها از حدود خلافت و متعلقات آن تجاوز نميكرد اينان معتقد بودند كه خلافت ابو بكر و عمر درست بود خلافت عثمان نيز در سالهاى اول و خلافت على پيش از تسليم بحكميت درست بود .\r\n\r\nعقيده خوارج در باره خلافت\r\nخوارج يا بقول فان‌فلوتن ، جمهوريخواهان اسلام ، مظهر نظريات تند و افراطى دموكراتيك بودند . نظريات آنها را دربارهء خلافت بدين گونه خلاصه ميتوان كرد : خلافت حق هر عرب آزاد است و همين كه كسى بخلافت انتخاب شد نميتواند از آن چشم بپوشد . اگر خليفه ستم كرد معزول كردن او و بوقت ضرورت كشتنش را روا ميدانند .\r\nبعدها وقتى كه بسيارى از مسلمانان غير عرب بخوارج پيوستند اين شرايط تغيير يافت و بجاى عرب بودن و آزادى ، اسلام و عدالت را شرط خلافت كردند و همه مسلمانان چه بنده چه آزاد صلاحيت خلافت يافتند . البته عقيده ايشان با نظريه شيعه كه حق خلافت را بخاندان پيغمبر منحصر ميكرد مخالف بود .\r\nهستهء خوارج از اعراب صحرانشين و از قبيله تميم و قهرمانان جنگ قادسيه و سران سپاه تشكيل شده بود و گروهى از مسلمانان افراطى عبادت شعار بدانها پيوسته بودند .\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nاينان ميديدند كه جامعه اسلام در خطر افتاده و مصالح مسلمانان دستخوش منافع كسان شده گروهى از قاريان قرآن نيز كه در سپاه على بودند وقتى ديدند حكمين كارى از پيش نبردند و نتوانستند از خونريزى جلوگيرى كنند بخوارج پيوستند .\r\n\r\nافكار دينى خوارج\r\nخوارج در آغاز پيدايش بخلاف گفته نيكلسن ، در تاريخ ادبيات عرب ، رنگ سياسى صرف داشتند و چنين بودند تا به دوران عبد الملك كه تعليمات سياسى خويش را با انديشه‌هاى دينى آميختند و گفتند كه انجام اوامر دين از نماز و روزه و راستگوئى و عدالت جزء ايمانست و ايمان تنها اعتقاد به خدا و پيغمبرى محمد نيست ، بنا بر اين هر كه معتقد باشد كه خدائى جز خداى يگانه نيست و محمد پيغمبر خداست اما واجبات دين را انجام ندهد و مرتكب گناهان كبيره شود كافر است ، بدينسان انديشه‌هاى دينى خوارج به سختى و شدت از انديشه‌هاى سياسيشان كمتر نبود .\r\nزيرا تعصب سياسى آنها در انديشه‌هاى دينيشان موثر افتاده بود و در كار دين بسيار سخت گير بودند و ملايمت و مدارا نميشناختند .\r\nخوارج به پيروى احكام قرآن و اجراى اوامر آن سخت دلبسته بودند . از عذاب قيامت ميترسيدند ، به حق پاىبند بودند و باطاعت اوامر خدا و اجتناب از نواهى وى علاقه داشتند تا آنجا كه شهرستانى آنها را \" اهل نماز و روزه \" نام ميدهد ولى انديشه‌هاى افراطى داشتند .\r\nمرتكب گناه كبيره و بلكه گناه صغيره را نيز كافر ميدانستند . اگر لغزش كوچكى از پيشوايانشان سر ميزد بر ضد آنها قيام ميكردند ، اغلب خوارج با مسلمانانى كه با نظرياتشان موافق نبودند بىنهايت سخت‌گير بودند و آنها را كافر مىشمردند بلكه بدتر از كفار با آنها رفتار ميكردند . وقتى و اصل بن عطا پيشواى معتزله بدست خوارج افتاد گفت مشرك است و به آنها پناه آورده زيرا معتقد بود كه دعوى كفر براى نجات از دست آنها بهتر از آن است كه بگويد مسلمانم و با عقايد شما موافق نيستم .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\n\r\nرفتار خوارج با مخالفان خود\r\nرفتار خوارج با مخالفان بسيار سخت بود . بسيارى از آنها كه به صورت عابد و زاهد بودند و از كوچكترين ناروا دورى ميگرفتند ، بزن و طفل شيرخوار و پير شكسته رحم نمىكردند و از كارهاى وحشيانه درباره آنها دريغ نداشتند گوئى به خدا معتقد نبودند و از رحم و شفقت بىبهره بودند . براى توجيه اعمال زشت خود به قرآن و حديث پيغمبر استشهاد ميكردند البته گروهى از آنها از اين كارها بر كنار بودند .\r\nخوارج ميگفتند معنى شعار معروف \" لا حكم الا لله \" اينست كه داورى مخصوص خداست و نيازى بوجود امام نيست . على بن ابيطالب وقتى اين جمله را شنيد گفت \" سخن حقى است كه باطل از آن مقصود است آرى داورى مخصوص خداست اما اينان مىگويند امارت مخصوص خداست . مردم بايد اميرى داشته باشند كه مؤمن در امارت او كار كند و كافر بهره برد \"\r\n\r\nدسته‌هاى خوارج\r\nخوارج بيست گروه بودند كه هر گروه ، تعليمات خاص و مخالف گروه‌هاى ديگر داشت . اكنون از معروفترين گروه‌هاى خوارج و تعليماتشان سخن ميكنيم :\r\nازارقه ، پيروان نافع بن ازرق بودند كه بنام ابو راشد شهره بود . ابو راشد از فقهاى بزرگ خوارج بود و هيچيك از گروههاى خوارج به كثرت و شوكت به پايه ازارقه نميرسيدند .\r\nازارقه على بن ابى طالب و همه مسلمانان را كافر ميدانستند . نافع روا نمىدانست كه پيروانش با ديگر مسلمانان نماز كنند يا از ذبيحه آنها بخورند يا با آنها ازدواج كنند ، زيرا به نظر وى همه مسلمانان مانند كافران و بت‌پرستان بودند سرزمين آنها را دار الحرب ميدانست و جنگ با آنها و كشتن اطفال و زنانشان را روا ميشمرد ، زيرا معتقد بود كه اطفال مخالفان او مشركند و جاودانه در جهنم خواهند ماند . نافع تقيه را در گفتار و كردار روا نميدانست\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nو به اين آيه استدلال ميكرد كه :\r\n إِذا فَرِيقٌ مِنْهُمْ يَخْشَوْنَ النَّاسَ كَخَشْيَةِ اللَّهِ أَوْ أَشَدَّ خَشْيَةً . \r\nيعنى گروهى از آنها از مردم ميترسند چنان كه از خدا ميترسند يا بيشتر . نافع خيانت با مخالفانرا روا ميدانست ، اگر كسانى كه با او همعقيده بودند از جنگ با مخالفان دريغ ميكردند يا بسوى خوارج مهاجرت نميكردند كافرشان ميشمرد . ازارقه امتحان كسى را كه بدانها مى - پيوست واجب ميشمردند . اسيرى از مخالفان را به دو ميدادند و ميگفتند خونش را بريز ، اگر اطاعت ميكرد او را از خودشان ميشمردند و گرنه ميگفتند منافق و مشرك است و او را ميكشتند .\r\nمرتكب گناه كبيره را كافر ميدانستند و ميگفتند ابليس مرتكب يك گناه كبيره شده كه گفتند آدم را سجده كند و نكرد و گفت : \" من از او بهترم مرا از آتش آفريده‌اى و او را از گل آفريده‌اى \" نافع حد رجم را از زناى محصنه برداشت كه ذكر آن در قرآن نيامده حد قذف مرد محصن را نيز برداشت اما قذف زن محصن را موجب حد ميدانست و بريدن دست دزد را براى دزدى كم يا زياد لازم ميشمرد .\r\nمسلمانان اين گروه را بسبب بدعت‌ها كه آوردند كافر شمردند .\r\n\r\nنجديه\r\nاين گروه پيروان نجدة بن عامر حنفى بودند . از جمله تعليمات نجده كه خاص وى بود اين بود كه خطاكار اگر اجتهاد كرده باشد معذور است ميگفت : دين عبارتست از معرفت خدا و معرفت پيغمبر و تحريم خون مسلمانان و تحريم اموالشان و اقرار اجمالى به آنچه از جانب خدا آمده در باقى چيزها عذر ندانستن از كسان پذيرفته است تا دليلى براى آنها گفته شود . اگر كسى در نتيجهء اجتهاد حلالى را حرام و يا حرامى را حلال شمارد معذور است ، و هر كه پيش از قيام دليل مجتهد خطاكار را در خطر عذاب بداند كافر است . دروغ را بدتر از زنا مىدانست ، حد شرابخواريرا برداشت ، تقيه را روا ميشمرد و اين آيه را دليل صحت گفتار خود ميگرفت كه :\r\n\r\n","description":"","footnote":"","page_name":" 381 ","page_number":381},
  {"content":"\r\n\r\n إِلَّا أَنْ تَتَّقُوا مِنْهُمْ تُقاةً . \r\nيعنى مگر اينكه از آنها بترسيد و اين آيه :\r\n وَ قالَ رَجُلٌ مُؤْمِنٌ مِنْ آلِ فِرْعَوْنَ يَكْتُمُ إِيمانَهُ . \r\nيعنى گفت مردى مؤمن از آل فرعون كه ايمان خود را پوشيده ميداشت . نجده خوددارى از جنگ را روا ميدانست و ميگفت جهاد اگر ميسر شود بهتر است به حكم اين آيه كه :\r\n وَ فَضَّلَ اللَّهُ الْمُجاهِدِينَ عَلَى الْقاعِدِينَ أَجْراً عَظِيماً . \r\nيعنى خداوند مجاهدانرا بر بازنشستگان از جنگ بپاداشى بزرگ برترى داده است . خون و مال اهل ذمه را حلال ميدانست و از كسانى كه آن را حرام ميشمردند بيزارى ميجست . وجود امام را لازم نميدانست ميگفت مردم بايد با يكديگر بانصاف و عدالت رفتار كنند و اگر اين كار جز بوجود امام انجام‌پذير نبود رواست كه امامى انتخاب كنند .\r\n\r\nبيهسيه\r\nاينگروه پيروان ابى بيهس بن جابر بودند . از جمله تعليمات وى اين بود كه هيچكس مسلمان نيست تا بمعرفت خدا و پيغمبران وى اقرار كند و آنچه را پيغمبر آورده تصديق كند و اولياى خدا را دوست بدارد . وى واقفيه را كه مى - گفتند ما دربارهء كسى كه ندانسته مرتكب حرام مىشود توقف داريم كافر ميشمرد . به نظر او از جملهء چيزها كه پيغمبر آورده و معرفت آن واجب است محرماتيست كه مرتكب آن بمعرض وعيد و تهديد است پس واجب است كه مسلمانان محرمات را بشناسند و از آن احتراز كنند ، ميگفت بر مسلمان واجب است كه بعضى چيزها را بنام بشناسد و اگر از تفسير آن بى خبر باشد ضرر ندارد . ميگفت ايمان معرفت قلب است و گفتار و كردار جزء آن نيست . معتقد بود كه مخالفان وى مانند دشمنان پيغمبرند كه ميتوان با آنها بيكجا اقامت گرفت چنان كه مسلمانان با دشمنان پيغمبر بيكجا مقيم بودند .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n\r\nاباضيه\r\nاينان پيروان عبد الله بن اباض تميمى بودند . امتياز اين گروه از ديگر گروههاى خوارج اين بود كه با مخالفان خود چندان سخت نميگرفتند .\r\nميگفتند كه ازدواج با آنها رواست و خارجى و غير خارجى از هم‌ديگر ارث مىبرند . اينگروه بمسالمت گرايش داشتند ميگفتند جنگ با غير خوارج و اسير كردنشان بطور ناگهانى روا نيست بايد نخست دعوتشان كرد كه حجت بر آنها تمام شود و اعلان جنگ داد . اگر كار بجنگ رسيد و اموال آنها بدست خوارج افتاد جز سلاح و اسب چيزى از آن حلال نيست ، طلا و نقره و چيزهاى ديگر را بدشمنان رد ميكردند . ميگفتند كه سرزمين مخالفان كه مسلمان باشند ديار توحيد است مگر لشگرگاه حاكم كه سرزمين طغيان است .\r\nمعتقد بودند كه مسلمان مرتكب گناه كبيره ، موحد است اما مؤمن نيست كافر نعمت است اما كافر دين نيست . چون به خدا و رسول خدا اقرار دارد بايد او را موحد دانست ولى چون از شكر نعمت خدا دريغ كرده و از فرمان او سر پيچيده نعمت وى را كفران كرده و كافر نعمت است . ميگفتند اعمال بندگان مخلوق خداست ولى بحقيقت نه از روى مجاز ، منتسب به بندگان است . اوامر و نواهى خدا خاص مؤمن نيست متوجه كافر نيز هست زيرا در قرآن امر و نهى به صورت عام آمده است اينگروه در مذهب اختلاف كردند و چند گروه ديگر از آنها پديد آمده بود .\r\n\r\nصفريه\r\nاين گروه پيروان زياد بن اصفر بودند . وى كسانى را كه از جنگ با مخالفان خوددارى ميكردند در صورتى كه با عقيده وى موافق بودند تكفير نميكرد . ميگفت تقيه در گفتار رواست اما در كردار روا نيست ، بكشتن اطفال مشركان حكم نمىداد و آنها را كافر و جاويد در جهنم نميدانست . ميان گناهانى كه مستلزم حد است و گناهانى كه مستلزم حد نيست تفاوت ميكرد ، مرتكب قسم اول را كافر نميدانست و مرتكب قسم دوم را كافر ميشمرد ، ميگفت اين گونه گناهان چندان بزرگ است\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nكه حد آن را جبران نميكند مانند ترك نماز ، از اينرو بايد مرتكب آن را كافر شمرد .\r\n\r\nنظر ما در بارهء عقايد خوارج\r\nاينان معروفترين دسته‌هاى خوارج بودند كه باختصار عقايدشان را ياد كرديم .\r\nخوارج مخالفان خويش را با كفار و بت‌پرستان برابر مىدانستند و عجب نيست اگر در جنگ مخالفان حد نميشناختند و در راه دفاع از عقايد خويش بىدريغ جان ميباختند . خوارج در شجاعت و قهرمانى نمونه بودند و چنان كه ديديم مدتها بنى اميه و ديگران را به خود مشغول كرده بودند و جنگ آنها براى ملت اسلام بسيار گران تمام شد . به گفتهء نيكلسن خوارج نمونهء كامل دفاع از عقيده و فداكارى در راه مبادى خويش بودند ولى در عقايد خود افراط ميكردند از اينرو كارشان سستى گرفت اما همين كه متوجه خطر شدند كه نزديك بود نابود شوند تا حدى ملايم شدند و اعتدال در افكارشان نفوذ كرد . به گفتهء او خوارج چون ديگر احزاب سياسى آن دوران يعنى شيعيان و امويان و زيديان از نهضت خود مقاصد ديگر نداشتند .\r\nنظر نيكلسن درست است . از جمله دلايل زهد و از جهان‌گذشتگى خوارج حادثه‌ايست كه طبرى آورده كه شبيب خارجى بيكى از شهرها رسيد و كسانى از ياران خود را فرستاد تا سر عامل شهر را بيارند ، اينگروه برفتند تا بخانهء عامل رسيدند و فرياد زدند : به نزد امير بيائيد ، گفتند : كدام امير ؟ . . گفتند : اميرى كه از پيش حجاج آمده و در جستجوى شبيب فاسق است . عامل شهر فريب خورد و بيرون شد ، خارجيان گردن او را زدند و اموال دار الاماره را ربودند و بشبيب پيوستند . وقتى به دو رسيدند گفت : چه آورديد ؟ گفتند سر فاسق را با مالى كه يافتيم بياورديم ، مال در كيسه‌ها بر چهارپائى بار بود ، شبيب گفت :\r\nچيزى آورديد كه مايه فتنه مسلمانان است اى غلام زوبين را بيار . پس از آن كيسه‌ها را پاره كرد و چهارپا را رم داد و پول از كيسه‌ها ميريخت تا بصراة رسيد . گفت اگر چيزى مانده در آب بريز .\r\n\r\n","description":"","footnote":"","page_name":" 384 ","page_number":384},
  {"content":"\r\n\r\n\r\nقيام ابن اشعث\r\nخطر مشرق وقتى بزرگ شد كه ابن اشعث از اطاعت حجاج بيرون رفت پس از آن نسبت بعبد الملك نيز طغيان كرد و مردم كرمان و رى به دو پيوستند و طولى نكشيد كه وارد بصره و كوفه شد و كار او بالا گرفت .\r\nحجاج از عبد الملك كمك خواست و اصرار كرد كه سپاهى براى او بفرستد و در آخر نامه كه به دو نوشت سه بار كلمه \" واغوثا \" را تكرار كرد ، عبد الملك سپاهى بكمك او فرستاد .\r\nحجاج و ابن اشعث در محل معروف به ديرجماجم روبرو شدند و جنگى سخت ميان دو سپاه درگرفت ميان دو گروه بيش از هشتاد نبرد رخ داد . عاقبت ابن اشعث مغلوب شد و به كشور هند گريخت اما حجاج بحيله او را كشت و سرش را در كوفه به نزد وى آوردند ، حجاج در كشتن اسيران دير جماجم زياده‌روى كرد و به كسانى كه او را يارى كرده بودند اموال بسيار داد .\r\nبا اين ترتيب حجاج عراق و قلمرو مشرق را مطيع عبد الملك كرد و اساس ملك وى استحكام يافت . عبد الملك به عدالت متمايل بود و نميخواست در مجازات از حد اعتدال تجاوز شود . وقتى شنيد كه حجاج در كشتن اسيران دير جماجم زياده‌روى كرده و اموال بسيار بكسان خود داده نامه‌اى سخت به دو نوشت و او را سرزنش كرد .\r\n\r\nروش حجاج در باره موالى\r\nفان‌فلوتن ميگويد : \" حجاج معتقد بود كه سرزمين عراق كه مركز نهضت موالى شده بود مانند سابق پناهگاه سپاه عرب شود و موالى كه انتظار داشتند با مسلمانان عرب برابر شوند ناچار شدند بزمينهاى خويش بر - گردند و مانند سابق جزيه پردازند . \"\r\nفن كريمر نقل مىكند كه چگونه حجاج اينگروه تازه مسلمان را چون كفار به پرداخت جزيه وادار كرد و چگونه آنها بمقاومت برخاستند و بصف عبد الرحمن بن اشعث كه بر ضد\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nبنى اميه نهضت كرده بود پيوستند و شمه‌اى از سختگيرىهاى حجاج را در خاموش كردن اين فتنه نقل مىكند .\r\nمورخان عرب از نتايج اين روش خشن كه هدف آن تجديد اصول ديرين خراجگيرى بود سخن ميكنند و اتفاق دارند كه پس از حجاج وضع سرزمين عراق بسيار بد بود . يعقوبى گويد : \" حجاج نخستين كسى بود كه مردم را به تهمت و گمان ميكشت ، در روزگار وى خراج نقصان يافت و چندان چيزى وصول نميشد . حجاج از همه عراق بيش از بيست و پنج مليون درهم وصول نميكرد در صورتى كه خراج عراق در روزگار معاويه يكصد و بيست مليون درهم بود . \"\r\nبگفتهء طبرى وقتى سليمان بن عبد الملك يزيد بن مهلب را بولايتدارى قسمتى از عراق گماشت وى در كار خود نظر كرد و گفت \" حجاج عراق را ويران كرده و من اكنون مايهء اميد عراقيانم ، اگر من نيز مردم را بسبب خراج مؤاخذه كنم و آنها را شكنجه دهم مانند حجاج ميشوم و بايد زندانهائيرا كه از ميان رفته تجديد كنم . \"\r\nبايد بگوئيم كه حجاج اگر با موالى و عامه اهل عراق سختگيرى ميكرد در خدمت بنى اميه صميمى بود و بيست سال تمام در اينراه فداكارى كرد و به دوران وليد بن عبد الملك كه مرگش در رسيد بجز يك قرآن و يكدست سلاح و چند سكهء طلا چيزى بجاى نگذاشت .\r\n\r\nصفات عبد الملك\r\nشعبى در وصف عبد الملك گويد : \" با هركه مجالست كردم خود را از او فاضل‌تر ديدم بجز عبد الملك بن مروان كه از هر درى با او سخن گفتم سخنى بر آن افزود . \" عبد الملك مردى فصيح بود به دو گفتند : زود پير شدى گفت : بمنبر رفتن و بيم خطا مرا پير كرد . \"\r\nبار ديگر به دو گفتند : زود پير شدى گفت : چرا زود پير نشوم كه هر روز جمعه عقل خويش را بمردم عرضه ميدارم .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nعبد الملك به دور انديشى و كاردانى معروف بود . شعبى گويد : مىگفتند معاويه بردبارتر است و عبد الملك دور انديش‌تر . صاحب عقد الفريد گويد : از اينجا فضيلت و كاردانى عبد الملك و اقبال مردم به دو معلوم مىشود . عبد الملك بسال 42 هجرى پس از زيد بن ثابت در مدينه به كار قضاوت و فتوى پرداخت و در سال 65 هجرى بعد از پدرش بخلافت رسيد .\r\nمؤلف عقد الفريد نقل مىكند كه عبد الملك روزى براى مردم سخن كرد و گفت : اى مردم به خدا من نه خليفه ضعيفم و نه خليفه دورو و نه خليفهء سست‌راى - مقصودش از ضعيف عثمان بود و از دورو معاويه و از سست‌راى يزيد - هر كه با سر خود گويد چنين ما با شمشير خود گوئيم چنان و از منبر پائين آمد \" بار ديگر بر منبر سخن كرد و گفت : \" اى مردم خداوند حدودى معين كرده و فروضى مقرر داشته هر چه شما بر گناه بيفزائيد ما بر مجازات مى - افزائيم تا ما و شما بنزد شمشير بهم برسيم \" و از منبر فرود آمد .\r\n\r\nوليد بن عبد الملك\r\nبسال 86 هجرى عبد الملك بن مروان از جهان درگذشت و پسرش وليد بخلافت رسيد . دورهء خلافت وليد دهسال بود از 86 تا 96 هجرى كه دورهء فتح و گشايش بود و قلمرو دولت اموى از شرق و غرب وسعت يافت و زندگانى مسلمانان بهبود يافت زيرا وليد به بيچارگان و بينوايان توجه داشت و مراقب كار رعيت بود و براى تخفيف رنج بيماران مىكوشيد و به مخدومان عطيه ميداد تا از مردم چيزى نخواهند ، به همه كسانى كه از پا افتاده بودند خادمى ميداد و براى كوران ، عصاكش معين ميكرد .\r\nوليد اعراب كلمات را غلط ميخواند پدرش به دو گفت آنكس كه كلام عرب را خوب نداند شايسته خلافت آنها نيست . وليد بخانه‌اى درآمد و گروهى از عالمان نحو را به مصاحبت خود برگزيد و مدتى بتعليم اشتغال داشت و وقتى از آنجا بيرون آمد از روز اول نادان‌تر\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nبود . وقتى عبد الملك از قضيه خبر يافت گفت اكنون معذور است . وليد در نتيجه آرامشى\r\n\r\nفتوحات دوران وليد\r\nكه بدوران وى حكمفرما بود توانست دنبالهء فتوحاتى را كه بدوران خليفگان سابق انجام يافته بود بگيرد و قلمرو وى از طرف شرق و غرب وسعت گرفت بدوران وليد سه كس شهرت يافتند و تلاش آنها در فتوحات مسلمانان مؤثر افتاد : قتيبة بن مسلم باهلى ، محمد بن قاسم ثقفى و موسى بن نصير .\r\nقتيبة بن مسلم را حجاج بسال 86 بولايت خراسان گماشت ، قتيبه به بلخ هجوم برد دهقانان و بزرگان بلخ باستقبال وى آمدند و همراه وى برفتند و همين كه از رود بگذشت پادشاه صغانيان بنزد وى شد و هداياى بسيار داد و قلمرو خود را تسليم كرد .\r\nبسال 87 قتيبه به بيكند حمله برد و با مردم صغد جنگى سخت كرد و آنها را پراكنده كرد چنان كه از قتيبه خواستار صلح شدند ، قتيبه با آنها صلح كرد و يكى را از جانب خويش بولايت آنجا گماشت ، اما وقتى قتيبه از آنجا دور شد مردم بيكند عامل وى را بكشتند ، قتيبه بسوى آنها بازگشت و شهر را بگشود و غنائم فراوان گرفت و بمرو بازگشت .\r\nبسال 88 هجرى قتيبه برادر خود بشار بن مسلم را در مرو گذاشت و بسرزمين كرمينيه ما بين سمرقند و بخارا حمله برد و آنجا را بگشود سپس بسوى بخارا رفت و در فتح آن رنج بسيار ديد اما عاقبت به مقصود رسيد و مردم آنجا با وى صلح كردند .\r\nبسال 93 هجرى قتيبه شهرهاى خوارزم را به صلح گشود سپس به سمرقند حمله برد و پس از جنگى سخت آن را بگشود و عبد الله بن مسلم را بولايتدارى گماشت و بمرو بازگشت . سال بعد در سرزمين فرغانه پيش رفت تا به خجند رسيد و با مردم آنجا جنگى سخت كرد و فيروز شد سپس كاشان مركز فرغانه را بگشود و بمرو بازگشت هنگام اقامت مرو نامه‌اى تشويق‌آميز از وليد بن عبد الملك به دو رسيد .\r\nقتيبه به فتوحاتى كه در ماوراء النهر كرده بود بس نكرد بلكه بسال 96 هجرى با سپاهى\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nفراوان بحدود چين تاخت ، در راه خبر رسيد كه وليد بن عبد الملك از جهان درگذشت ولى اين خبر وى را از پيشروى بازنداشت و تا نزديك چين برفت و گروهى را برياست هبيرة بن مشمرج كلابى بسفارت بنزد پادشاه چين فرستاد بعد از گفتگوى بسيار پادشاه چين به پرداخت جزيه رضايت داد و قتيبه بمرو بازگشت .\r\n\r\nرواج اسلام در ماوراء النهر\r\nقتيبه در اثناى فتوحات خود بسمرقند رسيد كه در آنجا بت بسيار بود .\r\nبه اعتقاد بت‌پرستان هر كه بدان تجاوز مىكرد بلافاصله مىمرد ، قتيبه فرمان داد تا همه بتان را بسوختند و بسيارى از بت‌پرستان مسلمان شدند ولى همين كه سپاه مسلمانان از آن شهر برفت بعضى از آنها مرتد شدند تا قتيبه براى بار چهارم بخارا را گشود و مردمش را بقبول اسلام واداشت . كسانى از مردم بخارا كه مسلمان شدند با مخالفت هم‌وطنان خويش روبرو شدند تا آنجا كه ناچار بودند هميشه سلاحى همراه داشته باشند و نميتوانستند بىسلاح به مسجد يا مكانهاى عمومى درآيند ، كار بدين حد متوقف نماند بلكه گروهى جاسوس براى شناختن كسانى كه مسلمان شده بودند به كار پرداختند .\r\nفاتحان مسلمان براى آنكه مردم را بدين اسلام جلب كنند كوشش بسيار كردند ، براى حضور در نماز جمعه جايزه‌هائى معين كردند و اجازه دادند قرآن را به زبان فارسى بخوانند تا معانى آن آسانتر در دلها جاى گيرد .\r\n\r\nفتوحات محمد بن قاسم در بلاد سند\r\nمحمد بن قاسم بسال 89 هجرى پس از آنكه حجاج وسائل كار او را فراهم آورد بولايت سند هجوم برد و تا ديبل كه شهريست در ساحل غربى هند و اكنون كراچى نام دارد پيش رفت و آنجا را محاصره كرد و بگشود پس از آن بسوى بيرون رفت و مردم آنجا از وى استقبال كردند . وى همچنان فتوحات خويش را ادامه داد تا برود مهران رسيد و در آنجا با داهر پادشاه سند\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nروبرو شد و جنگى سخت شد كه داهر كشته شد و پيروانش فرارى شدند .\r\nپس از آن برفت تا بمولتان رسيد كه در جنوب بلاد پنجاب بود مردم آنجا با وى جنگيدند و مغلوب شدند و غنائم بسيار بدست مسلمانان افتاد ، در اين هنگام خبر وفات حجاج به دو رسيد و از مولتان بازگشت و همچنان به كار فتح مشغول بود تا سراسر بلاد سند را بگشود .\r\nوقتى بسال 96 هجرى وليد بمرد و سليمان بن عبد الملك بخلافت رسيد محمد بن قاسم را فراخواند و يزيد بن ابى كبشه را بولايت آن ديار گماشت .\r\n\r\nفتوحات اسلام در اندلس\r\nسرزمين اسپانيا زير تسلط روم بود تا قرن پنجم ميلادى كه قبايل واندال بر آن هجوم بردند و از آنوقت اين سرزمين واندلوس يعنى ديار واندال نام گرفت و عربها آن را آندلس ميخوانند و گاهى نيز نام جزيره را بر آن اطلاق ميكنند .\r\nبسال 507 ميلادى قبايل ويزىگوت بر آن ديار هجوم بردند و واندالها را به افريقا راندند و در اندلس دولتى تشكيل دادند . دولت آنها در آغاز كار نيرومند بود اما چيزى نگذشت كه كارشان سستى گرفت و دستخوش انحطاط شدند . اشراف و پيشوايان دين نقاط مختلف كشور را به تيول بردند و در قصرهاى عالى سكونت گرفتند و اوقات خويش را بتفريح گذرانيدند و صنعت و فلاحت را به بندگان واگذاشتند كه با خفت و خوارى مىزيستند و بار سنگينى از ماليات‌ها به دوش طبقه متوسط يعنى كشاورزان و بازرگانان افتاد و مردم تيره روز و بينوا شدند ، يهودان به سبب آزار و ستمى كه بر آنها ميرفت چند بار سر بشورش برداشتند اما موفق نشدند و بسيارى از آنها ناچار دين مسيح را پذيرفتند .\r\nهنگامى كه مردم شمال افريقا زير تسلط عرب آسوده ميزيستند وضع مردم اندلس بدينگونه بود و مردم اسپانيا و مخصوصا يهودان آرزو داشتند كه از ظلم حكومت گت‌ها خلاص شوند .\r\n\r\n","description":"","footnote":"","page_name":" 390 ","page_number":390},
  {"content":"\r\n . \r\n","description":"","footnote":"","page_name":" 391 ","page_number":391},
  {"content":"\r\n . \r\n","description":"","footnote":"","page_name":" 392 ","page_number":392},
  {"content":"\r\n\r\n\r\nاقدام براى فتح اسپانيا\r\nعربها در نيمهء دوم قرن هفتم ميلادى براى فتح اسپانيا اقدام كردند و بدوران امپراطور گت ، ومبا ، كه حكومتش از 672 تا 280 م بود به سواحل اسپانيا حمله بردند . بعد از ومبا ارونك بحكومت رسيد و بدوران وى قانونى براى شكنجه و آزار يهودان وضع شد . پس از وى اژيكا بقدرت رسيد بدوران وى بسال 694 م يهودان توطئه كردند كه با كمك عربان مسلط بر شمال افريقا رژيم سياسى اسپانيا را واژگون كنند ، اما اين توطئه كشف شد و بنتيجه نرسيد از اينرو قانونى براى اجبار يهودان به پذيرفتن مسيحيت وضع شد و هر كه تن نميداد ببندگى گرفته ميشد .\r\nاما چون اين روش از صواب بدور بود ثمرى بسيار بد داد .\r\n\r\nتسلط موسى بن نصير بر بلاد مغرب\r\nاين رخدادها عربها را كه از مدتها پيش به انتظار فرصت بودند متوجه فتح اسپانيا كرد . در اين اثنا موسى بن نصير بلاد مغرب را بگشود و تنها شهر سبته كه باروئى استوار داشت و كنت ژوليان از طرف گت‌ها حاكم آن بود باقى ماند . در پايان سال 709 م امپراطور ويتىكا كه بعد از اژيكا بحكومت اسپانيا رسيده بود معزول شد و در اوايل سال 710 آشيلا بجايش نشست . عربها ويتىكا را غيطشه مينامند . اشيلا ديرى نپائيد و در بهار همان سال به دست بزرگان گت و پيشوايان مذهبى معزول شد و رودريك فرمانده سپاه گت كه عربها او را ذريق ناميده‌اند بجاى وى انتخاب شد . او آخرين پادشاه گت بود كه در اسپانيا حكومت كرد ، بدوران وى حزبى نيرومند به پيشوائى آشيلا بوجود آمد كه ميخواست سلطنت را به دو بازگرداند و حزبى ديگر از رودريك حمايت ميكرد .\r\nكنت ژوليان حاكم شهر سبته كه با رودريك دشمنى داشت با حزب آشيلا يار شد تا از دست رودريك خلاص شود ، سپس از موسى بن نصير كمك خواست او نيز فرصت را براى حمله به اندلس مناسب ديد و با وليد بن عبد الملك در اين باب مشورت كرد . وليد در آغاز\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nمردد بود عاقبت به دو اجازه داد اما گفت كه احتياط كند مبادا ژوليان در صدد فريب مسلمانان باشد . موسى ، طريف بن مالك را بسال 91 هجرى ( 710 ) با پانصد كس فرستاد و وى بكمك ژوليان به مرزهاى جنوبى اندلس حمله برد و با غنائم فراوان بازگشت ، موسى تشجيع شد و سپاهى مركب از هفت هزار كس كه بيشترشان بربران بودند به فرماندهى طارق بن زياد حاكم طنجه براى تسخير اندلس فرستاد .\r\n\r\nعبور طارق از دريا\r\nطارق بسال 92 هجرى با كشتيهاى ژوليان از دريا گذشت و در جنوب اسپانيا فرود آمد ، در اين هنگام رودريك سرگرم فرونشاندن انقلابى بود كه آشيلا و طرفدارانش در شمال پديد آورده بودند . وقتى از هجوم عرب خبر يافت ، خطر را دريافت و براى نجات كشور خويش با شتاب تمام ، سپاهى نزديك به صد هزار فراهم آورد ، اگر اين سپاه نظم كامل و روحيه خوب داشت سپاه طارق را از ميان برمىداشت .\r\n\r\nفيروزى طارق در كنار وادى بكه\r\nوقتى طارق از كثرت سپاه دشمن خبر يافت از موسى مدد خواست موسى نيز پنج هزار كس بكمك او فرستاد . طارق بر كنار وادى بكه بسال 92 هجرى با سپاه رودريك روبرو شد و جنگى رخ داد كه طارق فيروز شد . از جمله علل فيروزى وى آن بود كه دو پسر غيطشه و يارانشان در اثناى جنگ بعربها پيوستند ، بعلاوه ژوليان بسيارى از سپاهيان رودريك را بسوى خود جلب كرد و در سپاه وى نفاق و تفرقه انداخت .\r\nطارق پس از اين فيروزى بتسخير شهرهاى اسپانيا پرداخت و بر اشبيليه « 1 » و قرطبه « 2 » و طليطله « 3 » استيلا يافت ، گتها اين شهرها را خالى كرده بودند و تنها يهودان در آن\r\n\r\n\r\n","description":"","footnote":"\r\n( 1 ) -  elliveS \r\n( 2 ) -  auodroC \r\n( 3 ) -  odeloT \r\n","page_name":" 394 ","page_number":394},
  {"content":"\r\n\r\nمقيم بودند كه طارق در انجام مراسم دينشان آزادشان گذاشت .\r\nوقتى موسى بن نصير از فيروزى طارق خبر يافت غيرتش تحريك شد و خواست افتخار فتح اندلس نصيب وى شود و از غنائم آن سهمى ببرد ، سپاهى فراوان براى تكميل فتح اندلس فراهم آورد و نامه‌اى بطارق نوشت كه هر كجا هست بماند تا وى برسد . اما طارق پس از مشورت با سران سپاه از اطاعت وى سر پيچيد زيرا وقفه جنگ مسلمانان را بخطر مىانداخت و به گتها فرصت مىداد كه دست و پاى خود را جمع كنند از اينرو فتوحات خود را ادامه داد تا به طليطله رسيد .\r\nموسى بن نصير با سپاه خود بسال 93 هجرى به اسپانيا رفت و اشبيليه را كه مردمش شوريده بودند پس از يك ماه محاصره بگشود و از آنجا بسوى ماردا « 1 » رفت و آن جا را بگشود و همچنان پيش رفت تا بطارق رسيد و او را بسبب نافرمانى سرزنش كرد و اموال و نفايسى را كه بغنيمت برده بود از او مطالبه كرد و بزندانش انداخت .\r\nطارق از زندان نامه‌اى بوليد نوشت و از وضع خويش شكايت كرد . وليد نامه‌اى بموسى نوشت و فرمان داد كه طارق را رها كند و او را بكارش باز برد . پس از آن موسى و طارق بسوى شمال اندلس رفتند و سرزمين ارغونه « 2 » و قشتاله « 3 » و كاتالونى « 4 » را گشودند و بر سرقسطه « 5 » و بر شلونه « 6 » تسلط يافتند و به پيشروى ادامه دادند تا بجبال البرت رسيدند و فتح شبه جزيره اسپانيا بجز نواحى كوهستانى شمال غربى كه بزرگان گت بدان پناه برده بودند بپايان رسيد .\r\nمطامع موسى بحدود جبال البرت محصور نماند تصميم گرفت فتوحات خود را در جنوب\r\n\r\n\r\n","description":"","footnote":"\r\n( 1 ) -  adireM \r\n( 2 ) -  nogarA \r\n( 3 ) -  elitsaC \r\n( 4 ) -  engolataC \r\n( 5 ) -  essagaraS \r\n( 6 ) -  nolecraB \r\n","page_name":" 395 ","page_number":395},
  {"content":"\r\n\r\nفرانسه ادامه دهد و به طرف شرق پيش رود تا بقسطنطنيه رسد كه عربها از فتح آن عاجز مانده بودند و درياى سفيد را در حوزه نفوذ عرب درآورد . وقتى وليد از قصد وى خبر يافت فرمان داد كه از پيشروى چشم بپوشد و موسى و طارق را بنزد خويش خواند ، زيرا نمىخواست كه مسلمانان را در خطر بيندازد ، بعلاوه بيم داشت كه اگر موسى فتوحات خود را به پايان برد نفوذش فزونى گيرد و هوس استقلال كند موسى بفرمان خليفه بسوى دمشق حركت كرد اما پيش از وصول وى وليد بيمار شد ، بيمارىاى كه از آن درگذشت . سليمان بن - عبد الملك كه وليعهد بود از موسى خواست راه دمشق را آهسته‌تر بسپرد تا پيش از رسيدن وى وليد مرده باشد زيرا ميخواست غنيمت‌ها و هديه‌ها كه همراه موسى بود نصيب وى شود اما موسى اين دستور را نپذيرفت و سليمان كينهء او را در دل گرفت و وقتى بخلافت رسيد او را بمعرض بازخواست برد .\r\n\r\nفرماندارى عبد العزيز بن موسى در اندلس\r\nوقتى موسى ميخواست بسوى دمشق حركت كند پسر خويش عبد العزيز را بفرماندارى اندلس انتخاب كرد عبد العزيز امور حكومت را بنظام برد و انجمنى تشكيل داد تا احكام و قوانين متناسب با وضع مردم را تنظيم كنند . بزراعت و اصلاح راهها توجه كرد و مظالم گت‌ها را از ميان برد و مالياتهاى سنگين را تخفيف داد و طبقات مردم را بىرعايت دين و نژاد مساوات بخشيد و مردم را به دين و مال و جان امان داد و عربها را بآميزش و ازدواج با بوميان ترغيب كرد خود او نيز با بيوهء رودريك كه بر دين خويش بود ازدواج كرد .\r\nبواسطهء افراط عبد العزيز در جلب رضايت مسيحيان دشمنانش بنزد سليمان بن عبد - الملك از او بد گفتند و سليمان در صدد قتل او برآمد . بعلاوه خليفه بيم داشت كه اگر عبد العزيز زنده بماند بانتقام پدر خويش بر او بشورد . پس از قتل عبد العزيز ، سپاهيان آندلس سردار خويش ايوب بن حبيب را بفرماندارى اندلس برداشتند . وى قرطبه را جايگاه\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nخويش كرد و بعدل و داد پرداخت ولى فرمانروايى وى دير نپائيد زيرا فرمانرواى افريقيه كه در انتخاب فرمانرواى اندلس دخالت داشت با انتخاب وى موافق نبود از اينرو معزل شد .\r\n\r\nجنگهاى عرب در آنسوى پيرنه\r\nچنان كه گفتيم فتوحات عرب از جبال البرت تجاوز نكرد تا به سال 100 هجرى سمح بن مالك خولانى به فرمان - روائى اندلس رسيد و فتوحات عرب را از سر گرفت و از جبال البرت گذشت و بر ولايت سبتمانيا و پروونس حمله كرد و پس از آن بر ناحيه اكيتانيا در جنوب رودخانه لوار هجوم برد و تولوز را كه عربها آن را طلوشه مينامند محاصره كرد .\r\nدوك اكيتانيا ، اودو ، بمقابلهء سپاه عرب شتافت و جنگى سخت ميان دو گروه رخ داد كه در اثناى آن سمح با بيشتر مردانش كشته شدند . پس از وى عبد الرحمن غافقى سالار سپاه شد و باقيمانده سپاه را به شهر نربونه « 1 » برد .\r\nبسال 104 هجرى عنبسة بن سحيم كلبى فرمانرواى اندلس شد و بسوى سرزمين گل حمله برد و بر سبتمانيا تسلط يافت و بحوزه رون رسيد و در ناحيه برغنديه ( بورگنى ) تا ليون پيشرفت و آن را بگشود ولى در اثناى بازگشت كشته شد و سپاه عرب بناچار بسوى نربونه عقب نشست . اين رخداد بسال 107 هجرى بود . پس از آن به سبب فتنه‌هائى كه در داخله آندلس رخ داد چهار سال فتوح عرب متوقف ماند تا بدوران هشام بن عبد الملك كه عبد الرحمن غافقى بفرمانروائى اندلس رسيد ( 111 هجرى ) و كار آن سرزمين را بنظام آورد و امور اداره و سپاه را سامان داد و براى جنگ آماده شد و با هشت هزار سپاه بسرزمين گل هجوم برد و دوك‌نشين اكيتانيا را تصرف كرد .\r\n\r\n\r\n","description":"","footnote":"\r\n( 1 ) -  ennobroN \r\n","page_name":" 397 ","page_number":397},
  {"content":"\r\n\r\n\r\nجنگ تور\r\nدوك اكيتانيا از فرنگيان كمك خواست ، شارل مارتل سپاهى فراهم آورد و در نزديكى پواتىيه « 1 » با عربها روبرو شد و جنگى ميان دو سپاه رخ داد كه به نام جنگ تور « 2 » معروف است . غنائمى كه سپاه عرب پيش از اين جنگ در اكيتانيا به دست آورده بود چندان زياد بود كه عبد الرحمن بيم داشت حركت سپاه را كند كند و آن را پشت سر گذاشته بودند ، زد و خورد ميان عبد الرحمن و شارل هشت روز طول كشيد . روز آخر جنگ تا غروب ادامه داشت . روز بعد مسلمانان به دشمنان حمله بردند و نزديك بود شاهد ظفر رخ نمايد كه ناگهان اين خبر شيوع يافت كه دشمن غنائم آنها را غارت كرده است ، مسلمانان بىاختيار براى حمايت اموال خويش عقب نشستند و صفهايشان بهم خورد ، عبد الرحمن بوسيله تيرى كشته شد ، تفرقه در مسلمانان افتاد و اختلاف ميان سرداران سپاه رخ داد و بناچار در تاريكى شب بىخبر دشمنان ، راه خويش گرفتند و عقب نشستند ، شارل مارتل از بيم آنكه مبادا مسلمانان تدبيرى به كار برده باشند باقيمانده آنها را تعقيب نكرد .\r\nجنگ تور از حادثات فاصل تاريخ است اگر در اين جنگ عربها فاتح شده بودند اروپا به روى آنها گشوده ميشد و اسلام در آنجا رواج مييافت . پس از اين جنگ عربها در صدد حمله بسرزمين فرنگ نيفتادند و بتدريج بسوى اندلس بازگشتند و آنسوى البرت جز ناحيه سبتمانيا در دست آنها نماند و جنگهائى كه بعد از آن كردند ، اهميت چندان نداشت .\r\n\r\nتأثير فتح در اندلس\r\nفتح اسلام ، وضع كشور اندلس را بهبود بخشيد ، مردم اسپانيا دو گروه بودند گروهى از اين تغيير فائده بردند و گروهى ديگر زيان ديدند . سياست اقتضا مىكرد درباره كسانى كه در كار فتح با عرب‌ها كمك\r\n\r\n\r\n","description":"","footnote":"\r\n( 1 ) -  sreitioP \r\n( 2 ) -  struoT \r\n","page_name":" 398 ","page_number":398},
  {"content":"\r\n\r\nكرده بودند حقوق خاصى منظور شود ، از جمله ژوليان كه با كمكهاى خود فتح اندلس را آسان كرده بود دوباره فرماندار سبته شد و املاك فرزندان غيطشه به آنها پس داده شد .\r\nدر اسپانيا پيش از فتح عرب مساوات برقرار نبود امتيازات اجتماعى مردم را بطبقات مختلف تقسيم كرده بود : طبقه اول اشراف و پيشوايان مذهب بودند ، طبقه دوم يهودان بودند و طبقه سوم را بندگان و كشاورزان وابسته به زمين تشكيل ميدادند .\r\n\r\nاشراف\r\nاشراف از فتح عرب سودى نبردند بسيارى از بزرگان اسپانيا به سوى شمال گريختند ، پيشوايان دين نيز چنين بودند و بسيارى از آنها به نواحى شمال گريختند كه عربها هنوز بدان نرسيده بودند . طبيعى بود كه اموال اينگروه بدست فاتحان افتاد ، فتح عرب مايهء ذلت و خوارى آنها شد زيرا پيش از آن زندگانى را بعيش و نوش ميگذرانيدند .\r\n\r\nيهودان\r\nيهودان ، عرب‌ها را با خودشان هم‌نژاد مىشمردند و آنها را مايه نجات از ظلم و آزار ديرين ميدانستند .\r\nاز اينرو مطيع آنها شدند و برايشان جاسوسى ميكردند و در ضمن جنگها نقطه‌هاى مقاومت را نشان ميدادند و از وضع زمينها خبردارشان ميكردند .\r\nعربها به يهودان پرداختند و حق تجارت و مالكيت را كه پيش از فتح نداشتند ، براى آنها مقرر داشتند .\r\nاز اينرو وضع يهودان بهبود يافت و نيرومند شدند . تاريخ اسپانياى اسلامى نام بسيارى از يهودان را ضمن معاريف علم و ادب و طب و فلسفه ، ياد مىكند زيرا يهودان در پناه عربهاى فاتح و آسوده و آزاد ميزيستند .\r\n\r\nبندگان و كشاورزان\r\nبندگان و كشاورزان وابسته به زمين كه همانند بندگان بودند عرب‌هاى فاتح را به خوبى پذيرفتند ، زيرا انتظار داشتند بدست آنها از آن قيدها كه نتيجهء ستم گت‌ها بود\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nرهائى يابند . بسيارى از آنها باسلام گرويدند و از پاره‌اى امتيازها كه سابقا از آن محروم بودند برخوردار شدند . از جمله اينكه بعضى زمينها را براى خودشان بكارند به شرط آنكه بابت آن خراجى بدولت بپردازند .\r\nدولت عرب هم خود را براى آرامش اسپانيا مصروف داشت ، مردم را به تبعيت اسلام مجبور نكرد و قوانين و رسوم سابق را محترم داشت از اينرو مردم اسپانيا تسلط عرب را آسان پذيرفتند زيرا اعتدال و ملايمتى را كه ميخواستند در آن يافتند .\r\n\r\nسليمان بن عبد الملك\r\nسليمان بن عبد الملك پس از وليد بسال 96 هجرى به خلافت رسيد . پيش از اين گفتيم كه در عهد وليد دولت اموى از شرق و غرب وسعت گرفت . در عهد سليمان فقط جرجان و طبرستان بدست يزيد بن مهلب امير مشرق گشوده شد ، قسطنطنيه نيز در محاصره افتاد .\r\nوليد در زندگانى خويش سپاهى براى حمله بقسطنطنيه فراهم آورده بود و پيش از آنكه سپاه را بفرستد مرگش دررسيد ، وقتى سليمان بخلافت رسيد سپاه را بمرج دابق فرستاد كه در شمال شام بود و نزديك حلب . در انوقت انستاسياس دوم امپراطور روم شرقى بود . وى براى دفاع از پايتخت خويش آماده شد و سپاهى بسرحد شام فرستاد كه از وصول آذوقه و كمك بسپاه مسلمانان جلوگيرى كند اما اين سپاه كارى از پيش نبرد ، در آسياى صغير يكى از مردم روم شرقى بنام لئوايشوريانس كه طمع سلطنت داشت به مسلمانان پيوست و با مسلمة بن عبد الملك امير سپاه اسلام متحد شد پس از آن مسلمانان بر شهرهاى آسياى صغير يكى پس از ديگرى تسلط يافتند تا از دريا گذشتند و بباروى قسطنطنيه رسيدند .\r\nنيروى دريائى مسلمانان نيز از شام و مصر بدانها پيوست و در محاصره قسطنطنيه شركت كرد ولى لئو كه سابقا با مسلمانان يار شده بود از آنها جدا شد و خود را بجاى انستاسياس\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nكه منفور مردم بود امپراطور روم ناميد . محاصرهء قسطنطنيه از طرف دريا سخت شد و نيروى دريائى مسلمانان بپايتخت حمله برد ، اما آتش يونانى بسيارى از كشتيهاى آنها را تلف كرد بعلاوه آذوقه آنها تمام شد و دچار گرسنگى و بيمارى شدند .\r\nبدينسان حمله مسلمانان به قسطنطنيه نتيجه نداد چنان كه حمله‌اى كه به دوران معاويه بدين شهر كرده بودند مفيد نيفتاده بود .\r\nبه روزگار سليمان عياشى و خوش‌گذرانى در دربار رواج يافت و فساد در آنجا رخنه كرد . خليفه خواجه‌هاى بسيار در قصر خود نگاه مىداشت . اين رسم بواليان و اميران نيز سرايت كرد زيرا مردم پيرو پادشاهان خويشند . بعلاوه سليمان درباره ولايتداران خود ملاحظات خصوصى داشت . بعضى را اهميت مىداد و براى از ميان بردن بعضى ديگر ميكوشيد .\r\nاز جمله كسانى كه سليمان بر ضد آنها بود محمد بن قاسم ولايتدار نواحى هند بود و قتيبة بن مسلم ولايتدار ماوراء النهر و موسى بن نصير ولايتدار اندلس و خانوادهء حجاج كه در عراق ميزيستند .\r\nسليمان ، حجاج و كسان و عاملان او را دشمن مىداشت تا آنجا كه حجاج بيم داشت وليد پيش از او بميرد و او بدست سليمان بيفتد . دشمنى سليمان با حجاج از آنرو بود كه وقتى وليد با او براى عزل سليمان از وليعهدى و انتخاب پسر خود عبد العزيز گفتگو كرد حجاج با فكر او موافقت كرد ، و چون سليمان بخلافت رسيد يزيد بن ابى كبشه را بولايت سند انتخاب كرد وى محمد بن قاسم را كه خواهرزاده حجاج بود گرفت و به بند كرد و بعراق فرستاد ، مردم سند بر محمد بگريستند ، وقتى بعراق رسيد او را در واسط محبوس كرد و صالح بن عبد الرحمن او را شكنجه كرد تا جان داد و زندگى اين سردار بزرگ به اقناع هوس خليفه كه اعمال بزرگ او را فراموش كرده بود بپايان رسيد .\r\nقتيبة بن مسلم نيز مبغوض سليمان بود زيرا او نيز با فكر وليد درباره عزل سليمان از\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nوليعهدى موافقت كرده بود ، بيمهرى خليفه با موسى بن نصير از آنرو بود كه وقتى پيش از مرگ وليد به دو پيغام داد آهسته بسوى پايتخت حركت كند نپذيرفت و بشتاب بنزد خليفه رفت .\r\nدوران خلافت سليمان بيش از دو سال نبود و بسال 99 هجرى درگذشت . سليمان بر خلاف وليد مردى فصيح بود و اشتهائى وافر داشت و زن و غذا را دوست ميداشت . درباره وفات او گفته‌اند كه روزى حله و عمامه‌اى سبز پوشيد و در آئينه نگريست و گفت : من پادشاه جوانم . يكى از كنيزانش به دو نگريست و شعرى خواند بدين مضمون كه انسان جاودانى نيست و تو نيز عيبى ندارى جز اينكه فنا خواهى شد ، يكهفته بعد سليمان از جهان درگذشت .\r\n\r\nعمر بن عبد العزيز\r\nوقتى سليمان بن عبد الملك در بستر مرگ افتاد تصميم گرفت يكى از پسران خود را به خلافت انتخاب كند اما سالم سدى كه از خاصان سليمان بود وى را از اين كار منع كرد و گفت مردى پارسا و صالح را بخلافت برگزيند .\r\nسليمان درباره انتخاب عمر بن عبد العزيز با او مشورت كرد سالم از عمر تمجيد كرد .\r\nسليمان در دير سمعان كه از توابع حمص است وصيت‌نامه خويش را نوشت و مهر زد و كسان خويش را پيش خواند و گفت : \" من با كسى كه در اين نامه معين كرده‌ام بيعت كردم \" نام وى را نگفت . آنها نيز بيعت كردند وقتى سليمان بمرد سالم كسان او را فراهم آورد و وفات خليفه را از آنها پوشيده داشت و گفت : بار ديگر بيعت كنيد ، آنها نيز بيعت كردند . وقتى ديد كه كار را محكم كرده است ، مرگ سليمان را خبر داد آنها نيز با عمر بيعت كردند و هيچكس بجز سعيد و هشام فرزندان سليمان از بيعت وى تخلف نكرد .\r\nعمر بن عبد العزيز در صفر سال 99 هجرى همانروز كه سليمان از جهان چشم پوشيد بخلافت رسيد و دو سال و پنج ماه و پنج روز در آنمقام ببود و در رجب سال 101 هجرى\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nاز جهان درگذشت .\r\n\r\nعمر بن عبد العزيز در نظر تاريخ\r\nعمر بن عبد العزيز با ديگر خليفگان بنى اميه تفاوت بسيار داشت تا آنجا كه بعضى مسلمانان خلافت او را در پيشانى آن قرن كه بلا مذهبى و استبداد و خون‌ريزى آلوده بود ، همانند خالى سفيد مىدانستند .\r\nمسلمانان عمر بن عبد العزيز را در عدالت و از جهان‌گذشتگى همانند عمر بن خطاب ميدانستند و جالب آنكه مادرش دختر عاصم بن عمر بن خطاب بود . وقتى عمر بخلافت رسيد سالم سدى كه از خاصان او بشمار بود بنزد او آمد عمر گفت : از خلافت من خرسند شدى يا دلگير ؟\r\nگفت : براى مردم خرسند شدم اما براى تو دلگير .\r\nعمر گفت : بيم دارم خود را به هلاكت انداخته باشم .\r\nسالم گفت : چه خوب است كه بيم دارى ، بيم داشتم كه بيم نداشته باشى .\r\nعمر گفت : مرا موعظه كن .\r\nسالم گفت : پدر ما آدم براى يك گناه از بهشت بيرون شد .\r\nبروزگار عمر شاعران و سخنوران به دربار راه نداشتند و بجاى آنها پرهيزگاران و زاهدان بدربار آمد و رفت مىكردند ، بگفتهء مسعودى \" وى بىنهايت زاهد و متواضع بود ، عاملان بنى اميه را كه پيش از وى مشغول بودند از كار بازداشت و بهترين كسانى را كه ميتوانست بجاى آنها گماشت . عاملان وى از روش او پيروى ميكردند و ناسزا گفتن بعلى را كه در روزگار امويان معمول بود ترك كرد \" ملاحظات سياسى عمر را از عدل و داد انصراف نداد .\r\nزهد وى چندان بود كه مصالح عمومى را بر مصالح خويش ترجيح مىداد .\r\n\r\n","description":"","footnote":"","page_name":" 403 ","page_number":403},
  {"content":"\r\n\r\n\r\nاصلاحات عمر - بن عبد العزيز\r\nبه روزگار عمر اصلاحاتى شد كه بيشتر به نفع اسلام بود و براى بيت المال سودى نداشت . از جمله اين كه جزيه را از ذميان مسلمان شده برداشت و ماليات عموم مسلمانان و مخصوصا ايرانيانرا تخفيف داد . بسبب اين روش درآمد بيت المال كم شد اما شمار كسانى كه باسلام ميگرويدند فزونى گرفت ، براى جلوگيرى از نقصان درآمد بيت المال بعضى از ولايتداران مقرر داشتند كه هر كس از اهل ذمه مسلمان شود باينشرط از او جزيه گرفته نشود كه ختنه شده باشد و چيزى از قرآنرا حفظ داشته باشد ، اما اين شرط سودى نداشت . لازم بود يا رسم ديرين دريافت جزيه تجديد شود يا مسلمانان از ثمره فتوح خود چشم بپوشند . ولى چون عمر از نتيجه روش خويش اطمينان داشت از آن دست برنداشت .\r\nوقتى درآمد جزيه نقصان يافت بعضى از ولايتداران تقاضا كردند مانند سابق از ذميانيكه مسلمان ميشدند جزيه گرفته شود اما عمر از شدت ايمان و علاقه‌اى كه به مسلمان شدن كسان داشت اين را نپذيرفت ، ولايتدار مصر نامه‌اى به دو نوشت و شكايت كرد كه اسلام به درآمد جزيه ضرر زده است و اجازه خواست از ذميان نو مسلمان جزيه گرفته شود . عمر به پاسخ او نوشت : \" خدا راى تو را زشت بدارد از كسانى كه مسلمان ميشوند جزيه مگير .\r\nخداوند پيغمبر خود را براى هدايت فرستاده نه براى جزيه گرفتن . عمر بدبخت‌تر از آن است كه همه مردم بدست او اسلام آرند \" .\r\nعجب نيست اگر بعد از ظهور دولت عباسى كه گور خليفگان اموى را نبش ميكردند به گور عمر بن عبد العزيز دست نزدند . مسعودى متوفى بسال 346 هجرى نقل مىكند كه به روزگار وى گور عمر محترم بوده و مردم بسيار بدانجا ميرفته‌اند .\r\n\r\n","description":"","footnote":"","page_name":" 404 ","page_number":404},
  {"content":"\r\n\r\n\r\nروش عمر دربارهء خوارج\r\nخوارج به دوران وليد بن عبد الملك و برادرش سليمان جنبشى نكردند . وقتى عمر بن عبد العزيز بخلافت رسيد يكى از خوارج بنام شوذب قيام كرد و گروهى موافقان وى دورش را گرفتند ولى عمر مرد صاحب فضيلت و صلح‌جو با خوارج سختگيرى نكرد . ميخواست با آنها ملايمت كند و به وسيلهء دليل مغلوبشان كند . از اينرو نامه‌اى به شوذب فرستاد و چنين نوشت : \" شنيدم بخاطر خشنودى خدا و پيغمبر خشم آورده‌اى و قيام كرده‌اى . تو بدينكار از من سزاوارتر نيستى ، بيا تا با تو مناظره كنم اگر حق بجانب ما بود تو نيز با مردم هم‌عقيده ميشوى و اگر حق بجانب تو بود ما در كار خود نظر ميكنيم \" شوذب بپاسخ عمر نوشت : \" انصاف دادى دو كس را بنزد تو فرستادم كه با تو بحث و مناظره كنند \" .\r\nعمر بن عبد العزيز ميخواست بدينوسيله اختلاف را از ميان بردارد و خوارج را بوسيله برهان اقناع كند و چون از خونريزى متنفر بود راه ملايمت گرفت . روش عمر نتيجه خوب داد ، يكى از آن دو خارجى كه براى مناظره معين شده بود اقرار كرد كه حق بجانب عمر است ، بگفتهء مسعودى يكى از آن دو بعمر گفت \" تا كنون دليلى واضحتر و روشن‌تر از دليل تو نديده‌ام ، شهادت مىدهم كه حق بجانب تو است و از كسى كه از تو بيزار باشد بيزارم \" عمر به خارجى ديگر گفت : \" تو چه ميگوئى \" گفت \" آنچه گفتى نيكو و واضحست ولى من در اين باب تصميم نميگيرم تا گفتار ترا به مسلمانان عرضه كنم و دليل آنها را بشنوم \" يكى از آن دو بنزد شوذب و پيروان او رفت تا از نتيجه مناظره آگاهشان كند اما به زودى مرگ عمر دررسيد و در رجب سال 101 هجرى از جهان چشم پوشيد .\r\nاز خلافت عمر بن عبد العزيز ببعد خوارج در عراق و جزيره خود را حامى ضعيفان و ستمديدگان و مخالف ستمگران و سركشان قلمداد كردند ، مثلا بربران افريقيه را كه ميخواستند\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nاز زير نفوذ امويان درآيند با فرستادن سلاح كمك ميدادند تا از جنگ با ولايتداران خويش وا نمانند .\r\n\r\nيزيد بن عبد الملك\r\nيزيد بن عبد الملك همان روز كه عمر بن عبد العزيز وفات يافت يعنى رجب سال 101 به خلافت رسيد و دوران خلافتش در شعبان سال 105 هجرى با مرگش به سر رسيد .\r\nوقتى يزيد بخلافت رسيد شوذب خارجى به جنگ امويان برخاست و در چند جنگ آنها را شكست داد تا مسلمة بن عبد الملك از طرف يزيد بفرماندارى كوفه منصوب شد و سعيد بن عمر حريشى را با سپاهى فراوان بجنگ شوذب فرستاد . در اين جنگ شكست در همراهان شوذب افتاد و گروهى بسيار اندك از آنها جان بدر بردند اين رخداد بسال 101 هجرى بود .\r\nبروزگار يزيد بن عبد الملك يزيد بن مهلب بن ابى صفره قيام كرد . وى از زندان عمر ابن عبد العزيز گريخت و ببصره رفت و ولايتدار آنجا را اسير كرد ، سپس بكوفه رفت و طايفهء ازد و كسان و خاندانش به دو پيوستند و كارش بالا گرفت و نيرو يافت . يزيد برادر خود مسلمه و برادرزاده خويش عباس بن وليد را با سپاهى فراوان بجلوگيرى او فرستاد ، وقتى دو سپاه روبرو شدند جنگى سخت درگرفت كه ياران يزيد بن مهلب از وى كناره گرفتند و او كشته شد .\r\nيزيد بن عبد الملك به عياشى و زنبازى معروف بود . دو كنيز داشت به نام حبابه و سلامه كه هر دو را سخت دوست داشت ، وقتى حبابه مريض شد يزيد چندين روز از مردم كناره كرد و كسى او را ديدار نكرد ، پس از آن حبابه بمرد و يزيد از فرط غم چند روز بر سر مرده‌اش نشست و او را دفن نكرد . يكى از خاصان او گفت مردم از اين قضيه سخن دارند\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nو اين ، در خور مقام خلافت نيست ، پس ، حبابه را دفن كرد و چند روز بعد مرگش در رسيد . اين رخداد در شعبان سال 105 هجرى بود .\r\n\r\nهشام بن عبد الملك\r\nهشام بن عبد الملك همان روز كه برادرش يزيد از جهان چشم پوشيد يعنى شعبان سال 105 هجرى به خلافت رسيد و خلافت وى نوزده سال و هفت ماه و چند روز طول كشيد و در ربيع الاخر سال 125 هجرى در رصافه از سرزمين قنسرين مرگش دررسيد .\r\nبروزگار هشام زيد بن على بن حسين كه خلافت را حق خود مىدانست قيام كرد .\r\nمسعودى گويد : زيد بر هشام درآمد ولى او و درباريانش بزيد اهميتى ندادند ، زيد در جائى نشست و گفت هيچكس از پرهيزگارى بزرگتر نيست و هيچكس جز در مقابل پرهيزگارى كوچك نميشود . هشام با او تغير كرد و گفت تو طالب خلافتى در صورتى كه مادرت كنيز است .\r\nسپس زيد را متهم كرد كه امانتى از خالد بن عبد الله قسرى امير سابق كوفه بنزد اوست و وى را بنزد يوسف بن عمرو امير كوفه فرستاد ، يوسف زيد را قسم داد و او قسم ياد كرد كه چيزى بنزد او نيست پس او را رها كرد ، وقتى زيد بسوى مدينه حركت كرد مردم كوفه بدنبالش رفتند و او را به قيام ترغيب كردند و در حدود پانزده هزار و بقولى چهل هزار كس از كوفيان به دو پيوستند ، وقتى كارش بالا گرفت يوسف بن عمرو با او جنگ كرد ، ياران زيد پراكنده شدند ، زيد با گروهى اندك بجنگ پرداخت . در اثناى جنگ تيرى به پهلوى او خورد و در دم بمرد ، يارانش او را در جوئى دفن كردند و آب از روى قبرش جارى كردند زيرا بيم داشتند كه دشمنان اعضاى پيكر او را ببرند . يكى از غلامان ، محل قبر را به يوسف نشان داد كه آن را شكافت و پيكر زيد را درآورد و بياويخت پس از آن بسوخت و خاكسترش را در فرات ريخت .\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nپيروان زيد بنام زيديه از فرقه‌هاى بنام شيعه بشمارند . بعد از مرگ زيد ، زيديه به چند گروهى شدند و گروهى از آنها بر دوستى زيد پايدار ماندند و با پسرش يحيى بيعت كردند و بهمراهى او بسال 124 هجرى در خراسان جنگ كردند ولى سرنوشت او نيز مانند پدرش شد ، در اثناى جنگ تيرى خورد و جان سپرد ، دشمنان سرش را بريدند و پيكرش را بدار آويختند سپس او را بسوختند چنان كه خاكسترش را باد برد .\r\n\r\nروش هشام نسبت بموالى\r\nخليفگان اموى پس از مرگ عمر بن عبد العزيز براى جبران كاهشى كه از روش عمر بن عبد العزيز در عوائد دولت پديد آمده بود مالياتهاى سنگين وضع كردند ، هشام بن عبد الملك خراجى سنگين بر موالى نهاد كه توان پرداخت آن را نداشتند ، از اينرو حارث بن سريج بر بنى اميه بشوريد و با آنها جنگ كرد . حارث گمان ميكرد كه مهدى است و خدا او را براى خلاص بيچارگان و يارى مظلومان برانگيخته است ، وى از عربهاى مضرى و يمنى نيز ياورانى داشت و به زودى بر شهرهاى ساحل رود سيحون تسلط يافت .\r\nوقتى اسد بن عبد الله قسرى پس از عاصم بن عبد الله بفرمانروائى آن نواحى منصوب گشت شهرهائى را كه حارث بر آن تسلط يافته بود پس گرفت و حارث بسوى طخارستان گريخت و از آنجا بماوراء النهر رفت و با تركان بر ضد عربان همداستان شد .\r\nبسال 120 هجرى هشام بن عبد الملك نصر بن سيار را بفرمانروايى خراسان گماشت .\r\nنصر از همه طرفداران بنى اميه با كفايت‌تر بود و بسال 123 هجرى آرامش را در سرزمين ماوراء النهر برقرار كرد .\r\n\r\nمرجئه\r\nپيش از اين درباره دو فرقه از قديمترين فرق اسلامى يعنى شيعه و خوارج كه بتعبير ديگر ميتوان آنها را جمهوريخواهان و سلطنت - طلبان اسلام ناميد گفتگو كرديم و اكنون درباره فرقهء ديگر كه تأثير\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nآن در تعيين سير سياست اسلام از شيعه و خوارج كمتر نبود سخن ميكنيم . اين فرقه نام مرجئه داشت و در نيمه دوم قرن اول اسلام زير نفوذ پاره‌اى عوامل مسيحى در دمشق پايتخت بنى اميه بوجود آمد .\r\n\r\nوجه تسميه مرجئه\r\nكلمهء مرجئه از ارجاء است بمعنى تأخير . اينگروه مرجئه نام گرفت از آنرو كه درباره گناهكاران مسلمان حكمى نميكرد و حكم آن را بروز حساب موكول ميداشت و هيچ مسلمانى را بسبب گناهانى كه كرده بود محكوم نميكرد ولى بگفته فان‌فلوتن نام مرجئه از اين آيه گرفته شده است كه :\r\n وَ آخَرُونَ مُرْجَوْنَ لِأَمْرِ اللَّهِ إِمَّا يُعَذِّبُهُمْ وَ إِمَّا يَتُوبُ عَلَيْهِمْ وَ اللَّهُ عَلِيمٌ حَكِيمٌ . \r\nيعنى و ديگران كه ( اميد ) بفرمان خدا دارند كه يا عذابشان مىكند و يا از گناهشان در ميگذرد و خدا دانا و حكيم است . بنا بر اين كلمه مرجئه از ارجاء بمعنى ايجاد اميد مشتق است زيرا مرجئه ميگفتند كه با وجود ايمان گناه ضررى نميزند چنان‌كه با كفر طاعت سود ندارد .\r\nعقيدهء اصلى مرجئه اين بود كه هر كه باسلام گرويده و بيگانگى خدا و نبوت پيغمبر شهادت ميدهد ، هر گناهى مرتكب شود نبايد او را كافر شمرد ، بلكه بايد كار او را با خدا گذاشت .\r\nجهم بن صفوان يكى از پيشوايان مرجئه در اين زمينه افراط كرد و گمان برد كه ايمان عقيده دل است و هر كه بدل معتقد باشد مؤمن است اگر چه بىضرورت تقيه ، به زبان كفر گويد و بت‌پرستد يا در شهر مسلمانان بدين يهود و نصارى بگرود و صليب را پرستش كند و سخن از تثليث گويد و بر همين حال بميرد ، چنين كسى بنزد خدا مؤمن است و دوست خداست و از اهل بهشت است .\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nجهم معتقد بود كه اسلام صحيح و ايمان حق يكى است ، طبيعى است كه پيروان اين عقيده واجبات عملى اسلام را تحقير ميكردند و وظايف انسان را نسبت بمردم ديگر ، برتر از واجبات مقرر قرآن ميدانستند .\r\nدر حقيقت اين گروه از حكومت بنى اميه رضايت داشتند و با شيعه و خوارج مخالف بودند . با وجود اين در عقايد خود تا حدى با محافظه‌كاران يعنى اهل سنت موافقت داشتند ، اما چنان كه فون‌كريمر گويد تا حدى عقايد آنها را با ملايمت آميخته بودند ، زيرا ميگفتند كه مؤمن در جهنم جاويد نميماند ، بطور كلى فرقه مرجئه عقيده را بيشتر از عمل اهميت مىداد .\r\nعقايد مرجئه با عقايد درباريان اموى و طرفدارانشان موافقت داشت چنان كه هيچ كس از شيعه و خوارج نميتوانست با آنها زندگى كند . مسيحيان و ديگر مردم غير مسلمان بنزد آنها اهميت يافتند و بمقامات عالى رسيدند ، اين مسيحيان پابند مقاصد و منافع خود بودند و با مقتضيات زمان هماهنگ بودند و باد از هر سو ميوزيد بدانسو ميرفتند .\r\nوقتى دولت اموى انقراض يافت فرقه مرجئه نيز از ميان رفت و ديگر حزبى مستقل بشمار نبود . ابو حنيفه پيشواى مذهب معروف كه تا كنون باقيست از ميان آنها پديد آمد .\r\nفون‌كريمر گويد : جاى تأسف است كه اطلاعات درست ما درباره فرقه مرجئه بسيار كم است ، اينفرقه بدوران اموى سختى و سستى بسيار ديد ، تمام منابع تاريخى عصر اموى از ميان رفته و قديمترين منابع موجود از دوران عباسى است و بايد اطلاعات مربوط به اين فرقه را پاره پاره از كتب نويسندگان دوران عباسى بدست آورد .\r\n\r\nاخلاق هشام\r\nهشام مردى خردمند و بردبار و پاكدامن و صاحب راى و مدبر بود . چنان كه گفته مىشد : مدبران بنى اميه سه كس بودند : معاويه و عبد الملك و هشام . به گفته\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nمسعودى ، منصور عباسى در سياست و تدبير امور كشور به روش هشام ميرفت .\r\nاز جمله كارهاى هشام توجهى است كه بعمران اراضى و تقويت مرزها كرد و در راه مكه قناتها و بركه‌ها كند . صنعت حريربافى و قطيفه بروزگار وى پديد آمد ، هشام باسب دلبسته بود و نخستين كس بود كه مسابقهء اسبدوانى ترتيب داد ، به تجهيزات جنگ نيز توجهى خاص داشت .\r\nاز جمله عيب‌ها كه بر او ميگيرند اينست كه با علويان سخت ميگرفت و هر وقت فرصت بدست مياورد كسانى از آنها را از ميان برميداشت . چنان كه با زيد و يحيى چنين كرد .\r\nوى مردى تند و خشن و بخيل بود ، از جمله دلايل بخل وى اين داستان است كه مردى دو پرنده براى او هديه برد و هشام را از آن خوش آمد مرد به دو گفت : جايزه من چه مىشود ؟\r\nهشام گفت : جايزه دو پرنده چيست ؟\r\nگفت : هر چه امير المؤمنين اراده كند .\r\nهشام گفت : يكى از دو پرنده را بعنوان جايزه برگير ، آن مرد پرنده بهتر را بگرفت .\r\nهشام گفت : انتخاب هم ميكنى ؟\r\nجواب داد : آرى\r\nهشام گفت : آن را رها كن و بگفت تا چند درهم به دو بدهند .\r\nروزى هشام با نديمان خود ببستانى درآمد كه متعلق به دو بود ، نديمان ميوه ميخوردند و ميگفتند خداوند امير المؤمنين را بركت دهد . هشام گفت چگونه خداوند بركت دهد كه شما آن را ميخوريد ، سپس نگهبان را پيش خواند و گفت درختان را بكن و بجاى آن زيتون به كار تا كسى از ميوهء آن نخورد .\r\nچنان كه از پيش گفتيم هشام در ربيع الاخر سال 125 هجرى وفات يافت .\r\n\r\n","description":"","footnote":"","page_name":" 411 ","page_number":411},
  {"content":"\r\n\r\n\r\nوليد بن يزيد بن عبد الملك\r\nوليد بن يزيد در ربيع الاخر سال 125 هجرى همانروز كه هشام وفات يافت به خلافت رسيد و دوره خلافت او يك سال و دو ماه و چند روز طول كشيد و در جمادى الاخر سال 126 هجرى در يكى از دهكده‌هاى دمشق كشته شد .\r\nوليد مردى بود عياش و شهوت‌پرست و شوخ . شاعرى سخندان بود و در عتاب و غزل و وصف شراب اشعار نيكو ميگفت . بيباكى وى به جائى رسيد كه يكروز برادرش هشام به دو گفت به خدا نميدانم مسلمانى يا نه . گويند كه يك بار با قرآن تفؤل زد و اين آيه آمد :\r\n وَ اسْتَفْتَحُوا وَ خابَ كُلُّ جَبَّارٍ عَنِيدٍ . \r\nيعنى گشايش خواستند و هر كه ستمگر و لجوج بود نوميد شد . قرآن را بينداخت و آن را هدف كرد و چند تير بر آن انداخت و گفت : \" تهديد ميكنى آرى من همان ستمگر لجوجم ، وقتى بروز قيامت بنزد خداى خود ميروى بگو خدايا وليد مرا پاره كرد . \"\r\nاز پس اين رخداد وليد ديرى نپائيد و بقتل رسيد ، علت قتل وى آن بود كه پيش از خلافت رفتارى بد داشت و از معاصى اجتناب نميكرد ، وقتى بخلافت رسيد در شهوت - پرستى و بيباكى از گناه افراط كرد و بزرگان خانواده خويش را خشمگين كرد و با آنها بد - رفتارى كرد كه با ديگر مردان دولت بر ضد او هم‌داستان شدند و بر او هجوم بردند وقتى وليد مقصدشان را بدانست به خانه خود درآمد و قرآن را بگشود و گفت : اينك روزى است مانند روز عثمان بن عفان ، پس از آن يزيد بن وليد بنزد وى رفت و او را بكشت و اين رخداد چنان كه گفتيم در جمادى الاخر سال 126 هجرى بود .\r\n\r\nيزيد و ابراهيم پسران وليد بن عبد الملك\r\nيزيد بن وليد در جمادى الاخر سال 126 هجرى پس از كشته شدن وليد بخلافت رسيد و خلافتش بيش از پنجماه نپائيد و در ذى حجه همان سال از جهان چشم پوشيد .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nپس از وى برادرش ابراهيم بن وليد به خلافت رسيد و دوره خلافتش بيش از دو ماه نبود .\r\nيزيد لوچ بود و بزهد تظاهر ميكرد . وى را ناقص ميگفتند از آنرو كه جيرهء بعضى سپاهيان و خاصه سپاه حجاز را كم كرد . وى بتعليمات معتزله متمايل بود .\r\nپيش از اين دربارهء شيعه و خوارج و مرجئه و تأثير آنها در تاريخ اسلام سخن گفتيم . اكنون از فرقه ديگرى كه تأثير آن در تاريخ اسلام كمتر از آن فرقه‌ها نبود سخن ميكنيم ، اين فرقه بنام قدريه يا معتزله شهره بود .\r\n\r\n[ درباره معتزله 
  ]\r\n\r\nپيدايش معتزله\r\nبغدادى در كتاب الفرق بين الفرق ، مىگويد : بروزكار حسن بصرى مخالفت و اصل بن عطاى غزال دربارهء تقدير و منزلت ميان منزلين ، يعنى واسطه ميان ايمان و كفر پديد آمد ، عمرو بن عبيد نيز در اين بدعت با او هم‌داستان شد . حسن آنها را از مجلس خويش براند و آنها نيز به نزديكى از ستونهاى مسجد بصره عزلت گزيدند كه آنها و پيروانشان را معتزله ناميدند زيرا از عقيده ديگران عزلت گرفته بودند و ادعا ميكردند كه هر كس از مسلمانان فاسق شود نه مؤمن است و نه كافر . \"\r\nبرون درباره پيدايش معتزله گويد : \" آنچه راجع به پيدايش معتزله و نام‌گزارى آنها بما رسيده اينست كه و اصل بن عطاى غزال پارسىنژاد كه از شاگردان حسن بصرى فقيه معروف بود با استاد خويش درباره مؤمن گنهكار اختلاف پيدا كرد كه آيا باز هم مؤمن است يا نه ؟ و اصل ميگفت چنين كسى را نميتوان مؤمن يا كافر ناميد ، بلكه بايد او را در منزلتى ميان ايمان و كفر جاى داد ، و اصل در ناحيه دوردستى از مسجد جاى گرفت و عقيده خويش را براى كسان شرح ميداد و حسن بصرى با اطرافيان خويش ميگفت : \" و اصل از ما عزلت گرفت . \" از اينرو دشمنان و اصل او و پيروانش را \" معتزله \" ناميدند .\r\nبگفتهء دوزى : \" اطلاعاتى كه بدست آمده معلوم ميدارد كه محل پيدايش اين گروه در عراق\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nيعنى بابل قديم بوده كه در آنجا نژاد سامى با نژاد ايرانى روبرو شد و با يكديگر آميزش كردند و پس از مدتى كعبهء علم شد و چيزى نگذشت كه مركز دولت عباسى بشمار آمد . \"\r\nبعقيدهء فون‌كريمر : مذهب اعتزال در دمشق زير نفوذ پيشوايان مذهبى رومى و مخصوصا يحياى دمشقى و شاگرد او تئودور ابوقره پديد آمد . اسم ديگر اينگروه يعنى كلمهء قدريه كه دلالت آن واضحتر است مربوط بعقيدهء آنهاست كه اراده انسان را آزاد مىدانند و نيز مربوط به حديثى است كه از قول پيغمبر جعل كرده‌اند كه \" قدريه مجوسان اين امتند . \" زيرا اينگروه بطورى كه ستننر گويد وجود شر را جايز ميشمارند و قاعده ديگرى وضع كرده‌اند كه عبارت از ضديت اراده انسان با اراده خداست . اين مطلب را دشمنان معتزله به آنها نسبت داده‌اند . شاعر صوفى ايرانى ، محمود شبسترى در اوايل قرن سيزدهم ميلادى در كتاب معروف و منظوم خود درباره تصوف بنام گلشن راز با اشاره به حديث پيغمبر گويد : \" هر كه به قضا و قدر معتقد نباشد آتش‌پرست است چنان كه پيغمبر در حديث خويش گفته است . \"\r\nفون‌كريمر معتقد است كه معبد جهنى كه بسال 80 هجرى در دمشق پيرو مذهب آزادى اراده بود اين مذهب را از يك ايرانى بنام سنبويه فرا گرفته بود ، سنبويه بفرمان عبد الملك و بروايتى بدستور حجاج كشته شد .\r\nعقيدهء معتزله مبنى بر پنج اصل است : توحيد و عدل و وعيد و منزلت ميان منزلتين و امر بمعروف با نهى از منكر .\r\n\r\nتوحيد\r\nاصل اول توحيد است . معتزله بصرى و بغدادى و ديگران معتقد بودند كه خداوند عز و جل با ديگر چيزها همانند نيست ، جسم و عرض و ماده و جزء و جوهر نيست ، بلكه خالق جسم و عرض و ماده و جزء و جوهر است . او را در دنيا و در آخرت بوسيله حواس ادراك نميتوان كرد ، در مكان جاى نميگيرد و بوسيلهء ابعاد ، محدود نمىشود در ازل بىزمان و مكان\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nو نهايت و حد موجود بود ، خالق اشياست و آن را از هيچ بوجود ميآورد ، قديم است و همه چيز جز او حادث است .\r\n\r\nعدل\r\nاصل دوم عدل است ، معنى عدل اينست كه خدا فساد را دوست ندارد و اعمال بندگان مخلوق او نيست ، بلكه بندگان چيزهائى را كه بدان مأمورند و كارهائى را كه انجام آن ممنوع است ، بقدرتى كه خدا به آنها داده انجام مىدهند ، خداوند بدانچه ميخواهد فرمان داده و از آنچه نميخواهد نهى كرده ، كارهاى خوب را كه بدان امر كرده دوست دارد و از كارهاى بدى كه آن را ممنوع داشته بيزار است . خداوند به بندگان كارهائى را كه قدرت انجام آن را ندارند دستور نداده ، هيچكس نمىتواند كارى انجام دهد مگر بوسيله قدرتى كه خدا به دو داده است ، اين قدرت در اختيار خداست و هر لحظه بخواهد ميتواند آن را نابود كند . اگر خدا ميخواست مردم را باجبار باطاعت خود وادار ميكرد و از معصيت خود بازميداشت ، خداوند قدرت اين كار را دارد ولى چنين نمىكند زيرا در اين صورت وسيله آزمايش بندگان از ميان مىرود .\r\n\r\nاصل سوم و چهارم و پنجم\r\nاصل سوم وعيد است ، مقصود از اين اصل اينست كه خداوند مرتكب گناه كبيره را جز به وسيله توبه نمىبخشد .\r\nخداوند در وعد و وعيد خويش صادق است و هيچ چيز گفتار او را تغيير نمىدهد .\r\nمنزلت ميان منزلتين اصل چهارم است ، مقصود اينست كه مرتكب گناه كبيره نه مومن است و نه كافر ، بلكه بايد او را فاسق ناميد . اصل پنجم امر بمعروف و نهى از منكر است كه به قدر استطاعت بر مومنان واجب است .\r\nمعتزله مىگويند عقل ميتواند حسن و قبح اشياء را ادراك كند و گر چه شرع دربارهء آن\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nساكت باشد هر چيزى داراى صفتى است كه آن را بد يا خوب كرده است .\r\nاين مذهب از بعضى جهات با مذهبى كه به دوران نهضت در اروپا رواج يافت و مذهب عقلى يا راسيوناليست ناميده شد همانند به همين جهت نيكلسن در \" تاريخ ادبيات عرب \" آنها را به همين اسم مينامد .\r\nبرون در \" تاريخ ادبيات ايران \" گويد : \" قدريه طرفداران آزادى اراده‌اند و به طورى كه دكتر ستنز گويد هدف اصلى آنها اقامه دلايل عقلى و برهان‌هاى فكريست و با تعليمات اهل سنت مخالفت دارد . اينان خويش را اهل عدل و توحيد يا ياران عدل و توحيد الهى مىناميدند . زيرا در نظر آنها عقيدهء اهل سنت دربارهء قضا و قدر بدانجا منجر مىشود كه خداوند انسان را بر گناهانى كه به ارتكاب آن مجبور است مجازات مىكند ، و با اين ترتيب خداوند را مستبد و بيرحم قلمداد ميكنند ، معتزله مىگويند عقيدهء اهل سنت كه قرآن را قديم مىدانند و ميگويند كه صفات خدا از ذات جداست يا قابل جدا شدن است ، در حقيقت قول بتعدد قديم است و شرك . \"\r\n\r\nعقايد سياسى معتزله\r\nمعتزله در آغاز پيدايش يك فرقه دينى بودند و بر خلاف شيعه و خوارج و مرجئه در كارهاى سياسى دخالت نمىكردند ولى چيزى نگذشت كه وارد سياست شدند و درباره شرايط امامت گفتگو كردند ، مسعودى گويد : \" معتزله معتقدند كه امامت بانتخاب امت است زيرا خداوند شخص خاصى را معين نكرده است بنا بر - اين اختيار آن به دست امت است كه مردى را براى اجراى احكام انتخاب كنند ، تفاوت نمىكند كه اين شخص از قريش باشد يا از ديگر مسلمانان و پيروان ايمان و عدالت ، در امامت نسب و شرط ديگرى را رعايت نميكنند و انتخاب امام را بر اهل هر دورانى لازم ميدانند كسانى كه ميگويند انتخاب امام از قريش و غير قريش جايز است ، معتزله‌اند يا گروهى از زيديه مانند حسن بن صالح\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nو خوارج با اين گفتار موافقند بجز فرقهء نجديه كه انتخاب امام را واجب نميشمارند . گروهى از متقدمان و متأخران معتزله نيز با آنها موافقت دارند اما آنها ميگويند اگر همه امت عادل شدند و فاسقى در ميان آنها نماند حاجت به امام ندارند . كسانى كه انتخاب امام را از غير قريش روا مىدانند براى گفتار خود دلايلى ميآورند از جمله دلايل آنها سخن عمر بن خطاب است كه در دم آخر گفت اگر سالم مولاى حذيفه زنده بود در انتخاب او ترديد نميكردم ، اگر عمر معتقد نبود كه انتخاب امام از غير قريش جايز است اين سخن را نميگفت و از مرگ سالم تاسف نميخورد . در اين زمينه حديثهاى مكرر از پيغمبر روايت شده از جمله حديثى است كه گويد : \" مطيع و فرمانبردار باشيد ولو براى بنده بينى بريده \" خداوند نيز مىگويد :  إِنَّ أَكْرَمَكُمْ عِنْدَ اللَّهِ أَتْقاكُمْ \r\nيعنى آنكس از شما پرهيزكارتر است بنزد خدا بزرگوارتر است .\r\n\r\nرابطه معتزله با شيعه\r\nگلدزهر دربارهء ارتباط معتزله با شيعه گويد : \" نكته جالب آنكه مبادى معتزله مخصوصا مسائلى كه با عقيدهء امام و مهدى ارتباط ندارد ميان فرقه‌هاى شيعه رواج يافته است ، فقيهان و عالمان شيعه از افكار معتزله استفاده كرده‌اند و آن را بتأييد نظريات خويش به كار گرفته‌اند . شاهد سخن آنكه شيعيان خودشان را اهل عدل مينامند و اين همان نامى است كه معتزله براى خود انتخاب كرده‌اند .\r\n\" همانندى شيعه و معتزله از اينجا نيز معلوم مىشود كه شيعيان ميگويند نخستين بار على و امامانى از خاندان او از آزادى اراده سخن گفتند و معتزله چيزى بر آن نيفزودند بلكه عقيده‌اى را كه امامان خاندان على بنياد كرده بودند توضيح دادند از اينرو شيعيان در نوشته‌هاى كلامى خويش فقيهان معتزلى را \" ائمه \" عنوان ميدهند و اين عنوانى است كه شيعيان به فقيهان خود ميدهند و آن را از على گرفته‌اند زيرا بعقيده آنها على بنيانگزار\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nنخستين اين مذهب است .\r\nارتباط شيعه و معتزله نشان ديگر نيز دارد شيعه گويد : كه امام منتظر براى انتشار عدل و توحيد ظهور مىكند . معتزله نيز همين عقيده را دارند زيديه بيشتر از شيعيان دوازده امامى با معتزله شباهت دارند زيرا گذشته از اين در بسيارى مسائل ديگر با معتزله توافق دارند ، آثار اعتزال هم‌اكنون در نوشته‌هاى شيعه آشكار است و خطاست اگر گمان كنيم مذهب معتزله از ميان رفته و اثرى از آن بجا نيست .\r\nهمانندى شيعه و معتزله چنانست كه مورخان را نيز باشتباه انداخته و نتوانسته‌اند كتابهاى شيعه و معتزله را درباره توحيد از هم مشخص كنند . كتابهائى هست كه از توحيد سخن مىكند و نيز كتابهاى هست كه از عدل سخن دارد . كتابهاى شيعه بجز اين از امامت و عصمت امام نيز سخن دارد و تنها به اين وسيله مورخان مىتوانند كتابهاى شيعه را از كتابهاى معتزله امتياز كنند .\r\nبايد بگوئيم كه نظام ، كه يكى از بزرگان معتزله بود در موضوع امامت و عصمت امام با عقايد شيعه موافقت داشت . نكتهء قابل توجه آنكه بيشتر دلايل شيعيان دربارهء امامت بر بنياد اعتزال تكيه دارد . گفتهء شيعيان كه وجود امام لازم است و بايد از خطا معصوم باشد با گفتار معتزله كه چون خدا حكيم و عادل است فرستادن رسولان بر او واجب است ، موافقت دارد . زيرا شيعيان نيز ميگويند كه ميبايد خدا در هر عصرى پيشوا و راهنمائى براى مردم بفرستد كه از خطا معصوم باشد از اينجا ميتوان دريافت كه شيعه مبادى اصلى خويش را بر بنياد نظريات معتزله استوار مىكنند . \"\r\n\r\nارتباط معتزله با خوارج\r\nمعتزله با خوارج از اين جهت اتفاق دارند كه مىگويند انتخاب امام از قريش و غير قريش جايز است و نيز مىگويند كه انتخاب امام ضرورى نيست ، چنان كه اين\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nمطلب از گفتار معروف خوارج كه داورى جز خدا نيست مستفاد مىشود معتزله هنگامى انتخاب امام را لازم نميدانند كه همه مسلمانان عادل باشند و فاسقى در ميانشان نباشد ، خوارج مدتها مبادى اعتدال را دستاويز قيام بر ضد بنى اميه كرده بودند و مخصوصا در افريقيه و بلاد مغرب فتنه ميكردند زيرا بيشتر مبادى معتزله با تمايلات خوارج توافق داشت .\r\n\r\nسستى كار بنى اميه\r\nدر روزگار يزيد بن وليد كار بنى اميه سستى گرفت . وقتى او بمرد با برادرش ابراهيم بيعت كردند اما اين بيعت نتيجه نداد زيرا كسانى سلام خلافت به او ميگفتند و كسانى او را تنها ، امير مىدانستند . بودند كسانى كه به هيچ يك از دو عنوان به او سلام نميگفتند . خلافت ابراهيم ديرى نپائيد و مروان بن محمد بن مروان او را خلع كرد ، ابراهيم از دمشق گريخت ولى مروان او را گرفت و خونش را بريخت و بدارش آويخت و طرفداران وى و از جمله عبد العزيز بن حجاج و يزيد بن خالد قسرى را بكشت .\r\nدر اين هنگام آتش عصبيت ميان عربهاى مضرى و قحطانى فروزان شد ، مروان از مضريان حمايت ميكرد و قحطانيان از او روى بگردانيدند و بدعوت عباسيان متمايل شدند .\r\n\r\nمروان بن محمد\r\nمروان در صفر سال 127 هجرى در دمشق بخلافت رسيد و در اين مقام باقى بود تا در محرم سال 132 هجرى كشته شد و مدت خلافت او پنجسال و سه ماه بود . وى را مروان حمار نيز ميگفتند از آن رو كه در جنگ با مخالفان خود آرام و سكون نميشناخت و پيوسته در حركت بود و با سختى و رنج مىساخت ، وى بشجاعت و تدبير شهره بود .\r\nوقتى مروان بخلافت رسيد فتنه از هر سو برخاست و شيعيان در كار دعوت خويش بر ضد امويان فعاليت آغاز كردند و عقيدهء مهدويت كه در سقوط دولت اموى اثر فراوان داشت آشكار شد .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\n\r\nفتنهء خوارج\r\nبروزگار مروان فتنه خوارج سخت شد و كار ابو مسلم بالا گرفت .\r\nضحاك بن قيس شيبانى كه از خوارج بود وقتى ديد پس از قتل وليد بن يزيد در ميان امويان اختلاف افتاد و آتش نفاق ميان قبايل طرفدارشان فروزان شد ، بر ضد بنى اميه قيام كرد و خوارج نيز به دو پيوستند ، چيزى كه بليه را سخت كرد اين بود كه وقتى مروان بن محمد بخلافت رسيد عبد الله بن عمر بن عبد العزيز را از فرمانروايى عراق معزول كرد و نضر بن سعيد قرشى را به جاى او گماشت ، عبد الله از فرمان مروان سر پيچيد و بحيره پناه برد . نضر بسوى عراق حركت كرد ، طايفه قيس به عنوان خونخواهى وليد كه مادرش از آن طايفه بود بعبد الله پيوستند و طوايف يمنى كه در خون وليد شركت داشتند طرفدار مروان شدند . ضحاك بسال 127 هجرى بكوفه حمله برد عبد الله پسر عمر و سليمان بن هشام به دو پيوستند ، بدينسان اختلاف ميان امويان افتاده بود كه بعضىشان براى ضديت با ديگر امويان با شورشيان يار ميشدند .\r\nكار ضحاك در كوفه بالا گرفت و ياران او به صد هزار رسيدند . دولت اموى در خطر افتاده بود ، چيزى نگذشت كه ضحاك كوفه را ترك كرد و بسوى موصل و از آنجا بسوى نصيبين رفت . مروان پسر خود عبد الله را براى مقابله وى فرستاد . عبد الله ضحاك را در نصيبين محاصره كرد ، مروان نيز به دو پيوست و ضحاكرا از ميان برداشتند و يارانش را فرارى كردند . اين رخداد بسال 128 هجرى بود .\r\n\r\nابو حمزه خارجى\r\nكشته شدن ضحاك فتنهء خوارج را در عراق خاتمه نداد ، پيشواى تازه‌اى براى خارجيان پيدا شد كه نامش ابو حمزه بود . ابو حمزه هر سال به مكه ميرفت تا مردم را بر ضد مروان بشوراند و براى جنگ با او ترغيب كند . گروهى از خارجيان پيرو او شدند و كارش بالا گرفت . ابو حمزه بنزد عبد الله بن يحيى ملقب به\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nطالب الحق رفت و گفت : \" سخنى نيكو بشنو ، ميبينم كه كسان را بسوى حق ميخوانى با من همراه شو كه كسانم اطاعتم ميكنند . \" عبد الله با وى همراه شد و بحضرموت رفتند در آنجا ابو حمزه با عبد الله بيعت خلافت كرد و كسانرا بجنگ مروان دعوت نمود .\r\nبسال 129 هجرى ابو حمزه از جانب عبد الله بن يحيى با هفتصد كس به مكه رفت مردم وقتى آنها را بديدند بوحشت افتادند ، عبد الواحد پسر سليمان بن عبد الملك فرماندار مكه و مدينه با ابو حمزه و پيروانش مكاتبه كرد و خواست كه تا پايان مراسم حج به صلح باشند . وقتى موسم حج بسر رفت . عبد الواحد بسوى مدينه رفت و مقررى مردم مدينه را بيفزود و عبد العزيز نوادهء عثمان را بامارت آنها برگزيد و او براى جنگ ابو حمزه برون شد . وقتى بعقيق رسيد فرستادگان ابو حمزه بنزد وى شدند و گفتند : \" به خدا ما با شما جنگ نداريم بگذاريد بسوى دشمن خويش رويم . \" عبد العزيز اين سخن را نپذيرفت و بجنگ اصرار ورزيد و برفت تا بقديد رسيد ، در آنجا ياران ابو حمزه تيغ در همراهان وى نهادند و بسيارى از آنها را بكشتند .\r\n\r\nورود ابو حمزه بمدينه\r\nوقتى عبد الواحد از شكست عبد العزيز خبر يافت به سوى شام گريخت . ابو حمزه در صفر سال 130 هجرى وارد مدينه شد و با مردم آن به نيكى رفتار كرد و سه ماه در آنجا اقامت گرفت سپس به سوى شام حركت كرد مروان ابن محمد چهار هزار سپاه بفرماندهى عبد الملك بن محمد سعدى براى مقابله با او فرستاد دو سپاه در وادى القرى روبرو شدند ، كه ابو حمزه و بسيارى از يارانش كشته شدند ، پس از آن عبد الملك بمدينه و از آنجا بيمن رفت و عبد الله بن يحيى را كه ابو حمزه به خلافت برداشته بود شكست داد و او را با بسيارى از پيروانش بكشت . اين رخداد بسال 130 هجرى بود .\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nبدينسان مروان بن محمد ابو حمزه و يارانش را چون ديگر خارجيانى كه پيش از آنها سر بطغيان برداشته بودند از پيش برداشت ، شورش ابو حمزه آخرين شورش خوارج بود كه بروزگار بنى اميه رخ داد . خارجيان ميخواستند دولت اموى را از ميان بردارند اما موفق نشدند افتخار سركوبى خوارج نصيب مروان شد و با آنكه اوضاع كشورش آشفته بود براى محو اين گروه كه مدتها مايه فتنه و فساد بودند از پاى ننشست .\r\nاز جمله كسانى كه بر ضد مروان قيام كردند عبد الله نوادهء جعفر بن ابيطالب بود كه مدعى خلافت شد و كوفيان بياريش برخاستند و با او بيعت كردند . عبد الله بسوى مدائن رفت و از دجله گذشت و بر حلوان تسلط يافت سپس بسوى ايران حركت كرد و همدان و رى و اصفهان را به تصرف آورد و اين نواحى تا مدتى زير فرمان وى بود و چون كارش نيرو گرفت بسال 128 هجرى ابو مسلم او را از ميان برداشت .\r\n\r\nپيشرفت كار ابو مسلم\r\nابو مسلم از آن پس كه در خراسان ميان نزاريان و يمنيان اختلاف انداخت و نصر بن سيار فرماندار آن ولايت را فرارى كرد كارش نيرو گرفت و پس تسلط بر خراسان به سوى عراق رفت و وارد كوفه شد ، در آنوقت بنى عباس كه پس از كشته شدن ابراهيم امام از حران گريخته بودند در كوفه بودند .\r\nابو مسلم به ابو العباس سفاح سلام خلافت گفت ، ابو العباس عموى خود عبد الله بن على را نامزد جنگ مروان كرد . عبد الله در نزديك زاب كه يكى از شاخه‌هاى دجله است با مروان كه صد و بيست هزار سپاه داشت روبرو شد و ويرا شكست داد مروان از دجله گذشت و بسوى موصل رفت ، مردم موصل پل را ببريدند و از عبور وى جلوگيرى كردند ، ناچار بسوى حران رفت و از آنجا راه دمشق گرفت پس از آن بمصر رفت . عبد الله بن على ويرا تعقيب كرد كه در بوصير از توابع فيوم كشته شد و دولت اموى انقراض يافت و دولت عباسى\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nپا گرفت .\r\n\r\nعلل سقوط دولت اموى\r\nاز جمله علل سقوط دولت اموى اين بود كه دو كس را وليعهد كردند كه يكى پس از ديگرى بخلافت برسد و اين ، در خاندان اموى نفاق و اختلاف انداخت و آنها را با يكديگر دشمن كرد زيرا همين كه يكى از دو وليعهد بخلافت ميرسيد براى خلع كسى كه بايد بعد از او بخلافت برسد ميكوشيد تا يكى از فرزندان خود را بجاى او انتخاب كند و اين كار موجب كينه و دشمنى ميشد را اختلاف و نزاع بامويان منحصر نميماند فرماندهان و فرمانداران آنها نيز در آن انباز ميشدند وقتى وليعهد دوم بخلافت ميرسيد ميكوشيد تا فرماندهان و فرماندارانى را كه به همدستى دشمن با خلع وى از ولايتعهد موافقت كرده بودند از ميان بردارد .\r\nنخستين كسى كه اين روش را پديد آورد مروان بن حكم بود كه دو پسر خود عبد الملك و عبد العزيز را وليعهد كرد كه نخست عبد الملك خليفه شود و پس از وى عبد العزيز ، يعنى به قرار انجمن جابيه كه ميبايد پس از وى خالد بن يزيد و عمرو بن سعيد ابن عاص يكى از پس ديگرى خليفه شوند اعتنا نكرد ، از اينرو وقتى عبد الملك بخلافت رسيد عمرو بن سعيد بر ضد او قيام كرد و عبد الملك او را از ميان برداشت .\r\nعبد الملك نيز روش پدر را پيش گرفت ، ميخواست عبد العزيز را از ولايتعهد خلع كند و دو پسر خود وليد و سليمان را وليعهد كند . اما عبد العزيز وفات يافت و عبد الملك بخلع او محتاج نشد و دو پسر خود را وليعهد كرد . وقتى وليد بن عبد الملك بخلافت رسيد او نيز ميخواست برادر خويش سليمان را از ولايتعهد خلع كند و پسر خود عبد العزيز را وليعهد كند و در اين باب نامه‌هائى بفرمانداران خود نوشت ، حجاج بن يوسف ثقفى فرمانرواى عراق و قتيبة بن مسلم فرمانرواى خراسان و محمد بن قاسم فرمانرواى سند با اين نظر موافقت كردند وليد شاعران را عطيه داد تا از فضايل عبد العزيز سخن كنند ولى\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nاين كار جز دشمنى و كينه ميان وليد و برادرش ثمرى نداد و پس از وفات وليد كه سليمان بخلافت رسيد از كسانى كه با خلع او موافقت كرده بودند انتقام كشيد .\r\nحجاج نيكروز بود كه پيش از آن مرده بود اما مرگ وى سليمان را از فكر انتقام منصرف نكرد بيزيد بن مهلب كه دشمن خونى حجاج بود و صالح بن عبد الرحمن فرمان داد كه كسان حجاج را شكنجه و آزار كنند و نيز از محمد بن قاسم كه نفوذ دولت اموى را بر هند و سند بسط داده بود انتقام گرفت ، نصيب فتيبة بن مسلم نيز از او بهتر نبود .\r\n\r\nتعصب قبايل\r\nبعد از مرگ يزيد بن معاويه تعصب قبايلى بيدار شد اما چندان قوى نبود كه حزب اموى را در خطر افكند و بنى اميه دشمنان سياسى خود مبارزه مىكردند حال بدينگونه بود تا عمر بن عبد العزيز بخلافت رسيد . به دوران خلافت وى حزب امويان نيرو گرفت زيرا عمر مردى صالح و عادل بود خرابيهاى گذشته را اصلاح كرد و عناصر شورش طلب را خشنود كرد زيرا از هيچ قبيله‌اى طرفدارى نميكرد و فرمانداران خويش را با رعايت كفايت و عدالت انتخاب مىكرد و اهميت نمىداد كه از كدام قبيله‌اند و بروزگار وى فتنه‌هائى كه نزديك بود دولت اموى را از ميان بردارد آرام شد .\r\nوقتى عمر بمرد و يزيد بن عبد الملك بجايش نشست در آغاز خلافت او فتنه‌اى رخ داد كه در وضع امويان تاثير بسيار داشت : يعنى نزاع عربهاى جنوب و عربهاى شمال يا عربهاى مضرى و يمنى و خليفه نيز كه از عربهاى شمال بود در فتنه دخالت كرد . اين فتنه را يزيد بن مهلب پديد آورد كه از ترس يزيد بن عبد الملك از زندان عمر بن عبد العزيز گريخت و به بسوى بصره رفت .\r\nبگفتهء طبرى و ابن اثير دشمنى از آنجا بود كه يزيد بن مهلب كسان حجاج را كه خويشاوندان يزيد بن عبد الملك بودند شكنجه كرده بود زيرا يزيد ، مادر حجاج دختر محمد بن سوسف ثقفى را به زنى گرفته بود . مادر حجاج از جمله كسانى بود كه يزيد بن مهلب دستگيرشان\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nكرد و يزيد بن عبد الملك درباره او شفاعت كرد اما يزيد بن مهلب شفاعت او را نپذيرفت و يزيد بن عبد الملك گفت : به خدا اگر كار به دست من افتاد يك عضو ترا قطع ميكنم يزيد بن مهلب گفت : \" به خدا اگر چنين شود صد هزار شمشير به روى تو وا ميدارم . \" به نظر ما روايت طبرى و ابن اثير موجه مينمايد و باحتمال قوى سبب دشمنى يزيد بن مهلب و يزيد بن عبد الملك همين بود .\r\nابن اثير روايت ديگر نيز دارد گويد بروزگار سليمان عبد الملك روزى يزيد بن مهلب\r\nمشگ زده از حمام درآمد و بر يزيد بن عبد الملك گذشت يزيد گفت : \" خدا دنيا را لعنت كند ، ايكاش مشك مثقالى هزار دينار بود تا فقط بدست اشراف ميرسيد . \"\r\nيزيد بن مهلب اين سخن را بشنيد و گفت : \" ايكاش بر پيشانى شير آويخته بود تا فقط بدست كسانى همانند من مىرسيد \" .\r\nيزيد بن عبد الملك گفت اگر روزى بخلافت رسيدم ترا خواهم كشت .\r\nيزيد بن مهلب گفت : \" به خدا اگر كار بدست تو افتاد و من زنده بودم پنجاه هزار شمشير به روى تو واميدارم . \"\r\n\r\nكشته شدن يزيد بن مهلب\r\nچنان كه گفتيم يزيد بن مهلب از زندان گريخت و ببصره رفت و در آنجا بسيارى از مهلبيان و يمنيان عراق بوى پيوستند و بر بصره و نقاط مجاور آن تسلط يافت و كارش بالا گرفت و براى دولت اموى خطرناك شد زيرا سپاه وى نزديك صد هزار بود . يزيد بن عبد الملك سپاه بزرگى بفرماندهى برادر خود مسلمه براى جنگ وى فرستاد . دو سپاه در نزديكى بصره روبرو شد و هشت روز جنگ بود كه در اثناى آن بسيارى از سپاهيان تلف شدند و سرانجام يزيد بن مهلب كشته شد .\r\nاين فتنه خانواده مهلب را نابود كرد زيرا بعضيشان در جنگ كشته شدند و بعضى ديگر را در زنجير بنزد يزيد بن عبد الملك بردند كه فرمان داد تا همه را بكشتند .\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nخانواده مهلب در خدمت امويان رنج بسيار برده بودند ، مهلب و فرزندانش در جنگ از ارقه بسيار كوشيدند و نيز در جنگ با مردم خراسان و خزر و ترك زحمت فراوان كشيدند .\r\nبعد از مهلب فرزندانش در فضل و بزرگى كم از او نبودند و نفوذ و اعتبارشان در دولت اموى مانند برمكيان در دولت عباسى بود ، خانواده مهلب تكيه‌گاه طوايف يمنى بودند از اينرو در فتنه يزيد بن مهلب يمنيان به دو پيوستند ، نابود كردن خانواده مهلب آتش كينه و تعصب را در دل يمنيان فروزان كرد چنان كه براى دولت اموى مايه خطر شدند و بقاى آن را تهديد ميكردند ، بدبختانه خليفه نيز در اين تعصب دخالت كرد و اوضاع ديرين كه جنگ مرج راهط يكى از مظاهر آن بود تجديد شد ، خلفاى اموى آتش اختلاف قبايل يمنى و مضرى را دامن ميزدند و گاهى به قيسيان و زمانى بيمنيان مىپيوستند .\r\nطبيعى بود كه بعد از كشته شدن مهلب يزيد بن عبد الملك از قيسيان طرفدارى كند بدين جهت برادر خويش را كه فتنهء يزيد بن مهلب را خاموش كرده بود بر ولايت مشرق گماشت و سپس عمرو بن هبيره را كه از قيسيان بود بجاى او نهاد و نفوذ قبيلهء قيس كه عربهاى مضرى بودند در دولت اموى فزونى گرفت و قبايل يمنى ضعيف شدند و كارى به دست آنها نبود .\r\nوقتى يزيد بمرد و هشام بن عبد الملك بخلافت رسيد متوجه شد كه كار قيسيان بالا گرفته و بيش از آنچه بايد نفوذ يافته‌اند و از نفوذشان بر دولت اموى بيمناك شد و بسوى يمنيان متمايل شد تا توازن ميان دو گروه قيسى و يمنى برقرار گردد ، عاملان مضرى را معزول كرد و بجاى آنها از يمنيان انتخاب كرد خالد بن عبد الله را بفرمانروائى عراق گماشت و برادر وى اسد را بفرمانروائى خراسان فرستاد ، نفوذ و قوت يمنيان كه پس از كشته شدن يزيد بن مهلب سستى گرفته بود تجديد شد و نفوذ مضريان نقصان يافت ، خالد و اسد از طايفه خويش طرفدارى ميكردند و از مضريان انتقام مىكشيدند .\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nهشام نسبت بقبايل رقيب روش ثابت نداشت زيرا از آن پس كه بسوى يمنيان متمايل شد و نفوذ آنها از مضريان فزونى گرفت از آنها روى بگردانيد و بمضريان پيوست و ولايتدارانى از آنها انتخاب كرد يوسف بن عمرو ثقفى را بفرمانروائى عراق و نصر بن - سيار را بفرمانروائى خراسان گماشت . براى اندلس نيز فرمانروائى از مضريان فرستاد و خالد بن عبد الله قسرى پيشواى يمنيان را به آزار و شكنجه سپرد .\r\nقتل خالد بن عبد الله كه در روزگار وليد بن يزيد انجام گرفت سقوط دولت اموى را سريعتر كرد ، زيرا يمنيان كه محو خانواده مهلب را فراموش نكرده بودند از قتل پيشواى خود سخت برآشفتند . خالد بن عبد الله متهم شده بود كه با علويان كمك مىكند و اموال بسيار بدانها مىدهد و نيز به زندقه و الحاد متهم شد . با قتل او كينه‌هاى ديرين تجديد شد و يمنيان براى رهائى از سيادت امويان كوشش آغاز كردند .\r\nپس از قتل خالد ، وليد بن يزيد بسوى مضريان متمايل شد زيرا مادر وى از آنها بود و يمنيان را از كار بر كنار كرد ، اين كار دشمنى يمنيان را برانگيخت و بر آن شدند كه وى را از ميان بردارند . تصادف خوب براى يمنيان اين بود كه عامه مردم از وليد نفرت داشتند بدينجهت در فرصت مناسب بر او شوريدند ، يزيد بن عبد الملك نيز كه بزهد و تواضع تظاهر ميكرد بدانها پيوست كه وليد را كشتند و با يزيد بن وليد بن عبد الملك بيعت خلافت كردند ، قتل وليد نتيجه رقابتى بود كه امويان با يكديگر داشتند و تعصبى كه آتش آن را ميان قبايل دامن زده بودند .\r\nقتل وليد و خلافت يزيد اختلاف امويان را با قبايل مضرى و يمنى بپايان نبرد بلكه آن را سخت‌تر كرد ، همين كه يزيد بخلافت رسيد روش اسلاف خود را در طرفدارى از قبايل مختلف پيش گرفت و طرف يمنيان را گرفت ولايتداران را از آنها انتخاب ميكرد زيرا يمنيان وى را براى وصول بخلافت كمك كرده بودند .\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nيمنيان ، رقيبان مضرى خود را آزار ميكردند آنها نيز بهيجان آمدند در حمص شورش كردند و يزيد بن خالد بن يزيد بن معاويه و بعضى ديگر از امويان بدانها پيوستند . مردم فلسطين نيز به سالارى يزيد بن سليمان بن عبد الملك طغيان كردند ، مردم اردن نيز به سالارى محمد بن عبد الملك روش آنها را پيش گرفتند اما يزيد بن وليد بكمك يمنيان بر مخالفان غلبه يافت و آنها را مطيع كرد و سرانشان را كه از امويان بودند گرفت و به زندان انداخت\r\nيزيد بسال 126 هجرى از پس از ششماه خلافت از جهان درگذشت و برادر او ابراهيم بخلافت رسيد ، يزيد بهنگام مرگ برادر خود را بخلافت انتخاب كرده بود اما اوضاع تغيير يافته بود و خلافت در دل مسلمانان مهابت و نفوذى نداشت و ابراهيم از اعتبار و حرمت خليفگان سلف بهره‌ور نبود و عاقبت مروان بن محمد فرمانرواى جزيره و ارمينيه او را از خلافت خلع كرد .\r\nمروان بعنوان خونخواهى وليد بن يزيد با سپاه خود از جزيره بسوى شام حركت كرد و چنان وانمود كه ميخواهد خلافت را بفرزندان وليد بازگرداند ، قيسيان نيز بسبب ضديت با يمنيان مسببان قتل وليد به او پيوستند . ابراهيم براى جنگ مروان سپاهى فراهم آورد ولى مروان فرماندهى شجاع و جنگ‌آزموده بود و بر سپاه ابراهيم غلبه يافت و آنها را به سختى شكست داد و وارد شام شد ، و ابراهيم با ياران خود فرار كرد .\r\nمروان ميخواست فرزندان وليد را بخلافت برساند اما يمنيان دو فرزند وليد را در زندان بكشتند زيرا بيم آن داشتند كه اگر بخلافت برسند انتقام قتل وليد را از آنها بگيرند .\r\nبعد از قتل دو فرزند وليد محمد سفيانى شهادت داد كه آنها حق خلافت را بمروان داده‌اند و به دو گفت دست پيش آر با تو بيعت كنم ، مردم شام نيز از او پيروى كردند ، مروان بسال 127 هجرى بخلافت رسيد ، در آنوقت آتش تعصب قبايلى همه جا فروزان بود ، بنيان دولت اموى سستى گرفته بود و نزديك بانقراض بود .\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nمروان نيز خطاى گذشتگان را تجديد كرد ، جانب قيسيان را گرفت و ولايتداران را از آنها برگزيد ، يمنيان بهيجان آمدند و فتنه‌ها پديد آوردند ، زيرا مروان گذشته از طرفدارى قيسيان خون وليد را كه يمنيان بانتقام خالد بن عبد الله قسرى ريخته بودند از آنها مطالبه مىكرد . مردم حمص به سالارى ثابت بن نعيم سر بعصيان برداشتند و مردم تدمر به سالارى اصبع بن ذواله كلبى بدانها پيوستند ولى مروان بر آنها غلبه كرد و به سختى فرارشان داد .\r\nيزيد بن خالد قسرى نيز در دمشق شورش كرد و يمنيان به دو پيوستند ، مروان سپاهى بسوى آنها فرستاد . يزيد كشته شد و پيروانش فرارى شدند و دمشق مطيع شد ، در فلسطين نيز يمنيان سر برداشتند كه مروان سپاهى فرستاد و سركوبشان كرد .\r\nهنوز مروان اوضاع شام را آرام نكرده بود كه سليمان بن هشام بن عبد الملك در آنجا قيام كرد و مردم را بخلع مروان خواند و يمنيان به دو پيوستند ، مروان بخويشتن بجنگ او شتافت و بعد از جنگهاى طولانى وى را فرارى كرد ، سليمان بعراق گريخت و براى ضديت با مروان بخوارج پيوست و عبد الله بن عمر بن عبد العزيز نيز با آنها همداستان شد .\r\nوضع تعصب در شام چنين بود و چون بيشتر مردمش از يمنيان بودند شورش در آنجا رخ مىداد ، شايد از اين رو بود كه مروان شام را مركز حكومت خود نكرد و جزيره را براى اين منظور انتخاب كرد ، زيرا بيشتر مردم آنجا از قيسيان بودند كه پشتيبان دولت مروان بشمار ميرفتند .\r\nوضع عراق نيز بهتر از شام نبود و آتش تعصب در آنجا فروزان بود تا ضحاك بن قيس خارجى ظهور كرد و بر آن استيلا يافت و گروهى ديگر از خوارج بفرماندهى مختار بن ابى عوف بر يمن و حجاز تسلط يافتند .\r\nبدينسان سراسر كشور عرصه فتنه و شورش شد ، مروان بفرو نشاندن اين فتنه‌ها سرگرم\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nبود و بخراسان كه دعوت عباسيان در آنجا رواج يافته بود و كار آن بالا گرفته بود توجهى نداشت ، بناگاه پرچمهاى سياه از سوى خراسان دررسيد و او را متوارى كرد و سپاهش را در هم شكست ، مروان بمصر گريخت و در آنجا بقتل رسيد . انقراض بنى اميه بمنزلهء اضمحلال نفوذ عرب بود زيرا امويان در كار دولت خويش بر عرب تكيه داشتند .\r\n\r\nعياشى و خوشگذرانى\r\nبعضى از خلفاى اموى بعياشى و خوشگذرانى راغب بودند و اين كار در انقراض دولت اموى اثر داشت ، امويان عياشى را از روم شرقى فرا گرفته بودند و اين عادت آنها را از توجه بامور كشور بازداشت . يزيد بن معاويه بعياشى معروف بود ، بگفته مسعودى وى عياش بود و حيوانات شكارى داشت و بشراب‌خوارى راغب بود ، يزيد بن عبد الملك از او بهتر نبود ، بگفتهء مؤلف البدء و التاريخ يزيد بن عبد الملك مردى عياش بود و بحبابه عشق ميورزيد ، پس از آن ميخواست عاقل شود و روش عمر بن عبد العزيز را پيش گيرد ، حبابه ترسيد يزيد از دست او برود و از يكى از شعرا خواست اشعارى بسازد و وليد را بعياشى ترغيب كند ، شاعر دو شعر بسرود و حبابه آن را براى وليد بخواند همين كه وليد شعر را شنيد آن را تكرار كرد و عشقبازى حبابه را از سرگرفت . \" وليد پسر او نيز بعياشى و بذله‌گوئى معروف بود وى شاعر بود و اشعار بسيار در عتاب و غزل ميسرود .\r\n\r\nطرفدارى امويان از عرب\r\nدولت اموى يك دولت عربى بود بدينجهت امويان تعصب عربى داشتند و موالى يعنى اقوام غير عرب را به چشم تحقير مينگريستند و اين كار ميان مسلمانان فتنه انداخت زيرا عرب‌ها خودشان را از ملل ديگر برتر ميدانستند و زبان خويش را از همه زبانها كاملتر ميشمردند ، در حقيقت نهضت شعوبيه مبارزه‌اى بود كه بوسيله زبان و قلم انجام ميگرفت و نتايج آن از جنگ با شمشير و نيزه كمتر نبود ، اين نهضت از هنگامى آغاز شد كه عربها بكشور ايران و كشورهاى ديگر پاى نهادند ،\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nوقتى امويان بخلافت رسيدند در تمام مدت حكومت خود از عربها طرفدارى مىكردند و آنها را با موالى برابر نميگرفتند ، موالى نيز نيروى خود را فراهم آوردند و به روزگار عبد الملك بن مروان بر ضد امويان شورش كردند ، عبد الملك نيز حجاج بن يوسف ثقفى را براى سركوبى آنها فرستاد .\r\nوقتى عمر بن عبد العزيز بخلافت رسيد بعمال خود فرمان داد كه هر كس مسلمان مىشود عرب باشد يا غير عرب ، او را از جزيه معاف دارند و اين روش تا حدى ثمربخش بود و موالى را خرسند كرد اما پس از مرگ وى بدوران خلفاى بعد ، كار از آنچه سابقا بود بدتر شد .\r\nرفتار خليفگان اموى كينهء موالى را بر ضد آنها تحريك كرد و منتظر فرصت بودند كه بر ضد امويان شورش كنند از اينرو وقتى مختار قيام كرد گروهى از موالى به دو پيوستند ، پس از مختار وقتى ابن اشعث سر بطغيان برداشت با او يار شدند و همچنين وقتى يزيد بن مهلب قيام كرد بشمار ياران وى درآمدند ، زيرا هدفشان اين بود كه دولت اموى را از ميان بردارند ، وقتى دعوتگران بنى عباس فعاليت آغاز كردند موالى با آنها يار شدند و از مذهب تشيع پيروى كردند و در كار رواج دعوت بنى عباس سخت كوشيدند شايد بدينوسيله قسمتى از حقوق پايمال‌شدهء خود را بدست آرند . پيشوايان بنى عباس نيز كه از كينهء موالى نسبت به امويان خبر داشتند براى پيشرفت دعوت خويش بدانها اعتماد كردند .\r\n\r\nنهضتهاى سياسى و دينى كه در عصر بنى اميه رخ داد\r\nمخالفت احزاب ديگر با بنى اميه در مرحله اول جنبه سياسى محض داشت ، زيرا خلافت معاويه بمنزله تفوق و غلبه شام بر عراق بود و دمشق بجاى كوفه پايتخت امپراطورى وسيع اسلام شد ، از اين - رو نهضت‌هاى قوى و خطرناكى بر ضد بنى اميه رخ داد - چنان كه ولهوزن ميگويد - در عراق بيشتر از ساير نواحى پديد آمد زيرا در آنجا گروهى از مسلمانان\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nعرب بسبب آنكه نفوذ سياسى از عراق بشام انتقال يافته بود ، آتش فتنه را دامن ميزدند .\r\nيكى از گروههاى مخالف بنى اميه گروه پرهيزكاران مسلمان بودند كه با شيعه و خوارج ارتباط نداشتند ، فقيهان و قاريان قرآن و ياران پيغمبر و اعقاب آنها جزو اينگروه بودند كه حكومت اموى را دشمن داشتند و بسيارى از آنها بر ضد امويان شورش كردند . خوارج نيز دشمنان خطرناك بنى اميه بودند ، امويان همت خود را براى فرو نشاندن شورش‌هاى خوارج مصروف داشتند و نيروى آنها در اينراه به مصرف رسيد و از انجام امور دولت باز ماندند و دولتشان منقرض شد . شيعيان نيز با تسلط و نفوذ امويان مخالف بودند ، زيرا عقيده داشتند كه خلافت حق على و اولاد اوست . عقيده مهدى منتظر كه از طرف شيعيان ميان مسلمانان شيوع يافت در انقراض دولت اموى تاثير بسيار داشت .\r\n\r\nعقيدهء مهدى منتظر\r\nفان فلوتن ميگويد : اعتقاد بظهور مهدى در آغاز كار منحصر باهل بيت نبود بلكه به نسبت نفوذ و انتشار شيعه ميان مسلمانان شيوع مىيافت .\r\n\" فكر مهدى منتظر بنزد اهل سنت شيوع يافت و همه مهدى هاى ديگر را كه ظهورشان پيش‌بينى ميشد چون سفيانى و قحطانى زير نفوذ گرفت . محقق است كه مسلمانان اين پيش‌بينىها و انتظار ظهور مهدىها را فراموش نكرده بودند ولى آنها نسبت بمهدى منتظر چون دجال بودند نسبت بعيسى يعنى مهدى منتظر بر حق بود و ديگران بر باطل بودند و طبيعى بود انديشه مهدى منتظر بر آنها غلبه يابد .\r\nمردم انتظار داشتند بوسيله مهدى منتظر بخوشى و رفاهيت برسند زيرا در آن وقت بسبب جنگهاى داخلى كه نتيجهء اختلاف امويان و دشمنى مضريان و يمنيان بود سخت در زحمت و رنج بودند . اين جنگها سرزمين شام را كه آتش جنگ از آنجا فروزان شده بود ويران كرد و سپس شعله آن به ديگر ولايت‌هاى اسلام رسيد ، هرج و مرج در سراسر قلمرو امويان رخ داد و عربها\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nدوباره بجنگ و مبارزه متمايل شدند ، شيعه و خوارج سر بلند كردند ، تنها پادگانهاى شام طرفدار دولت اموى بودند و ديگر گروههاى سپاه عرب با دشمنان دولت يار بودند ، نزديك بود اين فتنه‌ها ميراث پيغمبر و اصلاحات ابو بكر و عمر را نابود كند ، اوضاع غم‌انگيز بود و پرهيزكاران مسلمان آيندهء بسيار بدى را پيش‌بينى ميكردند .\r\nفن فلوتن ميگويد : \" آيا بسبب بدى اوضاع بود كه مردم منتظر ظهور مهدى بودند ؟\r\nممكن است ، اما به احتمال قوى اين قضيه تنها مايه تسليت پرهيزكاران مسلمان بود . در آن وقت پيش‌بينى ديگرى افكار را مشغول داشته بود ، از اينرو لازم بود مردى پيدا شود كه اصول كهنه را ويران كند و زمينه را براى ظهور مهدى منتظر فراهم آرد . به همين سبب همراه پيش‌بينىهاى قديم پيش‌بينى تازه‌اى پديد آمد درباره مردى كه با بيرقهاى سياه از طرف مشرق ميآمد و حكومت بنى اميه را منقرض ميكرد .\r\n\" اما اين دعوت پيشرفتى نكرد و دولت يا بعبارت واضحتر عربهاى يمنى فاتح و فيروز بودند ليكن اين اميد كه اولين دفعه حارث بن سريج آن را در دلها بيدار كرده بود محو نشد و همه كسانى را كه با تمايلات و نظريات سياسى حارث موافق بودند به دعوت عباسيان جلب كرد ، بعيد نيست كه حارث بن سريج در دعوت خويش به حديث مشهور ابو داود تكيه كرده باشد ، حديث اينست : \" از ماوراى نهر مردى برون ميايد حارث نام و بر مقدمه او مردى است منصور نام و چنان كه قريش زمينه را براى پيغمبر فراهم كردند ، او نيز زمينه را براى خاندان محمد فراهم مىكند و يارى او بر همه كس واجب است . \" چيزى نگذشت كه اين حديث در شمار يكى از پيش‌بينىها درآمد . \"\r\nمسعودى درباره سقوط دولت اموى گويد : \" از آن پس كه دولت به بنى عباس انتقال يافت از يكى از بزرگان بنى اميه پرسيدند علت انقراض دولت شما چه بود ؟ گفت ما به خوشگذرانى مشغول بوديم و از مراقبب كارهاى ضرورى بازمانديم ، به رعيت خود ستم كرديم\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nكه از انصاف ما مأيوس شدند و آرزو كردند از دست ما آسوده شوند به خراج‌گيران ما تعدى شد كه از ما كناره گرفتند و املاك ما ويران شد و بيت المالها خالى ماند . به وزيران خود اعتماد كرديم ، آنها نيز مصالح خويش را بر منافع ما مرجح داشتند و كارها را بىاطلاع ما فيصل دادند و از ما نهان داشتند ، مقررى سپاهيان بتاخير افتاد و آنها از اطاعت ما بيرون رفتند و با دشمنان براى جنگ ما همدست شدند دشمنان بطلب ما برآمدند و بسبب كمى ياران از تسلط بر آنها عاجز مانديم . نهان ماندن اخبار مهمترين علت سقوط دولت ما بود . \"\r\n\r\nانتقال خلافت به بنى عباس\r\nخلافت اموى پس از وفات وليد بن عبد الملك كه بسال 96 هجرى بود سى و شش سال طول كشيد ، اما در اين مدت وضع خوشى نداشت .\r\nدعوتگران بنى هاشم مخفيانه براى نشر دعوت عباسيان ميكوشيدند ، ضعف دولت اموى پيشرفت دعوت آنها را آسان كرده بود .\r\nچنان كه گفتيم كشته شدن حسين حميت مسلمانان را تحريك كرد و شيعيان متحد شدند و براى گرفتن انتقام وى كوشيدند ، دعوت آل على قوت گرفت و دشمنى ميان علويان و امويان از سابق سخت‌تر شد و در عراق و خراسان و مصر شورشهائى بر ضد امويان پديد آمد .\r\nگر چه امويان شورشهاى علويان را خاموش كردند اما اين كار خشم مسلمانان و خاصه ايرانيان را كه ميخواستند از سلطه عرب خلاص شوند نسبت به بنى اميه سخت‌تر كرد زيرا بنى اميه براى خاموش كردن شورشهاى علويان خشونت بسيار ميكردند از اينرو مسلمانان و خاصه ايرانيان به بنى هاشم متمايل شدند و بسبب كشته شدن زيد بن على و يحيى پسرش اين تمايل شدت يافت .\r\nمردم ولايتهاى شرقى مخصوصا ايرانيان زير نفوذ دينهاى پيش از اسلام اعتقاد داشتند كه امامت حق اهل بيت است و آنها را مهدى لقب ميدادند يعنى راهنماى راه راست .\r\nسپس اين عقيده رواج يافت كه كار امت جز بدست يكى از امامان اهل بيت سامان نميگيرد .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nدر اواخر دوران اموى در تاريخ شيعه حق خلافت از خاندان على بخاندان عباس انتقال يافت . اين كار بدست ابو هاشم پسر محمد بن حنفيه انجام گرفت . بسال 98 هجرى سليمان بن عبد الملك ابو هاشم را كه پيشواى كيسانيه بود بدمشق خواند و او را نيك پذيرفت و گرامى داشت چون قدرت بيان و نفوذ شخصيت ابو هاشم را بديد از او بيمناك شد و مصمم شد وى را از ميان بردارد و يكى را مأمور كرد كه در راه حميمه شيرى زهرآلود براى ابو هاشم مهيا كرد و بهنگام عبور از آنجا شير را به دو خورانيد ، حميمهء دهكده كوچكى بود در جنوب بحرميت نزديكى عقبه .\r\n\r\nوفات ابو هاشم\r\nگويند وقتى ابو هاشم نزديكى مرگ را احساس كرد بنزد محمد بن على رفت و اسرار دعوت را با او در ميان نهاد و نامه‌هائى به دو داد كه در كوفه بسالار دعوت و دعوتگران وى بدهد و حق امامت خويش را به دو داد و وصيت كرد كه پس از وى حق امامت با پسرش ابراهيم بن محمد ملقب به امام باشد و گفت كه وقتى سال صدم هجرى بسر رفت دعوت آغاز كند . متريزى در \" المقفى الكبير \" گويد كه ابو هاشم وقتى اسرار دعوت را با محمد بن على در ميان نهاد به دو گفت : \" اين كاريست كه تو آغاز ميكنى و انجام آن با فرزندان تو خواهد بود . \" بنا بر اين بموجب وصيت ابو هاشم حق خلافت از خاندان على بخاندان عباس انتقال يافت .\r\nاما ابو الحسن نوبختى در كتاب \" فرق الشيعه \" چنين آورده كه : بعضىها گفته‌اند كه ابو هاشم عبد الله بن معاوية بن عبد الله بن جعفر بن ابيطالب را جانشين خود كرد .\r\nدر آنوقت عبد الله طفل بود و وصيت‌نامهء خويش را بصالح بن مدرك سپرد و دستور داد آن را حفظ كند تا عبد الله بالغ شود ، وقتى عبد الله بسن بلوغ رسيد صالح وصيت‌نامه ابو هاشم را به دو داد ، بنا بر اين او امام است و به همه چيز عالم است . اين گروه درباره عبد الله غلو كردند و گفتند خداوند نوريست كه در عبد الله بن معاويه است و اينان پيروان\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nعبد الله بن حارثند و حارثيه ناميده ميشوند . عبد الله بن حارث از مردم مدائن بود و همه آنها از غلاة بودند و ميگفتند هر كه امام را شناخت به همه كار تواناست ، گروهى ديگر گفته‌اند كه ابو هاشم محمد بن على بن عبد الله بن عباس را جانشين خود كرد و چون او صغير بود وصيت‌نامه خويش را بپدرش على بن عبد الله بن عباس داد و گفت وقتى محمد ببلوغ رسيد وصيت‌نامه را به دو بدهد . على بن عبد الله نيز چنين كرد ، بنا بر اين محمد بن على امام است ، او خداست و به همه چيز داناست و هر كس او را شناخت به همه كار تواناست ، پيروان عبد الله بن معاويه و پيروان محمد بن على درباره وصيت ابو هاشم اختلاف كردند و به داورى مردى ابو رياح نام كه از جمله سران آنها بود رضايت دادند و او شهادت داد كه ابو هاشم محمد بن على بن عباس را جانشين خود كرده بيشتر پيروان عبد الله بن معاويه بامامت محمد بن على معتقد شدند . \"\r\nبگفتهء مورخان وقتى سال صدم هجرى بپايان رسيد محمد بن على باجراى وصيت ابو هاشم كمر بست و كس بنزد دعوتگران فرستاد و روشى را كه بايد در كار دعوت پيش گيرند به آنها تعليم داد .\r\n\r\nانتخاب خراسان براى نشر دعوت\r\nمحمد بن على انديشه‌ها و تمايلات مردم ولايات را نيك ميشناخت و ضمن سخنى درباره آن گفت \" كوفه و توابع آن پيروان على هستند ، بصره عثمانى است ، جزيره خارجى است ، مردم شام جز معاويه كسى را نميشناسند و مطيع بنى اميه‌اند در مكه و مدينه ابو بكر و عمر غلبه دارند ، به خراسان توجه كنيد كه در آنجا مردم بسيار هست و شجاعت آشكار ، در آنجا دلهاى پاك هست كه اختلافات مذهبى و انديشه‌هاى گونه‌گون و فساد بدان راه نيافته است من از مشرق منتظر پيشرفت هستم . . . \"\r\n\r\n","description":"","footnote":"","page_name":" 436 ","page_number":436},
  {"content":"\r\n\r\n\r\nداعيان محمد بن على در خراسان\r\nمحمد بن على از حميمه دعوتگران خويش را روان كرد ميسره را به عراق فرستاد سه دعوتگر و از جمله ابو عكرمهء سراج را به خراسان فرستاد كه دعوت را منتشر كنند ، اينگروه نهانى به كار دعوت عباسيان ميپرداختند اما چنين وامينمودند كه جز تجارت هدفى ندارند . ابو عكرمه هفتاد كس از دعوتگران را برگزيد و از آن جمله دوازده كس را عنوان نقيب داد كه براى دعوت عباسى كوشش آغاز كردند و از خطرات محتمل باك نداشتند . بسال 105 هجرى ميسره دعوتگر عراق بمرد و بكر بن ماهان كه مردى نيرومند بود جانشين او شد .\r\nمحمد بن على گفته بود اختلافات مذهبى در دل خراسانيان راه نيافته ، اما نبايد فراموش كرد كه گروهى از مردم خراسان دل با علويان داشتند و كوشش شخصى بنام غالب كه دعوتگر افراطى علويان بود ، مايه نگرانى شد و چون محمد بن على از كار وى خبر يافت بسال 106 هجرى ابو محمد زياد را بخراسان فرستاد و به دو سفارش كرد تا حد ممكن از غالب احتراز كند ، وقتى غالب از آمدن زياد خبر يافت در مرو بنزد او رفت و ميان آنها مناظره‌اى سخت رخ داد ، از آن پس براى جلوگيرى از مخالفت دعوتگران علوى ، دعوتگران بنى عباس كسان را به شخص مورد رضايت از آل محمد ميخواندند ، و اين عنوان شامل خاندان على و خاندان عباس ميشد بعلاوه اين به احتياط نزديكتر بود زيرا نام صاحب دعوت معين نبود كه امويان خونش را بريزند و جز نقيبان و دعوتگران كسى از وى خبر نداشت .\r\nبسال 125 هجرى كه محمد بن على بمرد دعوت عباسى پيشرفت بسيار كرده بود .\r\nبروزگار پسر او و جانشينش ابراهيم ، جنگ ميان بنى اميه و عباسيان درگرفت يعنى نزاع دو گروه بمرحله عمل درآمد و اين رخداد بسال 127 هجرى بود .\r\nوقتى بسال 128 هجرى ابو مسلم در خراسان زمام دعوت عباسيان را بدست گرفت براى ايجاد اختلاف ميان عربان خراسان كوشش بسيار كرد ، نصر بن سيار كس بنزد مروان ابن محمد فرستاد و نيرومندى ابو مسلم و ضعف سپاه خراسان را به دو خبر داد و از وى كمك\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nخواست و در آخر نامه چنين نوشت \" در ميان خاكسترها آتشى مىبينم كه شايد روزى شعله‌ور شود ، آتش با دو چوب روشن مىشود و جنگ از سخن آغاز مىشود ، من از فرط تعجب با خود گفتم ايكاش ميدانستم امويان خوابند يا بيدار . \" مروان به دو جواب داد : \" آنچه را حاضر مىبيند غايب نمىبيند \" و به دو فرمان داد كه \" منطقهء خود را با نيروى خود نگهدار \" وقتى نامه به دو رسيد بكسان خود گفت : از مروان اميد كمك نبايد داشت ، پس از آن نامه‌اى به يزيد بن عمرو بن هبيره ولايتدار عراق نوشت و از او كمك خواست و در پايان آن نوشت :\r\n\" در خراسان تخمهائى ديده‌ام كه اگر جوجه شود مايه حيرت مىشود ، جوجه‌هاى دو ساله است كه هنوز پرواز نكرده ، اگر پرواز كند آتش جنگ را روشن مىكند . \" يزيد نيز كارى براى او نساخت وقتى نصر از يارى ديگران نوميد شد گفت : \" فتح نتيجه كثرت است ولى من مرد ندارم . \"\r\n\r\nظهور دولت عباسيان\r\nپانزدهم رمضان سال 129 هجرى ابو مسلم خراسانى پرچم سياه را بر فراز سفيدنج دهكده‌اى از توابع مرو ، برافراشت كه اين آيه بر آن نوشته بود :\r\n أُذِنَ لِلَّذِينَ يُقاتَلُونَ بِأَنَّهُمْ ظُلِمُوا . \r\nيعنى ، به كسانى چون ستم ديده‌اند جنگ ميكنند اجازه داده شد .\r\nوضع خراسان چنان نبود كه شورش به سرعت در آن انتشار يابد روستانشينان از هر سو بدعوت عباسى ميپيوستند ، سياه‌پوشان در سراسر خراسان در نسا و بلخ و هرات و مروروذ و در هر كجا كه دعوت عباسيان رواج داشت سر بشورش برداشتند اما فاصله‌ها چندان بود كه شورشيان نميتوانستند به آسانى فراهم شوند عربهاى مخالف دولت اموى در آغاز كار از همدلى با موالى دريغ داشتند زيرا آنها را دشمنان اسلام مىدانستند . نصر بن سيار از روى\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nتحقير و استهزاء ميگفت كه موالى به نظر عرب مانند مردگانند .\r\nسياه‌پوشان نسبت به خاندان رسول اخلاص و صميميتى بىنظير داشتند و آن را مظهر آرزوهاى خويش مىدانستند نخبهء سپاهيان ابو مسلم كفيان بودند يعنى كسانى كه جيره خود را مشت مشت گندم ميگرفتند .\r\n\r\nجلوگيرى ابو مسلم از اتحاد عرب\r\nعربها ميخواستند بر ضد دشمن مشترك متحد شوند اما ابو مسلم با تدبير از اين كار جلوگيرى كرد . سران عرب جز منافع خصوصى يا مصالح قبيله به چيزى توجه نداشتند و هيچكس در فكر وفادارى به دولت اموى نبود تا آنجا كه بگفتهء يعقوبى عربان يمنى مرو بشعيان پيوستند .\r\nدر آن روزها كه خودپرستى و خيانت و حيله رواج داشت در خراسان جز نصر بن سيار كسى به امويان وفادار نمانده بود ، كه بانگ كمك‌خواهى او بىثمر ماند ، زيرا مروان بسپاه خود احتياج داشت و نصر حيرت‌زده ميگفت \" امويان خوابند يا بيدار . \"\r\nابو مسلم بسبب مهارت و تجربه در كار جنگ و سياست از اختلاف عربها در سپاه بنى اميه تفرقه انداخت و هفت ماه سپاه خويش را در بيرون مرو نگاه داشت و در اين مدت عربان يمنى را به طرف خود كشانيد و بىآنكه سپاه كوچك او آسيبى ببيند سراسر خراسان را زير نفوذ آورد و سران قبايلى را كه با وى هماهنگ نبودند از ميان برداشت و همه را كشت .\r\n\r\nانتشار شورش\r\nعاقبت شورش همه جا را گرفت . ابو حنيفه دينورى گويد : مردم از هرات و پوشنگ و مروروذ و طالقان و مرو و فسا و ابيورد و طوس و سرخس و بلخ و صاغينان و طخارستان و ختلان و كش و نسف بسوى ابو مسلم روان شدند ، همه لباس سياه داشتند يك نيمه چوب‌هايشان سياه بود و آن را كافركوب ميناميدند ، بعضىها بر اسب بودند و بعضىها خر داشتند ، خرسواران براى راندن خر خود ميگفتند \" هر مروان \" يعنى نام مروان بن محمد را به خر ميدادند . اينان نزديك صد هزار بودند . \"\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nفن فلوتن گويد : \" از وضع دولت اموى در سالهاى احتضار و از فتوحات متوالى سپاه خراسان چيزى نميگوئيم ، شكستهائى كه سپاه عباسيان به زبردست‌ترين سرداران اموى ميداد حيرت‌انگيز بود ولى بايد دانست مقاومت اين قوم محتضر نتيجه وطن‌پرستى با نيروى معنوى ديگرى نبود كه معمولا در ساعات آخر در روح سپاهيان نوميد پديد ميآيد ، فيروزى سپاه عباسيان كه بفرمان خدا براى محو و انقراض امويان انجام ميگرفت انديشه دفاع و مقاومت آنها را در هم شكسته بود . \"\r\n\r\nكشف كار عباسيان\r\nوضع امويان در دوران آخر چنين بود ، نوميدى و ناتوانى بر آنها چيره بود دعوت عباسيان محرمانه انجام ميشد و هيچكس جز نقيبان از آن خبر نداشت تا وقتى كه نامه‌اى از ابراهيم امام بدست مروان بن محمد افتاد نامه بعنوان ابو مسلم بود و ابراهيم به دو فرمان ميداد كه هر كه در خراسان به عربى سخن مىكند خونش را بريز . مروان ، ابراهيم را دستگير كرد و بزندان انداخت و پس از آن خونش را بريخت . ابو سلمه خلال داماد بكير بن ماهان جانشين پدرزن خويش شد و زمام دعوت را بدست گرفت . دو سال بعد ابن هبيره سردار امويان بيرون كوفه شكست خورد و سوى واسط رفت ، ابو سلمه با سپاه خود بكوفه درآمد ( اوايل سال 132 ) در آن وقت ابو العباس و برادرش ابو جعفر و ديگر عباسيان كه پس از قتل ابراهيم امام بكوفه گريخته بودند مخفيانه در آنشهر ميزيستند . ابو سلمه چند هفته آنها را به حال خود گذاشت و اين كار مايه بد گمانى شيعيان عباسى شد و عاقبت ( طبعا با رضايت ابو سلمه ) آنها را از نهانگاه درآوردند و با ابو العباس بيعت كردند زيرا مادر وى عرب بود و مادر منصور كنيز بود . بعلاوه گفته ميشد كه وقتى ابراهيم امام را گرفتند وى ابو العباس را جانشين خود كرده بود . بعضى مورخان گفته‌اند كه ابو سلمه ميخواست عباسيان را نگهدارد تا كار واسط كه ابن هبيره با سپاه امويان در آنجا بود يكسره شود . اما بعضى ديگر گفته‌اند ابو سلمه پس از دقت در وضع\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nعباسيان ميخواست خلافت را بعلويان انتقال دهد .\r\nدر اواخر سال 132 هجرى پرچم سياه ، شعار عباسيان ، بر فراز قلعه‌هاى دمشق افراشته شد و دولت اموى انقراض يافت .\r\nوقتى خلافت به ابو العباس سفاح رسيد عموى خود عبد الله بن على را مأمور جنگ مروان آخرين خليفه اموى كرد و او مروان را تا موصل تعقيب كرد . در آنجا مروان شكست خورد و به حران رفت و از آنجا بدمشق و فلسطين گريخت و سپس به فسطاط مصر رفت .\r\nابو العباس بعموى خود نوشت كه تعقيب مروان را بصالح بن على واگذارد ، او نيز بدنبال مروان رفت و عاقبت در دهكده بوصير او را كشت و سرش را بنزد سفاح فرستاد ، سفاح خدا را شكر كرد كه انتقام برادرش ابراهيم را گرفت . بدينسان دولت اموى منقرض شد و دولت عباسى بدست ابو العباس سفاح بنياد شد .\r\n\r\n","description":"","footnote":"","page_name":" 441 ","page_number":441},
  {"content":"\r\n . \r\n","description":"","footnote":"","page_name":" 442 ","page_number":442},
  {"content":"\r\n\r\n\r\nتمدن اسلامى بدوران خليفگان نخستين و دوران امويان\r\n\r\n","description":"","footnote":"","page_name":" 443 ","page_number":443},
  {"content":"\r\n\r\n\r\nخلافت\r\nخلافت رياست عمومى در امور دين و دنيا به نيابت پيغمبر است . ابن خلدون در اين‌باره گويد : \" خلافت \" آنست كه عموم مردم را بمقتضاى نظر شرع بانجام مصالح آخرت و مصالح دنيا كه مربوط به آنست وادار كنند زيرا كارهاى دنيا در نظر شرع بمصالح آخرت پيوسته است بنا بر اين خلافت در حقيقت جانشينى از صاحب شرع در نگهبانى دين و سياست دنياست . \"\r\nمقام خليفه نسبت بامت مانند مقام پيغمبر نسبت بمؤمنان است . خليفه بر امت حق ولايت عام و اطاعت كامل دارد ، بايد بامور دين قيام كند و حدود آن را بپاى دارد و مقررات آن را اجرا كند و بطريق اولى حق اداره امور دنيوى را نيز دارد ، زمام امت بدست اوست ، منصبها از او دريافت مىشود و مقامات دينى و دنيوى وابسته به مقام اوست حاكم ظاهرى است و حاكم معنوى و اين بخلافت آن است كه در قرون وسطى در مغرب زمين وجود داشت .\r\n\r\nخلافت و مقام پاپى\r\nسرتوماس ارنولد در كتاب خلافت درباره شباهت و اختلاف ميان دو نظم سياسى قرون وسطى يعنى خلافت اسلامى در مشرق و امپراطورى مقدس روم در مغرب گويد : اين دو نظم سياسى هر دو بر نيروى دين تكيه داشت و دينهاى جهانى كه ميخواستند جهان را زير نفوذ خود درآورند .\r\nامپراطورى مقدس روم تازه بوجود نيامده بود بلكه دنباله امپراطورى بت‌پرستى قديم بود تا آنجا كه شارلمان لقب بزرگان بت‌پرست گرفت . در غرب دو حاكم وجود داشت ، يكى حاكم ظاهرى كه امپراطور بود و ديگرى حاكم معنوى كه پاپ بود اما خلافت بر نظامات\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nسياسى سابق استوار نبود بلكه نظامى بود تازه كه با ظهور اسلام پديد آمد و تسلط عرب را بر ايران و قسمت اعظم قلمرو روم شرقى بسط داد . خليفه حاكم سياسى بود و تسلط ظاهرى و معنوى را يك جا داشت وظيفه دينى او از حدود محافظت دين تجاوز نميكرد . ميتوانست بعنوان حامى دين بكفار اعلان جنگ دهد و كسانى را كه از دين برون ميشدند مجازات كند و در نماز پيشواى مردم باشد و خطبه جمعه را بخواند ، بخلاف پاپ كه كشيش اعظم بود و ميتوانست گناه خطاكاران را بيامرزد و در امور دينى مرجع اعلى بشمار رود .\r\nخلافت دو قسم بود : اختيارى و اجبارى ، خلافت اختيارى آن بود كه به انتخاب و بيعت امت باشد و كسى كه انتخاب ميشد داراى صفات و شرايط خلافت باشد كه بگفته ما وردى و ديگران چهار چيز است : علم و عدالت و لياقت و صحت حواس و اعضائى كه در كار خلافت مؤثر است . در شرط پنجم يعنى قرشى بودن ، اختلاف است . خلافت اجبارى آن بود كه كسى بوسيله نيرو و غلبه بخلافت برسد ، بعضى از فقها اين قسم خلافت را صحيح ميدانستند .\r\nمقصود از علم كه از شرايط خلافت است علمى است كه بوسيلهء آن خليفه بتواند در وقايع و احكام اجتهاد كند ، مقصود از عدالت آنست كه خليفه درستكار و نيكرفتار باشد و از معاصى احتراز كند .\r\nابن خلدون در اين باب گويد : \" خلاف نيست كه عدالت در نتيجه گناه عملى از ميان ميرود ولى اگر خليفه ببدعتى معتقد شود در سلب عدالت او اختلاف است . \"\r\nمقصود از لياقت اين بود كه خليفه بتواند حدود را اجرا كند و در كار جنگ بصير باشد و بتواند مردم را بدان وادار كند و داراى رأى و تدبير باشد . مقصود از نسب قرشى اين بود كه خليفه از قبيله قريش باشد بدليل آنكه بسيارى از اصحاب در روز سقيفه بر آن اجماع كردند و قرشيان در مقابل انصار كه ميخواستند با سعد بن عباده بيعت كنند بگفتار پيغمبر استدلال كردند كه گفته بود \" پيشوايان از قريشند \" و نيز بانصار گفتند كه پيغمبر بما سفارش كرده با نيكوكار\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nشما نيكوكارى كنيم و از بدكار شما درگذريم اگر امارت با شما بود سفارش درباره شما لازم نبود . بدين - طريق با انصار محاجه كردند تا از قصد خود بازگشتند و نيز در حديث آمده كه هميشه اين كار در طايفهء قريش است و نيز از پيغمبر روايت شده كه حكومت از قريش است و قضاوت از انصار و اذان از حبشيان \"\r\nو باز در جاى ديگر گويد : خلافت از آن قريش است و حكومت از آن انصار و دعوت از آن حبشيان \" ولى بيشتر اين احاديث ناقص است يا مجعول ، زيرا پيغمبر فرمود :\r\n\" پيشوايان از قريشند مادام كه عادل باشند و به وعده وفا كنند و رحمت شعار باشند .\r\nاز اينقرار انحصار امامت بقريش موكول به اين شرايط است . حديثهاى ديگر از پيغمبر نقل شده كه بموجب آن خلافت بقريش انحصار ندارد از جمله اينكه فرمود : \" اگر يك بنده حبشى را كه سرش مثل مويز است بر شما فرمانروا كردند مطيع و فرمانبردار باشيد . \"\r\n\r\nابن خلدون و شيعه\r\nابن خلدون با عقيدهء شيعه كه خلافت از اركان دين است و تعيين امام بىتوجه به آراى امت واجب است موافق نيست و نيز با عقيده خوارج كه خليفه را از هر طبقه انتخاب ميتوان كرد موافقت ندارد . به نظر وى ميبايد خلافت به قوم و قبيله متكى باشد و خليفه طرفداران نيرومند داشته باشد كه به كمك آنها كارها را از پيش ببرد . بگفتهء وى اگر مسلمانان خلافت را بقريش اختصاص دادند از اينرو بود كه تنها قرشيان ميتوانستند مردم را اداره كنند و قومى ديگر بدينكار قادر نبود ، زيرا عرب‌ها بفضل و تقدم قريش اعتراف داشتند و از پذيرفتن سالارى آنها دريغ نداشتند . اما مسلم بود كه اگر قرشيان از حمايت دين و پيشوائى امت ناتوان ماندند ميبايد زمام خلافت را بدست كسى داد كه بانجام آن توانا باشد بعقيده ابن خلدون خلافت نخستين ، نمونه كامل بود اما بتدريج به صورت ديگر درآمد ، به نظر او مانعى نداشت كه مسلمانان از ميان صاحبان قوم و قبيله هر كه را ميخواهند بخلافت انتخاب كنند چه از قريش باشد چه از غير قريش ، زيرا اين ، با مساوات كه\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nاسلام مقرر داشته بود توافق داشت .\r\nبگفتهء ابن خلدون احكام شرع حكمت خاص دارد . اگر حكمت نسب قرشى را جستجو كنيم ، مسلما اين شرط براى تبرك بقرابت پيغمبر نيست زيرا تبرك از مقاصد شرعى نيست تا حكمى بدان تعلق گيرد بنا بر اين ناچار بايد در اين شرط مصلحتى باشد . حكمت اين شرط جز اين نيست كه بايد خليفه داراى قوم و قبيله باشد تا بوسيله آنها حمايت شود و اختلاف و تفرقه از ميان برخيزد و مردم پيرو خليفه شوند و ائتلاف برقرار شود ، زيرا قرشيان بر ديگر قبايل مضرى نسب بعزت و كثرت و شرافت برترى داشتند ، و عريان ديگر پيرو آنها ميشدند و رياستشان را مىشناختند ، اگر كار بدست ديگران ميافتاد ممكن بود از اختلاف و تمرد عربان تفرقه پديد آيد . ديگر قبايل مضر نميتوانستند از اختلاف عربان جلوگيرى كنند و آنها را به اطاعت وادارند و در جماعت تفرقه و اختلاف رخ مىداد شارع ميخواست از اين رخداد جلوگيرى كند و جماعت را باتفاق وادارد تا اختلاف و دورنگى از ميان برخيزد و وحدت برقرار ماند و دين حمايت شود . وقتى خليفه از قريش انتخاب ميشد قرشيان ميتوانستند مردم را زير نفوذ خويش درآرند و از اختلاف كسان نگرانى نبود زيرا ميتوانستند از اختلاف جلوگيرى كنند از اينرو نسب قرشى شرط منصب خلافت شد تا كار ملت بسامان باشد و از تفرقه جلوگيرى شود . وقتى قرشيان با هم يار شدند قبايل مضر نيز با آنها متفق شدند و ديگر مردم عرب مطيع آنها شدند و اقوام ديگر پيرو حكم امت شدند و سپاه آنها به نقاط دوردست دست‌اندازى كرد و فتوحات خود را ادامه دادند تا خلافت مضمحل شد و نفوذ عرب نابود شد . كسى كه اخبار و احوال عرب را بخواند از نفوذ قريش بر قبايل مضر باخبر است .\r\n\r\n","description":"","footnote":"","page_name":" 447 ","page_number":447},
  {"content":"\r\n\r\n\r\nنظريات مختلف دربارهء خلافت\r\nوقتى پيغمبر وفات يافت مسلمانان ناچار بودند خليفه‌اى داشته باشند كه دين را رواج دهد و امور مسلمانان را اداره كند و كارهائى را كه پيش از آن بدست پيشواى قبيله بود انجام دهد با اين تفاوت كه در نتيجه ظهور اسلام قبايل مختلف زير نفوذ يك پيشوا درآمده بودند . قرآن قانون اساسى اسلام ، نظامات خاص براى حكومت نداشت و تنها به وضع مبادى عمومى اكتفا كرده بود .\r\nپس از وفات پيغمبر و پيش از دفن وى دربارهء خلافت ميان مسلمانان اختلاف افتاد و مردم مدينه سه گروه شدند : گروهى ميگفتند خلافت بقريش انحصار دارد زيرا عربها پيرو كسى جز آنها نميشوند بعلاوه مهاجران پيش از همه به پيغمبر ايمان آورده‌اند و مدت چند سال بر آزار مكيان صبر كرده‌اند و بنا بر اين از ديگران بخلافت سزاوارترند . گروهى نيز از ميان قريش خلافت را بخاندان پيغمبر و نزديكان او منحصر ميدانستند . از جمله نزديكان پيغمبر يكى عموى وى عباس بود و دو ديگر پسر عموهاى وى على و عقيل بودند ولى عباس در اسلام سابقه نداشت زيرا در جنگ بدر با مشركان همراه بود اما على در اسلام سابقه ممتد داشت و در همه جنگها حاضر بود ، داماد پيغمبر نيز بود . گروهى ديگر معتقد بودند كه بايد خليفه از انصار باشد كه پيغمبر را پناه داده‌اند و او را بر ضد دشمنانش يارى كرده‌اند و بكمك آنها عربستان زير نفوذ اسلام آمده است و پيغمبر در حال مرگ از آنها خشنود بوده است .\r\n\r\nانتخاب ابو بكر\r\nمردم انصار در سقيفه بنى ساعده فراهم شدند و سعد بن عباده پيشواى خزرج را براى خلافت در نظر گرفتند ، مهاجران خبر يافتند و ابو بكر و عمر و ابو عبيدة بن جراح با شتاب بدانجا رفتند ميان مهاجران و انصار گفتگو دراز شد و هر يك از دو\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nگروه ادعا داشتند كه خلافت حق آنهاست . پس از اين گفتگو بسبب مهارت و شجاعت عمر حاضران با ابو بكر بيعت كردند و اين بيعت بيعت خصوصى نام گرفت پس از آن بيشتر مردم مدينه در مسجد پيغمبر با ابو بكر بيعت كردند و اين بيعت را بيعت عمومى گفتند .\r\n\r\nنظريهء سر تماس ارنلد\r\nسر تماس ارنلد در كتاب خلافت گويد : \" در انتخاب ابو بكر رسم انتخاب شيخ قبيله رعايت شد و اين انتخاب با روح عرب توافق داشت .\r\nبعضىها پنداشتند اين انتخاب نامنظم بود زيرا مسلمانان بيكجا فراهم نشدند و پيش از وقت به آنها خبر داده نشده بود ، بعضى از اصحاب ميخواستند زودتر خليفه معين شود از اينرو در سقيفه بنى ساعده فراهم شدند و عمر در بيعت ابو بكر شتاب كرد .\r\n\r\nوزارت\r\nوزير از وزر است بمعنى سنگينى ، زيرا وزير مسئوليت كارها را تحمل مىكند يا از ورز بمعنى پناهگاه مشتق است زيرا در كارها به رأى و تدبير او پناه مىبرند اصل وزارت فارسى است و از مبدعات اسلام نيست ،\r\nعنوان وزارت در صدر اسلام نبود پيغمبر در كارهاى عمومى و خصوصى با ياران خود مشورت ميكرد اما كلمهء وزير در آن عصر ميان عرب معروف نبود .\r\nوقتى كار بدست امويان افتاد از ميان رجال دولت خود مشاورانى انتخاب مىكردند ولى آنها را وزير نمىگفتند ابن زياد بن ابيه در روزگار معاويه لقب وزير داشت بگفتهء سيد امير على خليفه در ادارهء امور دولت از مجلس اعيان كمك ميخواست ، مجلس اعيان اسلامى از بزرگان اصحاب و سران قبايل و بزرگان مدينه در مسجد تشكيل ميشد و خليفه كارى را جز با مشورت آنها فيصل نميداد . از اينقرار وضع حكومت اسلام در سى سال اول به جمهورى شباهت داشت .\r\n\r\n","description":"","footnote":"","page_name":" 449 ","page_number":449},
  {"content":"\r\n\r\n\r\nرابطه مسجد با امور دولت\r\nسر توماس ارنولد دربارهء رابطهء مسجد با امور سياسى و اجتماعى دولت گويد : مسجد فقط محل عبادت نبود بلكه مركز زندگى سياسى و اجتماعى نيز بود . پيغمبر فرستادگان را در مسجد ميپذيرفت و در آنجا بكارها رسيدگى ميكرد و براى مسلمانان دربارهء سياست و دين سخن ميگفت . عمر در مسجد مدينه از منبر به مسلمانان گفت كه سپاهشان در عراق عقب‌نشينى كرده و براى حركت بدان سرزمين ترغيبشان كرد ، عثمان نيز وقتى كسان بر رفتار او اعتراض كردند منبر از خود دفاع كرد ، وقتى خليفه انتخاب ميشد نخستين خطابه خود را كه بمنزله برنامه سياسى او بود از منبر ميخواند ، بنا بر اين منبر در اسلام مانند تريبونى بود كه در حكومت مشروطه برنامه سياسى دولت از پشت آن شرح داده مىشود .\r\n\" بايد گفت كه مسجد از آغاز ظهور اسلام محل اجتماع دانشمندان بود و عالمان حديث و تفسير در آنجا گرد ميآمدند . بعدها مسجد محل تعليم شد و اطفال در آنجا زبان عربى و اصول دين مياموختند . قاضيان نيز جلسات خود را در آنجا تشكيل ميدادند خلاصه اينكه سياست از دين امتياز نداشت و اخبار مهمى كه با مصالح عمومى ارتباط داشت در مسجد انتشار مىيافت . \"\r\nسر تماس ارنولد در دنبالهء سخن خود درباره مسجد گويد : به زودى مسجد اهميت نخستين را از دست داد و ديگر مركز خليفه و ولايتدار و جايگاه قاضى نبود . در مسجد پس از نماز فقط خطابه دينى خوانده ميشد كه در آن از خدا ستايش و از پيغمبر تمجيد ميكردند و بر صحابه درود ميگفتند و خليفه را كه نايب پيغمبر بود دعا ميگفتند . از نمودارهاى سياسى چيزى در مسجد نماند جز اينكه نام خليفه در خطابه ياد ميشد و بدينوسيله ولايت‌هاى اسلام به تسلط اسمى خليفگان اعتراف ميكردند . \"\r\nبدوران خليفگان بعضى از ياران پيغمبر كارهاى مخصوص را به عهده مىگرفتند از جمله\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nدر زمان ابو بكر ، عمر متصدى حل اختلافات و تقسيم زكات بود و على عهده‌دار مكاتبات و كار اسيران جنگ و فديه اسيران مسلمان بود و بعضى اشخاص ديگر عهده‌دار تنظيم امور سپاه بودند .\r\n\r\nدبير\r\nدبير از جمله دستياران معتبر خليفه بود بدوران اول اسلام بيشتر عربها از هنر خواندن و نوشتن محروم بودند و معدود بودند كسانى كه مىتوانستند كار دبيرى را عهده كنند كه على بن ابى طالب و عمر بن خطاب و زيد بن ثابت و معاوية بن ابى سفيان از آن جمله بودند . اينان آيات قرآن و نامه‌هاى پيغمبر را مىنوشتند وقتى ابو بكر بخلافت رسيد عثمان بن عفان را به دبيرى خويش برگزيد كه نامه‌هاى او را بنويسد ، وقتى خلافت به بنى اميه رسيد بسبب كثرت كارهاى دولت ، پنج دبير برميگزيدند : دبير رسائل ، دبير خراج ، دبير سپاه ، دبير نگهبانى ، دبير قضا ، از اين گروه ، دبير رسائل از همه مهمتر بود و خلفا اين منصب را تنها بنزديكان و خاصان خود مىدادند و تا دورهء عباسيان كار به همين منوال بود .\r\n\r\nحاجب\r\nخليفگان نخستين حاجب و دربان نداشتند و ورود بر آنها مانعى نداشت با فقير و غنى و ضعيف و قوى بىحجاب گفتگو مىكردند ، بدوران بنى اميه معاويه و خليفگان بعد حاجب و دربان گرفتند . معاويه پس از توطئه خوارج كه ميخواستند على و معاويه و عمرو بن عاص را در يك شب بكشند براى خود حاجب معين كرد . خليفگان اموى ميخواستند بدين وسيله از شر مردم در امان مانند و از ازدحامشان در دربار جلوگيرى كنند تا بتوانند به مهمات امور دولت رسيدگى كنند .\r\nحاجب مقامى مهم داشت ، وظيفهء او بود كه بوقت مناسب مردم را با رعايت مقام\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nو اهميت كارى كه دارند بحضور خليفه ببرد ، ولى سه كس را بدون رعايت وقت و مقام هميشه بار ميدادند . عبد الملك بن مروان وقتى حاجب خود را انتخاب كرد به دو گفت ، \" سه كس را از ورود بر من جلوگيرى مكن ، مؤذن نماز و مأمور پست و متصدى غذا ، \" و نيز عبد الملك ببرادر خود عبد العزيز ولايتدار مصر سفارش كرد و گفت : \" حاجب را از بهترين كسان خود انتخاب كن زيرا او صورت و زبان تو است و ميبايد هر كه بر در تو توقف مىكند حاجب به تو خبر دهد تا اگر خواهى او را بپذيرى و گرنه رد كنى . \"\r\n\r\nولايتداران\r\nوقتى فتح عربستان انجام گرفت پيغمبر ولايتداران و اميرانى براى نواحى و شهرهاى بزرگ معين كرد ، عمر اين وضع را حفظ كرد و آن را توسعه داد و ولايتهاى مفتوح را به چند قسمت كرد تا اداره آن آسان باشد و بتوان بر درآمد آن نظارت كرد . تقسيم ولايتها در زمان عمر چنين بود : ولايت اهواز و بحرين ولايت سيستان و مكران و كرمان ، ولايت طبرستان و ولايت خراسان ، سرزمين عراق دو قسمت بود : مركز يكى بصره بود و مركز يكى ديگر كوفه ، شام نيز دو قسمت شده بود : مركز يكى حمص بود و مركز ديگرى دمشق . فلسطين ولايتى مستقل بود ، افريقيه بسه ولايت مصر عليا و مصر سفلى و مغرب مصر با صحراى ليبى تقسيم شده بود .\r\nنظام سياسى و ادارى دولت اسلام را عمر پديد آورد ، سياست وى اين بود كه عربستان را متحد و قبايل را با هم مربوط كند كه يك ملت بوجود آيد ، از جمله اصول سياست وى آن بود كه عربها با مردم سرزمين‌هاى مفتوح آميزش نكنند تا خصايص خود را از دست ندهند .\r\nبگفته سيد امير على \" اگر زندگى عمر درازتر شده بود مىتوانست با شخصيت بارز و نيروى اراده خود وحدت قوم عرب را تقويت كند و از وقوع جنگ‌هاى داخلى كه اساس\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nاسلام را بر هم زد جلوگيرى كند \" .\r\nولايتدار از طرف خليفه انتخاب ميشد و امامت نماز و رياست قضا و خراج و سپاه و نگهبانى و ديگر مهمات دولت با او بود . عمر ولايتداران خود را از ميان عرب انتخاب ميكرد و پس از وى خليفگان نخستين و اموى اين روش را تعقيب كردند . خليفگان به كار ولايتداران اهميت ميداند ، چندان كه بعضى از آنها اين منصب مهم را بخويشاوندان ميسپردند .\r\nبگفته سيد امير على \" بروزگار بنى اميه در وضع ادارى نقصى پديد آمد كه بعدها نتايج بسيار بدى داد ، پيش از آن ولايتداران مكلف بودند در محل حكومت خود مقيم باشند اما در زمان بنى اميه ولايتها بخويشان خليفه و بزرگان دربار داده ميشد كه در دمشق ميماندند و از جانب خويش كسانى را به نيابت به محل حكومت مىفرستادند . مقصود نايبان اين بود كه به حساب بيت المال ثروتمند شوند و ولايتداران را بوسيله اموال و هدايا خشنود نگهدارند . \"\r\nولايتدار براى اداره امور گروهى دستيار داشت كه مهمتر از همه متصدى خراج بود و قاضى و سالار نگهبانان . عمر براى فلسطين و دمشق و حمص و قنسرين كسانى را نيز براى امامت نماز و اقامه عدالت معين كرد ،\r\n\r\nمتصدى خراج\r\nمتصدى خراج از ديگران مهمتر بود از اينرو ولايتدار اين سمت را براى خود محفوظ ميداشت و يا خليفه كسى را به اين سمت انتخاب ميكرد كه با ولايتدار همسنگ بود . ولايتدار امور سياسى را انجام ميداد و متصدى خراج كارهاى مالى ولايت را مرتب مىكرد و مراقب كارهاى ولايتدار نيز بود و اين وضع موجب اختلاف آنها ميشد و به همين سبب دوران اشتغال ولايتدار و متصدى خراج كوتاه ميشد . پس از اين منابع درآمد بيت المال را شرح خواهيم داد .\r\n\r\n","description":"","footnote":"","page_name":" 453 ","page_number":453},
  {"content":"\r\n\r\n\r\nقضاوت\r\nقضاوت بعهدهء خليفه بود زيرا خلافت يك منصب دينى بشمار مى - رفت كه متصدى آن نايب پيغمبر بود ، پيغمبر كه مبلغ شريعت بود قضاوت را نيز به عهده داشت بروزگار پيغمبر و ابو بكر مسلمانان قاضىاى جز آنها نداشتند زيرا قلمرو اسلام محدود بود ، كار بدينگونه بود تا بروزگار عمر فتوحات اسلام بسيار شد و عرب‌ها با ساير ملل ارتباط يافتند و ميبايد براى حل اختلافات عرب‌ها و بيگانگان اصولى برقرار شود از اينرو قاضيانى انتخاب شدند كه به نيابت خليفه اين گونه اختلافات را مطابق قرآن و سنت حل كنند و در مواردى كه قرآن ساكت بود و حديثى در دست نبود و اجماعى نبود قياس را مناط عمل كنند ، يعنى موردى نظير آن را پيدا كند كه دربارهء آن بمقتضاى قرآن يا حديث يا اجماع حكمى مقرر شده باشد و باقتضاى قياس حكم آن را بر قضيه مورد احتياج جارى كند \" ماوردى درباره شرايط قاضى گويد : \" چهارمين شرط قاضى اينست كه قياس را بداند و بتواند فرعى را كه حكمى درباره آن نيست باصولى كه حكم آن معين است يا مورد اجماع برگرداند و راهى براى علم به قضايائى كه رخ مىدهد پيدا كند و حق را از باطل امتياز دهد . \"\r\nاگر سمت ولايتدار عام بود يعنى امامت نماز و تصدى خراج و سپاه و نگهبانى به دو مربوط بود كار قضاوت را نيز به دو ميسپردند . از جمله شرايط قاضى اين بود كه عفيف و زاهد و پرهيزكار و دانا و مجتهد باشد و از عيوبى كه در معرفت وقايع مؤثر است مانند كورى و كرى برى باشد و در راه خدا از كسى باك نداشته باشد . اگر سمت ولايتدار عام نبود يعنى فقط تصدى خراج يا امامت نماز را به عهده داشت خليفه قاضى را مستقيما انتخاب ميكرد .\r\nبموجب قانون تحول وقتى شهادت دروغ رواج يافت ، شهود رسمى تعيين شدند .\r\nپيش از آن شهادت هر كسى را مىپذيرفتند بموجب وضع تازه بايستى شاهدان عادلى كه به حسن سابقه و خردمندى معروف باشند تعيين شوند تا قاضى در مسائلى كه مربوط به\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nاصحاب دعوى است به رأى آنها كار كند .\r\nاز جمله وظايف شهود رسمى اين بود كه احكام قاضيرا با مقررات شريعت تطبيق كنند و توافق آن را تصديق كنند بنا بر اين شهود رسمى مانند هيئت منصفه بودند كه در قرون وسطى انتخاب ميشدند و تا كنون نيز در انگلستان با كمى تفاوت معمول است .\r\nاختيارات قضائى ميان قاضى و محتسب و قاضى مظالم تقسيم شده بود قاضى عهده‌دار حل اختلافاتى بود كه با دين ارتباط داشت ، محتسب در مسائلى كه با امنيت و نظم عمومى مربوط بود و قطع و فصل آن محتاج بسرعت بود و احيانا در مسائل جنائى دخالت ميكرد .\r\nحل قضايائى كه قاضى و محتسب از آن عاجز ميماندند به عهده قاضى مظالم بود . از اينرو گاه ميشد كه قاضى و محتسب يكى بود در صورتى كه اين دو با يكديگر مناسبت نداشت كار قاضى مبنى بر تحقيق و دقت و تأمل بود در صورتى كه كار محتسب بايستى با خشونت و سرعت انجام گيرد .\r\n\r\nمقررى قاضيان\r\nمقررى ماهانه قاضى از ده دينار كمتر نبود و بعدها به روزى هفت دينار رسيد تا قاضى بىنياز باشد و به چيزى توجه نكند . گاهى با قضاوت اعمال ديگر از قبيل مراقبت قصص و تصدى بيت المال و مظالم ، ضميمه ميشد و قاضى حقوق همه را ميگرفت و مقررى او مبلغى گزاف ميشد .\r\nقاضى مصر عبد الرحمن بن حجيره ( 69 - 83 هجرى ) سالى هزار دينار ميگرفت دويست دينار براى قضاوت و دويست دينار بابت مراقبت قصص و دويست دينار بابت بيت المال ، دويست دينار نيز جيره او بود و دويست دينار بعنوان جايزه ميگرفت .\r\n\r\nمحتسب\r\nمحتسب مراقب بود كه مردم مقررات شرع را رعايت كنند بر بازار نيز نظارت داشت و از ايجاد دكانهائى كه مانع عبور مردم ميشد جلوگيرى ميكرد ضمنا مراقبت ميكرد سنگ و پيمانه\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nدرست باشد و مطالبات مردم وصول شود . بدوران فاطميان اهميت اين منصب بيشتر شد و محتسب نايبانى داشت كه در بازارها مىگشتند و ديكها و گوشتها و كار خوراك‌پزان را بازرسى ميكردند و مراقب بودند كه كسان بر چهارپايان بيش از آنچه معمول بود بار نكنند معلمان مكتب را از زدن اطفال مانع ميشدند . در واقع محتسب عهده‌دار امر بمعروف و نهى از منكر بود و مراقبت آداب فضيلت و امانت با وى بود و اختيارات وى چندان وسيع بود كه ميتوانست براى اجراى احكام خويش از نگهبانى كمك بخواهد .\r\n\r\nقاضى مظالم\r\nمنصب قاضى مظالم از قاضى عادى و محتسب بالاتر بود و دادگاه مظالم از لحاظ صلاحيت و نوع كار مانند دادگاه تميز اين عصر بود و وقتى قاضى از حكم درباره موضوعى كه مربوط بيكى از بزرگان بود ناتوان ميشد قضيه به دادگاه مظالم ارجاع ميشد . در واقع دادگاه مظالم براى آن بود كه از تعدى متنفذان جلوگيرى كند و اين منصب را به مردى والامقام و زاهد ميدادند . خليفگان نخستين براى رسيدگى بمظالم نمينشستند زيرا در صدر اول مردم بمقتضاى انصاف از حق پيروى مىكردند و به كسى ستم نميكردند . على بمظالم رسيدگى ميكرد اما براى اين كار روز و وقت معين نكرد هر وقت متظلمى بنزد او ميشد داد او را ميداد ، بعدها روزى را براى رسيدگى به مظالم اختصاص دادند ، نخستين كسى كه اين كار را كرد عبد الملك مروان بود كه دادگاه مظالم برياست خليفه يا ولايتدار يا نايب او تشكيل ميشد ، قاضى مظالم اگر از موظفان دولت بود روزى را تعيين ميكرد كه متظلمان براى رسيدگى حضور يابند تا در ايام ديگر به كارهاى ديگر برسد اما اگر شغل وى بقضاوت مظالم انحصار داشت همه روزه براى رسيدگى مينشست . محل دادگاه مظالم مانند دادگاههاى ديگر در مسجد بود پنج گروه كه هر كدام وظيفه خاص داشتند اطراف قاضى مظالم جاى ميگرفتند و دادگاه جز با حضور آنها تشكيل نميشد : گروه اول حاميان و ياوران بودند كه براى نگهبانى\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nمحكومين برگزيده شده بودند تا اگر كسى بخواهد به زور متوسل شود يا فرار كند از او جلوگيرى كنند . گروه دوم داوران بودند كه ميبايد قاضى مظالم را به بهترين طريق حفظ حقوق كسان راهنمايى كنند و سوابق اصحاب دعوى را بقاضى بگويند زيرا درباره آنها اطلاعات كافى بدست آورده بودند . گروه سوم فقيهان بودند كه قاضى مظالم اگر در مسائل شرعى با مشكلى روبرو ميشد به آنها مراجعه ميكرد . گروه چهارم دبيران بودند كه آنچه ميان اصحاب دعوى ميگذشت ثبت ميكردند ، پنجم شاهدان بودند كه ميبايد موافقت حكم قاضى را با حق و عدالت تصديق كنند .\r\n\r\nامتيازات قاضى مظالم\r\nرسيدگى بدعاوى كسان بر ضد مأموران دولت از امتيازات قاضى مظالم بود . اگر ولايتدار از راه عدل و انصاف خارج ميشد يا متصدى خراج ستم ميكرد يا نويسنده ديوان از جاده صواب برون ميشد رسيدگى به آن از وظايف قاضى مظالم بود ، اگر جيرهء جيره‌خواران كم ميشد يا دير مىرسيد قاضى مظالم بشكايت آنها ميرسيد . خليفه مراقب رفتار قاضى بود .\r\nبروايت كندى ، هشام بن عبد الملك خبر يافت كه يحيى بن ميمون حضرمى قاضى مصر در باره يتيمى كه پس از بلوغ دادخواهى به محضر او برده به عدالت رفتار نكرده است ، به عامل خود در مصر نوشت . \" يحيى را از قضاوت معزول كن و براى قضاوت سپاه خود مردى عفيف و زاهد و پرهيزكار و عارى از عيب انتخاب كن كه در راه حق از كسى باك نداشته باشد . \"\r\n\r\nسالار نگهبانان\r\nنگهبانى نيرويى بود كه خليفه يا ولايتدار بوسيله آن امنيت و آرامش را حفظ ميكرد جنايتكاران و مفسدان را جلب ميكرد و كارهاى مربوط بامنيت عمومى را بوسيله آن انجام ميداد . عمر نخستين كسى بود كه شبگرديرا معمول كرد بروزگار خلافت على بن ابيطالب كار نگهبانى منظم شد و متصدى آن سالار نگهبانان نام گرفت . سالار نگهبانان از بزرگان قوم انتخاب ميشد و در\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nنظر تباهكاران ابهت بسيار داشت .\r\nنگهبانى در آغاز تابع قضاوت بود و سالار نگهبانان احكام قضائى و حدود را اجرا ميكرد اما چيزى نگذشت كه اين منصب از قضاوت جدا شد و سالار نگهبانان براى دخالت در كارهاى مربوط بجرم و جنايت استقلال يافت .\r\n\r\nنظام ادارى\r\nنظام ادارى دولت اسلام بطور كلى مانند نظامات ادارى ايران و روم بود گرچه انتظار ميرفت كه عرب‌ها هنگام تسلط خود در عراق و ايران و مصر و سوريه و افريقيه وضع حكومت را دگرگون كنند ، اما چنين نشد ، زيرا مردم اين نواحى نظامات سياسى و ادارى معينى داشتند كه بيش از تسلط عرب روان بود كه همان را پذيرفتند البته بمرور ايام قسمتهايى از آن را باقتضاى عقايد دين خويش و مصالح مردم محل تعديل كردند .\r\nمسلمانان براى رضاى خدا جنگ ميكردند و جز پاداش خداوند چيزى نمىخواستند .\r\nچنان كه بسيارى از آنها اموال خويش را در راه خدا صرف ميكردند . پيغمبر و ابو بكر براى مسلمانان مقررى تعيين نكرده بودند . رسم بود كه وقتى جنگى رخ ميداد مسلمانان بموجب مقررات شريعت سهم خود را از غنائم جنگ دريافت ميداشتند و وقتى از غنائم جنگ چيزى به مدينه ميرسيد پيغمبر آن را بر مسلمانان تقسيم ميكرد . تا بسال 15 هجرى حال بدينمنوال بود در اينهنگام دامنه فتوحات اسلامى وسعت يافت و دولت عرب از غنائمى كه از ايران بدست آورده بود ثروتمند شد و عمر در نظر گرفت در - آمد دولت را با رعايت مرتبه و ميزان استحقاق بر مسلمانان تقسيم كند ولى نميدانست اين كار را چگونه انجام دهد . يكى از مرزبانان ايران كه آنوقت در مدينه بود بعمر گفت مانند ايرانيان دفترى براى نگهدارى درآمد و هزينه دولت ترتيب دهد . عمر بمشورت او كار كرد و براى مسلمانان با رعايت تقدم در اسلام و حضور در جنگهاى پيغمبر و براى همسران و خويشاوندان رسول مقررى تعيين كرد چند دبير را به كار واداشت تا طبقات مردم را مرتب كردند از عباس\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nعموى پيغمبر آغاز كردند و پس از وى بنى هاشم را و پس از آن ديگران را نوشتند و بروزگار عمر و ابو بكر بدينگونه عمل ميشد اما بروزگار عثمان تغييراتى در آن پديد آمد .\r\n\r\nتقسيم ادارى بروزگار امويان\r\nبروزگار امويان دولت اسلام بنهايت وسعت رسيد و سراسر اين قلمرو وسيع بپنج ولايت بزرگ تقسيم شد : اول حجاز و يمن و قسمت مركزى عربستان دوم مصر عليا و سفلى . سوم عراق عرب كه سرزمين بابل و آشور قديم بود و عراق عجم كه قسمتى از ايران بود با عمان و بحرين و كرمان و سيستان و كابل و خراسان و ماوراء النهر و سند و قسمتى از سرزمين پنجاب ، كه كار آن بدست ولايتدار عراق بود و حاكم‌نشين آن كوفه بود . در خراسان و ماوراء النهر فرمانروايى از طرف ولايتدار عراق تعيين ميشد و مركز وى در مرو بود . بحرين و عمان نيز پيرو حكومت بصره بود كه او نيز از طرف ولايتدار كوفه تعيين ميشد ، در بلاد سند و پنجاب نيز فرمانروايى از طرف ولايتدار عراق حكومت داشت . چهارم سرزمين جزيره كه ارمنستان و آذربايجان و بعضى قسمتهاى آسياى صغير تابع آن بود . ولايت پنجم كه از همه بيشتر اهميت داشت عبارت بود از افريقاى شمالى تا حدود مصر و اسپانيا و جزاير سيسيل و ساردنى و بالئار ، مركز اين ولايت قيروان بود . ولايتدار افريقيه از طرف خود براى طنجه و جزاير مديترانه و كشور اسپانيا كه مركز آن قرطبه بود فرمانروايانى ميفرستاد .\r\n\r\nوضع بريد\r\nبريد يعنى چند اسب در چند محل آماده باشد و همين كه پيك به آنجا رسيد اسب عوض كند و با اسب تازه‌نفس با شتاب به طرف مقصد حركت كند ، بنا بر اين بريد بمعنى پست و سازمان پستى است ، بريد به معنى دوازده ميل نيز هست . باحتمال قوى بهنگام تنظيم پست ، فاصله منزلهاى پستى را دوازده ميل قرار داده‌اند و پست را نيز بنام فاصله منازل ، بريد ناميده‌اند .\r\nسازمان پست مربوط بدوره پادشاهان ساسانى ايران و قيصران روم است ولى فواصل\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nمنزلهاى پستى معين و ثابت نبود . بگفته قلقشندى پست در اسلام بروزگار معاويه پديد آمد و در روزگار عبد الملك بن مروان كار آن اهميت يافت . و هم بگفته او \" بريد \" به \" پيك \" نيز گفته ميشد كلمه بريد عربى است بعضى بر آنند كه اين كلمه فارسى معرب است و اصل آن چنين بود \" بريده‌دم ، زيرا در ايران قديم رسم بود كه دم اسبان پست را ميبريدند تا از اسبهاى ديگر ممتاز باشند .\r\n\r\nسپاه\r\nسپاه اسلام از قبايل عرب و مخصوصا مردم مدينه و طايف و ديگر شهرها تشكيل ميشد . در آغاز كار خليفه فرمانده سپاه را تعيين ميكرد و او كسانى را كه بايد با او كار كنند انتخاب ميكرد ، فرمانده سپاه در امامت نماز جانشين خليفه بود و وقتى چند فرمانده در نقطه‌اى گرد مىآمدند خليفه يكيرا براى امامت نماز تعيين ميكرد و او بر ديگران فرماندهى مييافت سپاه مركب از سواره و پياده بود سواران با زره و شمشير و نيزه مسلح بودند و پياده‌ها زره و زوبين و شمشير و تير و كمان داشتند .\r\n\r\nتيراندازان\r\nعربها بروزگار جاهليت اين سلاحها را در جنگ به كار ميبردند و بدان توجهى خاص داشتند مخصوصا بتير و كمان بيشتر توجه داشتند زيرا چون چشمانى نيرومند داشتند در تيراندازى سخت ماهر بودند و براى شكار از آن استفاده ميكردند . مهارت عربها در تيراندازى بيش از حد تصور بود ، تا آنجا كه تيرانداز عرب يكى از چشمهاى آهو را تعيين ميكرد و همان چشم را با تير ميزد . وقتى اسلام ظهور كرد عربها بسبب مهارتى كه در تيراندازى داشتند بر روميان غلبه يافتند زيرا روميان تيراندازى نميدانستند . بزرگان اسلام مردان خود را تشويق ميكردند كه در تيراندازى ماهر شوند ، پيغمبر ميفرمود \" سوارى كنيد و تير بيندازيد تير بيندازيد بهتر است تا سوارى كنيد . \" و هم او هنگامى كه بر منبر ايستاده بود فرمود\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nآنچه مىتوانيد نيرو براى مقابله با دشمنان فراهم كنيد ، بدانيد نيرو تيراندازى است بدانيد نيرو تيراندازى است ، بدانيد نيرو تيراندازى است . \"\r\nتيراندازان در سپاه عرب مهمترين گروههاى پياده بودند ، پيادگان در صفهاى مرتب مىايستادند و نيزه‌داران جلو آنها بودند تا از هجوم سواران دشمن جلوگيرى كنند .\r\nدو پهلوى سپاه معمولا از سواران تشكيل ميشد .\r\nتفوق سپاه عرب بر دشمنان در ميدان جنگ از آن روز بود كه كوشا و سبكسير بودند و در رنج و سختى صبر و ثبات داشتند . وقتى حميت و فداكارى آنها را در راه يارى دين بر اين صفات بيفزائيم به راز موفقيت بىنظير عرب در جنگ با اقوام ديگر پى ميبريم .\r\nدولت عرب وسايل كار را براى سپاه خود آماده ميكرد . سپاهيان مسافتهاى دور را با شتر مىپيمودند . در آغاز كار سپاهيان عرب در كوخهائى كه از شاخه خرما ساخته شده بود بسر ميبردند اما عمر اين روش را تغيير داد و فرمان داد تا قلعه‌ها و اردوگاههاى دائمى بسازند ، بصره و كوفه در عراق و فسطاط در مصر و قيروان در افريقيه ساخته شد و پادگانها در حمص و غزه و اصفهان و اسكندريه براى جلوگيرى از هجوم ناگهانى دشمن استقرار يافت .\r\nسواران زره بتن ميكردند و خودهاى آهنين بسر مىنهادند و آن را با پر مىآراستند .\r\nپيادگان قباهاى كوتاه بتن ميكردند كه از زانو ميگذشت ، شلوار و كفش نيز داشتند زنان نيز بهمراه سپاه بودند و در شهرها و اردوگاهها محلى خاص آنها بود .\r\nفرماندهان بحسن رفتار سپاهيان توجهى خاص داشتند و هر كس مرتكب بىنظمى مى - شد يا با مردم بدرفتارى ميكرد به سختى مجازات ميشد ، مراقبت سپاهيان آسان بود از آن رو كه ميگسارى نميكردند ، اگر افراد سپاه از خانه و كسان خود دور بودند بيش از چهار ماه در لشگرگاه نمىماندند .\r\n\r\n","description":"","footnote":"","page_name":" 461 ","page_number":461},
  {"content":"\r\n\r\n\r\nنيروى دريائى\r\nعربها در صدر اسلام بنيروى دريائى توجهى نداشتند زيرا مردمى بدوى بودند و از فنون دريانوردى خبر نداشتند . نخستين كسى كه بدريانوردى پرداخت علاء حضرمى بود كه بروزگار عمر فرماندار بحرين بود وى بدون اجازه خليفه با دوازده هزار تن از مسلمانان براى حمله به ايران از راه دريا سفر كرد ، سپاه وى با غنائم بسيار ببصره بازگشت ولى كشتيهاى خود را از دست داد وقتى عمر از اين قضيه خبر يافت از كار علاء خشمگين شد و ويرا معزول كرد زيرا نميخواست مسلمانان دريانوردى كنند .\r\nوقتى شام بدست مسلمانان افتاد معاويه از عمر خواست اجازه دهد به طرف روم حمله برد ، خليفه از عمرو بن عاص فرمانرواى مصر خواست كه دريا و دريانورد را براى وى وصف كند ، عمرو بپاسخ نوشت : \" دريا مخلوقى است بزرگ كه مخلوقى كوچك بر آن سوار مىشود ، آب اگر آرام باشد دلها را غمگين مىكند و اگر پائين رود عقلها را تيره مىكند .\r\nبه دريا اطمينان كم مىشود و اضطراب فزونى ميگيرد مردم بر آن مانند كرمى هستند بر چوبى ، اگر كج شود غرق مىشود و اگر نجات يابد خرسند مىشود \" پس ، عمر نامه‌اى به معاويه نوشت كه از دريانوردى خوددارى كند .\r\nابن خلدون دربارهء خوددارى عربها از دريانوردى گويد \" علت آن بود كه عرب‌ها از رموز دريانوردى خبر نداشتند اما روميان و فرنگيان به كار دريانوردى ماهر بودند .\r\nوقتى عرب‌ها داراى قدرت و نفوذ شدند و ملل دريانورد پيرو آنها شدند ، صاحبان هنر با هنر خويش بدانها تقرب جستند ، ملوانان را به كار گرفتند و در اين كار مهارت يافتند و به جنگهاى دريائى متمايل شدند ، كشتى ساختند و مردان مسلح را براى جنگ با مردم ماوراى دريا آماده كردند و از ولايتها و مرزهاى خويش جاهايى را كه به دريا نزديكتر بود مانند شام و افريقيه و مغرب و اندلس مركز لشگركشى كردند .\r\n\r\n","description":"","footnote":"","page_name":" 462 ","page_number":462},
  {"content":"\r\n\r\n\r\nنيروى دريائى بروزگار عثمان\r\nوقتى عثمان بخلافت رسيد معاويه از او خواست اجازه دهد كه با روميان بجنگد ، عثمان به دو اجازه داد بدين شرط كه مردم را به سفر دريا مجبور نكند . معاويه عبد الله بن قيس را بفرماندهى دريا منصوب كرد و وى در پنجاه جنگ شركت كرد عبد الله بن سعد بن ابى سرح نيز كه از جانب عثمان فرمانرواى مصر بود با قسطنطين بن هرقل در مديترانه جنگ كرد و در جنگ معروف سوارى كه هزار كشتى رومى و دويست كشتى مصرى در آن شركت داشت بر قسطنطين غلبه يافت و در همان سال عربها جزيره قبرس را گشودند و سپاهى براى حمله بروم شرقى فراهم كردند .\r\n\r\nنيروى دريائى بروزگار معاويه\r\nاز اين هنگام حمله‌هاى دريائى مسلمانان بر ضد روم شرقى آغاز شد . وقتى معاويه بخلافت رسيد بتأسيس نيروى دريائى پرداخت .\r\nبروزگار وى عقبة بن عامر جزيره رودس را گشود بسال 54 هجرى در ايام حكومت مسلمة بن مخلد روميان ببرلس حمله بردند و گروهى بسيار از مسلمانان را كه وردان آزادشده عمرو بن عاص سردارشان بود بكشتند . از اينرو فرمانروايان مصر بساختن كشتى پرداختند . نخستين بار بسال 54 هجرى در جزيره روضه محلى براى ساختمان كشتيها تخصيص داده شد .\r\nاينكه عرب‌ها پيشرفت خود را در اين رشته مديون روميان بودند انكارپذير نيست اما عرب‌هاى شجاع و سلحشور كه مدتى در كار دريانوردى شاگرد روميان بشمار بودند خيلى زود در فنون دريانوردى استاد اروپا شدند . چنان كه هنوز هم بعضى اصطلاحات نيروى دريائى در زبانهاى اروپائى از ريشه عربى است .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\n\r\nبنياد دفتر\r\nعمر بنياد دفتر را از ايرانيان تقليد كرد ، دفتر سپاه براى نوشتن نام سپاهيان و ميزان مقررى آنها بنياد شد و دفتر خراج براى ثبت درآمد دولت و مقررى مسلمانان بوجود آمد . بروزگار بنى - اميه كارها به چهار دفتر يا چهار اداره اصلى انحصار يافت : اول دفتر خراج ، دوم دفتر نامه‌ها كه رئيس آن دفتر عهده‌دار مراقبت نامه‌هاى ولايات بود ، سوم دفتر مستغلات يا درآمدهاى مختلف دولت ، چهارم دفتر خاتم كه از دفترهاى مهم بود و بروزگار معاويه بنياد شد كاركنان اين دفتر از فرمانهاى خليفه نسخه برميداشتند و آن را نخ ميكشيدند و موم ميچسبانيدند و با مهر رئيس دفتر مهر ميزدند و نگاه ميداشتند و اين كاريست كه اكنون در دفتر بايگانى انجام مىشود .\r\nبنياد دفتر خاتم از آنجا بود كه معاويه حواله‌اى به مبلغ صد هزار درهم به مردى داد كه از زياد بن ابيه فرماندار عراق بگيرد ، آن مرد نامه را بخواند زيرا نامه‌ها سرگشاده و بيمهر بود و صد هزار را دويست هزار كرد ، وقتى زياد حساب خود را به معاويه داد گفت :\r\n\" من فقط صد هزار درهم حواله دادم \" و صد هزار درهم را از آن مرد پس گرفت و ديوان خاتم را بنياد كرد و پس از آن نامه‌ها سربسته بود تا كسى مضمون آن را نداند و آن را تغيير نتواند داد .\r\nمهر زدن نامه‌ها و حواله‌ها پيش از آن نيز معمول بود ، وقتى پيغمبر ميخواست به هرقل امپراطور روم نامه بنويسد به دو گفتند عجمان نامهء بىمهر نميپذيرند ، براى پيغمبر مهرى از نقره ساختند كه نقش آن \" محمد رسول الله \" بود . پس از پيغمبر ابو بكر و عمر و عثمان نيز نامه‌هاى خود را با آن مهر ميزدند تا وقتى كه مهر از دست عثمان بچاه اريس افتاد و مهرى ديگر نظير آن بساخت . بروزگار عباسيان نامه را با مهر سلطان مهر ميزدند .\r\nمهر را با گل سرخ كه در آب حل ميشد و گل مهر نام داشت ميآلودند و روى نامه از آنطرف\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nكه \" تا \" ميشد ميزدند .\r\nدفتر خاتم از روزگار خلافت معاويه تا اواسط دوره عباسى از دفترهاى مهم بود پس از آن كارها بدست اميران و وزيران افتاد و دفتر خاتم از ميان رفت ، هارون الرشيد وقتى ميخواست جعفر بن يحيى برمكى را بجاى برادرش فضل بن يحيى بوزارت انتخاب كند به يحيى گفت : \" پدر جان ميخواهم مهر را از دست راستم بدست چپم بدهم . \" مهر كنايه از وزارت بود زيرا مهر خليفه در اختيار وزير بود و نامه‌ها را با آن مهر ميزد . اهميت مهر چندان بود كه وقتى وزير آن را براى مهر زدن نامه‌اى برميگرفت باحترام خلافت و نام خليفه از جا برميخاست .\r\nبجز اين چهار دفتر سازمان‌هاى ديگر نيز بود كه به اين اهميت نبود ، از جمله سازمان مخارج نگهبانى و سازمان مخارج سپاه .\r\n\r\nزبان عربى در دفترها\r\nدفتر خراج كه در حقيقت دفتر امور مالى دولت بود تا بروزگار عبد الملك بن مروان به فارسى و رومى نوشته ميشد ، عبد الملك دفتر ايران و شام را عربى كرد ، پسر وى وليد دفتر مصر را نيز عربى كرد . بگفتهء سيد امير على نظامات ادارى و سياسى روزگار امويان نتيجهء كار معاويه نبود بلكه بنيادگزار حقيقى اين نظامات عبد الملك بود ، زيرا امور اداره و دارايى را رنگ عربى داد و زبان عرب را در دفترها رواج داد و نفوذ ذميان و مسلمانان غير عرب را از ميان برد و كارهايشان بدست مسلمانان عرب افتاد ، سياست عبد الملك در اين زمينه بدست حجاج بن يوسف اجرا شد .\r\n\r\nطراز\r\nوقتى مسلمانان قلمرو ايران و روم را گشودند و كشورشان وسعت يافت و دولتشان بزرگ شد طراز را از روميان اقتباس كردند طراز يعنى نشان خاص كه به قصد زينت و امتياز بر بالاى نامه‌ها يا بر\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nلباس خادمان و تابعان نقش ميكنند ، اين كار در زمان قديم نيز معمول بود . عربها تصوير را در طراز به كار نميبردند زيرا تصوير در اسلام حرام بود ، بجاى آن نام خود را مينوشتند يا كلمات ديگر ، تا روزگار عبد الملك كار چنين بود وى طراز را به عربى نقل كرد ، نخست اين كار را از كاغذ آغاز كرد در آن هنگام كاغذ را در مصر ميساختند و طراز چنين بود \" بنام پدر و پسر و روح القدس \" عبد الملك فرمان داد تا اين عبارت را ترجمه كنند ، وقتى از مضمون آن مطلع شد گفت اين با دين و اسلام سازگار نيست و ببرادر خود عبد العزيز فرمانرواى مصر نوشت كه طراز كاغذ را \" لا إله الا اللّه \" نقش كنند ، و اين طراز همچنان در دولت اسلام معمول بود و تغيير مهمى در آن راه نيافت . عبد الملك بفرمانداران خود نوشت كاغذهائى را كه طراز رومى داشت نابود كنند و متخلفان اين دستور را مجازات كنند .\r\nخليفگان در قصرهاى خود كارگاههايى براى بافتن جامه‌هاى خاص دستگاه خلافت داشتند كه رئيس آن صاحب طراز نام داشت و در كار زرگران و بافندگان مراقبت ميكرد و حقوقشان را ميپرداخت . اين كارگاهها بروزگار امويان و عباسيان اهميت بسيار يافت .\r\nوقتى امپراطور روم از تغيير طراز كاغذ خبر يافت خشمگين شد و نامه‌اى بعبد الملك نوشت كه كاغذ و همه چيزهاى طرازدار روميان در مصر ساخته مىشود و هميشه طراز رومى داشته است اگر خلفاى سابق كه طراز روميرا بر كاغذها بجا مينهادند به راه صواب ميرفتند تو خطاكارى و اگر تو به راه صواب ميروى آنها خطاكار بوده‌اند و نيز امپراطور هديه‌اى براى عبد الملك فرستاد كه او را به تجديد طراز رومى راضى كند عبد الملك هديه را پس فرستاد و بفرستاده گفت كه نامه جواب ندارد ، امپراطور بار ديگر هداياى بيشتر فرستاد و جواب خواست اما عبد الملك جواب نداد ، امپراطور خشمگين شد و كس بنزد عبد الملك فرستاد و تهديد كرد كه ناسزاى پيغمبر را روى پولها سكه خواهد زد و عبد الملك بفكر سكه زدن افتاد .\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nاصلاح پول از مهمترين كارهاى عبد الملك بود كه حسن تدبير و دورانديشى او را ثابت مىكند . دولت عرب تا زمان عبد الملك پول معين نداشت و در هر ولايتى ضرابخانه‌اى بود كه پول مورد نياز آن را سكه ميزد ولى اين پول‌ها دقيق نبود و غالبا تقلب در آن رخ ميداد و معمولا پول ايران و روم شرقى در قلمرو اسلام براى معاملات به كار ميرفت .\r\nصوليدى « 1 » رومى اساس پول طلا بود و درهم عمرى اساس پول نقره بود . وقتى قلمرو دولت عرب وسعت گرفت و تجارت رونق يافت ، عبد الملك ضرابخانه‌اى بنياد كرد و فرمان داد سكه‌هاى گوناگون از جريان برون شود و بجاى آن پول تازه‌اى از طلا و نقره سكه زد و كسانى را كه پول تقلبى ميساختند به سختى مجازات داد . وليد پسر عبد الملك پس از پدر به روش عربى كردن دفترها ادامه داد و دفتر خراج مصر را كه تا آنزمان به يونانى نوشته ميشد عربى كرد .\r\n\r\nخراج\r\nزمين كشاورزى از منابع درآمد دولت اسلام بود . درآمد زمين عشر يا خراج ناميده ميشد ، عشر را از محصول زمينى ميگرفتند كه مردمش بىجنگ تسليم شده بودند يا بوسيله جنگ گشوده شده بود و خليفه آن را بر سپاهيان تقسيم كرده بود .\r\nخراج كه مقدارى پول يا سهمى از محصول بود از زمينهائى دريافت ميشد كه بوسيله جنگ گشوده شده بود و خليفه آن را بر سپاهيان تقسيم نكرده بود و نيز از زمينى كه غنيمت مسلمان شده بود اما زمين‌داران سابق روى آن كار ميكردند خراج دريافت ميشد .\r\nيكى از منابع درآمد زكات بود كه مسلمانان از اموال منقول خود مانند طلا و نقره و كالا و چهارپا ميپرداختند . بيت المال منابع ديگر نيز داشت ، مانند سهم غنائم\r\n\r\n\r\n","description":"","footnote":"\r\n( 1 ) -  idiloS \r\n","page_name":" 467 ","page_number":467},
  {"content":"\r\n\r\nجنگ و غنائم صلح و معادن و جزيه كه اهل كتاب مىدادند و عشرى كه مشركان از كالا و كشتىهاى بازرگانى رسيده به قلمرو اسلام مىپرداختند و اين همانست كه اكنون حقوق گمركى نام دارد . اموالى كه مالك معين نداشت چون \" يافت‌شده‌ها \" يا اموال مردهء بى وارث يا مال الصلح مسلمانان با دشمنان به بيت المال مىرسيد .\r\nبروزگار عمر زمين مزروعى عراق 36000000 جريب بود و بر هر جريب از دو درهم تا ده درهم خراج مقرر شد . خراجى كه از عراق بمدينه فرستاده ميشد 18000000 درهم بود كه بطور متوسط از هر جريب 55 / 3 درهم گرفته ميشد بدوران خليفگان مقدار خراج ثابت نبود درآمد خراج نيز ثابت نبود زيرا به نسبت كوشش در تعمير و اصلاح پلها و نهرها درآمد خراج كم يا زياد ميشد درآمد جزيه نيز مرتبا كاهش مىيافت زيرا ذميان قلمرو اسلام بتدريج مسلمان مىشدند .\r\nماوردى ميگويد \" زمينها چهار قسم است : اول زمينى است كه مسلمانان احيا كرده باشند و از آن عشر گرفته مىشود و وضع خراج بر آن روا نيست . قسم دوم زمينى است كه صاحبان آن مسلمان شده باشند و بدان سزاوارترند از اين قسم زمين نيز بمذهب شافعى عشر دريافت مىشود و دريافت خراج از آن روا نيست . قسم سوم زمينى است كه به زور از مشركان به تصرف مسلمانان آمده باشد كه بمذهب شافعى بايد ميان سپاهيان تقسيم شود و از محصول آن عشر بپردازند .\r\nقسم چهار زمينى است كه مسلمانان با مشركان بر سر آن صلح كنند كه از آن خراج دريافت مىشود . \"\r\n\r\nوصول خراج\r\nخليفگان براى وصول و جمع‌آورى خراج عاملى معين ميكردند عاملان خراج از وصولى خود مقررى سپاه و مخارج ديگر را كه براى مصالح مسلمانان لازم بود ميپرداختند و باقيمانده را به بيت المال ميفرستادند .\r\nجزيه كه بر ذميان مقرر بود سالانه براى هر كس از دو دينار بيشتر نبود خراج سه جريب و نيم\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nزمين دو دينار بود . كودكان و زنان و پيران از جزيه معاف بودند .\r\n\r\nخراج در عهد خلفا\r\nروزگار خليفگان دوران عدالت و آسانگيرى بود و ولايتداران در كار وصول جزيه سختگيرى نميكردند و ماليات زمين نيز با رعايت مساحت و بارورى زمين و نوع محصول تعيين ميشد . همه خراج پول نقد نبود قسمتى از آن محصول دريافت ميشد ، ولايتداران براى آنكه خراج وصول شود به كار آبيارى توجه داشتند و سدها را مراقبت ميكردند و بايجاد ترعه‌ها و پلها مىپرداختند و بحفظ آن همت ميگماشتند ، اگر آفتى بمحصول ميرسيد خراج تخفيف مييافت .\r\nخليفگان به خويشتن در كار وصول خراج مراقبت ميكردند و با دقت تمام به حساب عاملان خراج ميرسيدند ، دقت و مراقبت عمر در كار عاملان به جائى رسيد كه مقدار اموالشان را پيش از تصدى كار ، معين ميكرد و وقتى دورهء تصدى آنها بپايان مىرسيد به اموال آنها رسيدگى ميكرد و اگر فزون شده بود همه يا بعضى از آن را ميگرفت و به بيت المال ميسپرد مگر آنكه معلوم ميشد عامل وى ، مازاد مال خود را از راههاى مشروع بدست آورده است .\r\n\r\nعشر يا حق گمرك\r\nعشر را عمر بر كشتيهائى كه از قلمرو اسلام ميگذشت مقرر داشت عمرو بن عاص بوى نوشت كه بازرگانان مسلمان كه بسرزمين كفار ميروند از آنها عشر دريافت مىشود عمر به دو نوشت : \" تو نيز از بازرگانان آنها عشر بگير ، از اهل ذمه نيم عشر دريافت كن و از مسلمانان از هر چهل درهم يك درهم بگير : كمتر از دويست درهم معاف باشد وقتى به دويست درهم رسيد پنج درهم گرفته شود . \"\r\n\r\nزكات\r\nزكات يا صدقه مالى بود كه از ثروتمندان مسلمان گرفته ميشد ، صدقه در مركز خلافت دفترى خاص داشت و در ساير شهرها نيز شعبه‌هاى آن داير بود ، مسلمانان وظيفه داشتند از اموال نقد خود از طلا و نقره يك ربع عشر بپردازند زكات گوسفندان از چهل تا صد از هر چهل گوسفند يكى بود . پس از آن از صد تا دويست\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nاز هر صد گوسفند يكى گرفته ميشد . از شتر تا بيست و چهار از هر پنج يك بز داده ميشد و اگر به بيست و پنج ميرسيد يك بچه شتر دريافت ميشد .\r\nگاوميش و گاو تا شصت از هر سى گاو يك گاو يك ساله دريافت مىشد و چون به شصت ميرسيد يك گاو دو ساله دريافت ميشد ، اسب اگر از لوازم جنگ بود زكات نداشت اينهمه در صورتى بود كه حيوانات در مراتع عمومى چرا كند\r\nاگر در مرتع ملكى چرا ميكرد زكات نداشت و اگر در كار تجارت از آن استفاده ميشد زكات كالا بدان تعلق ميگرفت .\r\nزكات بر كسانى كه در اين آيه ياد شده‌اند تقسيم ميشد :\r\n إِنَّمَا الصَّدَقاتُ لِلْفُقَراءِ وَ الْمَساكِينِ وَ الْعامِلِينَ عَلَيْها وَ الْمُؤَلَّفَةِ قُلُوبُهُمْ وَ فِي الرِّقابِ وَ الْغارِمِينَ وَ فِي سَبِيلِ اللَّهِ وَ ابْنِ السَّبِيلِ فَرِيضَةً مِنَ اللَّهِ وَ اللَّهُ عَلِيمٌ حَكِيمٌ .  « 1 »\r\nيعنى صدقه‌ها از آن فقيران است و بينوايان و عاملان آن و كسانى كه دلهاشان موتلف مىشود و قرضداران و راه خدا و به راه ماندهء فريضه خداست و خداوند دانا و حكيم است .\r\n\r\nجزيه\r\nجزيه مبلغ معينى بود كه بر ذميان مقرر ميشد جزيه نيز از اين جهت كه هر سال يك بار گرفته ميشد مانند خراج بود با اين تفاوت كه جزيه ماليات سرانه بود و اگر مؤديان آن مسلمان ميشدند برداشته ميشد در صورتى كه خراج متعلق به زمين بود و بسبب اسلام مالك زمين برداشته نميشد ، اگر جزيه به كسى تعلق ميگرفت و پيش از پرداخت آن وفات مييافت جزيه برداشته ميشد بنا بر اين جزيه مانند دين نبود كه پس از فوت مؤدى بتركه او تعلق گيرد .\r\n\r\n\r\n","description":"","footnote":"\r\n( 1 ) - سوره توبه آيه 59\r\n","page_name":" 470 ","page_number":470},
  {"content":"\r\n\r\n\r\nمؤديان جزيه\r\nجزيه بر ذميان آزاد و عاقل و سالم كه قادر بپرداخت بودند تعلق ميگرفت بنا بر اين فقيران و كسانى كه نيروى كار نداشتند و كوران و ديوانگان و بيماران و راهبان و صومعه‌نشينان از جزيه معاف بودند مگر كسانى از آنها كه توانگر بودند از اينقرار جزيه بر كسانى مقرر بود كه اگر مسلمان بودند ميبايد در جهاد شركت كنند . ابو حنيفه مشمولان جزيه را سه گروه مىكند : نخست ، توانگران كه از آنها 48 درهم دريافت ميشد ، دوم مردم ميانه حال كه از آنها 24 درهم گرفته ميشد ، سوم مردم فقير كه كسب و كارى داشتند و هر كدام 12 درهم مىپرداختند . فقيرانى كه كسب و كار نداشتند جزيه نميدادند . حداكثر و اقل جزيه معلوم بود و ولايتداران را در اين باب حق اجتهاد نبود .\r\nبنيانگزار شريعت و پيشوايان اسلام سفارش كرده‌اند كه جزيه از ذميان با ملايمت و مدارا وصول شود و جان و مالشان از تجاوز مأمورين وصول و ولايتداران در امان باشد .\r\nروا نبود كه ذميان را براى پرداخت بدهيشان بزنند يا در آفتاب نگهدارند يا بطريق ديگر آزار كنند ميبايست به آنها مدارا كنند و محبوسشان كنند تا سرانه خود را بپردازند .\r\nجزيه از مبدعات اسلام نيست ، يونانيان در حدود قرن پنجم پيش از ميلاد از مردم آسياى صغير جزيه ميگرفتند ، روميان نيز از ملل مغلوب جزيه ميگرفتند و مبلغ جزيهء آنها هفت برابر جزيه‌اى بود كه مسلمانان از ذميان ميگرفتند .\r\nجزيه از اهل كتاب گرفته ميشد خداوند گويد :\r\n قاتِلُوا الَّذِينَ لا يُؤْمِنُونَ بِاللَّهِ وَ لا بِالْيَوْمِ الْآخِرِ وَ لا يُحَرِّمُونَ ما حَرَّمَ اللَّهُ وَ رَسُولُهُ وَ لا يَدِينُونَ دِينَ الْحَقِّ مِنَ الَّذِينَ أُوتُوا الْكِتابَ حَتَّى يُعْطُوا الْجِزْيَةَ عَنْ يَدٍ وَ هُمْ صاغِرُونَ .  « 1 »\r\n\r\n\r\n","description":"","footnote":"\r\n( 1 ) - سوره توبه آيه 29\r\n","page_name":" 471 ","page_number":471},
  {"content":"\r\n\r\nيعنى از اهل كتاب با آنها كه به خدا و روزشمار ايمان ندارند و حرام خدا و رسول را حرام نمىدادند و بدين حق نميگروند جنگ كنيد تا با خوارى جزيه بپردازند . بت‌پرستان و مرتدان بايستى يا اسلام بياورند يا براى جنگ حاضر باشند .\r\nفىء مالى بود كه بىجنگ بدست مسلمانان ميرسيد چون مالى كه در نتيجهء صلح به دست ميآمد يا درآمد جزيه و خراج آنچه از اين محل بدست ميآمد خمس آن مخصوص پيغمبر بود كه آن را به پنج قسمت ميكرد خداوند گويد :\r\n ما أَفاءَ اللَّهُ عَلى رَسُولِهِ مِنْ أَهْلِ الْقُرى فَلِلَّهِ وَ لِلرَّسُولِ وَ لِذِي الْقُرْبى وَ الْيَتامى وَ الْمَساكِينِ وَ ابْنِ السَّبِيلِ .  « 1 »\r\nيعنى هر چه خدا از مردم دهكده‌ها بهره پيغمبر كند از آن خداست و رسول و خويشاوندان وى و يتيمان و بينوايان و به راه ماندگان . پس از مرگ پيغمبر خلفا خمس را جزو بيت - المال كردند . چهار قسمت ديگر فىء در صدر اسلام ميان سپاه و در كار جنگ چون خريد اسلحه و امثال آن مصرف ميشد تا وقتى كه عمر دفترها را مرتب كرد و مقررى سپاه معين شد .\r\nغنيمت اموال و چيزهائى بود كه بسبب جنگ بدست مسلمانان ميافتاد و چون اسير ، زمين و اموال منقول . اسيران يا مردان جنگ بودند يا زنان و اطفالى كه با سپاه دشمن همراه بودند . كشتن اسيران روا نبود و آنها را جزو غنائم جنگ تقسيم ميكردند اگر اهل ذمه و كتاب نبودند مانند دهريان و بت‌پرستان و مسلمان نميشدند كشتنشان روا بود . زمينى كه در نتيجه جنگ بدست ميآمد ملك مسلمانان ميشد و درباره آن اختلاف بود كه آيا امام بايد آن را براى مصالح مسلمانان نگهدارد يا بر سپاهيان تقسيم كند .\r\nاموال منقول چون چهارپا و ديگر چيزها ميان سپاهيان تقسيم ميشد ، سلاح و لباس\r\n\r\n\r\n","description":"","footnote":"\r\n( 1 ) - سوره انفال آيهء 41\r\n","page_name":" 472 ","page_number":472},
  {"content":"\r\n\r\nمقتولان نيز چنين بود و پيغمبر آن را مطابق صواب ديد خود تقسيم ميكرد . در جنگ بدر كه مسلمانان در تقسيم غنايم اختلاف كردند قرآن طريقهء تقسيم آن را شرح داد :\r\n وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى وَ الْيَتامى وَ الْمَساكِينِ وَ ابْنِ السَّبِيلِ .  « 1 »\r\nبدانيد كه هرچه غنيمت شما شد خمس آن از آن خداست و رسول و خويشاوندان وى و يتيمان و بينوايان و به راه مانده . و باقيمانده ميان سپاهيان تقسيم شد .\r\n\r\nمصارف بيت المال\r\nآنچه به بيت المال ميرسيد بصواب ديد امام بر مصالح دولت خرج ميشد و مقررى قاضيان و ولايتداران و عاملان و متصدى بيت المال و ديگر موظفان از آن پرداخت ميشد . از مال زكات چيزى به مصرف حقوق قاضيان و ولايتداران نميرسيد اما متصدى وصول زكات مقررى خود را از آن دريافت ميداشت . افزودن و كاستن مقررى قاضيان و ولايتداران به نظر امام بود .\r\nبدوران پيغمبر سپاهيان مقررى معين نداشتند فقط سهم خود را از غنائم جنگ و در - آمد خراج بطور مساوى ميگرفتند ، ابو بكر نيز مقررى سپاهيانرا مساوى ميداد . وقتى عمر به خلافت رسيد مقررى سپاه را با رعايت تقدم در اسلام تفاوت نهاد :\r\nبراى همسران پيغمبر و عموى وى عباس سالانه 10000 درهم تعيين كرد ، بجز عايشه كه مقررى وى 12000 درهم بود . براى جنگاوران بدر و حسن و حسين فرزندان على 5000 درهم ، براى كسانى كه در اسلام تقدم داشتند اما در بدر حاضر نبودند 4000 درهم ، براى عبد الله بن عمر و بعضى فرزندان مهاجران و انصار 3000 درهم ، براى ديگر فرزندان مهاجران و انصار 2000 درهم . براى مكيان 800 درهم و براى مردم ديگر مبالغى از 300\r\n\r\n\r\n","description":"","footnote":"\r\n( 1 ) - سورهء انفال آيهء 41\r\n","page_name":" 473 ","page_number":473},
  {"content":"\r\n\r\nتا 400 درهم ، براى زنان مهاجران و انصار بتفاوت 200 و 300 و 400 و 600 درهم .\r\nاميران سپاه به تناسب كارى كه داشتند 7000 يا 8000 يا 9000 درهم ميگرفتند ، و اين بجز مقررى زن و فرزندشان بود ، به علاوه مقدارى گندم معادل محصول دو جريب ميگرفتند . بروزگار خلفا مقررى سپاه بدين قرار بود . « 1 » وقتى بنى اميه در خلافت طمع بستند و معاويه به كمك عربها محتاج شد مقررى سپاهيان را كه شمارشان به شصت هزار ميرسيد بيفزود و هر سال در اينراه شصت مليون درهم خرج ميكرد اما وقتى خلافت به آنها رسيد و بناى ملكشان استوار شد يك نيمه آن را كاستند .\r\nقسمتى از درآمد بيت المال براى كندن نهرها و ترعه‌ها و اصلاح آن به كار ميرفت ، مخارج زندانيان و اسيران دمشق و دفن مردگانشان از بيت المال داده ميشد ، و نيز از درآمد بيت المال جايزه‌هائى بدانشمندان و اديبان ميدادند .\r\n\r\nماليات بروزگار امويان\r\nبروزگار امويان مالياتها بيشتر از عهد خليفگان شد امويان اصول گذشته را رعايت نكردند . معاويه به وردان فرمانرواى مصر نوشت \" بر سرانهء قبطيان قيراطى بيفزاى . \" وردان به دو نوشت : نمىتوانم چيزى بيفزايم طبق پيمانى كه با آنها بسته‌ايم نبايد چيزى بيشتر از آنها گرفته شود در ولايتهاى ديگر نيز كار بدينگونه بود . يكى از برادران حجاج در يمن املاك كسان را مصادره كرد و بجز عشر ، مالياتى بر يمنيان مقرر داشت و خشم و كينه آنها را تحريك كرد .\r\nبروزگار عبد الملك در خراسان مردم را از نو شماره كردند و سه دينار بر سرانه افزودند ، در عراق نيز مالياتها از آنچه بود سنگين‌تر شد\r\nعمر بن عبد العزيز بمأموران خراج دستور داد درهم‌هاى سنگين‌تر از بيست و چهار قيراط از\r\n\r\n\r\n","description":"","footnote":"\r\n( 1 ) - على در زمان خلافت خود مقررى كسانرا مساوى ميداد . م\r\n","page_name":" 474 ","page_number":474},
  {"content":"\r\n\r\nكسان نگيرند ، اين دستور را عمر بن خطاب نيز داده بود كه با گرفتن درمهاى سنگين ميزان ماليات سنگين‌تر ميشد .\r\nدر آن روزگار حكومت ولايات وسيله توانگر شدن بود كه آن را \" خوردن ولايت \" يا \" دوشيدن ولايت \" ميگفتند . اين روش خاص سران قوم نبود ، بسيارى از كارمندان كوچك نيز جز توانگر شدن به حساب بيت المال هدفى نداشتند اين گونه مشكلات عبيد الله بن زياد ولايتدار عراق را بفكر انداخت كه عاملان عرب را بعاملان پارسى تبديل كند و از آن پس دهقانان و زمينداران فارسى مأمور وصول خراج ميشدند كه در كار وصول بصيرتر و امين‌تر بودند . بروزگار عبد الملك بن مروان وقتى مأمور وصول معزول مىشد درباره وى تحقيق ميشد و اموالى كه ربوده بود مسترد ميشد .\r\n\r\nساختمان\r\nساختمان‌هاى عرب ساده بود ، در مكه ساختمان فراوان نبود ، بهترين بناى مكه ، كعبه بود . خانه توانگران از سنگ يا خشت ساخته ميشد .\r\nبيشتر خانه‌هاى مدينه از خشت بود خانه‌ها يك طبقه بود و حياطى داشت كه وسط آن چاه بود . بروزگار عمر كه دامنهء فتوحات اسلام وسعت گرفت و ثروت مسلمانان فزونى يافت گروههاى معماران بيگانه بسوى مدينه روى آوردند و هنر ساختمان پيشرفت كرد .\r\nبزرگان عرب در مكه و مدينه خانه‌هاى وسيع ساختند از سنگ . خانه عثمان بزرگ و باشكوه بود و هم او مسجد پيغمبر را ويران كرد و از نو با سنگ بساخت . بگفتهء مسعودى ياران پيغمبر بروزگار عثمان خانه‌هاى گرانبها ساختند ، زبير بن عوام در مدينه و كوفه و فسظاظ و اسكندريه خانه‌هاى باشكوه بنا كرد .\r\nوقتى عربها بر شام و ايران تسلط يافتند در كار ساختمان شيوه‌اى خاص هم‌آهنگ طبيعت و زندگى خويش پديد آوردند كه به كمال و حسن تركيب از شيوهء رومى و پارسى بهتر بود ، و از جمله مشخصات آن ستون و منحنى و مناره و گنبد است همانند درخت خرما كه بنزد عرب چيزى از آن عزيز\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nتر نيست .\r\nدر بناى شهرها نيز از شيوهء مناسب با حالت و تمايلات عربى پيروى ميكردند . اطراف شهر باروى بلند بود تا دفاع از آن آسان باشد ، قبايل از هم جدا بودند و هر قبيله محله و مسجد و بازار و قبرستان جدا داشت ، دروازه‌هاى محكم داشت كه آن را از ديگر محلات جدا ميكرد و نگهبانانى مراقب آن بودند . وقتى شورشى در شهر رخ ميداد دروازه‌ها بسته ميشد و ارتباط محلات از هم ميبريد .\r\n\r\nساختمان بصره\r\nپس از پيروزى قادسيه بصره و كوفه را ساختند از اينرو كه براى اقامت سپاهيان اردوگاهى بايسته بود بروزگار خلافت عمر بسال 16 هجرى عتبة بن - غزوان بنيان بصره را آغاز كرد ، كوفه بدست سعد بن وقاص بنياد گرفت . بصره در آغاز كار بيك دهكده بيشتر از يك شهر شباهت داشت ، نخست در آنجا مسجدى ساختند و پهلوى مسجد دار الاماره بوجود آمد و در اطراف آن هر ناحيه بقبيله‌اى اختصاص يافت كه در آن مسجد و قبرستانى وجود داشت . نخست همه بناها را با چوب و نى ساختند و چون خطر خانه - هاى چوبى معلوم شد بنياد خانه‌هاى خشتى را آغاز كردند و وقتى ثروت آنها زياد شد خانه‌ها را با سنگ و آجر مىساختند . بيست سال از بنياد بصره نگذشته بود كه از مهمترين مراكز دنياى اسلام شد ، بخصوص از لحاظ تجارت اهميت بسيار يافت ، زيرا از راه دريا با هند و چين ارتباط داشت .\r\nبيشتر ساكنان بصره از عربهاى شمال بودند و از طايفه مضر و ربيعه ، گروهى از بيگانگان نيز از هند و چين بدانجا آمده بودند و ساكنان بصره را مخلوطى از مردم عرب و غير عرب تشكيل مىداد بدين جهت در بصره زندگانى ادبى نوينى پديد آمد و نهضت علمى اسلام زير نفوذ فلسفه قديم قرار گرفت .\r\nعربها نمىتوانستند در \" مدائن \" پايتخت ايران قديم اقامت گيرند زيرا بسكونت\r\n\r\n","description":"","footnote":"","page_name":" 476 ","page_number":476},
  {"content":"\r\n\r\n\r\nساختمان كوفه\r\nشهرهاى بزرگ عادت نداشتند و بصحراى وسيع و هواى پاكيزه و چراگاه شتران خو گرفته بودند ، و چون عمر ديد كه بسبب ترك عادت دچار بيمارى شده‌اند به سعد بن ابى وقاص فرمان داد كه دو كس را بفرستد تا براى اقامت سپاه محلى بيابند كه ميان آن و مدينه آب فاصله نباشد سعد ، سلمان فارسى را با حذيفه بفرستاد تا محلى بدين صفت بيابند كه ناحيه غربى فرات را برگزيدند . عمر با اين انتخاب موافقت كرد و سعد بن ابى وقاص با سپاه خود مداين را ترك كرد و در محرم سال 17 هجرى در محل كوفه فرود آمد . سپاه عرب كه شمار آنان چهل هزار بود در خيمه‌ها جاى گرفتند ، سپس خانه‌هائى از نى ساختند و چون اين خانه‌ها طعمه آتش شد خليفه فرمان داد كه خانه‌ها را با خشت بسازند . ابو الهياج بن مالك اسدى نقشه خيابانها و كوچه‌ها را كشيد و مسجد جامع را پى افكند و جلو آن سايبانى بر ستونهاى سنگى بساخت ، مسجد را وسط شهر قرار دادند و كوچه‌ها از آن آغاز ميشد . در منتهاى يكى از اين كوچه‌ها خانه سعد بن ابى وقاص ساخته شد و بيت المال نيز در آنجا بود . خانه سعد تا مسجد دويست متر فاصله داشت . ساختمان مسجد و دار الاماره را معماران ايرانى بشيوه ساختمان‌هاى خسروان ساختند . كوچه‌ها وسيع بود تا هواى صحرا كه عربها بدان خو گرفته بودند به آنها برسد .\r\nبه زودى اهميت بصره و كوفه فزونى گرفت و اين دو شهر از مهمترين مراكز سياسى و جنگى كشور اسلام شد پس از فتوحات اسلام ، كوفه پايتخت عراق بشمار آمد و ولايتدار كوفه فرمانروايانى براى باب و آذربايجان و همدان و رى و اصفهان و موصل و قرقيسا تعيين ميكرد .\r\n\r\nكوفه پايتخت على بن ابيطالب\r\nوقتى على بخلافت رسيد مدينه را ترك كرد و كوفه را مركز خلافت خود قرار داد ، زيرا شيعيان و ياران وى در كوفه بودند بعلاوه سرزمين كوفه حاصلخيز بود و ارتباط آن با قسمتهاى مختلف كشور اسلام آسان بود و بشام محل حكومت معاويه نزديك بود ترك مدينه تعادلى را كه بروزگار ابو بكر و عمر ميان\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nقبايل عرب بود بهم زد بعلاوه مردم كوفه در خور اعتماد نبودند با وجود اين على كوفه را دوست ميداشت و اقامت آن را بر مدينه ترجيح ميداد .\r\n\r\nساختمان فسطاط\r\nوقتى عمرو بن عاص اسكندريه را گشود و روميان را از مصر بيرون كرد بر آن شد كه اسكندريه را مركز حكومت خود كند و در اين باب نامه‌اى بعمر نوشت ، عمر از فرستاده عمرو بن عاص پرسيد : ميان من و سپاه مسلمانان آبى فاصله است ؟ . . .\r\nفرستاده گفت آرى وقتى نيل طغيان كند چنين مىشود ، عمر به پاسخ عمرو نوشت : \" نميخواهم مسلمانان را در جائى منزل دهى كه ميان من و آنها چه در زمستان چه در تابستان آب فاصله شود ، ميان من و خودتان آبى را فاصله بكنيد كه هر وقت خواستم بر مركب بنشينم و بنزد شما بيايم . \"\r\nمحققا اسكندريه براى مركزيت مصر مناسب نبود و وقتى اين كشور زير نفوذ عرب درآمد ميبايست پايتخت آن يا نزديك درياى سرخ باشد ، يا در محلى كه از آنجا ارتباط از راه خشكى با عربستان آسان باشد ، چون عربها دريانورد نبودند ، انتخاب محلى در نزديكى درياى سرخ مناسب نبود و ناچار ميبايد جائيرا انتخاب كنند كه ارتباط آن از راه خشكى با عربستان آسان باشد ، عمرو محل فسطاط را انتخاب كرد زيرا از آنجا ميتوانست مراقب قسمتهاى جنوب و شمال مصر باشد بعلاوه فسطاط به عربستان نزديك بود . محلى كه براى فسطاط انتخاب شد ميان نيل و كوه المقطم بود و در آنجا بنائى جز قلعه بابليون اقامتگاه پادگانهاى رومى نبود .\r\nدر شمال و مشرق قلعه درختستانها و نخلستانها و تاكستانهاى بسيار بود و ميان قلعه و كوه چند كليسا و دير وجود داشت .\r\nطرح ساختمان فسطاط را چهار كس از فرماندهان مسلمان ريختند و جاى قبايل را معين كردند در آغاز خانه‌هاى صحابيان يك طبقه بود . سپس بتدريج خانه‌ها وسيع شد و ارتفاع آن افزوده شد تا آنجا كه غالب خانه‌ها پنج طبقه و شش و هفت و هشت طبقه شد و در هر خانه\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nدويست كس زندگى ميكردند ، در صورتى كه پيش از آن بيش از چند كس در يك خانه جاى نميگرفتند .\r\nشهر فسطاط پايتخت كشور مصر بود تا بسال 123 هجرى كه شهر عسگر ساخته شد و اميران مصر در آنجا اقامت گرفتند .\r\n\r\nدمشق\r\nپيش از آنكه عربها شام را فتح كنند دمشق اقامتگاه فرمانداران رومى بود .\r\nوقتى كه معاويه بخلافت رسيد اين شهر پايتخت امپراطورى وسيع اسلام شد و در آنعصر بزرگترين و باشكوهترين شهر اسلام بود و بسبب جوىها و چشمه‌هاى فراوان از شهرهاى ديگر ممتاز بود . بگفتهء ياقوت دمشق سخت استوار بود و اطراف آن بارويى بود بلند كه هشت متر بلندى داشت و پانزده قدم پهنا .\r\nدمشق هفت دروازه داشت و برجهاى بلند آن از مسافت‌هاى زياد ديده ميشد . معاويه در دمشق قصر خضرا را بساخت . وقتى وليد بخلافت رسيد دمشق و اطراف آن را بوسيله بناهاى عمومى زينت داد و علاقه و دقتى كه وليد در كار ساختمان داشت ضرب المثل شد . چنان كه گويند بروزگار وليد مردم دمشق از ساختمان و زيبائى آن سخن ميكردند ، بدوران سليمان از غذا و زن سخن ميكردند و بروزگار عمر بن عبد العزيز همه گفتارشان از دين و قرآن بود .\r\nقصر خليفه در دمشق در نهايت شكوه بود . ديوارهاى آن با قطعات معرق زينت يافته بود و ستونهايش با مرمر و طلا و طاقهايش با طلاى مرصع آرايش يافته بود و هواى آن بوسيله فواره‌ها و آبهاى جارى و باغهاى پر درخت تلطيف ميشد . علاقه بعمارت اختصاص به حكام وقت نداشت بلكه اميران و رجال دولت نيز در تزيين دمشق و ساير شهرهاى بزرگ با يكديگر همچشمى ميكردند . حر بن يوسف نوادهء مروان بن حكم كه در روزگار هشام فرماندار موصل بود خانه‌اى عالى از رخام خالص و مرمر بساخت كه بواسطهء نقشهاى دلفريبش آن را منقوشه مىناميدند و نيز وى در موصل تيمچه‌هائى بساخت و چون متوجه شد كه مردم براى آب\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nمشروب در زحمتند قناتى بوجود آورد كه تا كنون موجود است و دو طرف آن را درختكارى كرد و آن را گردشگاه مردم شهر قرار داد .\r\nسيد امير على گويد : ترتيب و وضع خانه‌هاى دمشق با وجود مرور چند صد سال ، نسبت بعصر امويان تغييرى نيافته است ، دربان بر نشيمنگاه چوبى جلو در مىنشست چنانچه اكنون نيز در خانه‌هاى ثروتمندان معمول است . بر در خانهء فقرا قطعه‌اى فلز يا آهن براى كوبيدن در آويخته بود ، در داخل خانه فضاى مستطيلى بود كه اطراف آن ستونها برپا شده بود .\r\nزمين حياط از سنگ يا رخام بود و راهرو با سنگ يا ريگ بصورتهاى منظم هندسى مفروش شده بود ، در وسط حياط فواره‌اى بود كه باغ كوچكى با گلهاى متنوع و درختان پرتقال و ليمو آن را در ميان گرفته بود . يكطرف حياط ايوان جاى داشت . ايوان عبارت از فضائى بود كه با مرمر يا سنگ الوان فرش شده بود و بهنگام گرما بجاى سالون پذيرائى به كار ميرفت .\r\nروبروى در محلى بود كه با ستونهاى مرمر زينت شده بود و معمولا طشت و ابريق را روى آن مينهادند .\r\nخانه‌هاى ثروتمندان گاهى دو طبقه داشت و طرف راست و چپ سالون درهائى بود كه پرده‌هاى ضخيم آن را ميپوشانيد و از اين درها بسالون‌ها و اطاق‌هاى ديگر مىرفتند .\r\nدر زمستان سطح ايوان و اطاقها با قالى گرانبها مفروش ميشد ، اطاقها بوسيله آتشدان گرم ميشد و در تابستان فوارها و پنجره‌ها هوا را تلطيف ميكرد . سقفهاى خانه با نقشهائى به سبك عربى زينت يافته بود و تذهيب شده بود ، در خانه‌ها كرسى براى نشستن نبود . اگر صاحب خانه داراى مقامى بود جاى مرتفعى براى نشستن وى ترتيب ميدادند .\r\n\r\nمسجد دمشق\r\nمسجد دمشق در زيبائى و حسن ترتيب ضرب المثل است . طرح ساختمان اين مسجد را اولين بار ابو عبيدة بن جراح ريخت و پس از آن بسال 97 هجرى وليد بن عبد الملك آن را بساخت . وليد به ساختمان و مخصوصا\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nساختمان مساجد علاقه بسيار داشت ، محل مسجد پيش از آن كليسا بود ، وقتى وليد مصمم شد مسجد را بسازد پيشوايان نصارى را فراهم آورد و بدانها گفت كه ميخواهد محل كليسا را داخل مسجد كند و حاضر است در هر جا كه بخواهند كليسائى به آنها بدهد يا قيمت آن را مضاعف بپردازد ولى آنها اين سخن را نپذيرفتند زيرا ميان آنها و مسلمانان پيمانى بود كه متعرض كليساها نشوند . اما وليد بگفتار آنها توجهى نكرد و كليسا را ويران كرد و بجاى آن مسجد دمشق را بساخت ، در ساختمان مسجد چندان دقت و ظرافت به كار رفت كه گويند وليد هفت سال ماليات كشور خود را بر آن خرج كرد . و نيز گويند كه اسناد خرج بنا را بر هيجده شتر بار كردند و براى تصويب بنزد خليفه بردند و وى بدون مراجعه همه را تصويب كرد و گفت اين چيزيست كه به راه خدا داده‌ايم و در مقابل آن چيزى نميخواهيم .\r\nدر حقيقت مسجد دمشق كه اكنون بنام مسجد اموى معروف است يكى از معجزات هنر عربى و رومى است و تا كنون نيز جلوه و شكوه خود را حفظ كرده است .\r\nوليد در ساختمان اين مسجد مبالغى گزاف خرج كرده بود ، محراب مسجد جواهر نشان بود و قنديلهاى طلا و نقره از آن آويخته بود و با معرق‌هاى زيبا و زنجيرهاى طلا زينت شده بود . مخارج ساختمان چندان گزاف بود كه مردم وليد را باسراف متهم مى - كردند و ميگفتند مسجد را از بيت المال مسلمانان ساخته است ولى از اين اسراف‌كارى فائده‌اى به مسلمانان عائد نميشود . وقتى اين سخنان به گوش وليد رسيد در مسجد ضمن خطبه‌اى خطاب بمردم گفت : شنيدم چنين و چنان ميگوييد ، اگر يك دانه گندم به بيت المال نيايد هم اكنون مقررى هيجده ساله شما در آن موجود است .\r\nعمر بن عبد العزيز معتقد بود مالى كه در ساختمان مسجد صرف شده بىجا بوده و بيت المال را به زحمت انداخته است ، بدينجهت در صدد برآمد اين خسارات را تا حدى جبران كند و معرق‌ها را بردارد و بجاى زنجيرهاى طلا ريسمان به كار برد . تصادفا در آن\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nهنگام سفيران امپراطور روم بدمشق آمدند و بديدن مسجد اظهار تمايل كردند ، عمر بدانها اجازه داد مسجد را ببينند و مردى را كه زبان رومى ميدانست همراه آنها كرد ، وقتى فرستادگان روم بصحن مسجد درآمدند و رو به قبله ايستادند سرها را بلند كردند ، رئيس فرستادگان سر را پائين انداخت و رنگ خود را باخت ، كسى كه همراه وى بود پرسيد كه او را چه مىشود . جواب داد كه ما مردم روم ميگوئيم كه كار عربها بقائى ندارد ولى وقتى اين ساختمان را ديدم بدانستم كه آنها نيز مدتى دارند كه بايد بدان برسند .\r\nوقتى اين سخن به گوش عمر رسيد گفت بطورى كه مىبينم مسجد شما مايهء خشم كافران مىشود ، و از قصد خود صرفنظر كرد .\r\n\r\nادبيات\r\nدر صدر اسلام ادبيات رواجى نداشت زيرا عربها بكشورگشائى و تنظيم امور دولت خود اشتغال داشتند و پس از آن نيز به جنگهاى داخلى سرگرم بودند . در اين عصر ادبيات عرب وضع زمان جاهليت را حفظ كرده بود و ادب از حدود شعر تجاوز نميكرد و شعر پاره‌اى مظاهر نفوذ اسلام را نمايش ميداد بعضى از خاورشناسان گمان كرده‌اند كه اسلام اهميت شعر را كاست تا اهميت قرآن را از ميان نبرد .\r\nولى اين گمان بىاساس است زيرا قرآن شعر نيست و نميتوان آن را نمونهء شعر بشمار آورد . اگر قرآن اهميت بعضى شاعران را كاست براى اين بود كه آنها دشمنان اصلاحات و طرفداران هرج و مرج بودند خداوند درباره اينان ميگويد : \"\r\n   وَ الشُّعَراءُ يَتَّبِعُهُمُ الْغاوُونَ . أَ لَمْ تَرَ أَنَّهُمْ فِي كُلِّ وادٍ يَهِيمُونَ وَ أَنَّهُمْ يَقُولُونَ ما لا يَفْعَلُونَ .    « 1 »\r\nيعنى : و شاعران ، گمراهان پيروى آنها ميكنند . مگر نمىبينى كه در هر وادى سرگردانند\r\n\r\n\r\n","description":"","footnote":"\r\n( 1 ) - سوره شعرا از آيه 224 تا 226\r\n","page_name":" 482 ","page_number":482},
  {"content":"\r\n\r\nو سخنانى ميگويند كه كار نمىبندند ولى در عين حال اسلام قدر شاعرانى را كه از مبادى آن دفاع ميكردند بالا برد و آنها را به مقامى شايسته رسانيد ، پيغمبر نيز تشجيعشان ميكرد و به آنها صله ميداد و اين كار را يكى از اقسام جهاد در راه خدا و يارى حق ميشمرد .\r\nحسان بن ثابت از مقربان پيغمبر بود . براى اينكه معلوم شود اسلام شعر را محترم ميدارد دليلى بهتر از اين حديث پيغمبر نميتوان يافت كه گويد : \" بعضى بيانها سحر است و بعضى شعرها حكمت است . \"\r\n\r\nوضع شعر هنگام بعثت\r\nشاعران اين عصر با آنكه زير نفوذ قرآن قرار گرفته بودند از شيوهء زمان جاهليت پيروى ميكردند . شما وقتى قصيده يك شاعر مسلمان را كه در مدح پيغمبر يا هجو مشركان گفته است يا قصيده يك شاعر مشرك را كه در مدح يكى از پيشوايان قريش يا مرثيه كشتگان آن سروده است ، بخوانيد متوجه ميشويد كه مضمون آن با قصايدى كه شاعران جاهليت در مدح يا هجو رؤساى قبيله ميگفتند تفاوتى ندارد فقط گفتگوى بهشت و جهنم و حساب و عذاب و حشر و امثال آن در اشعار شاعران مسلمان هست كه عربهاى جاهليت در اشعار خود از آن سخن نميراندند .\r\n\r\nتأثير اسلام در شاعران مشرك\r\nضمنا بايد بگوئيم كه شاعران مشرك و آنهائيكه مخالف دعوت پيغمبر بودند مانند شاعران مسلمان زير نفوذ قرآن و افكار دينى آن قرار گرفته بودند ، زيرا آنها نيز قرآن ميخواندند و به مطالب آن توجه داشتند و اين كار را بدان منظور ميكردند كه در صدد رد مطالب و مبادى آن بر - آيند . شاعران مشرك و مخالف اسلام وقتى ميخواستند بر ضد پيغمبر و مسلمانان اشعارى بسرايند ميكوشيدند تا اقوال و معتقدات مسلمانان را بشناسند و آن را با معتقدات دين قديم خود مقايسه كنند تا بدينوسيله بتوانند از خدايان و رسوم دينى\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nو اوضاع اجتماعى خود دفاع كنند ، بدين جهت خطيبان و شاعران بدين مسائل توجه داشتند و در اشعار و خطبه‌هاى خود از آن گفتگو ميكردند . در صورتى كه پيش از آن عربها در زندگانى عادى خود بدين موضوع توجهى نداشتند .\r\nاز شاعران مسلمان در صدر اول حسان بن ثابت و عبد الله بن مالك و كعب بن مالك و كعب بن زهير معروف بودند و از شاعران مشرك عبد الله بن زبعرى و ضرار بن خطاب و كعب بن اشرف شهرت يافتند .\r\n\r\nوضع ادبيات در عصر اموى\r\nدر روزگار پيغمبر و خليفگان وضع ادبيات چنين بود ولى در دورهء امويان وضع دگرگون شد زيرا فرقه‌هاى مختلفى پديد آمد كه با شمشير و زبان براى وصول بسيادت و نفوذ با يكديگر مبارزه ميكردند . خليفگان نيز شاعرانى را كه از عظمت و نفوذ آنها سخن داشتند به خوبى ميپذيرفتند .\r\nحاكمان و ولايتداران نيز از رفتار خليفه پيروى كرده اين قبيل شاعران را گرامى ميداشتند .\r\nاوضاع اجتماعى نيز بسبب غنائمى كه از جنگها بدست آمده بود تغيير يافته بود بدينجهت زندگانى عربها بهبودى يافت و كار تمدنشان بالا گرفت و لوازم و ضروريات زندگانيشان بسيار شد . كنيزانى كه از ملل ديگر بدست عربها افتاده بودند در تغيير زندگانى عرب تأثيرى بسزا داشتند و زندگى خشن و ساده آنها را با ظرافت و لطف تمدن آميختند . با اين ترتيب محيط نوى بوجود آمد و در پرتو آن بعضى اقسام شعر كه عرب‌ها از آن سابقه نداشتند پديد آمد و رشته‌هاى تازه‌اى در ادب آشكار شد .\r\nدر نتيجه اين تغييرات ، وضع ادارى دولت نيز تغيير يافت و حوائج آن بيشتر شد و دفترهاى مختلف پديد آمد ، از ميان دفترها دفتر انشاء و نامه‌ها با زندگى ادبى بيشتر ارتباط داشت و بسبب پيدايش اين دفتر يك قسم نثر بوجود آمد كه عرب‌ها از آن خبر نداشتند و آن را نثر هنرى مينامند . اين قسم نثر در انشاء نامه‌هائى كه از طرف خليفه به\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nعنوان ولايتداران و حاكمان ولايات فرستاده ميشد به كار ميرفت . نثر در عصر اموى پديد آمد و نشو و نما يافت تا پايان آنعصر كه عبد الحميد كاتب بوجود آمد ، وى پيشواى نويسندگان و واضع قواعد و اصول نويسندگى بشمار بود .\r\n\r\nشعر و آواز در مكه و مدينه\r\nفتوحات اسلام مردم عرب را ثروتمند كرد و در ميان آنها و مخصوصا در حجاز طبقه‌اى از اشراف و ثروتمندان بوجود آورد كه مظاهر وسعت و رفاهيت در زندگانى آنها نمودار بود ، اين وضع در نهضت فكرى و بخصوص در هنر آواز و موسيقى و شعر مؤثر بود ، مقصود اين نيست كه عربهاى پيش از اسلام از اين گونه هنرهاى زيبا بىخبر بودند زيرا آوازه‌خوان‌هاى غير عرب آنها را با اين چيزها آشنا كرده بودند . در قرن اول هجرى نيز در مكه و مدينه آوازه خوانهائى پيدا شدند كه اشعار آهنگ‌دارى ميساختند و هم در اين عصر گروهى مانند معبد و ابن سريج و طويس در موسيقى شهره شدند ، سپس اين طبقه بسرودن شعر اشتغال جستند و از ميان آنها كسانى مانند عمر بن ابى ربيعهء قرشى در سرودن غزل سرآمد عصر خويش بودند . بسيارى از عربها عقيده دارند كه اشعار عمر بن ابى ربيعه جنايتى بود كه درباره دين رخ داد ، بعضىها نيز گمان دارند كه بسيارى از غزل‌ها را بخطا ببعضى از شعرا نسبت ميدهند ، مانند اشعارى كه منسوب به مجنون ليلى است تا آنجا كه بعضىها در وجود كسى بدين نام ترديد دارند اگر اين مطلب صحيح باشد ميتوان احتمال داد اشعارى كه به دو نسبت ميدهند مربوط به ديگران است . از جمله كسانى كه در غزلسرايى شهرت يافته‌اند جميل است كه درباره محبوب خود بثينه اشعارى دلپذير سروده است .\r\n\r\nشعر در ديگر ولايات اسلام\r\nبيرون حجاز شعر راه ديگر گرفت . در روزگار امويان فرزدق و جرير و اخطل كه همه از مردم عراق بودند در سبكهاى نو سرآمد شدند . از هنگاميكه فتوحات اسلام آغاز شد عناصر فعال از عربستان بساير نواحى\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nعربى چون عراق و شام مهاجرت كردند و عربستان از آنها خالى ماند ، بنا بر اين صحنهء فعاليت ادبى خارج از عربستان بود .\r\nجرير و فرزدق در كار سخن‌رانى رقيب يكديگر بودند و رقابتشان بنهايت رسيده بود و آثار آن را در قسمتى از اشعارشان كه نقايض ناميده مىشود و مشتمل بر هجاهاى تند و تيز است ميتوان ديد ، اين گونه اشعار مقامى شايسته داشت و نمونهء شيوه تازه زبان عربى بشمار ميرفت . جرير و فرزدق هر كدام طرفداران و يارانى داشتند ، وقتى مهلب بن ابى صفره بجنگ خوارج ميرفت سپاهيانش دو دسته بودند : يكدسته شعر جرير را مىپسنديد و دسته ديگر شعر فرزدق را ترجيح ميدادند ، اخطل نيز در اين مبارزه ادبى شركت داشت . وى مسيحى بود و به فرزدق تمايل داشت ، امويان اخطل را پيشواى شاعران و ستايش‌گران خويش قرار داده بودند ، وى از مقربان عبد الملك بن مروان بود و بدون اجازه بر او وارد ميشد ، لباس‌هاى ابريشمى گرانبها بتن داشت و صليبى از طلا با زنجير طلا به گردن خود آويخته بود .\r\nساير فرقه‌هاى سياسى نيز شاعرانى داشتند كه در يارى آنها و توضيح و دفاع معتقداتشان كوتاهى نميكردند . از آن جمله عمران بن حطان و قطرى بن فجاه طرفدار خوارج بودند و عبد الله بن قيس رقيات طرفدار زبيريان بود و كميت بن زيد اسدى از شيعيان طرف‌دارى ميكرد .\r\n\r\nعلوم عقلى و نقلى\r\nدين اسلام بعلم توجه داشت و كسان را به تحصيل آن تشويق ميكرد .\r\nپيغمبر ياران خود را به تعليم كتابت ترغيب كرد و مقرر داشت كه هر يك از اسيران بدر ده كودك مسلمان را تعليم دهند ، پس از آن هنگامى كه ميخواست فرستادگان خود را بدربار اميران و پادشاهان عصر اعزام دارد ياران خويش را به تعليم زبان تحريص كرد به زيد بن ثابت گفت خط يهودان را تعليم گيرد\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nزيرا پيغمبر از جانب آنها اطمينان نداشت . طريقهء دعوت محمد اين بود كه مردم را به شواهد وجود خدا كه در اطرافشان وجود داشت بينا كند و فوائدى را كه از تغيير و اصلاح اصول كهن عايدشان ميشد گوشزد كند و احوال ملل گذشته را بر سبيل تذكار و وعظ براى آنها نقل كند ، سپس آنها را به كار دين آشنا كند و قرآن و مسائل شرع را تعليمشان دهد .\r\nپيغمبر تعليمات خود را منحصر به مردان نميكرد بلكه علاقه داشت زنان نيز از آن بهره‌ور شوند . پيغمبر مردان را ترغيب ميكرد كه اعضاى خانواده و كسان خود را تعليم دهند . از جمله ميگفت كسى كه كنيز خود را تربيت كند و او را تعليم دهد سپس آزادش كند و به عقد خويش درآورد دو پاداش دارد . براى اينكه ثابت كنيم زنان مسلمان نيز از دانش بهره داشتند دليلى بهتر از گفتگوى يكى از زنان مدينه با عمر نميتوان يافت . عمر در ضمن خطبه به مسلمانان ميگفت كه مهر زنان خود را از مهر زنان پيغمبر بيشتر نكنند زنى به دو گفت پس درباره گفتار خدا چه ميگوئى كه ميگويد :\r\n وَ آتَيْتُمْ إِحْداهُنَّ قِنْطاراً فَلا تَأْخُذُوا مِنْهُ شَيْئاً \r\nيعنى اگر بيكى از زنان خود يك قنطار طلا و نقره داده‌ايد چيزى از آن پس نگيريد . عمر گفت زنى به راه صواب رفت و عمر خطا كرد .\r\nياران پيغمبر باستماع بيانات او سخت علاقمند بودند تا آنجا كه اگر كسى نميتوانست در مجلس پيغمبر حضور يابد دوست خود را ميفرستاد و در پايان روز آنچه را پيغمبر گفته بود از او تعليم ميگرفت . پيغمبر و ياران او دعوت و تعليمات خود را تنها در مدينه منتشر نميكردند بلكه پيغمبر داعيان و رسولان خود را بنقاط دوردست عربستان ميفرستاد تا راه خدا را به كسان بنمايانند و قرآن را به آنها ياد دهند . بعقيدهء فقها از نخستين حقوق امت بر خليفه اينست كه علوم و مبادى شريعت را منتشر كند و علم و عالمان را احترام كند و مراكز علم را ترويج كند و با عالمان و ناصحان دين آميزش كند و در مسائل احكام و موارد\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nنقض و ابرام با آن‌ها مشورت كند .\r\nبعضى از ياران پيغمبر با استفاده از صحبت وى در كار قضاوت سرآمد عصر خود شدند .\r\nعلى در اين زمينه ضرب المثل بود و درباره قضاياى پيچيده مىگفتند قضيه‌ايست كه ابو الحسنى براى حل آن نيست . معاذ بن جبل در علم حلال و حرام شهرت داشت . زيد - ابن ثابت در كار تقسيم ارث و غنائم معروف بود . ابى بن كعب در قرائت قرآن استاد بود .\r\nدانشمندان اصحاب پيغمبر در شهرهاى اسلامى پراكنده شدند و در آنجا نهضت علمى را بوجود آوردند و در اطراف آنها شاگردانى وجود داشتند كه علم را از آنها فرا ميگرفتند و در ميان مردم منتشر ميكردند . همه آنها از مردم عرب نبودند بلكه بيشترشان بملل ديگر تعلق داشتند و ميبايست زبان عرب را كه زبان قرآن و حديث بود فرا گيرند بدين جهت تحقيقات لغوى و نحو و صرف و امثال آن بوجود آمد .\r\nمجامع علمى آن عصر فقط به علوم دين چون قرآن و تفسير و حديث و روايت و استنباط احكام و فتواهاى شرعى درباره پيشامدهاى تازه اهميت ميداد . از اينرو علومى كه در عصر اموى رواج يافت با دين ارتباط داشت ولى در زمان عباسيان به غير از علوم دينى علوم عقلى و تجربى مانند فلسفه و طب و رياضيات نيز رواج گرفت .\r\nپس از آن مسلمانان بتدوين اخبار و فتوحات اسلام پرداختند . عبيد بن شريه يمنى نخستين كسى بود كه اين قبيل داستانها را به صورت تاريخ درآورد . پس از وى وهب بن منبه كه نژاد پارسى داشت حوادث جنگها و فتوحات اسلام را مرتب كرد و مورخان بعد در اين زمينه از او روايت ميكردند . گويند كه عروة بن زبير متوفى بسال 94 هجرى نخستين كسى بود كه درباره سرگذشت پيغمبر كتاب تاليف كرد .\r\nابان بن عثمان متوفى بسال 105 هجرى نيز كتابى در اين زمينه داشت كه عبد الرحمن - ابن مغيره شاگرد وى آن را فراهم آورد ، و نيز گويند كه ابن شهاب زهرى متوفى بسال 124\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nهجرى كتابى درباره جنگهاى اسلام فراهم آورده بود ، موسى بن عقبه متوفى بسال 141 نيز كتابى در اين زمينه داشت كه يكقسمت از آن يافت شد و بسال 1904 بچاپ رسيد .\r\nاز جمله كسانى كه درباره جنگهاى اسلام كتاب تأليف كرده‌اند ابن اسحاق متوفى بسال 151 هجرى است و شاگرد وى ابن هشام مولف كتاب معروف سيرة رسول الله كه بسال 218 هجرى وفات يافت . ولى خليفگان اموى اين نويسندگان را به جمع‌آورى اخبار تاريخى اسلام تشويق نكردند زيرا قرائت قرآن را بر آن ترجيح ميدادند ، گويند عبد الملك بن مروان كتابى را كه تأليف وهب بن منبه بود در دست كسى ديد و فرمان داد تا آن را بسوزانند . سپس فرمان داد تا به عوض آن قرآن بخوانند « 1 » از ميان خلفاى اموى تنها معاويه به خواندن اخبار و تواريخ مايل بود .\r\n\r\nحديث\r\nحديث نيز در پيشرفت علم تاريخ مؤثر بود زيرا محدثان چون به كار حديث توجه داشتند و ميخواستند از صحت روايت و امانت راوى مطمئن شوند ناچار مىبايست از احوال و سرگذشت راويان باخبر شوند و نسب و قبيله آنها را بشناسند و با اين ترتيب زمينه و مايهء خوبى براى علم تاريخ فراهم شد .\r\nاز جمله رجال حديث كه در عصر اموى شهرت يافتند محمد بن مسلم بن شهاب زهرى و سعيد بن مسيب و شريح و سليمان بن يسار و ربيعة الرأى استاد مالك و عكرمه آزادشدهء ابن عباس بودند .\r\nبراى تحقيق در معانى قرآن احتياج پيدا شد كه به اشعار جاهليت استشهاد كنند زيرا\r\n\r\n\r\n","description":"","footnote":"\r\n( 1 ) - امويان چندان درد دين نداشتند و مقصودشان از اين كار ترويج قرآن نبود زيرا خواندن اخبار مربوط بتاريخ اسلام با خواندن قرآن منافات نداشت و بلكه در بسيارى موارد شارح و مفسر آن بود . بنا بر اين عبد الملك و ساير خليفگان اموى از اين گونه كارها مقاصد ديگر داشتند . م\r\n","page_name":" 489 ","page_number":489},
  {"content":"\r\n\r\nمعانى و استعمالات صحيح لغات عرب در اين اشعار مضبوط بود . عرب‌ها در جاهليت نثر نداشتند و شعر مظهر افكار و خيالات آنها بود ، از اينرو راويان بسيارى پديد آمدند كه اشعار زمان جاهليت را نقل ميكردند كه اصمعى و حماد از آن جمله بودند ، پس از آن براى فهم اين گونه اشعار بشناختن نسب قبايل عرب و سرگذشتشان احتياج پيدا كردند و روايت قصه‌ها و تاريخ قبايل معمول گشت .\r\nدر روزگار عبد الملك اصلاحاتى انجام شد كه قسمتى از آن جنبه سياسى داشت قسمتى نيز اصلاحات ادبى بود ، از جمله اينكه زبان عربى را زبان رسمى دفاتر مالى قرار داد و باصلاح حروف عربى كه پيش از آن بدون نقطه نوشته ميشد همت گماشت تا مردم بتوانند به آسانى قرآن و تفسير آن را بخوانند . اين موضوع اگر براى عرب‌ها اهميتى نداشت براى بيگانگانى كه زبان عربى را مياموختند سخت مهم بود .\r\nحجاج در پيشرفت اين كار سهمى بسزا داشت زيرا وى در آغاز كار به تعليم اشتغال داشت وقتى كارش بالا گرفت و ولايتدار عراق شد اصلاحاتى در علامات وقف و اشكال حروف پديد آورد . چون در آن عصر كشور آرام بود مردم بفرا گرفتن دانش اقبال كردند ، مردم كوفه و بصره قرآن و حديث آموختند و مدرسه بصره براى تدريس علم نحو از اين جا پديد آمد .\r\n\r\nعلوم عقلى\r\nعلوم عقلى در عصر امويان رواجى نداشت فقط بعضى اشخاص به كيميا ( شيمى ) اشتغال داشتند و بعيد نيست كه آن را از يونانىها كه دو هزار سال پيش ، از آن خبر داشتند فرا گرفته باشند .\r\nنميتوان گفت كه عربها بعد از حمله اسكندر به شرق ، طب را از يونانىها فراگرفتند زيرا عرب‌ها تا دوره اموى از علوم طبى خبر نداشتند و خالد بن يزيد بن معاويه نخستين كس بود كه طب و نجوم و كيميا را به ممالك عربى نقل كرد .\r\nصنعت كيميا در مدرسهء اسكندريه رواج داشت ، بدين جهت خالد ، مريانوس كاهن\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nمسيحى را پيش خود خواند و تقاضا كرد طب و كيميا را به دو تعليم دهد ، وقتى اين قسمت را فرا گرفت فرمان داد تا كتب مربوط به آن را از يونانى و قبطى به عربى ترجمه كنند و اين نخستين قدمى بود كه ملت عرب براى نقل علوم ديگران برداشت . خالد به علم نجوم نيز متمايل بود و مبالغ گزافى در راه تحصيل اين علم و فراهم آوردن وسايل آن خرج كرد .\r\nشايد از كتابهاى نجوم چيزى براى او ترجمه شده ولى خبر آن بما نرسيده است . جاحظ در كتاب \" البيان و التبيين \" گويد : خالد بن يزيد بن معاويه خطيب و شاعرى فصيح و جامع و پسنديده راى و اديب بود و نخستين كس بود كه نجوم و طب و كيميا را ترجمه كرد .\r\nولى اشتغال عربها بعلوم تجربى چون طب و كيميا و هيئت و تاريخ و امثال آن در آغاز عصر عباسى و مخصوصا روزگار مامون رواج يافت .\r\nدر اين روزگار كتابهاى بسيار از فارسى و يونانى و هندى به عربى ترجمه شد و علوم در ميان عرب رواج يافت . از قرن پانزدهم ميلادى ببعد كه دورهء احياى علوم مغرب بود مغربيان علوم را از عربها فراگرفتند و هنوز هم آثار آن در تمدن اروپائى نمودار است ، عباسيان بترويج علوم توجهى بسزا داشتند و در اين راه سخت ميكوشيدند .\r\n\r\nوضع اجتماعى\r\nاختلاط و آميزش عربها با ملل ديگر در تغيير عادات و وضع زندگى اجتماعى آنها ، مخصوصا در عهد امويان تأثير بسيار داشت . معاويه از نظاماتى كه روميان بشام آورده بودند استفاده كرد و چيزهائى پديد آورد كه سابقه نداشت وى اول‌كس بود كه دربارى و دربان براى خويش انتخاب كرد و در مسجد اطاقكى پديد آورد كه به تنهائى دور از دسترس ديگران در آن نماز ميكرد زيرا بيم داشت كه وى را نيز مانند على در حال نماز بغافلگيرى بكشند وقتى به نماز مىايستاد نگهبانان با شمشير بالاى سر او مىايستادند .\r\nيكى از وظايف مقدس خليفه اين بود كه در نماز جمعه و نمازهاى پنج‌گانه امام مردم\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nباشد ، خليفگان نخستين و معاويه و عبد الملك و عمر بن عبد العزيز از اين روش پيروى ميكردند ، ساير خلفا امامت نماز روزانه را به عهده نميگرفتند و تنها در نماز جمعه عهده‌دار اين كار ميشدند . در عصر اموى روزهاى جمعه خليفه با لباس سفيد و عمامهء سفيد جواهرنشان به مسجد ميرفت و براى خواندن خطبه به منبر ميرفت . در آن هنگام خاتم و عصا را كه نشانه خلافت بود بدست داشت . بعضى از خليفگان بنى اميه براى نماز جمعه نيز حاضر نميشدند و سالار نگهبانان را بنيابت خود ميفرستادند\r\nخليفگان بنى اميه روش پادشاهان را تقليد ميكردند ، در تشريفات عمومى خليفه در سالن بزرگ پذيرائى بر تخت مينشست ، بزرگان خانواده وى در طرف راست و بزرگان دولت و رجال دربار در طرف چپ قرار ميگرفتند و سفيران و بزرگان كشور و رؤساى انجمنها و شاعران و فقيهان و ديگران كه بحضور خليفه بار مييافتند جلو تخت مىايستادند .\r\n\r\nمسابقه اسب‌دوانى\r\nمسابقه‌هاى اسب‌دوانى مايه سرگرمى طبقات مختلف مردم بود . گويند هشام بن عبد الملك نخستين كسى بود كه مسابقه اسب‌دوانى را براى بهبود نژاد اسب پديد آورد و در روزگار وى چهار هزار اسب كه متعلق به او و بزرگان دولت بود در مسابقه شركت ميكرد ، بگفتهء مسعودى اين مسابقه نظير نداشت ، زنان دربار نيز اسب‌سوارى ميآموختند و در مسابقه‌ها شركت ميكردند .\r\nوليد دوم نيز به مسابقه اسب‌دوانى دلبسته بود . مسعودى گويد : \" وليد به نگاهدارى اسب و اسب‌دوانى علاقه داشت و يكى از اسبهاى وى در آن عصر بىنظير بود و در زمان هشام با اسب معروف وى كه زائد نام داشت مسابقه ميداد ولى بپايه آن نميرسيد . هزار اسب از وليد در مسابقه شركت ميكرد . \"\r\n\r\n","description":"","footnote":"","page_name":" 492 ","page_number":492},
  {"content":"\r\n\r\n\r\nآواز\r\nنخستين خليفگان اموى در اوقات فراغ اخبار جنگ و داستانهاى شجاعان قديم عرب و قصائد شاعران را مىشنيدند ولى طولى نكشيد كه آواز جاى قصائد شاعران را گرفت . در روزگار وليد دوم مردم به موسيقى و آواز متمايل شدند و در اين راه افراط ميكردند براى آوازه‌خوانها كه خليفه از شهرهاى دور - دست ميآورد مبالغ خرج ميشد ، داستانى كه طبرى آورده به خوبى نشان ميدهد كه امويان تا چه حد به آوازه‌خوانها علاقه داشتند ، گويد : \" يزيد بن عبد الملك در خلافت سليمان ابن عبد الملك به حج رفت و كنيزى حبابه نام را به چهار هزار دينار بخريد ، سليمان او را سفيه شمرد ، يزيد حبابه را پس داد و يكى از مردم مصر آن را بخريد ، وقتى يزيد بخلافت رسيد زنش سعده به دو گفت : آيا آرزوى ديگرى از دنيا دارى ؟ . . گفت : آرى ، حبابه . بدين جهت سعده كس فرستاد و حبابه را به چهار هزار دينار بخريد و بياورد . وقتى خستگى سفر از حبابه رفع شد وى را در مجلس يزيد پشت پرده‌اى بنشانيد و گفت : آيا از دنيا آرزوئى دارى ؟ گفت : يك بار پرسيدى و گفتم . سعده پرده را برداشت و گفت : اين حبابه . از اين رو سعده در نظر يزيد سخت گرامى شد و او را محترم داشت . \"\r\nآمد و رفت آوازه‌خوانها بدمشق در اخلاق مردم و در زندگانى اجتماعى موثر افتاد و عياشى در اركان دولت نفوذ يافت . بازى شطرنج و ورق بنزد عربها رواج گرفت و نيز از جمله بازىهائى كه در آن عصر معمول بود جنگ خروس بود ولى وليد اول و عمر دوم اين قسم بازىها را ممنوع كردند .\r\n\r\nوضع خانواده\r\nزن عرب در قديم مانند امروز از آزادى بهره داشت در روزگار خليفگان زنان در ميان مردم آمد و رفت ميكردند و خطبه خليفه را مىشنيدند و در انجمنهاى خطابهء على بن ابيطالب و عبد الله بن عباس و ديگران ، حضور مىيافتند در جاهليت مردان بيش از يك زن ميگرفتند زيرا بسبب\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nجنگهائى كه دائما ميان قبايل رخ ميداد عده مردان بسيار كم بود . وقتى اسلام ظهور كرد وضع ازدواج را مرتب كرد و بمرد اجازه داد تا چهار زن بگيرد ، تعدد زوجات يك كار طبيعى و منطقى بود زيرا بسبب شركت در جنگها عده مردان خيلى كمتر از زنان بود .\r\nاسلام اجازه داد مرد بيش از يك زن بگيرد تا بيوه‌زنان و زنان بىشوهر مانده مايه و بال اجتماع و فساد اخلاق نشوند و مواليد تقليل نيابد . با وجود اين قرآن ، عدالت را شرط تعدد زوجات قرار داد و نظام خانواده عرب بر اين اساس استوار شده بود .\r\n\r\nالغاى بردگى\r\nاسلام به قدر كافى براى الغاى بردگى كوشيد . تنها طريقهء بردگى اين بود كه كسى در جنگهائى كه مسلمانان با دشمنان خود داشتند اسير شود .\r\nضمنا بايد بگوئيم كه اصول بردگى بنزد مسلمانان مانند ملل ديگر نبود . پيغمبر دستور داد در كار برده‌فروشى ميان پدر و فرزند جدايى نيارند و نيز دستور داد كه بندگان از لحاظ غذا و پوشش با مالك خود برابر باشند و سفارش كرد كه با آنها به خوبى معامله شود ، به بندگان اجازه داد فديه خود را بدهند و آزاد شوند ، آزاد كردن بنده را تشويق كرد و آن را وسيله تقرب به خدا شمرد ، با اين ترتيب بندگان در حقيقت مانند افراد خانواده مالك خود بشمار ميرفتند .\r\nسليمان بن عبد الملك عادت نگهدارى خواجه‌هاى بسيار را از دربار روم شرقى اقتباس كرد . از بنى اميه اول كسى كه خواجه نگهداشت يزيد بن معاويه بود ، نگهدارى خواجه‌ها نخستين مظهر فساد بود كه در دربار اموى پيدا شد فن‌كريمر گويد : \" ايجاد حرم‌سرا مربوط بدورهء وليد دوم بود كه بسيارى عادات روم شرقى را وارد دربار اموى كرد و خواجه‌ها را امين حرمسرا قرار داد ، يونانيان نخستين كسانى بودند كه اين عادت زشت را پديد آوردند .\r\nجاحظ از اين عادت كه در قرن سوم هجرى رواج يافته بود به سختى انتقاد مىكند .\r\nزنان عرب حجاب داشتند ، زن عرب در عهد اموى با وجود انتشار عياشى و لهو ،\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nسادگى بدوى و آزادى را كه از خصايص زندگى صحراست با هم داشت از اينرو پدران به دختران خود افتخار ميكردند و در موقع انتخاب كنيه مرد را به دختر يا زن يا خواهرش نسبت ميدادند و ميگفتند ابو ليلى يا ابو بثينه و امثال آن . زنان عرب با مردان روبرو ميشدند و با آنها گفتگو ميكردند و احيانا پيشواى سپاه ميشدند .\r\n\r\nلباس\r\nلباس بدويان قبايى دراز بود كه وسط آن چاك داشت و از عقب آويخته بود و كمر آن با كمربند چرمين بسته ميشد ، هنوز هم بدويان از زن و مرد اين گونه لباس را به كار مىبرند روى قبا عبائى مىپوشيدند ، عبا از پشم شتر بافته ميشد . در موقع جنگ و اسب‌سوارى لباس مخصوصى ميپوشيدند كه از لباس معمولى كوتاه‌تر بود . پوشش سر عمامه بود و حجم آن بتناسب سن و مقام اشخاص تفاوت ميكرد . روى عمامه طيلسان مىانداختند طيلسان دستمال بزرگى بود كه تا روى شانه‌ها ميرسيد و گردن را از آفتاب محفوظ ميداشت .\r\nلباس بتناسب ثروت و مقام و نوع كار اشخاص تفاوت ميكرد . مثلا لباس فقيه و دبير با لباس سپاهى تفاوت داشت . روساى قبايل و بزرگان قوم قبائى مىپوشيدند كه تا زانو ميرسيد و با آن شلوارى نيز ميپوشيدند و روى آن لباس گشاد و بلند بتن ميكردند كه تا پشت پاشنه ميرسيد و كمر آن را با كمربند ابريشمى ميبستند ، روى همه اينها جبه يا قبا ميپوشيدند . جبه را عربها از ايران يا روم شرقى فرا گرفته بودند . قبا دو گونه بود قباهايى كه آستين گشاد داشت و قباهايى كه آستين‌هاى تنگ داشت و دكمه‌هاى آن نزديك هم بود .\r\n\r\nلباس زنان\r\nلباس زنان عبارت از يك شلوار گشاد بود و پيراهنى كه نزديك گردن آن چاك داشت بعلاوه يك روپوش تنگ و كوتاه كه معمولا بهنگام سرما مى - پوشيدند . زن عرب وقتى از خانه بيرون ميرفت لباس ديگرى ميپوشيد كه تن او را مستور ميكرد و لباسش را از خاك و گل حفظ ميكرد ، سر خود را نيز با دستمالى\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nميبست و آن را بالاى پيشانى گره ميزد ، در روزگار جاهليت زنان پيراهنى مىپوشيدند كه تا سينهء آن چاك داشت .\r\n\r\nغذا\r\nزندگى عربها در آغاز بسيار ساده بود . در صدر اسلام مردم به غذاى مختصر اكتفا ميكردند و غالبا غذايشان از يك قسم يا دو قسم تجاوز نميكرد ، بهترين غذاى آنها گوشت بود آنها كه در شهرها زندگى ميكردند طبعا بيشتر از صحرانشينان بغذاى خود توجه داشتند . پيغمبر و يارانش در غذا سختى ميكشيدند ، اين كار بواسطه فقر يا بخل نبود بلكه به علت زهد و از جهان گذشتگى بود ، بگفتهء عايشه هرگز پيغمبر سه روز متوالى از نان سير نشد تا از جهان درگذشت . پيغمبر و يارانش وقتى غذا ميخوردند شكم خود را پر نميكردند پيغمبر ميگفت : \" انسان هيچ ظرفى را پر نميكند كه از شكم بدتر باشد ، براى فرزند آدم چند لقمه كه او را نگهدارد كافى است \"\r\n\r\nزهد خلفا\r\nمؤلف الفخرى دربارهء زهد و از جهان‌گذشتگى خليفگان گويد : \" اين دولت مانند ساير دولتهاى جهان نبود و به كار پيغمبرى و آن جهانى شبيه‌تر بود . وضع آن وضع پيغمبرى بود و جهان‌گيرى آن جهانگيرى ملوك اما روش آن خشونت در زندگانى و تقليل غذا و لباس بود . يكى از خلفا پياده در بازار ميرفت پيراهن كهنه و وصله‌دارى بتن داشت و سندل بپاى و تازيه‌اى بدست و كسانى را كه سزاوار حد بودند با آن حد ميزد . غذاى آن‌ها مانند غذاى فقرا بود .\r\nامير المومنين على گويد : \" اگر ميخواستم ميتوانستم عسل پاكيزه و مغز گندم بخورم . \" قناعت خليفگان در غذا و لباس بسبب فقر نبود ، اين كار را براى آن ميكردند كه هوسهاى خود را زير پاى گذارند و براى احراز كمال ، نفس را برياضت وادارند و با پيروان خود همرنگ باشند و گرنه هر يك از آنها ثروتى از نخل و باغ و امثال آن داشتند ولى عوايد آن\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nرا در راه خدا و دستگيرى كسان خرج ميكردند . در خوردن غذا قواعد صحت را رعايت ميكردند و در خوردن افراط نمىكردند در حديث آمده : \" ما مردمى هستيم كه غذا نمىخوريم تا گرسنه شويم ، وقتى غذا خورديم سير نميشويم . \" پيش از غذا دستهاى خود را مىشستند ، غذا را با دست ميخوردند زيرا در آن هنگام قاشق و چنگال نبود . در اروپا نيز تا مدتى پيش كار بدينگونه بود ، با وجود اين امام احمد نقل مىكند كه پيغمبر براى قطع گوشت كارد به كار ميبرد . هنگام غذا فرشى بر زمين ميگستردند و اطراف آن مىنشستند چنان كه ما امروز دور ميز مىنشينيم .\r\nعربها و مخصوصا مردم صحرانشين مردمى بخشنده بودند و غذاى خود را به ديگران مىخورانيدند ، صحرانشينان هنگام شب آتش روشن ميكردند تا مهمانان به وسيله آن راهنمائى شوند .\r\n\r\nانواع غذا\r\nبهترين غذاى عرب تريد بود ، نان را پاره پاره ميكردند و آب گوشت روى آن مىريختند و روى آن گوشت مينهادند . جز اين ، غذاهاى ديگر داشتند كه در تهيه آن گوشت و حبوب و خرما به كار مىرفت ، سبزيجات در غذاهاى آنها مصرف نميشد زيرا سرزمين آنها خشك بود و از سبزيجات بى - بهره بودند . ولى بايد در نظر داشت كه وقتى عربها با ملل ديگر آميزش كردند غذاى آنها تغيير يافت و انواع آن متعدد شد و در كار غذا روش تازه پيش گرفتند . در عهد امويان عربها هنگام غذا پيش‌بند و قاشق به كار ميبردند ، قاشق از چوب ساخته ميشد ، از چين نيز قاشقهاى چينى ميآوردند هنگام غذا روى كرسى مىنشستند و ميز غذا جلو آنها بود كه روى آن پوششى گسترده بودند .\r\n\r\n","description":"","footnote":"","page_name":" 497 ","page_number":497},
  {"content":"\r\n . \r\n\r\n","description":"","footnote":"","page_name":" 498 ","page_number":498}
  ]