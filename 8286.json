[
  {"content":"\r\n\r\nبسم الله الرحمن الرحيم\r\nمنتخب التواريخ\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nمنتخب التواريخ\r\nجلد دوم\r\nتأليف\r\nعبدالقادر بداونى\r\nبه تصحيح\r\nمولوى احمد على صاحب\r\nبا مقدمه و اضافات\r\nتوفيق ه‍ . سبحانى\r\nانجمن آثار و مفاخر فرهنگى\r\n1380\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nسلسله انتشارات انجمن آثار و مفاخر فرهنگى\r\nشمارهء 235 .\r\nبداونى ، عبد القادر بن ملوكشاه ، 974 - 1004 ق .\r\n[ منتخب التواريخ . برگزيده 
  ]\r\nمنتخب التواريخ / تأليف عبدالقادر بداونى ؛ به تصحيح مولوى احمدعلى صاحب ؛ به كوشش توفيق ه‍ . سبحانى . - تهران : انجمن آثار و مفاخر فرهنگى . 1380 .\r\n2 ج . - ( انجمن آثار و مفاخر فرهنگى ؛ شماره 234 ، 235 )\r\n( دوره ) ISBN 964 - 6278 - 78 - 7\r\n( ج . 1 ) ISBN 964 - 6278 - 76 - 0\r\n( ج . 2 ) ISBN 964 - 6278 - 77 - 9\r\nفهرستنويسى بر اساس اطلاعات فيپا .\r\nجلد سوم اين كتاب كه حاوى زندگينامه عرفا و شعرا است در سال 1379 به صورت تك جلدى منتشر شده است .\r\nكتابنامه .\r\n1 . هند - - تاريخ . 2 . شاعران هندى ( فارسى زبان ) - - سرگذشتنامه . 3 . عارفان - - هند . الف . صاحب ، احمد على ، مصحح . ب . هاشمپور سبحانى ، توفيق ، 1317 - مصحح . ج . انجمن آثار و مفاخر فرهنگى .\r\nد . عنوان . ه‍ . عنوان : منتخب التواريخ . برگزيده .\r\n4 ب 1 آ / 436 DS\r\n954\r\n1380\r\nكتابخانه ملى ايران 5695 - 80 م\r\nمحل نگهدارى :\r\nانجمن آثار و مفاخر فرهنگى\r\nمنتخب التواريخ ( ج 2 )\r\nتأليف : عبدالقادر بداونى\r\nبه تصحيح : مولوى احمد على صاحب\r\nبا مقدمه و اضافات : توفيق ه‍ . سبحانى\r\nچاپ اول ، 1380 / شمارگان 1500 نسخه\r\nامور فنى : محمد رئوف مرادى\r\nچاپ : چاپ فرشيوه\r\nحق چاپ براى انجمن آثار و مفاخر فرهنگى محفوظ است\r\nدفتر مركزى : تهران - خيابان ولى عصر - پل اميربهادر - خيابان سرگرد بشيرى ( بوعلى ) - شماره 100\r\nتلفن : 3 - 5374531 ، دورنويس : 5374530\r\nدفتر فروش : خيابان انقلاب بين خيابان ابوريحان و خيابان دانشگاه - ساختمان فروردين - شمارهء 1304\r\nطبقه چهارم - شماره 14 ، تلفن : 6409101\r\nشابك : 7 - 78 - 6278 - 964 ( دورهء 3 جلدى )\r\nISBN : 964 - 6278 - 78 - 7 ( 3 vol . SET )\r\nشابك : 0 - 76 - 6278 - 964\r\nISBN : 964 - 6278 - 76 - 0\r\nقيمت : 2000 تومان\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n . \r\n","description":"","footnote":"","page_name":" شناسنامه 5 ","page_number":5},
  {"content":"\r\n . \r\n","description":"","footnote":"","page_name":" شناسنامه 6 ","page_number":6},
  {"content":"\r\n\r\n\r\nجلد دوم\r\n\r\n[ مقدمه 
  ]\r\nبسم الله الرحمن الرحيم و به نستعين\r\n اى يافته نامها ز نام تو رواج * شاهان به درت چو ما بديشان محتاج\r\nحالى كه رسيد صدمت عبرت تو * نى پاى به كفش ماند و نى فرق به تاج \r\nجهان پادشاها با اين دل بىحاصل كه منزل ديو و دد شده سپاس تو چه سان انديشم و با اين زبان فرسودهء بيهوده‌گو كه طعمهء گربه و سگ گشته ستايش تو چگونه سرايم ؟\r\n چه زهره خاك مسكين را كه توحيد خدا گويد * بدين آلودگى ذات مقدّس را ثنا گويد \r\nعلاوه آنكه هميشه انديشهء وسوسه پيشه را در اين راه ناآگاه پاى جست‌وجو لنگ است و پيوسته زبان سست بيان را در اين بيابان بىپايان فضاى گفت‌وگو تنگ .\r\n آنچه دل داند حدوث است آنچه لب گويد حروف * من به دل چون دانمت يا با زبان چون خوانمت \r\nهمان بهتر كه قدم قلم از طىّ اين وادى كوتاه داشته و سر تحيّر به گريبان تفكّر انفسى و آفاقى فروكشيده ديدهء عبرت به معرفت صنع پركمال و ملك بىزوال تو بگشايم و از تغيّر در احوال كائنات پى به وحدت ذات رفيع الدّرجات تو برده سرى به عالم توحيد و تقرير برآريم تا به عين اليقين ببينم ، بلكه بشناسم كه :\r\n دويى را نيست ره در حضرت تو * همه عالم تويى و قدرت تو \r\nو زبان را به زلال درود بر آن سرور محمّد نام عاقبت محمود صاحب حوض موعود و درود معدود - صلى الله عليه و آله و سلم - تر دارم كه خلعت تشريف\r\n\r\n","description":"","footnote":"","page_name":" 1 ","page_number":7},
  {"content":"\r\n\r\nپادشاهى ازلى و ابدى بر قامت همت چست و خطبه و سكهء مملكت لايزالى ذو الجلالى به نام عالى او درست است .\r\n شاه عربى كه شد جهان مظهر او * سوگند سرش خورد جهان داور او\r\nهمسايهء حق بود از آن سايه نداشت * تا پا ننهد كسى به جاى سر او \r\nو هزاران آفرين و تحسين بر آل گزين و اصحاب حق بين او باد خصوصا خلفاى راشدين - رضوان الله عليهم اجمعين - كه براى اعلاى اعلام دين و اعلان كلمهء حق مبين جانها باخته و سرها فدا ساخته ساحت ملك شرع را از خار كفر و خاشاك بدعت پاك گردانيده‌اند .\r\nبعد از حمد الهى و نعت حضرت رسالت پناهى - عليه و على آله و صحبه صلوة مصونة عن التناهى - نموده مىآيد كه علم تاريخ در حدّ ذات علمى است شريف و فنّى است لطيف ، چه سرمايهء عبرت ارباب خبرت و مستوجب تجربهء اهل دانش و بينش است و اصحاب قصص و سير از زمان آدم تا اين جزو زمان كه ما در آنيم در اين فن تآليف معتبره ساخته و مجلدات مبسوط پرداخته و فضيلت آن را به دلايل و براهين اثبات نموده و بدين نبايد نگريست كه قرائت و مطالعهء اين علم نسبت به جمعى از سست دينان و ارباب شك و شبهه كه كوتاه بينان‌اند باعث انحراف از جادهء قويم شريعت غرّاى محمّدى - صلى الله عليه و آله و سلم - و ورود در مناهل مختلفه و مشارب مكدرهء اهل هوا و بدعت از خذلان ابدى گشته و مىگردد ، چه جمعى را كه در مبدأ فطرت از دين بىمناسبت واقع شده‌اند خوانندگان كلام ازلى كه مفتاح سعادات مبين و شفاء و رحمة للعالمين است سبب شقاوت و خسران جاويد گشته  وَ إِذْ لَمْ يَهْتَدُوا بِهِ فَسَيَقُولُونَ هذا إِفْكٌ قَدِيمٌ  تا به تاريخ چه رسد ؟\r\n چو حس سمع از ماخوليا ضايع شود كس را * نيابد بهره از مزمار داوودى و الحانش \r\nو ما سخن به آن جماعت داريم كه به صفت سلامت طبع و جودت ذهن و شيوهء انصاف متّصف باشند ، نه گروهى كه نامقيد شرع و منكر اصل و فرع‌اند كه ايشان قابل اين خطاب نىاند و داخل زمرهء اهل اعتبار و اولى الابصار و ارباب الباب نه و چگونه منكر علمى تواند شد على الاطلاق كه يك سبع از سبع المثانى است كه مبناى اتقان ايمان و ايقان بر آن است  وَ كُلًّا نَقُصُّ عَلَيْكَ مِنْ أَنْباءِ الرُّسُلِ ما نُثَبِّتُ بِهِ فُؤادَكَ  از\r\n\r\n","description":"","footnote":"","page_name":" 2 ","page_number":8},
  {"content":"\r\n\r\nآن خبر مىدهد و جمعى غفير از علماى حديث و تفسير مثل امام بخارى و قاضى بيضاوى الى يومنا هذا اشتغال به تحرير اين علم دلپذير نموده‌اند و قول و عمل ايشان شرقا و غربا سند طوايف امم است على اختلاف طبقاتهم و تفاوت درجاتهم به خلاف شرذمهء قليلهء مبتدعهء مخترعه كه به شومى تعصب نفس اماره و هواى متبع و كوتاه‌بينى ظاهر و باطن قدم در وادى جرأت نهاده تخليط و تخبيط در اخبار صحيحهء مأثوره نموده‌اند و محامل و توجيهات و تأويلات وجيهه را ترك داده محاربات و مشاجرات صحابهء كرام و تابعين عظام را قياس بر حال خود كرده بر تناقض و تباغض و تنافس و تكاثر در اموال و اولاد محمود داشتند و داعى ساده‌لوحان هيولانى اعتقاد گشته به اضلال و تضليل راهبر به دار البوار جهنم شدند .\r\n اذا كان الغراب دليل قوم * سيهديهم سبيل الهالكينا \r\nاگر ديدهء كسى به كحل توفيق مكحّل و به نور يقين منوّر باشد از هر سانحه كه در عالم كون و فساد مىگذرد پى به وحدت صانع قديم ذو الجلال مبرّا از وصمت حدوث و منزّه از داغ تغيّر و انتقال مىبرد و چون نيكو نظر مىكنم عالم خود نسخه‌يى است كهن كه نه سر دارد و نه بن ، در هر ورقى از اوراق اين دفتر ابتر فهرست احوال جمعى از افراد انسانى كه زمام حل و عقد امور به دست ايشان باز بسته بود مسطور و مقرر است :\r\n ز احوال جهان گيتى بود شهنامه‌يى كهنه * تو دايم از سر عبرت در آن مىبين و مىخوانش\r\nفسون اين فسانه خواب خوش مىآورد آن را * كه سرسام است و از سودا دماغ آمد پريشانش\r\nولى بيدار هم مىسازد آن كس را كه از نخوت * به خواب غفلت افتاده است بازى داده شيطانش \r\nو چون داعى الاسلام كافهء انام عبد القادر بن ملوك شاه بداؤنى - محى الله اسمه عن جرايد الاثام - در شهور سنة تسع و تسعين و تسعمائه ( 999 ) برحسب فرمان قضا جريان قدر نشان حضرت خليفة الزمان ظل اللهى اكبر شاهى از انتخاب تاريخ كشمير كه به حكم دلپذير آن شهنشاه جهان‌گير گردون سرير يكى از فضلاى بىنظير\r\n\r\n","description":"","footnote":"","page_name":" 3 ","page_number":9},
  {"content":"\r\n\r\nهند از زبان هندى به فارسى ترجمه كرده بود ، فراغ يافت به موجب الفتى كه از صغر سنّ تا كبر به اين علم داشت و كم زمان بود كه به خواندن و نوشتن آن به طوع و رغبت يا به حسب امر مشغول نبود بارها در خاطر خطور و عبور مىكرد كه مجملى از احوال پادشاهان دار الملك دهلى نيز كه :\r\n جمله عالم روستايند وان سواد اعظم است \r\nاز زمان ابتداى اسلام تا زمان تحرير به طريق اختصار نويسد تا سفينه‌يى باشد مشتمل بر نبذى از احوال هر پادشاهى به طريق اجمال و تذكره‌يى بود براى احباب و تبصره‌يى به جهت ارباب الباب و هرچند كه كتابى نباشد معول عليه و تصنيفى مشار اليه ، اما به موجب آنكه گفته‌اند :\r\n اين كهن اوراق گردون كش ز انجم زيورست * كهنه تاريخ بسى شاهان انجم لشكرست \r\nشايد كه بر دل مقبلى از مطالعهء آن واردى از عالم ملكوت و سر غيب پرتوى اندازد كه باعث ترك و تجريد شده ، دل از محبت اين سراى فانى بردارد و جامع اين اوراق را نيز در سر كار وى كنند و آرزوى عبث نمىباشد و چون هر روز غمى روى مىنمود تازه وهمّى دست مىداد بىاندازه و بواعث كم و موانع بسيار و از حدوث محن و صروف زمن قرار به يك جاى دشوار بود :\r\n هر روز به منزلى و هر شب جايى \r\nو با اين همه برات رزق ما بين زمين و آسمان معلق و خاطر از جهت فراق اقربا و احبا پريشان مطلق بود آن مدعا در حيّز تعويق و تسويق مىافتاد تا آنكه يكى از دولتمندان موفق موافق و سعادتمندان رشيد مستر شد كه او را با فقير محبتى تمام و ما را نيز با او الفتى مالا كلام دست داده بود ، خاطر از تحرير تاريخ نظامى كه مجلدى است بزرگ و تمام آن تاريخ تحرير مىشود پرداخته رخت حيات به جانب فردوس كشيد :\r\n او رفت و رويم ما ز دنبال * آخر همه را همين بود حال \r\nدر اين زمان كه روزگار بر خلاف عادت خود مسامحه فرصت گونه‌يى نموده پاره‌يى از ساعات معوّج عمر از دست او دزديده آمد و آن باعث مجدّد و آن داعيه مؤكد گشت و به تقريب آنكه هيچ سابقى نيست كه براى لا حقى چيزى نگذاشته باشد :\r\n\r\n","description":"","footnote":"","page_name":" 4 ","page_number":10},
  {"content":"\r\n\r\n اگر دهقان ته خرمن كند پاك * گذارد حصهء گنجشك در خاك \r\nشمه‌يى از احوال بعض سلاطين صاحب استقلال هند از تاريخ مبارك شاهى و نظام التواريخ نظامى كه در حكم صبابه‌يى است از تيار و حبابى از درياى زخار انتخاب نموده به در نويسى كرده چيزى از خود هم اضافه ساخت و غايت اختصار را مرعى داشت و از تكلفات در عبارت و استعارت احتراز لازم شمرد و نام اين انموذج منتخب التواريخ نهاده آمد . اميد كه اين جمع و تأليف ناتمام كه غرض از آن ابقاى نام فرخنده فرجام پادشاهان اهل اسلام است و گذاشتن يادگارى در اين سراى مستعار تا سرانجام سبب مغفرت مؤلف بشود نه باعث مزيد علت :\r\n تو اى بلبل چو بخرامى درين باغ * به هر لحنى نگيرى نكته بر زاغ \r\nچون وجه همت بر راست نويسى است ، اگر بىقصد سهوى و لغوى بر زبان قلم و قلم زبان گذرد ، اميد كه حق سبحانه تعالى آن را به كرم عميم قديم خود درگذارد و ببخشد :\r\n به بد گفتن زبان من مگردان * زبان من زيان من مگردان \r\nاز اينجا تا آخر احوال همايون شاه كه مصنف از كتب پيشينيان نقل كرده بود ترك نموده شد .\r\n\r\n","description":"","footnote":"","page_name":" 5 ","page_number":11},
  {"content":"\r\n . \r\n","description":"","footnote":"","page_name":" 6 ","page_number":12},
  {"content":"\r\n\r\n\r\nجلال الدين محمّد اكبر پادشاه\r\nشهنشاه دوران خليفهء زمان جلال الدين محمّد اكبر پادشاه كه هميشه بر تخت خلافت و مسند رأفت متمكن باد به استصواب بيرام خان خان خانان در باغ كلانور كه تا حال مرمت آن مىكنند به تاريخ روز جمعه دوم ماه ربيع الاول سنهء ثلث و ستين و تسعمائة ( 963 ) به طالع سعد سرير سلطنت را رفعت و زينت داده فرامين استمالت و نوازش بر امراى سرحد فرستادند تا خطبه در دهلى نيز خوانده شد و اين مصرع كه : « از همه شاهزاده‌ها اشرف » تاريخ يافتند و ديگر فرد .\r\n جلال الدين محمّد اكبر آن شهزادهء دوران * به تاريخ پدر مىگفت شاهنشاه دورانم \r\nو ديگر « كام بخش » يافتند و عالم چون گلستان شد و زمانهء جافى آن شكستگىها را تلافى نموده مىگفت :\r\n چو مرگ افكند افسرى از سرى * نهد در زمان بر سر ديگرى\r\nچو ديرينه دورى سرآورد عهد * جوان دولتى سر برآرد ز مهد \r\nپيش از امر جلوس بيرام خان پير محمّد خان شروانى را كه با جماعتى از عقب سكندر در كوه سوالك تا حدود موضع دهميرى رسيده بودند به لطايف الحيل طلبيده بود تا خبر فوت پادشاه مغفور « 1 » انتشار نيابد و شاه ابو المعالى كه سيد زادهء\r\n\r\n\r\n","description":"","footnote":"\r\n( 1 ) . در نسخه : پادشاه مغفور و غفران پناه و مغفرت پناه عبارت از نصير الدين محمّد همايون پادشاه پدر جلال الدين محمّد اكبر پادشاه است كه بعد از وفات به لقب جنت آشيانى ملقب شد .\r\n","page_name":" 7 ","page_number":13},
  {"content":"\r\n\r\nعالى نسب از ولايت كاشغر در نهايت تناسب اعضا و به صفت شجاعت از اقران ممتاز و پادشاه غفران پناه را نسبت به او توجهى خاص و نيازمندى افزون از قياس بود ، چنان كه به خطاب فرزندى سربلند گشته بود خام طمع شد و نسبت او از اينجا بايد دانست كه بيرام خان قصيدهء موشح گفته به قافيهء عظيم و قديم و روى حرف ميم ، بيست و چهار بيتى كه از اوايل مصاريع اولى حضرت محمّد همايون پادشاه غازى و از اوايل مصاريع آخر شاهزاده جلال الدين محمّد اكبر و از اواخر مصاريع اول ميرزا شاه ابو المعالى با الفاظى كه از خاطر رفته و از آخر آن ابيات چون بيست و چهار ميم را جمع كنند تاريخ نظم قصيده مىشود كه نهصد و شصت باشد و از ثقات مسموع است كه چون پادشاه مغفرت پناه نوبت اخير به قندهار تشريف بردند ، شاه ابو المعالى شبى شراب خورده يكى از غلات شيعه را به تقريب تعصب به قتل رسانيد . چون وارثان مقتول به دادخواهى آمدند شاه ابو المعالى را طلب فرمودند . او جامهء مقتول مخمل سياه كه آستر سرخ ازرق داشت پوشيده و همان يك اويز « 1 » مصقول براق را كه كار مقتول به او ساخته بود زير دامن گرفته خمارآلود با صد كرّ و فر به مجلس پادشاهى درآمد و انكار كرد . بيرام خان اين بيت به تقريب خواند :\r\n نشان شبروان دارد سر زلف پريشانش * دليل روشن است اينك چراغ زير دامانش \r\nپادشاه را بسيار خوش آمد و خون آن بيچاره خاك پوش گشت و به ثبوت نرسيد .\r\nالغرض چون امراى پادشاهى شاه ابو المعالى را در مجلس جلوس طلبيدند ، جواب داد كه عذرى دارم و نمىتوانم آمد . مرتبهء دوم گفته فرستادند كه كنكاشى در ميان است و موقوف بر حضور شماست . باز عذرى آورد و پيغام بعضى تكليفات مالا يطاق فرستاد . بيرام خان بنابر مصلحت قبول كرد و بعد از آمدن او تولك خان قورچى را كه بسيار قوى هيكل بود و حالا چون تار عنكبوت به نظر مىدرآمد ، فرمود تا شاه ابو المعالى را به حسب قرارداد از عقب آمده غافل ببست و مىخواست كه لوح وجود را از نام او پاك سازد و ليكن شاهنشاه كرم پيشه به اين انديشه رضا نداده ، فرمودند كه در اول جلوس حيف باشد خون بىگناهى ريختن و او را به لاهور فرستادند تا از آن حبس گريخته به جانب كمال خان گهكر رفت و در آن زمان\r\n\r\n\r\n","description":"","footnote":"\r\n( 1 ) . نسخه : « او سز » ، « او نيز » .\r\n","page_name":" 8 ","page_number":14},
  {"content":"\r\n\r\nسلطنت آن ولايت در تصرف آدم گهكر عموى كمال خان بوده و شاه ابو المعالى را اعتبار نموده و لشكرى به هم رسانيده به استعداد تمام متوجه تسخير كشمير شدند .\r\nچون به سرحد كشمير رفته در راجورى ، مفلوكى چند از هر جانب بر شاه گرد آمدند و جماعتى از چكّان كه قبيله‌يى است مشهور و داور ملك در سنهء خمس و ستين و تسعمائة ( 965 ) او را به قصد تسخير كشمير بردند و جنگى صعب با غازى خان چك حاكم آنجا كرد و هزيمت يافت . بعد از آن كمال خان عذرخواهى نموده از او جدا شد و شاه ابو المعالى تغير هيأت نموده در پرگنهء ديبالپور رفته پناه به نوكرى از بهادر خان تولك نام كه حكومت آنجا داشت و چندگاه نوكر شاه هم بود برد و تولك او را پنهان داشت . اتفاقا اين تولك شبى با زن خود جنگ كرد و آن عورت از او رنجيده ، صباح نزد بهادر خان رفته گفت كه تولك ، شاه ابو المعالى را پنهان در منزل خود داشته به اتفاق قصد غدر با شما دارند . بهادر خان سوار شده و شاه را در بند كشيده نزد بيرام خان فرستاد و تولك را سياست فرمود و بيرام خان شاه را به ولى بيگ تركمان سپرده به جانب بكّر روانه گردانيد . ولى بيگ او را در راه ايذاى بسيار رسانيده به طرف گجرات فرستاد كه از آن راه به مكّهء معظمه رود او آنجا خونى كرده و فرار نموده به على قلى خان پيوست . بيرام خان بعد از اين خبر فرمانى به على قلى خان فرستاد كه او را به آگره فرستد . به موجب حكم چون به آگره رسيد همان زمان فترات بيرام خان واقع شد و بيرام خان به جهت دفع بدگمانى پادشاه او را چندگاه در قلعهء بيانه فرستاد و چون داعيهء حج پيدا كرد او را نيز همراه گرفت و بعد از چند روز شاه ابو المعالى از او هم جدا شده به ملازمت پادشاه آمد و از نهايت غرور سواره دريافت و اين معنى باعث حبس ديگر باره شد . تا به مكّه فرستادند ، چنان كه مآل حال او مذكور شود .\r\nالقصّه او چون در هنگام جلوس از لاهور گريخت پهلوان گل‌گز كه محافظ او بود از ترس شاهنشاهى خود را هلاك ساخت و بعد از استقرار امر جلوس افواج قاهره بر سر سكندر در كوهستان نامزد شدند و سكندر تا مدت سه ماه جنگ و جدال داشته آخر مغلوب گشت و راجه‌رام چند از نگركوت به ملازمت آمده ديد و رايات عاليات به جهت موسم بر شكال به جالندهر رسيده پنجه در آنجا گذرانيد و مقارن واقعهء\r\n\r\n","description":"","footnote":"","page_name":" 9 ","page_number":15},
  {"content":"\r\n\r\nپادشاه مغفور و جلوس شاهنشاهى تردى بيگ خان حاكم دهلى ميرزا « 1 » ابو القاسم ولد كامران ميرزا با كارخانه‌هاى شهنشاهى و فيلان چيده به مصحوب خواجه سلطان على وزير خان و مير منشى اشرف خان به ملازمت فرستاده بود و در اين سال ميرزا سليمان با ابراهيم ميرزا به قصد تسخير كابل آمدند و منعم خان متحصن شده عرايض به درگاه فرستاد و محمّد قلى خان برلاس و اتكه خان و خضر خان هزاره را با جمعى براى آوردن بيگم پادشاه و ساير بيگمان كه در كابل بودند نامزد ساختند و پيش از رسيدن اين گروه ميرزا سليمان قاضى نظام بدخشى را كه از علماى نامدار بود و آخر خطاب قاضى خان يافت نزد منعم خان به وكالت فرستاده مقدمات صلح در ميان آورد مشروط به اينكه يك بار نام او را نيز در خطبه داخل سازند . منعم خان بنابر مصلحت عموم به لوا قبول نمود و ميرزا سليمان به همان قدر خرسند شده متوجه بدخشان گرديد و در اوايل جلوس على قلى خان خطاب خان زمانى يافته در سر كار سنبل بر سر شادى خان افغان كه يكى از امراى عدلى بود لشكر كشيد و بر سر آب رهب با فوج كارآمدنى خان زمان كه دو سه هزار سوار بودند جنگ عظيم كرده هزيمت داد . خان زمان در استعداد رفع و دفع او بود كه هم در اين اثنا خطوط از دهلى و آگره و اتاوه رسيد كه هيمون بقّال با لشكر قتّال و فيل و مال بسيار از جانب عدلى به استعداد قتال امرا را از حدود هندوستان برداشته نزديك به دهلى رسيد و اسكندر خان اوزبك از آگره و قيا خان كنك از اتاوه و عبد الله خان ازبك از كالپى و حيدر محمّد خان از بيانه و ديگران از سرحدها آمده در دهلى با تردى بيگ خان جمع شدند و خان زمان همان طرف آب جون ماند و نتوانست به ايشان ملحق گشت و پير محمّد خان شروانى كه از اردوى بزرگ به وكالت نزد تردى بيگ خان آمده بود با عساكر منصور همراه شد و نزديك به تغلق آباد در سواد دهلى محاربهء صعب دست داد و عبد الله خان اوزبك و لعل خان بدخشى كه در برانغار بودند صف اعدا را برداشته راست تا قصبهء هودل و پلول « 2 » تعاقب نمودند و غنيمت بسيار گرفتند و هيمون كه از قلب‌گاه با فيلان كوه پيكر جدا مانده بود آوازه در انداخت كه حاجى « 3 » خان از جانب\r\n\r\n\r\n","description":"","footnote":"\r\n( 1 ) . نسخه : مير ميران ابو القاسم .\r\n( 2 ) .  Palwal \r\n( 3 ) . نسخه : حاجى نكر خان ، يكر خان .\r\n","page_name":" 10 ","page_number":16},
  {"content":"\r\n\r\nالور آمد و بر سر تردى بيگ خان كه جمعيتى اندك داشت راند ، او را به يك جمله برداشته فيروزى يافت و از ترس خديعت بازگشت ، مغول تعاقب نكرد و نماز شام چون امراى لشكر از تعاقب بازگشته به معسكر رسيدند آنجا خود هيمون فرودآمده بود . آهسته‌آهسته از شهر دهلى گذشته راه فرار پيش گرفتند و هيمون مردم خود را از تعاقب ايشان منع كرد و خان زمان از راه ميرتهه در سر هند به اين جماعت رسيد .\r\nشاهنشاه چون اين خبر موحش شنيدند ، خضر خان خواجه را كه گلبدن بيگم عمهء شهنشاهى در حبالهء او بود به مقابله سكندر نامزد فرموده متوجه استيصال هيمون گشته در سر هند نزول اجلال واقع شد و امراى منهزم در آنجا ملازمت كردند .\r\nخان خانان كه از تردى بيگ خان انحراف مزاج داشت و با وجود آن او را طوقان ، يعنى برادر بزرگ مىگفت ، باعث شكست آن لشكر بود . نفاق تردى بيگ خان را دانسته و خاطرنشان شاهنشاهى ساخته و خان زمان و جمعى ديگر را گواه بر ثبوت مدعاى خويش كشيده رخصت گونه‌يى از براى قتل او حاصل كرد و نماز ديگرى سيركنان به منزل تردى بيگ خان رفته و او را همراه گرفته به منزل خود در خرگاهى آورده آخر نماز شام خود به بهانهء طهارت برخاست و جمعى را كه مقرر ساخته بود اشاره به قتل تردى بيگ خان كرد تا كار او را تمام ساختند و صباح به ديوان نيامده خواجه سلطان على و مير منشى را نيز متهم به نفاق داشته همراه خنجر بيگ خويش تردى بيگ خان گرفته مقيد ساختند و بعد از چندگاه مخلص يافتند و هيمون در دهلى خود را راجه بكرماجيت كه راجهء بزرگ در هندوستان بود و ابتداى تاريخ اهل هند از زمان او است كه هزار و شش صد سال و كسرى از آن گذشته خطاب داد و احكام دين اسلام را تغير نموده با هزار و پانصد فيل جنگى و خزينهء بىحد و قياس و لشكر گران در پانىپت به استقبال جنگ برآمد چون توپخانه را پيشتر از خود فرستاده بود بر جمعى از امراى كبار مثل خان‌زمان و اسكندر خان و ديگران به رسم منقلاى آمده پيش‌دستى نموده توپخانهء او را به اندك جنگى در پانىپت به دست آوردند و هيمون امراى افغان را كه مقدم ايشان شادى خان مسوانى بود به زيادتى مناسب و جايگير اميدوار ساخته در خزانه را گشاده و انعامات وافر داده تسلى سپاه نمود و افغانان بس كه از تحكّمات او به جان آمده بودند زوال او را از خدا\r\n\r\n","description":"","footnote":"","page_name":" 11 ","page_number":17},
  {"content":"\r\n\r\nمىخواستند و به زبان حال و مقال نعم الانقلاب و لو علينا مىخواندند و شباشب يلغار كرده و از پانىپت گذشته بر فيلى هواى نام سوار به موضع كهرمنده كه حالا در آنجا سراى است مشهور آمد و صباح روز جمعه دهم ماه محرم المكرم از سنهء اربع و ستين و تسعمائه ( 964 ) كه روز عاشوره باشد :\r\n بر دوست مبارك است و بر دشمن شوم \r\nآغاز قتال و جدال ما بين امراى منقلاى و افواج هيمون واقع شد شاهنشاه و خان خانان در آن روز در سه كروهى معركهء جنگ بودند و مدد مىفرستادند تا خبر فتح آمد و هيمون كه لشكر او همه بيدل بود و اعتماد كلى بر فيلان داشت با حلقهء خاصه حمله بر افواج قاهره آورد تذبذب و تسلسل و تزلزل تمام در برانغار و جرانغار انداخت و باز به سعى جوانان تيرانداز و ضربت شمشير كارآزمايان كين‌گذار آن رخنه التيام يافت و كار از دست رفته انتظام گرفت و هيمون بر قلب كه خان زمان بود رانده تمام فيلان را چون كوه برداشته بدان‌جا برد و غازيان او را زير تيرباران گرفتند و هيمون در آن حالت سربرهنه چون ديوانهء سگ گزيده فرياد بده و بستان مىكرد ، افسونى كه تعليم يافته بود مىخواند . ناگاه تير اجل كه هيچ سپرى دافع آن نتواند بود در چشم احوال او رسيد چنانچه از كاسهء سر تهى مغز او گشت و بىشعور شد و جمعى كه نزديك او تردد مىكردند اين حال ديده متفرق گشتند و لشكريان اهل اسلام تعاقب ايشان نموده قتل عام كردند و شادى خان مسوانى كه مقدمة الجيش بود كشته شد و شاه قولى خان محرم به فيل هيمون رسيد و فيلبان گفت مرا نكشيد هيمون بر فيل من سوار است و او را بدان حال در معسكر آوردند و شيخ گدايى كمبوه و جماعتى به شاهنشاهى گفتند كه چون غزاى اول است شمشير را بر اين كافر بايد آزمود كه ثواب بسيار دارد . فرمودند اين را حالا كه حكم مرده دارد چه بزنم ؟ اگر در او حسّ و حركتى مىبود تيغ آزمايى مىكردم پيش از همه خان خانان به نيت جهاد شمشيرى انداخت بعد از آن گدايى شيخ و ديگران به تلاش كشتند و آن مثل راست آمد كه سوختنى را كشتن چه سود ، و اين تاريخ يافتند :\r\n ز روى مكر و تزوير و دغاگر حضرت دهلى * به دست افتاد ناگه از قضا هيمون هندو را\r\nجلال الدين محمّد اكبر آن شاه فلك رفعت * به عون لطف حق بگرفت هندوى سيه‌رو را \r\n\r\n","description":"","footnote":"","page_name":" 12 ","page_number":18},
  {"content":"\r\n\r\n دبير صنع بر لوح بقا با خامهء قدرت * رقم زد بهر سال فتح آن بگرفت هيمو را \r\nقريب به هزار و پانصد فيل و خزينه و اسباب خارج از حساب محاسب وهم غنيمت يافتند و پير محمّد خان و حسين خان خويش مهدى قاسم خان و جماعت به اتفاق سعيد خان مغول از دهلى تعاقب گريختگان كرده و از الوار گذشته و خود را به زن هيمون كه فيلان پربار زر مىبرد نزديك رسانيدند و او در كوهستان و جنگل موضع كواده « 1 » از بجواره درآمد ، اما زر را گذاشت و اكثرى را كواران ولايت بجوار تاراج كردند و پاره‌يى كه به دست غزاة افتاد چندان بود كه به سپرها بخش نمودند و « نثار زرها » تاريخ يافته شد و در آن راهى كه رانى گذشت آن‌قدر اشرفى و خشت‌ها از طلا افتاده بود كه تا چند سال رهگذريان و مسافران مىيافتند و خزينه‌يى كه شير شاه و اسليم شاه و عدلى سالها جمع كرده بودند به اين‌گونه تلف شد .\r\n بخور بپوش و بپاش و بده كه حاصل عمر * خرد نداشت كسى كو به ديگرى بگذاشت\r\nمنه ذخيره كه بسيار كس ز غايت حرص * نهاد گنج به صد رنج و ديگرى برداشت \r\nچون روز دوم از فتح به پانىپت رسيدند منارى از گلها بنا فرمودند و از پانىپت بىتوقف به دهلى رسيدند و هر منبر را از سرنو به خطبه زينت دادند و يك ماه توقف واقع شد و امراى نامدار به جانب آگره و سنبل و ديگر شهرها نامزد شدند و خبر در دهلى رسيد كه در نواحى چميارى « 2 » كه موضعى است به بيست كروهى لاهور ، خضر خان از پيش سكندر شكست يافته به لاهور آمد . شاهنشاهى به چاندهر نهضت فرموده بودند كه سكندر باز به كوه سوالك رفت و رايات عاليه تعاقب نموده تا ديسوهه و دهميرى حركت نمود .\r\nمخفى نماند كه به جهت عروض عوايق مىخواهد كه بعد از اين جزئيات وقايع را به اصل گذاشته به كليّات حوادث پرداخته ، جواد خامه را عنان گسسته يك اسبه در سواد اين ميدان دواند و سوانح اين چهل سال را از جلوس خلافت پناهى مجملا تمام سازد و منه التوفيق .\r\nدر اين سال سكندر در قلعهء مانكوت متحصن شد و امراى كبار هر روز جنگ\r\n\r\n\r\n","description":"","footnote":"\r\n( 1 ) . نسخه : كوا و بجواره ، كدا و بجوار ؛ در ترجمهء انگليسى :  Kuwa  با علامت سئوال ، جلد 2 ، ص 9 .\r\n( 2 ) . نسخه : جميارى .\r\n","page_name":" 13 ","page_number":19},
  {"content":"\r\n\r\nانداخته كار بر او تنگ ساختند ، خصوصا محمّد حسين خان خويش مهدى قاسم خان در آن جنگها ترددى كرد كه اگر رستم زنده مىبود انصاف مىداد و برادرش حسن بيگ كشته شد .\r\n بر سر كوى تو حسن كشته شد * اى سر كويت بتر از كربلا \r\nو آن ترددها كه از اين طرف شاهنشاهى و از آن طرف سكندر مىديد باعث اعتبار حسين خان گشته او را روز به روز به درجات عالى رسانيد و او لكه‌هاى معتبر در جايگير او مقرر گشت تا عاقبت به حكومت لاهور رسيد و بسيار جا شمشير نمايان زد . چون مدت محاصره به طول انجاميد و غله در اهل قلعه بسيار قيمتى شد و امراى نامى سكندر يكان يكان مثل سيد محمود بارهه و غير آن جدا شده به درگاه آمدند . سكندر مقدمات صلح در ميان آورده پسر خود عبد الرحمن نامى را همراه غازى خان سور به وسيلهء اتكه خان و پير محمّد خان به تاريخ بيست و هفتم ماه رمضان سنهء اربع و ستين و تسعمائة ( 964 ) به ملازمت شاهنشاهى فرستاد و چند فيلى نامى پيشكش كرد و قلعه را سپرد و فرمان نوشتند كه جونپور در وجه جايگير سكندر بالفعل مقرر باشد و چون ولايت پيش را از دست افغانان مستخلص سازد ، خان زمان ، قايم‌مقام وى شود و سكندر به راه دامن كوه به جونپور رسيد و چون خان زمان ، جونپور را متصرف گشت او برحسب فرمان ولايت گور « 1 » را خواست كه در تحت تصرف بيارد آنجا وقايع گوناگون پيش او آمد و بعد از چندگاه از بازى چرخ منصوبه چنان نشست كه او هم با حريفان هم‌دست سابق لاحق گرديد و روزگار دغاباز بساط نشاط او را هم درنوشت .\r\n دايم نه بساط عشرت افراشتنى است * پيوسته نه تخم خرمى كاشتنى است\r\nاين داشتنىها همه بگذاشتنى است * جز ذرهء دردى كه نگه داشتنى است \r\nو هم در ايام محاصره ، محمّد قلى خان برلاس و اتكه خان و امراى ديگر بلقيس زمان بيگم پادشاه را با ديگر مخدرات ستر عفاف از كابل به معسكر رسانيدند و به تاريخ دوم شهر شوال سنهء نهصد و شصت و چهار رايات اجلال به جانب لاهور متوجه گرديد و در اين يورش خان خانان را نسبت به اتكه خان به تقريب دويدن فيل\r\n\r\n\r\n","description":"","footnote":"\r\n( 1 ) . گور شهر اصلى بنگال است ( ترجمه ، جلد 2 ، پاورقى ص 12 .\r\n","page_name":" 14 ","page_number":20},
  {"content":"\r\n\r\nخاصهء شاهنشاهى بر سراپرده سراى او بدمظنگى واقع شد و اتكه خان در لاهور آمده همه پسران را همراه آورده به منزل خان خانان سوگند كلام مجيد خورد تا شبهه مرتفع گشت و در اين سال سلطان آدم گهكر در لاهور به وسيلهء ملا عبد الله سلطان‌پورى به ملازمت درگاه شتافت و در ميان خان خانان و او عقد اخوّت صورت بست و به حضور بندگان شاهنشاهى نزاعى كه ميان كمال خان و برادرزادهء او بود به اصلاح انجاميد و سلطان آدم به اعزاز و احترام تمام و انعام و اكرام موفور به جانب وطن مألوف مراجعت نمود و بعد از گذشتن موسم بشكال ، اعلام شاهنشاهى به جانب دهلى نهضت فرمود و در منزل جالندهر صحبت عقد خان خانان به مهد علياى سليمه سلطان بيگم دختر ميرزا نور الدين محمّد خواهرزادهء پادشاه غفران پناه منعقد شد و جشن عالى ترتيب يافته نثارها و ايثارها وقوع يافت .\r\nو به تاريخ بيست و پنجم جمادى الثانى سنهء خمس و ستين و تسعمائة ( 965 ) موكب عالى به دهلى نزول فرمود و خان خانان در آن ايام در هفته دو روز به ديوانخانه آمده به اتفاق اعيان مملكت مهمات به فيصل مىرسانيد و از جمله سوانحى كه در آن ايام روى داد ، قصهء عشق‌بازى خان زمان است به شاهم بيگ .\r\nمجملا آنكه در ملازمت پادشاه غفران پناه دو صاحب جمال خوش خلق پسنديده اطوار در سلك قورچيان انتظام داشتند : يكى خوشحال بيگ ، دوم شاهم بيگ كه پسر ساربان‌باشى شاه طهماسب بوده هر دو در حسن خلق و خلق يگانهء زمانه و در شيوهء دليرى نشانه بودند و خان زمان وقتىكه هنوز به جانب سنبل تعيين نشده بود با شاهم بيگ پنهان نظرى داشت و زبان حالش همه با اين مقال گويا بود :\r\n نشان بر تختهء هستى نبود از عالم و آدم * كه جان در مكتب شوق از تمناى تو مىزد دم\r\nكه دارد اين‌چنين عيشى كه در عشق تو من دارم * شرابم خون ، كبابم دل ، نديمم درد ، نقلم غم \r\nو چون بعد از حادثهء غفران پناهى به ملازمت شاهنشاهى رسيد به شاهم بيگ كه داخل قورچيان درگاه بود پيمان به ايمان مؤكد شد و از حدود لكهنو كسان در دهلى خفيه به طلب او فرستاد تا فرار نموده به او ملحق گرديد و خان زمان به رنگ خبايث\r\n\r\n","description":"","footnote":"","page_name":" 15 ","page_number":21},
  {"content":"\r\n\r\nماوراء النهر كه جوانان را به پادشاهى برداشته هنگامهء بهار را به جهت شوق و انبساط گرم مىدارند ، به شاهم بيگ نيازمندى تمام پيدا كرده او را پادشاهم مىگفت و خود را در رضاى او باخته و تسليم كرده و اكثر اوقات يتاق گرفته مانند ديگر خدمتكاران به حضور در خدمتش قيام مىنمود و امثال آن ، و فقير از مرحومى و مغفورى امير « 1 » ابو الغيث بخارى دهلوى - رحمة الله عليه - كه شاهم بيگ نسبت ارادت‌گونه به مير داشت ، شنيده‌ام كه در آن ايام كه شاهم بيگ از اردوى معلى به جونپور رفت به مقتضى عهد صبى كه قريب العهد من ربى است به نماز با جماعت و درود و تلاوت و ادعيه و دوام طهارت بسيار مقيد بود و نظر بر نامشروعات نمىانداخت و خان زمان نيز بنابر تبعيت او به صفت تشرع و صلاح آراسته گشته بود و براى خاطر شاهم بيگ محتسبان در اردوى خود گماشت تا به امر معروف و نهى منكر قيام نموده كسر ملاهى و مناهى كنند و مير سيد محمّد مكى را كه به هفت قرائت قارى كلام مجيد و جامع اين اوراق نيز در سنبل قرآن پيش او در زمان اسليم شاه درست كرده بود براى تعليم شاهم بيگ نگاه داشته رعايت فوق الحد و الغايه فرمود . چون زهد كودكان كم‌بقا مىباشد آن صلاح در اندك مدت به ضد مبدل شد .\r\n عمرى به شكيب مىستودم خود را * در شيوهء صبر مىنمودم خود را\r\nچون عشق آمد كدام صبر و چه شكيب * المنة لله آزمودم خود را \r\nشاهم بيگ بر زن لولى آرام جان نامى كه بسيار دل‌ربا و شيرين حركات بود به موجب آنكه :\r\n به مقبولى كسى را دست‌رس نيست * قبول خاطر اندر دست كس نيست\r\nبسا لولىوش شيرين كرشمه * كه ريزد خون ز دلها چشمه چشمه\r\nبسا زيبا رخ و شيرين شمايل * كه سويش طبع مردم نيست مايل \r\nمايل شد و او نيز به صد دل و جان راغب و طالب اين گشت و با آنكه خان زمان آن لولى را به صيغهء نكاح در تصرف خود داشت ، به شاهم بيگ ايثار كرد و شاهم بيگ روزى چند با او به كام دل بوده و او را به عبد الرحمن بن مويد بيگ كه محبت جانى\r\n\r\n\r\n","description":"","footnote":"\r\n( 1 ) . نسخه : پسر .\r\n","page_name":" 16 ","page_number":22},
  {"content":"\r\n\r\nبه او داشت بخشيد و گذاشت . چون اخبار خان زمان به عرض درگاه رسيد غيرت شاهنشاهى تاب نياورده فرمان طلب شاهم بيگ به نام خان زمان از آگره و دهلى به جونپور صادر شد و فرمانى ديگر به نام جايگير داران آن حدود صدور يافت كه اگر خان زمان در اين باب اهمال ورزد بر سر او اغناغ ، يعنى جمعيت كرده به سزا رسانند . خان زمان ، برج على نام ، معتمدى را از نوكران خود به جهت تلافى اين تقصيرات و تدبير كار از دست رفته به در خانه فرستاد . او نخست از همه به منزل پير محمّد خان كه نيابت مطلق از جانب خان خانان داشت و منزل او بر سر برجى بود رفته پيغام گزارد و شايد سخنى درشت هم در اين ضمن گفته باشد . پير محمّد خان او را از بالاى برج پايان انداخت تا خرد گشت و از قساوت قلب به قهقهه گفت كه اين مردك حالا مظهر اسم خود گرديد . خان زمان اين خبر شنيده و دل به مفارقت شاهم بيگ نهاده به زبان حال مىگفت :\r\n وصل چو سر زد ز ولايت برون * باد فراق ز نهايت برون ( كذا )\r\nدر هوس وصل بود سينه سوز * وعده به دكانچهء مويينه دوز \r\nو به حسب ضرورت او را رخصت پرگنهء سرهرپور كه هيجده كروهى جونپور است و به جايگير عبد الرحمن بيگ مقرر بود داد تا ايامى چند در آنجا به سير و شكار مشغول باشد و بعد از آنكه اطفاء نائرهء غضب شاهنشاهى شود مراجعت نمايد . شاهم بيگ ، عبد الرحمن بيگ را گرفته در آن قصبه كه حوض آبى صاف و باغى روح‌افزاى و عمارتى دلكش ميان حوض دارد جاى نزه و مرفه است آمده به سر مىبرد تا آنكه روزى مجلس شراب داشتند و سرگرم شدند . شاهم بيگ به مقتضاى آنكه :\r\n سرود و عاشقى و مىپرستى * سبب شد هر سه چيز از بهر مستى\r\nشراب و عاشقى چون شد به هم يار * معاذ الله به رسوايى كشد كار \r\nاز عبد الرحمن بيگ ، آرام جان را طلبيد . او عذر نكاح آورد . شاهم بيگ از او آزرده خاطر گشته آن محبت در ساعتى به عداوت انجاميد .\r\n ديده‌ام بسيار كز سير سپهر بيمدار * دوستان دشمن شدند و دوستيها دشمنى \r\nو از روى غرور و مستى شراب و جوانى فرمود تا عبد الرحمن را بستند و\r\n\r\n","description":"","footnote":"","page_name":" 17 ","page_number":23},
  {"content":"\r\n\r\nآرام جان را به گمان آنكه اول از او بود از منزل عبد الرحمن طلبيده با وى صحبت داشت و مؤيد بيگ برادر خرد عبد الرحمن بيگ از روى غيرت جمعيت به هم رسانيده قصد بالاخانه‌يى كه شاهم بيگ با آرام جان بر آن بود نمود و شاهم بيگ به مدافعه برخاست و جنگ شد در آن حالت مستى تيرى به مقتل او رسيد و به آن درگذشت و اين مصراع تاريخ يافتند كه :\r\n برداشت آه و گفت كه شاهم شهيد شد \r\nمخفى نماند كه چون عدد آه ساقط گردد نهصد و شصت و سه تاريخ مىشود با وجود اين در اينجا تردد است كه آيا قضيهء شاهم بيگ در اين سال واقع شده يا در سال گذشته و قياس ثانى است ، و الله اعلم . و عبد الرحمن بيگ خلاص يافته به درگاه آمد و تربيت يافت و خان زمان لباس ماتم پوشيده تا به آب گنگ تعاقب عبد الرحمن بيگ نمود و بر مقصود دست نيافته با چشم گريان و دل بريان مأيوس بازگشت .\r\n در ماتم شمس از شفق خون بچكيد * مه روى بكند و زهره گيسو ببريد\r\nشب جامه سياه كرد ازين ماتم و صبح * برزد نفسى سرد و گريبان بدريد \r\nو خان زمان در آن چند سال به اندك مردم با فوج بسيار از افغانان جنگهاى مردانه كرده فتح نمود و جنگهاى او كارنامه‌يى بود بر جريدهء روزگار ، از آن جمله جنگ لكهنو است كه حسن خان بچگوتى با بيست هزار كس آمد و خان زمان مجموع از سه چهار هزار كس زياده نداشت و تا زمانىكه غنيم از آب كروى گذشته با فوج بهادر خان جنگ انداخته است او خود را مشغول به خوردن طعام داشته ، باز چون خبر آوردند كه غنيم درآمده رسيد ، گفت بساط شطرنج بياوريد . او به فراغ بال بازى مىكرد . باز گفتند كه فوج بيگانه مردم ما را برداشت آن زمان سلاح طلبيده پوشيده و زمانىكه سراپرده‌ها را به تاراج مىبردند ، تمام لشكر او پريشان شده بود ، بهادر خان را گفته حالا تو برو . بعد از آن خود به اندك مردمى كه داشت طبل نواخته به جنگ درآمد و خصم را برداشت و تا هشت و هفت كروه تعاقب نموده از كشته پشته و از مرده توده ساخت و مظفر بازگشت و هم‌چنين در جونپور با گوريه كه خود را سلطان بهادر خطاب كرده و سكه و خطبه خود را در بنگاله خوانده با سى چهل هزار سوار\r\n\r\n","description":"","footnote":"","page_name":" 18 ","page_number":24},
  {"content":"\r\n\r\nتخمينا به جونپور رسيد و حشم و خدم خان زمان تمام در جنگ به غارت رفت و زمانىكه خان زمان از سر سفره برخاست ، غنيم سفره را همان‌طور گسترده يافت و شروع در تاراج كرد . عاقبت خان زمان با جمعى معدود برآمده دمار از روزگار افغانان برآورد و كشت و اسير ساخت و چندان غنيمت يافت كه لشكرش را آرزوى هيچ چيز نماند و الحق به اقبال شاهنشاهى فتوحاتى كه او و برادرش با جماعت خويش در شرق رويهء هندوستان نمودند از كم كسى به وجود آمد و اگر داغ معصيت بر جبين اخلاص نمىنهادند اين هر دو برادر سمت پادشاه نشانى داشتند . اما آخر الامر آن همه تردد و سعى را به خاك سلطانى و خانى و درجهء امير الامرايى رسانيديم ، اما چون پرداخت دولت و جاه در حوصلهء تو نيست ، احتمال‌انگيز فتنه و فساد در تو باقى است ، بنابراين از تو هم چند روز اسباب غرور تو را انتزاع مىنماييم تا مزاج فاسد و دماغ مغرور تو به حال آيد . الان مناسب چنان است كه علم و نقاره و اسباب حشمت را بسپارى . پير محمّد خان به موجب فرموده عمل نموده آن موادّ پندار را كه خيلى مردم امّى را مخبّط ساخته و مىسازد و از جادهء مروت و فتوت انداخته و مىاندازد و با غول بيابان رفيق گردانيده و مىگرداند در لحظه‌يى به كسان خانى سپرد و همان ملّا پير محمّد كه بود شد بلكه بدتر از آن گشت .\r\n عاريّت است هرچه دهد گردش سپهر * عارض بود بياض كه بر گرد آسياست \r\nو مقارن آن حال مولانا را به قلعهء بيانه فرستادند در آنجا محبوس بود و از آنجا هر چند رساله‌يى در باب برهان تمانع كه عبارت است از ماحصل كريمهء لو كان فيهما الهة الّا اللّه لفسدتا ، در ميان متكلمين بحث مشهور است و غير آن به نام خان خانان نوشته و وسيلهء استشفاع و استخلاص خود ساخته فرستاد سودمند نيامد .\r\n دل شيشه‌يى است چون شكنى كى شود درست * ظرف كلال نيست كه سازى و بشكنى \r\nبعد از چند روز او را از بيانه به حكم خان خانان به مكهء معظمه فرستادند و هنوز در گجرات بود كه فترات خانان شد و او بازگشته به ملازمت شاهنشاهى رسيد و خطاب ناصر الملكى يافته به تعاقب خان خانان نامزد گشت ، چنانچه به جاى خود مذكور شود ، ان شاء الله تعالى . و منصب وكالت خان خانان به جاى پير محمّد خان به\r\n\r\n","description":"","footnote":"","page_name":" 19 ","page_number":25},
  {"content":"\r\n\r\nحاجى محمّد خان سيستانى كه او هم از نوكران خانى بود انتقال يافت و اين مصرع حسب حال بود كه :\r\n سگ نشيند به جاى كيپايى \r\nو شيخ گدايى كنبوه پسر جمال كنبوى شاعر دهلوى را به تقريب آشنايى خان خانان كه بعد از شكست ثانى هند در ايام غربت در گجرات به او به هم رسيده بود بر جميع اكابر هندوستان و خراسان تقديم داده منصب رفيع القدر صدرات بر او مسلم داشتند و خان خانان بلكه شاهنشاهى نيز اكثر اوقات در منزل او به مجلس سماع كه از آن سراسر تكلف مىباريد و دكّان تزوير ساخته بود حاضر مىشدند و چون از آن زمانىكه بناى اسلام در هندوستان واقع شده ، حق سبحانه و عز شأنه اعيان و اشراف دنيادار به خلاف مشايخ كبار اين ديار را هميشه رعيت‌سرشت و محكوم طبيعت و پست‌فطرت آفريده و جاه [ و 
  ] جلال دولت ايشان هرگز به ضرب شمشير نبوده جز به تزوير ديگر و نفاق ذاتى و بدنامى و جامهء سرورى و سردارى بر قامت همت ايشان كوتاه آمده بود . اكابر ائمّه از اين معراج شيخ گدايى كه در علوّ نسب او هم‌سخن داشتند و خانه‌به‌خانه در ماتمى عظيم افتادند و سرّ كبّرنى موت الكبراء آشكارا شد .\r\n در تنگناى حيرتم از نخوت رقيب * يا رب مباد آنكه گدا معتبر شود \r\nو او قلم نسخ بر اراضى مدد معاش و اوقات خانزاده‌هاى قديم كشيده هركس را كه رذالت دربار او مىكشيد سيورغال مىداد و الا فلا و با وجود آن نظر به اين زمان كه سخن در هيچ جريب زمين انعام مدد معاش مىرود ، بلكه كمتر او را عالم بخش توان گفت و اعيان و اشراف ولايت هم كه مىآمدند از ممر ترفع و تحكم و تصدر بىموقع او نيز بودند و بعضى خود را به اين تسلى مىدادند كه :\r\n انّ الجهول اذا تصدّر بالغنى * فى مجلس فوق العليم الفاضل\r\nفهو المؤخّر بالمعالى كلّها * كتقدّم المفعول فوق الفاعل\r\nگر فروتر نشست خاقانى * نى ورا عيب و نى ترا ادب است\r\nمى نبينى كه سورهء اخلاص * زير تبّت يدا ابى لهب است \r\nو مير سيد نعمت رسولى كه مذكور شد قطعه‌يى گفته در جوامع و صوامع شهرت\r\n\r\n","description":"","footnote":"","page_name":" 20 ","page_number":26},
  {"content":"\r\n\r\nداد و خبيثها آن را در مسجد و ديوان خانهء شيخ گدايى نوشتند تا خواند و محو ساخت ، اما فايده نداشت و اين بيت از آن جمله است :\r\n نام گدايى مبر نان گدايى مخور * ز انكه گدايى بدست روى گدايى سياه \r\nو از او بعضى آثار بىاخلاصى و بىرايى و بدراهى نسبت به بندگان شاهنشاهى ظاهر شد كه به جاى خود مذكور شود و در اين ايام پيش قدوة الاكابر مير عبد اللطيف كه از اعاظم سادات سيفى قزوين است و از ولايت عراق در سال نهصد و شصت و سه به هند آمده بود شاهنشاهى ديوان لسان الغيب بنياد كرده سبق مىخواندند و پسر رشيدش ملكى ملكات حميده اطوارى امير كه مظهر الولد الحرّ يقتدى بابائه الغرّ مسمى به مير غياث الدين الملقب به نقيب خان است و در علم سير و تواريخ و اسماء رجال و ساير محاضرات آيتى است از آيات روزگار و بركتى از بركات زمانه و ثانى لوح محفوظ است و جامع اين منتخب را به او نسبت هم‌عهدى و هم‌درسى و عقد اخوّت دينى است ، حالا در ملازمت شاهنشاهى به خواندن علم تاريخ و ساير كتب نظم و نثر روزانه و شبانه اشتغال دارد .\r\nو در سنهء ستة و ستين و تسعمائة ( 966 ) فتح قلعهء گواليار شد و غلامى بهيل خان نام از عدلى كه متحصن در آن بود امان طلبيده كليد سپرد و « فتح باب قلعهء گواليار » تاريخ يافتند و در اين سال سنگرام خان نام نيز غلام عدلى قلعهء رنتهنبور به دست راى سرجن‌هادا فروخت و مجمل « 1 » آن واقعه اين است كه پيش از آنكه شاهنشاهى بلدهء آگره را محطّ رحال اقبال سازند و جمعى را از امرا مثل هندو بيگ مغول و غير آن به تسخير قلعهء رنتهنبور نامزد فرموده بودند آن جماعت سنگرام خان را در قبل داشته اطراف و نواحى قلعه را تاختند ، اما كارى نساختند و چون بيانه در وجه جايگير حبيب عليخان كه يكى از نوكران خان خانان بود بساور و توده ترك على كه به توده بهيون مشهور است به چغتايى خان مقرر شد و حبيب على خان را سرداران لشكر اعتبار كرده امراى نواحى را تابعين او ساخته نامزد فرمودند و تا مدت يك سال در محاصره داشت . كار بر اهل قلعه تنگ آوردند و سنگرام خان مقدمات صلح در ميان آورده ، سفيرى التماس نموده به جهت خاطرنشان ساختن بعضى مقدمات\r\n\r\n\r\n","description":"","footnote":"\r\n( 1 ) . در متن فارسى : مجملى .\r\n","page_name":" 21 ","page_number":27},
  {"content":"\r\n\r\nنزد خود طلبيد . خوانين والد فقير را با حاجى الحرمين الشريفين ، حاجى بهيكن بساورى به جهت اصلاح اين مهم انتخاب نموده فرستادند . بعد از ردّ و بدل بسيار ، سنگرام خان سپردن قلعه را مشروط به چند شرط ساخت ، از آن جمله دادن پاره خرجى از نقد و جنس و مهم‌سازى او از در خانه و امرا چون در اين باب تقاعد و تكاسل ورزيدند و زر هم نداشتند كه بدهند و گمان فتح به قهر و غلبه هم علاوهء آن شد و قلعه را به راى سرجن داد و هرچه خواست از او گرفت و سعى چندين سالهء اين جماعت پريشان نامشكور گشت و سنگرام خان به همراهى حاجى خان الورى به گجرات رفت و راى سرجن قلعه را به آزوقه و يراق استحكام داد و او به تقريب زردارى و جمعيت بعضى پرگنات حوالى قلعه را نيز متصرف شد و حبيب على خان و امرا بعد از مدتى كه تاخت و باخت كردند متفرق شده به جايگيرها رفتند و در اين سال جمال خان غلام عدلى كه چنار را متصرف بود ، وكيلى به درگاه فرستاده التماس نمود كه اگر كسى شايستهء كاردان را فرستند قلعه را به او سپارد و خان خانان ، مهر على بيگ سلدوز را كه آخر به مرتبهء خانى رسيده حاكم قلعهء چتور گشت ، همراه وكيل جمال خان با فرمان استمالت فرستاد و هم در آن ايام چون فقير از خانه برآمده و از بساور به قصد طالب العلمى به آگره رسيد به مهر على بيگ آشنا شده در منزل او مىبود و مهر على بيگ مبالغهء بسيار به اوستادى مرحومى شيخ مبارك ناگورى - رحمة الله عليه - والد مرحومى مغفورى شيخ ملوك شاه - طاب ثراه - نمود . كار به جايى رسانيد كه اگر فلانى در اين سفر رفيق من نباشد مهم رفتن را بر طرف مىسازم و هر دو عزيز نام برده به تقريب مروت‌هاى آشنايى مصلحت در رفتن فقير ديده ، خواهى نخواهى الحاح مرافقت نمودند تا در عين بشكال به جهت استرضاى خواطر اساتذه با وجود نو سفرى از تحصيل علم بازمانده مرتكب اخطار اسفار گرديد و از راه قنوج و لكهنو و جونپور و بنارس سيركنان عجايب عالم ديده و به صحبت بعضى از مشايخ و علماى كبار آن ديار رسيده در ذيقعدهء سنهء ستة و ستين و تسعمائة ( 966 ) از آب گنگ گذشته به چنار « 1 » درآمده شد و جمال خان كسان به استقبال او فرستاده ، مهر على را اندرون برد و محال شير شاهى و سليم شاهى و\r\n\r\n\r\n","description":"","footnote":"\r\n( 1 ) . نسخه : چنهار .\r\n","page_name":" 22 ","page_number":28},
  {"content":"\r\n\r\nيراق قلعه‌دارى نموده به مراسم مهماندارى كما ينبغى بپرداخت . چون فرمان استمالت مشتمل بر انعام پنج‌پرگنه از نواحى جونپور در عوض قلعهء چنار خوانده شد ، او توقعات ديگر نموده و تكليفات مالا يطاق كرده مهر على را تا زمانىكه جواب عرض داشت او از درگاه بيايد خواست كه معطل دارد . در اين ضمن از روى پركارى حرف و حكايت با خان زمان جدا داشت و با فتح خان افغان تبنى « 1 » كه با جمعيت تمام در قلعهء رهتاس بود جدا وعدهء قلعه مىداد و مهر على چون بر مكر و فريب او آگاه شد و به خاطرش توهمى از فتح خان نيز راه يافت كه مبادا با يكديگر هم‌عهد شده ضررى به او رسانند ، خود تنها به بهانهء سير از قلعه پايان آمده و مايان را همانجا گذاشته از آب گنگ به صد اضطراب گذشت و با جمال خان صحبت به لطايف الحيل داشته و دار و مدارى كرده به تقريب باز آوردن مهر على و صلح و صلاح وقت شام بر كشتى نشسته قصد عبور نموده آمد . اتفاقا كشتى در ورطهء هايل به دامن كوه افتاد كه متصل به ديوار قلعه است و تندبادى غريب برخاسته آن را متزلزل ساخت و اگر لطف خالق البرار و البحار بادبانى نمىكرد كشتى اميد در آن گرداب بلا به كوه اجل رسيده ذره ذره شده بود .\r\n رسيدم من به دريايى كه موجش آدمى خوار است * نه كشتى اندر آن دريا نه ملاحى عجب كار است \r\nو در جنگل دامن كوه چنار به مسكن و مأواى شيخ محمّد غوث كه از كبار مشايخ اهل هند و صاحب دعوت بود رسيده شد و [ به 
  ] يكى از خويشان شيخ دوچار گشته ، غارى نمود كه آن بزرگوار دوازده سال در آن منزوى بوده اوقات به غذاى برگ و ميوهء درختان بيابانى مىگذرانيد و كار او به بركت دعوت به جايى رسيد كه پادشاهان عالى مقدار كامكار سر اخلاص و ادب به تعظيم او فرود مىآوردند و بعد از آنكه مهر على به آگره آمد ، قلعهء چنار را فتو غلام عدلى در تصرف آورد و در سنهء ستة و ستين و تسعمائة ( 966 ) شيخ مشار اليه با مريدان و معتقدان و كر و فر تمام از گجرات به آگره رسيد و شاهنشاهى به اعتقاد درست او را ديدند و شيخ گدايى را به\r\n\r\n\r\n","description":"","footnote":"\r\n( 1 ) . نسخه : پنى . در ترجمهء انگليسى ، كلمه را  Tabni  ضبط كرده و در پاورقى آن را ترديدآميز خوانده‌اند ( جلد 2 ، ص 27 ) .\r\n","page_name":" 23 ","page_number":29},
  {"content":"\r\n\r\nموجب تنگ‌چشمى و نفاق و حسدى كه ائمهء هندوستان را با همديگر لازمهء ذاتى است ، آمدن اودكانى بالاى دكانش ساختن خوش نيامد .\r\n به نزد خرد اين سخن روشن است * كه هم‌پيشه هم‌پيشه را دشمن است \r\nو خان خانان نيز به تقريب تصرفى كه شيخ گدايى در مزاجش نموده بود با شيخ محمّد آشنايى چنان كه بايستى نكرد ، بلكه مجالس متعدد منعقد ساخته و رسالهء شيخ محمّد غوث را كه در آنجا كيفيت معراج خود بيان كرده گفته كه در بيدارى مرا مجالسه و مكالمه با حضرت رب العزة عز شأنه واقع شد و بر حضرت رسالت پناهى - صلى الله عليه و آله و سلم - تقديم كردند و امثال اين خرافات كه عقلا و نقلا مذموم و ملوم باشد در ميان آورده شيخ را پيش كشيده هدف تير ملامت ساختند تا به خاطر آزرده به گواليار رفت و به لوازم مشيخت و ارشاد بپرداخته به جاگير يك كرور كه داده بودند قناعت نمود .\r\nدر اين سال بهادر خان برادر خان زمان به قصد تسخير ولايت مالوه كه باز بهادر پسر سزاول خان در تصرف داشت تا قصبهء سپرى « 1 » رسيده بود كه فترات خان خانان شد و بازگشته آمد و به رخصت خان خانان به درگاه پيوست .\r\nو هم در اين سال حسين خان از اندرى به آگره آمد و با چندى از سرداران نامى جانب رنتهنبور رفته در سوپر تردّدهاى مردانه كرد و نمايان تاخت از آنجا حمله بر قلعهء رنتهنبور بود چنانچه راى سرجن را در جنگ برداشته گريزانده به درون قلعه برد و از او حساب گرفت و به تقريب برهم‌زدگى معركه خان خانان آن معركه را ناتمام گذاشته به گواليار آمد و از آنجا قصد مالوه داشت كه خان خانان او را به آگره طلبيد و به تاريخ بيستم جمادى الثانى سنهء سبع و ستين و تسعمائة ( 967 ) شهنشاهى به عزم شكار از آب جون عبور نمودند ، جمعى از غرض‌گويان كه حسد بر استقلال وكالت خان خانان داشتند ، خصوصا ادهم خان كه به سبب نسبت فرزندى ماهم‌انكه درجهء تقرب او از همه زياده بود و صادق محمّد خان و غيره فرصت يافته سخنان خان خانان به عرض رسانيدند و الحق شاهنشاهى هم كه تصرف نافذ در ملك نداشتند و از ممر بعضى خرجهاى ضرورى گاه‌گاهى معطل مىماندند و خزينه اصلا نبود و\r\n\r\n\r\n","description":"","footnote":"\r\n( 1 ) .  Sipri \r\n","page_name":" 24 ","page_number":30},
  {"content":"\r\n\r\nنوكران پادشاهى همه جايگيرهاى زبون و پريشانى احوال بر وجه كمال داشتند و ملا زمان خان خانان همه بسامان و مرفه الحال مىخواستند كه معركه به طرحى ديگر شود و ليكن قدرت تام نبود تا به مقتضاى اذا اراد الله شيئا هيّأ اسبابه دواعى جمع شد .\r\n چون معانى جمع گردد شاعرى آسان بود \r\nو نزديك به سكندره راؤ كه نصف راه دهلى است ماهم‌انكه به عرض رسانيد كه بيگم پادشاه را كه در دهلى بودند در اين ايام ضعفى طارى شده است . شاهنشاهى را بسيار ياد مىكند لاجرم عنان توجه به آن صوب معطوف داشتند و شهاب الدين احمد خان حاكم دهلى به استقبال آمده و به اتفاق همديگر سخنان چون كاه را كوهى در نظر نموده خاطر شاهنشاهى را بر خان خانان گران ساختند .\r\n خال و خطّ و زلف و ابرويت همه يك جا شدند * از براى كشتن مسعود محضر مىشود \r\nو كار به اينجا رسانيدند كه خان خانان قدوم موكب همايون را در دهلى از سعى ما دانسته در عزم انتقام خواهد بود و ما را مجال مقاومت به او نيست و مناسب همان است كه رخصت مكهء معظمه بيابيم . شاهنشاهى به مفارقت ماهم‌انكه نتوانستند دل نهاد و تسلى ايشان داده به خان خانان پيغام فرستادند كه چون بىاستصواب و رضاى شما اين‌قدر راه آمده‌ايم مقربان ما همه متوهم شده‌اند ، انسب آن است كه ايشان را استمالت دهيد تا به خاطر جمع توانند در خدمت ما قيام داشت . خان خانان خواجه امينا و حاجى محمّد خان سيستانى و ترسون محمّد خان را كه مرجع و مدار مهمات بودند به ملازمت فرستاد تا مقدمات عذرآميز مشتمل بر اظهار اخلاص و دولت‌خواهى گفتند و اين سخنان به درجهء قبول نيفتاده نامبردگان هم رخصت انصراف نيافتند و شهاب الدين احمد خان و ماهم‌اتكه كار و بار از پيش خود گرفته آوازهء تغير مزاج شاهنشاهى از خان خانان درانداختند تا شهرت تمام يافت و امرا يكى بعد از ديگرى از آگره به جانب دهلى راهى شدن گرفتند و اين معامله بعينها معاملهء سلطان ابو سعيد مغول بود با امير چوپان كه وزير پادشاه نشان بود و در كتب تواريخ مذكور است و مشهور سرّ الدّنيا كدأب الحمار اذا اقبلت اقبلت و اذا ادبرت ادبرت ظاهر شد .\r\n\r\n","description":"","footnote":"","page_name":" 25 ","page_number":31},
  {"content":"\r\n\r\n چو دولت خواهد آمد بنده‌يى را * همه بيگانگانش خويش گردند\r\nچون برگردد زمان نيك‌بختى * در و ديوار بر وى نيش گردند \r\nو پيش‌تر از همه قيام خان كنگ اين راه را سر كرد او هركس را كه مىرفت شهاب الدين احمد خان و ماهم‌اتكه به زيادتى منصب و جايگير اميدوار ساخته پايهء تقرب او مىافزودند و از جهت رعايت حزم در پى استحكام قلعه شدند و خان خانان در آگره با جمعى از مخصوصان خويش كنكاش طلبيد . راى شيخ گدايى با چندى ديگر اين بود كه پيش از آنكه پله‌گران شود خود به ايلغار رفته شاهنشاهى را به دست بايد آورد تا مجال دخل حسّاد فساد نباشد . خان خانان اين راى را نپسنديد و گفت چون مزاج شاهنشاهى از من متغير شده است ظاهرا ديگر صحبت راست نيايد و صورت ديگر خود چه احتمال دارد ، چه بعد از آنكه عمرى در دولتخواهى صرف كرده باشم در زمان پيرى داغ بدنامى بر پيشانى حال خود نهادن موجب خسران ابدى است . چون هميشه سير اماكن شريفه مركوز خاطر وى بود جهاز سفر حجاز نموده متوجه بيانه شد تا به راه ناگور رود و بر ما فى الضمير خويش اطلاع داده همه را رخصت درگاه داد و بهادر خان را كه از مالوه طلبيده بود همراه اين مردم روانه گردانيد و محمّد امين ديوانه را از حبس قلعهء بيانه خلاص بخشيد و گذاشت .\r\n بقايى نيست هيچ اقبال را چند آزمودستى * خود اينك لابقا مقلوب اقبالست برخوانش \r\nو اهل دخل به عرض رسانيدند كه خان خانان داعيهء رفتن پنجاب دارد و شاهنشاهى از دهلى به دست مير عبد اللطيف قزوينى پيغام فرستادند كه مقصود ما از اين آمدن پرداختن مهمات ملكى بود به طريق استقلال به ذات خود و چون از مدتى باز ميل تجرّد داشته‌ايد و داعيهء سفر حجاز كرده مبارك خواهد بود . حالا از پرگنات هندوستان آن‌قدر كه خواهيد متصرف شويد گماشته‌هاى شما محصول آنها هر جا كه باشيد مىرسانيده باشند . خان خانان به سمع رضا شنيده از ميوات عازم ناگور گشت و از اعيان با او غير از ولى بيگ ذو القدر و حسن قلى خان كه خان جهان شد و اسماعيل قلى خان برادرش و شاه قلى خان محرم و حسين خان خويش مهدى قاسم خان كسى ديگر نماند و از ناگور اسباب حشمت را از نقاره و علم آنچه داشت\r\n\r\n","description":"","footnote":"","page_name":" 26 ","page_number":32},
  {"content":"\r\n\r\nبه دست حسن قلى خان روانه درگاه گردانيد و شيخ گدايى نيز عاقبت در حدود بيكانير مفارقت گزيد و سرّ مضمون :\r\n و كلّ اخ يفارقه اخوه * لعمر ابيك الّا الفرقدان \r\nظاهر گرديد و شاهنشاهى از دهلى به عزيمت پنجاب به قصبهء جهجر رسيده بودند كه اين امارات را آوردند و مسرور شدند و در آن منزل شاه ابو المعالى به ملازمت رسيده از خبط دماغ خواست كه سواره دريابد او را مقيد ساخته به شهاب الدين احمد خان سپردند و هم در آن منزل پير محمّد خان شيروانى كه در گجرات انتظار موسم مىبرد ، خبر برهم‌زدگى معامله يافته و اسباب تفرقهء خان خانان شنيده به ايلغار رسيده ملازمت نموده خطاب ناصر ملكى يافتند ، اسباب و علامات خانى داده او را به تعاقب خان خانان نام زد فرمودند تا به سرعت به جانب مكّهء معظمه روان سازد و فرصت ندهد پير محمّد خان به تعجيل رفت و به تأنّى در ناگور توقف نمود از يك دو منزل دو رقعه نوشته به خان خانان فرستاد كه :\r\n آمدم در دل اساس عشق محكم همچنان * با غمت جان بلا فرسوده همدم همچنان \r\nخان خانان در جواب نوشته كه آمدن مردانه ، اما نزديك رسيده توقف كردن نامردانه و بعد از آنكه شاهنشاهى به دهلى مراجعت فرمودند منعم خان را از كابل براى وكالت طلبيدند و خان خانان از جهت ملاحظهء مالديو راجهء جوده‌پور كه با جمعيت تمام سر راه گجرات گرفته بود از ناگور به بيكانير آمد و از خبر تعاقب پير محمّد خان آزار بسيار يافته مأيوس شد و به اغواى بعضى ديو مردم عازم پنجاب گشت و اهل و عيال و اموال را به همراهى خلف صدق خود ميرزا عبد الرحيم كه حالا به منصب خان خانانى و سپه‌سالارى مخصوص است در سنّ سه سالگى در قلعهء تبرهنده كه جاگير شير محمّد ديوانه پسرخواندهء خان خانان بود نگاه داشت و خبر در ديبال‌پور رسيد كه ديوانهء مذكور آن همه اسباب و اشيا را متصرف شده انواع اهانت به متعلقان خانى رسانيد و خواجه مظفر على ديوانه را كه آخر مظفر خان گشت و درويش محمّد اوزبك را با سخنان نصايح‌آميز و دل‌آسا نزد ديوانه فرستاده باشد كه تا از حركات شنيع خود پشيمان شده به اصلاح باز آيد ، اما ديوانه را سگ گزيده بود .\r\n\r\n","description":"","footnote":"","page_name":" 27 ","page_number":33},
  {"content":"\r\n\r\n اى عاقلان كناره كه ديوانه مست شد \r\nو خواجه مظفر على را بسته به درگاه فرستاد و خان خانان را اين شكست بيشتر از همه باعث دل‌شكستگى شد و از آنجا با دلى پريشان جانب جالندهر توجه نمود و شمس الدين اتكه خان و پسرش يوسف محمّد خان و حسين خان خويش شهاب خان و ساير امراى پنجاب برحسب فرمان جمعيت نموده در حوالى پرگنهء دكهدار به موضع كنور پهلّور سر راه بر خان خانان گرفتند و جنگ عظيم درپيوست و حسين خان خويش مهدى قاسم خان در اين جنگ ترددها كرد و زخم شمشيرى به چشم او رسيد كه گويا چشم‌زخمى بود به حال او و از خانهء زين به زمين آمد و او را مقيد ساخته همراه ولى بيگ و پسرش اسماعيل قلى خان و چندى ديگر از سرداران به درگاه فرستادند ، چنانچه عن قريب مذكور شود ان شاء الله تعالى و خان خانان بعد از اين شكست گريخت و غنايم نامحصور به دست اتكه خان و لشكرش افتاد ، از آن جمله علم مرصّع به دُرر و جواهر بود كه خان خانان در آن سال به نذر مشهد مقدس اقدس امامى كه مخدومى مولوى جامى - قدس سره - اين ابيات در نعوت و صفات ايشان گفته‌اند كه :\r\n سلام على آل طه و يسن * سلام على آل خير النبّيّن\r\nسلام على روضة حلّ فيها * امام يباهى به الملك والدّين\r\nامام به حق شاه مطلق كه آمد * حريم درش قبله‌گاه سلاطين\r\nشه كاخ عرفان گل باغ احسان * دُر درج امكان مه برج تمكين\r\nعلى ابن موسى الرّضا كز خدايش * رضا شد لقب چون رضا بودش آيين \r\nعلى ساكنها الرحمة و الرضوان ساخته مىخواست كه ارسال دارد و مىگويند كه قريب به يك كرور زر به آن خرج شده بود و قاسم ارسلان « علم امام هشتم » تاريخ آن يافته ، اتكه خان آن را مع غنيمتهاى ديگر به درگاه فرستاد و داخل خزينهء عامره شد و از غرايب اتفاقات آنكه در اين سال خان خانان غزلى را كه از هاشمى قندهارى است اولچه ساخته به نام خود مشهور گردانيد و شصت هزار تنكه نقد به او در عوض آن حكم فرموده پرسيد كه اين‌قدر مبلغ چون است و او در بديهه لطيفه‌يى گفت كه شصت كم است . خان چهل هزار تنكه افزوده يك لك درست انعام داد و\r\n\r\n","description":"","footnote":"","page_name":" 28 ","page_number":34},
  {"content":"\r\n\r\nگويا اختر درگذر بود كه معا فترات واقع شد و آن غزل اين است كه اين مطلع از هاشمى است :\r\n من كيستم عنان دل از دست داده‌يى * وز دست دل به راه غم از پا فتاده‌يى\r\nديوانه‌وار در كمر كوه گشته‌يى * بىاختيار سر به بيابان نهاده‌يى\r\nگاهى چو شمع ز اتش دل درگرفته‌يى * گه چون فتيله با دل آتش فتاده‌يى\r\nبيرم ز فكر اندك و بسيار فارغم * هرگز نگفته‌ايم كمى يا زياده‌يى \r\nو اين مطلع نيز از هاشمى است :\r\n لبت خندان بود از چشم گريانى كه من دارم * دلت جمعست از حال پريشانى كه من دارم \r\nو خان خانان همين‌طور با وجود آنكه در خزينه هيچ نداشت ، يك لك تنكه به رام داس لكهنوى كه از كلاونتان اسليم شاهى در وادى سرود او را ثانى ميان‌تان سين توان گفت و در خلوات و جلوات با خان همدم و محرم بود و از حسن صوت او پيوسته آب در ديده مىگردانيد ، در يك مجلس از نقد و جنس بخشيده و هم‌چنين حجاز خان بداؤنى را كه اولا در سلك امراى افغانان داخل بوده علم و نقاره و طوغ داشت بعد از آن در آخر عمر ترك سپاهىگرى نموده و به مدد معاش جزوى قناعت كرده در روش زهد و عبادت استقامت يافت در صلهء قصيده‌يى كه مذيّل به نام خان ساخته بود يك لك تنكه نقد انعام داده او را امين تمامى سركار سرهند ساخته به آن صوبه نامزد گردانيد و مطلع آن قصيده اين است كه مطلع :\r\n چون مهرهء نگين سما شد فرو به آب * پرگار خاتمش به زمين داد لعل ناب \r\nآن سخن خواجه كلان بيگ درست شد كه شعرشناسى عالم بالا هم معلوم شد .\r\nديگر بدين قياس حاصل كه لك در نظر همت بلند خانى حكم يك داشت به خلاف اين خسان كه به روى آب آمده‌اند .\r\n بوى وفا گر شنوى از كسى * پاى « 1 » ببوسيش ز خسرو بسى \r\nو در ذى قعدهء اين سال بعد از تعين اتكه خان به جانب پنجاب خواجه عبد المجيد هروى را به خطاب آصف خانى مخاطب گردانيده به حكومت دهلى منصوب ساختند و حسين قلى خان را به تقريب اينكه پدرش ولى بيگ و برادرش\r\n\r\n\r\n","description":"","footnote":"\r\n( 1 ) . نسخه : پاى ببوسش ز طرفه بسى .\r\n","page_name":" 29 ","page_number":35},
  {"content":"\r\n\r\nاسماعيل قلى خان همراه خان خانان بودند بنابر مصلحتى به آصف خان سپرده متوجه پنجاب شدند و منعم خان حسب الحكم از كابل با مقيم خان خواهرزادهء تردى بيگ خان كه آخر شجاعت خان شد در منزل لودهيانه آمده ملازمت كرد و خطاب خان خانان يافته به منصب وكالت سرفراز گشت و سر دخل الولىّ و خرج الولىّ به ظهور پيوست و هم در اين منزل خبر فتح اتكه خان و هزيمت خان خانان به جانب كوه سوالك رسيد و اسيران را مقيد در نظر آورده به زندان سپردند و ولى بيگ كه زخم‌هاى كارى داشت از زندان به زندان جاودان رفت و سرش را به دهلى فرستادند و حسين خان را به خسرپورهء او ملك محمّد خان ولد مهدى قاسم خان سپرده آخر تربيت فرمودند و پتيالى « 1 » را كه قصبه‌يى است در كنار آب گنگ و مولد و منشأ مير خسرو - عليه الرحمة - است به جاگير او نامزد گردانيدند و خان خانان بعد از هزيمت در تلواره كه جايى است منيع بس محكم در كوه كوشمال « 2 » بر كنار آب بياه و حكومت آنجا به راجه گوبند چند تعلق داشت رفته متحصن شد و افواج شاهنشاهى نزديك رسيده جنگ انداختند و سلطان حسين جلاير كه جوانى بسيار خوش قامت ، متناسب الاعضا و شجاع بود در آن معركه افتاد . چون سر او را جدا كرده تهنيت‌گويان نزد خان خانان بردند روپاكى بر چشم نهاده و ياد حسن خدمات او را كرده به هاىهاى بلند گريسته ، گفت صد نفرين بر اين زندگى من كه به تقريب شآمت نفس من اين‌چنين جوانان ضايع مىشوند . هرچند هندوان آنجا خان خانان را تقويت مىدادند غم مسلمانىها دامن‌گير او شده و ملاحظه عاقبت كرده و راه دين خود پاك ساخته فى الحال به جهت استعفاى تقصيرات خود به دست جمال خان نام غلامى پيغامى فرستاده التماس ملازمت نموده و ملا عبد الله سلطان پورى مخاطب به مخدوم الملك براى استمالت و طلب او رفت و هنوز معركه جنگ همانجا بر پاى بود و آمد و رفت وكيلان بر جاى تا آنكه منعم خان با معدودى چند بىتحاشى در آنجا رفته و خان خانان را گرفته بازآورد و تمامى امرا حسب الحكم به استقبال رفتند و او را به تعظيم و احترام تمام به دستور سابق كورنش داده خطاياى او معفوّ گشت و خلعت خاص و اسب بخشيدند و منعم خان در منزل خود\r\n\r\n\r\n","description":"","footnote":"\r\n( 1 ) . متن فارسى : پيتالى .\r\n( 2 ) . متن فارسى : كوشمالى .\r\n","page_name":" 30 ","page_number":36},
  {"content":"\r\n\r\nبرده تمامى سراپرده‌ها را به لوازم و مصالح گذرانيد و بعد از دو روز خرج راه مناسب حال يافته به جانب مكّهء معظمه رخصت شد و صغار و كبار امرا و مقربان فراخور مناسب امداد نموده از نقد و جنس ذخيره‌يى كه تركان آن را چندوغ مىگويند دادند و حاجى محمّد خان سيستانى را به بدرقگى او نامزد كرده از آنجا به سمت دهلى كوچ فرموده خود به عزم سير و شكار به جانب حصار فيروزه متوجه شدند و در چهارم ربيع الاول سنهء ثمان و ستين و تسعمائة ( 968 ) به دهلى نزول اجلال واقع شد و به كشتى نشسته در دوازدهم ربيع الثانى به دار الخلافت آگره رسيدند و مىگويند كه خان خانان با توابع از راه ناگور روانهء گجرات گرديده در جنگلى انبوه از درخت مغيلان مىگذشت كه گوشهء دستارش به خارى بند شده از سر افتاد و چون اين را به شگون بد مىشمارند ، خان خانان را فى الجمله تغيرى در بشره روى نمود حاجى محمّد خان در بديهه خواند كه :\r\n در بيابان چون ز شوق كعبه خواهى زد قدم * سرزنشها گر كند خار مغيلان غم مخور \r\nو آن قبض خان به بسط مبدل گشت .\r\n به سخن بندها گشوده شود * به سخن زنگ دل زدوده شود\r\nبس گره كايد از زمانه به كار * كه نمايد گشادنش دشوار\r\nناگه از شيوهء سخن رانى * نهد آن كار رو به آسانى \r\nدر زمانىكه به پتن گجرات رسيد موسى خان فولادى حاكم پتن و حاجى خان الورى مراسم تعظيم به تقديم رسانيده به لوازم مهمانى پرداخته و روزى در حوض سهنس لنگ نام سير مىكرد كه مبارك خان افغان نامى نامبارك كه در ابتداى فتح هندوستان خان خانان حكم به قتل پدر او فرموده بود انتقام خيال كرده در وقت نماز شام كه خان خانان از كشتى فرود مىآمد با جمعى از اوباش به بهانهء ملاقات آمده به يك ضربت خنجر آبدار شربت شهادت چشانيد و اين تاريخ يافته كه :\r\n بيرم به طواف كعبه چون بست احرام * در راه شهيد گشت نايافته كام\r\nتاريخ شهادتش ز دل پرسيدم * گفتا كه شهيد شد محمّد بيرام \r\nو فقير به حسب تعميه يافتم :\r\n گفت گل گلشن خوبى نماند \r\n\r\n","description":"","footnote":"","page_name":" 31 ","page_number":37},
  {"content":"\r\n\r\nقطعه :\r\n از ساغر زمانه كه نوشيد شربتى * كان نوش جانگزاى تو از سم نيامده‌ست\r\nگيتى ترا ز حادثه ايمن كجا كند * كورا ز حادثات امان هم نيامده‌ست\r\nدزديست نقب زن فلك اندر سراى عمر * آرى به هرزه قامت او خم نيامده‌ست\r\nآسودگى مجوى كه كس را به زير چرخ * اسباب اين مراد فراهم نيامده‌ست\r\nدر جامهء كبود فلك بين و پس بدان * كين چرخ جز سراچهء ماتم نيامده‌ست\r\nبا خستگى بساز كه ما را ز روزگار * زخم آمده‌ست حاصل و مرهم نيامده‌ست\r\nخاقانيا فريب جهان را مدار گوش * كورا ز دور قاعده محكم نيامده‌ست \r\nخان خانان هميشه رقت قلب داشت و به سخنان اكابر مشايخ - رضى الله عنهم - معتقد و پيوسته در مجلس شريفش سخن از قال الله و قال الرسول بود . روزى در سيكرى به ديدن درويشى گوشه‌نشين رفت و از معنى اين آيت  تُعِزُّ مَنْ تَشاءُ وَ تُذِلُّ مَنْ تَشاءُ  پرسيد . چون درويش تفسير نخوانده بود جواب نداد . خان خانان خود گفت تعزّ من تشاء بالقناعة و تذلّ من تشاء بالسّؤال و نماز جمعه و جماعت از او هرگز فوت نمىشد و ليكن به تفضيل مايل بود و به حافظ محمّد امين خطيب مىگفت كه در القاب حضرت امير كلمهء چند بيشتر از ديگر اصحاب بيفزاى و ميان حاتم سنبلى نيز در همان تاريخ از عالم درگذشت و رخنه در دين افتاد كه موت العلماء ثلمة فى الدّين ، « و عند مليك مقتدر » تاريخ يافتند .\r\nو در دوازدهم رجب المرجب اين سال باز بهادر پسر سزاول خان حاكم مالوه با فيلان و حشم بسيار در هفت كروهى سارنگ‌پور به استقبال ادهم خان و پير محمّد خان و ديگر امراى نامدار آمده محاربه نمود و شكست يافت و حشم و خدم و حرم او به تمام به غنيمت افتاد . روزى كه اين فتح واقع شد اين هر دو سردار در منزل بودند و اسيران را گرفته مىآوردند ، خيل خيل به قتل رسانيده از خون‌هاى ايشان سيل روان شد و پير محمّد خان خندان به طنز مىگفت كه اين مقتول چه بلاگردن قوى داشت و از وى چه‌قدر خون شترك زد و بنيان الرب كه عبارت از انسان باشد به چشم خود در آن روز ديده شد كه در نظرش حكم ترب و خيار و گندنا داشت و چون فقير بىغرضانه در آن لشكر رفته بودم آن هول قيامت نشان را ديده به\r\n\r\n","description":"","footnote":"","page_name":" 32 ","page_number":38},
  {"content":"\r\n\r\nمهر على خان بيگ سلدوز آشناى خود گفتم كه چون باغيان سزاى خود يافتند ، زن و بچهء ايشان را خود به حسب شرع شريف قتل و اسر نيامده است او از غم دين و ديانتى كه داشت رفته به همين عنوان به پير محمّد خان گفت . در جواب مىگويد كه يك شب خود اين بنديان باشند چه مىشود و همان شب غارت‌گران قزاق اسيران اهل اسلام را از زنان مشايخ و سادات و علما و اعيان در صندوق‌ها و خورجين‌ها پنهان كرده به جانب اجين و ديگر اطراف بردند و سادات و مشايخ آنجا مصحف بر دست گرفته پيشواز برآمدند . پير محمّد خان همه را بكشت و آتش زد .\r\n جلد مصحف كنده و چرم نقاره ساخته * مىشود معلوم ازين كو دشمن پيغمبر است \r\nسخن در ظلم و شقاوت پير محمّد خان بود كه معاينه كرده شد و راست آمد آنكه سلف گفته‌اند كه من طلب العلم بالكلام تزندق و علماء الكلام زنادقة على اىّ مذهب كانوا . نعوذ باللّه من علم لا ينفع و دعاء لا يسمع و قلب لا يخشع و بطن لا يشبع . و ادهم خان تمام حقيقت فتح را مع بعضى فيلان مصحوب صادق محمّد خان به درگاه فرستاد و اكثر فيلان و حرم‌ها و پاتران و لوليان باز بهادر و ساير اشياى نفيس را خود نگاه داشت به اين تقريب شاهنشاهى به تاريخ بيست و يكم شعبان سنهء ثمان و ستين و تسعمائه ( 968 ) از آگره ايلغار نموده به سارنگ‌پور رسيدند و غنايم گرفته مهمات آن ملك را تنظيم داده در بيست و نهم ماه رمضان المبارك به پاى تخت آمدند .\r\nو در اين سال خان زمان با شير خان ولد عدلى كه بعد از پدر در چنهار قايم مقام شده و با جمعيت گران و لشكر بسيار به جونپور آمده بود ، به اتفاق ابراهيم خان اوزبك و مجنون خان قاقشال و شاهم خان جلاير جنگ كرده شكست داد و فتح عظيم نمود و اين فتح دوم بود در جونپور و در هفدهم ذيحجهء اين سال در آگره نزول اجلال واقع شد و در آخر اين سال به تقريب مظنهء سركشى خان زمان شاهنشاهى از راه كالپى گذشته و مهمانى عبد الله خان اوزبك حاكم آنجا به درجهء قبول افتاده به كره تشريف بردند و خان زمان و بهادر خان از جونپور ايلغار نموده و به رسم هواخواهان آمده و ملازمت كرده و فيلان و تحف نفيس پيشكش ساخته و به اسب و خلعت سرفرازى يافته به جانب جاگيرها مرخص شدند و « الصلح خير » تاريخ آن قضيه به\r\n\r\n","description":"","footnote":"","page_name":" 33 ","page_number":39},
  {"content":"\r\n\r\nزيادتى يك عدد شد .\r\n منهى اقبال درين كهنه دير * غلغله انداخت كه الصلح خير \r\nو در هفدهم ذى حجهء اين سال در آگره نزول اجلال واقع شد و هم در سنهء ثمان و ستين و تسعمائه ( 968 ) خدمت مولوى مولانا سعيد مدرس متبحّر روزگار از ماوراء النهر آمد و به تقريب ناتوان‌بينى ابناى زمان در هندوستان نتوانست بود .\r\n هماى گو مفكن سايهء شرف هرگز * در آن ديار كه طوطى كم از زغن باشد \r\nو خدّام قاضى ابو المعالى داماد خدمت عزيزان بخارا نيز كه در فقاهت بانى و ثانى فخر الائمه و در درويشى صاحب تلقين و ارشاد بود و بعد از اداى صلواة خمسه به ذكر جهر ارّه التزام داشت ، تشريف آورد و جامع اين منتخب چند سبق از اول شرح وقايه تيمّنا و تبرّكا در ملازمت آن بزرگوار خواند و نقيب خان نيز به جهت تيمن سبق پيش ايشان ساخت ، الحق عجب عزيزى متبرك بود ، رحمة الله عليه .\r\nبه تاريخ هشتم جمادى الاول سنهء تسع و ستين تسعمائة ( 969 ) به عزم زيارت مرقد متبركهء قطب المشايخ و الاوليا خواجه معين الدين چشتى - قدس الله سرّه العزيز - متوجه شدند و انعامات و خيرات به عاكفان آنجا دادند و در قصبهء سانبهر كه نمك‌زارى است مشهور ، راجه پهاره مل حاكم انبير با ولدش راى بهگوان داس به ملازمت رسيد و صبيهء رضيهء خود را در سلك ازدواج محترمه منظوم ساخت و ميرزا شرف الدين حسين را كه در نواحى اجمير جايگير داشت بر سر قلعهء ميرته به بيست كروهى اجمير كه در تصرف جميل راجپوت بود نامزد گردانيده با ايلغار به پايتخت رسيدند . ميرزا شرف الدين حسين اهل قلعه را امان داده شرط كرد كه از اموال و اشياى خود هيچ با خود نبرند و جميل از آنجا به درآمد و ديو داس نامى از سپاهيان جيمل وقت برآمدن با جمعى عظيم آتش در اموال و اسباب قلعه بر خلاف عهد زده و جنگى عظيم كرده و بسيارى را از سپاهيان به درجهء شهادت رسانيده خود نيز به آتش ابدى رفت و دويست كس از راجپوتان نامى او به جهنم رفتند و قلعه به اتفاق شاه بداغ خان و پسرش عبد المطلب خان و ديگر امرا مفتوح گشت .\r\nهم در اين ايام پير محمّد خان كه بعد از آمدن ادهم خان به درگاه تصرف مطلق در مالوه داشت ، لشكرى عظيم جمع كرده بر سر برهان‌پور برد و بيجاگره را كه قلعهء\r\n\r\n","description":"","footnote":"","page_name":" 34 ","page_number":40},
  {"content":"\r\n\r\nمستحكم است قهرا و عنوة بگشاد و قتل عام نموده روى به ولايت خانديس نهاد و تورهء چنگيزى را كار فرموده به تقصيرى از خود راضى نشد و سكان شهر برهان‌پور و اسير را مقتول و اسير گردانيد و از آب نربده گذشته و عربده به فلك رسانيده ، اكثر قصبات و قريات آن ولايت را صفّا صفّا و دكّا دكّا ساخت و پاك و صاف روفت .\r\n اولا بردند هريك از سراى و خان مان * هرچه بود از نقد و جنس اندر نهان و آشكار\r\nتاج بربودند از منبر چو دستار از خطيب * طاق بركردند از مسجد چو قنديل از منار \r\nو زمانىكه مردمش همه به اولجه رفته دور ترك شده بودند ، باز بهادر كه با بعضى از حكام آن ديار گريخته مىگشت ، به اتفاق ديگر زمين‌داران هجوم بر سر پير محمّد خان آورد او تاب نياورده خود را به جانب مندو كشيد و در اثناى مراجعت با ساير امرا اسب در آب نربده انداخت از قضا قطار شترى كه مىگذشت بر اسبش خورد و از راه آب به آتش رفت و آه يتيمان و ضعيفان و اسيران كار خود كرد .\r\n بترس از تيرباران ضعيفان در كمين شب * كه هرگز ضعف نالان‌تر قوىتر زخم پيكانش\r\nچو بيژن در چه افكندى مخسپ افراسياب‌آسا * كه رستم در كمين است و نهنگى زير خفتانش \r\nو امراى مالوه بودن خود را ديگر در آن ملك از حيّز امكان بيرون ديده آيهء فرار برخواندند و به درگاه رسيدند و چندگاه محبوس گشته آخر خلاص يافته و باز بهادر مالوه را بار ديگر متصرف شد و عبد الله خان اوزبك به اتفاق معين الدين احمد خان فرنخودى و ديگران آن ولايت را در قبضهء اقتدار آورد و باز بهادر چندگاه در چيتور و اديپور پناه به رانا ادى سنگه برده مىگشت و چندگاه در گجرات ماند تا به درگاه آمده داخل دولت‌خواهان شد و چندگاه محبوس مانده خلاص شد ، اما از چنگ اجل خلاص نيافت .\r\n درين باغ رنگين درختى نرست * كه ماند از جفاى تبرزن درست \r\nو عبد الله خان اوزبك در هانديه مانده امراى كمكى به جاگيرها رفتند و\r\n\r\n","description":"","footnote":"","page_name":" 35 ","page_number":41},
  {"content":"\r\n\r\nمعين الدين خان به درگاه آمد .\r\nو در اين سال خواجگى محمّد صالح هروى نبيرهء خواجه عبد الله مرواريد وزير مشهور به عهدهء صدارت منصوب گرديد ، اما استقلال چندانى در انعام و دادن اوقاف و زمين مدد معاش نداشت و حكم حكم ديوانيان بود .\r\nو در اين سال سيد بيگ بن معصوم بيگ از جانب شاه طهماسب مصحوب مكتوبى به وكالت آمده مراسم تعزيت پادشاه غفران پناه به جاى آورد و آن خط به جنس نقل نموده مىشود ان شاء الله تعالى و اعزاز و احترام يافت و مبلغ هفت لك تنكه انعام و اسب و خلعت ، وراى آنچه امرا مهمانى و انسانيت كردند به او بخشيدند و با تحف و هداياى بىشمار از هندوستان مراجعت نمود .\r\nو به تاريخ دوشنبه دوازدهم ماه رمضان سنهء تسع و ستين و تسعمائة ( 969 ) اتكه خان الملقب به اعظم خان را كه از پنجاب آمده وكيل مطلق العنان در مملكت شده بود ادهم خان به غرور تقرب تقريب حسد وكالت كه از ماهم‌انكه كشيده به او داده بودند به اغواى منعم خان و شهاب الدين احمد خان و چندى ديگر از حاسدان بر سر ديوان پاره‌پاره كرد و شمشير بر دست نازان و خرامان رفته بر در حريم حرم ايستاد و چون شاهنشاهى نيز شمشير گرفته برآمده ، پرسيده‌اند كه چرا اين‌چنين كردى ؟ گفت كه تا دولتخواهى به سزا رسيده و او را دست و پا بسته از بالاى بام دولتخانه انداختند . چون رمقى داشت باز مثنى مىفرمودند كه بيندازند . اتفاقا ادهم خان پيش از اعظم خان به يك روز زير خاك پنهان شد و آن فتنه فرومرد ، « و در خون شد » يك تاريخ و ديگرى به طريق تعميه :\r\n رفت از ظلم سر اعظم خان \r\nيافتند و ثانى راست به راست است و اول يكى زياده و ديگرى گفته :\r\n خان اعظم سپاه اعظم خان * كه چو او كس درين زمانه نديد\r\nبه شهادت رسيده ماه صيام * شربت موت روزه دار چشيد\r\nكاش سال دگر شهيد شدى * كه شدى سال فوت خان شهيد \r\nو آش روز چهلم ادهم خان را داده ماهم‌انكه نيز از غصه ملحق به پسر شد و در اين سال والد مرحومى مغفورى شيخ ملوك شاه - رحمه الله - به تاريخ بيست و هفتم\r\n\r\n","description":"","footnote":"","page_name":" 36 ","page_number":42},
  {"content":"\r\n\r\nرجب المرجب در آگره به زحمت اسهال كبدى رخت هستى از عالم فانى به ملك جاودانى بست و نعش او در بساور برده مدفون ساختم و تاريخ يافتم :\r\n سر دفتر افاضل دوران ملوك شاه * آن بحر علم و معدن احسان و كان فضل\r\nچون بود در زمانه جهانى ز فضل از آن * تاريخ سال فوت وى آمد جهان فضل \r\nو از اتفاقات آنكه پير دستگير ايشان نيز كه خدمت شيخ پنجو سنبلى باشند و رابطهء عظيم داشتند و نبذى از كمالات ايشان در ذيل تذكره مذكور مىشود ، ان شاء الله تعالى ، در اين سال به محبوب حقيقى وصال يافتند و اين تاريخ يافته شد :\r\n كمال الحق و الدين شيخ پنجو * كه آمد جنّت فردوس جايش\r\nز روى تعميه تاريخ فوتش * شود حاصل ز نام دل گشايش \r\nو ديگر يافته كه « درويش دانشمند » - رحمة الله عليه - و در اين سال منعم خان خان خانان و محمّد قاسم خان مير بحر به تقريب اينكه در اغواى و افساد ادهم خان شريك بودند و بعضى تقريبات ديگر نيز درگذر پويه به سير كشتى رفته و نماز شامى در آنجا به اتفاق بعضى زمين‌داران مفلوك با دو سه سوار به قصد روپر و بجواره در دامن كوه و از آنجا به اندازهء كابل كه غنى « 1 » خان پسر منعم خان حاكم آنجا بود برآمده راه فرار پيش گرفتند و در پرگنهء سروت از ميان دو آب كه جايگير مير محمّد منشى بود رسيدند . قاسم على خان ، [ و 
  ] اسب جلاب سيستانى خرهء سيرتى شقداران پرگنه در جنگلى از طريق وضع ايشان علامات گريختن فهميده و با جمعى از اوباش و اعوان رفته هر دو را بربسته به كسان سيد محمّد بارهه كه در آن جوار بودند خبر كرد و سيد محمّد جمعى از فرزندان و خويشان خود همراه ايشان تعين نموده با اعزاز و اكرام تمام جانب آگره فرستاد و شاهنشاه جمعى از اهل دخل را حكم فرمودند كه تا پيشواز رفته آوردند و باز منصب وكالت حسب المدعا بهتر از اول بر خان خانان قرار يافت و به اتفاق شهاب خان و خواجه جهان مهمات را صورت مىداد و در اين سال مير محمّد خان اتكه المخاطب به خان كلان به كمك كمال خان گهكر با جمعيت بسيار در ولايت گهكران رفته و بعد از جنگ سلطان آدم عموى كمال خان را كه سبق ذكر يافت اسير ساخته و پسرش لشكرى نامى به كشمير گريخته به اجل و باز گرفتار\r\n\r\n\r\n","description":"","footnote":"\r\n( 1 ) . نسخه : عيسى .\r\n","page_name":" 37 ","page_number":43},
  {"content":"\r\n\r\nگشته هم پسر و هم پدر به اجل طبعى درگذشتند و تمام آن ولايت را به كمال خان سپرده در آگره به ملازمت شتافت و روزى كه شاهنشاهى بزمى عالى فرمودند ، خان كلان قصيده‌يى كه در زعم خود غرّا گفته بود به حضور امرا و اعيان افاضل و اكابر شعرا خواست كه بگذراند ، چون اين مصرع مطلع را خواند كه :\r\n به حمد الله كه ديگر آمدم فتح گهكره كرده \r\nناگاه عبد الملك خان خويش او در زمانىكه شاهنشاهى توجه تمام به استماع آن قصيده داشتند بلكه باعث انعقاد مجلس همان بود و خان كلان از شاهنشاهى چشم جايزهء عظيم داشته پيش آمد ، فرياد زده گفت كه خانم ، ديگر آمديم بخوانيد چرا كه نامرادان ديگر هم در خدمت شما بودند . اهل مجلس همه از خنده قهقهه به قفا افتادند و خان كلان دستار بر زمين زده گفت پادشاهم ، داد از دست اين مردك ناقابل كه همهء مشقت مرا ضايع ساخت و يكى از مضحكه اين است كه عبد الملك خان سجع نگين خود را چنين يافته كه :\r\n عبد را چون با ملك افزون كنى * پس الف لامى درو اندرون كنى \r\nو ملا شيرى شاعر هندى مشهور قصيدهء مدح و قدح دارد به نام او و اين بيت از آن جمله است :\r\n اگر كوار بيايد مقابل تو گريز * كه صاحبى و مقابل نمىشوى به كوار \r\nو درين سال مولانا علاء الدين لارى صاحب حواشى بر شرح عقايد نسفى از پيش خان زمان به آگره آمده اشتغال به درس علوم نمود و مدرسه‌يى از خس ساخت و « مدرسهء خس » تاريخ آن يافتند و به حج رفت و از آن سفر به سفر آخرت رخت بست ، رحمة الله عليه .\r\nو در اين سال احوال كابل اختلالى پيدا كرد و چند حاكم در فرصت اندك نشانهء تير نصب و عزل گشته در كشاكش وضع و رفع افتادند و خان خانان منعم خان به جاى حيدر محمّد خان آخته بيگى كه در وقت آمدن به هند از جانب خويش در كابل به حكومت منصوب گردانيده بود به جهت بد سلوكى ذاتى او پسر خود غنى خان را از اينجا نوشته فرستاده قايم مقام او ساخت و او نيز از ناخلفى قدم بر قدم حيدر محمّد خان نهاده كارى چند ناشايسته كرد ، مثل آنكه تولك خان قوچين را كه از\r\n\r\n","description":"","footnote":"","page_name":" 38 ","page_number":44},
  {"content":"\r\n\r\nاعيان امراست بىتقريب بسته باز به دست او مقيد شد و تازيانهء ع :\r\n هر آن شربت كه نوشانى بنوشى \r\nخورده و چون به صد حيله از بند او خلاص يافت نقض عهد و سوگند نموده باز بر سر او به جمعيت بسيار رفت و تولك خان جنگ ناكرده از جايگير خود راه هندوستان پيش گرفت و ماه جوجك بيگم والدهء ميرزا محمّد حكيم ولد همايون پادشاه كه در آن ايام در سنّ ده سالگى بود ، به اتفاق شاه ولى بيگ اتكه و فضايل بيگ كور برادر منعم خان كه ميرزا كامران او را كور ساخته بود و پسرش ابو الفتح بيگ قلعهء كابل را بر روى غنى خان بست و او به ضرورت به هندوستان آمد و به تقريب عقوق پدر راه و روى نيافته شوتقرى ( ؟ ) و آواره در جونپور مىگشت تا از ننگ وجود خلاص يافت و فضايل بيگ مذكور از جانب بيگم و ابو الفتح بيگ از جانب پدر نايب ملك بودند به ستم شريكى ( ؟ ) جايگيرهاى خوب از براى خود گرفتند و بد از براى سركار ميرزا گذاشتند « 1 » . شاه ولى اتكه تاب نياورده به اتفاق على محمّد اسب كه حالا در سلك ملازمان درگاه است ، شبى به اشارت بيگم ، كار ابو الفتح بيگ را در حالت مستى تمام كرد و پدرش به اسباب و اشيايى كه داشت به جانب هزاره مىرفت كه ناگاه نوكران ميرزا او را نيز تعاقب نموده به پسر رسانيدند و شاه ولى بيگ به اتفاق بيگم مهمات از پيش گرفته خود را عادل شاه خطاب داد . بنابراين شاهنشاهى منعم خان را به اتاليقى ميرزا محمّد حكيم و حكومت كابل به امراى چند فرستادند و ماه جوجك بيگم ميرزا را همراه گرفته و تمام لشكر كابل همراه آورده در جلال‌آباد به عزم جنگ پيش آمد و منعم خان با ساير امراى كمكى كه محمّد قلى خان برلاس و حسن خان برادر شهاب خان از آن جمله بودند در اول حمله شكست قوى يافته و حشم به جملگى به باد داده ، با حالى كه كس مبيناد ، روى به درگاه نهاد و بعد از اين فتح ، بيگم ، شاه ولى را به تهمت غدر گرفته به عالم عدم فرستاد .\r\n\r\n\r\n","description":"","footnote":"\r\n( 1 ) . رانكينگ عبارت فوق را چنين ترجمه كرده است :\r\n « . . . , and theg by combined tyranny helped themeselves to good fiefs , and pul off the Prince's suite with inferior ones . . . » \r\n","page_name":" 39 ","page_number":45},
  {"content":"\r\n\r\n كبك مورى خورد باز آمد قصاص از كبك خواست * پس عقابى رفت و با باز آن عمل بنياد كرد\r\nتير صيادى برو انداخت جانش قبض كرد * دور گردون هم برآرد روزى از صياد گرد \r\nو چون شاه ابو المعالى از مكهء معظمه مراجعت نموده قصد درگاه كرد . ناگاه در نواحى جالور به اغواى ميرزا شرف الدين حسين كه در آن ايام از آگره گريخته و حسين قلى خان و صادق محمّد خان و ديگران به تعاقب وى نامزد شده بودند ، چنانچه عن‌قريب مذكور شود ، ان شاء الله تعالى ، سرى به فتنه كشيده هر جا دستى انداخته مىگشت و اسماعيل قلى خان و احمد بيگ و اسكندر بيگ خويشان حسين قلى خان تعاقب او نمودند تا شاه ابو المعالى به قلعهء نارنول آمد و دست‌اندازى به خزينهء آنجا كرده و بر جمعيت خويش تقسيم نموده و بعد از اسير شدن برادرش خان‌زاده نامى كه او را شاه لوندان نيز مىگفتند ، در نواحى نارنول به دست محمّد صادق خان و اسماعيل قلى خان كه به تعاقب او مىرفتند بىپا شده سر خود از هندوستان گرفته متوجه كابل گرديد و در حدود پنجاب از گوشهء جنگلى برآمده اسكندر بيگ و احمد بيگ را كه جدا از امرا شده بودند به اتفاق نوكران ايشان به قتل رسانيده ، عرض داشتى مشتمل بر اظهار نسبت پادشاه غفران پناه و خلوص اعتقاد خود نوشته به ماه جوجك بيگم والدهء ميرزا محمّد حكيم فرستاد و در عنوان اين بيت نوشته بود كه ،\r\n ما بدين در نه پى حشمت و جاه آمده‌ايم * از بد حادثه اينجا به پناه آمده‌ايم \r\nبيگم در جواب وى نوشته كه :\r\n كرم نما و فرود آ كه خانه خانهء تست \r\nو جگرگوشه خود را در سلك ازدواج آورد تا مهمات از پيش خود گرفته به اغواى بعضى فتنه‌انگيزان مثل شوكون پسر قراچه خان و غيره بيگم بيچاره را به قتل آورد و حيدر قاسم كوه بر را كه بعد از شاه ولى بيگ چندگاه وكيل مطلق العنان بود نيز به درجهء شهادت رسانيد . برادرش محمّد قاسم كوه بر را مقيد گردانيد و چون جماعت عظيم به انتقام بيگم كمر به كين او بربستند ، درون قلعهء كابل جنگى قوى\r\n\r\n","description":"","footnote":"","page_name":" 40 ","page_number":46},
  {"content":"\r\n\r\nرو داده ايشان را مدافعه نموده و محمّد قاسم خلاص يافته و در بدخشان رفته ميرزا سليمان را باعث بر دفع شاه ابو المعالى شد و ميرزا محمّد حكيم نيز كس خود فرستاده تحريض برآمدن او نمود و چنانچه بعد از اين بيايد و در اين سال ميرزا شرف الدين حسين كه به چهار واسطه به حضرت :\r\n آنكه ز حريّت حق آگه است * خواجهء احرار عبيد الله است \r\nمىرسد ، بعد از مراجعت والد ماجدش خواجه معين الدين بن خواجه خاوند بن خواجه يحيى بن حضرت خواجه احرار - روّح الله ارواحهم - از مكهء معظمه و اعتبار تمام يافتن او از ناگور به دار الخلافت آگره آمد و به بدراهى حساد ، كه صفحهء جهان از نام و نشان ايشان پاك باد ، بىجهتى ظاهرى توهمى به خاطر راه داده راه ناگور پيش گرفت و صادق محمّد خان و جمعى را همراه حسين قلى خان به تبعيت نامزد كرده به جهت استمالت او اولا و استيصال او ثانيا فرستادند و او قلعهء خالى اجمير را به تير خان « 1 » ديوانه سپرده به ناگور شتافت و ديوانه قلعه را خالى گذاشته پى او گرفت و رفت و ميرزا شرف الدين حسين در جالور به شاه ابو المعالى كه از مكهء معظمه به عزم درگاه مىآمد ، چنان كه گذشت ، ملاقات نموده قرار چنان دادند كه شاه ابو المعالى بر سر مردم حسين قلى خان كه در حاجىپور بود رفته و به آن راه گذشته از كابل ميرزا محمّد حكيم را بيارد و ميرزا تا آن زمان اينجا دست و پاى مىزده باشد و شاه ابو المعالى از استماع خبر تعاقب صادق محمّد خان و ديگر امرا از آن جانب عدول نموده خود را به نارنول كه مير گيسو شقدار آنجا بود زد و او را بسته زرى گرفت و كارى نساخت . راه پنجاب و كابل پيش ديد همت خود ساخت و احمد بيگ و اسكندر بيگ از لشكر صادق محمّد خان و اسماعيل قلى خان جدا شده به ايلغار از عقب او درآمده رسيدند و جمعى از نوكران ميرزا شرف الدين حسين كه اين هر دو سردار ملازم خود ساخته اعتماد تمام بر آنها كرده بودند .\r\n توان شناخت به يك روز از شمايل مرد * كه تا كجاش رسيده است پايگاه علوم\r\nولى ز باطنش ايمن مباش و غرّه مشو * كه خبث نفس نگردد به سالها معلوم \r\nمفسدى زمانه قلى نام را نزد شاه ابو المعالى به تعجيل تمام فرستاده پيغام دادند\r\n\r\n\r\n","description":"","footnote":"\r\n( 1 ) . نسخه : مظفر خان .\r\n","page_name":" 41 ","page_number":47},
  {"content":"\r\n\r\nكه در فلان جا توقف نمايند كه به مجرد رسيدن اين دو سردار ما كار هر دو را تمام مىسازيم . چون نزديك رسيدند ، از آن طرف شاه ابو المعالى از كمين‌گاه برآمد و از اين طرف دشمنان خانگى درآمده و اين هر دو امرا را زير تيغ بىدريغ كشيدند و نوكران قديمى ايشان از ديدن اين حال چون دام و دد وحشى رميده به هر جانبى گريزان شدند و اين خبر به سمع شاهنشاهى آن زمان كه در حوالى متهراه به سير و شكار مشغول بودند رسيد و به عزم استيصال اين فتنه به جانب دهلى نهضت واقع شد و آنجا داعيهء نسبت مصاهرت به اعيان دهلى پيدا آمده قوايل و خواجه‌سرايان از بهر انتخاب بنات الكبرا « 1 » و تحقيق احوال ايشان در محلات نامزد گشتند و هولى عظيم در شهر افتاد و باعث بر تحريك اين سلسله اغواى شيخ بده و لهره « 2 » مخاديم آگره بود . مجملا آنكه يك كيلن بيوهء شيخ بده . فاطمه نام اسمى بىمسما ، از هوا و هوس و فضولى عيش كه شوخ چشمى بار مىآرد به جهت قرب جوار و وسيلهء مشاطگان به باقى خان برادر بزرگ ادهم خان متعه كرد و آن سفاح آخر منجر به نكاح شد . و كيلن ديگر شوهردار را نيز كه نام شوهرش عبد الواسع بود در مجالس سور و سرور همراه خود بردن گرفت و همان حكايت گربهء عابد كه در اول انوار سهيلى است ، راست آمد . و اين زن شوهردار چون به غايت جميله و در تمامى قبيله شكيلهء بىعديله بود ، روزى نظر شاهنشاهى بر او افتاد ، پيغام نسبت به شيخ فرستادند و شوهر آن جميله را اميدوارىها دادند . بنابر آنكه تورهء پادشاهان مغول اين است كه بر زنى كه به خواهش نظر اندازند بر شوهر لازم است كه آن را طلاق دهد ، چنانچه واقعه سلطان ابو سعيد و مير چوپان و پسرش دمشق خواجه مشهور است عبد الواسع  أَرْضُ اللَّهِ واسِعَةً  خوانده .\r\n خداى جهان را جهان تنگ نيست \r\nسه طلاق در گوشهء دامن حليله خود بست و در شهر بيدر از ملك دكن رفته غايب گشت و آن عفيفه داخل حرم محترم شد و فاطمه به اغواى خسر خويش باعث بود كه مصاهرت شاهنشاهى به اكابر ديگر آگره و دهلى نيز واقع شود تا نسبت مساوات\r\n\r\n\r\n","description":"","footnote":"\r\n( 1 ) . متن فارسى ، بنات البكرا ، در ترجمهء انگليسى :  daughters of nobles  ( جلد 2 ، ص 59 ) .\r\n( 2 ) . نسخه : كهره .\r\n","page_name":" 42 ","page_number":48},
  {"content":"\r\n\r\nدر ميان ايشان پديد آمده ترجيح بلا مرجح لازم نيايد . در اين اثنا هنگامىكه شاهنشاهى سيركنان نزديك به مدرسهء بيگم رسيدند ، كودك فولاد نامى كه ميرزا شرف الدين حسين در وقت فرار خويش و رفتن به مكّهء معظمه او را گماشته بود از بالاى ايوانهاى مدرسه تيرى در كمان نهاده انداخت و پوست مال گذشته به خير انجاميد و اين معنى را از تنبيهات غيبى و كرامات پيران حضرت دهلى دانسته از آن داعيه بازآمدند و آن مدبر را هرچند بعضى امرا خواستند كه تا زمان تحقيق حال مهلت فرمايند كه در اين اغوا چه كسان شريك باشند ، راضى نشده فرمودند تا به جزاى خودش زودتر رسانند و سواره در قلعه دين پناه درآمدند و اطبا به معالجه مشغول شدند و آن جراحت در اندك فرصت التيام پذيرفت و در سنگهاسن سوار شده راه آگره طى فرمودند .\r\nو به تاريخ پانزدهم جمادى الثانى سنهء سبعين و تسعمائة ( 970 ) در مقرّ سلطنت نزول واقع شد و در اين سال واقعهء شاه ابو المعالى در كابل روى نمود و آنچنان بود كه چون بعد از قضيهء بيگم والدهء ميرزا محمّد حكيم محمّد قاسم كوه بر نزد ميرزا سليمان در بدخشان رفت ، ميرزا با حرم خود كه به ولىنعمت مشهور است ، جمعيت‌گران بر سر شاه ابو المعالى آورد و نيز ميرزا محمّد حكيم را همراه گرفته در كنارهء آب غوربند آتش قتال را اشتعال داد و برانغار كابليان از جرانغار بدخشيان بىجاى شد و شاه ابو المعالى ميرزا محمّد حكيم را در مقابلهء سليمان ميرزا گذاشته خود به مدد جماعت شكست يافته رسيد و تا رفتن او ميرزا محمّد حكيم خود به اتفاق نوكران از آب گذشته نزد ميرزا سليمان رفته بود و شاه ابو المعالى را ديگر تاب مقاومت نمانده و راه فرار پيش‌گرفته و نزديك به ديه جاريكاران گرفتار شده به دست مردم سليمان ميرزا كه به تعاقب او رفته بودند افتاد تا در كابل نزد سليمان ميرزا آوردند . سليمان ميرزا او را همچنان اسير و مقيد و مغلول نزد محمّد حكيم ميرزا فرستاد و محمّد حكيم او را از حلق كشيدن فرمود و اين واقعه در هفدهم شب ماه مبارك رمضان سنهء سبعين و تسعمائة ( 970 ) بود و ميرزا سليمان بعد از اين فتح صبيهء خود را از بدخشان طلبيده به ميرزا محمّد حكيم داد و اميد على نام نوكرى معتمد را به وكالت مهمات ميرزا تعين كرده به بدخشان رفت و در\r\n\r\n","description":"","footnote":"","page_name":" 43 ","page_number":49},
  {"content":"\r\n\r\nاين سال قلعهء چنهار را جمال خان غلام عدلى به فتونام غلام ديگر كه به مسند عالى اشتهار يافته داده بود . بعد از رسيدن عرضه داشت او به درگاه شيخ محمّد غوث كه فتو ارادت تمام به شيخ داشت و آصف خان كه خواجه عبد المجيد هروى باشد رفته به صلح گرفتند و آن را به حسن خان تركمان سپرده فتو را به ملازمت آوردند تا اعتبار تمام يافت .\r\nو مقارن اين حال واقعهء شيخ محمّد غوث كه شاهنشاهى را در زمان ابتداى جلوس از گجرات به انگيختن وسايل و مرغّبات در دام ارادت آورده بود و بعد از اطلاع بر حقيقت احوال زود رميدن روى نمود و ملا اسماعيل عطايى معمايى كه يكى از معتقدان و مريدان شيخ بود ، عليه ما عليه « بندهء خدا شد » تاريخ وفات يافت و زمانى كه جامع اين منتخب در آگره به تحصيل علم رسمى اشتغال داشت و شيخ با كرّ و فر تمام و جاهى مالا كلام در لباس فقر آمد و غلغلهء او زمين و زمان را گرفت خواست كه رفته ملازمت نمايد ، اما چون شنيد كه به تعظيم هندوان قيام مىكند دل از آن هوس برخاست و محروم ماند ؛ اما روزى در بازار آگره ديد كه سواره مىآيد و خلقى انبوه پيش و پس او را گرفته و از براى ردّ سلام خلايق و تواضع ايشان هر طرف زمان زمان خم مىشد و فرصت راست نشستن در خانهء زين نداشت و با وجود هشتاد سالگى طراوتى عجيب و سيماى غريب در بشرهء او ظاهر بود ، رحمه الله .\r\nدر بيستم ماه مبارك رمضان اين سال جدّ مادرى فقير مرحومى مخدوم اشرف در بساور از عالم درگذشت و اين خبر در بلدهء سنسوان از توابع سنبل شنيده و « فاضل جهان » تاريخ وفات او يافته شد و چون تعليم جزئيات و بعضى از علوم عربيه از او گرفته بود و حقوق بسيار بر ذمهء اهل علم داشت كلفت و محنت بسيار از اين واقعه روى داد و داغ مصيبت والد ماجد تازه گشت و اين بيت امير خسرو - عليه الرحمة - به ياد آمد كه :\r\n سيف از سرم گذشت و دل من دو نيم ماند * درياى خون روان شد و درّ يتيم ماند \r\nو در عرض يك سال از عروض اين احوال اختلال تمام در دل آسوده راه يافت و غم دنيا كه از آن گريزان مىگشت ، به يك بار به طنازى پيش آمد و سر راه گرفت و سرّ وقع فيها الىّ آشكارا شد و سخن والد مرحوم كه بارها مىگفت كه اين ولوله و شورش\r\n\r\n","description":"","footnote":"","page_name":" 44 ","page_number":50},
  {"content":"\r\n\r\nتو مادامى است كه من در قيد حياتم و بعد از آنكه من نمانم خواهند ديد كه تو چه طور بىقيد خواهى زيست و پشت پا بر دنيا و مافيها خواهى زد ، راست آمد .\r\n ماتم‌كده شد جهان نهان چيست * ماتم زده‌يى چو من عيان كيست\r\nماتم دو شد و غمم دو افتاد * فرياد كه ماتمم دو افتاد\r\nحيف است دو داغ چون منى را * يك شعله بس است خرمنى را\r\nيك سر دو خمار برنگيرد * يك سينه دو بار برنگيرد \r\nو در اين سال اعتماد خان خواجه سراى اسليم شاهى اعتبار تمام در حرم يافته در امور ملكى نيز معتمد الملك شد و بدعتى و كفايتى چند پيدا كرد كه پيش از آن نبود و هر روزى كاروبار در خانه مستحكم‌تر مىگشت تا نوبت به راجه تودرمل رسيد و در زمان استيلاى ماهم‌انكه و بيگم و ادهم خان و اعتماد خان خواجه سراى كه صاحب رأى و تدبير بود ، مير عبد الحى اين حديث از كتاب نهج البلاغه كه به حضرت امير - رضى الله عنه - منسوب است و بعضى آن را از علامه شريف علم الهدى مرتضى بغدادى مىدانند ، حسب حال كشيد كه قال عليه السلام : سيأتى زمان على النّاس لا يقرّب فيه الّا الماجن و لا يظرّف فيه الّا الفاجر و لا يضعّف فيه الّا المنصف يعدّون الصّدقة فيه غرما و صلة الرّحم منّا و العبادة استطالة على النّاس فعند ذلك يكون السّلطان بمشورة النّسوان و امارة الصّبيان و تدبير الخصيان و از اين واقعه تا زمان تحرير يك قرن بيش گذشته .\r\n ببين تفاوت ره از كجاست تا به كجا \r\nو در سنهء احدى و سبعين و تسعمائة ( 971 ) خواجه مظفر على تربتى خطاب خانى يافته وكيل كل شد و « ظالم » تاريخ يافتند و در ميان راجه و او هر روز مناقشه در هر كلى و جزئى بود و ظريفى آن بيت قديم را كه :\r\n سگ كاشى به از صفاهانى * گرچه صد بار سگ ز كاشى به \r\nچنين تضمين كرد كه :\r\n سگ راجه به از مظفر خان * گرچه صد بار سگ ز راجه به \r\nچون امرا شكايت از راجه نزد شهنشاهى برده التماس تغير او نموده‌اند ، جواب داده‌اند كه هركدام شما در سركار خود هندويى داريد ما هم هندويى داشته باشيم ،\r\n\r\n","description":"","footnote":"","page_name":" 45 ","page_number":51},
  {"content":"\r\n\r\nچرا از او بد بايد بود و خيره‌يى سجع مهر راجه را چنين يافته كه :\r\n آن كه شد كار هند ازو مختل * راجهء راجه‌هاست تودرمل \r\nو در اين سال قاضى لال را كه از جمله آشنايان نيك و خوش طبعان ظريف بود ، از قصبهء برن طلبيده به تقريبى به سياست رسانيدند و « قاضى لال » تاريخ او يافته شد و در اين سال غازى خان تنور از امراى كبار عدلى كه چندگاه به درگاه آمده باز فرار نموده به هتيه رفته بود ، در نواحى گره با جمعيتى انبوه در مقابله آصف خان آمده مصاف داد و در ميدان معركه افتاد و آصف خان قوت تمام از اين فتح گرفته بر سر ولايت گره كتنكه كه هفتاد هزار ديه آبادان در آن زمان داشت و قلعهء چوراگره دار الملك آنجا است و قبل از آن پاى تخت ملك آن قلعهء هوشنگ‌آباد بود كه تعمير كردهء سلطان هوشنگ غورى پادشاه مالوى است رفت و رانى درگاوتى نام زنى صاحب حسن و جمال در كمال رعنايى كه حكومت آنجا داشت با بيست هزار سوار و پياده و هفتصد پيل قوىهيكل آمده جنگى صعب نمود و دلاوران بىشمار از جانبين بعد از كشش و كوشش فوق الحد و الغايت قالب را به پيغام تير و تيغ بىدريغ تهى كردند و تيرى بر مقتل رانى برسيد و رمقى مانده بود كه اشارت به فيل‌بان خويش كرد تا كار او را به خنجر تمام ساخت و باوجود اين‌حال نيز رندى بدبختى از اوباش او را به سلامت نگذاشت آرى :\r\n هر گنده پزى گنده خورى مىدارد * اگرچه چاه نصرانى نه پاك است\r\nجهودى مرده مىشويد چه باكست \r\nو آصف خان از آنجا بر سر چورآگره رفت و پسر رانى مذكوره نيز بعد از محاربه به مادر ملحق گشت و چندان خزاين و دفاين به دست آصف خان و لشكريانش افتاد كه عدد آن را جز آفريدگار يگانه نداند و آصف خان به قوت آن مال دعوى قارونيت و شدّاديت پيدا كرد تا عاقبت به تحت الثّرى رفت .\r\n گرچه از مال و گندمى نه به وجه * هم خزينه پرست و هم انبار\r\nپس تفاخر مكن كه اندر حشر * گندمت كژدمست و مالت مار \r\nو در دوازدهم ذى قعدهء اين سال به عزم شكار فيل جانب نرور نهضت نمودند و در عين بشكال فيل بسيار به اختراعات عجيب اصطياد نموده از راه سارنگ‌پور به\r\n\r\n","description":"","footnote":"","page_name":" 46 ","page_number":52},
  {"content":"\r\n\r\nولايت مندو رسيده در سلخ ذيحجهء اين سال آن خطه را معسكر ساختند و عبد الله خان اوزبك به تقريب بعضى اداهاى ناسزا اهل عيال خود را از مندو برآورده راه گجرات پيش گرفت و هرچند مقيم خان كه در اين يورش شجاعت خان خطاب يافت ، رفته او را دل‌آساى نصيحت‌آميز داد قبول ننمود .\r\n محل قابل و آنگه نصيحتى قابل * چو گوش هوش نباشد چه سود از گفتار \r\nو عبد الله خان به هراول اندك جنگى كرد ، چون خبر قرب موكب شاهنشاهى يافت ، اكثرى را از اهل و عيال و اطفال و بنه‌وبار به تاراج حادثات داد و جمعى ضرورى را پيش انداخته به صد حيله خود را در گجرات رسانيده پناه به چنگيز خان غلام سلطان محمود گجراتى كه بعد از سلطان محمود فرمان فرماى آن بلاد و صاحب شوكت و استعداد شده بود برد و افواج شاهنشاهى تا سرحدّ گجرات تعاقب او نموده حرمها و فيلان نامى او را به اسيرى و اولجه گرفته آوردند و بقيه نصيبهء اعدا شد كه گواران و بهپلان باشند و آبادانى گجرات را در عهد چنگيز خان چنان نشان مىدادند كه در عصر پادشاهان سابق معمور بود و رواج اهل علم و فضل چنان شده كه فوق آن متصور نباشد و هر سپاهى و مسافرى و غريبى كه رفته او را ديده يا ملازمت اختيار كرد ديگر او را به هيچ چيز و هيچ‌كس احتياج نماند و مىگويند كه هر روز پنج شش سروپاى خاصهء خود به مردم مىبخشيد و هيچ سرو پا كم از هفتاد و هشتاد تا پنجاه اشرفى نمىبود مىداد و يكى از حاتمىهاى او اين بود كه روزى با ملازمانش سير مىكرد و عبد الله خان اوزبك در ملازمتش بود ، در اين اثناى دو سه كشتى پر از اسباب و اقمشه و جواهر نفيس به نظر او گذرانيدند ، به مجرد ديدن همه را به عبد الله خان اوزبك برگذار كرد و از آن جمله آنكه شاه عارف صفوى حسينى كه حالا در لاهور است و به عنوان كرامت تسخير جنّ مشهور و گنج‌ها داشته به مردم مىبخشيد . مىگويند كه اين همه خزاين و دفاين از چنگيز خان يافته و مهرهاى او همه به سكهء چنگيز خان است ، و الله اعلم . و ميران مبارك شاه برهان‌پورى ايلچيان فرستاده اطاعت قبول نمودند و اعتماد خان خواجه‌سرا مصحوب ايشان رفته دختر ميران را به تحف و هداياى لايق به درگاه آورد و مقرب خان از امراى دكن آمده ملازمت نمود و در محرم در سنهء اثنى و سبعين\r\n\r\n","description":"","footnote":"","page_name":" 47 ","page_number":53},
  {"content":"\r\n\r\nو تسعمائة ( 972 ) از مندو به قصبهء نالچه رسيده و قرا بهادر خان را به حكومت آن بلاد منصوب فرموده شكاركنان از راه اجين و سارنگ‌پور و بروده « 1 » و گواليار به تاريخ سوم ربيع الاول سنهء مذكور به پايتخت آمدند و دو فرزند توأم حسن و حسين نام در اين سال از حرمى تولد يافتند و در عرض يك ماه به ملك ديگر خراميدند و در اين سال تعمير شهر نگرچين واقع شد و سطرى چند كه يكى از اعيان دولت در وقت تأليف اكبرنامه به فقير فرموده بود كه در اين باب بنويسيد آن را به جنس ايراد مىنمايد :\r\nچون مهندس كارخانهء ابداع انديشهء بلند شهريار كامگار را كه معمار معمورهء گيتى خصوصا بناى مقصورهء هند است از آغاز فطرت اختراع آيين ايجاد فرموده تا به مقتضاى :\r\n جهاندار داند جهان داشتن * يكى را بريدن دگر كاشتن \r\nهر سر منزل و هر گل زمينى را كه هواى آن معتدل و فضاى آن فسيح و آبش گوارا و سوادش مسطح باشد ، تعمير بخشيده محل نزول اجلال موكب اقبال سازد ، چه اختيار اماكن نزه و مساكن طيبه و منازل مروحه و مياه عذب بهر ابقاى نعمت صحت بدنى و احتمال اعتدال مزاج انسانى كه وسيلهء معرفت و طاعت يزدانى همان تواند بود از جملهء ستهء ضروريه است ، خصوصا وقتى كه بعضى از مصالح ملكى نيز مثل سير و شكار و غيره به آن متضمن گردد ، بنابر آن دواعى در اين سال خجسته فال بعد از معاودت از سفر مالوه كه اولياى دولت منصور و اعداى ملك مقهور شده بودند پيش ديد همّت و الا نهمت و اقتضاى راى جهان‌آراى چنان افتاد كه موضع گهراولى را كه به يك فرسنگى آگره واقع شده و به اعتبار لطافت آب و نظافت هوا بر خيلى امكنه رجحانى و مزيتى تمام داشته معسكر حشم همايون و مخيّم دولت ابد پيوند گردانيده و از مضايق مداخل و مخارج شهر خاطر قدسى مآثر را فراغتى حاصل گشته اوقات فرخنده سمات را گاهى به چوگان‌بازى و گاهى به دوانيدن سگان تازى و پرانيدن جانوران گوناگون مصروف سازند و بناى آن معمورهء بلند اساس را به شگون استحكام مبانى قصر سلطنت بىزوال و تفأّل ازدياد جاه و جلال گرفته\r\n\r\n\r\n","description":"","footnote":"\r\n( 1 ) . نسخه : نرور .\r\n","page_name":" 48 ","page_number":54},
  {"content":"\r\n\r\nفرمان نافذ بر آن‌گونه عزّ اصدار يافت كه باريافتگان قرب منزلت و منظوران نظر عاطفت هركدام از براى خود در آن مكان مرفه عمارات عالى و مناظر رفيع بنياد نهند و در اندك مدت سواد آن بقعهء لطيف از پرتو توجه حضرت ظل الهى خان رخ نوعروس عالم شد و نگرچين كه عبارت است از امن‌آباد نام يافت .\r\n لله الحمد كه آن نقش كه خاطر مىخواست * آمد از غيب پس‌پردهء اقبال پديد \r\nو از عجايب نقليات روزگار آنكه امروز از آن شهر و از آن عمارت اثرى باقى نيست و همچنان كه قاع صفصف بود هست ، فاعتبروا يا اولى الابصار ، چنانچه صاحب قاموس گفته كه هفت و هشت شهر منصوره و منصوريه نام را كه شهرهاى عظيم و پادشاه ذى شوكتى در زمان خود هركدام آنها را بنا كرده بود امروز يكى از آنها آبادان نيست .  أَ فَلَمْ يَسِيرُوا فِي الْأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ ،  و در اين سال يا سال گذشته كه به تحقيق نزديك است ، شيخ عبد النبى محدث نبيرهء شيخ عبد القدوس گنگوهى را كه از كبار مشايخ هند است از قصبهء اندرى كرنال طلبيده صدر الصدور ساختند تا به اتفاق مظفر خان مدد معاش بدهد . بعد از آن مستقل چنان شد كه عامل عالم اوقات و انعامات و ادرارات به مستحقان بخشيد چنانچه اگر بخشش جميع پادشاهان سابق هند را در يك پله نهند و انعام اين عهد را در پلهء ديگر هنوز اين راجح آيد تا باز به تدريج رفته رفته به پله اصلى قرار گرفت و قضيه منعكس شد ، چنانچه مذكور مىشود ، ان شاء الله تعالى و در اين سال خواجه معظم خالوى شاهنشاهى كه داغ الاقارب كالعقارب بر جبين روزگار خود داشت ،\r\n اقارب كالعقارب فى اذاها * فلا تغرر بعمّ او بخال\r\nفانّ العمّ زاد الغمّ منه * و امّا الخال عن خيرات خالى \r\nخواجه « 1 » روزى كه به تقريب نصيحت و منع او از بعضى امور ناشايسته كه از او سر برزده بود به منزل او مىرفتند ، خبردار شده از روى بدگمانى و خبط اصلى قديم زن خود را بكشت و مستحق عقوبت گشته ، اول در ته لگد و چوب مالش داده او را غوطهء چند فرمودند و در گواليار فرستادند تا در همان حبس از حبس طبيعت برست و به مكافات رسيد .\r\n\r\n\r\n","description":"","footnote":"\r\n( 1 ) . كلمهء « خواجه » پيش از دو بيت عربى آمده است .\r\n","page_name":" 49 ","page_number":55},
  {"content":"\r\n\r\n بدى كنندهء خود را به روزگار سپار * كه روزگار ترا چاكرى است كينه‌گزار \r\nو در اين سال ميرزا سليمان مرتبهء سوم به كابل آمد و باعث برآمدن او آن بود كه ميرزا بعد از دفع شاه ابو المعالى و مصاهرت ميرزا محمّد حكيم در وقت مراجعت اكثر ولايت كابل را جايگير لشكريان خود ساخت و كار بر ميرزا و مردمش تنگ شد و بدخشيان را به عذرخواهى از كابل برآوردند و ميرزا سليمان با لشكرگران به جهت انتقام آمد و ميرزا محمّد حكيم تاب مقاومت او نياورده باقى قاقشال را با جمعى از معتمدان در كابل گذاشته به جلال‌آباد رسيد و چون ميرزا سليمان تعاقب نمود ، ميرزا محمّد حكيم به كنار نيلاب آمده عريضه‌يى به درگاه نوشت و ميرزا سليمان قنبر نام نوكر خود را با جمعى در جلال‌آباد گذاشته از پشاور به كابل رفت و به موجب حكم تمامى امراى پنجاب مثل محمّد قلى خان برلاس و اتكه خان به تمامى اتكه خيل و مهدى قاسم خان و كمال خان گهكر به ميرزا محمّد حكيم پيوستند و قمبر را با سيصد كس كه محافظت جلال‌آباد مىنمود علف تيغ ساخته سر او را با خبر فتح نزد باقى قاقشال به كابل فرستادند و ميرزا سليمان روى هزيمت به بدخشان نهاد و ميرزا محمّد حكيم به كابل درآمد و خان كلان به منصب اتاليقى ميرزا محمّد حكيم ماند و باقى امرا به جايگيرهاى خويش آمدند . بعد از چندگاه ميرزا محمّد حكيم همشيرهء بيوهء خود را كه شاه ابو المعالى داشت بىاستصواب خان كلان به خواجه حسن نقشبندى از اولاد خواجه نقشبندى - قدس الله سرّه العزيز - عقد بست و خواجه حسن وكيل مستقل شده تمشيت مهمات به استقلال مىكرد و ظرفا در آن وقت مىگفتند كه :\r\n گر خواجهء ما خواجه حسن خواهد بود * ما را نه جوال و نى رسن خواهد بود \r\nو خان كلان كه حكم شحنهء معزول پيدا كرده بود تاب نياورده ، بىرخصت ميرزا به لاهور آمد و حقيقت را معروض درگاه داشت و در اين سال شيخ الاسلام فتح‌پورى چشتى كه در سنهء احدى و سبعين و تسعمائة ( 971 ) از حرمين شريفين تشريف آورده و كاتب حروف اين دو تاريخ يافته و در ضمن مكتوبى عربى كه به جاى خود نقل نموده خواهد شد ، ان شاء الله تعالى از بداؤن نوشته فرستاده بود .\r\nتاريخ :\r\n\r\n","description":"","footnote":"","page_name":" 50 ","page_number":56},
  {"content":"\r\n\r\n شيخ اسلام مقتداى انام * رفع الله قدره السامى\r\nاز مدينه چو سوى هند آمد * آن هدايت پناهى نامى\r\nهند از مقدم همايونش * يافت از سر خجسته فرجامى\r\nگير حرفى و ترك كن حرفى * بهر سالش ز شيخ اسلامى \r\nديگر همين اسلوب كه :\r\n شيخ اسلام ولىّ كامل * آن مسيحانفس و خضر قدم\r\nلامع از جبههء او سرّ ازل * طالع از چهرهء او نور قدم\r\nاز مدينه چو سوى هند شتافت * آن مسيحانفس و خضر قدم\r\nبشمر حرفى و مشمر حرفى * بهر تاريخ ز خير المقدم \r\nطرح عمارت خانقاه جديد انداخت كه مثل آن در معمورهء گيتى نشان نمىدهند و در مدت هشت سال به اتمام رسيده دم از هشت بهشت زد و در اين ايام اتمام محل بنگالى در آگره و قصرى عالى ديگر واقعه شد و قاسم ارسلان اين تاريخ گفت كه :\r\n چون از پى عشرت شه زيبا منظر * فرمود بنا دو خانهء فيض اثر\r\nتاريخ يكى ز عشرت آمد بيرون * شد خانهء پادشاه تاريخ دگر \r\nو در غرّهء ماه رجب سنهء اثنى و سبعين و تسعمائة ( 972 ) به جانب نرور و كره « 1 » به عزم شكار فيل نهضت نمودند و مردم را از آنجا به گرفتن فيلان نامزد فرموده خود به گواليار آمده و روزى چند به جهت گرمى هوا عارضه تب كشيده باز صحت يافته به مقر سلطنت رسيدند و در اين سال عزيمت بناى قلعهء آگره تصميم يافت و ارك آن را كه از خشت بود تعمير آن از سنگ تراشيده فرمودند و زر سه سيرى غله از سر هر جريب زمين بر ولايت تقسيم نموده و محصّلان و تواچيان گماشته از امراى جايگيردار تحصيل كردند تا در مدت پنج سال به اتمام رسيد و عرض ديوار ده گز و ارتفاع چهل گز و خندق عميق كه هر دو طرف آن را به سنگ و گچ برآورده‌اند ، عرض آن بيست گز و عمق آن ده گز تا به آب رسيده و از آب درياى جون پرگشت و نظير آن قلعه در بلاد ديگر كم نشان مىدهند و تاريخ دروازهء آن را شيخ فيضى « بناى\r\n\r\n\r\n","description":"","footnote":"\r\n( 1 ) . متن فارسى : كرهره ، در انگليسى :  Karah  ( جلد 2 ، ص 74 ) .\r\n","page_name":" 51 ","page_number":57},
  {"content":"\r\n\r\nدر بهشت » يافت و سه كرور زر تخمينا خرج آن قلعه شد و بعد از آنكه صورت اتمام پذيرفت زرهاى تمام هندوستان را ملجا و مأوا گشت و اين تاريخ يافتند كه « شد بناى قلعه بهر زر » و الحق آن زر صامت معلوم نيست كه ناطق كى شود مگر آنكه آيت :  وَ أَخْرَجَتِ الْأَرْضُ أَثْقالَها  بخواند و به زبان حال بگويد كه انطقنا اللّه الّذى انطق كلّ شىء .\r\n زر اندر كف مرد دنياپرست * هنوز اى برادر به سنگ اندرست\r\nزر از بهر خوردن بود اى پسر * ز بهر نهادن چه سنگ و چه زر \r\nو در اين سال بغى خان زمان و ابراهيم خان و اسكندر خان اوزبك روى نمود و بناى آن اين بود كه بعد از سركشى عبد الله خان اوزبك بدگمانى از طايفهء اوزبكيه به خاطر شاهنشاهى راه يافته ، اشرف خان مير منشى را از نرور به طلب اسكندر خان اوزبك به دلاسا فرستادند كه در اوده جايگير داشت و اشرف خان را به لطايف الحيل به بهانهء مرافقت به ابراهيم خان اوزبك كه به سال بزرگتر از همه است به جايگير او كه سرهرپور بود برد و از آنجا به جونپور نزد خان زمان به تقريب كنكاش پرسيدن رفتند و همه قرار بر مخالفت داده و اشرف خان را چون مجرمان نظر بند داشته سكندر خان و ابراهيم خان به لكهنو و خان زمان و بهادر خان به كره و مانكپور سر طغيان برداشته يك رويه شدند و امراى آن حدود مثل شاهم خان جلاير و شاه بداغ خان و غير آن در نواحى نيم‌كهار به جنگ از پيش خان زمان منهزم شدند و محمّد امين ديوانه در آن معركه دستگير گشت و ايشان در قلعهء نيم‌كهار و مجنون خان قاقشال در مانكپور متحصن گرديدند و آصف خان ولايت گره كتنكه را به عهدهء محافظت جماعت گذاشته خود به خزانه وافر و لشكر تازه زور به مدد مجنون خان رسيد و قفل خزينه برداشته تسلى سپاه نمود و به مجنون خان نيز مبلغى كلى داد كه سرمايهء ازدياد جمعيت او شد در مقابلهء خان زمان نشستند و عرايض به درگاه فرستادند و ثانى خان اين بيت در عريضه خود نوشت :\r\n اى شهسوار معركه آراى روز رزم * از دست رفت معركه پا در ركاب كن \r\nو چون مراجعت از سفر مالوه روى نمود ، اين خبر شنيده منعم خان خان خانان را از پيش فرستادند تا آب گنگ را از معبر قنوج عبور نمايد و خود در ماه شوال سال\r\n\r\n","description":"","footnote":"","page_name":" 52 ","page_number":58},
  {"content":"\r\n\r\nنهصد و هفتاد و دو پاى در ركاب نهادند و قيا خان گنگ « 1 » كه به مخالفان يكى شده بود در قنوج به استشفاع خان خانان آمده ديد و از تقصيرات او درگذشتند و از آنجا به ايلغار به لكهنو رسيدند و سكندر خان جنگ ناكرده به خان زمان و بهادر خان ملحق شد و همهء ايشان مقابلهء آصف خان و مجنون خان را گذاشته و راه جونپور گرفته و با اهل و عيال از آب نرهن گذشته فرود آمدند و يوسف محمّد خان ولد اتكه خان بر سر ايشان نامزد شد و خود هم متعاقب آمده ظاهر جونپور را معسكر ساختند و آصف خان در اين منزل با پنج هزار سوار كارآزماى به اتفاق مجنون خان ملازمت كرد و هدايا گذرانيد و در معرض قبول افتاد و در روز جمعه دوازدهم ذى حجهء سال مذكور در ارك جونپور نزول فرمودند و آصف خان سردارى لشكر يافته درگذر نرهن مقابل خان زمان رفته فرود آمد و در آن ايام حاجى محمّد خان سيستانى را به رسالت جانب سليمان كررانى حاكم بنگاله كه اتحاد قوى به خان زمان داشت نامزد گردانيدند تا او را از امداد و معونت خان زمان بازدارد . چون به قلعهء رهتاس رسيد افغانانى كه رابطهء يگانگى به خان زمان داشتند ، حاجى محمّد خان را گرفته نزد او فرستادند و خان زمان بنابر آشنايى قديم كه ما بين حاجى محمّد خان و او بود در تعظيم و احترام كوشيده قرار داد كه والدهء خود را همراه او به درگاه فرستد تا استشفاع نموده استعفاى زلات خان زمان نمايد و در همين ايام حسن خان خزانچى و مهاپاتر بادفروش را كه از باريافتگان شير شاه و اسليم شاه كه در فن موسيقى و شعر هندى بىعديل بود به وكالت نزد راجه اوريسه « 2 » كه به جمعيت و شوكت از ميان راجه‌هاى ديگر امتياز داشت فرستادند تا دست امداد و اعانت از خان زمان كوتاه داشته او را در جوار خود پناه ندهد و سليمان را نيز از مظاهرت وى بازداشته در مانده كار خود سازد . او اين معنى را طوعا و رغبة قبول نموده فيلان و تحف و هداياى نفيس روانه داشته اطاعت قبول نمود تا اين هر دو وكيل بازگشته در آگره به درگاه و اصل شدند هم در اين ايام چون مظفر خان و ديگر ارباب دخل از جهت شومى طمع و حرص سخنان به كنايه و تصريح گوش‌زد آصف خان ساخته تحف و\r\n\r\n\r\n","description":"","footnote":"\r\n( 1 ) . در متن فارسى در اين مورد : قبا خان ( ترجمهء انگليسى :  Oirja Khan  ( جلد 2 ، ص 76 ) .\r\n( 2 ) . متن فارسى : ارديسه ، انگليسى :  Orissa  ( جلد 2 ، ص 77 ) .\r\n","page_name":" 53 ","page_number":59},
  {"content":"\r\n\r\nنفايس بسيار و توقعات بعيد از او چشم داشتند و راه تعنت مسلوك داشته جمعى را باعث بر تقرير اموال چوره‌گده شدند و از او مطالبه مىنمودند . آصف خان زمانى كه در مقابلهء خان زمان به گذر نرهن نشسته از آن سخنان متردد و متفكر شده مىبود تا نيم‌شبى به اتفاق وزير خان برادر خود فرصت غنيمت دانسته به جمعيتى كه داشت راه ولايت گره كتنكه گرفته به گره رفت و بعد از اطلاع حال به جاى او منعم خان خان خانان را به سردارى آن لشكر منصوب گردانيدند و شجاعت خان به تعاقب آصف خان نامزد گشته و از مانكپور بر كشتى نشسته مىخواست كه عبور از آب گنگ نمايد . آصف خان كه پاره‌يى راه رفته بود از استماع اين خبر برگشته به قصد مدافعه به كنار آب رسيد و جنگ عظيم كرده كشتيهاى شجاعت خانى را گذشتن نداد و شجاعت خان به ضرورت شب به اين طرف آب آمد و آصف خان با جمعيت تمام از آن طرف راه جايگير خويش گرفت و شجاعت خان در اين مرتبه ميدان خالى يافته از راه ديگر به كره رفت و به تعاقب غنيمى كه به خيال نمىتوانست پيرامون او رسيد ، قدمى چند زد و به جهت وقوع فاصلهء كبرى به جونپور مراجعت نموده به درگاه پيوست و هم در اين ايام حسن خان از جانب برادر خود فتح خان افغان تبتى صاحب قلعهء رهتاس كه در سنهء اثنى و سبعين و تسعمائة سليمان كررانى او را در قبل داشته و به شنيدن خبر توجه شاهنشاهى محاصره امتناع نموده بود به وكالت آمده و پيشكش لايق آورده التماس تعين سردارى كرد كه قلعه را به او سپارد . بنابر آن قليج خان از جونپور به همراهى او نامزد شد و فتح خان از فرستادن برادر پشيمان گشته و آزوقهء فراوان در قلعه كشيده خطى به برادر نوشت كه خود را زودتر به ما رسان كه خاطر از جانب ذخيره جمع شده است و قليج خان را روزى چند به لباس تلبيس نگاه داشته به ظاهر اظهار انقياد مىنمود ، اما قليج خان بر نفاقش اطلاع يافته بىنيل مقصود بازگشت .\r\n سوار جهان بود دستان سام * به بازى سر اندر نيارد مدام \r\nو اين رهتاس قلعه‌يى است از توابع بهار به طول چهارده كروه و عرض سه كروه و ارتفاع پنج كروه ( ؟ ) و درون قلعه زراعت مىشود و كثرت آب آن به مرتبه‌يى است كه اگر ميخ بر زمين زنند يا ديگدانى بكنند همه‌جا آب به درمىآيد و از آن زمان كه\r\n\r\n","description":"","footnote":"","page_name":" 54 ","page_number":60},
  {"content":"\r\n\r\nآن قلعه را شير شاه گرفت به دست افغانان بود تا نوبت به فتح خان رسيد كه سر به سليمان فرونمىآورد . عاقبت از فتح خان به تصرف شاهنشاهى درآمد ، چنان كه مذكور شود ، ان شاء الله تعالى و چون جونپور محل نزول رايات شاهنشاهى گرديد و به تنظيم مهام پرداختند ، پيش از آنكه منعم خان را مقدمة الجيش ساخته مقابل خان زمان فرستند ، خان زمان در گذر نرهن نشسته بهادر خان را سردار اعتبار نموده به اتفاق سكندر خان به جانب سردار فرستاد تا از آن طرف به ميانهء ولايت درآمده خلل اندازند ؛ با لشكر عظيم تا آنجا كه خواهند دستگاهى وسيع دارند . بنابر آن چندى از امراى عظام با لشكر عظيم مثل شاه بداغ خان و پسرش عبد المطلب خان و قيا خان و سعيد خان و محمّد معصوم خان فرنخودى و ديگران كه تعداد اسامى ايشان طولى دارد ، همراه مير معز الملك مشهدى كه جامهء سردارى بر قامت استعداد او نازيبا و ناچسبان بود ، نامزد شدند تا به مدافعه و ممانعهء اسكندر و بهادر برخيزند و اين افواج هنوز مقابل نشده بودند كه منعم خان خان خانان كه با خان زمان نهايت جهت اتحاد داشت ، چهار پنج ماه به دستور كهنه سپاهيان كه در صلح مصلحت‌ها دارند به حرف و حكايت و مراسلات و مكاتبات گذرانيدند و چون خواجه جهان و دربار خان از جونپور به جهت استعلام امر صلح و جنگ و قرار شتاب و درنگ به گذر نرهن رفتند ، از آن طرف خان زمان با سه چهار كس و از اين طرف خان خانان و خواجه جهان نيز با سه چهارى در كشتى نشسته و يكديگر را ديده قرار صلح بر اين گونه دادند كه خان زمان والدهء خود را با عم خويش ابراهيم خان اوزبك و فيلان نامى كه دارد به درگاه فرستد و بعد از آنكه تقصيرات او معفوّ شود ، سكندر و بهادر نيز به درگاه بيايند و دربار خان بازگشته اين خبر به سمع اعلى رسانيد و روز ديگر والدهء خان زمان و ابراهيم خان را خان خانان و خواجه جهان با فيلان همراه گرفته به درگاه آوردند و در مقام استشفاع خان زمان به استعفاى گناهان او بودند كه به ناگاه از سردار خبر هزيمت مير معز الملك سردار رسيد و شاهنشاهى برآشفتند و آن صلح به كين مبدل شد و شرح اين حال به اجمال آنكه چون افواج شاهنشاهى نزديك به سكندر و بهادر رسيدند ايشان همان جايى كه رسيده بودند توقف نموده پيغام به مير معز الملك دادند كه واسطهء شفاعت باشد ، گناه ما را از درگاه درخواست نمايند تا\r\n\r\n","description":"","footnote":"","page_name":" 55 ","page_number":61},
  {"content":"\r\n\r\nآنچه از فيلان و غير آن به دست آورده‌ايم به درگاه بفرستيم و چون از خطاها پاك شديم و تقصيرات ما بخشيده شد به ملازمت مىرسيم . مير معز الملك از آنجا كه پيوسته دم از انا و لاغيرى مىزد فرعونيت و شدّاديت كه ملك موروثى سادات مشهدى آمده و از اينجا گفته‌اند :\r\n اهل مشهد بجز امام شما * لعنة الله بر تمام شما \r\nديگرى مىگويد كه :\r\n روى زمين گرچه ز مردم خوش است * مشهدى از روى زمين گم خوش است \r\nكج‌خلقى كه به آن مشهور بود بنياد كرد و گفت پاك شدن شما جز به آب تيغ متصوّر نيست . در اين اثنا لشكر خان مير بخشى و راجه تودرمل از درگاه رسيدند تا امرا از صلح و جنگ به هرچه قرار دهند زودتر به قطع رسانند . اگر مصلحت دانند جنگ كنند و الا سكندر و بهادر را دلاسا داده بيارند و بهادر خان باز به كنارهء اردوى شاهنشاهى تنها آمده و مير معز الملك را با چندى از امرا طلبيده مقدمات صلح در ميان آورده گفت كه چون خان زمان والدهء خود و ابراهيم خان را به درگاه مىفرستد ، بلكه تا اين زمان فرستاده باشد ، اميد عفو گناهان خويش داريم و احتمال غالب همين است و راه جواب مىبينيم و تا آن زمان كه مهم آنجا مشخص نمىشود دست به كارزار نمىبريم ، شما هم تا آمدن جواب روزى چند تأخير نماييد . مير معز الملك خود آتش بود ، باز راجه تودرمل حكم روغن نفت پيدا كرد و آن آتش را تيزتر ساخت چنان كه غير از حرف درشتى بر زبان ايشان نمىگذشت و بهادر خان و اسكندر خان نوميد شده و پى كار خويش گرفته تسويهء صفوف نمودند .\r\n وقت ضرورت چو نماند گريز * دست بگيرد سر شمشير تيز \r\nو از اين طرف مير معز الملك محمّد امين ديوانه را مقدمه گردانيده خود در قلب جا گرفت و عبد المطلب خان و سليم خان و كاكر على خان و بيگ نورين خان و ديگر جوانان كارآزموده را به خود متفق ساخت و امراى ديگر به ميمنه و ميسره تعين يافتند و آن طرف سكندر خان و دامادش محمّد يار هراول و بهادر خان قول بود . از جانبين چون دو كوه برهم زدند و حمله آورده ، داد مردانگى از طرفين دادند و محمّديار به قتل رسيد و اسكندر خان گريخته خود را به آب سياهى كه پس پشت او\r\n\r\n","description":"","footnote":"","page_name":" 56 ","page_number":62},
  {"content":"\r\n\r\nبود زد و برون رفت و اكثرى از مردمش غريق شدند و بعضى ديگر زير آب تيغ ماندند و افواج همه پى تاراج رفتند و مير معز الملك تنها از سرداران به اندك مردم ماند ، اما حق اين است كه خيلى از جوانان نبردآزماى خصوصا حسين خان خويش مهدى قاسم خان و باقى محمّد خان و ديگران كه از سردارى مير معز الملك و حكومت راجه تودرمل ملول بودند به موجب لا وفاء للملوك تردد آن چنان كه مىبايست نكردند . در اين قوت بهادر خان كه هنوز پا بر جاى بود فرصت غنيمت دانسته از جاى حركت نمود و به مجرد رسيدن مير معز الملك را برداشت و شاه بداغ خان داد جلادت داده از اسب به زمين آمد و پسرش عبد المطلب خان هرچند زور آورد كه تواند دست او گرفت ميسر نشد . آخر پسر به دررفت و پدر به دست اوزبكان افتاد .\r\n بى بلا « 1 » نازنين شمرد او را * چون بلا ديد در سپرد او را \r\nو راجه تودرمل و لشكر خان كه به عنوان طرح مانده بودند تا شب طرح جنگ انداختند ، اما فايده‌يى نداشت و متفرق گشتند و روز ديگر يك جا شده به شيرگده آمدند و حقيقت حال را به درگاه معروض داشتند . آمديم بر سر حرف خان زمان .\r\nچون خان خانان والدهء خان زمان و ابراهيم خان را با ميرهادى صدر و نظام آغا كه محل اعتماد خان زمان بودند به درگاه آورد و فيلان جنگى گذرانيد و ابراهيم خان سر برهنه و تيغ و كفن در گردن به جاى ردا انداخته و خود را تسليم كرده به زبان حال و مقال مىگفت :\r\n خواهى بدار و خواه بكش راى راى تست \r\nو خان خانان نيز در مقام شفاعت ايستاده خدمات اين جماعت به ياد آورد و گناهان ايشان به عفو مقرون گشت و جايگيرها به حال ماند و فرمودند كه تا اردوى كيهان پوى اينجا باشد ، ايشان از آب نگذرند و وكيلان ايشان در آگره آمده فرامين درست بسازند و حسب فرمان متصرف شوند . والدهء خان زمان اين مژده به پسران فرستاد و بهادر و سكندر فيل كوه پاره و فيل صف‌شكن را كه مادهء نزاع و كين بودند با تحف ديگر به درگاه روانه گردانيدند . در همين اثنا عرض داشت راجه تودرمل و\r\n\r\n\r\n","description":"","footnote":"\r\n( 1 ) . نسخه : بىبلا پارسى شمر او را .\r\n","page_name":" 57 ","page_number":63},
  {"content":"\r\n\r\nلشكر خان مشتمل بر جنگ و هزيمت و نفاق امرا رسيد . شاهنشاهى فرمودند كه چون به جهت خاطر خان خانان از گناه خان زمان و ديگران گذشته‌ايم ، امراى عظام به درگاه بيايند و مير معز الملك و راجه تودرمل به معرض عتاب آمدند و نفاق پيشگان مدتى از كورنش محروم ماندند و معاتب بودند و باز به پايهء تقرب خويش رسيدند و در اين ايام كوچ كرده سير قلعهء چنار و شكار فيل در جنگل آن قلعه نموده به اردو پيوستند و زمانى كه چنار معسكر شده بود ، خان زمان به تعجيل از آب گنگ گذشته و نقض آن عهد كرده به محمّدآباد كه از توابع قصبه مؤاست آمد و گماشتگان به ضبط جونپور و غازىپور فرستاد و اين معنى بر طبع شاهنشاهى دشوار نموده ، اشرف خان مير منشى را به جونپور فرستادند تا والدهء خان را در قلعه نگاه دارند و هركس كه از اهل بغى باشد به دست آورد و اردو را به حراست خواجه جهان و مظفر خان گذاشته به ايلغار به قصد استيصال خان زمان شتافتند و باز به كنار آب سروار رفت و كشتىهاى پر از اموال و اسباب كه حكم گنج باد آورده داشته به دست دولتخواهان افتاد و لشكر شاهنشاهى كنارهء آن آب گرفته جنگلهاى انبوه را طى نمود و چون معلوم شد كه خان زمان خود را به دامن كوه سوالك كشيد ، ترك تعاقب او نموده بازگشتند و در همان اثنا بهادر خان با جمعى از مردم كارآزموده به جونپور رفته و كمندها انداخته بر قلعه برآمد و والدهء خود را خلاص داده و اشرف خان را دستگير كرده قصد آن داشت كه برآرد و بريزد . چون خبر مراجعت اعلام شاهنشاهى شنيد به اتفاق سكندر خان درگذر نرهن از آب گنگ گذشته فرار نمود و در پنجم « 1 » ماه رجب سال نهصد و هفتاد و سوم كه روز ولادت با سعادت شاهنشاهى است در ظاهر پرگنهء نظام‌آباد از توابع جونپور مجلس وزن « 2 » منعقد شد كه به رسم مقرر در سالى دو بار به حساب تاريخ شمسى و قمرى به طلا و نقره و ساير اجناس برمىكشند و آن را بر براهمهء هند و غير ايشان صرف مىنمايد و شعرا در اين باب شعرهاى دلپذير گفته‌اند و مىگويند و از آنجا رحل اقامت در ارك جونپور انداختند و خان زمان به شنيدن خبر اقامت ميرزا ميرك را كه آخر رضوى خان شد\r\n\r\n\r\n","description":"","footnote":"\r\n( 1 ) . در ترجمهء انگليسى : پانزدهم ( جلد 2 ، ص 85 ) .\r\n( 2 ) . اين وزن كردن يك رسم كهن هندى است ( همان ، همانجا ) .\r\n","page_name":" 58 ","page_number":64},
  {"content":"\r\n\r\nنزد خان خانان به جهت استشفاع فرستاد و او به اتفاق والدهء خان زمان به درگاه آمده پيغام رسانيد . خان خانان به اتفاق مير عبد اللطيف قزوينى و ملا عبد الله مخدوم الملك و شيخ عبد النبى صدر ديگر بار التماس عفو تقصيرات خان زمان نمود و به درجهء قبول افتاد و خواجه جهان و مير مرتضى شريفى كه از نسل علامهء نوع بشر عقل حادى عشر مير سيد شريف جرجانى - قدّس سرّه - است و مخدوم الملك را به جهت توبه دادن خان زمان از بغى و رسانيدن مژدهء عفو به گوش هوش او فرستادند .\r\nخان زمان به استقبال برآمده حسب مدعا سوگند خورد و اعزّه را به شرايط تعظيم و تكريم رخصت داد . شاهنشاهى در اواخر سنهء ثلث و سبعين و تسعمائه ( 973 ) مراجعت نموده متوجه دار الخلافت شدند و در روز جمعه هفتم ماه رمضان سنهء مذكوره به آگره رسيده به عشرت گذرانيدند و از آنجا به معموره جديد نگرچين رفته به چوگان‌بازى و سگ تازى و جانورپرانى مشغول شدند و گوى آتشين اختراع كردند كه در شب تاريك توان باخت و در اين ايام محمّد يوسف خان ولد اتكه خان به علت شرب مدام درگذشت .\r\n ثلث مهلكات للانام * و داعية الصحاح الى السّقام\r\nمدام مدامة و مدام وطى * و ادخال الطّعام على الطّعام \r\nو در اين سال مهدى قاسم خان و چندى را از امرا مثل حسين خان خويش او و خالد خان « 1 » و غير ايشان با سه چهار هزار كس بر سر آصف خان در ولايت گرهه كتنگه نامزد گردانيدند و آصف خان قلعهء چوراگر را گذاشته عرضه داشت مشتمل بر عفو تقصيرات به درگاه فرستاد و چون روى قبول نيافت ، خطى به خان زمان نوشته به اتفاق وزير خان برادر خود به جونپور نزد خان زمان آمد و خان زمان به او در مجلس اول چنان متكبرانه سلوكى نمود كه آصف خان از آمدن پشيمان گشت .\r\n آه كز چاه برون آمد و در دام افتاد \r\nو مهدى قاسم خان ولايت گرهه را به ضبط درآورده و به جايگيرداران داده و از تعاقب آصف خان بازمانده از راه هنديه متوجه مكهء معظمه شد و آن سعادت را دريافت و حسين خان با مردم خويش تا قلعهء ستواس قريب به ملك دكن\r\n\r\n\r\n","description":"","footnote":"\r\n( 1 ) . در فارسى : خالديخان .\r\n","page_name":" 59 ","page_number":65},
  {"content":"\r\n\r\nبه مشايعت او رفت و به يك ناگاه ابراهيم حسين ميرزا و شاه ميرزا و محمّد حسين ميرزا اولاد سلطان محمّد ميرزا كه از جانب پدر به امير تيمور صاحب قران و از جانب مادر به سلطان حسين ميرزا مىرسد و پير و معمّر شده و پرگنهء اعظم‌پور را شاهنشاهى به جايگير وى داده بودند ، در ولايت سنبل سركشى بنياد نهادند و بعد از فتح خان زمان و توجه شاهنشاهى به جانب پنجاب بر سر ميرزا محمّد حكيم از پيش خان خانان منعم خان فرار نموده و خود را به ميانهء ولايت كشيده و به دهلى رسيده سرى به ملك مالوه برآوردند و از آنجا دو برادر كه شاه ميرزا و محمّد حسين ميرزا باشند به هنديه رفته پيچيدند و ابراهيم حسين ميرزا به جانب ستواس رفت كه فاصله ده « 1 » كروه راه باشد و حسين خان به اتفاق و استظهار مقرّب خان نام سردارى از امراى دكن در ستواس متحصن شد و ذخيره در قلعه نبود و مهم به خوردن گوشت اسب و شتر و گاو كشيده كار به جان و كارد به استخوان رسيد و مدد از هيچ جانب نيامد و با وجود آن هرچند ميرزا ابراهيم حسين مقدمات صلح در ميان آورد اهل قلعه در جنگ تقصير نداشتند تا صباحى سر « 2 » قدم خان برادر مقرب خان را كه در هنديه قتل شده بود ، بر سر نيزه برداشته به مقرب خان نمودند و خبر رسانيدند كه هنديه مفتوح شد و زه [ و 
  ] زاد تو و ساكنان آنجا همه اسير گشتند و والدهء او را همراه آورده در نظرش داشتند و گفتند كه اهل و عيال مقرب خان خود اين حال پيدا كرد ، شما به چه اعتماد جنگ مىكنيد ، مقرب خان بىپاى شده و مقر به غلامى گشته ميرزايان را آمده ديد و حسين خان را نيز امان داده به عهد و قول بيرون آورده اول تكليف نوكرى كردند و چون قبول نكرد ، او را به سلامت گذرانيدند تا در سنهء اربع و سبعين و تسعمائة ( 974 ) وقتى كه شاهنشاهى از لاهور به آگره آمده بودند ، ملازمت نمود و تربيت يافته پرگنهء شمس‌آباد را بر پتيالى كه جايگير وى بود اضافه ساختند و جامع اين منتخب پيش از اين به يك سال در عمر خود از بداؤن به پتيالى رفته به خان مذكور آشنا شده و از بس كه متخلق و متواضع و درويش سيرت و شجاع و باذل و پاكيزه روزگار و اهل سنت و جماعت و علم‌پرور و فضل‌دوست بود . و نيك پيش‌آمد از صحبت او به جاى ديگر رفتن و ملازمت نمودن خوش نيامد و مدت ده\r\n\r\n\r\n","description":"","footnote":"\r\n( 1 ) . نسخه : دو .\r\n( 2 ) . در متن فارسى به خطا : بر .\r\n","page_name":" 60 ","page_number":66},
  {"content":"\r\n\r\nسال در آن زواياى مجهول و خباياى خمول در ترددهاى مواسا با وى شركت داشت ، آخر فلك شعبده انگيخت و چشم‌زخمى در آن محبت رسيد و امرى غريب باعث بر جدايى شد و او هرچند در مقام عذرخواهى درآمده باز وسايل و وسايط انگيخت و در بداؤن رفته والدهء مرحومه را شفيع ساخت فايده نكرد به ملازمت خليفهء زمان شتافت .\r\n دل كه رنجيد از كسى خرسند كردن مشكل است * شيشهء بشكسته را پيوند كردن مشكل است \r\nالغرض خان زمان آصف خان را به اتفاق بهادر خان به جهت تسخير بعضى از ولايات افغانان نامزد كرد و وزير خان را به حيله پيش خود نگاه داشته نظربند فرمود و هر دو برادر به مراسلات قرار بر فرار داده ميعادى معين ساختند و در شبى معهود اين از پيش خان زمان گريخت و او از نزد بهادر خان جدا شده سى كروه راه طىّ نموده طرف آگره و مانكپور را پيش‌نهاد خود ساخت و بهادر خان از عقب آصف خان رانده ما بين جونپور و مانكپور جنگ صعب ميان فريقين روى داد و آصف خان گرفتار شد و بهادر خان او را در عمارى فيل برداشته روانه گشت . در اين اثنا وزير خان از جونپور خود را آنجا رسانيد كه برادرش را مىبردند و مردم بهادر خان چون در پى غارت متفرق شده بودند ، بهادر خان تاب مقاومت او نياورده فرمود تا آصف خان را در عمارى به قتل رسانند و بر بينى او زخم شمشيرى رسيد و دو سه انگشت وى نيز بريده شد و وزير خان پيش‌دستى نموده او را خلاص داد و هر دو برادر خود را به گره رسانيدند و بهادر خان بىغرض بازگشت و وزير خان در نواحى لاهور زمانى كه شاهنشاهى به تعاقب ميرزا محمّد حكيم رفته به شكار قمرغه متوجه بودند آمده به وسيلهء مظفر خان ملازمت كرد و فرمان عنايت‌آميز به نام آصف خان صادر شد و در اين سال ميرزا محمّد حكيم به لاهور آمد و باعث آن بود چون ميرزا سليمان مرتبهء سوم از كابل بازگشت و ميرزا محمّد حكيم كابل را متصرف شد و امراى شاهنشاهى را رخصت هندوستان داد و خواجه حسن نقش‌بندى وكيل به استقلال گشت و خان كلان رنجيده آمد ، ميرزا سليمان بار چهارم ميدان خالى يافته به اتفاق منكوحهء خود ولىنعمت بيگم به قصد كابل شتافت و\r\n\r\n","description":"","footnote":"","page_name":" 61 ","page_number":67},
  {"content":"\r\n\r\nمحاصره كرد و ميرزا محمّد حكيم كابل را به محمّد معصوم كوكه كه عاقبت فتنه‌ها انگيخت و در هندوستان ياغىگريها كرد و بسيار شجاع است سپرده خود به اتفاق خواجه حسن نقش‌بندى به غوربند رفت و ميرزا سليمان چون كابل را به زور نمىتوانست گرفت ، ولىنعمت بيگم را به فريب و مكر به قراباغ كه ده كروهى كابل است در سرحد غوربند فرستاد تا مقدمات صلح در ميان آورد و سوگندهاى شداد و غلاظ خورد و ميرزا با معدودى چند رفت و خواجه حسن نيز بر اين صلح و صلاح متفق بود و باقى قاقشال رضا بدين معنى نداشته مىگفت كه اين عورت مكّاره و خدّاعه است اعتماد را نمىشايد .\r\n از ره مرو به عشوهء دنيا كه اين عجوز * مكّاره مىنشيند و محتاله مىرود \r\nو ميرزا سليمان پيش از آنكه ميرزا محمّد حكيم در قراباغ رسد به ايلغار با انبوهى گران از كابل آمد ، در آن نواحى به كمين ايستاده بود . اتفاقا چندى از سپاهيان ميرزا سليمان به مردم ميرزا محمّد حكيم دچار شده اين خبر را مىگويند . ميرزا محمّد حكيم گريخته و به غوربند رفته و سراسيمه شده به راه كوه هندوكش مىافتد و خواجه حسن مىخواست كه او را نزد پيرمحمّد خان اوزبك حاكم بلخ براى استمداد ببرد ، باقى قاقشال مانع آمده ميرزا را به عزم درگاه به راه پنجهر به جلال‌آباد و از آنجا به كنار آب نيلاب آورد تا از آب سند گذشت و عريضه به درگاه فرستاد خواجه حسن با جماعت خود به بلخ رفت . بعد از چندگاه همانجا ضايع گشته زندگانى بر او تلخ گرديد .\r\n دل بشد جان گريخت دين گم شد * اى حسن زين بترچه خواهم شد \r\nو ميرزا سليمان تاكوتل سنجد درّه تعاقب ميرزا محمّد حكيم نموده و جمعى را از واماندگان لشكر او دستگير ساخته و اسباب و اشيا را به تاراج برده همانجا توقف فرمود و محمّد معصوم كابلى در اين مدت غيبت بر سر اردوى سليمان ميرزا آمده و تاراج كرده و محمّد قلى شغالى نام سردار آن لشكر را شكست داده به غلبهء تمام در چهارباغ محصر ساخت و ميرزا سليمان ، قاضى خان بدخشى را به وكالت فرستاد تا محمّد معصوم را به صلح راضى گرداند و محمّد معصوم اول به صلح راضى نمىشد . چون قاضى خان نسبت استادى داشت از گفتهء او عدول نورزيد و ميرزا\r\n\r\n","description":"","footnote":"","page_name":" 62 ","page_number":68},
  {"content":"\r\n\r\nاندك پيشكشى براى نام از او گرفت و به بدخشان بازگشت و قبل از آنكه ايلچى ميرزا محمّد حكيم برسد ، شاهنشاهى اخبار كابل و فترات آنجا را شنيده به دست خوش‌خبر خان يساول اسب با زين و لجام مرصع و نفايس هندوستان و مبلغ كلى مع فرمان استمالت مشتمل بر مدد امراى پنجاب روانه گردانيدند و ميرزا به استقبال شتافت و قصد آمدن داشت كه ناگاه فريدون خان خال ميرزا كه او را از نگرچين به جهت اصلاح مهمات ميرزا فرستاده بودند مىرسد و خود رفته مقدمات اغوا در ميان آورده ورق را ديگرگون ساخت .\r\n دارو سبب درد شد اينجا چه اميد است * زايل شدن عارضه و صحّت بيمار \r\nو حسن خان برادر شهاب خان كه در كابل بود و سلطان على نام نويسنده كه از هندوستان گريخته انتظار واقعه مىبرد ، با فريدون خان متفق شده گرفتن لاهور را در نظر ميرزا به غايت آسان نمودند و رايها بر مخالفت قرار يافته باعث برگرفتن خوش‌خبر خان شدند و ميرزا از جهت مروتى كه در جبلّت او مركوز بود خوش‌خبر خان را آهسته طلبيده رخصت داد تا عاقبت در همان سال زمانى كه شاهنشاهى شكار قمرغه در نواحى لاهور فرموده بودند ، در آب راوى فرورفت و عزيزى در آن باب گفته :\r\n خوش‌خبر خان بدخبر كه نبود * در جهان بدقيافتى چون وى\r\nمرد در آب گرچه مىگويند * و من الماء كل شىء حى \r\nو ميرزا محمّد حكيم به قصد عناد و استبداد او به حوالى بيهره رسيده دست به نهب و تاراج بلاد كه بر هيچ ملك‌گيرى ايمن ندارد بگشاد و متوجه لاهور گشته به كوچ متواتر در باغ مهدى قاسم خان كه در ظاهر آن شهر بر كنار درياى راوى واقع است فرود آمد و بخت به زبان حال با وى مىگفت كه :\r\n چون منزل ما كنار راوى است * ناآمده آمده مساوى است \r\nو مير محمّد خان و ساير امراى اتكه به استعداد تمام در قلعه درآمده هرچند ميرزا حمله بر حصار آورد به مدافعه و ممانعه برخاسته مجال ندادند كه پيرامون آن گردد و بعد از رسيدن عرايض امراى شاهنشاهى خان خانان و مظفر خان را به حراست آگره گذاشته در تاريخ سوم جمادى الاول سنهء اربع و سبعين و تسعمائة\r\n\r\n","description":"","footnote":"","page_name":" 63 ","page_number":69},
  {"content":"\r\n\r\n( 974 ) به راه دهلى و سرهند نهضت به جانب پنجاب فرمودند و ميرزا محمّد حكيم به مجرد استماع اين خبر كارى نساخته به راهى كه آمده بود به دررفت و به كابل رسيد .\r\n كس نتواند گرفت دامن دولت به زور * كوشش بيفايده است وسمه بر ابروى كور \r\nو از لاهور قطب الدين محمّد خان و كمال خان گهكر به تعاقب ميرزا محمّد حكيم نامزد شدند تا پاره‌يى راه رفته از بيهره برگشته آمد و عريضهء محمّد باقى ترخان بن ميرزا محمّد عيسى حاكم ولايت سنده مشتمل بر اطاعت خويش و شكايت از سلطان محمود حاكم بكّر و تعرض او در ملك سنده و لاهور رسيد و فرمانى به نام سلطان محمود حسب مدعاى محمّد باقى صادر شد و هم در ايام اقامت به لاهور عريضهء خان خانان آمد كه الغ ميرزا و شاه ميرزا كه پرگنهء نهتنور « 1 » از توابع سنبل و اعظم‌پور در جايگير ايشان بود به اتفاق اعمام خود ابراهيم حسين ميرزا و محمّد حسين ميرزا از روى بغى بعضى پرگنات خالصه را متصرف شدند و چون تعاقب ايشان نموده شد فرار به جانب مالوه نمودند و هم در اين ايام در پنج كروهى لاهور شكار قمرغه انداختند تا مقدار چهل كروه راه از هر جانب نخجير صحرايى را در دايره كشيدند و آن را روزبه‌روز چون دايرهء دهان خوبان تنگ‌تر ساختند .\r\n كشيد تنگ چنان نقش آن دهن پرگار * كه دور دايره با مركزش گرفت قرار \r\nو پانزده هزار جانور تخمينا از هر قسم در آن صيدگاه به شمار آمد و خاص و عام را به تدريج حكم شكار فرمودند و بعد از فراغ عنان بادپا را يكسره در آب راوى به شناورى سردادند و غير از يك دو كس كه خوش‌خبر خان از آن جمله بود ، چنانچه گذشت ، همه مقربان به سلامت گذشتند و مظفر خان در ايام شكار قمرغه از آگره وزير خان را همراه آورد و فرمانى به نام آصف خان و مجنون خان نوشتند كه به اتفاق محافظت حدود كره و مانكپور نمايند ، چنانچه اشعارى بر اين معنى رفت .\r\nو در اين اثنا خبر رسيد كه خان زمان و بهادر خان و سكندر خان نقض عهد كرده بغى ورزيدند و كسان به طلب ميرزا محمّد حكيم فرستاده داعيهء خواندن خطبه و\r\n\r\n\r\n","description":"","footnote":"\r\n( 1 ) . نسخه : نهتور .\r\n","page_name":" 64 ","page_number":70},
  {"content":"\r\n\r\nسكه به نام او در ولايت جونپور دارند و ملا غزالى شاعر مشهدى اين سجع يافته بود كه :\r\n بسم الله الرحمن الرحيم * وارث ملك است محمّد حكيم \r\nشاهنشاهى به استماع اين خبر ميرزا ميرك رضوى را كه وكيل خان زمان بود به خان « 1 » باقى خان سپردند و مهمات ولايت پنجاب را به عهدهء خان كلان و ساير اتكه خيل گذاشته در دوازدهم ماه مبارك رمضان سنهء اربع و سبعين و تسعمائة ( 974 ) متوجه آگره شدند و در قصبهء تهانيسر كه از قديم الايام كان كفر آمده است ، سير نمود . در حوض كركهيت كه جماعت كوروان و پاندوان - عليهم اللعنه - پيش از اين به چهار هزار سال و كسرى در زعم هندوان به انبوهى هفتاد و هشتاد كرور نفر ، بلكه زياده كشته شده و از راه آب به جهنم رفته‌اند و هر سال در آنجا مجمعى عظيم مىشود و اهل هند در آن معبد طلا و نقره و جواهر و اقمشه و امتعهء نفيسه سرا و علانية انفاق مىنمايند و به حكم آنكه گفته‌اند :\r\n نكويى مىكن و در آب انداز \r\nپنهانى زرها در آب مىاندازند و جماعت جوگيان و سناسيان كه رهبانان هنداند در آنجا به تعصب جنگ مىكنند ، تماشاى محاربهء اين طايفه كردند و جمعى از سپاهيان خوب خاكستر بر بدن ماليده حسب اشارت به مدد سناسيان كه قريب سيصد نفر بودند با جوگيان كه از پانصد كس متجاوز بودند كارزار كردند و چندين از اين‌طرف و از آن‌طرف كشته شده آخر سناسيان غالب آمدند و چون دهلى محل نزول اجلال شد ميرزا ميرك رضوى از حبس خان باقى خان گريخته به موكلان خود رسيد و خان باقى خان نيز از ترس سياست پاره‌يى راه جست‌وجوى نموده به آنها ملحق گشت .\r\n كان را كه خبر شد خبرش بازنيامد \r\nو در اين منزل شاه فخر الدين مشهدى ، شهاب خان تركمان را كه پرگنهء بهوجپور جايگير داشت و محمّد امين ديوانه از لاهور گريخته در پرگنهء او رفته و اسب و خرجى امداد يافته به جانب باغيان شتافته بود ، به سعايت تتارخان حاكم دهلى به\r\n\r\n\r\n","description":"","footnote":"\r\n( 1 ) . نسخه : بجان باقى خان .\r\n","page_name":" 65 ","page_number":71},
  {"content":"\r\n\r\nموجب حكم حاضر ساخت تا به سياست رسيد و بعد از آنكه به آگره رسيدند خبر آمد كه خان زمان ميرزا يوسف خان مشهدى را كه در شيرگده عرف قنوج متحصن است ، در محاصره دارد . بنابر آن خان خانان را به حراست آگره گذاشته به تاريخ بيست و ششم شوال سنهء اربع و سبعين و تسعمائة ( 974 ) متوجه جونپور شدند و هوا چنان گرم بود كه مغز جانور در استخوان مىگداخت .\r\n شد هوا باز چنان گرم كه در آب روان * سينه بر خاك نهاده‌ست ز گرما سرطان\r\nاز حرارت شده لب خشك چو صفراوى طبع * نهر مرطوب كه بود از دهنش آب روان \r\nو چون قصبهء سكيت « 1 » معسكر شد ، خبر فرار خان زمان به جانب مانكپور كه برادرش بهادر خان در آنجا بود شنيدند و از قصبهء بهوجپور مقدار شش هزار سوار كارگزار را به سردارى محمّد قلى خان برلاس و مظفر خان و راجه تودرمل و شاه بداغ خان و پسرش عبد المطلب خان و حسين خان كه در همان ايام از ستواس آمده بود بر سر اسكندر خان به جانب او ده نامزد ساختند و اولا هراولى لشكر منصور به نام حسين خان مقرر شده بود ، اما چون او به جهت قلعه‌بندى كه كشيده پريشان حال و مفلس آمده بود به پرگنهء شمس‌آباد كه به تازگى يافته از جهت تحصيل خرجى لشكر رسيد و اندك تأخير در هم‌ركابى واقع شد تا به جاى او قيا خان را هراول ساختند و چون در آن ايام همراه خان مذكور بودم ، او از شمس‌آباد پيشتر گذشته رفت و فقير در آن قصبه ماندم و از غرايب در آنجا آنچه روى نموده اين است كه جمعى از ثقات آن شهر گواهى دادند كه پيش از اين به چند روز شبى پسر خردسالى از گازرى بر صفه‌يى به كنار آب گنگ خواب رفته بود ، ناگه به دريا افتاد و موج تيز آب او را تا قصبهء بهوجپور كه ده كروه است برده سلامت به كنار انداخته و خويشى از گازران طفل را گرفته و شناخته ، صباح به مادر و پدرش رسانيد :\r\n جبّار مطلق است كه يحكم كما يريد * دادار بر حق است كه يفعل كما يشاء \r\nو چون قصبهء راى بريلى معسكر شد ، خبر آمد كه خان زمان و بهادر خان از آب\r\n\r\n\r\n","description":"","footnote":"\r\n( 1 ) . در متن فارسى : سكتيه .\r\n","page_name":" 66 ","page_number":72},
  {"content":"\r\n\r\nگنگ گذشته عزيمت كالپى دارند . بنابر آن اردو را به همراهى خواجه جهان به جانب كره روان ساختند و خود به تعجيل تمام به مانكپور رسيده فيل سوار از آب عبور فرمودند و بيشتر از پانزده شانزده كس در اين وقت همراه نداشتند و مجنون خان و آصف خان كه هراول بودند ، ساعت به ساعت خبر مخالفان مىرسانيدند . اتفاقا خان زمان و بهادر خان كه قضا در ديدهء ايشان ميل غفلت كشيده بود به موجب آنكه :\r\n قضا چون ز گردون فروهشت پر * همه عاقلان كور گشتند و كر \r\nتمام شب صحبت شراب داشته به تماشاى پاتربازى مشغول بوده‌اند و پيمانهء ايشان پرگشته و هر خبر جنگى كه قاصدان مىرسانيدند آن را حمل بر دليرى مجنون خان كه مقدار پركاهى از او اعتبار نمىگرفتند مىنمودند و از آمدن شاهنشاهى خبر نداشتند و در خيال نمىآوردند و شاهنشاهى در اين روز بر فيل سندر نام سوار شده و ميرزا كوكه المقلب به اعظم خان را با خود در يك عمارى نشانده خود در قلب و آصف خان و ساير اتكه‌ها را در ميمنه و مجنون خان را با جمعى در ميسره قرار دادند و خان زمان خان لشكر را وقت سحرى كوچ فرموده خود در خواب و خمار بود كه نويد پيغام اجل او را بيدار ساخته و از ظهور علامات و اسباب عظمت و فرّ كوكبه و دبدبهء حشمت يقين او شد كه شاهنشاهى خود در اين لشكرند و فوج را طلبيده در تسويهء صفوف شروع نمود و جمعى را از دلاوران نامى كارآزما به مقابل هراول لشكر مظفر فرستاد و بابا خان قاقشال كه سردار اوقچى بود آنها را به ضرب تير برداشته تا فوج خان زمان رسانيد . در همين حين اسب يكى از گريختگان به زور تمام بر اسب خان زمان خورد از آسيب آن دستار از سرش پريده به جاى كمند در گلوبند شد و بهادر خان از معاينهء اين حال پاى تهوّر فشرده بر بابا خان زور آورد و او را كيبانده و برداشته به صف مجنون خان برد و مجنون خان و بهادر خان كه از عقب گريختگان به ده و گير مىآمدند ، با يكديگر درافتاده داد مردانگى دادند و تيرى بر اسب بهادر خان رسيد و چراغ پا شده بر زمين آمد و بهادر خان گرفتار گشت .\r\n كليد ظفر چون نباشد به دست * به بازو در فتح نتوان شكست \r\nدر اين هنگام شاهنشاهى از فيل بر اسب سوار شده فرمودند تا حلقهء پيلان\r\n\r\n","description":"","footnote":"","page_name":" 67 ","page_number":73},
  {"content":"\r\n\r\nكوه‌پيكر بر صف خان زمان دوانيدند و فتح در جنبش آمد و آثار ظفر نمودار گشتن گرفت .\r\n چنين نمايد شمشير خسروان آثار * چنين كنند بزرگان چو كرد بايد كار\r\nبه تيغ شاه نگر نامهء گذشته مخوان * كه راست گوىتر از نامه تيغ او بسيار \r\nو فيلى هيرانند نام از جانب فوج منصور به فيلى اوديا نام از مخالفان مقابل شده آن‌چنان بر كلّهء آن فيل زد كه در ميدان افتاد و در اين شورش و جنبش تيرى بر اسب خان زمان رسيد و درصدد برآوردن آن بود كه تيرى ديگر بر اسبش خورده چراغ پا شد . خان زمان بر زمين آمد و در اين هنگام فيلبانى بر فيل نرسنگه نامى سوار قصد خان زمان كرد و هرچند خان زمان به او مىگفت كه من سردارى بزرگم مرا زنده پيش پادشاه ببر كه نوازش بسيار مىيابى . فيلبان نشنيد و فيل را دوانيده خان زمان را در ته دست و پاى او مالش داده استخوان‌هاى او را سرمهء سوده ساخت و اندامش را چون خريطهء پر از مهرهاى شطرنج گردانيد .\r\n هيكل فيلان به زمين خم فكند * زلزله در عرصهء عالم فكند\r\nزان همه دندان كه بلاسنج بود * روى زمين عرصهء شطرنج بود \r\nو بعد از فرونشستن غبار معركه نظر بهادر ، بهادر خان را رديف خود ساخته به نظر اشرف آورد . شاهنشاهى كه به قتل او راضى نبودند ، از او پرسيدند كه بهادر چونى ؟ گفت : الحمد للّه على كلّ حال و بعد از طلب آب از كروتى خاصهء خود به او دادند و امرا در نگاه داشتن او مصلحت نديده باعث بر قتل او شدند و بعد از زمانى سر خان زمان را نيز آوردند و در آن سر تردد مىكردند كه از خان زمان باشد يا نى . در اين وقت راى ارزانى هندو وكيل خان زمان كه از جملهء اسيران بود آن سر را برداشته بر سر خود زد و هاىهاى گريستن گرفت و خواجه دولت خواجه‌سرا كه از خدمت او در ملازمت شاهنشاهى آمده بود و حالا خطاب دولت خانى دارد ، گفت كه علامت سر خان زمان اين است كه چون او هميشه پان به جانب راست مىخورد دندانهاى راست او سياه خواهد بود و همچنين يافتند و اين واقعه روز دوشنبه غرهء ذى حجهء سنهء اربع و سبعين و تسعمائه ( 974 ) در نواحى موضع منكروال از اعمال پيراگ عرف الهاباس موافق سال دوازدهم از جلوس روى نمود و جمعى كه خدمات\r\n\r\n","description":"","footnote":"","page_name":" 68 ","page_number":74},
  {"content":"\r\n\r\nسابقهء ايشان منظور داشتند و فوايد از ايشان ربوده بودند اين تاريخ يافتند كه :\r\n چون خان زمان ازين جهان رفت به باد * بنياد فلك سراسر از پاى فتاد\r\nتاريخ وفاتش از خرد جستم گفت * فرياد ز دست فلك بىبنياد \r\nو جمعى ديگر نظر بر بغى اين جماعت كرده چنين گفته كه :\r\n قتل دو نمك حرام بىدين \r\nو اين تاريخ به يك عدد كم است و قايل آن قاسم ارسلان است و ديگرى گفته كه :\r\n قتل على قلى و بهادر ز دور چرخ * جانا مپرس از من بيدل كه چون شده\r\nجستم ز پير عقل چو سال وفات‌شان * آهى ز دل كشيده و گفتا دو خون شده \r\nو از جملهء اسيران مقتول آن معركه ميرزا خوشحال بيگ است كه فقير او را به مجلسى در لشكر مالوه همراه ادهم خان و پير محمّد خان ديده بودم ، الحق مظهر حسن صورت و سيرت بر وجه كمال بود و از دل اصلا نمىرود و تاريخ او چنين يافته شد كه :\r\n خوشحال كه بود ديدهء اهل خرد * برگشت ز پادشاه از طالع بد\r\nمقتول چو شد به صحبت خان زمان * تاريخ آمد كه گل رخ زيبا قد \r\nو در اين سال علامهء عصر مير مرتضى شريفى شيرازى از اين سراى مجازى درگذشت و اولا در دهلى در جوار مرقد مير خسرو - عليه الرحمة - مدفون گشت و ثانيا چون صدر قاضى و شيخ الاسلام به عرض رسانيدند كه مير خسرو هندى است و سنّى و مير مرتضى عراقى است و رافضى در اينكه مير خسرو از صحبتش متأذّى خواهد بود هيچ شكى نيست .\r\n روح را صحبت ناجنس عذابى است اليم \r\nبنابر آن حكم فرمودند تا از آنجا كشيده به جاى ديگر دفن كردند و اين معنى حيف عظيم بر هر دو بود ، چنانچه مخفى نيست و شخصى تاريخ فوت ميرزا اين چنين يافته كه « علم از علما رفته » و ديگرى همين مادهء حروف را چنين بسته كه « علامه ز عالم رفت . »\r\nو در اين سال يكى از آشنايان فقير شيخ ابو الفتح نامى برادر شيخ سعد الله ولد\r\n\r\n","description":"","footnote":"","page_name":" 69 ","page_number":75},
  {"content":"\r\n\r\nشيخ بده كه از اكابر اعيان بيانه بود از عالم رفت و تاريخ او يافته شد كه :\r\n ابو الفتح آن ديدهء اهل بينش * كه در دور گردون نظيرش نيابى\r\nچو رفت از جهان سال تاريخ فوتش * طلب از حروف فضايل مآبى \r\nو از اتفاقات آن است كه ميرزا نظام الدين احمد - عليه الرحمة - كه فقير را به وى نسبت هم‌گذر و او را نيز به من جهت فوق الحد و الغاية بود ، مشافهة زبانى گفته و در تاريخ نظامى نيز نوشته كه در آن ايام مقابله و محاربه خان زمان واقعه‌طلبان خصوصا پوستيان و افيونيان در آگره هر روز خبرهاى موحش شهرت مىدادند . روزى كه با سه چهار يارى نشسته بوديم ، به خاطر رسيد كه چه شود اگر ما هم‌آوازه دراندازيم كه سر خان زمان و بهادر خان را مىآورند و اين خبر را به چندى گفتيم و انتشار يافت و همان روز كه اين خبر در آگره مذكور گشت ، خان زمان و بهادر خان به قتل رسيده بودند و روز سوم عبد الله نامى والد مراد بيگ سر آن هر دو را به آگره آورد و از آنجا به دهلى و لاهور و كابل برد .\r\n بسا فالى كه از بازيچه برخاست * چو اختر درگذشت آن فال شد راست \r\nو شاهنشاهى بعد از اين فتح در اول وهله كم كسى از مفتنان آن را باور مىكرد به الهاباس رفته و كسانى را كه از درگاه گريخته با اهل بغى ملحق شده بودند گرفته به موكلان سپردند و ميرزا ميرك رضوى را كه از دهلى گريخته بود زير پاى فيل انداختند و فيل او را چندى مالش خرطوم داد . آخر به جهت رعايت سيادت بخشيدند و چندى ديگر از فتنه‌انگيزان به سياست رسيدند و « چه خونها شد » تاريخ يافتند و جمعى را از مردم خان زمان كه از راه انكسار پيش‌آمدند جان‌بخشى فرمودند و بعد از دو روز از آنجا به بنارس و از آنجا به جونپور رسيده سه روز در آن بلده اقامت نمودند و در عرض سه چهار روز به ايلغار با چهار پنج كس به كنار آب گنگ درگذر كره و مانكپور آمده كه اردو آنجا بود و به كشتى گذشته در قلعهء كره نزول واقع شد و در واقع قتل اسيران مردم خان زمان چون قاضى طوايسى ، قاضى اردو كه به صفت ديانت و حق‌گويى و امانت اتّصاف داشت به عرض رسانيده كه كشتن اين جماعت بعد از جنگ و تصرف در اموال و اشياى ايشان حسب شرع شريف جايز نيست ، از وى رنجيدند و قاضى يعقوب ساكن كره را كه به علم فقه و اصول فقه\r\n\r\n","description":"","footnote":"","page_name":" 70 ","page_number":76},
  {"content":"\r\n\r\nمشهور و داماد قاضى فضيلت شيرشاهى كه او را قاضى فضيحت مىگفتند ، بود و با اين همه خالى از مطايبه و هزلى نبود ، انتخاب كرده به جاى قاضى طوايسى نصب كردند تا بعد از ده سال او نيز معزول شد و قاضى جلال الدين ملتانى منصوب گشت چنانچه به جاى خود به تفصيل مذكور شود ، ان شاء الله تعالى .\r\n منه پا منصبى را در ميانه * كه نصب و عزل را گردى نشانه \r\nو در اين اثنا خان خانان كه قبل از اين فرمان طلب به نام او صادر شده بود از آگره به ملازمت رسيد و تمامى جايگيرهاى بهادر خان و خان زمان را از جونپور و بنارس تا غازىپور و قلعهء چنار و زمانيه تا گذر آب جوسه به او داده و خلعت و اسب بخشيده به آن جانب رخصت فرمود به تاريخ ذى حجهء سنهء مذكور در عين بشكال روان شدند و در محرم سنهء خمس و سبعين و تسعمائة ( 975 ) به پاىتخت نزول فرمودند .\r\nو در اين حال محمّد قلى خان برلاس و مظفر خان و جماعتى كه بر سر سكندر اوزبك در اوده تعين شده بودند او را در آن قلعه محاصره نموده هر روز جنگ داشتند . او چون خبر قتل خان زمان و بهادر خان بشنيد ، دل به باد داد . اول سخن صلح به امرا در ميان آورد و ايشان را فريب داده و در كشتى نشسته آن طرف آب سرو گذشت و باز مقدمات آشتى مذكور ساخته از اين طرف چندى را از امرا تنها طلبيده از آن طرف خود با سه چهار كس در كشتى نشسته عهد و سوگند از جانبين مؤكد گشت تا او را به درگاه بيارند و آخر قرار نتوانست داد ، در ميان افغانان رفت و امرا تا گوركهپور تعاقب وى نموده عريضه به درگاه نوشتند به نام ايشان چون فرمان طلب آمد محمّد قلى خان برلاس را در اوده گذاشته به آگره شتافتند .\r\nو در اين سال عزيمت تسخير قلعهء چيتور مصمم شد و بيانه را از حاجى محمّد خان سيستانى تغير داده به جايگير آصف خان مقرر ساختند و بساور و وزيرپور ماندل‌گره نيز به وى دادند تا پيشتر رفته سامان لشكر نمايد و خود از عقب نهضت فرموده از راه بارى شكارافكنان به موء ميدانه و از آنجا به سوى سوپر رسيدند و ساكنان راى سرجن قلعهء سوپر را خالى كردند و نظر بهادر به حكومت آن قلعه و شاه محمّد خان قندهارى به حراست قلعهء كوته بلايه منصوب شدند و به قلعهء كاكرون\r\n\r\n","description":"","footnote":"","page_name":" 71 ","page_number":77},
  {"content":"\r\n\r\nرسيده شهاب الدين احمد خان و شاه بداغ خان را در ولايت مالوه جاگير داده به دفع فتنه پسران محمّد سلطان كه ميرزا الغ و شاه ميرزا باشند و از سنبل گريخته بودند نامزد ساختند و چون به اجين رسيدند ميرزايان خبر نام برده‌ها را شنيده و آن ولايت را گذاشته به گجرات نزد چنگيز خان غلام سلطان محمود رفتند و مالوه بىجنگ به دست ايشان آمد و رانا اودىسنگه قلعهء چيتور را به حراست راى جيمل نام سردارى شجاع متهور كه در قلعهء مرته با ميرزا شرف الدين حسين جنگ كرده به در رفته بود گذاشته خود پناه به كوه‌هاى بلند و جنگل‌هاى صعب به جانب اودىپور كومل مير « 1 » برد و آصف خان به رام‌پور كه از ولايت معمور آن ديار است رفته آن قلعه را به جبر و قهر بگشاد و ولايات به تاراج داد حسين قلى خان به جانب اودىپور كومل‌مير رفته خلل در آن حدود انداخت و رانا از آنجا در موشخانه سركم ديگر درآمد و شاهنشاهى ساباطها و نقب‌ها براى قلعه فرموده تا به ديوار قلعه رسانيدند و وسعت ساباط به مثابه بود كه ده سوار زير آن به فراغت مىرفتند و ارتفاع به مقدار آنكه فيل سوار با نيزه در دست گرفته ته آن مىتوانست گذشت و خلقى بسيار از لشكر به ضرب تفنگ و ضرب زنگ هلاك مىشدند و جثهء اموات را به جاى خشت و سنگ به كار مىبردند و به مدت مديد ساباط و نقب را به پاى قلعه رسانيده دو برج متصل را با هم مجوّف ساخته از داروى تفنگ پر كردند و جمعى از سواران پردل مصلح و مكمل نزديك برج‌ها آمده انتظار مىبردند كه كى آن برج‌ها بيفتد و از آن راه به قلعه درآيند . از قضا هر دو نقب را چون به يك بار آتش زدند فتيلهء يكى كه كوتاه‌تر بود زودتر درگرفت و فتيلهء ديگرى كه درازتر بود تأخيرى كرد و يك برج را از آن دو برج از بيخ بركند و در هوا رفت و رخنهء عظيم در حصار افتاد و جوانان كار طلب از فتيلهء دوم غافل مانده فى الحال حمله بر آن رخنه آوردند و بعضى رسيده در تردد در راه بودند كه به يك ناگاه « 2 » فتيلهء دوم در كار شد و آن برج را كه از آشنا و بيگانه پر بود از جاى برداشته در هوا برد و غازيان در زير سنگ‌هاى صد منى و دويست منى مانده و كافران سنگدل نيز همچنان در آن طوفان آتش چون پروانه‌ها مىپريدند و آن\r\n\r\n\r\n","description":"","footnote":"\r\n( 1 ) . متن فارسى : كونهليز ، پاورقى : كوتيهل نيز و كونهل ئيز ، ترجمهء انگليسى :  Komalmair \r\n( 2 ) . اين تعبير به معنى « ناگاه » دو بار به كار رفته است .\r\n","page_name":" 72 ","page_number":78},
  {"content":"\r\n\r\nسنگ‌ها تا سه چهار كروهى رفت و غريو از اهل اسلام و كفر برخاست .\r\n اين به جنّت داد آب و آن به دوزخ برد جوى * گرچه خون گبر و مؤمن هر دو يك جا مىدويد \r\nو روزى بر كركسان و زاغان فراخ گشت ، سبحان من وسّع الّرزق على عباده ، قريب به پانصد سپاهى كه اكثرى از ايشان پادشاه‌شناس بودند به باد فنا رفتند و شهد شهادت چشيدند و از هندوان چه توان گفت و كافران شباشب زور آورده ديوار قلعه از اين برج‌ها برآوردند و بعد از امتداد مدت شش ماه كم و بيش در شب سه‌شنبه به بيست و پنجم ماه شعبان از سنهء مذكوره از اطراف زور آورده و ديوار قلعه شكافته جنگ سلطانى راى انداختند و روى جيمل شرير از روشنى شراره‌هاى توپ و تفنگ كه به لشكر اسلام مىانداختند نمايان شد . در اين اثنا تفنگى بر پيشانى او كه محسوس بود رسيد و سرد گشت و سنگى در مجمع گنجشكان افتاد و اهل قلعه حال سردار خود را آنچنان ديده همه به خانه‌ها دويدند و اهل و عيال را گرفته در پى سوختن شدند كه آن را به اصطلاح هند جوهر مىگويند و آنچه ماندند اكثرى طعمهء نهنگ تيغ خون‌آشام گشتند و قليلى از بقية السيف و بقية النار كه ماندند در كمند بلا گرفتار شدند و تمام آن شب شمشير مقاتلان از قتال لئام نياسود و داخل نيام نشد تا وقت قيلوله رسيد و هشت هزار راجپوت جنگى كشته شدند و اين مصراع تاريخ يافته شد كه :\r\n دل گفت كه بگشاد به زودى چيتور \r\nبعد از نيم روز دست از كشاكشى بازداشته به منزل بازگشتند و سه روز در آنجا توقف فرموده فتح‌نامه‌ها به اطراف نوشتند و آصف خان را به حكومت آن ولايت سرفراز ساخته روز سه‌شنبه بيست و پنجم شهر مذكور اعلام نصرت انجام به جانب آگره حركت نمود و به جهت ايفاى نذر آن راه را پياده طىّ كرده به تاريخ يكشنبه هفتم ماه رمضان به اجمير رسيده نزد روضهء مقدسه زيارت مزار متبرك فايض البركات حضرت خواجه معين الدين چشتى - قدس سره - نموده و در صدقات و مبرّات و خيرات افزوده بعد از ده روز پاى در ركاب دولت آوردند و مير علاء الدوله قزوينى صاحب تذكرة الشعرا اين تاريخ گفته كه :\r\n شاه دين‌پرور و جمشيد سرير * خسرو عهد محمّد اكبر \r\n\r\n","description":"","footnote":"","page_name":" 73 ","page_number":79},
  {"content":"\r\n\r\n ساخت بىشبهه پى فتح چيتور * ديگ رويين‌تن اژدرپيكر\r\nبهر تاريخ وى از عالم غيب * ديگ چيتور گشا شد يك سر \r\nو به حدود الور رسيده شكار شير فرمودند و عادل محمّد خان پسر شاه محمّد خان قندهارى كه در مردانگى شيرى ديگر بود در مقابله آمده هر دو كشته شدند و از اردو جدا شده به نارنول رسيدند و شيخ نظام نارنولى را كه از مشايخ عظام بود ديده و استمداد از روى اعتقاد نموده به كوچ متواتر به مقصد رسيدند .\r\nو در اين سال نسبت كدخدايى صاحب انتخاب در بداؤن مثنى واقع شد و به موجب و للاخرة خير لك من الاولى به خجستگى برآمد و الحمد لله و تاريخ گفته شد :\r\n چون مرا از عنايت ازلى * اتصالى به ماه چهرى شد\r\nعقل تاريخ كدخدايى را * گفت ماهى قرين مهرى شد \r\nو در اين سال قدوهء اهل خيال و سردفتر مشايخ ارباب كمال شيخ عبد العزيز دهلوى - قدس الله روحه - سفر آخرت گزيد و اين تاريخ گفته شد كه :\r\n عزيز جهان شيخ عبد العزيز * كه عالم همه قطب دهليش خواند\r\nسوى عرصهء آخرت تافت رخ * وزين تنگنا اسب همت جهاند\r\nطلب كردم از دل چو تاريخ او * بگفتا كه قطب طريقت نماند \r\nو چون شيخ به خط خود پيوسته مىنوشت كه ذرهء ناچيز عبد العزيز يكى از فضلا « ذرهء ناچيز » تاريخ يافت .\r\nو در سنهء ست و سبعين و تسعمائة ( 976 ) اتكه خيل را به تمام و كمال خان گهكر را از پنجاب طلبيده و جايگيرهاى ايشان را به حسين قلى خان و برادرش اسماعيل قلى خان داده بدان صوب نامزد گردانيدند و حسين قلى خان و برادرش از ناگور آمده بعد از فتح رنتهنبور از آگره رخصت پنجاب يافتند و سركار سنبل و بريلى به خان كلان مقرر شد .\r\nو در اين سال ميرزايان اولاد محمّد سلطان ميرزا كه به گجرات رفته پناه به چنگيز خان برده بودند ، صحبت راست نيامده و دست‌درازىها در جايگير كرده از پيش چنگيز خان فرار نموده به مالوه آمدند و محمّد مراد خان و ميرزا عزيز الله\r\n\r\n","description":"","footnote":"","page_name":" 74 ","page_number":80},
  {"content":"\r\n\r\nمشهدى در قلعهء اجين محصر شدند و اشرف خان مير منشى و صادق محمّد خان كه با بسيارى از افواج قاهره بر سر رنتهنبور نامزد شده بودند اين خبر شنيده به عرض رسانيده به موجب حكم به اتفاق قليج خان كه او نيز بعد از ايشان به تسخير آن قلعه مأمور بود به دفع آن فتنه متوجه اجين شدند و در سرونج شهاب الدين احمد خان و در سارنگپور شاه بداغ خان به امراى مذكور ملحق گشتند و جمعيت انبوه به هم رسيد و ميرزايان به شنيدن اين خبر از اجين روى فرار به مندو « 1 » نهادند و امراى كبار تعاقب ايشان نمودند و ميرزايان چون از آب نربده گذشتند ، خبر شنيدند كه جهجار خان حبشى چنگيز خان را در ميدان ترپوليهء احمدآباد غافل يافته به قتل رسانيد و گجرات خالى است . ميرزايان به گجرات شتافته به حملهء اول قلعهء چنپانير را گرفتند و به قلعهء بهروج پيچيده بعد از مدتى رستم خان رومى را كه متحصن در آنجا بود به حيله گرفتند و به قتل رسانيدند و آن قلعه را نيز متصرف شدند و قليج خان و صادق محمّد خان با ديگر امرا از كنار آب نربده بازگشته به درگاه آمدند و جايگيرداران مندو همانجا ماندند .\r\nو در غرّهء رجب اين سال به دهلى رسيده و روزى چند شكار قمرغه در نواحى پرگنهء پالم طرح انداخته به كوچ‌هاى متواتر در آخر ماه شعبان به پاى قلعهء رنتهنبور رسيدند و در اندك مدت ساباطها مهيا ساخته نزديك حصار رسانيد و پانزده ضرب زنگ را كه غلولهء پنج منى و هفت منى مىخوردند كهاران كه عدد ايشان به هفتصد و هشتصد مىكشيد بر بالاى كوه رن كه مشرف بر قلعه است و راهى صعب دارد چنان كه شايد پاى مور از رفتن بر آن بلغزد به زور بردند و روز اول خانه‌هاى درون قلعه را صفا صفا ساختند و راى سرجن حاكم قلعه چون بىاعتبارى قلعهء چيتور و خوارى اهل آن مشاهده كرده بود اجل خود را معاينه ديده پسران خود دودا و بهوج را به وسيلهء بعضى زمين‌داران به ملازمت فرستاده امان طلبيد و حسين قلى خان خان جهان به دلاساى او رفته راى سرجن را به درگاه آورد و كليد سپرد و روز چهارشنبه سوم شوال سنهء مذكور قلعه مفتوح گشت و « فتح مثنى » تاريخ يافته شد و روز ديگر سير قلعه به جماعت اندك فرمودند و آن را به مهتر خان\r\n\r\n\r\n","description":"","footnote":"\r\n( 1 ) . نسخه : ماندو .\r\n","page_name":" 75 ","page_number":81},
  {"content":"\r\n\r\nسلطانى سپرده و اردو را به حراست خواجه امينا كه خواجه جهان باشد و مظفر خان گذاشته حكم كوچ به جانب آگره داده خود جريده به ايلغار به زيارت مزار فايض الانوار حضرت خواجه اجميرى عازم شدند و از آنجا به تعجيل تمام در روز چهارشنبه بيست و چهارم ذى القعدهء سنهء ستة و سبعين و تسعمائة ( 976 ) به مستقر خلافت نزول فرمودند و مير فارغى برادر شاه فتح الله شيرازى تاريخ فتح آن قلعه چنين يافته كه :\r\n چون گل نصرت شكفت در چمن فتح شاه * منهى تاريخ گفت قلعه گرفتند زود \r\nمولانا شيرى گفته كه :\r\n قلعهء كفر چو از دولت شه يافت شكست * شه كفارشكن يافته شيرى سالش \r\nو در اين سال دروازهء هتياپول كه نام دروازهء قلعهء جديد آگره است به اتمام رسيد و تاريخ او اين است كه :\r\n كلك شيرى پى تاريخ نوشت * بىمثال آمده دروازهء فيل \r\nو چون شاهنشاهى را چند فرزند پى هم متولد شدند و در صغر سنّ از عالم گذشتند ، در اين سال يكى از حرم‌هاى محترم حمل گرفت . استمداد از خدمت شيخ الاسلام چشتى ساكن سيكرى نموده آن حرم را در حريم شيخ نگاه داشتند و شيخ قبل از آن هم مژدهء ولادت با سعادت شاهزاده رسانيده و شاهنشاهى كه از اين بشارت مبشر و مسرور شده بودند ، بعد از هرچند روزى به ملاقات شيخ رفته انتظار آن وعده مىبردند و به جهت اين رابطه عمارتى عالى به بالاى كوه سيكرى قريب حوالى و خانقاه قديم شيخ بنا فرمودند و خانقاه جديد و مسجدى رفيع وسيع سنگين كه گويا كوه پاره‌يى است و در ربع مسكون مثال او كم نشان مىدهند طرح انداختند تا در مدت پنج سال تخمينا اتمام يافت و آن معموره را فتح‌پور نام نهاده بازار و حمام و ترپوليه و غير آن ساختند و امرا هركدام قصور و مناظر و ابنيهء عالى به اتمام رسانيدند و فقير تاريخ تمام عمارت و مسجد و خانقاه يافته كه :\r\n هذه البقعه قبّة الاسلام * رفع اللّه قدر بانيها\r\nقال روح الامين تاريخه * لا يرى فى البلاد ثانيها \r\nديگرى :\r\n\r\n","description":"","footnote":"","page_name":" 76 ","page_number":82},
  {"content":"\r\n\r\n بيت معمور آمده از آسمان \r\nو اشرف خان اين تاريخ يافت كه :\r\nثانى المسجد الحرام آمد و عين الكمال حضرت شيخ همين بود كه پادشاه را در اهل بيت خويش محرم ساخت و هرچند اولاد و احفادش گفتند كه ازواج از ما بيگانه شدند ، فرمودند زنان در عالم كم نيستند . چون شما را امرا ساخته‌ام زنان ديگر بخواهيد چه نقصان دارد .\r\n يا مكن با فيلبانان دوستى * يا بنا كن خانه‌يى در خورد فيل \r\nو از عجايب امور كه در اين سال واقع شد قضيهء وفات سيد موسى ولد سيد مكرى « 1 » گرمسيرى است از اعيان سادات كالپى از ديار هند . مجملا آنكه سيد موسى در ملازمت شاهنشاه بوده از قضا در آگره بر هندو زن زرگرى موهنى نام كه در حسن چون زر خالص عيار بود شيفته گشت و كمند نظر پاك او معشوق را جذب كرد و رابطهء تعلق و تعشق از جانبين استحكام گرفت .\r\n عاشق كه شد كه يار به حالش نظر نكرد * اى خواجه درد نيست و گرنه طبيب هست \r\nو چون لشكركشى رنتهنبور شد سيد موسى تخلف ورزيده و از درون قلعهء آگره خانه‌يى در جوار محبوب به كنار آب جون نزديك به مير سيد جلال متوكل گرفت و كارش به جنون كشيد و يك دو مرتبه او را مصحوب نفران معتمد خويش از خانه‌اش برآورد و هر نوبت يا به دست عسسان يا به دست زرگران قبيلهء وى افتاد .\r\n فرشته‌يى است برين بام گنبد دوّار * كه پيش آرزوى بيدلان كشد ديوار \r\nو مدت دو سال و چهار ماه گذشت و در اين فرصت گاه‌گاهى از دور به نگاهى قانع بودند . تا شبى سيد موسى به اشارت آن كمند افكن كمندى چون عهد راستكاران محكم و چون وعدهء جوانمردان درست بر بام موهنى انداخت ، چون رسن‌بازان برآمد و با يك‌دگر صحبت به عفت گذرانيدند ، چنانچه مثنوى دل‌فريب نام كه سيد شاهى برادر سيد موسى گفت اشعار بدان معنى مىكند :\r\n هرچند هواى دل زدى جوش * مىكرد حيا ندا كه خاموش\r\nدر پيش نظر زلال حيوان * يك دم نه مجال خوردن آن \r\n\r\n\r\n","description":"","footnote":"\r\n( 1 ) . نسخه : بكرى ، بكسرى .\r\n","page_name":" 77 ","page_number":83},
  {"content":"\r\n\r\n دلها ز كمال تشنگى گرم * لبها شده مهر بسته از شرم\r\nيك خانهء خلوت و دو مشتاق * دل‌ها شده جفت مانده تن طاق\r\nماندند دو خستهء دل‌افروز * در بازى طاق و جفت تا روز\r\nاين است به نزد ما محبت * كز دل ببرد خيال شهوت\r\nچون دل ز هواى نفس ميرد * كى عشق در آن قرار گيرد\r\nنبود به جهان بىسروپاى * جز در دل پاك عشق را جاى\r\nعشق است انيس جان پاكان * عشق است رفيق دردناكان\r\nالقصّه به صد لطافت و ناز * بگشاده هزار دفتر راز\r\nديدند قريب چون سحر را * كردند وداع يكدگر را \r\nو در وقت وداع قرار چنان يافت كه معشوق از بستر خواب برخاسته خان و مان وداع كرده و از سر ننگ و ناموس گذشته همراه عاشق چون مهتاب با ماه و سايه از دنبال شخص روان شود و گفت :\r\n كاى عاشق صادق وفاكيش * من با تو موافقم مينديش\r\nعهدى كه نخست با تو بستم * آن عهد يكى است تا كه هستم\r\nبرخير كه فكر خود نماييم * وز بام دگر فرود آييم\r\nتا آنكه نگشته است آگاه * دزديده رويم تا سحرگاه \r\nو از آن محله سرعت از باد و تعجيل از آب استعارت كرده روانه گرديده در كاشانهء آشنايى معتمد عليه تا سه روز مختفى ماندند و خويشان نازنين خانهء سيد موسى را حلقه‌وار در ميان گرفته بنياد دعوى و خصومت نهادند و سيد شاهى برادر خرد سيد مشار اليه كه به فقير نسبت محبت صادق دارد و اين قصه را [ از 
  ] اول تا آخر در مثنوى نظم كرده و بعضى ابياتش بالا مذكور شد ، جواب‌ها مىداد و به لعلّ و ليت مىگذرانيد و آن دلبر از آن معركه خبردار گشته و دلش به سيد موسى سوخته كه مبادا از حاكم ضررى به او رسد و آن دلداده را به ضرورت رخصت داد و به وعدهء وصل باز اميدوار ساخت و خود از ترس خال بدنامى كه بر چهرهء او نشيند بازگشته به خانه رفت و بهانه آورد و گفت كه به فلان شب كه خواب در ديدهء من جا گرم كرد ، شخصى به آن‌چنان شكل دلرباى كه كسى در خواب هم مثل آن نبيند ، دست مرا\r\n\r\n","description":"","footnote":"","page_name":" 78 ","page_number":84},
  {"content":"\r\n\r\nگرفت تا از عالم مثال به عالم خيال درآمدم و آن خواب به بيدارى مبدل شد و آن نازنين را عيان ديدم كه تاجى مكلّل از جواهر بر سر و دو شهپرى از نور دربردارد و بر من چون جادوزده‌ها افسونى خوانده حيران طلعت خويش گردانيده و بر پر و بال خويش گرفته به شهرى برد كه تعريف آن مگر در افسانه‌ها شنيده باشيد و در قصرى رفيع و منيع پر از عجايب و غرايب گوناگون و در هر گوشه‌اش خيل خيل پرى نژادان آرام گرفته :\r\n هرچند كه آن مقام دلخواه * بوده به خدا بسى طرب‌گاه\r\nو آن جمله بتان حورزاده * بودند به خدمتم ستاده\r\nليكن ز فراق دوستانم * آرام نمىگرفت جانم\r\nمىمردم از اشتياق مادر * مىسوختم از غم برادر\r\nهر لحظه درين تن بلاكش * هجر پدرم همى زد آتش\r\nبا گريهء زار و آه جان‌سوز * چون رفت در آن مقام سه روز\r\nديدند همه كه بس خرابم * بسيار ز غم در اضطرابم\r\nآگاه شدند از ملالم * كردند ترحّمى به حالم\r\nز انسان كه مرا به خانه بردند * برده به چنان غمى سپردند\r\nآورده به خانه‌ام رساندند * زان محنت و درد وارهاندند \r\nهندوان بىعقل اين حيلهء جميله را باور داشتند و اگرچه مصلحت در اخفاى آن قضيه بود ، اما بنابر غرضى روزى چند آن گنج را در حلقهء مار آهنين كشيدند و در بالاخانه مقفل و محبوس گردانيدند و سيد موسى از فراق به مرور مغلوب الحال شد و رسوايى تخلص آورد و از عقيلهء عقل به يك بارگى خلاص يافت .\r\n دردا كه عشق باز به ديوانگى كشيد * خطّ جنون به دفتر فرزانگى كشيد\r\nاول قلم كه بر ورق ناز راند يار * بر حرف آشنا خط ديوانگى كشيد \r\nو چون اين قصه كالشّمس فى نصف النّهار اشتهار يافت در هر مجلس از آن داستانى و در هر دهانى بيانى بود . دلارام پيغام به دست مشّاطه فرستاد كه من خود به هزار محنت و رنج عذرى و بهانه‌يى كه زنان را مىباشد ساخته از دست و زبان بدگويان فى الجمله خلاص يافتم :\r\n\r\n","description":"","footnote":"","page_name":" 79 ","page_number":85},
  {"content":"\r\n\r\n از طعنهء اهل عصر رستم * فارغ ز چنان بلا نشستم\r\nدر كوى جنون قدم نهادى * و آن رنج مرا به باد دادى\r\nاكنون هم اگر علاج‌يابى * اميد كه رو از آن نتابى\r\nنوعى بكنى كه اين فسانه * شهرت نكند درين زمانه\r\nيعنى كه ز شهر من برآيى * وز منزل ما كنى جدايى\r\nليكن ز گمان دوستدارى * يك محرم راز خود گذارى\r\nتا حال مرا چنانچه داند * هر روز به تو خبر رساند \r\nو سيد موسى به موجب فرمودهء او سحرى رفته او را به‌حالىكه معلوم است وداع كرد و غريو از جانبين برخاست و محرم رازى را در خدمت او گذاشت و خود به عزم ملازمت شاهنشاهى راه رنتهنبور پيش ديد همت ساخت .\r\n چو آيم جانب كويت دو صد منزل يكى سازم * و اگر ز آنجا روم بيرون به هرگامى كنم منزل \r\nو آن نازنين تاب دورى نياورده بعد از روزى چند به آن محرم متفق شده گفت كه شبى به صورت گدايان فرياد برآرى و من به حيلهء چيز دادن از خانه به‌درمىآيم و با تو از اين شهر به‌درمىروم و در آن وقت معهود به آن بهانه كه خواست از خانهء مادر و پدر برآمد و كنيزكى را كه ديدبان او بود در پى كار فرستاد و روى به فرار نهاد .\r\n غمش تا يار من شد روى در راه عدم كردم * خوش است آوارگى آن را كه همراهى چنين باشد \r\nو استعداد سفر قبل از آن ساخته بودند و سه روز در شهر پنهان بوده به خاطر جمع به جانب فتح‌پور و بيانه روانه گرديدند . اتفاقا از آنجا كه خداى عزّ و جلّ نمىخواست به يك بار در ميانهء راه خويشى از خويشان آن لعبت چون بلاى ناگهان پيدا شده او را كه خود مستور و افسانه‌اش چون روز روشن مشهور بود شناخت و دست در دامنش محكم زد :\r\n غم را كه خبر كرد و بلا را كه نشان داد \r\nعسسان پهلوان جمال كه در آن ايام كوتوال بود رسيدند و غوغاى عظيم برخاسته جميلهء گريخته را به خويشان و گريزاننده را به زندان سپردند تا از شكنجه به شدت و\r\n\r\n","description":"","footnote":"","page_name":" 80 ","page_number":86},
  {"content":"\r\n\r\nصعوبت تمام مدت مديد رنجه گشته و به نوعى خلاص يافته خبر اين واقعه به لشكر نزد سيد بيچارهء آواره بردند و او كه از ضعف دورى مانند هلالى و خيالى شده بود ، از شنيدن اين خبر مأيوس گشته دل به مرگ نهاد و اسباب هلاك جمع شد و دانست كه مردن ديگر از براى كدام روز خوش است و گريبان صبورى چاك زده ، خواست كه به آگره آيد ، برادران مشفق و ياران موافق خواهى نخواهى او را گاهى نصيحت و گاهى به زجر و تهديد و ملامت و سرزنش نگاه مىداشتند تا آنكه اردوى ظفر قرين به مستقر سلطنت رسيد و سيد موسى كه داغ بود كباب گشت و در اين مرتبه هرچند جهد كرد ، ديدار يارش از آنكه در جاى مستحكم و محفوظ نگاه داشته بودند ميسر نشد . در اين اثنا قاضى جمال نام شاعرى هندى سيوكن‌پورى از توابع كالپى را كه با سيد نسبت مصاحبت جانى داشت دل بر او سوخت و وقت نماز شامى آن كنج‌نشين كاشانهء عفت را از آن كلبهء تاريك برآورده بر توسنى سركشى چون ابلق روزگار و بادپايى تندى چون سمند عمر ناپايدار رديف خود ساخته به راه كنار درياى جون بالا رويه آب روان شد و خويشان زن از عقب و مردم شهر نظاره‌كنان از پيش فريادزنان رسيدند و اسب در جرها و آب كندها كه براى چاه و باغ عمارات ساخته بودند ، چون خر در وحل ماند و چون مهرهء نرد در آن ششدر روى گذشتن نداشت و نازنين دلتنگ آمده خود را به ضرورت از خانهء زين بر زمين انداخت و قاضى را گفت تو جان خود به سلامت ببر و سلام مرا به آن گرفتار رسان و به زبان حال بگو كه : الحمد للّه على نعمة الايمان و الأسلام .\r\nبر اذكيا معروض مىدارد كه اگرچه به مقتضاى وعدهء اختصار جاى اطناب در اين واقعه نبود ، اما چه توان كرد كه سخن عشق بىاختيار عنان قلم از قبضهء اقتدار بيرون برد و دراز نفسى واقع شد ، العذر العذر .\r\n بشنو اى گوش بر فسانهء عشق * از صرير قلم ترانهء عشق\r\nكار من عشق و يار من عشق است * حاصل روزگار من عشق است\r\nچه كنم در سرشت من اينست * وز ازل سرنوشت من اينست\r\nبهر اين آفريده‌اند مرا * جانب اين كشيده‌اند مرا \r\nاميدوارى از درگاه كارساز بنده‌نواز اين است كه در اين دعوى مرا دروغ‌گو\r\n\r\n","description":"","footnote":"","page_name":" 81 ","page_number":87},
  {"content":"\r\n\r\nنگرداند و به درد عشق بزياند و هم در آن درد بميراند .\r\n كسى كش روزى است اين سينه‌سوزى * مر او را و مرا هم باد روزى \r\nو مثل اين واقعه سابقا هم روى نموده بود ، چنان كه يكى از شيخ‌زادگان گواليار را كه نسبت قرابت شيخ محمّد غوث داشت و به عنوان صلاح و پارسايى موصوف بود بر يكى از اهل طرب :\r\n در مغرب زلف عرض داده * صد قافله ماه و مشترى را\r\nبر دامن هجر و وصل بسته * بدبختى و نيك اخترى را\r\nدر چنبر زلف كرده پنهان * دستار سپهر چنبرى را \r\nدر آگره مفتون شد و خبر به شاهنشاهى رسيد . به مقبل خان كه از جملهء مقربان بود آن مطربه را بخشيدند و شيخ‌زاده از سر جان گذشته شبى در قصرى محفوظ كه معشوق را آنجا برده در به روى او برآورده بودند ، كمند همت انداخته برآمد و او را برآورد و چون حكم به شيخ ضياء الدين ولد شيخ محمّد غوث كه حالا بر جادهء هدايت و ارشاد قايم مقام پدر است فرمودند تا آن خويش را به مواعظ و نصايح دلپذير با آن خانه خراب حاضر ساخت و مىخواستند كه آن خانه‌برانداز را عقد بسته به او بدهند و ليكن شيخ ضياء الدين و ديگران مانع آمدند او تاب نياورده خود را به زخم خنجر هلاك ساخت و نام او از جريدهء زندگى پاك گرديد و در ميان علما بر سر تجهيز و تكفين او اختلافى رفت و شيخ ضياء الدين مىگفت كه به مقتضاى اين حديث : « من عشق و عفّ و كتم ثمّ مات مات شهيدا » ، او شهيد عشق است همچنان به خاكش بايد سپرد .\r\n شهيد خنجر عشقم به خون ديده آلوده * به خاكم همچنان پرخون سپاريد و مشوييدم \r\nو شيخ عبد النبى صدر عالىقدر و ديگر علما و قضات كه تصديق‌چى صدر بودند ، مىگفتند كه او ناپاك مرده و آلودهء فسق بوده نه آسودهء عشق ، و الله اعلم . و به هر تقدير آن مطربه نيز در ماتم عاشق پيراهن صبورى چاك زده و بر خاك وى كفنى پوشيده خاك‌روبى آن مقبره اختيار كرد تا بعد از چند روزى در خلوت خانهء عدم رفته با يك‌ديگر همدم و همقدم گشتند .\r\n\r\n","description":"","footnote":"","page_name":" 82 ","page_number":88},
  {"content":"\r\n\r\n خوبرويان چو پرده برگيرند * عاشقان پيششان چنين ميرند \r\nو در اين سال شيخ گدايى كنبوى دهلوى كه حكم شحنهء معزول داشت و از طنابل منابل ايام در اين پندار و غرور از جمله اصنام بود درگذشت و « مردهء خوك كلان » تاريخ يافتند و در سنهء سبع و سبعين و تسعمائة ( 977 ) چون خبر فتح چيتور و رنتهنبور در اطراف و اكناف شايع شد و قلاع بىقدر و بىآب گشتند ، رام چند حاكم بهته عاقبت‌انديشى نموده پيش از آنكه كار به منت و شفاعت افتد كليد قلعهء كالنجر را كه از دست بجلى خان پسرخواندهء بهادر خان سروانى به مبلغ كلى خريده بود با نفايس پيشكش به درگاه فرستاد و حراست آن را به مجنون خان قاقشال كه در آن نواحى جايگير داشت دادند و فرمان استمالت به راجه رام چند فرستاده پرگنهء اربل را كه نزديك به جهوسى و پياگ است عرف الهاباس « 1 » با ساير امكنه به جايگير وى دادند .\r\nو در هفدهم ماه ربيع الاول اين سال بعد از گذشتن هفت ساعت از روز تولد خجستهء شاهزاده سلطان سليم به منزل شيخ اسليم چشتى در فتح‌پور واقع شد .\r\n گويى به زمين ستاره آمد * يوسف به جهان دوباره آمد\r\nبالاى سرش ز هوشمندى * مىتافت ستارهء بلندى \r\nو شاهنشاهى در آن زمان به ايلغار آمده از آگره از نهايت سرور حكم به تخليص جميع زندانيان فرموده تا هفت روز جشن عالى ترتيب دادند و شعرا قصايد تهنيت گذرانيدند . از آن جمله خواجه حسين مروى قصيده‌يى گفت كه از هر مصراع اول تاريخ جلوس شاهنشاهى و از هر مصراع ثانى تاريخ ولادت باسعادت شاهزاده جهان پناه حاصل مىشود و دو لك تنكه نقد صله يافت و آن قصيده اين است كه :\r\n لله الحمد از پى جاه و جلال شهريار * گوهر مجد از محيط عدل آمد بر كنار\r\nطايرى از آشيان جاه و جود آمد فرود * كوكبى از اوج عزّ و ناز گرديد آشكار\r\nگلبنى اين‌گونه ننمودند بر دور چمن * لاله‌يى زين گونه نگشود از ميان لاله‌زار\r\nدايهء ابر بهار از مهربانيهاى فضل * سبزه با گل هم‌زبان لؤلؤ به گوهر كرد يار\r\nمهر مىگويد كه مىزيبد كه آن مه پاره را * از پى زيب جمال از زهره سازم گوشوار \r\n\r\n\r\n","description":"","footnote":"\r\n( 1 ) . نسخه : إله اباد .\r\n","page_name":" 83 ","page_number":89},
  {"content":"\r\n\r\n مقدم مولود مىافزود زيب شه اگر * لؤلؤى لالا فزودى زيب درّ شاهوار\r\nشاد شد دلها كه باز از آسمان عدل و داد * باز دنيا زنده شد كز مهر ايام بهار\r\nآن هلال برج قدر و جود و جاه آمد برون * و آن نهال آرزوى جان شاه آمد به بار\r\nشاه اقليم وفا سلطان ايوان صفا * شمع جمع بيدلان كام دل اميدوار\r\nعادل كامل محمّد اكبر صاحب‌قران * پادشاه نامدار و كام‌جوى و كامكار\r\nكامل داناى قابل اعدل شاهان به دهر * عادل اعلى و عاقل بىعديل روزگار\r\nاز كلام او بيان حال معنى مستفاد * وز كمال او بناى دين و دنيا استوار\r\nسايهء لطف إله آن لايق تاج و نگين * پادشاه دين پناه آن عادل عالم مدار\r\nبر زبان‌گاه از نجوم قهر آرد الامان * با عدوگاه از زبان رمح گويد الفرار\r\nمجلس وى را سماى چارمين دان عودسوز * مركب وى را سماك رامح آمد نيزه‌دار\r\nمركب منصور وى ز آنجا كه راند عالمى * يمن گويد از يمين يا يسر داند از يسار\r\nحكم آن كلكى كه دارد حكم بر آب روان * بر سپيدى يا سياهى مىرود ليل و نهار\r\nاى چو صنع لايزالى آفتاب ملك و دين * پايه‌افزاى معالى سايهء پروردگار\r\nوالى و الا علم عالم‌دل و كيوان سرير * والى و الا مآبى عادل عالى تبار\r\nمالك مال جهان اى پادشاه بحر و بر * با محبان مهربانى از كريمان يادگار\r\nشاه صبح عدل و دادى ماه شام جاه و گاه * برق‌گاه عزم و جزمى كوه‌گاه بردبار\r\nمعدن عدلى و احسان منبع لطف و كرم * بابها و باذل و دين‌پرور و پرهيزگار\r\nحامى دين نبى اى ماحى آثار بد * والى و الا علم كان كرم كوه وقار\r\nنيّر برج وجودى گوهر درياى جود * از هواى اوج دلها شاه باز جان شكار\r\nكى به جودت ماند آبى از حيا پيش سحاب * با وجودت مىنزيبد جود از ابر بهار\r\nپادشاها سلك لؤلؤى نفيس آورده‌ام * هديه كان آمد گرامى بازجوى و گوش‌دار\r\nكس ندارد هديه‌يى زين به اگر دارد كسى * هر كه دارد گو بيا چيزى كه دارد گو بيار\r\nيك‌به‌يك اشعار مروى بس كه بىعيب آمده * هر يكى جويى ز وى مقصود دريابى دوبار\r\nمصرع اول ز وى سال جلوس پادشاه * از دوم مولود نور ديدهء عالم برآر\r\nتا بود باقى حساب روزهاى ماه و سال * و آن حساب از سال و ماه و روز دوران نامدار\r\nشاه ما پاينده باد و باقى آن شهزاده هم * روزهاى بىحساب و سالهاى بىشمار \r\n\r\n","description":"","footnote":"","page_name":" 84 ","page_number":90},
  {"content":"\r\n\r\nو شيخ امم شيخ يعقوب صيرفى كشميرى نيز قصيده‌يى به همين اسلوب گفت ، اما چه سود كه صله را ديگرى ربود و ديگرى اين تاريخ يافت : « درّ شاه‌وار لجهء اكبر » و ديگرى :\r\n روى نمود از مطلع اقبال شاه كامياب \r\nو روز جمعه دوازدهم شهر شعبان به موجب نذرى كه به جهت شكرانهء طلوع اين كوكب اقبال فرموده بودند از آگره پياده به جانب اجمير روان شدند و هر روز شش هفت كروه راه طىّ مىكردند و بعد اتمام مراسم زيارت مراجعت نموده در ماه رمضان مبارك ظاهر دهلى را معسكر ساختند و چند روزى به زيارت اولياء اللّه پرداخته و از آب جون گذشته شكارافكنان به دار الخلافت نزول فرمودند .\r\nو در اين سال ميرزا مقيم اصفهانى را با شخصى مير يعقوب نام كشميرى در فتح‌پور به تهمت رفض سياست فرمودند . مجملا آنكه اين ميرزا مقيم چندگاهى در لكهنو به ملازمت حسين خان بود و خان مرحوم از بس كه اعتقاد به سادات داشت با وى به لطف و رعايت پيش آمده وكيل سركار خويش ساخت . آخر برادران و خويشان خان خاطرنشان ساختند كه اين رافضى تند و غالى است و مزاجش از ميرزا انحراف تمام يافت و او در ملازمت پادشاهى آمده و رعايت يافته به وكالت نزد حسين خان حاكم كشمير نامزد شد . در همان ايام جمعى از غاليان رفضه قاضى حبيب را كه سنّى متعصّب بود به جهت تعصب زخمى ساخته بودند . اتفاقا قاضى مسطور هنوز زنده بود كه حسين خان كشميرى قاتل را به حكم مفتيان به سياست رسانيد و ميرزا مقيم باعث گشته مفتيان را به اين علت كه چرا به قتل آن شخص فتوى دادند ، هرچند از روى سياست هم باشد ، به شخصى متعصبى غليظ شديد سپرد تا سه چهارى را از ايشان به قتل رسانيد و چون او و مير يعقوب وكيل حسين خان دختر حسين خان را از كشمير به رسم پيشكش به درگاه آوردند و اين قضيه به عرض رسيد و اين هر دو شخص را به فتواى شيخ عبد النبى و ديگر علما كه عيال او بودند در ميدان فتح‌پور به جزاى اعمال شوم رسانيدند و نبذى از اين قضيه در تاريخ كشمير كه جامع اوراق منقّح ساخت سمت ارتسام يافته .\r\nو در اين سال پرگنهء لكهنو را از تغير حسين خان به مهدى قاسم خان كه از حج\r\n\r\n","description":"","footnote":"","page_name":" 85 ","page_number":91},
  {"content":"\r\n\r\nبازگشته شاهنشاهى را در قلعهء رنتهنبور آمده ملازمت نموده بود ، جايگير دادند و حسين خان از او به جان رنجيده و آيهء :  هذا فِراقُ بَيْنِي وَ بَيْنِكَ  خوانده ديدارها به قيامت افتاد . به رغم دخترى مهدى قاسم خان با وجود آن محبت گذرا دخترى از عم خود غضنفر بيگ گرفته و بعد از چندگاه او را در بيتابى و دختر مهدى قاسم خان را در خيرآباد نزد برادرانش رخصت داده از لكهنو به قصد غزا و كسر اصنام و هدم بتخانه‌هايى كه خشت‌هاى آن را از طلا و نقره شنيده و طمع در ساير خزاين موفورهء غير محصوره كه شهرت كاذب يافته بود بسته به راه اوده در كوه سوالك رسيد و كوهيان اول ، چنانچه دستور ايشان است ، به يك بار جايهاى خويش را گذاشته و اندك جنگ كرده به كوه‌هاى بلند خطرناك متحصن شدند و حسين خان به جايى كه سلطان محمود همشيره‌زادهء پير محمّد خان شهيد شده و مقبرهء شهدا بود رفته و فاتحه به ارواح طيبهء ايشان خوانده و صفه بر مقابر فرسودهء آن جماعت بسته پيشتر درآمد و تا نواحى قصبهء و جرايل نام از ولايت راجه رنكا كه زمين‌دارى باشكوه است تاخت و باخت كرد و از آنجا تا به اجمير كه پاىتخت اوست و معدن طلا و نقره و ابريشم و مشك و ساير نفايس ولايت تبّت است دو روزه راه مانده بود كه به يك بار به موجب خاصيت آن كوه از تأثير شيههء اسبان و بانگ نقاره و فرياد مردم ابر و باران عظيم پيدا شد و غله و كاه ناياب گشت و گرسنگى بر لشكريان غالب آمد و هرچند حسين خان از نهايت تهوّر ايشان را ترغيب و تحريص بر تسخير آن شهر و ولايت و تطميع در زر و جواهر و خزاين مىنمود ، مردمش از بس كه دل به باد داده بودند ، اقدام بر آن معنى نكردند و خواهى نخواهى عنان توسن او را گرفته باز گردانيدند و در وقت بازگشت كافران سر راه گرفته تيرهايى را كه پيكان از استخوان زهرآلوده داشت بر سر ايشان باريدند و سنگ‌باران علاوهء آن شد در اين اكثر مردم كارآمدنى و مردم جنگ‌آزماى شربت شهادت چشيدند و بقيه كه مجروح آمدند بعد از پنج شش ماه كمتر يا بيشتر به تأثير زهر جان‌گزاى از سراى سرور تلخ‌كام رفتند و تاريخ وفات ايشان به تعميه « تلخ بىمزه » يافته شد و حسين خان به درگاه آمده ولايت كانت و گوله را از دامن كوه به جهت انتقام در وجه جايگير خويش التماس نمود و به درجهء قبول افتاد و چند مرتبه دامن كوه را در تذبذب آورد ، اما در ميان آن\r\n\r\n","description":"","footnote":"","page_name":" 86 ","page_number":92},
  {"content":"\r\n\r\nنتوانست درآمد و بسيارى را از مردم خوب او كه از آنجا مرتبهء اول نيم‌جانى به سلامت آورده بودند ، در اين مرتبه زهرآب آنجا تأثير كرد و بىجنگ از عالم در گذشتند تا حسين خان عاقبت بعد از چند سال سر خود گرفته در آن كوهستان رفته رخت وجود به باد داد ، چنان كه در محلّ خود مذكور شود ، ان شاء الله تعالى .\r\nو فقير در اين سفر به رخصت حسين خان از لكهنو به بداؤن آمد و برادر مرحومى شيخ محمّد را كه به جان پرورده بودم و از جان بهتر مىدانستم و اكثرى را از فضايل حميده كسب كرده و اخلاق ملكى خود ملكهء او گشته بود در جاى مناسب كدخدا ساختم و بعد از سه ماه از آن امر خير كه متضمّن صد شر بود هم او را و هم قرّة العين عبد اللطيف را كه اول نوباوهء من از باغ عمر و زندگى بود چشم‌زخم روزگار در طرفة العينى بازى بازى از مهد به لحد برد و مرا كه شهريار زمان خود بودم به يك ناگاه غريب شهر خود ساخت .  إِنَّا لِلَّهِ وَ إِنَّا إِلَيْهِ راجِعُونَ . \r\n تا كى زمانه داغ غمم بر جگر نهد * يك داغ نيك ناشده داغ دگر نهد\r\nهر داغ كاورد قدرى رو به بهترى * آن داغ را گذارد و داغ بتر نهد\r\nزير هزار كوه غمم پشت گر دهد * دستش هزار كوه دگر بر زبر نهد \r\nچه توان كرد ، ليس هذا اوّل قارورة كسرت فى الاسلام و اين تركيب بند در مرثيهء او از بس كه به داغ حسرت فوتش الى يوم الموعود كباب بود و هست و خواهد بود ، نوشته شد و هو هذا :\r\n يا رب اين روز چه روزيست كه افتاد مرا * وين چه جانكاه بلاييست كه رو داد مرا\r\nهيچ‌كس نيست كه فرياد من او را نرسيد * نرسد هيچ‌كسى ليك به فرياد مرا\r\nماه من آخر شب رفت پس پردهء غيب * بين كزين حاملهء غيب چه غم زاد مرا\r\nمايهء شادى و اميد دلم رفت به خاك * بعد ازين دل به چه اميد شود شاد مرا\r\nگرچه بنياد من از صبر قوى بود ولى * سيل غم آمد و انداخت ز بنياد مرا\r\nآن كسى را كه كنم ياد به روزى صد بار * وه كه يك بار به سالى نكند ياد مرا\r\nچرخ بيداد چه غمها كه به من داد كنون * داد خود از كه ستانم كه دهد داد مرا\r\nحال دل هيچ ندانم به كه گويم چه كنم * چارهء درد دل خود ز كه جويم چه كنم \r\n\r\n","description":"","footnote":"","page_name":" 87 ","page_number":93},
  {"content":"\r\n\r\n اى فلك وه كه دلم خسته و ويران كردى * خاطر جمع مرا باز پريشان كردى\r\nگوهرى كان به كفم بود ز اغيار نهان * آشكار از نظرم بردى و پنهان كردى\r\nسرو من بردى ازين باغ به زندان لحد * باغ را بر من ماتم‌زده زندان كردى\r\nيوسفم را به كف گرگ سپردى و مرا * در غمش معتكف كلبهء احزان كردى\r\nدر گل تيره نهادى گل نورستهء من * روز من با شب تيره ز چه يكسان كردى\r\nحاصل آن كس كه از او بود سروسامانم * بردى او را و مرا بىسروسامان كردى\r\nآن برادر كه در اين شهر غريب آمده بود * جاش در دشت به پهلوى غريبان كردى\r\nوقت گل آمد و شد جاى محمّد در خاك * جاى آنست كه از غصّه كنم بر سر خاك\r\nآخر اى ديده چه ديدى كه ز عالم رفتى * ديده پوشيده ازين ديدهء پرنم رفتى\r\nچشم تاريك مرا روشنى از روى تو بود * روشنى رفت ز دل تا تو ز چشمم رفتى\r\nبوده‌اى چشم مرا همچو نگين در خاتم * چون نگين عاقبت الامر ز خاتم رفتى\r\nدلت از هيچ ممر شاد نشد در عالم * حيف صد حيف كه ناشاد ز عالم رفتى\r\nجان پاك تو درين مرحله بس غمگين بود * رخت بستى و ازين مرحلهء غم رفتى\r\nبر دل از كار جهان هيچ نبودت بارى * بارى از كار جهان خوشدل و خرم رفتى\r\nبودم از مهد ترا مونس و همدم همه دم * در لحد بهر چه بىمونس و همدم رفتى\r\nرفتى و حسرت تو زين دل حيران نرود * غمت از دل نرود تا ز غمت جان نرود\r\nكيست آن كس كه نشان تو به من گويد باز * خبر جان روان گشته به تن گويد باز\r\nقصهء گل كه فروريخت ز آسيب خزان * كيست القصّه كه با مرغ چمن گويد باز\r\nقاصدى كو كه غم و درد مرا روىبه‌روى * يك‌به‌يك پيش تو بر وجه حسن گويد باز\r\nبا تو گويد سخنم را به زبانى و آنگاه * بهر تسكين ز زبان تو سخن گويد باز\r\nتنگ‌دل غنچه‌صفت گشتم و كس پيدا نيست * كز تو حرفى به من اى غنچه دهن گويد باز\r\nهست صد پيچ و شكن در دلم از ماتم تو * كه به تو زين دل پرپيچ و شكن گويد باز\r\nدور رفتى و نيامد ز ديار تو كسى * كه ز احوال تو يك شمّه به من گويد باز \r\n\r\n","description":"","footnote":"","page_name":" 88 ","page_number":94},
  {"content":"\r\n\r\n روم و بر سر گور تو قيامى بكنم * تا جوابى شنوم از تو سلامى بكنم\r\nگويم اى گوهر ناياب چه حالست ترا * با تن خسته و بىتاب چه حالست ترا\r\nتو به خواب اجل و بىتو قيامت برخاست * خيز و سر بركن ازين خواب چه حالست ترا\r\nاز جدايىّ تو احباب بسى بد حالند * اى جدا مانده ز احباب چه حالست ترا\r\nشده از دوريت اصحاب به نزديك هلاك * دور از صحبت اصحاب چه حالست ترا\r\nبود جاى تو به محراب و كنون مىنگرم * مانده خالى ز تو محراب چه حالست ترا\r\nمىخورم خون‌جگر بىتو مرا پرس گهى * كه درين خوردن خوناب چه حالست ترا\r\nبر گلت صد گل سيراب دميد از اشكم * زير گل اى گل سيراب چه حالست ترا\r\nدر چنين منزل غمناك به نزديك تو كيست * مونس روز و انيس شب تاريك تو كيست\r\nاين منم از رخ خوب تو جدا افتاده * وز فراق تو به صدگونه بلا افتاده\r\nتو به صحرايى و من مانده درين شهر غريب * الله الله تو كجا من به كجا افتاده\r\nبار گل هم نكشيدى و ندانم اين بار * بر تو صد پشته خس و خار چرا افتاده\r\nقدر وصل تو ندانستم و اين بود جزا * كه ملاقات تو با روز جزا افتاده\r\nكردمى جان به سروكار تو ليكن چه كنم * كه سروكار تو با حكم خدا افتاده\r\nسال تاريخ تو شد گفت چو سرورت افتاد * آن سهى سرو چه ناگاه ز پا افتاده\r\nقادرى ناله و فرياد نمىدارد سود * در دعا كوش كه نوبت به دعا افتاده\r\nاز خدا خواه كه كارش همه محمود بود * هم خدا از وى و هم او ز تو خشنود بود\r\nيا رب اندر چمن خلد گذارش بادا * قصر فردوس برين جاى قرارش بادا\r\nدر گلستان جنان چون گذرد جلوه‌كنان * حور و غلمان ز يمين و ز يسارش بادا\r\nدر شب تار چو عزم سفر عقبى كرد * نور اسلام چراغ شب تارش بادا\r\nبر مزارش چو كسى نيست كه افروزد شمع * پرتو لطف خدا شمع مزارش بادا\r\nاز عروس كهن دهر چو بگرفت كنار * نوعروسان بهشتى به كنارش بادا\r\nهيچ يارى چو نشد همدم او بعد از مرگ * دم‌به‌دم رحمت حق همدم و يارش بادا \r\n\r\n","description":"","footnote":"","page_name":" 89 ","page_number":95},
  {"content":"\r\n\r\n مردمان قطرهء اشكى كه فشاندند برو * گردد آن قطره در ناب و نثارش بادا\r\nتا ابد مسكن او ذروهء علّيين باد * اين دعا از من و از روح امين آمين باد \r\nو در اين سال عمارت مقبرهء دلپذير خلد نظير پادشاه غفران پناه در دهلى به كنار آب جون به اهتمام ميرك ميرزا غياث بعد از هشت نه سال به اتمام رسيد و آن عمارتى است كه ديدهء نظارگى در مطالعهء آن غير از حيرت بار نمىدهد .\r\nو در روز پنجشنبه سوم ماه محرّم سنهء ثمان و سبعين و تسعمائة ( 978 ) طلوع كوكب سعادت و اقبال شاهزاده مراد در منزل شيخ سليم دست داد و در اين سال هم جشنى خسروانه چون جشن سابق ترتيب دادند و مولانا قاسم ارسلان قطعه‌يى گفته كه از هر مصراع تاريخ ولادت اين دو شاهزاده مىبرآيد اول از اول و ثانى از ثانى :\r\n اولين شهزاده آن تابنده ماه * ماه‌وار از اوج عزت شد عيان\r\nآن دوم فرزند اكبر پادشاه * آيتى نازل شده از آسمان \r\nايضا تاريخ ديگر هم به اين اسلوب :\r\n ز نور پاك چو سلطان سليم شد نازل * لواى شاه مراد ابن اكبر عادل \r\nو خواجه حسين مروى قطعهء هفت بيتى گفته كه از هر مصرع اول ولادت پادشاه زادهء اول و از ثانى ولادت شهزادهء ثانى مفهوم مىشود :\r\n داد دو شهزاده به شاه اين سپهر * چهرهء آن هر دو به از آفتاب\r\nاول ازو ثانى شاه جهان * ثانى ازو دلبر عالى جناب\r\nو آن يكى از يمن به شاه سرير * مژده رسان بود به صد فتح باب\r\nآن دگرى باعث امن و امان * مهر ز مه داده به او مهد خواب\r\nمژده كه مولود شه از اول است * گفته ازو مصرع اولى جواب\r\nاز دومين مصرع ابيات هم * مولد شهزادهء ثانى بياب\r\nباد مدام آن شه و شهزاده را * جاه سكندر ، فر افراسياب \r\nو به تاريخ بيستم ربيع الآخر اين سال از فتح‌پور بعد از آنكه دوازده روز توقف نموده بودند از براى ايفاى نذر متوجه اجمير شدند و بر دور آن خطهء پاك قلعه طرح انداخته و عمارت عاليه به امراى عظام حكم شد و روز جمعه چهارم جمادى الآخر\r\n\r\n","description":"","footnote":"","page_name":" 90 ","page_number":96},
  {"content":"\r\n\r\nاز آنجا كوچ نموده در عرض دوازده روزه به بلدهء ناگور رسيدند و حوض بزرگ آن شهر را بر امرا تقسيم نموده و حكم بركندن آن فرموده شكر تلاو نام نهادند .\r\nو در اين ايام چندرسين پسر مالديو حاكم ماروار به ملازمت رسيد و راى كليان مل راجهء بيكانير نيز با پسرش راى سنگه آمد ، دخترى پيشكش آورد تا داخل اهل حرم شد و پدر را رخصت بيكانيز داده پسر را همراه گرفتند و در راه شكار گورخر كه پيش از آن واقع نشده بود كرده به عزم زيارت قطب المشايخ كان نمك و گنج شكر و فريد عصر مخدوم شيخ فريد - قدس الله سره العزيز - جانب اجودهن مشهور به پتن نهضت فرمودند و ميرزا عزيز كوكه ملقب به اعظم خان كه جايگيردار آنجا بوده جشنى عظيم ساخته و تحف و هداياى لايقه پيشكش كرده و فى الواقع اين‌چنين ضيافت از كم كسى نشان مىدهند و اين تاريخ يافتند كه :\r\n ميهمانان عزيزند شه و شهزاده \r\nو از آنجا به لاهور آمده مهمان حسين قلى خان شدند و العود احمد خوانده از راه حصار فيروزه باز متوجه حضرت اجمير گشتند و از آنجا به كوچ متواتر به فتح‌پور نزول واقع شد و محب على خان پسر مير خليفه را كه از مدتى باز ترك سپاه‌گرى نموده منزوى شده بود ، به وسيلهء كوچ وى ناهيد بيگم كه مادرش را ميرزا عيسى ترخان حاكم تته در حبالهء خويش داشت تربيت كرده و علم و نقاره بخشيده و جايگير در ملتان داده و سعيد خان مغول حاكم ملتان را به كمك او نوشته و نبيرهء او مجاهد خان را كه بسيار شجاع و متهور بود همراه گردانيده به جهت گرفتن تته تعين نمودند . او به ملتان آمده و قريب به چهارصد سوار در جايگير خود نگاه داشته كس به سلطان محمّد حاكم بكر فرستادند كه چون خود بارها مىگفتند كه اگر فلانى اينجا بيايد هيچ حاجت به كمك ديگر نيست و تته را من متعهدم كه گرفته به او مىدهم و اين معنى به عرض هم رسيد و به اعتماد شما مرا به اين ملك نامزد ساخته‌اند و حالا وقت مدد است او در جواب درنوشت كه اگر به راه جيسلمير به تسخير سند متوجه مىشوند ، كمك به شما مىفرستم و از راه بكر نمىگذرم كه اعتماد ندارم و محب على خان و مجاهد خان به راه ديگر روان شدند و سلطان محمود تمامى لشكر خود را به مدافعه فرستاد و محب على به جنگ غالب آمد و بكريان در قلعهء مانيله\r\n\r\n","description":"","footnote":"","page_name":" 91 ","page_number":97},
  {"content":"\r\n\r\nبعد از شكست متحصن شدند و آن قلعه را به صلح و امان گرفت و سلطان محمود بقيهء لشكر را با توپچيان و تيراندازان از قلعهء بكر به جنگ محب على خان فرستاد و ايشان را نيز همان آش در كاسه شد و گريخته به قلعه درآمده فيل كشيدند و چون ازدحام خلايق درون قلعه بسيار بود هوا تعفّن غليظ پيدا كرد و وباى عظيم افتاده تا هر روز هزار كس كم و بيش مىمردند تا سنهء ثلث و ثمانين و تسعمائة ( 983 ) سلطان محمود كه پير فرتوت و معمّر و مبهوت شده بود درگذشت و قلعه به تصرف شاهنشاهى آمد و ميرگيسو را براى تحقيق اموال و اسباب و ذخاير از فتح‌پور فرستادند .\r\nو در اين سال منعم خان خان خانان از جونپور اسكندر خان اوزبك را كه از پيش افغان آمد به او التجا آورد و هر دو را كمر شمشير مرصع و چارقب و اسب با زين مطلا انعام فرموده و لكهنو به جايگير اسكندر خان داده و به كمك خان خانان نامزد گردانيده ، رخصت به جونپور شد و اسكندر خان در لكهنو رسيده ، بعد از چندگاهى در دهم جمادى الاول سنهء ثمانين و تسعمائة سر به بالين مرض موت نهاده فوت يافت .\r\n چه بايد نازش و نالش ز اقبالى و ادبارى * كه تا برهم زنى ديده نه اين بينى نه آن بينى \r\nو در اين سال جمال خان ولد شيخ منگن بداؤنى كه صاحب جمال مقررى و از ياران جانى قديم بود ، در سنبل همراه خان كلان روز عيد قربان قبق زده بيره‌پانى از دست ناشناسى خورده ضعف كرد و درگذشت و اين تاريخ يافته شد كه :\r\n صد آه از جوانى و زيب جمال خان \r\nو شيخ امم شيخ يعقوب صيرفى كشميرى اين تاريخ يافت :\r\n سپرده جان به روز عيد قربان \r\nو در سنهء تسع و سبعين و تسعمائة ( 979 ) محلى عالى در آگره و محلّ ديگر در معمورهء جديدهء فتح‌پور به اتمام رسيد و قاسم ارسلان تاريخ يافت كه :\r\n تمام شد دو عمارت مثال خلدبرين * به دور دولت صاحب‌قران هفت اقليم\r\nيكى به بلدهء دار الخلافت آگره * دگر به خطهء سكرى مقام شيخ سليم\r\nسپهر از پى تاريخ اين دو عالى قصر * رقم‌زده دو بهشت برين به كلك قديم \r\n\r\n","description":"","footnote":"","page_name":" 92 ","page_number":98},
  {"content":"\r\n\r\nو در سلخ ماه مبارك رمضان اين سال رحلت شيخ اسليم چشتى فتح‌پورى كه از مشايخ عظام ديار هند و صاحب مقامات عالى است و شمه‌يى از احوال او در ذيل اين منتخب به طريق تذكره نوشته خواهد شد ، ان شاء الله تعالى ، از دار غرور فنا به دار سرور بقا واقع شد و يك تاريخ او و « شيخ هندى » و ديگر :\r\n تاريخ وفات شيخ اسلام * شيخ حكما و شيخ حكّام \r\nو در اين سال بر جامع منتخب واقعهء هايله‌يى روى نمود و آن مجملا اين است كه چون كانت و گوله به جايگير محمّد حسين خان بود و فقير برحسب تقدير چندگاه در صحبت او مانده ، اسم صدارت آن صوبه و عهدهء خدمت فقرا داشت و به تقريب زيارت مزار فايض الانوار شيخ كبار بديع الحق و الدين شاه مدار - قدس الله سره العزيز - در مكن‌پور از توابع قنوج رسيد و چون آدمىزاد كه شير خام خورده به حسب سرشت مركب از غفلت جبلّى كه موجب ندامت و ظلم و جهل اصلى كه باعث جسارت و خسارت است و به ميراث از ابو البشر به ما رسيده ، ديدهء عقل را پوشيد و آن را عشق ناميد و به دام شهوت و آز گرفتار ساخت و سرنوشت گذشته پيش آمده تا بىادبى عجب به ناگاه در آن درگاه واقع شد و از آنجا كه هم غيرت و هم عنايت حق سبحانه عزّ شأنه بود ، مكافات آن جريمه و تنبيه بر آن خطيئه هم در دار دنيا ديد تا هم از قوم معشوق چندى را مسلط ساخت و نُه زخم شمشير پياپى از ايشان بر سر و دست و دوش خورد و همه پوست مال رفت ، مگر زخم سر كه استخوان را شكسته به مغز رسيد و تهى مغزى بار آورد و رگ انگشت بنصر چپ اندكى بريده شد و بىشعور افتاد و آن جهان را سير كرده آمد و به خير گذشت ، اميد كه در آن نشئه نيز عاقبت به خير باشد .\r\n القصّه هرآنچه كرد گردون ز جفا * حق بايد گفت بود دون حق ما\r\nشكرانهء نعمتش نمىكردم هيچ * تا لاجرمم فكند در رنج و بلا \r\nو جرّاحى حاذق در قصبه بانگرمو پيدا شد و در عرض يك هفته زخم‌ها فراهمى يافت و در آن رنجورى و بيمارى نذر كرد كه اگر از اين حالت صحت يابد حج اسلام بگزارد و آن وعده هنوز در توقف مانده است ، ان شاء الله تعالى قبل از حلول اجل و وقوع خلل در بنيان اصل به اين سعادت موفق گردد  وَ ما ذلِكَ عَلَى اللَّهِ بِعَزِيزٍ . \r\n\r\n","description":"","footnote":"","page_name":" 93 ","page_number":99},
  {"content":"\r\n\r\n فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ  .\r\n درين فيروزه كاخ دير بنياد * عجب غافل نهادست آدمىزاد\r\nنباشد دأب او نعمت‌شناسى * نباشد كار او جز ناسپاسى\r\nبه نعمت گرچه عمرى بگذراند * نداند قدر آن تا درنماند \r\nو از آنجا به كانت و گوله رسيد چون غسل كرد از سر نو صاحب‌فراش گشت و حسين خان را حق سبحانه و تعالى بهشت جاودان نصيب گردانيده باشد كه مهربانيهاى پدرى و برادرى فوق از طاقت بشرى به جاى آورد و چون به جهت سرماى مفرط آن جراحت گزك شده بود ، هم مرهم از چوب گز ساخت و هم حلواى گز خوردن فرمود تا از آنجا به بداؤن آمد و جراحت سر را طبيبى ديگر باز از سر چاك كرد و كار به مردن رسيد و روزى ما بين خواب و بيدارى :\r\n نبود آن خواب بل بيهشى بود \r\nمىبينم كه جماعت محصلان مرا بر آسمان برده‌اند و در آنجا دفترى و ديوانى و محرّرانى در كارند و جمعى از يساولان مانند كارخانهء پادشاهان دنيا چوب در دست گرفته در تك و دواند و يكى از نويسندگان ورقى در دست داشته در آن نظر مىكند و مىگويد كه اين آن نيست و در همان مخمصه چشم من بگشود و معا در خود خفّتى مشاهده كردم و سخنى كه از افواه عام در حالت صغر سنّ مىشنيدم باور شد ، آرى عالم امكان وسيع و قدرت واجب تعالى غالب است  وَ اللَّهُ غالِبٌ عَلى أَمْرِهِ  .\r\nو در اين سال در بداؤن آتشى عظيم افتاد و چندان كس از هندوان و مسلمانان سوختند كه از حصر افزون باشد و ارابه‌ها پر كرده سوخته‌ها را به دريا مىبردند و معلوم نشد كه مسلم كدام است و كافر كدام و بعضى ديگر كه از سوختن خلاص يافت بر فصيل قلعه برآمدند از تابش زبانهء آتشين زن و مرد خود را از بالاى ديوار انداختند و جمعى ديگر معيوب و مسلوخ ماندند و آب در آن آتش حكم روغن نفت داشت و اين فقير آن را به چشم خود ديد و زبانه‌اش به گوش رسيد و بعضى را گوشمال داد و بعضى را پامال ساخت و قبل از آن واقعه مجذوبى از ميان دو آب به آنجا رفته و فقير او را در منزل خود آورده به او صحبت داشتم . در خلوتى به من گفت كه از اين شهر به در رو . گفتم براى چه ؟ گفت تماشاى خدا اينجا به ظهور\r\n\r\n","description":"","footnote":"","page_name":" 94 ","page_number":100},
  {"content":"\r\n\r\nآمدنى است . چون خراباتى بود ، از او اين سخن باور نشد .\r\n چه پرسى از بداؤن وز احوال پريشانش * كه آيات عذاب النار نازل گشته در شانش \r\nو در سنهء ثمانين و تسعمائة ( 980 ) فتح گجرات روى داد . مجمل اين قضيه آنكه چون در گجرات هرج‌ومرج واقع بود و ملوك طوايف شده بودند ، شاهنشاهى امر به احضار عساكر فرموده عزيمت تسخير آن ولايت مصمم ساختند و به تاريخ بيستم شهر صفر از پاىتخت نهضت فرمودند و در پانزدهم شهر ربيع الاول بلدهء اجمير مقر مواكب سلطنت گشت و بعد از زيارت روضهء قدسيه سردفتر سلسلهء چشتيه حضرت معينيه - قدس الله سره و اسرارهم - روز ديگر به طواف مزار مير سيد حسين خنگ سوار كه اين بيت در شان ايشان گفته‌اند كه :\r\n شكر لله كه بدل تافته انوار جلى * از حسين بن على بن حسين بن على \r\nو بالاى آن كوه متوجه شدند و مير محمّد خان كلان را با ده هزار سوار به رسم هراول پيشتر روانه گردانيدند و به كوچ متواتر در نهم ماه جمادى الاول به ناگور رسيدند و در شب چهارشنبه دوم ماه جمادى الاول در اجمير به خانهء شيخ دانيال نام مجاورى صالح تولد شاهزاده صاحب اقبال دانيال واقع شد و اين مژده در دو منزلى ناگوار به شاهنشاهى رسيد ، به تقريب شيخ دانيال مذكور اين نام نهادند و اين تاريخ يافتند :\r\n بگفتا ناصر شرع نبى باد \r\nو لفظ « شريعت » نيز موافق همين است و چون به نواحى ميرته شتافتند ، خبر آمد كه راجپوتى در سروهى با ايلچىگرى آمد . خان كلان را به جمدهر كه نام سلاحى است در اهل هند مشهور ، زد چنان كه بر سينهء او رسيده از پشت شانه سر به‌در كرد و به خير گذشت و آن را جپوت را به جهنم رسانيدند و آن زخم در عرض ده و پانزده روز فراهم شده رو به بهى آورد و چون به سروهى رسيدند مقدار صد و پنجاه راجپوت چنانچه رسم مستمر ايشان مىباشد ، بعضى در بتخانه و بعضى در خانهء راجهء سروهى خود را به مردن قرار داده به جنگ پيش آمدند و همه به قتل رسيدند و دوست محمّد پسر تاتار خان مرحوم حاكم دهلى كه او را تاتارچه مىگفتند و در اين جنگ شهيد شد و در اين منزل راى سنگ بيكانيرى را به جوده‌پور تعين ساختند\r\n\r\n","description":"","footnote":"","page_name":" 95 ","page_number":101},
  {"content":"\r\n\r\nتا راه گجرات روان سازد و مضرّتى از راناكيكا « 1 » حاكم گوگنده و كومل‌مير « 2 » به كسى نرسد و مان سنگه ولد راجه بهگوانداس را با فوجى آراسته به جانب ايدر نامزد گردانيدند تا به تعاقب پسران شير خان فولادى كه به اهل و عيال به آن صوب مىرفتند رفت و در غرّهء رجب ظاهر بلدهء پتن معسكر گرديد و آن را به جايگير سيد احمد خان بارهه برادر سيد محمود مقرر داشتند مان سنگه عقب اردوى افغانان را تاخته با غنيمت بسيار ملحق گشت و چون اين خبر به شير خان رسيد ، از سر احمدآباد كه از مدت شش ماه با اعتماد خان غلام و وزير مطلق سلطان محمود گجراتى در آن محاصره بود برخاست و جمعيت افغانان متفرق شده در روز يكشنبه نهم ماه رجب اين سال مظفر ولد سلطان محمود گجراتى كه اعتماد خان دايم او را مقيد داشته خود ملك‌رانى مىكرد به ملازمت رسيد و عاقبت او را به شاه منصور وزير كه احوالش ان شاء الله مذكور شود ، سپرده سى روپيه ماهيانه او گردانيد تا عاقبت بعد از چند سال گريخته به سلطانى رسيد و به دست راجهء سورته اسير شده زمانىكه او را مقيد ساخته جانب چوناگره نزد اعظم خان روانه گردانيده بود در راه خود را به دست خود به زخم استره هلاك ساخت و باقى احوال بعد از اين به تفصيل مذكور شود و روز ديگر اعتماد خان و شاه ابو تراب و سيد حامد بخارى و اختيار الملك حبشى و ملك الشرق و وجيه الملك و الغ خان حبشى و جحهار خان حبشى و ساير امراى گجراتى كلهم و جلهم آمده ديدند و اعتماد خان كليد شهر احمدآباد را آورد و حبشيان را به جهت رعايت حرم به معتمدان سپردند . روز جمعه چهاردهم رجب كنار آب احمدآباد مخيم ساختند و خطبه خوانده شد و به تاريخ بيستم اين ماه سيد محمود خان بارهه و شيخ محمود بخارى محل را به اردو رسانيدند و روز دوشنبه دوم شعبان از احمدآباد به جانب كنبهايت به دفع ابراهيم حسين ميرزا و محمّد حسين ميرزا كه بهروج و بروده و سورت را متصرف شده بودند متوجه شدند و در اين فرصت اختيار الملك حبشى كه عمدهء امراى گجرات بود از احمدآباد گريخته به طرف احمدنگر فرار نموده رفت و به جهت بىاعتمادى اعتماد خان را حوالهء شهباز خان كنبو نمودند و ششم شعبان به بندر كنبهايت نزول\r\n\r\n\r\n","description":"","footnote":"\r\n( 1 ) . نسخه : كنكا .\r\n( 2 ) . در متن فارسى : كونهليز .\r\n","page_name":" 96 ","page_number":102},
  {"content":"\r\n\r\nواقع شده و چهاردهم اين ماه به قصبهء بروده رسيده حكومت گجرات را به تمام در قبضهء اختيار ميرزا عزيز كوكه بازگذاشته او را رخصت احمدآباد فرمودند و در هفدهم شعبان خبر رسيد كه ابراهيم حسين ميرزا در قلعهء بهروج رستم خان رومى را به قتل آورده ، از اين هشت كروهى مىخواهد كه گذشته رود . بنابر آن خواجه جهان و شجاعت خان جمعى ديگر از امرا به حراست اردو كه در خدمت شهزاده سليم بود گذاشته و ملك الشرق گجراتى را بدرقه گرفته و شهباز خان را به طلب سيد محمود بارهه و شاه قلى خان محرم و ديگر امرايى كه به جانب سورت نامزد شده بودند فرستاده متوجه استيصال ميرزا ابراهيم حسين به ايلغار شدند و چون به كنار آب مهندرى رسيدند شب شده بود با چهل سوار در آنجا گذرانده خبر يافتند كه آن طرف آب در قصبهء سرنال ميرزا ابراهيم حسين فرود آمده و مقربان شروع در پوشيدن سلاح نمودند و امرايى كه نامزد سورت شده بودند نيز در اين شب آمده ملحق شدند و مان‌سنگه به هراولى متعين گرديد و به صد كس از آب عبور نمودند و ميرزا ابراهيم حسين كه جمعيت هزار سوار داشت از شنيدن اين خبر ايلغار پادشاهى از قصبهء سرنال به راه ديگر به در رفته در صحراى باهنگ جنگ در مقام توزك دادن مردم خود درآمد و مان‌سنگه در شكسته‌ها و جرهاى كنار آب مهندرى به جانبى ديگر و شاهنشاهى به راهى ديگر افتادند . عاقبت تلاقى فريقين روى نمود و ابراهيم حسين ميرزا بر بابا خان قاقشال و جماعت اوقچيان رانده آمد و تا خيلى مسافت ايشان را دوانيد و چندى از جانبين كشته شدند . در اين وقت يك پسر راجه بهگونت « 1 » داس بهونپت نام در آن معركه به قتل رسيد و مخالفان دلير شده بر فوج شاهنشاهى كه در زمين تنگ ناهموار كه از هر طرفش زقوم‌زار است ايستاده بود ، حمله آوردند از آن جمله سه كس تاخته يكى به راجه بهگونت داس متوجه شد و راجه بهگونت داس از وراى زقوم‌زار نيزهء دستى بر او انداخت تا زخمى شده به در رفت و دوى ديگر حمله بر شاهنشاهى كه از همه در پيش بودند بردند و تاب مقاومت نياورده فرار پيش گرفتند و مقبول خان غلام سرخ « 2 » بدخشى به تعاقب آن دو كس رفته و افواج قاهره از هر طرف حمله آورده ميرزا ابراهيم حسين تاب نياورده\r\n\r\n\r\n","description":"","footnote":"\r\n( 1 ) . نسخه : راجه پهار مل راجه بهونپت .\r\n( 2 ) . فارسى : سرح - شرح .\r\n","page_name":" 97 ","page_number":103},
  {"content":"\r\n\r\nروىگردان شد و مردم بسيار از او در اين جنبش به خاك هلاك افتاده از كشتگان شمار نبود و بعد از حصول فتح چون شب افتاد دست از تعاقب بازداشتند و ابراهيم حسين ميرزا با معدودى چند از راه احمدنگر به سروهى رفته از آنجا به ناگور آمد و آنجا نيز به امرا جنگ كرده هزيمت يافته و از دهلى گذشته به نواحى سنبل رسيده بازگشت ، چنانچه مآل حال او به جاى خود مذكور شود ، ان شاء الله تعالى .\r\nو هيجدهم شعبان مراجعت نموده در بروده به اردوى بزرگ ملحق گشتند و از آنجا به عزم تسخير قلعهء سورت متوجه شدند كه خداوند خان وزير گجراتى به رغم فرنگيان به كنار دريا در سنهء سبع و اربعين و تسعمائة ( 947 ) بنا كرده و از بعد فوت چنگيز خان آن قلعه را ميرزايان به تصرف آورده بودند و چون گجرات مفتوح گشت ، ميرزايان اهل و عيال خود را در آنجا متحصن ساخته و زمام حلّ و عقد آن را به هم‌زبان نام قورچى پادشاه غفران پناه كه از ملازمت شاهنشاهى گريخته به اعدا پيوسته بود سپرده و در ولايت متفرقه گشته بنياد افساد مىنمودند و چون خبر شكست ابراهيم حسين ميرزا به اهل قلعه رسيد ، گلرخ بيگم دختر كامران ميرزا كه زوجهء ابراهيم حسين ميرزا باشد پسر خود ميرزا مظفر حسين را كه حالا به شرف دامادى شاهنشاهى معزّز شده همراه گرفته به دكهن روان شد و شاه قلى خان محرم كه به همراهى صادق محمّد خان و ديگران پيشتر نامزد قلعه شده بودند تا خيلى راه تعاقب مردم ميرزا نموده با پاره‌يى احمال و اثقال كه به غنيمت يافته بود بازگشت و پيشتر از وصول موكب اقبال راجه تودرمل را به جهت تحقيق قلعه و مداخل و مخارج آن فرستادند تا حقيقت حالات به واقعى عرض نمايد . او فتح آن قلعه را در اندك زمان به اسهل وجهى خاطرنشان ساخت و در هفتم ماه رمضان مبارك به يك كروهى قلعه نزول نموده آن را چون هالهء دور ماه در ميان گرفتند و مورچل‌ها بخش كرده و جنگ‌ها انداخته كار به اهل قلعه تنگ ساختند و در عرض دو ماه تل‌ّهاى بزرگ و سركوب‌هاى بلند به هم رسانيده و توپچيان و تفنگ‌اندازان بالاى آن برآمده نمىگذاشتند كه هيچ فردى از افراد قلعه سرى تواند برآورد و از جانب ديگر كه متصل حوض آبى بود دولتخانه برپا كردند و مورچل‌ها نزديك رسانيده راه آب بر\r\n\r\n","description":"","footnote":"","page_name":" 98 ","page_number":104},
  {"content":"\r\n\r\nقلعه بندان مسدود گردانيدند و هم‌زبان و ساير قلعه‌نشينان مولانا نظام الدين نام طالب علمى زبان‌آورى را از روى عجز و انكسار و مسكنت براى طلب امان بيرون فرستادند تا به وسيلهء امرا ملازمت نمود و التماس اهل قلعه به درجهء قبول افتاده و او را با مژدهء امان رخصت دادند و قاسم على خان بقّال و خواجه دولت ناظر را نامزد گردانيدند تا هم‌زبان و تمام قلعه بندان را دلاسا داده به ملازمت بيارند و جمعى از محرران متدين نيز به جهت نام‌نويسى مردم و ضبط اموال متعين شدند تا همه را از نظر بگذرانيدند . از آن همه مردمان هم‌زبان را كه در زمان تحصن سخنان بىادبانهء گستاخانهء جلفانه از او به ظهور آمده بود با چندى ديگر بعد تأديب و تنبيه بليغ به موكلان سپردند و ديگران را به تمام جان‌بخشى فرمودند و اين فتح به تاريخ بيست و سوم شهر شوال سنهء ثمانين و تسعمائة ( 980 ) روى نمود و اشرف خان مير منشى اين قطعه گفت كه :\r\n كشورگشاى اكبر غازى كه بىسخن * جز تيغ او قلاع جهان را كليد نيست\r\nتسخير كرد قلعهء سورت به حمله‌يى * اين فتح جز به بازوى بخت سعيد نيست\r\nتاريخ فتح شد كه عجب قلعه‌يى گرفت * اينها به دولت شه عالم بعيد نيست \r\nو روز ديگر به تماشاى قلعه رفته حكم مرمت و تعمير به شكست و ريخت آن فرمودند و در اثناى آن تماشاى چند ديگ بزرگ و ضرب زنگ عظيم كه سليمان سلطان خواندگار روم در وقت عزيمت تسخير بنادر گجرات با سپاهى گران به راه دريا روانه ساخته آخر به تقريب مانعى آن لشكر بر طرف شد و آن ديگ‌ها از آن زمان باز در كنار دريا مانده و خداوند خان وزير در زمان تعمير سورت همه را درون قلعه آورد و آنچه ماند حاكم جوناگره در آن قلعه كشيده بود به نظر درآمد و فرمودند تا از آنجا كه چندانى در كار نيست و در قلعهء آگره بردند .\r\nو مىگويند كه باعث بناى خداوند خان اين قلعه را آن بود كه فرنگيان انواع ضرر و ايذا به اهل اسلام مىرسانيدند و در تخريب بلاد و تعذيب عباد مىكوشيدند و در هنگام شروع در تعمير تقصير در انداختن خلل ننموده اول آتش‌بازى بسيار به كشتىها سردادند و به جايى نرسيد و بنايان مهندس آيين دقيقه‌شناس اساس محاوطهء قلعه را به آب برده و خندق نيز همچنان عميق كنده ديوار دو طرف حصار\r\n\r\n","description":"","footnote":"","page_name":" 99 ","page_number":105},
  {"content":"\r\n\r\nرا كه متصل به خشكى است به سنگ و ماسه و خشت پخته برآوردند و طول « 1 » ديوار سى و پنج گز و عرض چهار ديوار قلعه پانزده گز و ارتفاع آن چون عرض خندق بيست گز و ميانهء هر دو سنگ را به قلاب آهنين پيوند كرده فرج‌ها و درزها را به سرب گداخته مستحكم گردانيده كنگره‌ها و سنگ‌اندازها به مثابه‌يى بلند و خوش‌نما كه نظر تماشايى در آن حيران بماند و بر بروج دريا رويه قلعه غرفه‌يى ساخته كه به زعم فرنگيان مخصوص پرتگال و اختراع ايشان است و فرنگيان در ساختن آن چوكندى خيلى مانع آمده دست به محاربه و مجادله گشادند و عاقبت از در صلح درآمده مبلغ‌هاى كلى قبول نمودند تا آن چوكندى را بر طرف سازند .\r\nخداوند خان به تعصب و حميت اسلام همت عالى را كار فرموده هيچ قبول نكرد و بر رغم آن جماعت خاطر از آن عمارت در اندك مدت پرداخت و حكومت آن قلعه را در همان روز به پسر قليج خان سپرده ، چهاردهم ذى قعده متوجه احمدآباد شدند و در آن ايام محاصره قضيه‌يى چند روى نمود ، اول آنكه ميرزا شرف الدين حسين را كه تا ده سال آواره مىگشت و آخر به دست بهارجيو راجهء ولايت بگلانه « 2 » افتاده مقيد ساخته در نظر آوردند و بىادبانه و بىاخلاصانه مىخواست كه به پند او را تنبيهى نموده به موكلان سپردند و در منزل بهروج والدهء چنگيز خان از دست جهجار خان حبشى كه به ناحق قاتل چنگيز خان بود دادخواهى نمود و التماس قصاص كرد و بعد از تحقيق قضيه قاتل قايل شد و در پاى فيل انداختند و هم در آن ايام محاصره سورت ابراهيم حسين ميرزا بعد از شكست از مقام سرنال در حدود پتن رفته به محمّد حسين ميرزا و شاه ميرزا ملحق گشت و از براى تخليص قلعهء سورت تدبيرى انديشيده كنكاش چنان يافتند كه ابراهيم حسين ميرزا به جانب هندوستان به قصد فتنه‌انگيزى آيد و محمّد حسين ميرزا و شاه ميرزا به اتفاق شير خان فولادى پتن را محاصره نمايند تا شاهنشاهى را به زعم ايشان دودله گشته به احمدآباد آمدن لازم خواهد بود و سيد احمد خان بارهه در پتن متحصن شد و جنگ‌هاى مردانه كرد و قطب الدين محمّد خان با ساير امرايان نامور كه جايگيرداران مالوه و چنديرى باشند به كمك سيد احمد خان رسيدند و رستم خان و عبد المطلب خان و شيخ محمّد\r\n\r\n\r\n","description":"","footnote":"\r\n( 1 ) . در هر سه نسخه چنين است .\r\n( 2 ) . در متن فارسى : يكلانه .\r\n","page_name":" 100 ","page_number":106},
  {"content":"\r\n\r\nبخارى دهلوى به احمدآباد رفته به اتفاق اعظم خان متوجه پتن گرديدند و محمّد حسين ميرزا و شاه ميرزا و شير خان فولادى از سر محاصره برخاسته به پنج كروهى پتن پيشواز برآمده جنگ صعب آن‌چنان كردند كه بر جريدهء روزگار يادگار بماند و هراول غنيم را برانغار اعظم خان زده جرانغار را نيز پريشان ساختند و امرا داد شجاعت داده پاى ثبات فشردند تا نسيم فتح و ظفر بر پرچم اقبال شاهنشاهى وزيد و مخالفان را چون پاره‌هاى ابر پريشان ساختند و لشكريان در پى غنيمت رفتند و خان اعظم با معدودى چند در جاى خود ايستاده به يك بار چون بلاى ناگهان شير خان فولادى كه افيونى بود و بنابر قبض طبيعت كه چون قبض دست لازم افيونيان است در طهارت‌خانه تا يك پاس درنگ كرده ، بعد از برهم خوردن معركه با دو سه هزار سوار كم و زياده در ميدان خالى رسيده به شيخ محمّد بخارى دهلوى كه با كسى كم‌پاى جلادت فشرده مانده بود مقابل مىشود و در فتنه مىبرد و شيخ محمّد ، گل باغ فتح مىشود .\r\n قلم كردش از تيغ سر تا به بن * نوشتش ز خون هديهء لم يكن \r\nدر اين اثنا خان اعظم از جاى جنبيد و مردم از هر طرف حمله آوردند تا شير خان نيز با ياران خويش مىپيوندد و راه گريز پيش مىگيرد و چون از او مىپرسند كه پيرزادهء خود را چرا ضايع كرديد ؟ جواب داده كه شنيده بوديم كه از جمله سرداران مغول شاه بداغ خان و يكى ديگر از نهايت شجاعت معركه را از دست نمىدهند بر گمان آنها بر سر شيخ محمّد حمله برديم و اگر به يقين مىدانستيم كه اوست هرگز اقدام به قتل او نمىكرديم و محمّد حسين ميرزا به جانب دكن رفت و شير خان در قلعهء چوناگده كه امين خان غورى حاكم آنجا بود پناه برد و اين فتح در هيجدهم ماه رمضان مبارك سنهء ثمانين و تسعمائة ( 980 ) روى نمود و اعظم خان سيد احمد خان بارهه را در قلعهء پتن به دستور سابق مانده در سورت رفته ملازمت كرد و قطب الدين محمّد خان و ديگر امرا اختيار الملك حبشى را كه از محافظان موكل در احمدآباد « 1 » گريخته به مخالفان ملحق گشت و بعد از فرار بنياد فساد نهاده بعضى جاها را متصرف شده بود از جنگل‌ها و حصارها برآورده در آن ولايت تهانجات و يزكيان\r\n\r\n\r\n","description":"","footnote":"\r\n( 1 ) . نسخه : احمد نگر .\r\n","page_name":" 101 ","page_number":107},
  {"content":"\r\n\r\nگذاشته در زمان مراجعت آورد از سورت در محمودآباد آمده به درگاه ملحق گشتند .\r\nو در سلخ ذى قعدهء سنهء مذكوره احمدآباد محل نزول اجلال شد و ده روزى در آنجا توقف نموده اعظم خان را حكومت احمدآباد و ساير امراى اتكه را ساير بلاد داده و به مظفر خان دو نيم كرور جايگير كرده و سارنگ‌پور و اجين با تمامى ولايت مالوه مفوّض داشته ، در روز عيد قربان از احمدآباد كوچ فرموده در محرم سنهء احدى و ثمانين و تسعمائة ( 981 ) منزل به منزل به اجمير رسيدند و در آنجا از ملتان عريضهء سعيد خان مشتمل بر خبر گرفتارى ميرزا ابراهيم حسين و گذشتن او از عالم پرشور و شين رسيد و در دوم صفر اين سال پاىتخت از مقدم شاهنشاهى زينت و فرّ ديگر يافت و مجمل احوال ابراهيم حسين ميرزا آنكه او از گجرات به قصد فتنه‌انگيزى و افساد در ملك اول به ميرته رسيد و قافله را كه به آگره مىرفت تاراج كرد و به ناگور آمد و فرخ خان پسر خان كلان متحصن شد و بعضى خانه‌هاى بيرونى شهر را به غارت داده و يك روز آنجا بوده متوجه نارنول گشت به بيست كروهى از نارنول رسيده بود . اتفاقا راى رام و راى سنگه كه به عهدهء راهبانى راه گجرات نامزد بودند قريب يك هزار سوار همراه گرفته از جوده‌پور به ناگور به ايلغار آمد و فرخ خان به اتفاق ايشان تعاقب ميرزا نموده در نواحى موضع كهتولى فرود آمدند و ميرزا فرار نموده چنان كه خبر و اثر او منقطع شد . به دررفت و چون جماعت مسلمانان در اين اردو روزه‌دار بودند به كنار حوض بزرگ در آن سرزمين به جهت افطار قرار گرفتند و ميرزا پاره‌يى راه رفته برگشته در دوم شب ماه رمضان مبارك سنهء ثمانين و تسعمائة ( 980 ) ايشان را غافل ساخته شبخون زد و از دو طرف در شبهه گرفته تيرباران كرد و ايشان نيز سپرها پيش گرفته روى نگردانيدند و حملهء مردانه كردند . چون كارى نتوانست كرد و مردمى كه همراه او بودند به هفتصد كس نمىكشيد به ضرورت ماند و روان شد و در آن شب تاريك اكثر سپاهيانش متفرق گشته در قريات و بيابان‌ها گرفتار شده جابه‌جا به قتل رسيدند . از آن جمله صد كس به دست فرخ خان افتادند و علف شمشير شدند و بعضى مجروح گشته و به صد محنت خود را به ميرزا رسانيدند و به شآمت نيّت بدكار ايشان هيچ‌جا به فلاح نينجاميد و ميرزا با سيصد كس تاخت و باخت كرده و از آب گنگ و جون گذشته پرگنهء اعظم‌پور كه جايگير\r\n\r\n","description":"","footnote":"","page_name":" 102 ","page_number":108},
  {"content":"\r\n\r\nسابق او بود رسيد و گمان داشت كه چون ولايت سنبل قلعه مثل كوه كماون از عقب و خندقى چون گنگ از پيش دارد ، التجا به آنجا آورده و جمعيت گرفته مردم بسيار به او رجوع خواهند نمود ، اين معنى خود صورت نبست و امراى پادشاهى نيز از هر طرف سر راه گرفتند و سرّ الطّلب ردّ الطّريق عيان گرديد و حسين خان مهدى قاسم خانى كه در آن ايام پيش از شيوع خبر ابراهيم حسين ميرزا و آمدن او به جانب دهلى در كانت و گوله كه جايگير او بود به جهت دفع و رفع متمرّدان بداؤن و پتيالى آمده بود در اين اثنا مخدوم الملك مولانا عبد الله سلطان‌پورى و راجه بهارامل « 1 » كه وكيل و وزير مطلق بودند از فتح‌پور خطّى به او نوشتند به اين مضمون كه ابراهيم حسين ميرزا دو جا شكست خورده به حوالى دهلى رسيده و پاىتخت خالى است . آن فرزند خود را به زودى در اينجا رساند به موجب طلب متوجه آن صوب شد و به ناگاه هنگام كوچ از موضع اوده از پرگنهء جليسه خبر رسيد كه راجه اويسر كه از مدت جلوس شاهنشاهى هميشه قطع الطريق و افساد در نواحى آگره نموده قزاق مىگشت و با چندين امراى نامدار معتبر جنگ‌هاى صعب و ترددهاى مردانه كرده ، مردم خوب خوب را فزون از شمار ضايع ساخته در جنگل موضع نوراهى از پرگنهء جليسه مختفى شده مانده ، نيم‌روز پانزدهم ماه رمضان مبارك سنهء مذكوره بود كه مردم غافل شده و متفرق گشته راه مىرفتند و اكثر مردم روزه داشتند كه به يك بار آواز تفنگ و تير رسيده جنگ بنياد شد و راجه اويسر با كواران تخت‌ها بر سر درختان تعبيه كرده از آن بلندى اكثر مردم كارآمدنى را به شيههء تير و تفنگ گرفته بعضى شهيد بعضى مجروح شدند و در ابتداى گيرودار جنگ تفنگى زير زانوى حسين خان رسيده پران گذشته به زين رسيده و بر سر اسب ضعف كرده بيهوش شده و خواست كه بيفتد . اما خود را به تهوّر بر سر زين گرفت و نگاه داشت و آب بر او پاشيدم و جمعى كه گرد و پيش او بودند گمان بردند كه مگر ضعف روزه خواهد بود و فقير عنانش گرفته خواستم كه به پناه درختى بكشم تا خلاص از تيرباران شود .\r\nدر آن حالت چشم وا كرد و بر خلاف عادت معهود به خشم به جانب من تيز ديد و به ستيزه به اشارت گفت چه جاى گرفتن عنان است ، فرود بايد آمد . او را همانجا\r\n\r\n\r\n","description":"","footnote":"\r\n( 1 ) . بهارمل و در نسخهء ديگر پهارامل نوشته است .\r\n","page_name":" 103 ","page_number":109},
  {"content":"\r\n\r\nگذاشتند فرود آمدند و چندان كشاكشى واقع شد و مردم از جانبين به قتل رسيدند كه وهم از تعداد آن عاجز باشد آخر به مقتضاى الأسلام يعلو و لا يعلى عليه قريب به شام نسيم فتح بر جانب سرذمهء قليلهء غازيان وزيد و كفار رمه رمه و گله گله روى به گريز نهادند و دست‌هاى سپاهيان را مجال حركت در ضربت شمشير و تير نمانده و در آن بيشهء انبوه با هم مخلوط شده فرق از دوست تا دشمن نبوده ، به يكديگر از ضعف نمىپرداختند و بعضى بندگان موفق راسخ قدم در آن حالت هم احراز فضيلت غزا و هم مثوبت صيام نمودند به خلاف فقير كه چون بىطاقت شدم بارى دم آبى رساند تا گلو تر ساختم و بعضى از ممرّ بىآبى جان سپردند و ياران نيك نيك به شهادت پيوستند .\r\n هرگز فلك انديشهء كارم نكند * بر هيچ مراد كامكارم نكند\r\nلب تر نكند ز قطرهء آب مرا * تا خون دو ديده دركنارم نكند \r\nبعد از فتح حسين خان به كوچ متواتر به كانت و گوله رفته آنجاها را استحكام داد و ابراهيم حسين ميرزا در آن زمان در نواحى پرگنهء لكهنو پانزده كروهى سنبل رسيده بود به همان زخم محفّه سوار به استقبال جنگ ميرزا در قصبهء بانس بريلى رفت و در يك روز از آنجا به ايلغار تعاقب نموده به سنبل آمد و ميرزا چون حقيقت مردانگى او را به يقين مىدانست ، صرفه در جنگ او نديده به راه امروهه بازگشته در نواحى لكهنو فاصله از ما تا او هفت كروه بود و اگر با حسين خان كه زخمى بود جنگ مىكرد خدا داند تا چه مىشد و يكى از كنكاش‌هاى غلط ميرزا اين بود كه در آن طور فتور بر حسين خان نريخت و معين الدين خان فرنخودى حاكم سنبل با جمعيت انبوه و ديگر امراى متفرق جايگيرداران نواحى كه قلعه بر روى كشيده بود چون نيم شبى آواز نقارهء حسين خان شنيده‌اند گمان برده‌اند كه مگر ميرزا بر سر ايشان رسيده و از رعب عظيم دست و پا گم كرده‌اند . چون از پايان قلعه فرياد زده‌اند كه حسين خان به مدد آمده است آنجا به خاطر جمع پيشواز برآمده‌اند و روز ديگر به منزل شيخ فتح الله « 1 » ترين كه از خلفاى نامى شيخ الاسلام فتح‌پورى است ، رفته به مشورت نشسته و مصلحت چنان ديدند كه همه با تولك خان قوچين « 2 » و بيگ\r\n\r\n\r\n","description":"","footnote":"\r\n( 1 ) . نسخه : فتح الله افغان تربنى .\r\n( 2 ) . نسخه : قولچين .\r\n","page_name":" 104 ","page_number":110},
  {"content":"\r\n\r\nنورين خان و رحمان قلى خان و كاكر على خان و ساير امراى جايگير نواحى دهلى كه به قصد دفع ميرزا آمده در پرگنهء آهار به كنار آب گنگ انتظار ما مىبردند ملحق شده هرچه كنكاش ديده قرار مىدهند بر آن عمل مىنمايم . حسين خان گفت بارك الله ميرزا كه در اين حدود با سواران معدود رسيده و شما لشكر اضعاف مضاعف داشته در قلعهء سنبل و آن بيست سى امراى كهنه سپاهى ديگر با جمعيت بىشمار از ترس در قلعهء آهار كه حكم موش‌خانه دارد متحصن شده باشيد ، جاى آن است كه ميرزا دلير شده ولايت پادشاهى را مىتاخته باشد . حالا از دو كار يكى بايد كرد يا شما از آب گنگ گذشته به اتفاق آن كهنه قلعهء چند سر راه ميرزا را گرفته نگذاريد كه از آب گنگ بگذرد و من از عقب او درآيم تا هرچه شود شود يا من به سرعت از درياى گنگ گذشته از پيش سر راه او بگيرم و شما تعاقب نماييد كه دولت‌خواهى اين است . هيچ‌كدام بر اين قرار نايستادند تا حسين خان به ضرورت با سوارانى كه همراه داشت خود را به سرعت به امراى آهار رسانيد و ايشان را بر درآمدن در آن قلعهء مختصر سرزنش بسيار كرد و به درآورد و همان كنكاش با ايشان نمود و گفت غنيم در ميان ولايت افتاده حكم خرگوش در ميان اردو پيدا كرده ، اگر تيزتر مىجنبيد مىتوانيم كارى ساخت و او را زنده گرفت و اين فتح به نام شما مىشود . سپاهيان گفتند كه ما بر موجب نوشتهء مخدوم الملك و راجه بهارمل ميرزا را از نواحى دهلى رانده در ولايت سنبل آورده‌ايم ، حالا معين الدين احمد خان صاحب اين صوبه و جايگيردار آن نواحى از عهدهء جواب به درمىآيند و ما را امر به حراست دهلى بوده نه به جنگ با ميرزا كه در آن صورت احتمالات باقى است . در همين اثنا خبر آمد كه ميرزا امروهه را تاخته و درگذر چوباله از آب گنگ گذشته به ايلغار راه لاهور پيش گرفت و حسين خان نادولت‌خواهى بر امرا اثبات كرده و به سرعت از ايشان جدايى گزيده درگده « 1 » مكتيسر به ايلغار آمد تا دست و گريبان ميرزا شود .\r\n وطن در كوى صاحب دولتان گير * ز بىدولت گريزان باش چون تير \r\nو از امراى پادشاهى كسى كه با وى موافقت كرد ترك سبحان قلى و فرخ ديوانه بود و در آن منزل خطّ امراى آهار به او رسيد كه تعجيل منماييد كه ما هم به شما\r\n\r\n\r\n","description":"","footnote":"\r\n( 1 ) . نسخه : كره .\r\n","page_name":" 105 ","page_number":111},
  {"content":"\r\n\r\nملحق مىشويم يازده باشد به كه نه و به حركت قسرى نه ارادى آنجا رسيدند ، اما آيهء كريمهء  تَحْسَبُهُمْ جَمِيعاً وَ قُلُوبُهُمْ شَتَّى  حسب حال آن طوايف بوده ، ميرزا چون رخ در بساط خالى شطرنج در ميدان ملك درآمده شهرهاى سر راه را به نهب و تاراج به باد مىداد ، چنانچه چون به قصبهء پايل رسيده شد شنيديم كه مردم ميرزايى چندان خرابى در اهل و عيال مسلمانان انداختند كه به شرح راست نيايد ، از آن جمله دوازده دختر دوشيزه را در آن قصبه بكارت برد . چند تا مرده بودند . باقى شهرها بر اين قياس و به اين صورت از دنبال ميرزا حسين خان پيش پيش و امرا از عقب تا سرهند رسيدند و در آنجا حرونى نموده بار كشيدند و همه ماندند و حسين خان قانع به اين نشده به جماعتى كه داشت و همگى به صد كس نمىكشيد . به اتفاق آن دو كس از سرهند ايلغار كرده به لوديانه رسيد ، خبر يافت كه چون ميرزا به نواحى لاهور رسيده مردم قلعه بند شده‌اند و ميرزا از آنجا گذشته به شيرگده و جهنى رفته و حسين قلى خان كه نگركوت و قلعهء كانگره را در قبل داشت ، اخبار ميرزا شنيده و دار و مدارى با هندوان كرده پنج من طلا پيشكش از مردم نگركوت گرفته و خطبهء پادشاهى خوانده از آنجا به اتفاق ميرزا يوسف خان و مسند عالى « 1 » فتو غلام عدلى و اسماعيل قلى خان و راجه بيربر و ديگر امرا تعاقب نموده به سنكره رسيده حسين خان از روى ديوانگى كه هزار مرتبه بر عقل اين ناقصان شرف داشت ، اين خبر را استماع نموده سوگند به زبان راند كه تا به حسين قلى خان نرسد خوردنى نخورد و درگذر تلوندى از آب بياه گذشته و ايلغار كرده به شيرگده از توابع جهنى رسيده حضرت غوثى قطب الاقطابى ارشاد پناهى ولايت دستگاهى ملاذى شيخ داود قادرى جهنى وال - قدس الله سرّه - را ملازمت نموده ، چون طعام در مجلس آوردند ، او عذر سوگند آورد ، فرمودند كه كفّارت يمين سهل و آزردن دل دوستان جهل است . خان مشار اليه فى الحال غلامى را آزاد كرد و كفارت داده از آن طعام تناول نمود و از فوايد انفاس نفيسه مستفيد گشت و شب در آنجا گذرانيد و وجه مهمانى آن همه مردم از لنگر حضرت شيخ و كاه و دانهء اسبان از زراعت خاصهء\r\n\r\n\r\n","description":"","footnote":"\r\n( 1 ) . نسخه : مسند عالى لقبى افغانى است كه به فتو داده شده است ( ترجمهء انگليسى ، پاورقى ، جلد 2 ، ص 159 .\r\n","page_name":" 106 ","page_number":112},
  {"content":"\r\n\r\nايشان بود و صباح از آنجا روان شد و فقير بعد از سه روز از لاهور به شيرگده رسيد و چهار روز در ملازمت آن حضرت بود و چيزى ديد و شنيد كه هرگز در خاطر نگذشته بود و سرّ اذا ارادوا ذكر اللّه عيان گرديد و اين چند بيت در بديهه روى نمود و گذرانيد و به درجهء قبول افتاد و آن ابيات اين است :\r\n اى منزّه نسبت ايجاد تو از ماء وطين * ذات پاكت چون پيمبر رحمة للعالمين\r\nهست اسم اعظمت داود از تأثير آن * چون سليمان جنّ و انس آمد ترا زير نگين\r\nثمّ وجه الله يقين من نمىشد سالها * روى تو ديدم عيان شد نكتهء عين اليقين \r\nو مىخواست كه ترك كار و بار دنيا نموده جاروب‌كشى خانقاه اختيار نمايد ، رضا نداده فرمودند كه حالا به هندوستان بايد رفت و رخصت گرفته با حالى خراب و دلى پريشان كه كسى مبيناد وداع كرد و چون وقت برآمدن از آنجا ناله‌هاى بىاختيار از جان حزين سر زد و اين خبر به حضرت رسيد با آنكه بيشتر از سه روز هيچ فردى را حكم بودن به خانقاه نبود روز چهارم نيز نگاه داشتند و افادات بخشيدند و سخنان فرمودند كه هنوز لذت آن در دل است .\r\n مىروم سوى وطن زين در و دل بىاختيار * ناله‌يى دارم كه پندارى به غربت مىروم \r\nو شمه‌يى از احوال خويش ان شاء الله در ذيل درج مىنمايد و حسين خان از يك منزلى طلنبه خطّى به حسين قلى خان نوشت كه چون چهارصد كروه به ايلغار رسيده‌ام اگر در اين فتح مرا شريك سازيد و در جنگ يك روز توقف نماييد از آثار محبت دور نخواهد بود و حسين قلى خان خوش باشدى گفته جلودار را بازگردانيد و همان روز به تعجيل تمام در ظاهر قصبهء طلنبه به چهل كروهى ملتان زمانى كه ميرزا غافل به شكار رفته و بىخبر از آمدن او بود جنگ انداخت و مردم ميرزا بعضى در صدد كوچ بودند و بعضى بىاستعداد و متفرق و توزوك جنگ راست نشد و مسعود حسين ميرزا برادر خرد ميرزا ابراهيم حسين پيش‌دستى نموده بر فوج حسين قلى خان تاخت و اسبش در زمين ناهموار سكندرى خورده بر زمين افتاد و گرفتار گشت و ميرزا ابراهيم حسين تا از شكار برگردد قابو از دست رفته بود . هرچند تردد مردانه كرد و حمله‌ها آورد فايده نداشت و كارى نتوانست ساخت و عنان تافته راه فرار پيش گرفت و روز ديگر از فتح حسين خان به طلنبه با هشتاد و نه سوار نقاره\r\n\r\n","description":"","footnote":"","page_name":" 107 ","page_number":113},
  {"content":"\r\n\r\nكوفته رسيد و حسين قلى خان معركه را به او نمود و كار هركسى خاطرنشان ساخت .\r\nحسين خان گفت چون غنيم زنده به دررفته است شما را بايستى تعاقب او كرد تا دستگير مىساختيد كه كار هنوز ناتمام است . حسين قلى خان جواب داد كه چون از نگركوت به ايلغار آمده‌ايم و لشكر در آن كوهستان تردد بسيار كرده و به حال خود نمانده اين فتح كلى بود ، حالا نوبت ياران ديگر است . حسين خان به اميد اينكه شايد نوبت او نيز رسد و اين تردد و ايلغار پانصد كروه راه مجرا شود ، رخصت گرفته پيشتر راند و بعضى مردم محنت كشيده خود را با فيل و نقاره به لاهور فرستاد و با خود جمعى معدود گرفته سر در پى ميرزاى بيچاره نهاد . فاصلهء اندك از او تا ميرزا مانده بود كه شبى ميرزا با چهارصد سوار به كنار آب بياه و ستلج « 1 » كه يك جا شده‌اند فرود مىآمد و طايفهء جهيل « 2 » كه صنفى از رعاياى زبون ملتان‌اند ، جمعيت نموده بر سر او شبخون مىآرند و تيرباران مىكنند و ميرزا با مردمى چند كه بعضى مجروح و بعضى معيوب و بىحال بودند به مدافعهء آن طايفه مىخيزد و به مقتضاى آنكه :\r\n صف مغلوب را هويى بسنده‌ست \r\nجهيلان غالب مىآيند . ناگاه تيرى در آن ميان به قضاء الله به قفاى سر ميرزا مىرسد و از دهن به درمىآيد و چون كار بر وى دگرگون مىشود ، لباس خود را تغيير مىدهد و مردمش گذاشته از هر طرف پريشان مىگردند و به هر جا كه مىروند نشانهء تير اجل مىشوند و به مكافات مىرسند و ميرزا را يك دو غلام قديمى لباس قلندران پوشانيده خواستند كه به طرفى به دربرند با نهايت ضعفى كه داشت در مقام درويشى گوشه‌نشين شيخ زكريا نام شب به سر برده پناه به او مىآرند . شيخ به ظاهر مرهم ملايمت بر جراحت ميرزا مىنهد و خفيه خبر به سعيد خان در ملتان مىفرستد .\r\n هر كجا گوشه‌نشينى است درو مكرى هست \r\nسعيد خان غلام خود دولت خان نامى را فرستاد تا ميرزا را مقيد مىآرد و سعيد خان عريضه به درگاه نوشته زمانى كه شاهنشاهى از گجرات بازگشته به اجمير\r\n\r\n\r\n","description":"","footnote":"\r\n( 1 ) . نسخه : ستلد .\r\n( 2 ) . نسخه : چهپل ، ترجمه انگليسى :  Jhils  ( جلد 2 ، ص 162 ) .\r\n","page_name":" 108 ","page_number":114},
  {"content":"\r\n\r\nمىآيند ، مىفرستد و حسين خان بعد از خبر گرفتارى ميرزا تاخته و در ملتان رفته سعيد خان را ديد . او تكليف ديدن ميرزا كرد . حسين خان گفت كه اگر وقت ديدن تسليم مىكنم منافى اخلاص درگاه است و اگر نمىكنم بىمروتى است و ميرزا در دل خواهد گفت كه اين قلقچى را ببينيد كه در وقت امان يافتن از محاصرهء ستواس تسليمات بىحد كرد و حالا كه ما را روز بد افتاده است استغنا مىورزد . ميرزا اين سخن بىتكلفانه او را شنيده گفت كه بياييد و بىتسليم ببينيد كه معاف است . او با وجود اين تسليم كرد و ديد ميرزا از روى تأسف مىگفت كه ما سربغى و خروج نداشتيم ، اما چون كار به جان رسيد سر خود گرفته خود را به ملك بيگانه انداختيم و آنجا هم نگذاشتند و چون به حسب تقدير به ما اين شكست رسيدنى بود ، كاشكى از پيش تو كه هم‌جنس بودى منهزم مىشديم تا باعث رعايت تو مىشد ، نه حسين قلى خان كه بيگانه از دين و مذهب است . حسين خان از آنجا بازگشته در كانت و گوله رسيد و آنجا خبر آمد كه ميرزا بعد از اندك فرصت در ملتان به حبس در گذشت .\r\n دمى چند بشمرد و ناچيز شد * زمانه بخنديد كو نيز شد \r\nو از كانت و گوله حسين خان به درگاه آمد و از جانب پنجاب حسين قلى خان مسعود حسين ميرزا را چشم‌بسته با جماعت اسيران از مردم ميرزا در فتح‌پور مىرسد و ايشان قريب به سيصد كس بودند و پوست خر و خوك و سگ بر روى آن گرفتاران كشيده به ملازمت مىآرد تا چندى را به عقوبات اختراعى گوناگون كشتند و باقى را خلاص گردانيدند و چون مقدار صد كس از نوكران صاحب داعيهء ميرزا كه القاب خانى يافته و بعد از هزيمت در راه ملتان به حسين خان التجا آورده بودند ، حسين خان همه را همراه گرفته و از پرگنه بعد از شنيدن اخبار در خانه آن اسيران را رخصت داده بود . حسين قلى خان نام آن جماعت را در ملازمت شاهنشاهى مذكور ساخت . او به عرض رسانيد كه چون اسيران را كشتن نفرموده‌اند آن جماعت را صدقهء سر شاهنشاهى گردانيده خلاصى بخشيدم . از او درگذرانيدند و هيچ بر روى او نياوردند و هم در آن ايام سعيد خان از ملتان سر ميرزا ابراهيم حسين را كه بعد از مردن از تن جدا كرده بودند ، وقت ملازمت در نظر آورد و سرمايهء اعتبار مقربان شد .\r\n\r\n","description":"","footnote":"","page_name":" 109 ","page_number":115},
  {"content":"\r\n\r\n هر آن خاكى كه آرد تندبادى * فريدونى بود يا كيقبادى\r\nخوش آيد اين كشاورزى نمودن * فريدون كشتن و خاقان درودن \r\nو در سال نهصد و هشتاد نگركوت به دست حسين قلى خان مفتوح شد و شرح اين قصه بروجه اجمال آنكه چون شاهنشاهى را از صغر سنّ باز به طوايف مختلف از براهمه و بادفروشان و ساير اصناف هندوان ربطى خاص و التفاتى تمام است ، بنابر آن در اوايل جلوس برهمنى بادفروشى گدايى برهمداس نامى از ولايت كالپى كه مدّاحى هنود هميشه پيشهء او بود و فهمى و ادراكى بلند داشت به ملازمت آمده به تقريب هم‌زبانى و تصرف در مزاج روزبه‌روز تربيت مىيافت تا به منصب عالى رسيده و به شرف نديمى مشرف گشته لحمك لحمى و دمك دمى بوده اول به خطاب كب راى ، يعنى ملك الشعرايى بعد از آن به راجه بيربر ، يعنى بهادر نامور مخاطب شد و به تقريب انحراف مزاج از راجه‌جى چند حاكم نگركوت كه در خدمت بود آن قلعه را در آن ايام به جايگير بيربر مقرر ساخته و جىچند را مقيد ساخته فرمانى به نام حسين قلى خان ناظم لاهور نوشتند تا نگركوت را گرفته به تصرف بيربر درآورد . حسين قلى خان با ساير امراى پنجاب از ميرزا يوسف خان و جعفر خان پسر قزاق خان و فتو مسند عالى و غير آن اول دهميرى و گواليار و كوتله كه قلعه‌يى است در غايت ارتفاع به زور گرفته ولايت را تسخير نموده و محافظان گماشته به راهى صعب كه فقير در سنهء نهصد و نود و هشت به تقريب سير نگركوت در آنجا رسيده و ديده‌ام كه پاى مورهم به طريق مبالغه نمىتوان گفت كه از وهم در آن نشيب و فراز مىلغزد ، با فيل و اسب و شتر و حشم و خدم و توپ‌هاى بزرگ و ديگ‌هاى كلان گذشته قلعهء كانگره را محاصره نموده و بدهى چند پسر جىچند پدر خود را در بند مرده انگاشته قلعه بند شد و معبد نگركوت در بيرونى شهر كه لك‌لك مردم از ولايت دور بلكه كرور كرور در موسم معين جمع شده آنجا خروار خروار طلا و دينار و اقمشه و امتعه و نفايس ديگر انبار انبار بىشمار نذر مىآرند ، در اول وهله مفتوح شد و كوهيان بسيار علف تيغ آبدار گشتند و آن چتر طلا را كه بالاى گنبد معبد تعبيه كرده‌اند تيردوز كردند و تا حال هم آن تيرها معلق مانده و مقدار دويست ماده گاو سياه كه هندوان آن را تعظيم بىحد مىنمايند و مىپرستند و نذر بتخانه\r\n\r\n","description":"","footnote":"","page_name":" 110 ","page_number":116},
  {"content":"\r\n\r\nساخته و دارالامان خيال كرده در آنجا گذاشته بودند ، مسلمانان همه را كشته و در وقتىكه تير و تفنگ چون قطرات باران پىدرپى مىريخت از روى شوق و نهايت تعصب موزه‌ها از خون پر كرده بر دروديوار مىافشاندند و برهمنان مجاوران بتخانه چندان كشته شدند كه از قياس افزون باشند و از اين ممر خويش و بيگانه بر بيربر كه خود را پير هندوان كه لعنت بر ايشان باد مىگرفت ، هزاران هزار نفرين مىفرستادند و شهر بيرونى را گرفته و ساباط و سركوب بلند طرح انداخته توپى بزرگ بر محل راجه بدهى چند زدند و قريب به هشتاد كس زير آن جان به مالك سپردند و بدهى چند به صد حيله خلاص يافت و از در صلح درآمد و قلعه را نزديك بود كه بگيرند .\r\nدر اين هنگام خبر فترات ميرزا ابراهيم حسين رسيد كه متوجه لاهور است و عسرت تمام هم به مردم حسين قلى خان راه يافته بود . بنابر چندين دواعى و بواعث به صلح قرار داده و پنج من طلا به وزن اكبر شاهى كه حاصل يك سال آن معبد بوده باشد و قماش بسيار و نفايس از هر جنس پيشكش نمودند و در شوال اين سال خطبه و سكه در آن ديار خوانده و درست گردانيده ، طاق مسجدى بلند بر در راجه جىچند برآوردند . آن‌گاه حسين قلى خان متوجه دفع ميرزايان شد و چون به قصبهء چمارى رسيد به خدمت قدوة السالكين نتيجة الاولياء المشهورين خواجه عبد الشهيد نبيرهء خواجه احرار - قدس الله روحه - مشرّف شد و خواجه بشارت فتح داده جامهء خاص خود به خان عنايت فرمودند ، تأثير آن دعا بود كه در قصبهء طلنبه به ايلغار رفته ظفر يافت چنانچه رقم‌زدهء كلك وقايع‌نويس گشت :\r\n سخت آزرده دلانيم اثر خواهد كرد * در حق هركه به اخلاص دعايى بكنيم \r\nو در اين سال سليمان كروانى حاكم بنگاله كه خود را حضرت اعلى خطاب داده و شهر كتك و بنارس كان كفر را او فتح كرده و جگناتهه را دار الاسلام ساخته از كامرو تا اوريسه متصرف شده بود ، به رحمت حق پيوست و بايزيد پسرش قايم مقام او شد و در سر پنج شش ماه افغانان او را كشتند برادر خردش داود بن سليمان در آن ملك متصرف گشت .\r\nو در اين سال يا سال گذشته بقيهء اولياء و نقاوهء اصفياء و مطّلع بر ضماير قلوب و\r\n\r\n","description":"","footnote":"","page_name":" 111 ","page_number":117},
  {"content":"\r\n\r\nمشرف بر سراير غيوب سالك مجذوب مستقيم الاحوال شيخ نظام الدين انبيتهى وال - قدس الله روحه - از اين سراى ملال به دار الخلد وصال انتقال فرمود و شمه‌يى از احوال آن صاحب كمال و حال ان شاء الله المتعال در ذكر مشايخ عصر مذكور خواهد ساخت .\r\nو در سنهء احدى و ثمانين و تسعمائة ( 981 ) به تقريب اطفاء نايرهء فتنهء گجرات و تنظيم مهمات در آن فترات جمّازه سوار در عرض نه روز به ايلغار از فتح‌پور به احمدآباد رفته با جمعى كه اعظم خان را در قلعه محصر داشتند محاربهء عظيم نموده مظفر و منصور به سرعت بازگشته در دار الخلافت رسيدند و مجمل اين وقايع آنكه چون شاهنشاهى مرتبهء اول احمدآباد را به خان اعظم تفويض نموده آمدند ، متمرّدان آنجا هر جا سرى برآورده هريك به سر خود شدند و اختيار الملك گجراتى جماعت حبشيان را همراه گرفته احمدنگر و آن نواحى را قابض گشت و محمّد حسين ميرزا از دكهن آمده اول داعيهء تسخير سورت نمود و چون قليج خان در مقام قلعه‌بندى درآمده به ممانعت و مدافعه برخاسته به كنبايت « 1 » رسيد و متصرف شد و اعظم خان خود بر سر اختيار الملك رفت و ما بين احمدنگر و ايدر ميان افواج فريقين جنگ‌ها واقع شد و به مقتضاى الحرب سجال فتح داير بود و نورنگ خان ولد قطب الدين محمّد خان را با سيد حامد بر سر محمّد حسين ميرزا به جانب كنبايت تعين نمود و محمّد حسين ميرزا در محاربات صعب به كرّات و مرّات داد تردّد و مردانگى داده آخر الامر روى به هزيمت نهاده به اختيار خان ملحق گرديد و پسران شير خان فولادى و پسر جهجار خان حبشى نيز باعث افزونى جمعيت و گرانى پلهء او شدند و قصد داشتند كه به ايلغار از راه ديگر رفته به احمدآباد درآيند ، خان اعظم پيش‌دستى نموده و به شهر رسيده و قطب الدين احمد خان را از بهروج طلبيده به جهت بىاعتمادى بر بعضى از نوكران خويش متحصن شد و گجراتيان با جمعيت قريب بيست هزار كس از مغول و گجراتى و افغانان و حبشى و راجپوت آمده محاصره نمودند و هر روز جنگ بود و فاضل محمّد خان ولد رشيد خان كلان در اين معركه به باد فنا رفت و خان اعظم وقايع يوميه را نوشته عرايض متواتر مشتمل بر\r\n\r\n\r\n","description":"","footnote":"\r\n( 1 ) . نسخه : كنهايت .\r\n","page_name":" 112 ","page_number":118},
  {"content":"\r\n\r\nطلب شاهنشاهى به درگاه مىفرستاد تا ديوانيان را حكم به مهم‌سازى امرايى كه مرتبهء اول هم‌ركاب نبودند و اداى زر نقد از خزانه به سپاهيان هيجانگر شكسته حال كه در مدت يك سال محنت سفر كشيدند فرمودند و حسين قلى خان را خطاب خان جهانى داده با امراى پنجاب به آن صوبه و سعيد خان را به جانب ملتان نامزد گردانيدند و شجاعت خان را با پيش‌خانه پيشتر روان ساختند و روز يكشنبه به تاريخ بيست و چهارم ربيع الثانى بر بختيان تيزرفتار بادكردار سوار شده به راه بساور و توده روان شدند و صد كروه راه در دو روز طىّ نمودند و بيست و ششم آن ماه در اجمير به مزار متبرك فايض الانوار على ساكنها السّلام من اللّه الجبّار رسيده و شرف زيارت آن مرقد منوّر دريافته ، آخر همين روز روى به راه نهادند . در قصبهء باليانه عرض لشكر ديده و افواج قرار داده و ميرزا خان پسر خان خانان بيرم خان را كه حالا خان خانان و نامزد به تسخير دكن شده است در قول نامزد گردانيدند و سيد محمود خان بارهه و صادق محمّد خان و جمعى را همراه او ساختند و سردارى برانغار به مير محمّد خان كلان و جرانغار بر وزير خان و هراولى بر محمّد قلى خان و ترخان ديوانه قرار يافت و خود با صد سوار كارآزماى كه هر يكى از ايشان نخبه بود از هزاران طرح شدند و مجموعه به سه هزار سوار مىكشيد .\r\nو روز سه‌شنبه سوم جمادى الاول به قصبهء كرى بيست كروهى احمدآباد رسيدند و جمعى از مخالفان در مقابلهء فوجى از قلعه برآمده و سر راه گرفته به جنگ پيوستند و در طرفة العين علف تيغ شده نابود گشتند و چون حكم گرفتن قلعه نبود از آنجا پنج كروه پيشتر رفتند و موكب شاهنشاهى نيز در آنجا رسيده به جهت آسايش فرود آمدند و روز نهم از آن منزل تا به سه كروهى احمدآباد عنان بازنكشيدند و سلاح از جيبه خانهء خاصه بر مردم تقسيم نمودند و همه مسلّح شدند و آصف خان را پيشتر به طلب خان اعظم فرستادند . اين هنگام مخالفان در خواب غفلت بودند .\r\nچون آواز كرناى شنيدند مضطرب به جانب اسبان شتافتند و محمّد حسين ميرزا با دو سه سوار به جهت تحقيق اخبار به كنار آب آمده از ترك سبحان قلى كه او نيز با دو سه كس از اين طرف بر آب رسيده بود ، مىپرسد كه بهادر اين چه فوج است ؟ او گفت كه فوج شاهنشاهى است . ميرزا مىگويد كه قاصدان من امروز چهارده روز\r\n\r\n","description":"","footnote":"","page_name":" 113 ","page_number":119},
  {"content":"\r\n\r\nاست كه پادشاه را در فتح‌پور گذاشته‌اند و اگر فوج پادشاهى باشد فيلانى كه دايم همراه ركاب مىباشند كجايند ؟ جواب داده كه فيلان در عرض نه روز كجا به ايلغار چهارصد كروه راه مىتوانند رسيد ؟ آن‌گاه محمّد حسين ميرزا با فوج‌هاى آراسته به مقابله آمد و اختيار الملك را با پنج هزار سوار در برابر خان اعظم فرستاد تا مانع برآمدن او از قلعه باشد و افواج شاهنشاهى از آب گذشتند و محمّد حسين ميرزا سبقت نموده با هزار و پانصد مغول فدايى كه همه خطاب خانى يافته و اميدوار منصب و جايگير و صاحب داعيهء عظيم بودند بر هراول كه محمّد قلى خان و ترخان ديوانه باشند ، زد و برداشت و حبشيان و افغانان معا بر وزير خان كه جرانغار بوده حمله آوردند و بهادران از جانبين در مقام جولانگرى درآمده صد جان به جوى بود .\r\n فروشد به ماهى و بر شد به ماه * بن نيزه و قبّهء بارگاه\r\nهوا نيلگون شد زمين آبنوس * بجوشيد دريا ز آواز كوس\r\nبه انگشت لشكر به هامون نمود * سپاهى كه آن را كرانه نبود\r\nكمان كيانى درآمد به زه * يكى گفت بستان يكى گفت ده \r\nو كارزارى رفت كه تا ادوار قرون و اعصار يادگار ماند و شاهنشاهى هراول را بىپاى ديده و سورن يا معين كه در آن زمان و روزبان بود انداخته گران‌ركاب گشتند و صف اعدا را پريشان ساخته زير و زبر گردانيدند و خيلى سرها به باد رفت و سيف خان كوكه در اين حالت تاخت بر صف غنيم آورده غوطه در آن گرداب زد و سرى به درنياورد و محمّد حسين ميرزا طاقت بشرى را در وادى تردد و دليرى كار فرموده هيچ تقصيرى نداشت . اما آخر نمك كار خود كرد و اسبش زخمى شد تا روى از ستيز به گريز آورد و بوتهء زقّومى در سر راه وى پيش آمد و خواست كه اسب را از آن بجهاند ، ناگاه متقاضى اجل عنان‌گير او شده از زين به زمين كشيده انداخت و گداى على نام تركى كه سر در پى او نهاده بود فى الحال برجست و او را گرفته در ملازمت آورد و از روى رفق و مدارا عتابى چند فرموده به راى سنگهه سپردند .\r\nوزير خان كه در مقابلهء حبشيان و گجراتيان پاى جلادت فشرده در مقام ردّ و بدل بود ، آثار شجاعت خيلى به ظهور آورد و مخالفان چون خبر شكست محمّد حسين ميرزا و شاه ميرزا شنيدند پشت به معركه داده و زندگى را بر ملك‌گيرى ترجيح نهاده\r\n\r\n","description":"","footnote":"","page_name":" 114 ","page_number":120},
  {"content":"\r\n\r\nجان را به تك پا بيرون بردند و همچنين خان كلان پسران شير خان فولادى را خسته و شكسته ، به كام خود رسيد و معركه از نام و نشان اعدا پاك گشت .\r\n چاكرانت به گه رزم چو خيّاطانند * گرچه خيّاط نىاند اى ملك كشورگير\r\nبه گز نيزه قد خصم تو مىپيمايند * تا ببرّند به شمشير و بدوزند به تير \r\nبعد از فيروزى بالاى پشته كه بر كنار معركه بود فرود آمده در مقام تحقيق كار هر فردى از افراد محاربان بودند كه به يك بار اختيار الملك گجراتى با مقدار پنج هزار سوار كه راه بر خان اعظم بسته بود ، بعد از شنيدن خبر شكست ميرزايان از تنگناى شهر روى به صحرا نهاده پيدا شد و اضطرابى عظيم در مردم همراهى پديد آمد و غلغلهء بلند برخاست و شاهنشاهى جمعى را به تيراندازى حكم فرمودند و غلغلهء سورن يا معين به چرخ برين رسانيدند و گروهى را كه پيش پيش مىآمدند بر خاك هلاك انداختند و حسين خان از جملهء آن كسان بود كه در اين جنگ از پيش‌قدمان بودند و شمشير هلالى خاصه كه مشهورترين شمشيرها بود به او بخشيدند و اختيار الملك عنان گسسته به يك جلو مىدويد كه اسب او نيز در زقّوم‌زارى چون خر در وحل افتاد و مركب عمر گريزپايش از پاى درآمد تا به تاراج ترك اجل غارتگر رفت و سهراب بيگ تركمان كه سر در پى او نهاده بود دست و گريبان به او رسيد . در اين اثنا اختيار الملك مىگويد كه اى جوان تو تركمان مىنمايى و تركمانان غلام مرتضى على و دوست‌داران او مىباشند و من سيد بخارىام مرا بگذار . سهراب بيگ جواب مىدهد كه من تو را چون مىگذارم ؟ تو اختيار الملكى و من تو را شناخته سرگردان از دنبال تو شده‌ام . آن‌گاه فرود آمده سر او را از تن جدا كرد و چون اسب او را ديگرى برده بود سر را در دامن گرفته به نظر درآورد و رعايت يافت و قريب به هزار سر در آن جنگ‌گاه افتاده بودند . فرمودند تا از آن سرها مناره بسازند تا موجب عبرت گردد و در آن وقت كه غوغاى دار و گير اختيار الملك افتاده بود ، موكلان راىسنگهه ، محمّد حسين ميرزا را از فيل فرود آورده به ضرب نيزهء دستى كار او را تمام ساخته به عالم عدم فرستادند و سر او و اختيار الملك را به آگره فرستادند .\r\n چه كنى سرگذشت طرّارى * سرگذشت از اجل شنو بارى \r\n\r\n","description":"","footnote":"","page_name":" 115 ","page_number":121},
  {"content":"\r\n\r\n تا بگويد به غافل كر و كور * به كه دادم ز كه ستيدم زور\r\nخسروان را چگونه بستم دست * قصرها را چگونه كردم پست\r\nتا بگويد كه گردنان را من * چون شكستم سر و تن و گردن\r\nتا چو بشنيدى از غرور مهى * دل برين عمر بىوفا ننهى \r\nو در اين هنگام خان اعظم از قلعه برآمده ملازمت نمود و او را در آغوش گرفتند و به تفقّد تمام پرسش و نوازش او و ديگر امرا فرمودند و پنج روز در منزل اعتماد خان توقف واقع شد و قطب الدين محمّد خان را مع ولدش نورنگ خان به جانب بهروج و چانپانير به جهت استيصال شاه ميرزا و خان كلان را به حكومت پتن و وزير خان را به دولقه و دندوقه نامزد كردند و شاه قلى خان محرم و راجه بهگوان داس و لشكر خان بخشى را به راه ايدر به جانب آگره و فتح‌پور روانه گردانيدند تا ولايت رانا اودى سنگه را بىسر كرده بگذرند و شهر بدنگر به دست ايشان مفتوح گشت و شانزدهم جمادى الاول خود از احمدآباد نهضت فرموده محمودآباد در منازل سلطان محمود گجراتى معسكر شد و از دولقه ، خان اعظم و ساير امراى گجرات را رخصت آن طرف دادند و ميرزا غياث الدين على قزوينى بخشى آصف خانى يافت و ديوانى گجرات و بخشىگرى آن ولايت به دو مفوّض گشت و سوم جمادى الثانى به اجمير رسيدند و از منزل سانگانير راجه تودرمل را كه در آگره به جهت سامان هزار كشتى و غراب مانده بود . براى تحقيق جمع گجرات نامزد گردانيدند و هفتم جمادى الآخر به پاىتخت وصول موكب عالى واقع شد و مجموع آمدن و رفتن به يك و نيم ماه نكشيد .\r\nو در بيست و پنجم اين ماه سنت ختنهء شاهزادگان عالى مقدار به جاى آوردند و در بيست و دوم ماه رجب سلطان سليم تختهء تعليم از دست حق‌پرست مولانا مير كلان محدّث هروى كه ملكى بود در صورت بشرى و تلمّذ در خدمت قدوة المحدثين ميرك شاه بن مير جمال الدين محدّث نموده گرفته ، سبق    بِسْمِ اللَّهِ الرَّحْمنِ الرَّحِيمِ - الرَّحْمنُ عَلَّمَ الْقُرْآنَ    درست ساختند .\r\nو در اين سال مظفر خان را كه به حكومت سارنگ‌پور مقرر بود طلبيده وزير مطلق گردانيده خطاب جملة الملكى در القاب او افزودند و قروض شيخ محمّد بخارى كه\r\n\r\n","description":"","footnote":"","page_name":" 116 ","page_number":122},
  {"content":"\r\n\r\nدر جنگ پتن و سيف خان كه در جنگ اخير احمدآباد كشته شده بود و به مبلغ يك لك روپيهء نقد مىرسيد از خزانه ادا فرمودند و در اين سال راجه تودرمل را كه نسخهء منفتح گجرات آورده بود شمشير بخشيده به اتفاق لشكر خان بخشى كه اكثر عوام هند او را شير خان « 1 » مىگفتند به جهت اهتمام فتح بنگاله در خدمت منعم خان خان خانان فرستادند و شهر الله كنبوى لاهورى را خطاب شهباز خانى داده مير بخشى ساختند و اين سجع مهر او يافت :\r\n به يمن عنايات صاحب قرانى * رسيدم ز خدمت به شهبازخانى \r\nو در اين ايام مير محسن رضوى كه به رسالت دكن رفته بود ، تحفهء لايق از حكام آن ديار آورد و در شانزدهم شوال اين سال به جهت استمداد بر تسخير بنگاله عازم زيارت اجمير شدند و در موضع داير كه چهار كروهى فتح‌پور است خدمت ارشاد پناهى ولايت دستگاهى خواجه عبد الشهيد نبيرهء خواجه احرار - قدس الله سرّه - به جهت استخلاص ميرزا شرف الدين حسين آمده شفاعت نمودند و به درجهء قبول نيفتاد و اگرچه در مراسم تعظيم و تكريم و لوازم اكرام و احترام فروگذاشتى واقع نشد و به ظاهر فاتحه هم خواندند ، اما رنجشى باقى بود ، كوفته خاطر وداع نمودند و از هفت كروهى اجمير پياده به تاريخ دوازدهم ذى قعده به زيارت مزار متبركه مشرّف گشتند .\r\nو در هفدهم اين ماه تحويل آفتاب جهان‌تاب كه نيّر اعظم و نوربخش عالم است در برج حمل واقع شد .\r\n جرم خورشيد چو از حوت در آيد به حمل * اشهب روز كند ادهم شب را ارجل \r\nو به موجب تعظيم اين روز كه هر سال مرعى داشته به عيش و خرّمى مىگذرانيدند به دستور سابق جشن عالى ترتيب داده مقدار يك لك روپيه به هر صنفى از حضّار مجلس بخشيدند و در بيست و سوم ماه ذى قعده از شهر اجمير كه بلدة طيّبة و ربّ غفور در شأن آن واقع است نهضت نموده و در پاىتخت رسيده در پى استعداد سفر بنگاله شدند و امر به ساختن كشتىها فرمودند ، از آن جمله يك كشتى شيرسر و ديگر نهنگ سر بود كه مگر جهازهاى دريا به آن وسعت و بلندى باشد .\r\n\r\n\r\n","description":"","footnote":"\r\n( 1 ) . متن فارسى : شر خان .\r\n","page_name":" 117 ","page_number":123},
  {"content":"\r\n\r\nو در اواخر ذى حجهء اين سال فقير به حسب تقدير كه زنجير پاى تدبير است از صحبت حسين خان گسسته و از بداؤن به آگره آمده به وسيلهء جلال خان قورچى و مرحوم جالينوسى حكيم عين الملك شاهنشاهى را ملازمت نمود و چون در آن ايام متاع دانش رواج بسيار داشت ، به مجرد رسيدن به شرف مخاطبه اعزاز يافته داخل اهل نشست گشت تا به علمايى كه كوس تبحّر مىزدند و فردى را در نظر نمىآوردند ، در بحث انداختند و خود مميز بودند و به عنايت الهى و به قوّت طبع و ذكاى فهم و دليرى كه لازمهء عهد شباب بود بر اكثرى غالب مىآمد و چون در وقت ملازمت تعريف كرده بودند كه اين فاضل بداؤنى سركوب حاجى ابراهيم سرهندى است ، مىخواستند كه او ملزم شود الزام‌هاى پسنديده داده شد و شيخ عبد النبى صدر عالىقدر را خود از جهت عدم توسل به او مزاج بر فقير ناخوش بود حالا كه در ميان مناظره طرف مقابل ديد ، همان مثل راست آمد كه مار گزيده افيون خورد ، تا آخر رفته رفته آن كلفت به الفت مبدل شد و در همان ايام شيخ ابو الفضل خلف صدق شيخ مبارك ناگورى كه ستارهء دانش و هوشمندى او تابش داشت به ملازمت آمد و به گوناگون الطاف امتياز يافت و در اين سال عمارت عالى و قصرهاى رفيع و وسيع در راه اجمير به اتمام رسيد و باعث بر آن اين بود كه چون هر سال از غايت اعتقاد رفتن به اجمير لازم ساخته بودند ، بنابر آن از آگره تا به آن مقصد در هر منزل محلى تعمير فرمودند و در هر كروهى يك مناره و چاهى ساختند و چند صد هزار شاخ آهو كه در مدت عمر شكار كرده بودند بر هر مناره گرفتند تا يادگارى در عالم بماند . و « ميل شاخ » تاريخ يافتند . كاشكى به جاى آنها باغى يا سرايى حكم مىفرمودند و در اين سال به رهنمونى شهباز خان كنبو رسم داغ و محله در ميان آمد و حكم تعين كروريان در تمام ممالك محروسه و خالصه شدن ولايت به يك قلم فرمودند چنانچه مذكور شود ، ان شاء الله تعالى .\r\nو در سلخ صفر سنهء اثنى و ثمانين و تسعمائة ( 982 ) به آهنگ تسخير مملكت بنگ به كشتى نهنگ سر نشستند و باعث بدين سفر آن بود كه چون سليمان افغان كررانى كه از عهد سليم شاه ولايت بنگ را در تصرف داشته استقلال تمام يافته بود از جهان درگذشت ، پسرش بايزيد روزى چند قايم مقام او شده به جهت بدسلوكى\r\n\r\n","description":"","footnote":"","page_name":" 118 ","page_number":124},
  {"content":"\r\n\r\nدر اندك فرصت به سعى هنسو « 1 » يزنهء بايزيد و ديگر امرايان از عالم رفت و پسر خرد سليمان داود كه ولىعهد او بود بر خود اسم پادشاهى نهاده روش اطاعت و ارسال عرايض كه سليمان داشت گذاشت و خبر فوت سليمان در قلعهء سورت به شاهنشاهى رسيد و فرمان به خان خانان منعم خان كه در آن زمان در جونپور بود در باب تنبيه داود و تسخير ملك بهار نوشتند . خان خانان لشكرى گران برد و مبلغ دو لك روپيه نقد با ساير اجناس و اشياى نفيس پيشكش گرفته و راه آشتى پيموده بازگشت و داود كه آن زمان در حاجىپور بود ، لودى امير الامراى خود را كه حلّ و عقد اوريسه تعلق به او داشت و بعد از آن طريقهء مخالفت مسلوك نموده و در قلعهء رهتاس دم از استقلال و استبداد مىزد ، به اغواى قتلو خان حاكم ولايت جگنّاتهه به حسن تدبير به جهت طمع در فيل به دست آورده مقيد ساخت . مىگويند كه روزى داود جريده با معدودى چند به شكار برآمد و لودى ده هزار سوار از نوكران سليمان همراه گرفته ، دغدغهء قصد دفع داود نمود . داود به شهر آمده و سپاهيان را از خود ساخته تفرقه در ميان ايشان انداخت به لطايف الحيل او را به دست آورد . هرچه داشت و نداشت متصرف شد و لودى در آن حالت كه مردن خود را عين اليقين مىدانست نصيحت از داود دريغ نداشته ، گفت كه اگرچه مىدانم كه بعد از كشتن من پشيمانى بسيار خواهى كشيد و فايده نخواهد داد ، اما باوجوداين تدبيرى مىگويم كه اگر بر آن عمل كنى ظفر تو را خواهد بود و آن اين است كه بر صلحى كه به مبلغ دو لك روپيه پيش از اين به سعى من واقع شده اعتماد نكنى كه مغولان به اين قدرى از سر تو وا نمىشوند ، بلكه پيش‌دستى نموده بىمحابا به جنگ مغول اقدام نمايى كه هرگز مشت پيشين را بدل نيست . داود سخنان او را غرض‌آلود دانسته و بر مقدمات گرگ آشتى خان خانانى كه سرابى بيش نبود مغرور شده لودى نيك‌خواه را به قتل رسانيد و تيشه برپاى خود زد و نهال دولتش را از همان زمان به گناه نكبت از بيخ برانداخت و خان خانان را از شنيدن اين خبر نان در روغن افتاد و متوجه پتنه و حاجىپور شد و داود آن زمان قدر لودى دانسته بر قتل او نادم گشت ، اما چه فايده .\r\n\r\n\r\n","description":"","footnote":"\r\n( 1 ) . نسخه : هسو .\r\n","page_name":" 119 ","page_number":125},
  {"content":"\r\n\r\n اسب دولت به زير ران تو بود * چون تو كم تاختى كسى چه كند\r\nمهرهء عيش بر مراد تو گشت * ليك بد باختى كسى چه كند \r\nو شكست و ريخت قلعهء پتنه را مرمت نموده بىآنكه شمشير از ميان برآيد يا تير در خانهء كمان درآيد ، متحصن گشت و به تقريب بدمستى و بىرشدى مردم از او متفرق شدند تا آنكه شاهنشاهى در تاريخى كه مذكور گشت ميرزا يوسف خان را به سردارى اردو نامزد گردانيده به راه خشكى فرستاده و شهاب الدين احمد خان را به حراست آگره گذاشته خود از راه دريا روان شدند و اين رباعى در آن هنگام گفته شد كه :\r\n شاهنشه دادگستر دين‌پرور * جمشيد جهان‌ستان محمّد اكبر\r\nبنشست به روى بحر چون اسكندر * هم بحر به فرمان وى آمد هم بر \r\nو شاهزادهء بزرگ را همراه گرفتند و از كثرت كشتى و غراب روى آب پيدا نبود و از خوش‌خوانى خارواها كه طايفهء ملاح دريا ورزند و از آواز و ذكر ايشان به زبانى معهود كه دارند نزديك بود كه مرغ در هوا و ماهى در آب رقص كند و تماشاى ديده شد كه هيچ تعبير از آن نتوان كرد . روزانه از كشتى برآمده سير و شكار بود و شبانه لنگر انداخته بحث علم و شعر و تذكار و تكرار .\r\nو به تاريخ بيست و سوم ماه صفر مذكور در پياگ عرف إله آباس كه آب گنگ و جون در آنجا جمع مىشود منزل شد و كافران به طمع ثواب و حصول مدعيات به مذهب تناسخ در آن معبد خود را به انواع عقوبات مىكشند و بعضى سر بىمغز خود را به زير ارّه مىنهند و بعضى زبان دوگويى را مىبرند و بعضى از بالاى درختى بلند خود را در قعر آب انداخته به جهنم مىروند .\r\n گرچه گنه كرد براى ثواب * رفت به دوزخ هم از آن راه آب \r\nو اساس عمارت عالى انداخته نام آن شهر را اله‌آباد ماندند و از بنارس شير بيگ تواچى را در كشتى سريع السير نشانده نزد خان خانان فرستادند و در دوم ماه ربيع الثانى از موضع يحيىپور از مضافات جون‌پور كه ملتقاى آب گنگ و گودى « 1 » است ، كشتىهاى شاهزاده با مخدرات اهل حرم و صدور و قضات بالا رويه آب\r\n\r\n\r\n","description":"","footnote":"\r\n( 1 ) . اكثر آن را گمتى گويند ( ترجمه انگليسى ، جلد 2 ، پاورقى ص 179 ) .\r\n","page_name":" 120 ","page_number":126},
  {"content":"\r\n\r\nگودى كشيده به جونپور فرستادند و دو سه منزل بالا رفته خود مراجعت نموده حسب التماس خان خانان به تعجيل تمام به جانب گنگ عنان نهنگان درياآشام باز گذاشته و در اين منزل خبر فوت سلطان محمود بكرى و متصرف شدن محب على خان آن ملك را رسيد و در ششم ماه مذكور اردو از راه خشكى در ظاهر بلدهء غازىپور ملحق گشت و در اين منزل اعتماد خان خواجه‌سراى از نزد خان خانان به ملازمت رسيده سوانح لشكر خان خانان را مشروح و مفصل بازگفته اهتمام بر استعجال نمود و به تاريخ هفتم اين ماه سيد ميركى اصفهانى جفردان كه بعد از شكست خان زمان در جونپور توطّن داشت كتاب اعظم جفر را به اهتمام نقيب خان ملاحظه نموده بعد از استخراج حروف مرتّبهء مركّبه اين بيت به فال برآمد كه :\r\n به زودى اكبر از بخت همايون * برد ملك از كف داوود بيرون \r\nاتفاقا همان‌طور به ظهور پيوست و در وقت مراجعت چون به جونپور معسكر شد ، سيد مذكور به ملازمت شتافت باز فال جفر ديد و اين بيت برآمد :\r\n مژدهء فتح به ناگاه رسد * سر داود به درگاه رسد \r\nو چون جامع اين منتخب در همان ايام با او آشنا شده التماس تعليم اين علم نمود ، قبول كرد و گفت اين علم خاصهء اهل بيت است و شرطى چند هست در اين باب كه موقوف عليه است و رعايت آن لازم است . بالآخره چنان معلوم شد كه آن شرط تقلّد آن امور است كه شيعيان غليظ دارند و اين فال مانند فالهاى ديگر جعلى و اختراعى بوده كه هركس كه اندك قوهء متصرفه دارد مثل آن احداث مىتواند كرد ، چنانچه به تجربه رسيد و مشاهده شد و در اين ايام بىمنت تعليم سيد آن را به دست آوردم عارف جامى مىفرمايند :\r\n جفردان زمانه مست و جنب * پيش بنهاده زين مقوله كتب\r\nنه ز احوال عاقبت ترسان * نه ز اسباب عافيت پرسان\r\nچند حرفى نوشته پهلوى هم * وز عدد زيرشان نهاده رقم\r\nبسته با خود تخيّلى باطل * يك سر از حليهء خرد عاطل\r\nمرد را دقت اهل دل را دق * چيست اين جفر جعفر صادق\r\nجعفر صادق از تو بيزار است * صادقان را ز كاذبان عار است \r\n\r\n","description":"","footnote":"","page_name":" 121 ","page_number":127},
  {"content":"\r\n\r\n طرفه‌تر آنكه اهل جاه و جلال * كه ندارند در زمانه مثال\r\nبه خرد گرچه در جهان سمرند * اين زخارف از آن خران نخرند\r\nاين جواهر كه فاضلان سفتند * و آن معارف كه عارفان گفتند\r\nهمه در گوش هوش‌شان باد است * طبعشان ز اجتناب‌شان شاد است\r\nكهنه خوانند جمله را و قديد * كى بود در قديد ذوق جديد\r\nمىندانم كه اين جديد كجاست * ذوق نو باوهء جديد كراست\r\nمدعى كز جديد مىلافد * تار و پود جديد مىبافد\r\nكهنه بگذاشت نارسيد به نو * كهنه را ريخت نو نكرده درو \r\nو در بيستم ماه ربيع الثانى جوسا منزل شد . عرض داشت خان خانان رسيد كه عيسى خان نيازى از امراى كبار افغانان كه به شجاعت مشهور است با فيلان جنگى و جمعيت بسيار از قلعهء پتنه برآمده به جنگ پيوست و به دست غلامى از لشكر خان به قتل رسيد و در اين ايام محمّد معصوم بن هاشم خان برادر شهاب الدين احمد خان را كه خود در لشكر خان خانان و پسر در كشتى به ملازمت بود . هر روز اخبار از آن لشكر به عرض رسانيده و از جانب پدر عرايض مىگذرانيد و تقربى تمام به اين تقريب پيدا كرده بود نيابت خانى خطاب دادند ، تا عاقبت چه خروج و بغى كه نكرد و چه شمشير كه نزد و چه ثمره كه نيافت ، چنانچه به جاى خود مذكور شود ، ان شاء الله تعالى و در دهم اين ماه موضع رومنى از اعمال بهوجپور كهنه محل نزول گشت و در اين منزل قاسم على خان بقّال را به جهت پرسيدن مصلحت نزد خان خانان فرستادند و به زودى بازگشته آمد و اخبار آنجا رسانيد و چون پرسيدند كه حسين خان و برادرش كوچك محمّد خان كه به كمك خان خانان نامزد شده بود هستند ، بنابر خبث درونى و بدذاتى فى الجمله كوفت خاطرى كه در بداؤن از ممرّ قرب جايگير از او داشت ، گفت برادر حسين خان ، كوچك خان خود در خدمت قيام دارد ، اما خود حسين خان از كانت و گوله به نواحى لكهنو و اوده رسيده بنجارها را مىتازد و مىگردد از اين بدمددى از حسين خان بسيار رنجيده اثر آن بىعنايتى زود ظاهر شد تا وقت مراجعت او را كورنش ندادند و جاگيرش كشيدند و او عاقبت سر خود گرفته در كوه شمالى درآمد و به كفار غزا كرده زخمى\r\n\r\n","description":"","footnote":"","page_name":" 122 ","page_number":128},
  {"content":"\r\n\r\nشده به همان زخم منكر در آگره آمده جان به جانان داد ، چنانچه بعد از اين شمّه‌يى از آن مذكور شود ، ان شاء الله العزيز .\r\nو در شانزدهم اين ماه قريب پنج پهارى كه به دو سه كروهى پتنه پنج گنبدى است متقارب بلند كه كفار سابق هند از خشت پخته برآورده بودند و در منزل خان خانان نزول واقع شد و او طبق‌هاى مرواريد به نثار ريخته و نفايس و اقمشهء فراوان كه فزونتر از حد احصا باشد پيشكش گذرانيد و از آنجا سه هزار سوار جرّار در عين طغيان آب در غراب‌هاى پر از اسباب و آلات قلعه‌گيرى با آرايشى و نمايشى كه ديده از ديدن آن بهره‌مند شود به جهت تسخير قلعهء حاجىپور كه مدد به مردم پتنه از آنجا مىرسد ، به همراهى خان عالم روانه ساختند و راجهء كچيتى كه جمعيت و زور او به مثابه‌يى بود كه خان زمان را تا مدت دو سال به جنگل برى و جنگ مشغول و معطل داشت و هنوز هم آن جنگل چنانچه بايست پاك و صاف نشد با حشرى چون مور و ملخ و جرده و مامك بسيار به كمك خان عالم نامزد گشت و جنگ انداخته ، حاجىپور را از جانب خشكى و ترى احاطه كردند و شاهنشاهى از اين طرف آب بر بالاى بلندى برآمده تماشاى جنگ مىكردند . چون از ممرّ دورى و دود بسيار نمايان نمىشد ، جمعى از جوانان كارآزماى را در غراب انداخته وقت عصر به صوب حاجىپور فرستادند تا خبر مشخص بياورند . اهل قلعه هيجده كشتى پر از مردم جنگى به مقابلهء ايشان روان گردانيدند و بعد از محاربه اين جماعت قليل بر آن فئهء كثيره غالب آمده خود را به خان عالم رسانيدند و از آن طرف فتح خان بارهه با افغانان بسيار به جنگ عظيم پيوسته به قتل رسيد و قلعه به قهر و غلبه مفتوح شد و سران سرداران با سرهاى ديگر در غرابى به درگاه فرستادند و همان را به حبس در نظر داود بردند تا باعث رعب و عبرت او گردد و اين تاريخ گفته گذرانيده شد :\r\n چتر شه دين بهر گشاد پتنه * انداخت چو سايه بر سواد پتنه\r\nفى الحال رقم زد از پى تاريخش * منشىّ خرد فتح بلاد پتنه \r\nو روز ديگر بر پنج پهارى برآمده و نظر اجمالى بر قلعهء پتنه انداخته اطراف و جوانب آن را ملاحظه فرمودند و افغانان حركت المذبوحى كرده مرگ خود را\r\n\r\n","description":"","footnote":"","page_name":" 123 ","page_number":129},
  {"content":"\r\n\r\nنصب العين گردانيدند و توپهاى بزرگ مىانداختند كه از مسافت سه كروه در اردو مىافتاد و توپى از بالاى سر فقير كه در خيمهء سيد عبد الله خان چوگان بيگى حاكم بيانه و بجونه مىبودم گذشت و حق تعالى نگه داشت و چند روز مهلت يافتم ، اگرچه معلوم نيست كه اين امهال تا كى خواهد بود .\r\n چندان‌كه گرد عالم صورت بر آمدم * غمخوار آدم آمد و بيچاره آدمى\r\nهر كس به قدر خويش گرفتار محنت است * كس را نداده‌اند برات مسلّمى \r\nو بعد از فتح حاجىپور داود را با آنكه بيست هزار سوار و فيلان جنگى مست افزون از شمار و توپخانه عظيم داشت تب لرزهء دهشت گرفت و در شب بيست و يكم اين ماه به كشتى درآمده فرار برقرار اختيار كرده راه گور پيش نهاد ، همت مختصر خود ساخت و سر هر هندى بنگالى كه باعث بر قتل لودى او بود و خطاب راجه بكرماجيت داشت ، خزانه را در كشتى انداخته سر در پى او نهاد و گوجر خان كررانى كه ركن الدوله خطاب يافته بود فيلان را پيش انداخته به صحرا افتاد و جمعى عظيم از هول به دريا زده غريق طوفان اجل شدند و گروهى ديگر از برج و باروى قلعه سراسيمه‌وار خود را بر زمين انداختند و حشو خندق عميق گشتند و طايفهء ديگر در تنگناى كوچ‌ها پايمال فيلان شدند و گريختگان چون به آب پن‌پن رسيدند ، گوجر خان فيلان را از پلى كه بر روى آن بسته بودند گذرانيده روى به راه آورد و از هجوم عام پل شكست و خيلى از سرداران نامى افغانان اسباب و اسلحه انداخته خود را عريان به آب زدند و از گرداب اجل سرى به درنياوردند . آخر شب خبر فرار داود بشنيد به شهر پتنه درآمدند و پنجاه و شش فيل در شهر به غنيمت گرفتند و اين مصراع تاريخ يافتند :\r\n ملك سليمان ز داود رفت \r\nو خان خانان را به حراست آن گذاشته تعاقب گوجر خان كه تمام فيلان داود همراه داشت نمودند و سواره از آب پن‌پن گذشته و تا درياپور كه در بيست و شش كروهى از پتنه به كنار درياى گنگ واقع است به ايلغار شتافته ، قريب به چهارصد فيل نامى به دست افتاده و گوجر خان به دررفت و شهباز خان مير بخشى و مجنون خان كه عقب او رفته بودند از درياپور هفت كروه پيشتر گذشته بازگشتند و به\r\n\r\n","description":"","footnote":"","page_name":" 124 ","page_number":130},
  {"content":"\r\n\r\nعرض رسانيدند كه گوجر خان از آب درياچهء بل‌بهوند نام گذشته اكثر مردم او در آب رفته‌اند .\r\nو در بيست و يكم ماه مذكور خان خانان از راه دريا به درياپور آمد و كشتيها را همراه آورد و شش روز در آنجا مقام نموده ده هزار سوار ديگر از امراى هم‌ركاب به كمك او نامزد گردانيده و علوفهء آن لشكر ده سى و ده چهل اضافه كردند و دارايى تمام ولايت بنگاله را به او مفوّض فرموده و جميع نواره را كه از آگره همراه بود بخشيده از آنجا به غياث‌پور كه در كنارهء گنگ است مراجعت نموده آمدند .\r\nو در دوم جمادى الاول سنهء مذكور ميرزا يوسف خان را به سردارى اردوى جهان نورد گذاشته مظفر خان را با فرحت خان به تسخير قلعهء رهتاس فرستادند تا بعد از فتح عهدهء حراست آن را به فرحت خان گذاشته به درگاه بيايد .\r\nو در سوم اين ماه در پتنه آمده انتظام مهمات داده عمارات داود را به نظر اجمال ديدند ، از جملهء غرايب اين است كه در آن ملك بعضى خان‌هاى چپربندى را مىگويند كه به سى و چهل هزار روپيه مىبرآيد با آنكه چوب‌پوش باشد و ششم اين ماه به جونپور رسيده يك ماه آنجا بوده آن را و بنارس را خالصه ساختند و اهتمام آن را به ميرزا ميرك رضوى و شيخ ابراهيم سيكرى وال مقرر نموده در نهم جمادى الثانى از جونپور عازم دار الملك دهلى گشته در موضع خانپور معسكر شد و در اين موضع قاضى نظام بدخشى كه اعلم علماى بدخشان و ماوراء النهر بود و از عالم صفوت و طريقهء تصوف حظّى وافر داشت و شمّه‌يى از ذكرش گذشت به اتفاق فيروزه كابلى كه از خانه‌زادگان ميرزا محمّد حكيم است و از طالب العلمى فى الجمله وقوفى و از خط و شعوب موسيقى بهره‌يى دارد و هيأت مجموعى او خالى از چيزى نيست به ملازمت رسيد و « داناى بدخشى » تاريخ يافته شد و قاضى نظام كمر شمشير مرصع يافت و پنج هزار روپيهء نقد به او انعام فرمودند . به حسب فطرت عالى و استعداد ذاتى به تدريج به خطاب قاضى خانى بعد از آن غازى خانى مخاطب گشته به منصب سه هزارى رسيده و فيروزه به اعتبار زيادتى جوهر نسبت رجع القهقرى پيدا كرده از آنچه بود تنزل يافت و كار برعكس واقع شد و هم در اين منزل عريضهء خان خانان رسيد به اين مضمون كه چون داود از پتنه فرار نموده به\r\n\r\n","description":"","footnote":"","page_name":" 125 ","page_number":131},
  {"content":"\r\n\r\nگرهى رفت آن قلعه را استحكام داده و به معتبران معتمد عليه سپرده به جانب تانده شتافته به مجرد رسيدن افواج قاهره رعب بر آن جماعت غالب آمد قلعه را بىجنگ و تردد گذاشته رفتند .\r\nو به تاريخ ماه جمادى الآخر در منزل شيرگره عرف قنوج جامع اوراق را شرف التفات ارزانى داشته به انواع تفقد حكم فرمودند كه كتاب سنگهاسن بتيسى را كه سى و دو حكايت است از احوال راجه بكرماجيت حاكم مالوه مانند طوطىنامه ترجمه نموده نظم و نثرى ترتيب دهى و بايد كه هم امروز شروع نموده ورقى از آن بگذرانى و برهمنى دانا را براى تعبير تعين فرمودند و هم در آن روز ورقى از سر حكايت به نظر درآورده تحسين فرمودند و آن كتاب بعد از ترجمه به نامهء خردافزا كه مشتمل بر تاريخ تأليف است نامزد شد و به درجهء قبول پيوسته و مستحسن گشته داخل كتب‌خانه شد . در اين ولا در منزل كراولى خدمت خواجه عبد الشهيد - قدس الله روحه - به جهت وداع به جانب سمرقند آمده گفتند كه مىخواهم كه مشتى استخوان را به آنجا رسانيم و شمشير در ميان پادشاهى بسته بار ديگر التماس مخلص ميرزا شرف الدين حسين نمودند قبول نيفتاد به غايت رنجيده مىگفتند ديگرچه گويم كه امن و امان را مضر است ، از خدا همين خواسته‌ام كه نعمت ايمان مسلوب نسازد « 1 » و به مجرد رسيدن در سمرقند چنانچه گفته بودند به آباء كرام - قدس الله ارواحهم - پيوست .\r\nو در بيستم جمادى الثانى در منزل قصبهء اسكندرپور خبر آوردند كه داود تانده را هم كه اين طرف آب گنگ محاذى گور واقع شده بىجدال و قتال گذاشته سر به صحراى اقصاى آوارگى نهاده و به اوريسه رفت و خان خانان متصرف شد « 2 » و از سه منزلى آگره روى به دار الملك دهلى نهاده در غرّهء ماه رجب آن سواد اعظم مخيم اقبال گشته چند روز به زيارات مزارات متبركه پرداختند و در اين ايام حسين خان كه نزديك پتيالى و بهونگاؤن به قصد ملازمت آمده بود راه كورنش نيافت و به شهباز خان مير بخشى حكم فرمودند كه او را از آن طنابى كه گرد دولت‌خانه كشيده\r\n\r\n\r\n","description":"","footnote":"\r\n( 1 ) . در متن كلكته : سازد . در متن انگليسى چنين ترجمه شده :\r\n \" He has lost his Justice and Mercy , I pray God That he may lose also the gift of haith \" . \r\n( 2 ) . منظور اين است كه « تانده » را خان خانان به تصرف درآورد . ( ترجمه انگليسى ، جلد 2 ، ص 187 ) .\r\n","page_name":" 126 ","page_number":132},
  {"content":"\r\n\r\nبود بيرون سازد و سرى به قلندرى برآورده هرچه از فيل و شتر و اسب و ساير اسباب سپاه‌گرى داشت ، همه به طالبان و مستحقان و معتكفان روضهء پادشاه غفران پناه و اهل مدارس و خوانق بخشيد و الف چه دارى هيچ ، در حق او راست آمد .\r\n كين همه طمطراق كن فيكون * شمّه‌يى نيست پيش اهل جنون \r\nچون اين معنى به عرض رسيد بر سر التفات آمده شال خاصه به او بخشيده و تيرى از تركش خاصه پروانگى داده حكم فرمودند كه پرگنهء كانت و گوله و پتيالى و غير آنكه به يك كرور و بيست لك جايگير داشت تا يك فصل به دستور سابق بر او مقرر باشد و كرورى دخل نكند و بعد از آنكه سواران را به داغ و محله رساند جايگير فراخور تنخواه خواهد يافت و او كه از غايت جود و نهايت زر بخشى خارج از وسع طاقت سامان و قدرت نمودن ده سوار نداشت به حسب ضرورت دفع الوقت نموده به جايگير رسيده در پى گرفتن كوه شمالى شد و چنان از دربار رفت كه هنوز مىآيد .\r\n زر بده مرد سپاهى را تا سر بدهد * و گرش زر ندهى سر بنهد در عالم \r\nو در اوايل شعبان المعظم از دهلى متوجه اجمير شدند و در منزل نارنول حسن قلى خان خان جهان به تهنيت آمد و خان اعظم به ايلغار از احمدآباد رسيد و در اوايل رمضان المبارك به هفت كروهى اجمير رسيده به دستور سابق پياده به زيارت شتافته يك جفت نقارهء داود كه نذر نقاره‌خانهء حضرت معينيه - قدس الله سره العزيز - كرده بودند گذرانيدند و هر روز به دستور معهود در آن روضهء مقدسه شبها صحبت با اهل الله و علما و صلحا داشته مجلس سماع و صفا منعقد مىشد و اهل نغمه و ساز كه هركدام در وادى خويش بىهمتا بود ، ناخن بر رگ دل زده ، جان را به آواز حزين مىخراشيدند و درهم و دينار چون قطرات امطار در بارش بود طيب خان « 1 » ولد محمّد طاهر خان مير فراغت حاكم دهلى را با چندى از جوانان كار ديده بر سر چندرسين ولد مالديو كه در نواحى جودپور و سيوانه آزار به مردم ديندار مىرسانيد نامزد گردانيدند . او بعد از رسيدن اين فوج خود را در جنگلهاى پردرخت انبوه كشيده فرار نمود و در اواسط ماه رمضان مبارك خان اعظم را رخصت گجرات نموده به كوچ‌هاى متواتر در سلخ اين ماه به فتح‌پور آمدند و در اين سال شاه\r\n\r\n\r\n","description":"","footnote":"\r\n( 1 ) . نسخه : حبيب خان .\r\n","page_name":" 127 ","page_number":133},
  {"content":"\r\n\r\nقلى خان محرم و جلال خان قورچى و چندى را از امرا به تسخير قلعهء سيوانه كه نبيره‌هاى مالديو داشتند فرستادند و جلال خان كه از نديمان خاص بود و انبساط و ظرافت بر وجه اتم داشت و ديگرى را تصرف در مزاج پادشاه به زور نديمى مثل او ميسر نبود ، جنگى عظيم نموده به درجهء شهادت رسيد و دنيا خورد و عقبى برد ، بر او صادق آمد . بعد از آن شهباز خان كنبو رفته در اندك فرصت آن قلعه را به تصرف درآورد .\r\nو در اين سال مير گيسوى بكاول را براى تحقيق اموال سلطان محمود بكرى و حراست قلعهء بكر فرستادند .\r\nو در اين سال در گجرات هم وباى عام افتاد و هم‌گرانى غله به مثابه‌يى كه يك من جوارى به صد و بيست تنكه سياه رسيد و خلايق بىحد هلاك شدند .\r\nو در اين سال خواجه امينا وزير مستقل ملقب به خواجهء جهان در لكهنو وقت مراجعت اردو از پتنه داعى حق را اجابت نمود و صبوحى شاعر در عين كلانى و بزرگى او اين رباعى گفته بود كه :\r\n بر اهل هنر سدّ سكندر در تست * يأجوج كه گويند صف لشكر تست\r\nدر دور تو آثار قيامت پيداست * دجّال تويى خواجه امينا خر تست \r\nو اگرچه در بخل ضرب المثل است به مثابه‌يى كه طعام شب مانده مىخورد ، اما در وادى كارسازى ارباب حاجات از بيگانه و آشنا عديل وى در روزگار نبود و چون مىخواست كه يكى را از ملازمان درگاه مهم‌سازى نمايد مقرر به رشوت زرى مىگرفت و همان زمان از پادشاه طوغ و نقاره و منصب خانى و سلطانى به او مىدهانيد و هر جايگيرى كه مىخواست تنخواه مىساخت و هركس از اهل علم و فضل از ولايت ماوراء النهر و خراسان و عراق و هندوستان مىآمد زرهاى گران‌مند از سركار پادشاهى و اصل مىگردانيد و به سعى او امرا هم خرجى وافر مىدادند و خود با ساير ارباب دخل نيز فراخور حالت خويش به هركدام ايشان مدد مىنمود ، از آن جمله به حافظ تاشكندى كه يكى از شاگردان رشيد ملا عصام الدين ابراهيم اسفراينى كه چون اويى در وادى عربيت سرآمد نبود و بر سورهء محمّد - عليه السلام - تفسيرى نوشته كه حال او از آن معلوم مىشود ، قريب سى چهل هزار\r\n\r\n","description":"","footnote":"","page_name":" 128 ","page_number":134},
  {"content":"\r\n\r\nروپيه از پادشاه و امرا رسانيد تا به سامان تمام نزد منعم خان خان خانان رفت و از آنجا زردار به عزم مكّهء معظمه در سنهء نهصد و هفتاد و هفت سفر نموده به وطن رفته به رحمت حق پيوست .\r\nو از مضحكات اينكه در مجلس عالى پادشاهى حاجى ابراهيم سرهندى كه مكابر است و مغالط و در مباحث متشاغب و مجادل بود و در وقت گذرانيدن تفسير حافظ از ميرزا مفلس كه در علوم عقليه مسلم همه بود پرسيده كه موسى كدام صيغه است و مأخذ اشتقاق آن چيست از قضا ميرزا از عهدهء جواب كما ينبغى نتوانست بر آمد و عوام كالانعام را فوقيّت حاجى ابراهيم بر همه يقين شد و اين از جمله بىانصافىهاى زمان بود .\r\n از بهر فساد جنگ بعضى مردم * كردند به كوى گمرهى خود را گم\r\nدر مدرسه هر علم كه آموخته‌اند * فى القبر يضرّهم و لا ينفعهم \r\nو چون از قاضى زاده شكر كه او را قاضى متهرا ساخته بودند ، پرسيده‌اند كه شما چرا در بحث نمىآييد گفته كه اگر حاجى ابراهيم از ما صيغهء عيسى پرسند آن زمان چه جواب گويم و اين سخن از او بسيار خوش آمد و مدت ده سال از آن تاريخ الى اليوم گذشته و آن جماعت مباحثين و مناظرين چه محق و چه مقلد كه از صد نفر متجاوز بودند يك كس نمىبيند و همه روى در نقاب  كُلُّ نَفْسٍ ذائِقَةُ الْمَوْتِ  ماندند .\r\n جرت الرّياح على مكان ديارهم * فكانّهم كانوا على ميعاد\r\nز خيل دردكشان غير ما نماند كسى * بيار باده كه ما هم غنيمتيم بسى \r\nحالا كه به مقتضاى النعمة اذا فقدت عرفت آن هم‌صحبتان را ياد مىكند خونابهء حسرت از ديدهء غم‌ديده فرومىبارد و مىزارد و مىنالد و مىگويد كه در اين حسرت‌آباد كاشكى روزى چند ديگر هم اقامت مىنمودند كه به‌هرحال مغتنم بودند و خطاب منحصر با ايشان بود .\r\n پاى در زنجير پيش دوستان * به كه با بيگانگان در بوستان \r\nاين پشهء مضرور و اين نفثهء مصدور را غير از داغ حرمان و نالهء پنهان چه درمان غفر اللّه الماضين و رحم الباقين .\r\n افسوس كه ياران همه از دست شدند * در پاى اجل يكان يكان پست شدند \r\n\r\n","description":"","footnote":"","page_name":" 129 ","page_number":135},
  {"content":"\r\n\r\n بودند تنك شراب در مجلس عمر * يك لحظه ز ما پيشترك مست شدند \r\nو در اين سال اختراعى در وادى آبادانى ملك و ترفيه رعايا به خاطر رسانيده رقبهء پرگنات خشك و تر ولايت را از شهر و كوهستان و درياها و بيابان‌ها و جنگل‌ها و حوض‌ها و چاه‌هاى يك سره جريب را كه :\r\n در نظر عبرت مرد لعيب * مار دو سر به كه طناب جريب \r\nكشيده آن مقدار زمينى را كه بعد از مزروع شدن يك كرور تنكه محصول آن شود جدا ساخته به يكى از معتمدان خواه آشنا و خواه ناشناس كاركن و فوطه‌دار سپرده آن را كرورى نام نهاده تا در عرصهء سه سال تمامى زمين نامزروع مزروع سازد و كفايت خزانه عامره رسانند و هركدام از ايشان را ضامن مال گرفتند و ابتداى پيمايش از چهار حد فتح‌پور نموده يك كرور اول را آدم‌پور و ديگرى را شيث‌پور و ايوب‌پور و غير آن به ترتيب اسامى پيغمبران - عليهم السلام - ناميده ضابطان فرستادند و آخر اين ضوابط چنانچه بايد به عمل درنيامد و اكثر ولايت از ظلم كروريان ويران شده و رعايا زن و فرزند را فروخته به اطراف متفرق شدند و جمع از پاى افتاد و كروريان در پاى محاسبهء راجه تودرمل آمده و بيشترى از مردم خوب در ته ضرب شديد و اشكنجه و انبر مردند و جمعى در حبس ابدى ديوانه‌خانهء كچهرى چنان هلاك شدند كه هيچ احتياج به جلادى و سيّافى نماند و گور و كفن هم نيافتند و حال ايشان بعينه حال آن فداييان هنود بود كه در ملك كامروپ خود را وقف بتى ساخته تا يك سال به فراغ بال هرچه از دست مىبرآيد مىكنند و مرفوع القلم مىباشند . بعد از آن در موسم معهود يكان يكان را در آن بتخانه جمع ساخته زير گردونى گردان مىكشند و سرها را فداى آن بت معبود مىسازند و چون تمامى ولايات سواى آنچه به خالصه منسوب بود امرا جايگير داشتند و از كثرت فسق و فجور و زيادت خرج بيوتات و جمع اموال فرصت نگاه داشتن سپاهى و پرداختن احوال رعايا نبود . در وقت كار تنها با غلامى چند و شاگرد پيشهء مغول در معركه حاضر مىشدند و سپاهى كارآمدنى هيچ‌جا پيدا نى . شهباز خان كه مير بخشى رسم و روش داغ و محلى را كه ضابطهء سلطان علاء الدين خلجى و بعد از آن سنت شير شاهى بود به تازگى به او دهانيده در ميان آورد و مقرر چنان شد كه اول بر امرا\r\n\r\n","description":"","footnote":"","page_name":" 130 ","page_number":136},
  {"content":"\r\n\r\nمنصب بيستى مقرر شود تا با تابعان خويش در كيشك و جار و ملجار كه قرار يافته حاضر باشد . چون آن بيست سوار موافق ضابطه به داغ رساند آن زمان صدى و غير آن سازند و فيل و اسب و شتر فراخور منصب به همين دستور نگاه دارند و چون اين مقدار سوار به نطر درآورد ، فراخور استعداد و حالت خويش رعايت يافته منصب هزارى و دو هزارى تا پنج هزارى نيز كه بالاتر از آن پايه نيست برسد و اگرنه از پايه فرود افتد و در اين ضابطه نيز سپاهى ريزه از پا افتاد ، چه امرا كار خود كرده اكثرى را از خاص خيلان و بارگيران به لباس سپاهى به موقف عرض آورده به منصب خود درست مىنمودند و جايگير درخور منصب گرفته بارگيران را رخصت مىدادند تا باز وقت كار شود . آن‌گاه به حسب ضرورت سپاهى عاريتى جديد نگاه دارند و بعد از فراغ پناه خدا گفته سر دهند و خزانه و جمع و خرج منصب‌داران به حال خود ماند و به‌هرحال خاك در كاسهء سپاهى بيچاره افتاد چنان كه ديگر كمر نتوانست بست و هرجا اهل حرفه از جولاهه و ندّاف و نجّار و بقّال هندو و مسلمان بود اسب و يراق به كرايه آورده به داغ مىرسانيد و منصب مىيافت و كرورى يا احدى يا داخلى كسى مىشد و بعد از چند روز از آن اسب موهوم و يراق معدوم نشانى نبود .\r\nپياده بايستى مهم كشيد و بسيار همچنان شده كه در وقت گذشتن از نظر پادشاهى در ديوان‌خانهء خاص به حضور خويش با ملبوس دست و پا بسته در ترازو بر كشيده‌اند به وزن دو و نيم من و سه من كم و بيش برآمده و بعد از تحقيق معلوم شده كه آن هم به كرايه و لباس و يراق عاريتى بود و مىفرمودند كه ما ديده و دانسته به آن مردم چيزى مىدهيم كه اوقات گذر داشته باشند و بعد از چندگاهى ديگر رفته احدى دو اسبه و يك اسبه و نيم اسبه مىساختند كه دو سوار يك اسب مشترك نگاه دارند ، علوفه برآوردى كه شش روپيه برآوردى مىشد شريك شد .\r\n اينك در روزگار من بين و مپرس \r\nو اين بازار رواج تمام‌تر و دكان كشبندى كسادى عظيم يافت و باوجوداين از قوت طالع و بلندى اقبال هرجا غنيمى بود نابود گشت و احتياج چندان به سپاهى نماند و امرا نيز از نازهاى بىمحل قلقچيان خلاص يافتند و در اين سال منعم خان خان خانان و راجه تودرمل را به رسم تعاقب داود به صوب اوريسه و مجنون خان\r\n\r\n","description":"","footnote":"","page_name":" 131 ","page_number":137},
  {"content":"\r\n\r\nقاقشال را به جانب گهوراگهات « 1 » فرستاده روى به كتك بنارس نهاده كه داود بعد از فرار تانده در آن قلعهء متين تحصن جسته آهنگ جنگ داشت و مجنون خان در گهوراگهات اولا با سليمان منگلى جايگيردار آنجا كه به كثرت جمعيت و مزيد شوكت و نهايت شجاعت امتياز داشت محاربه نموده او را به خاك هلاك انداخته و قاقشالان چندان غنايم گرفتند كه از حمل آن عاجز شدند و اهل و عيال افغانان اسير گشتند . دختر سليمان منگلى را مجنون خان براى پسر خويش حبارى كه حالا در خدمت شاهنشاهى در سلك امرا منتظم است خواست . ثانى الحال كه به اولاد جلال الدين سور كه وقتى از اوقات صاحب خطبه و سكهء آن ديار بود در حدود گهوراگات جنگ ايشان به اتفاق زمين‌داران آن ولايت او را شكست داده تا حد تانده تعاقب نموده قلعهء گور را متصرف شدند و معين الدين احمد خان فرنخودى و مجنون خان به حراست تانده پرداخته انتظار خبر فتح خان خانان مىبردند تا آنكه بعد هزيمت داود انتشار خبر مراجعت خان خانان افاغنه به جنگلها درآمده مختفى و متلاشى گشتند و راجه تودرمل كه از عقب داود نامزد بود به اتفاق محمّد قلى خان برلاس و محمّد قلى خان توقياى و مظفر مغول از مدارن به كوچ‌هاى پياپى تا به گواليار « 2 » متعلقهء بنگاله رسيدند و داود كه از آنجا ده كروه پيشتر در دارين كسارى نام جاى جمعيت انبوه به هم رسانيده و روهيرپور « 3 » محكم شد و در اين اثنا جنيد ابن عمّ داود كه به شجاعت و شهامت اشتهار داشت و سابق به خدمت شاهنشاهى رسيده و فرار نموده از آگره به گجرات و از گجرات به بنگاله رفته بود در حوالى دارين كسارى آمده خواست كه به داود ملحق شود ، راجه تودرمل و ميرزا ابو القاسم گوساله كه به تمكين « 4 » ملقب است به اتفاق نظر بهادر به جنگ او فرستاد . ايشان هر دو در جنگ هزيمت يافته و مهار گسسته نزد راجه آمدند . راجه خود به مقابلهء او رفت و جنيد تاب نياورده پناه به جنگل برد و از آنجا به ميدنىپور رفته چند روزى توقف نمود ، در آنجا محمّد قلى خان برلاس بر بستر ناتوانى افتاده به عالم جاودانى رفت و فتورى در مردم پادشاهى راه يافت تا بازگشته از ميدنىپور به مدارن آمدند و\r\n\r\n\r\n","description":"","footnote":"\r\n( 1 ) . در متن فارسى : گهواگات ، در پاورقى طبق متن نسخه بدل داده است .\r\n( 2 ) . به احتمال زياد : « گوالپاره » است .\r\n( 3 ) . نسخه : وهرپور ، دسيرپور .\r\n( 4 ) . نسخه : غمگين .\r\n","page_name":" 132 ","page_number":138},
  {"content":"\r\n\r\nآنجا قيا خان گنگ بىموجبى از امرا رنجيده به جنگلى درآمد و راجه تودرمل حقيقت به خان خانان نوشته در مدارن توقف نمود . خان خانان شاهم خان جلاير و لشكر خان بخشى كه او را چندگاه عسكر خان بعد از آن استر خان هم مىگفتند و ديگران را به مدد راجه فرستاد و ايشان در بردوان به راجه ملحق شدند و راجه امرا را گذاشته از آن منزل تنها رفته قيا خان را دلاسا داده بازآورد و كوچ كرده از راه مدارن [ به 
  ] بجهوره رفتند و در برچين خبر آمد كه داود اهل و عيال را در كتك بنارس گذاشته به سامان اسباب جنگ و جدل اشتغال دارد . خان خانان به سرعت به استقبال او رفته به راجه پيوست و افغانان بر دور اردوى خود خندق زده قلعه ساختند .\r\nو به تاريخ بيستم ذى قعدهء سنهء اثنى و ثمانين و تسعمائة ( 982 ) در نواحى بجهوره تسويهء صفوف نموده و افواج را با فيلان منگلوسى از هر دو جانب آراسته آن‌چنان جنگى عظيم افتاد كه زبان قلم از كميت و كيفيت آن قاصر باشد و چون فيلان داود كه همه گياه نيك خورده از او هم مست‌تر بودند به حركت درآمدند .\r\nخان خانان فرمود تا ضرب زنگ‌ها و زنبورك‌ها كه بالاى عرابه‌ها بود از پيش صف‌ها سردادند و چند فيل نامى كه درآمده بود روگردان شد و بعضى از دليران كارآزماى افغانان را جان به ضرب تفنگ از قفس كالبدها پويان و خرامان به دررفت و مقارن اين حال گوجر خان كه مقدمة الجيش داود بود بر خان عالم و خواجه عبد الله و كنجك « 1 » خواجه و سيد عبد الله چوگان بيگى و ميرزا على عالم شاهى كه هراول بودند تيز و تند حمله آورده و در اول حمله برداشته ايشان را بر فوج التمش كه قيا خان گنگ سردار آن بود زد و خان اعلم سردار هراول پاى ثبات افشرده آخر به عالمى كه ثابت و باقى است خراميد و التمش درهم شده بر غول كه خان خانان با ساير امراى كوه شكوه در آن متمكّن بود پناه آورد و اين فوج را هم‌رشتهء جمعيت از هم‌گسسته ويران شد و هرچند خان خانان جهد كرد كه تزلزلى و تخلّلى در آن راه نيابد و منتظم ماند صورت نبست و گوجر خان در اين وقت رسيده زخم پياپى بر خان خانان زد و خان خانان چون شمشير در ميان نداشت در برابر هر زخم شمشير\r\n\r\n\r\n","description":"","footnote":"\r\n( 1 ) . نسخه : كجك خان خواجه .\r\n","page_name":" 133 ","page_number":139},
  {"content":"\r\n\r\nگوجر خان تازيانه خود را كار مىفرمود تا در اين ميان اسب خان خانان از فيلان رم خورده سركشى آغاز كرد و عنان اختيار از دست داده عاقبت پاى تمكين او به سنگ تلوين خورده به لغزش آمد . بهانهء گردآوردن گريختگان را تا سه چهار كروه جلو ريز مىرفت و افغانان تا خيلى راه تعاقب او كردند . قيا خان گنگ و چندى ديگر از اوقچيان از هر دو طرف افغانان پيچيده به شيههء تير گرفته مىرفتند و فوج ايشان را حكم غربال دادند و كار به جايى كشيد كه در مخالفان و موافقان قوت حركت نماند .\r\nناگاه از شست قضا تيرى بر مقتل گوجر خان رسيده او را كه رانده مىبرد از پا درآورد و لشكريانش خود را بىسر ديده و سر از پا نشناخته پشت به معركه دادند و خيلى مقتول شدند و مقارن آن حال عملدار خان اعلم علم او را به خان خانان رسانيد و متصل اين واقعه خبر قتل گوجر خان به منعم خان رسيد . او اسب خود را بازگردانيده با معدودى چند به خانهء كمان درآمده تير به يك بار از چاشنى زه گشادند و ارواح اعدا پروانه‌وار قالب تهى مىكرد و راجه تودرمل و لشكر خان و امراى ديگر كه در برانغار قرار گرفته بودند بر جرانغار غنيم كه اسماعيل خان آبدار ملقب به خان خانان سردار آن بود ، همچنين شاهم خان جلاير و پاينده محمّد خان مغول و ديگر سرداران از جرانغار بر برانغار افاغنه كه خان جهان حاكم اوريسه باشد حمله برده و هر طرف را برداشته برغول كه داود ديگر اعيان امراى افغانان باشند زدند و فيلان جنگى نامى او را از ضرب تير مشبك‌خانهء زنبور ساختند و سنگ تفرقه در آن جمع پريشان افتاد و علم خان خانان كه نمودار فتح بود ، از دور نمايان شد و خبر كشته شدن گوجر خان به داود رسيد و قدم ثباتش بلغزيد تا آنكه :\r\n تن ز غنيمت به هزيمت سپرد * بردن جان را به غنيمت شمرد \r\nو اكثر از آن فيلان كوه‌پيكر ابركردار به باد داد و آن مثل راست آمد كه : لشكرى گريزد و لشكرى سر شود ، و خان خانان در آن منزل چند روزى توقف نموده به مداواى جراحت خود و ساير مجروحان پرداخت و لشكر خان چون زخمهاى منكر داشت رفته به لشكر ابو البشر ملحق گشت و بعد از آنكه داود گريخته به كتك بنارس رفته خان خانان از آن منزل راجه را به شاهم خان جلاير و قيا خان و سيد عبد الله خان و محمّد قلى خان توقياى و سعيد خان بدخشى به تعاقب فرستاده قرار داد كه خود\r\n\r\n","description":"","footnote":"","page_name":" 134 ","page_number":140},
  {"content":"\r\n\r\nهم بعد از التيام جراحات از عقب روان شود و اين فوج به كل كل گهاتى رسيد . داود و ساير افغانان كتك بنارس را مضبوط ساخته دل بر مرگ نهاد و تن بر جنگ قرار داده و فضاى ننگ را بر خويش تنگ يافته باز در تهيهء اسباب جدال و اشتعال نايرهء قتال شدند و خان خانان اين خبر شنيده به كتك بنارس رفته به كنار آب مهاندى « 1 » فرود آمد و مقدمات صلح در ميان انداخته بعد از ردّ و بدل بسيار به استصواب امرا قرار بر اين يافت كه داود آمده خان خانان را ببيند و صلح را به ايمان مؤكد مجدد ساخته و قدرى صالح از مملكت وسيع بنگاله برحسب اقتضاى آرا و اتفاق امرا بر او مقرر گردد و روز معهود مجلس عالى پادشاهانه به رسم و آيين جمشيدى و آفريدونى ترتيب داده و امرا فراخور مناصب به اوضاع مناسب در پايه‌هاى خويش جا گرفته و بر در سراپرده و بارگاه افواج صف‌ها كشيده به تجمل تمام ايستادند و از آن طرف طرفدار بنگاله نيز با حشمت و شوكت سليمانى از كتك بنارس به اتفاق بزرگان افغانان برآمده به اردوى خان خانان رسيده متوجه ديوان‌خانه گشت و خان خانان از كمال تواضع و تعظيم مراسم احترام به تقديم رسانيده تا وسط سراپرده پيشواز آمد و در هنگام دريافتن داود شمشير از ميان گشاده پيش خان خانان نهاد و گفت كه چون به مثل شما عزيزان زخمى و آزارى رسد من از سپاهىگرى بيزارم . خان خانان آن شمشير را به يكى از قورچيان خويش سپرده و دست او را گرفته در يك نمد تكيه پهلوى خود جاى داد و پرسش‌هاى پدرانهء مشفقانه فرمود و انواع اطعمه و اشربه و حلويات ترتيب داده هر زمان داود را بر تناول مستلذات غيرمكرر ترغيب مىكرد و به نشاط و انبساط ملايمت تمام اظهار مىنمود . بعد از فراغ طعام سرانجام مهام در ميان آورده عهدنامه نوشتند و خان خانان شمشيرى كه بند و بار آن مرصع از جواهر قيمتى بود از سر كار خود طلبيده بر ميان داود بست و گفت شما چون طريقهء دولتخواهى اختيار كرده‌ايد ، اين شمشير از جانب شاهنشاهى بربنديد ، ولايت بنگاله را چنانچه التماس خواهم كرد موافق آن فرمان عالىشأن خواهد آمد و اقسام تكلفات به جاى آورده و اشياى غريبه و اجناس نفيسه گذرانيده او را رخصت فرمود\r\n\r\n\r\n","description":"","footnote":"\r\n( 1 ) . در متن فارسى : مهندرى ، از ترجمهء انگليسى و پاورقى آن اصلاح شد . مهاندى به معنى « رود بزرگ » است ( ترجمه ، جلد 2 ، ص 199 و پاورقى ) .\r\n","page_name":" 135 ","page_number":141},
  {"content":"\r\n\r\nو مجلس به گرمى و شكفتگى گذشت و خان خانان به تاريخ دهم شهر صفر سنهء ثلث و ثمانين و تسعمائة ( 983 ) به دار الملك تافته آمد ، عريضه‌يى مشتمل بر ماجرا نوشت و فرمانى مطابق مدعاى او با خلاع فاخره و كمر شمشير مرصّع و اسب تازى با زين و لجام فرستادند و مهام بنگاله را به رأى و رويّت او بازگذاشته زمام مطلق العنانى به كف كفايت او بازنهادند .\r\nو در شانزدهم ماه جمادى الثانى ( الاول ) اين سال حضرت قطب الاقطاب ارشاد پناهى ولايت ملاذى قايم مقام غوث ربانى قطب صمدانى شيخ محيى الدين عبد القادر جيلانى ، ميان شيخ داود جهنى وال از عالم فانى به جنت عدن خراميد و « يا شيخ داود ولى » تاريخ يافتند و فقير « كمالات دستگاه » يافت و بعد از مراجعت از سفر اجمير در ماه ذى القعده سنهء اثنين و ثمانين و تسعمائة ( 982 ) بناى عبادت‌خانهء مشتمل بر چهار ايوان نزديك به خانقاه جديد فتح‌پور واقع شد و تفصيل احوال آن چون خالى از تطويل نيست ، ان شاء الله العزيز تقريبا جايى نوشته خواهد شد .\r\nو در اين ايام شيخ ابو الفضل خلف شيخ مبارك ناگورى كه او را علامى مىنويسند و آتش در جهان انداخته و چراغ صباحيان كه حكم چراغ گرفتن در روز روشن داشت روشن گردانيده و به مقتضاى من تخالف تصرّف مخالفت جميع امم را به خود قرار داده كمر درستى بر ميان چست بسته و به درگاه آمده ملازمت مثنى ساخت و تفسير آية الكرسى كه دقايق و نكات قرآنى در آن خيلى درج شده و مىگويند كه تصنيف والدش بود گذرانيده عز تحسين يافت و « تفسير اكبرى » تاريخ آن شد و از براى مالش گوش ملايان فرعون‌صفت او را بر خلاف چشم‌داشت كه از فقير داشتند خاطرخواه يافتند و باعث بر اين مخالفت و درشتى آن بود كه در زمان گرفتن اهل بدعت و قتل ايشان مثل مير حبشى و غير ايشان ، شيخ عبد النبى و مخدوم الملك و ساير علما متفق اللفظ و المعنى شده به عرض رسانيدند كه شيخ مبارك مهدوى نيز اهل بدعت است و ضالّ و مضلّ و رخصت‌گونه گرفته در پى دفع و رفع او شده محتسبان براى احضار شيخ فرستادند و چون شيخ با پسران مخفى شده بود ، منبر مسجد او را شكستند و شيخ اولا التجا به شيخ سليم چشتى\r\n\r\n","description":"","footnote":"","page_name":" 136 ","page_number":142},
  {"content":"\r\n\r\nفتح‌پورى كه در اوج جاه و جلال بوده برده التماس شفاعت نمود . شيخ سليم به دست بعضى از خلفاى خويش پاره‌يى خرجى فرستاده پيغام داده كه اصلح به حال شما فرار از اين ديار است و رفتن به گجرات . چون از آنجا نوميد گشتند به ميرزا عزيز كوكه متوسل شدند ، او تعريف ملائى و درويشى شيخ مبارك و فضيلت اولادش به عرض رسانيد و گفت كه مردى متوكل است و زمينى انعام از شما ندارد ، رنجانيدن آن فقير چون باشد تا از سر ايذاى او برخاستند و زمانه در اندك مدت به كام ايشان گشت و شيخ ابو الفضل به حمايت پادشاه و زور خدمت و زمانه‌سازى و بىديانتى و مزاج‌شناسى و خوشامد به اقصى الغاية در وقت فرصت آن جماعت را كه سعايت و سعى نامشكور كرده بودند به اقبح وجوه رسوا ساخت و باعث استيصال آن كهنه فعل‌ها ، بلكه موجب تخريب جميع عباد الله از مشايخ و عوام و صلحا و ضعفا و ايتام و بريدن مدد معاش و وظايف ايشان گشت و به زبان حال و قال پيوسته مىگفت :\r\n يا رب به جهانيان دليلى بفرست * نمرودان را چو پشه فيلى بفرست\r\nفرعون‌وشان دست برآوردستند * موسى و عصا و رود نيلى بفرست \r\nو چون بر سر اين وضع فتنه‌ها و خلل‌ها برخاست اين رباعى بيشتر بر زبانش مىرفت :\r\n آتش به دو دست خويش در خرمن خويش * چون خود زده‌ام چه نالم از دشمن خويش\r\nكس دشمن من نيست منم دشمن خويش * اى واى من و دست من و دامن خويش \r\nو اگر در حين بحث سخن مجتهدين را مىآوردند مىگفت كه سخن فلان حلوايى و فلان كفش‌دوز و فلان چرم‌گر بر ما حجت مىآريد و نفى همه مشايخ و علما به دو سازوار آمد .\r\nو در سنهء نهصد و هشتاد و سه عمارات عبادت‌خانه اتمام يافت و منشأ تعمير آن اين بود كه چون در اين چند سال فتوحات عظيمه و غريبه پىدرپى روى نمود و دايرهء مملكت روزبه‌روز وسعت پيدا كرد و كارها بر وفق مراد گشت و مخالفى در جهان نماند و آشنايى به فقرا و مجاوران آستان رفيع الشأن حضرت معينيه - قدّس الله روحه العزيز - به هم رسانيده اكثر اوقات به مباحثهء قال الله و قال الرسول\r\n\r\n","description":"","footnote":"","page_name":" 137 ","page_number":143},
  {"content":"\r\n\r\nمىگذشت و به سخنان تصوف و مذاكرهء علمى و تحقيق مسايل حكمى و فقهى و غير آن مصروف مىشد و بيشتر شبها در ذكر خداى جل و علا و مشغولى به اسم ياهو و يا هادى كه ملقّن به آن شده بودند ، احيا مىيافت و تعظيم منعم حقيقى در دل قرار گرفت . به جهت اداى شكرانه بعضى از آن نعم سحرها به طريق نيازمندى و دردمندى تنها بر تخته سنگى از حجرهء كهنه كه در جوار محله‌هاى پادشاهى از آبادانى به يك سو افتاده بود نشسته به مراقبه مشغول مىشدند و فيض سحر مىربودند و چون شنيده بود كه سليمان كررانى حاكم بنگاله در اسحار با صد و پنجاه هزار نفر از مشايخ و علماى نامدار نماز تهجّد به جماعت مىگزارد و تا وقت بامداد صحبت به ايشان داشته تفسير و تذكير مىشنيد و بعد از اداى نماز بامداد به مهمات ملكى و دادوستد سپاهى و رعيت مىپرداخت و توزيع اوقات نموده تضييع آن تجويز نمىكرد و خبر آمدن ميرزا سليمان نيز كه پادشاهى بود صوفى مشرب و صاحب حال و مريد مىگرفت از بدخشان در ميان بود . بنابر چندين بواعث و دواعى همان حجرهء شيخ عبد الله نيازى سهرندى را كه سابقا ارادت به شيخ اسلام چشتى آورده آخر در دايرهء مهدويه درآمده بود ، چنانچه شمه‌يى از آن ايراد يافت ، تعمير بخشيده در هر چهار طرف آن ايوانى ساختند وسيع و عمارت حوض آنوب تلاو نيز به اتمام رسيد و آن حجره را عبادت خانه ناميدند كه آخر رفته رفته عيادت « 1 » خانه شد و ملاشيرى در آن باب قصيده‌يى گفته از آن جمله اين بيت است :\r\n در اين ايام ديدم جمع با اموال قارونى * عبادت‌هاى فرعونى عمارت‌هاى شدّادى \r\nو بعد از اداى هر نماز جمعه از خانقاه جديد شيخ اسلام آمده مجلسى در آن معبد ساخته ، غير از مشايخ وقت و علما و فضلا با چندى از مقربان و نديمان مخصوص ديگرى را نمىطلبيدند و از هر قسم سخنان افادت و استفادت مىرفت تا روزى جلال خان قورچى كه مربى و وسيلهء ملازمت فقير بود ، در اثناى مكالمه و محاوره عرض داشت كه در آگره به ديدن شيخ ضياء اللّه ولد شيخ محمّد غوث رفته بودم ، بر مردم ايشان فقر آنچنان استيلا يافته كه روزى در مجلس چند سير نخود\r\n\r\n\r\n","description":"","footnote":"\r\n( 1 ) . نسخه : عبارت - عبادت .\r\n","page_name":" 138 ","page_number":144},
  {"content":"\r\n\r\nطلبيده پاره‌يى غذاى خود ساختند و پاره‌يى به من دادند و پارهء ديگر براى خانگيان فرستادند . از استماع اين خبر متأثر شده بر سر التفات آمده شيخ ضياء اللّه را طلب داشته در عبادت‌خانه منزل براى او تعين نمودند . هر شب جمعه طايفهء سادات و مشايخ و علما و امرا را احضار مىفرمودند و چون بر سر نشستن و تقديم و تأخير بدنفسىها از اين جماعت ظاهر شد مقرر ساختند كه امرا به جانب شرقى و سادات در غربى و علما در جنوبى و مشايخ در شمالى بنشينند و خود نوبت به نوبت در آن صفوف آمده صحبت به آن جماعت داشته تحقيق مقاصد مىنمودند و انواع خوشبويى به كار مىبردند و زر بىشمار به اهل استحقاق كه به وسيلهء مقربان در آنجا مىتوانستند رسيد ، فراخور همت و قابليت مىبخشيدند و كتاب‌هاى نفيس بسيار از اعتماد خان گجراتى كه در فتح گجرات داخل خزانهء عامره شده بود بر علما و فضلا به نفس خود تقسيم مىنمودند و از جمله چند كتاب كه به فقير دادند يكى انوار المشكوة بود به زيادت يك فصل از مشكوة الانوار و آنچه فاضل آمد به امرا در وجه طلب اجناس كه آن را ارماس ، يعنى زوال دشمن ناميده بودند مىدادند . تا شبى رگ گردن علماى زمان برآمده آوازهاى بلند و دمدمهء بسيار ظاهر شد ، اين معنى بر خاطر اشرف گران آمده به فقير فرموده كه من‌بعد از اين جماعت هركه را بدانى كه سخن نامعقول مىگويد به عرض رسان تا از مجلس برخيزانيم . آهسته به آصف خان گفتم بر اين تقدير اكثرى را بايد برخيزاند . پرسيدند چه مىگويد ؟ آنچه گفته بودم به عرض رسانيد ، خيلى منبسط شده اين سخن را به مقربان نقل كردند و مخدوم الملك مولانا عبد الله سلطان‌پورى را به قصد ايذا دادن در آن مجلس مىطلبيدند و حاجى ابراهيم و شيخ ابو الفضل كه نو آمده بود و حالا مجتهد دين و مذهب نو است ، بلكه مرشد به حق و داعى مطلق و ديگر احداث را به مباحثهء او سر مىدادند و تخليط در هر سخن او مىكردند . در اين ميان بعضى از مقربان نيز برحسب اشارت در مقام كاوش و كاهش و تراوش درآمده از او خبرهاى غريب نقل مىكردند . و مضمون كريمهء  وَ مِنْكُمْ مَنْ يُرَدُّ إِلى أَرْذَلِ الْعُمُرِ  در حق او درست نشست .\r\nاز آن جمله شبى خان جهان گفت كه مخدوم الملك فتوايى داده است كه به حج رفتن در اين ايام فرض نيست ، بلكه مستوجب بزه‌كارى است و چون وجه پرسيدند\r\n\r\n","description":"","footnote":"","page_name":" 139 ","page_number":145},
  {"content":"\r\n\r\nدليل گذرانيده كه راه مكّه منحصر در عراق است و گجرات در راه خشكى ناسزا از قزلباشان بايد شنيد و به راه دريا عهد و قول از فرنگى گرفته زبونى بايد كشيد و در آن عهدنامه صورت مريم و عيسى - عليه السلام - تصوير كرده‌اند و آن حكم بت‌پرستى دارد ، پس به هر دو طريق ممنوع باشد و ديگرى حيلهء اسقاط زكوات مال كه در آخر هر سال مجموعه خزانهء خود را به منكوحه مىبخشيد و پيش از حولان حول كامل استرداد مىنمود و در حيله غير اين نيز كه حيل بنى موسى پيش آن شرمنده است و همچنين خست و رذالت و خباثت و حيالت و مكارى و دنيادارى و ستمكارى او كه به مشايخ و فقراى ديار خصوصا به ائمّه و اهل استحقاق پنجاب نموده بود يك به يك به ظهور پيوست و سرّ يوم تبلى السّراير بر ضماير ظاهر گشت و حكاياتى كه مشتمل بر انواع اهانت و استخفاف و مذمت او بود تقرير مىكردند و قرار چنان يافت كه جبرا و قهرا او را به مكّهء معظمه بايد فرستاد و چون از او پرسيده‌اند كه بر شما حج فرض شده جواب داده كه نى ، در آن ايام شيخ عبد النبى در عين جاه و جلال و مخدوم الملك در آغاز هبوط و زوال بود . پادشاه از غايت تعظيم و احترام گاه گاهى به جهت استماع علم حديث به خانهء شيخ مىرفتند و يك دو مرتبه كفش پيش پاى او هم ماندند و شهزادهء بزرگ را در حجرهء تعليم او نهادند تا سبق چهل حديث مولوى مخدومى مولانا عبد الرحمان جامى - قدس الله سره العزيز - مىگفت و از مضحكات اينكه با وجود زدن كوس محدّثى و دعوى حافظى و امامى در آن علم شريف حديث الحزم سوء الظنّ را كه هر كودكى مىداند كه به حاى مهمله و زاى معجمه است به خاى معجمه و راى مهمله تعليم داد و سالها بر اين گذشت تا در هنگام انحراف مزاج پادشاهى از او و رجعت طايفهء ملايان ميرزا عزيز كوكه اين معنى را خاطرنشان ساخت كه مهارت او در علم حديث كه به آن مىنازيد به اين مثابه بود ، نهايتش او را شما به اين درجه رسانيديد و بدين تقريب قلب عادات چون قلب حقايق روى نمود ، نعوذ بالله من الحور بعد الكور .\r\nو در اين ايام ترجمهء كتاب حيوة الحيوان را كه نقيب خان اكثر اوقات در ملازمت مىخواند و معنى آن خاطرنشان مىساخت به شيخ ابو الفضل فرمودند و شيخ مبارك آن را مترجم به فارسى ساخت و در اين سال حكم فرمودند كه ائمّهء جميع\r\n\r\n","description":"","footnote":"","page_name":" 140 ","page_number":146},
  {"content":"\r\n\r\nممالك محروسه تا فرامين مدد معاش و اوقاف و ادرارات خويش به امضاى صدر نرسانند كروريان مجرى ندهند . بنابر آن طايفهء اهل استحقاق از اقصى مشرق رويهء هند تا ولايت بكر به ملازمت رسيده هركس را كه حامى قوى از امرا و مقرّبان بود مهم‌سازى حسب المدّعاء ساخته و كسى را كه اين مرتبه ميسر نبودى به سيد عبد الرسول و ساير وكلاى شيخ تا فراشان و دربانان و سائسان و حلال‌خوران نيز رشوت‌هاى كلى دادى و گليم از آن ورطه به در بردى و بىاين هر دو صورت در ته چوب پايمال شدندى و بسيارى از ائمه نامراد در هواى گرم در آن ازدحام عام جان سپردند و اين خبر به پادشاه رسيده از فرط تعظيم و علوشأن آن صدر عالىقدر بر روى او نمىتوانستند آورد . هر وقتى كه در مسند جاه و جلال مىنشست و امراى عالىشأن اهل علم و صلاح را در ديوان‌خانهء او به طريق شفاعت مىبردند و او از راه شفاعت پيش آمده كم كسى را تعظيم مىكرد و بعد از مبالغه و الحاح و عجز بسيار به مدرس هدايه و ديگر كتب منتهيانه مثلا نهايتش تا صد بيگه كم‌وبيش تجويز مىنمود باقى زمين را كه از سال‌ها باز متصرف بودند مىبريد ، اما عامه مجاهيل و مخاذيل تا هندوان را نيز زمين ابتدا به تفصيل از خود مىداد ، به اين تقريب قيمت علم و علما روزبه‌روز كساد يافت و در عين ديوان چون بعد از نيم‌روز بر كرسى غرور نشسته وضو مىساخت قطرات آب مستعمل او همه بر سر و روى و جامهء امراى كبار و مقربان بلندمرتبه مىافتاد و هيچ تحاشى از آن نداشت و ايشان از جهت كارسازى فقيران آن معنى را برمىداشتند و به تملق و چاپلوسى و خوشامد و دلجويى به هر نوعى كه مىخواست تنزل مىنمودند و در وقت كار از او آنچه فرو برده بود برآوردند .\r\n روستايى اگر شود قاضى * حكم‌هايى كند كه بكشندش \r\nهرگز در زمان هيچ پادشاهى اين‌قدر تسلط و تصرف استقلال هيچ صدرى را دست نداده بود و در آن ايام فقير را امام ساخته حكم كردند كه خدمت داغ بكند و خرجى غير معتدّ به داده اول وهله فرمودند كه موافق منصب بيستى اسبان به داغ رساند و شيخ ابو الفضل كه هم در آن نزديكى رسيده و هر دو چنانچه شبلى در حق جنيد - قدس الله روحهما - گفته كه از يك تنور برآمده‌ايم از نهايت زيركى و\r\n\r\n","description":"","footnote":"","page_name":" 141 ","page_number":147},
  {"content":"\r\n\r\nزمانه‌سازى فى الحال اقبال نموده شروع در داغ و محلى كرده در خدمت بجد شده تا آخر به منصب دو هزارى و درجهء وزارت رسيد و فقير از بىتجربگى و ساده‌لوحى به نوكرى نتوانستم قرار داد و اين شعر مضحك كه يكى از سادات آنجو حسب حال خود گفته به ياد آمد :\r\n مرا داخلى سازى و بيستى * مبيناد مادر به اين نيستى \r\nو گمان اين بود قناعت كه انفس بضاعت است به چيزى مدد معاش كه خواهند داد نموده در گوشهء سلامت و عافيت به مشغولى علم و آزادى شيوه نامرادى خواهم داشت .\r\n جاه دنيا مطلب دولت فانى بگذار * جاه دين بس بود و دولت اسلام ترا \r\nو آن خود ميسر نشد و در ماه شوال نهصد و هشتاد و سه بعد از طلب رخصت و عدم اقبال بر آن و بخشيدن اسب ورزى مقدار هزار بيگه زمين كه در آن زمان كلى مىنمود ، موافق علوفهء بيستى به جهت ناسازگارى صدر و بدمددى ايام مقرر ساختند و در فرمان به صيغهء مدد معاش در ميان آوردند و هرچند به عرض رسانيدم كه به اين‌قدر زمين پيوسته در خدمت نمىتوانم بود ، فرمودند كه نيز در لشكرها به مدد و انعام خواهيم كرد و شيخ عبد النبى گفت كه از امثال و اقران شما هيچ‌كس را اين‌قدر مدد معاش نداديم و آن امدادها تا حال كه بيست و دو سال باشد در پردهء مشيت مانده و ورق گشته غير از يك دو بار صورت نيافت و آن وعده سرابى بيش نبود و خدمت‌هاى بىنتيجه و قيدهاى مهمل كه خلاص از آن موقوف به لطيفهء غيبى است بر گردن افتاد .\r\n يا وفا يا خبر وصل تو يا مرگ رقيب * بازى چرخ از اين يك دو سه كارى بكند \r\nرضينا بقضاء اللّه و صبرنا على بلاء اللّه و شكرنا على نعماء اللّه .\r\n به همه حال شكر بايد كرد * كه مبادا از اين بتر گردد \r\nو اين قطعهء فضولى بغدادى كه در حق حيرتى سمرقندى در زمان التفات شاه طهماسب گفته مناسب فضولىهاى بنده است كه :\r\n من ز خاك عرب و حيرتى از ملك عجم * هر دو گشتيم به اظهار سخن كام طلب\r\nيافتم از دو كرم‌پيشه مراد دل خويش * او ز شاه عجم و من نظر از شاه عرب \r\n\r\n","description":"","footnote":"","page_name":" 142 ","page_number":148},
  {"content":"\r\n\r\nچون دنيا و مافيها معلوم است اميد از كارساز بنده‌نواز اين است كه عاقبت به خير باشد و ختم كار بر سعادت ايمان شود ، ما عندكم ينفد و ما عند اللّه باق .\r\n اميد از كرم كارساز ما اين است * كه نااميد نسازى اميدواران را \r\nو اول مسأله كه در اين ايام پرسيدند اين بود كه چند زن اصيل را به نكاح آوردن درست باشد ، گفتند كه بيشتر از چهار حرّه در عقد واحد جمع نتوان كرد . فرمودند كه چون در عنفوان جوانى مقيد با اين مسأله نبوديم آن مقدار كه خواستيم زنان آزاد و بنده جمع كرديم . حالا علاج آن‌چه توان كرد ؟ هركدام چيزى مىگفتند . فرمودند روزى از شيخ عبد النبى شنيديم كه مىگفت يكى از مجتهدان تا نه زن هم تجويز كرده است معروض داشتند بلى ابن ابى ليلى مجتهد بر اين رفته است و بعضى نظر به ظاهر عبارت قوله تعالى :  فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ  تا هيجده زن هم روا داشته‌اند ، اما اين روايت‌ها همه مرجوح است و عمل را نمىشايد و شيخ عبد النبى را پرسيده فرستادند او همين‌طور جواب داده كه من بيان اختلاف مىكردم نه آنكه فتوى به اباحت آن داده باشم و اين معنى به طبع پادشاه گران آمده فرمودند كه بر اين تقدير شيخ با ما نفاق ورزيده بود كه آن زمان چيزى ديگر مىگفت و حالا ديگر مىگويد و اين تخم در دل جا گرفت و بعد از ردّ و بدل بسيار و جمع روايات متنوّعه فتوى دادند كه به طريق متعه آن‌قدر زن كه ميسر باشد خواستن مباح است و اين در مذهب امام مالك - رحمه الله - جايز است و شيعه خود فرزندى را كه از متعه پيدا مىشد بيشتر از غير آن دوست مىدارند بر رغم اهل سنت و جماعت و در اينجا هم سخنان خيلى گذشت و مجملى از آن در نجات الرشيد مذكور شده و موطّأ امام مالك را نقيب خان نمود كه در آنجا به تصريح حديثى بر منع متعه اسناد كرده و شبى قاضى يعقوب و شيخ ابو الفضل و حاجى ابراهيم و يك دويى ديگر از علما در حجرهء انوب تلاو در ملازمت نشسته بودند .\r\nشيخ ابو الفضل معارض مشايخ شده رواياتى كه والد ماجدش جمع كرده بود در نظر آورد و در اين اثنا فقير را نيز طلب داشته پرسيدند كه شما در اين باب چه مىگوييد ؟\r\nعرض كردم كه مآل چندين روايات مختلفه و مذاهب گوناگون به يك سخن تمام مىشود ، متعه نزديك امام مالك - رحمه الله - و شيعه به اتفاق مباح و نزديك امام\r\n\r\n","description":"","footnote":"","page_name":" 143 ","page_number":149},
  {"content":"\r\n\r\nشافعى و امام اعظم - رحمة الله عليهما - حرام ، مگر آنكه قاضى مالكى مذهب حكم به امضاى آن بكند ، آن زمان به مذهب امام اعظم به اتفاق مباح مىشود و غير اين همه قيل و قال و جنگ و جدال است . اين سخن بسيار مستحسن افتاد و قاضى يعقوب در اين باب چيزى چند درهم مىگفت . ياد مىكنم كه امرى كه مختلف فيه باشد به قضاى قاضى مجمع عليه مىگردد و شما در اين چه سخن داريد و بر اين دعوى مسألهء قراءة الفاتحه را عقب امام مستشهد ساخته تاييدات ديگر بسيار آوردم و قصهء رفتن شيخ بهاء الدين زكرياى ملتانى در بغداد به ملازمت شيخ الشيوخ شهاب الدين سهروردى - قدس الله روحهما - و اخذ قرائت فاتحه به مذهب شافعيه از آن بزرگ و طعن علماى رسمى در حق ايشان و امضاى روايات جواز ، بلكه استحسان اين فعل از قضات دهلى به تفصيل باز نمودم ، معقول شد و قاضى يعقوب به عجز گفت پس من چه مىگويم مبارك باشد مباح است . پادشاه فرمود كه قاضى حسين عرب مالكى را در اين مسأله قاضى ساختيم و قاضى يعقوب از امروز معزول باشد و فى الحال قاضى حسين را وكيل ساختند ، او موافق مذهب خويش به جواز متعه هم حكم كرد و پيران را از صدر تا مخدوم الملك و قاضى و غير ايشان از اين كاروبار حالتى عجيب روى داد و ابتداى خزان و عهد خريف ايشان شد و متعاقب اين واقعه به چند روز مولانا جلال الدين ملتانى را كه مدرّس متبحّر بودند و مدد معاشش تغير بود از آگره طلبيده به عهدهء قضاى ممالك منصوب ساختند و قاضى يعقوب را به گور فرستادند تا قضاى آن صوبه كند و از آن روز باز راه خلاف و اختلاف باز شد تا زمانى كه نوبت به اجتهاد رسيد و هلمّ جرّا فصاعدا الى ما شاء اللّه تعالى و در همان ايام شيخ عبد النبى و مخدوم الملك را فرمودند تا تحقيق نموده جزيه بر هندوان مقرر ساختند و فرامين به اطراف نوشتند و آن حكم چون نقش بر آب زود بر طرف گشت و در همان ايام پرسيدند كه اگر لفظ الله اكبر در مهر اوزگ و در سكه نقش فرماييم چون است ؟ اكثرى جواب دادند كه خوب است ، به خلاف حاجى ابراهيم كه گفت چون اين تركيب احتمال ديگر هم دارد اگر آيهء  وَ لَذِكْرُ اللَّهِ أَكْبَرُ  نقش فرمايند بهتر باشد كه قاطع آن احتمال است از او نپسنديدند فرمودند كه اين خود معين است كه از بنده باكمال عجز دعوى خدايى چطور درست مىآيد و مقصود ما\r\n\r\n","description":"","footnote":"","page_name":" 144 ","page_number":150},
  {"content":"\r\n\r\nمناسبت لفظى است اين مدعا را به آن جانب بردن چه معنى داشت .\r\nو در اين سال پيش از تحقيق مسألهء متعه سيد محمّد مير عدل را كه از او ملاحظهء تمام داشتند به جانب بكر نامزد گردانيدند و شمشير خاصه و اسب و سروپا عنايت فرمودند تا به آنجا رفت و بعد از چندگاه به ملك آخرت شتافت - رحمة الله عليه - بعد از آن مير عدلى جامه‌يى بود كه الى يومنا هذا بر قامت هيچ‌كس چست نيامد ، گويا مقتضاى آن زمانه اين بود . مىگويند روزى حاجى ابراهيم سرهندى فتواى به اباحت لباس سرخ و زعفرانى داد و حديث در آن باب روانه كرد ، مير عدل در مجلس پادشاهى او را بدبخت ملعون گفته و دشنام‌ها داده عصا براى زدن برداشت تا به حيله خلاص يافت .\r\nو هم در اين سال حكيم ابو الفتح گيلانى و حكيم همايون كه تغير داده اول همايون قلى بعد از آن حكيم همام نام او ماندند و نور الدين قرارى تخلص هر سه برادر از گيلان به ملازمت پيوستند و برادر كلان به زور نديمى تصرفى غريب در مزاج نموده خوشامدهاى صريح گفته مماشات در وادى دين و مذهب كرده و پيش پيش رفته زود به درجهء تقرب اعلى رسيد ، بعد از چندگاه ملا محمّد يزدى كه او را يزيدى مىگفتند از ولايت آمده به ايشان ملحق شده مطاعن بىحد در شأن صحابه - رضى إله عنهم - پيدا كرده و نقل‌هاى غريب گفته پادشاه را خواست كه به جانب تشيّع كشد ، ناگاه بيربر حرام‌زاده و شيخ ابو الفضل و حكيم ابو الفتح قدم بالاتر نهاده از دين منحرف ساختند و انكار مطلق وحى و نبوت و اعجاز و كرامت و شرايع نموده كار را از پيش بردند و فقير بدين مرافقت نتوانست نمود و مآل حال اينها هر كدام به جاى خود مذكور شود ، ان شاء الله تعالى و در اين ايام قاضى جلال و ديگران را از علما فرمودند تا تفسير قرآن مجيد مىگفته باشند و در ميان علما بر سر آن غوغا بود و ديب چند مسخره راجه منجهوله مىگفت كه اگر گاو نزد حق تعالى معظم نبودى در اول سورهء قرآنى چرا مذكور شدى ؟ و چون تاريخ خوانده مىشد روزبه روز اعتقاد از اصحاب فاسد شدن گرفت و گام فراخ‌تر نهادند و نماز و روزه و جميع نبوات را تقليديات نام نهادند يعنى غيرمعقول و مدار دين بر عقل گذاشتند نه نقل و آمدورفت فرنگيان نيز شد و بعضى اعتقاديات عقلى ايشان را فراگرفتند .\r\n\r\n","description":"","footnote":"","page_name":" 145 ","page_number":151},
  {"content":"\r\n\r\n هر خيالى كه عقل‌شان بندد * چرخ بر عقل اهل آن خندد \r\nو در اين سال شيخ بدر الدين خلف الصّدق شيخ اسلام چشتى را كه صاحب سجاده بود و از نوكرى تايب و نايب منايب پدر گشته و توفيق يافته و انزوا گزيده به رياضت و مجاهدت و ذكر و فكر و تلاوت مشغولى داشت ، شبى در عبادت‌خانه طلبيدند . او چون به مراسم آداب كه قبل از اين وضع داشت مقيد نشد در نشستن و برخاستن و حرف زدن ايذاى لسانى بسيار كرده و دواعى ديگر نيز متتابع شد از نهايت يأس و غيرت تمام بعد از سه چهار سالى خبر ناكرده به اجمير و از آنجا به گجرات رفته و جريده در غرابى نشسته به شرف حج مشرف شد و در آنجا اكثر اوقات روزهء وصال مىگرفت و در هواى گرم پاىبرهنه طواف مىكرد تا آنكه شرف كعبهء وصال و قرب ذو الجلال دريافت ، اللهم ارزقنى منه .\r\n كمال از كعبه رفتى بر در يار * هزاران آفرين مردانه رفتى \r\nو در اين سال شيخ بهاون كه برهمنى بود دانا از ولايت دكهن به ملازمت رسيده طوعا و رغبا شرف اسلام دريافته داخل زمرهء خاصه خيلان شد و فرمودند تا اتهربن « 1 » را كه كتاب چهارم است از چهار كتب مشهور اهل هند كه بعضى احكام آن موافق ملت اسلام است تعبير نمايند و فقير آن را از زبان هندى به فارسى ترجمه سازد و بعضى عبارت‌هاى او چون اغلاق بسيار داشت و معبر عاجز از تعبير بود و مقاصد مفهوم نمىشد به عرض رسانيدم ، اول به شيخ فيضى بعد از آن به حاجى ابراهيم سرهندى حكم ترجمهء او شد و او همچنان كه خاطرخواه بود ننوشت و اثر آن بنابر آن باقى نماند و از جمله احكام آن اين است كه تا عبارت كذايى را كه لام بسيار دارد و مثابهء كلمه طيبهء  لا إِلهَ إِلَّا اللَّهُ  است نخوانند نجات نيابند ، ديگر آنكه گوشت گاو خوردن به شرطى چند مباح است ، ديگر آنكه ميّت را دفن كنند و نسوزند و شيخ مذكور بر براهمهء هند در مباحثه غالب آمده همه را الزام داد و به اين تقريب در دين مبين درآمد ، الحمد للّه على ذلك .\r\nو در ماه شعبان اين سال گلبدن بيگم بنت بابر پادشاه عمهء شاهنشاهى كه در سال نهصد و هشتاد و دو از آگره به اتفاق سليمه سلطان بيگم بنت نور الدين محمّد ميرزا\r\n\r\n\r\n","description":"","footnote":"\r\n( 1 ) . متن فارسى : تابيداتهربن ، متن از ترجمهء انگليسى اصلاح شد ( جلد 2 ، ص 216 ) .\r\n","page_name":" 146 ","page_number":152},
  {"content":"\r\n\r\nكه سابقا در حبالهء بيرم خان خان خانان بود بعد از آن داخل حرم پادشاهى شد متوجه سفر حجاز گشته و يك سال در گجرات انتظار كشيده بودند به آن سعادت فايز گشتند و چهار حج دريافتند . وقت بازگشت سبب تباهى شدن كشتى يك سال ديگر در عدن ماندند و به هندوستان در سال نهصد و نود آمدند و از آن‌گاه باز تا پنج شش سال اين شيوه مستمر بود كه يكى از اعيان درگاه را مير حاج ساخته و مردم را اذن عام داده با خرجى بسيار و زر نقد و جنس و تحف گرامى به جانب مكّهء معظمه روانه مىگردانيدند ، بعد از آن بر طرف شد و در اين سال ميرزا سليمان كه از زمان سلطنت بابر پادشاه حكومت مستقل در بدخشان داشته بعد از كشته شدن پسر رشيدش ابراهيم ميرزا در بلخ به جنگ پير محمّد خان اوزبك و فوج كوچ او ولىنعمت بيگم و رسيدن وقايع و حادثات صعب و عقوق شاهرخ ميرزا ابن ابراهيم ميرزا و خروج و بغى او بر وجه تصرف تمام در ملك بدخشان اول در كابل به اميد استمداد ميرزا محمّد حكيم آمد و آن خود صورت نيافت . آنگاه التماس نمود كه بدرقه بدهد تا از منازل مخوف گذرانيده به آب نيلاب رساند ، ميرزا به ظرافت و نزاكت پيش آمده جمعى را به بدرقگى تعين فرمود كه از منزل اوّل گريخته به كابل رفتند و به موجب آنكه :\r\n مبادا كه در دهر دير ايستى * كه خوارى بود پيرى و نيستى \r\nو دختر خود را همراه آورده تنها و بىسامان راه هند به قدم توكل طىّ كرد و چند جاى افغانان سر راه بر او گرفته جنگ كردند ، ميرزا ترددهاى بسيار مردانه نموده زخم تير يافت و به صد تشويش خود را به كنار آب نيلاب كشيد و دو سه اسب خانه‌زاد مع عريضه به درگاه فرستاد و پنجاه هزار روپيه با ديگر اسباب تجمل و چند طويله اسب عراقى و رهوار به دست آغا خان خزانچى به استقبال ميرزا فرستادند و قبل از آن راجه بگهوان داس حاكم لاهور به موجب فرمان تا نيلاب پيشواز رفته هر روزه به لوازم ضيافت مىپرداخت و امرا و حكام سر راه نيز از هر پرگنه و شهر به مقتضاى حكم شرايط مهمان‌دارى به تقديم مىرسانيدند و به اين دستور ميرزا را مىآوردند و در خلال اين احوال اعظم خان را كه همان خان اعظم است از گجرات به ايلغار طلبيدند تا در اين معركه حاضر باشد . او در چهارم رجب ثلث و ثمانين و\r\n\r\n","description":"","footnote":"","page_name":" 147 ","page_number":153},
  {"content":"\r\n\r\nتسعمائة به فتح‌پور شتافته ملازمت نمود . روزى به تقريب احداث داغ و معامله كرورى و دادوستد سپاهى و خرابى احوال رعايا و بدعتهاى ديگر حرف راستى در ميان آورده آنچه دانست از روى انكار بىتحاشى گفت و به خاطر اشرف گران آمد و زمانه به موجب عادت قديم خود اين كلمة الحق را برنتافت و فرمودند تا چندگاه به كورنش نيايد و حارسان گماشتند تا از اعيان كسى پيش او نرود و بعد از چند روز در آگره فرستادند تا در باغ خويش در خروج و دخول بر روى مردم بسته معتكف زاويه تنهايى باشد و ميرزا سليمان چون به كوچ‌هاى متواتر از لاهور به متهرا رسيد ، ترسون محمّد خان از امراى كبار و قاضى نظام بدخشى كه ميرزا سليمان او را قاضى خانى داده از درگاه غازى خانى يافته بود به استقبال رفتند و پانزدهم رجب اين سال ميرزا سليمان در حدود فتح‌پور رسيد و اول اشراف و اكابر صدور و اركان دولت بعد از آن خود با جميع امرا تا پنج كروهى پيشواز برآمدند و در آن روز پنج هزار فيل بعضى به جلهاى مخمل فرنگى و بعضى به زربفت رومى و زنجيرهاى طلا و نقره آراسته و قطاس‌هاى سياه و سفيد بر سر و گردن آويخته از هر دو طرف راه بر قطار ايستاده و اسبان تازى و عراقى با زين‌هاى طلا بر اين قياس و ميان هر دو فيل يك عرابهء چيته با قلاده‌هاى زرين و مخمل و قماش و گاوان عرابه با سرافسرهاى زردوزى نگاه داشتند و تمامى روى صحرا بر اين‌گونه نمونهء بهار شد و دشت و كوهسار عكس لاله‌زار و چون نظر ميرزا از دور بر شاهنشاهى افتاد بىتكلف از اسب فرود آمده پيش دويد تا تسليم كرده دريابد . شاهنشاهى به زودى از خانهء زين خود را به ادب بر روى زمين گرفته او را به اداى تكلفات اسمى و تواضعات رسمى نگذاشتند و بعد از آغوش گرفتن سوار شدند و ميرزا را هم سوارى فرموده به پرسش احوال و تفقّد و تلطّف پرداخته در دولتخانهء انوب تلاو كه در و ديوار و صحن آن را به سايبان‌هاى منقش زركش و فرش لطيف و اوانى زرّين و ساير اقسام اسباب تجمل گرفته بودند پهلوى خود در اورنگ سلطنت جا داده و شاهزاده را نيز حاضر ساخته ملاقات دادند و بعد از فراغ از اطمعه و اشربه به وعدهء امداد از مال و لشكر كه وسيلهء تسخير بدخشان باشد مستظهر ساختند و خانه‌يى در برج هتياپول كه نقاره‌خانهء آنجا بود براى ميرزا تعين كردند و شب‌ها در عبادت خانه گاه گاهى آمده با مشايخ و علما صحبت\r\n\r\n","description":"","footnote":"","page_name":" 148 ","page_number":154},
  {"content":"\r\n\r\nمىداشت و حال مىورزيد و سخنان بلند از او شنيده مىشد و نماز به جماعت هرگز از او فوت نمىيافت . روزى بعد از امامت نماز ديگر اكتفا به دعا نمودم ، ميرزا اعتراض كرد كه فاتحه چون نخوانديد ؟ گفتم در زمان رسول - صلى اللّه عليه و سلم - خواندن فاتحه عقب نماز معمول نبود و در بعضى روايات مكروه هم گفته‌اند . گفت مگر در ولايت علم و علما نبودند كه مىخوانند ؟ گفتم كه ما را به كتاب كار است نه به تقليد . پادشاه فرمودند كه بعد از اين بايد خواند . قبول كردم با وجود آن روايت در باب كراهت هم نمودم و در آن ايام احياى تورهء قديم چغتيه نموده روزى چند براى نمودن ميرزا سليمان شيلان در ديوان‌خانه مىكشيدند و سپاهيان را تواچيان جمع ساخته تكليف بر آن طعام رسمى مىكردند . چون ميرزا رفت آن هم رفت و خان جهان حاكم پنجاب را حكم شد تا پنج هزار سوار جرار نيزه‌گذار گرفته به خدمت ميرزا رفته بدخشان را از ميرزا شاهرخ مستخلص ساخته به ميرزا سليمان بسپارد و به لاهور مراجعت نمايد . از قضا آن نقش دگرگون يافته بودند تا آنكه خبر آمد كه منعم خان خان خانان بعد از صلح داود در عين برشكال از تانده كه آب‌وهواى آن معتدل است به رهنمونى اجل از گنگ گذشته و مردم را به گور كوچانيده برده و آن شهر را كه سابق دار الملك بنگاله بود و هواى به غايت مضعف و متعفن داشت تعمير فرمود و هرچند امرا مانع شدند سود نكرد .\r\n اى عجب دلتان بنگرفت و نشد جانتان ملول * زين هواهاى عفن زين آب‌هاى ناگوار \r\nبيمارىهاى گوناگون كه نام آنها دانستن مشكل است بر امزجه طارى شد و هر روز فوج فوج مردم نقد هستى در باخته يكديگر را وداع مىكردند و از چندين هزار كس كه نامزد آن ديار بودند معلوم نيست كه صد كس به سلامت به اوطان مراجعت نموده باشند .\r\n چه دامن‌گير يا رب منزلى بود \r\nتا كار به جايى كشيد كه احيا در دفن عاجز آمده اموات را در آب سرمىدادند و هر لحظه و هر ساعت خبر فوت امرا گوش‌زد خان خانان مىشد و با وجود آن متعفن نمىگشت و از نازكى مزاجش هيچ‌كس قدرت آن نداشت كه پنبهء غفلت از گوش او به درآورد و رخت از آنجا بكشد .\r\n\r\n","description":"","footnote":"","page_name":" 149 ","page_number":155},
  {"content":"\r\n\r\n دل را اگر پندى دهم در عشق دشوار آيدش * بگذارم اندر كوى او تا سر به ديوار آيدش \r\nدر اين اثنا مزاج خان خانان منعم خان از منهاج اعتدال انحراف ورزيده در هشتاد و چند سالگى بعد از اتمام عشرهء كامله در شهر رجب سنهء ثلث و ثمانين و تسعمائة ( 983 ) جواب خود ، و الله اعلم ، به خازن يا به مالك داد و آن جاه و جلال و آن عزّ و كمال خواب بود و خيال .\r\n چو عمرت را وفا نبود چه يك سال و چه صد سالش * چو دوران را بقا نبود چه فرمان و چه پامالش « 1 » \r\nو چون وارثى از او نماند آن مال و منال اندوختهء چندين ساله را متحفظان براى سركار ديوان اعلى ضبط نمودند بشّر مال البخيل بحادث او وارث .\r\n چه خوش گفت اين نكته را نكته‌سنج * كه زر زر كشد عاقبت گنج گنج \r\nو بنابر مثل مشهور كه در زمينى بىدرخت بيد انجير درخت است سايه‌دار بارور ، شاهم خان جلاير را به آن خرافت امرا سردار خود اعتبار كردند كبّرنى موت الكبراء بعد از وصول اين اخبار خان جهان را از درگاه قايم‌مقام خان خانان ساخته و قباى زر دوزى و چارقب طلا و كمر شمشير مرصّع با اسب و زين مطلا بخشيده به حكومت بنگاله نامزد گردانيدند و ميرزا سليمان را خواه به حسب التماس و خواه به جهت صلاح ملكى قرار دادند كه از راه دريا به سفر حجاز فرستند و مبلغ پنجاه هزار روپيه از خزانه و بيست هزار روپيه ديگر از خالصهء گجرات برات كرده او را رخصت دادند و قليج خان را بدرقه ساختند تا از بندر سورت گذراند و هم در اين سال به زيارت حرمين الشريفين مشرف شده و به يمن اين توفيق و صدق توجه از راه عراق بازگشته بار ديگر چنانچه بيايد به دارايى بدخشان رسيد .\r\n تو راه نرفته‌اى از آن ننمودند * ور نه كه زد اين در كه برو نگشودند \r\nدر وقت بازگشت يك دختر خود به مظفر حسين ميرزا حاكم قندهار كه در اين ولا به لاهور آمده و به درگاه پيوسته داد ، ديگرى را به ديگرى و در اين سال حسين خان مرحوم كه فقير را از مردم سپاه معنى به او رابطهء عظيم قديم و صحبت خالصا\r\n\r\n\r\n","description":"","footnote":"\r\n( 1 ) . در متن فارسى : « . . . چه برمان و چه فامالش ( ؟ ) » است . مترجم در ترجمه انگليسى ، در پاورقى به صورت بالا اصلاح كرده است ( جلد 2 ، پاورقى ص ( 22 ) .\r\n","page_name":" 150 ","page_number":156},
  {"content":"\r\n\r\nمخلصا لله بود از ممر عجز از نمودن محلى و داغ كه هادم اللذّات و گردن‌شكن سپاهى است بعد از لگدكوب آن‌همه محنت كه بر او گذشته بنابر ديوانگى ظاهر و فرزانگى باطن از كانت و گوله با جماعت ياران و مخصوصان خويش كه در طوفان آتش و سيلاب دريا به هيچ‌گونه روى گريز و گزير از او نداشتند برآمده و از حدود بداؤن و سنبل گذشته و از آب گنگ عبور نموده ميان دو آب درآمد و مواسان و متمردان آن نواحى كه هرگز مال‌گذارى به واجبى نكرده جواب به جايگيردار نمىدادند تا به كرورى بيچاره زبون مغلوب معيوب چه رسد ، تاخته‌سرى به دامن كوه شمالى كشيد كه در مدت عمر عاشق آن بود و معادن طلا و نقره را نصب العين داشته پيوسته خيالى بت‌خانه‌هاى زرين و سيمين خشت طلا و نقره در كانون سينهء بىكينه كه در او عالمى نمىگنجد مىپخت و بسنت‌پور كه جايى است بلند و در كوهستان مشهور پيچيده بىتوزك احاطه كرد و ملك الشرق گجراتى كرورى تهانيسر دروازهء قلعه را بسته و ديگر كروريان بر اين قياس از ترس در موش‌خانه‌ها درآمده او را به باغىگرى شهرت كاذب داده عرايض به درگاه فرستادند شاهنشاهى سعيد خان مغول را كه نسبت خويشى و جهت يگانگى دوستى قديم با حسين خان داشت و در آن ايام از ملتان آمده بوده از احوال حسين خان و بغى او پرسيده‌اند انكار آورده و چون از او خط ضمانت مواشى و مالى كه از رعايا تلف شده بود از جانب حسين خان طلبيده‌اند هم ابا نموده آن محبت و يگانگى به ناشناسى و بيگانگى مبدل شد .\r\n اين دغل‌دوستان كه مىبينى * مگسانند گرد شيرينى\r\nپيش تو از نور موافق‌تراند * در عقب از سايه منافق‌تراند \r\nتا آنكه سيد هاشم پسر محمود بارهه و پسران مير سيد محمّد مير عدل امروهه را پيش از آنكه رخصت بكر دهند با جمعى از امرا بر پسر او نامزد گردانيدند و زمانى كه حسين خان در جنگ كوهستان بسنت‌پور زخم تفنگى كارى زير شانه خورده و خيلى از مردم كارآمدنى او ضايع گشته و كارى نساخته از كوه مراجعت نموده و به كشتى سوار شده از راه درياى گنگ متوجه پتيالى كه اهل و عيال او در آنجا توطن داشتند بود . در نواحى گده مكتيسر رسيده او را به آن زخم منكر آورده در آگره\r\n\r\n","description":"","footnote":"","page_name":" 151 ","page_number":157},
  {"content":"\r\n\r\nحسب الحكم در حويلى صادق محمّد خان كه از زمان ابتداى فتح هند ، بلكه از قندهار باز نزاكت مزاج و تعصب دينى در ميان ايشان بود فرود آوردند و شيخ بيناى طبيب از فتح‌پور در آگره به موجب امر براى معالجهء او رفت و به عرض رسانيد كه زخمى مخوف دارد . بعد از آن حكيم عين الملك را فرستادند و فقير نيز در صحبت حكيم بنابر رعايت جهت قديم برحسب رخصت عالى به ديدن او رفتم و دريافتم و لحظه‌يى از روى حسرت ايام گذشته حرف‌هاى آشناى دردخيز اشك‌آميز در پيوست .\r\n هر جا من و معشوق به هم بازرسيديم * از بيم بدانديش لب خويش گزيديم\r\nبىواسطهء گوش و لب از راه دل و چشم * بسيار سخن بود كه گفتيم و شنيديم \r\nدر همين اثنا جراحان پادشاهى براى بستن مرهم آمدند و ميلى به مقدار يك وجب در آن جراحت فرستاده به زور كافتند و آن مرد مردانه آن نيش را چون نوش فروبرد و ابرو خم نكرد و روى درهم نساخته بىتكلف تبسمى مىنمود .\r\n رويم شكفته از سخن تلخ مردم است * زهرست در دهان و لبم در تبسم است \r\nو آن ديدار قيامتى و وداع واپسين بود . بعد از آنكه به فتح‌پور رسيديم بعد از سه چهار روز شنيديم كه آن مرض منجر به اسهال شد و چندان در بوتهء رياضت گداخت كه مابقى آلايش كه به موجب بشريت و حكم نفس داشت به تمام رفت و مس وجودش زر خالص گشته از آتش البلاء للولاء كاللّهب للذّهب پاك برآمد .\r\n رفت ز مسعود بك جمله صفات بشر * آنچه از آن ذات بود باز همان ذات شد \r\nو تا او را از سعادت شهادت حقيقى و حكمى نصيبهء تام باشد به موجب حديث صحيح المبطون شهيد در آن كربت غربت و بلاى جلا و محنت افلاس هم به علت زخم كفار دار الحرب و هم به تشويش اسهال كبدى از عالم فانى رخت به بهشت جاودانى كشيد و مرغ روحش از قفس الدّنيا سجن المؤمن به نداى  ارْجِعِي إِلى رَبِّكِ راضِيَةً مَرْضِيَّةً  به سوى گلزار مقيم روح و ريحان و جنات النعيم پرواز كرد .\r\n نيامد كسى در جهان كو بماند * مگر آن كزو نام نيكو بماند \r\nو بلكه عالم عالم زر به مستحقان و محتاجان مىبخشيد . روزى كه سفر آخرت گزيد وجه كفن و دفن او را خدمت ملكى ملكات رفيع الدرجات قدسى صفات\r\n\r\n","description":"","footnote":"","page_name":" 152 ","page_number":158},
  {"content":"\r\n\r\nخواجه محمّد يحيى نقشبندى - روح الله روحه - به هم رسانيده به اعزاز « 1 » و احترام تمام در آگره به مسكن غريبان به امانت سپردند .\r\n در خاك چگونه خفته بتوانم ديد * آن را كه مرا ز خاك برداشته بود \r\nو از آنجا در گورستان پتيالى كه گورخانهء او بود برده چون گنج مدفون ساختند و « گنج‌بخش » تاريخ يافته شد و چون خبر وفات آن توانگر دل درويش دست را در روز مشايعت سفر بكر به مير عدل مرحومى مغفورى گفتم زار زار بگريست و بر پاكى و چستى و چالاكى او آفرين‌ها كرد و گفت اگر كسى از دنيا مجرد روى اختيار كند بايد كه اين‌چنين كند و رود كه حسين خان كرد و رفت .\r\n غلام همت آنم كه زير چرخ كبود * ز هرچه رنگ تعلق پذيرد آزاد است \r\nاتفاقا فقير را به مير نيز همان صحبت يادگار بود و آنچه از آن بزرگوار در آن ساعت فرموده كه ياران ما همه رفتند معلوم نيست كه ديگر شما را توانيم ديد گويا اختر درگذر بود كه همچنان شد .\r\n تا در اين گلّه گوسفندى هست * ننشيند اجل ز قصّابى \r\nمخفى نماند كه فقير مدت قريب نه سال در صحبت آن يگانهء روزگار بودم و اختلافى كه از او در لباس سپاهىگرى و دنيادارى با آنكه اين نام بر او حيف محض است و ستم مطلق مشاهده كردم در اكثرى از مقتدايان و مرشدان زمانه كه مانده‌اند عشر عشير آن نمىيابم . در مذهب سنّى پاك اعتقاد و در پاكيزگى صاحب صلاح و رشاد و در همت بىعديل و در شجاعت يگانه ، در تواضع با خرد و بزرگ يكسان و در بىتعينى يگانهء زمان و در تجريد بىآلايش و در خدمت بىآسايش و در توكل بىقرين و در زهد درخور صدآفرين و اگر او در اين ايام مىبود سخنان مذهب و ملت به اينجا نمىكشيد . زمانى كه حكومت مستقل در لاهور داشت استماع از ثقات دارم كه غذاى او از جهت متابعت حضرت ختم النبيّين [ و 
  ] خير المرسلين - صلوات الله عليه و عليهم اجمعين - نان جوين بود و چندين هزار مساجد و مقابر كهنه را به تجديد مرمت فرمود و تعمير . روزى هندويى به صورت مسلمانان به مجلس او در\r\n\r\n\r\n","description":"","footnote":"\r\n( 1 ) . اين كلمه در متن فارسى « اعجاز » است ، مصحح در كنار آن علامت سؤالى هم درون پرانتز قرار داده است . با توجه به كلمهء بعدى مىتوان حكم كرد كه « اعزاز » بوده است ، به ترجمه انگليسى ، جلد 2 ، پاورقى صفحهء 225 نيز نگاه كنيد .\r\n","page_name":" 153 ","page_number":159},
  {"content":"\r\n\r\nآمد از تواضع ذاتى كه داشت به گمان اسلام قيام براى آن هندو نمود ، بعد از تحقيق حال انفعال كشيد و حكم كرد تا بعد اليوم جميع هنود پيوندى به رنگ مختلف بر جامه‌هاى خود نزديك به بن آستين بدوزند تا امتياز بين المسلمين و الكافرين باشد و از اين جهت لقب تكريه در عوام مشهور شد و تكرى « 1 » پيوند را مىگويند كه به زبان عربى عبارت از غيار به كسر غين معجمه و ياى مثناة باشد بر وزن ديار و چندگاه ديگر فرمود كه كافران موافق حكم شرع مطهّر بر زين سوار نشوند ، بلكه بر پالان نشينند و در سفر به جهت رعايت خاطر سادات و اهل علم و فضل كه ملازم او بودند و هميشه نشست‌وبرخاست به ايشان بود هرگز بر روى چهارپاى خواب نكرد و نماز تهجّد به اختيار از او فوت نشد ، چنانچه جماعت و با وجود جايگير لكها و كرورها پيشتر از يك اسب در طويلهء او نبود و گاه‌گاهى نيز به مصرفى و مستحقى بخشيده خواه در سفر و خواه در حضر پياده مىماند تا خويشان و غلامان با او اسب ديگر مىكشيدند و شاعرى در قصيده گفته بود :\r\n خان مفلس غلام با سامان \r\nو سوگند خورده بود كه هرگز خزينه جمع نسازد ، هر وقتى كه زر در نظرش مىآوردند مىگفت كه گويا تيرى و نيزه‌يى است كه در پهلوى من مىخلد و تا آن‌را نمىبخشيد قرارش نمىبود و بارها ديده شده كه پانزده هزار روپيه تا سه چهل هزار روپيه در پرگنه مقطعى كردند و او ناديده برات بر اهل سپاه و ساير مصارف نوشته تا كار به حصه رسد افتاد و نذر داشت كه هر بنده كه در ملك او درآيد روز اول از او باشد و به غير از سه زن نكاح بند ازارش وا نشد و جوز را از مسكرات مىدانست ، يعنى حرام اعتقاد داشت . روزى شيخ الهديهء خيرآبادى كه از مشايخ مقتداى روزگار بر جادهء هدايت و ارشاد خلف بود خان را بر عدم خزينه و اصراف و اتلاف اموال و بخشش‌هاى بىهنگام و افراط [ و 
  ] تفريط در انعام و انفاق تغير نموده خواست كه ترغيب بر تغير آن عادت فرمايد اين نصيحت موافق طبع او نيامد و به خشم آمده گفت اين جمع اموال كه امر بدان مىفرماييد آيا سنت پيغمبر صلى اللّه عليه و آله و سلم است ؟ پس چاره نيست و اگرنه از امثال شما راهبران دين چشم‌داشت اين\r\n\r\n\r\n","description":"","footnote":"\r\n( 1 ) . متن فارسى : « سه » .\r\n","page_name":" 154 ","page_number":160},
  {"content":"\r\n\r\nداريم كه اگر مادهء حرص و هوس دنياوى در ما باشد بايد كه راهنمونى بر قلع و قطع آن ماده بكنيد نه آنكه اسباب حطام فانى را در نظر ما جلوه دهيد و ما را حريص سازيد تا در اسفل سافلين رذيلهء بخل و شحّ فرورويم .\r\n قرار بر كف آزادگان نگيرد مال * نه صبر در دل عاشق نه آب در غربال \r\nو فقير اگرچه در جنگ ميدان به هيچ معركه همراه او نبودم اما در اكثرى جنگ‌هاى جنگل و مواسات بىمواسا جدايى از او نداشتم و استوارى و جلادتى از او ديده‌ام كه مگر آن پهلوانان نامدار كه اسامى ايشان در افسانه‌هاى روزگار به يادگار مانده داشته باشند و قطع‌نظر از قوت و عظم هيكل صفت شجاعت همين‌قدر داشته باشند كه اين شيرمرد مردانه را بود و در روز جنگ فاتحه كه مىخواند عبارت همين بود كه يا شهادت يا فتح و هرچند كه مىگفتند كه فتح را مقدم بايد داشت مىگفت شوق من به ديدار اعزهء گذشته بيشتر است از مخاديم باقى مانده و جودى آن‌چنان داشت كه اگر بر فرض و تقدير گنج‌هاى عالم و سلطنت روى زمين بر او ميسر و مسلم مىشد روز اول قرض‌دار مىگشت و ما صدق اين قطعه در اين روزگار او بود :\r\n صواب كرد كه پيدا نكرد هر دو جهان * يگانه ايزد دادار بىعديل و همال\r\nو گرنه هر دو ببخشيدى او به وقت سخا * اميد بنده نماندى به ايزد متعال \r\nو گاهى همچنان اتفاق افتاده كه چهل و پنجاه اسب عراقى و مجنس و تركى از سوداگر به يك صفقه بيع كرده همين گفته كه تو دانى و خدا .\r\n با مشترى مبالغه‌يى در بها نرفت \r\nو در يك مجلس آن همه را به ياران بخشيده و عذر خواسته و در اول آشنايى كه فقير را به او در زمان تعيّن لشكر گرهه كتنكه واقع شده در آگره اسبى عراقى به پانصد روپيه بيع كرد و به من گذرانيد و على هذا القياس .\r\n شاه هرموزم نديد و بىسخن صد لطف كرد * شاه يزدم ديد و مدحش گفتم و هيچم نداد \r\nچه توان كرد ؟ ع :\r\n هر كه را آنچه هست مىگويند \r\nو چون از عالم بىوفا رخت بربست ، از يك و نيم لك روپيه متجاوز قرض بر ذمهء\r\n\r\n","description":"","footnote":"","page_name":" 155 ","page_number":161},
  {"content":"\r\n\r\nاو ماند و از بس نيك معاملگى كه نسبت به قرض‌خواهان به جاى آورده بود همه طوعا و رغبتا خطها را پاره كرده و از او خشنود شده دعاى مغفرت و رضوان و سلام و درود جاودان بر او فرستادند و ابراى ذمّه نموده هيچ خصومتى و نزاعى مانند ورثهء ديگر اموات قرضدار به فرزندانش پيش نياوردند .\r\n شتّان بين محمّد و محمّد * حىّ امات و ميّت احيانى \r\nبالجمله مرا به اين يك زبان حوصلهء ثناى آنچنان احسان از كجا آيد ؟ اما چون خلاصهء عمر كه عنفوان جوانى است به خلاف اين ارذل العمر كه هنگام رذالت پيرى و سرگردانى است در خدمت او گذرانيده و به تقريب التفات او نشو و نماى مستحسن يافته شهرهء زمان و انگشت‌نماى جهانى گشتم و توفيق ايصال نعم به بندگان دادار زمين و آسمان حسب الامكان يافتم اداءّ بحقّ بعض احسانه و نعمه اين جريدهء تذكار را به تعريف بعضى از اوصاف او كه از هزار يكى و از بسيار اندكى است آراستم .\r\n ما ان مدحت محمّدا بمقالتى * لكن مدحت مقالتى بمحمّد \r\nو به موجب عند ذكر الصّالحين تنزل الرّحمة خيال كرده به اين ذكر خير اميدوار رحمت عام شامل پروردگار مىباشم :\r\n اعد ذكر نعمان لنا ان ذكره * هو المسك ماكررته يتضوع \r\nتا شايد كه به مقتضاى آن عهد ديرينه كه بسته بودم حشر من نيز با او چنانچه منوى و منطوى بود شود  وَ ما ذلِكَ عَلَى اللَّهِ بِعَزِيزٍ  .\r\nو در اين سال فقير را به تقريب خوش‌آوازى كه حكم خوش‌خوانى طوطى و گرفتارى آن داشت پيش‌نمازى روز چهارشنبه حكم فرموده داخل ائمهء سبعه ساختند و اهتمام احضار در آن شب و روز به خواجه دولت ناظر غيف شديد كه الخصىّ لا ذكر و لا انثى حكم شده محصلى گماشتند تا پنج وقت نماز حاضر بايد بود .\r\nو در اين ايام خواجه امين الدين محمود مشهور به خواجه امينا از عالم درگذشت و زر بسيار كه از او مانده داخل خزانهء عامره شد و در هفدهم ذى قعدهء اين سال سفر اجمير واقع شد و از يك منزلى به دستور معهود پياده رفته زيارت مزار متبرك\r\n\r\n","description":"","footnote":"","page_name":" 156 ","page_number":162},
  {"content":"\r\n\r\nنمودند و در نهم اين ماه تحويل حمل واقع شد .\r\n عامل مهر چو از نو فكند طرح عمل * داخل روز كند فاضل تحويل حمل \r\nو شروع در سال بيست و دوم از جلوس نمود و خبر رسيد كه بعد از فوت منعم خان خان خانان امرا تاب مقاومت داود نياورده از گور و تانده به حاجىپور و پتنه آمدند و خان جهان به جهت آنكه لشكر او هنوز در لاهور است به تأنّى مىرود ، بنابراين فرمان به مصحوب ترك سبحان قلى در باب تعجيل به خان جهان نوشته فرستادند تا در عرض بيست و دو روز قريب هزار كروه را طىّ نمود و هم در اجمير خبر آمد كه خان جهان چون به گرهى رسيد ، به افغانان داود جنگى عظيم كرده فتح نمود و قريب هزار و پانصد كس را به قتل رسانيده و اسير گردانيده پيشتر گذشت .\r\nو در اوايل محرم المكرم سنهء اربع و ثمانين و تسعمائه ( 984 ) مان سنگه ولد بهگوان داس را درون روضهء حضرت معينيه - على سكّانها التحيه - برده و خلوت ساخته و استمداد نموده و خلعت و اسب با ساير لوازم بخشيده رخصت به جانب دار الحرب كوكنده و كونبهل مير كه تعلق به رانا كيكا « 1 » داشت فرمودند و پنج هزار سوار رقمى چه خاصه و چه ديگر تابينان امرا به كمك او نامزد گردانيده آصف خان مير بخشى و غازى خان بدخشى و شاه غازى خان تبريزى و مجاهد خان و سيد احمد خان و سيد هاشم بارهه و مهتر خان خاصهء خيل و ديگر امرا را همراه نوشتند و چون فقير تا سه كروهى اجمير به جايى كه سراپردهء اين امرا زده بودند به جهت مشايعت قاضى خان و آصف خان رفتم ، شوق غزا در دل هيجان نمود و فى الحال بازگشته صورت حال به صدر عاليقدر شيخ عبد النبى شيخ الاسلام باز نموده وسيلهء تحصيل رخصت پادشاه ساختم . اگرچه اقبال كرد و ليكن عرض را به وكيل خود سيد عبد الرسول كه فضول بود انداخت ، چون دور و دراز ديد توسل به نقيب خان كه عقد اخوت به او در ميان بود جستم . اول مانع آمد و گفت كه اگر هندو سردار اين لشكر نمىبود نخست كسى كه رخصت مىگرفت من بودم . خاطرنشان خان مذكور ساختم كه ما سردار خود بندگان حضرت را مىدانيم به مان سنگه و غيره چه كار داريم كه كار به تصحيح نيت است . نقيب خان در زمانى كه شاهنشاهى بر صفهء\r\n\r\n\r\n","description":"","footnote":"\r\n( 1 ) . نسخه : كنكا .\r\n","page_name":" 157 ","page_number":163},
  {"content":"\r\n\r\nبلندى پاىها آويخته متوجه مزار فايض الانوار بودند ، التماس رخصت فقير نمود .\r\nاول فرمودند كه او به عهدهء امامت متعين است چون مىرود ؟ نقيب خان عرض داشت كرد كه ميل غزا دارد . طلبيده مرا پرسيدند كه بجدّى ؟ عرض كردم كه بلى .\r\nفرمودند به چه سبب ؟ به عرض رسانيدم كه داعيه دارم كه اين محاسن سياه را در دولت خواهى سرخ كنم .\r\n كار تو مخاطره است خواهم كردن * تا سرخ كنم روى ز تو يا گردن \r\nفرمودند ان شاء الله تعالى خبر فتح خواهى آورد و به مراقبه رفته به توجه تمام فاتحه خواندند و چون از ما بين صفه دست براى پاىبوس بالا بردم پاى را بالا بركشيدند و همين‌كه از ديوان‌خانه برآمدم بازخواندند و هر دو دست پر كرده پنجاه و شش اشرفى بخشيده وداع فرمودند و چون به وداع شيخ عبد النبى كه در آن ايام بر سر التفات آمده رفع كلفت سابق نموده بود رسيدم ، فرمود كه زنهار در وقت التقاى صفين كه به موجب حديث صحيح نبوى عليه افضل الصلوات و التسليمات از مظانّ استجابت دعا است مرا به دعاى خير يادآورى و فراموش نكنى . قبول نموده فاتحه التماس نمودم و اسب يراق‌بان لشكر با جمعى از ياران موافق يك جهت رفتم .\r\n هر روز به منزلى و هر شب جايى \r\nو اين سفر از اول تا آخر به فرخندگى و خجستگى برآمد تا عاقبت با فتح‌نامه و فيل مشهور متنازع فيه از رانا كيكا در فتح‌پور رسيدم .\r\nو در بيستم محرم اين سال سرانجام مهام لشكر كوكنده فرموده به جانب دار السرور فتح‌پور مراجعت نموده در غرهء شهر صفر به مستقر رسيدند و در آن ايام منهيان خبر رسانيدند كه بعد از گذشتن خان جهان از گرهى ، داود از تانده برآمده در موضع آك محل كه يك طرفش آب گنگ و طرف ديگر به كوه متصل است گرد خود خندق و قلعه ساخته نشسته ، هر روز جنگ دارد و خواجه عبد الله نبيرهء خواجه احرار - قدس الله سره العزيز - در جنگ خندق تردد مردانه كرده از اين جهان درگذشت و از آن طرف خان خانان سردار افغانان به قتل رسيد . بنابر آن فرمان به ظفر خان حاكم پتنه و بهار نوشتند كه جميع افواج آن حدود را همراه گرفته به\r\n\r\n","description":"","footnote":"","page_name":" 158 ","page_number":164},
  {"content":"\r\n\r\nكمك خان جهان برود .\r\nدر ماه ربيع الاول اين سال ميرزا محمّد شريف ولد مير عبد الطيف قزوينى كه جوانى بود در غايت صفاى ذهن و جودت قريحت و خوش‌خلق و خوش‌آواز و به اصناف كمالات متصف در ميدان فتح‌پور هنگامى كه با شاهنشاهى چوگان مىباخت از اسب افتاد و در ساعت جان به جانان داد و غريوى عظيم در شهر و ولايت برخاست و اين آوازه در اطراف شايع گشت و شاهنشاهى آن قضيه را ديده بودند و نمىدانستند كه چه كار كنند . در اين اثنا قطب الدين محمّد اتگه عنان تكاور را گرفت و گفت كه كدخدا در اينجا چه مىكنى ؟ روان شو . تا جلو به جانب دولتخانه تافتند و فرامين مشتمل بر صحت و عافيت در اطراف به امراى سرحدى فرستادند و آن شورش تسكين يافت ، از آن جمله فرمانى در كوكنده به نام مان‌سنگه و آصف خان نيز در اين باب رسيد و آن ناخوشى به خوشحالى مبدل شد .\r\nو در اوايل ماه ربيع الاول سنهء اربع و ثمانين و تسعمائة ( 984 ) فتح كوكنده واقع شد . مجملا آنكه چون مان‌سنگه و آصف خان به كوچ‌هاى متواتر با فوج اجمير به راه ماندل‌گره در بلدهء نام دره به هفت كروهى كوكنده كه جاى نشستن رانا كيكا بود رسيدند و رانا به استقبال برآمد و مان‌سنگه فيل سوار با جماعت از يكه‌هاى پادشاهى مثل خواجه محمّد رفيع بدخشى و شهاب الدين گوره و پاينده قزاق و على مراد اوزبك و راجه لون‌كرن حاكم سانبهر و ديگر راجپوتان در قول و جمعى از جوانان نامى در هراول قرار يافت و از اين جمله هشتاد و چند نفر چيده و برگزيده به همراهى سيد هاشم بارهه پيشتر از هراول نامزد شدند كه آن را جوزه هراول مىناميدند و سيد احمد خان بارهه با جمعى ديگر برانغار و قاضى خان با جمعى شيخ‌زاده‌هاى سيكرى خويشان شيخ ابراهيم چشتى جرانغار و مهتر خان چنداول بود و رانا كيكا به مقدار سه هزار سوار از عقب دره برآمده در فوج شد . يك فوج او كه حكيم سور افغان سردارش بود و در مقابلهء هراول از جانب قبله رويهء كوه آمد و به تقريب شكستگى و ناهموارى و بسيارى زقوم‌زار و مارپيچانى راه جوزه هراول و هراول يكى شده باهم مخلوط شدند و جنگ مغلوبه افتاد و راجپوتان اين لشكر كه سردار ايشان راجه لون‌كرن سانبهرى بود اكثرى از جانب چپ مانند رمهء ميش رم\r\n\r\n","description":"","footnote":"","page_name":" 159 ","page_number":165},
  {"content":"\r\n\r\nكرده و از هراول گذشته پناه به برانغار آوردند و در اين هنگام فقير كه با چندى از مخصوصان هراول بودم ، به آصف خان گفتم چه‌سان آشنا و بيگانه راجپوتان را در اين زمان از هم جدا مىكنم . گفت شيهه تير بگيرند تا هركه باشد باشد .\r\n ز هر طرف كه شود كشته سود اسلام است \r\nهمچنان تيراندازى مىكرديم و شست در آن انبوه چون كوه اصلا خطا نمىشد و گواه راستين تر . ع :\r\n القلب اصدق شاهد يتشهّد * گواه عاشق صادق در آستين باشد . \r\nو يقين گشت كه دست به كار رسيده و ثواب غزا حاصل شد و سادات بارهه و بعضى جوانان صاحب ناموس در اين جنگ آنچنان كارها كردند كه مگر از رستم آيد و مردم بسيار از جانبين در ميدان افتادند و فوج ديگر كه رانا خود در آن بود از ميان گهاتى برآمده قاضى خان را كه در دهانه گهاتى بود از پيش برداشته و روفته بر قلب زد و شيخ‌زاده‌هاى سيكريوال به يك باره گريختند و تيرى در وقت فرار بر سرين شيخ منصور داماد شيخ ابراهيم كه سردار جماعت بود رسيد و مدتى زحمت كشيد و قاضى خان با وجود ملايى بهادرانه ايستاده و شمشيرى بر دست راست او رسيده و انگشت ابهامش زخمى شد و چون مجال مقاومت نماند الفرار ممّا لا يطاق من سنن المرسلين خوانده خود را به قول رسانيد و جمعى كه در اول وهله از اين فوج روگردان شدند تا پنج شش كروه از درياچه گذشته عنان بازنكشيدند و در عين گيرودار مهتر خان از ميانهء فوج چنداول تاخته و نقاره كوفته آوازه درانداخت كه بندگان پادشاهى به ايلغار آمدند و اين ادا خيلى باعث تقويت گريختگان شد تا قرار گرفتند و راجه رامشاه « 1 » گواليارى نبيرهء راجه‌مان مشهور كه پيش پيش رانا مىآمد ، كارپردازى بر جان راجپوتان راجه مان‌سنگه كرد كه به شرح راست نيايد و اين جماعت بودند كه از چپ هراول گريخته و باعث گريز آصف خان نيز شده التجا به سادات كه در ميمنه بودند بردند و اگر سادات پاى ثبات نمىافشردند چنانچه ، براول جلو ويران كرده بود كار به رسوايى مىكشيد و فيلان را تا مقابل فيلان افواج\r\n\r\n\r\n","description":"","footnote":"\r\n( 1 ) . در متن فارسى : رامساه ، در ترجمه انگليسى :  Ram Shah  ( جلد 2 ، ص 239 ) .\r\n","page_name":" 160 ","page_number":166},
  {"content":"\r\n\r\nپادشاهى درآمده از آن جمله دو فيل قوى مست نامى با يكديگر درافتادند و حسين خان فوجدار فيلان كه عقب مان‌سنگه بر فيل ديگر سوار بود نيز افتاد و مان‌سنگه به جاى مهارت بر آن فيل خود سوار شد و ثبات‌قدمى ورزيد كه فوق آن متصور نباشد و يكى از آن دو فيل كه يكى خاصهء پادشاهى بود با فيل رانا كه رام پرشاد نام داشت و به غايت قوىهيكل بود جنگ عظيم كرد و هر دو يكديگر را مىراندند . از قضا بر مقتل فيلبان فيل رانا تير رسيد و از صدمهء حملهء فيلان بر زمين افتاد . فيلبان فيل پادشاهى به چستى و چالاكى از فيل خود جسته بر فيل رانا نشست و كارى كرد كه هيچ كس نكند و از مشاهدهء اين حال رانا تاب نتوانست آورد و جلو مانده روان شد و تذبذب در افواج رانا افتاد و جوانان يكه كه مان‌سنگه را محافظت مىنمودند پيش درآمده چپقلشى كردند كه كارنامه بود و از سردارى مان‌سنگه آن روز معلوم شد كه اين مصرع ملا شيرى چه معنى داشت :\r\n كه هندو مىزند شمشير اسلام \r\nو پسر جيمل چيتورى و رام شاه راجهء گواليارى با پسر خويش سالباهن كه به غايت ترددهاى نمايان كرده بود به جهنم رفتند و از نسل راجه‌هاى گواليار ديگر كسى قابل جانشينى نماند ، خس كم و جهان پاك و زخم‌هاى تير بر رانا كه روبه‌روى مادهو سنگه بود رسيد و حكيم سور كه از پيش سادات فرار يافته بود التجا به رانا برد و هر دو فوج يكى شد و رانا جلو ويران كرده باز به كوه‌هاى بلند كه بعد از فتح چيتور در آن مىگشت رفت تحصن جست و در آنچنان هواى گرم چلهء تابستان كه مغز سر مىجوشيد از اول روز تا نيم‌مرز جنگ مىكردند و قريب به پانصد كس كشته در معركه افتادند . از آن جمله صد و بيست كس از اهل اسلام و باقى از هنود و مجروحان غزاة از سيصد كس متجاوز بودند و چون هوا حكم تنور آتش داشته مجال حركتى در سپاهيان نماند و گمان غالب اين بود كه رانا در پس كوه به مكر و فريب مختفى مانده باشد . بنابر آن تعاقب نكرده بازگشته در خيمه‌ها آمده به مداوات زخميان پرداختند و اين تاريخ يافته شد كه :\r\n و يبدو من اللّه فتح قريب \r\nو روز ديگر از آنجا كوچ كرده در ميدان كار هركسى را ملاحظه نموده و از دره\r\n\r\n","description":"","footnote":"","page_name":" 161 ","page_number":167},
  {"content":"\r\n\r\nگذشته به كوكنده رسيدند و سرى چند از فداييان رانا كه محل او را محافظت مىكردند و سرى چند ديگر سكنهء معابد كه مجموع بيست كس باشند بنابر رسم قديم هندوان كه وقت خالى ساختن شهر به جهت رعايت ناموس كشته مىشوند از اندرون خانه‌ها و بتخانه‌ها برآمده حركت المذبوحى كرده به زخم شمشير جان‌ستان جان به مالكان دوزخ سپردند و امرا از ملاحظهء شبگير رانا كوچه‌بندى نموده و خندقى و ديوارى با آن مقدار بلندى كه سوار نتواند گذشت گرد شهر كوكنده برآورده فرود آمدند و كشتگان و اسبان سقط گشته را به تفصيل نام‌نويسى مىكردند تا در عريضه درج كنند . سيد احمد خان بارهه گفت كه از ما نه كسى كشته شده و نه اسبى مرده كه اسامى آن را در ديوان اعلى خواهيد برد ، از نوشتن چه سود ؟ حالا فكر غلّه بكنيد و چون آن كوهستان كم‌زراعت است و غلّه كمى كرد و بنجاره نمىرسيد و عسرتى عجيب به حال سپاهى در آن ايام راه يافته ، به كنكاش نشستند و نوبت به نوبت يكى از امراى سردار اعتبار كرده از براى آوردن غله در سيكرها مىفرستادند و هرجا بر قلل و شوامخ عالى مجمعى بود شكسته اسير مىساختند و از گوشت مواشى اوقات گذر مىشد و انبه چندان فراوان بود كه به شرح راست نيايد و اراذل عوام آن را ناهار به جاى طعام به كار مىبردند و از كثرت رطوبت اكثرى بيمار مىشدند و انبه بركشيده شد در آن ديار به وزن يك سير اكبرى كم‌جرم ، اما شيرينى و مزهء چندان نداشت و در همين اثنا محمود خان خواص از درگاه به موجب حكم به ايلغار به كوكنده آمد و تحقيق حال معركه كرده روز ديگر روان شد و كار هركسى آنچه شنيده بود تقرير كرد و آن خدمات مستحسن افتاد ، اما از اينكه رانا را تعاقب ننمودند و گذاشتند تا زنده به دررفت پسند خاطر نيامد و امرا خواستند كه فيل نامى رام‌پرشاد نام را كه به غنيمت به دست آمده بود و چند مرتبه بندگان حضرت آن را از رانا طلبيده بودند و او از بدبختى نفرستاده ، مصحوب فتح‌نامه به درگاه روانه سازند آصف خان نام فقير را برده گفت كه فلانى محض از جهت حسبت و قربت در اين لشكر آمده بود همراه او بايد فرستاد . مان‌سنگه جواب داد كه هنوز كار خيلى مانده است مىبايد كه پيش صف درآمده در معركه\r\n\r\n","description":"","footnote":"","page_name":" 162 ","page_number":168},
  {"content":"\r\n\r\nهمه‌جا امامت مىكرده باشد . گفتم امامت اينجا تمام است « 1 » كار من اكنون اين است كه بروم و در پيش صف بندگان حضرت امام باشم . منبسط و مسرور شده فيل مذكور را با سيصد سوار به جهت احتياط همراه روانه كردند و خود هم به تقريب سير و شكار و تهانه گذاشتن تا قصبهء موهنى كه بيست كروهى كوكنده است به مشايعت آمدند و سفارش‌نامه‌يى نوشته مرا به درگاه از آنجا رخصت نمودند تا به راه باكهور و ماندل گده به قصبهء انبير كه وطن مان‌سنگه است رسيديم و به هرجا كه مىگذشتيم كيفيت جنگ و فتح مان‌سنگه مىشنيدند مردم باور نمىداشتند . اتفاقا پنج كروهى انبير ، فيل در خلاب ماند و هرچند پيشتر مىرفت در گل فرو مىنشست و چون اول خدمت بود حالتى عجيب دست داد . آخر رعاياى آن نواحى آمده گفتند كه پارسال در همين زمين فيل پادشاهى مانده بود بر اين گل و لاى آب بسيار بريزند تا نرم شود و فيل پادشاهى به آسانى برايد . سقّايان همچنين كردند و آب بسيار پاشيدند و فيل به آهستگى از آن ورطه خلاص يافت و به انبير آمد و سر افتخار آن مردم به آسمان رسيد . آنجا سه چهار روزى بوده به راه قصبهء توده كه مولد فقير است و بساور كه نسبت : و اوّل ارض مسّ جلدى ترابها ، دارد رسيد و در اوايل ماه ربيع الآخر به وسيلهء راجه بهگوان داس پدر راجه مان‌سنگه كه در ديوان‌خانهء فتح‌پور كورنش كرده عرض داشت امرا با فيل گذرانيدم . پرسيدند كه نام اين چيست ؟ عرض كردم كه رام پرشاد . فرمودند كه چون اين همه به طفيل پير است نام آن بعد از اين پير پرساد باشد . باز پرسيدند كه تعريف تو بسيار نوشته‌اند ، راست بگو كه در كدام فوج بودى و چه كار از دست تو برآمده ؟ گفتم به حضور پادشاهان اين كس راست را به صد ترس و لرزه مىگويد ، دروغ چون توان گفت ؟ و آنچه واقعى بود به تفصيل گفتيم . باز پرسيدند كه برهنه بودى يا مسلّح ؟\r\nگفتم جيبه و كيجم داشتم . فرمودند از كجا به هم رسانيدى ؟ گفتم از سيد عبد الله خان گرفتم . بسيار مستحسن افتاد و دست به اشرفىهايى كه در آن ايام به طريق تودهء گنج هميشه پيش نهاده مىبود برده مجموع نود و شش اشرفى انعام\r\n\r\n\r\n","description":"","footnote":"\r\n( 1 ) . در متن فارسى : « امامت اينجا را فضائيست ( ) » است . در ترجمه انگليسى چنين است :  MY Imamship « here is finished .  ( جلد 2 ، ص 242 ) .\r\n","page_name":" 163 ","page_number":169},
  {"content":"\r\n\r\nفرموده پرسيدند كه شيخ عبد النبى را ديدى ؟ گفتم از گرد راه به دربار مىرسم او را از كجا ديدم ؟ دو شالهء نخودى اعلى دادند كه اينها را برده شيخ را ببين و بگو كه از كارخانهء خاصهء ماست كه به نيت شما فرمايش كرده بوديم ، دربراندازيد . بردم و پيغام گزاردم . شيخ خوشحال شد و پرسيد كه در وقت وداع گفته بودم كه هنگام التقاى صفين به دعاى ما را يادآورى . گفتم : دعاى اللّهمّ اغفر للمؤمنين و المؤمنات و انصر من نصر دين محمّد و اخذل من خذل دين محمّد عليه الصّلوة و السّلام خود خوانده بودم . گفت اين هم كافى است . سبحان الله اين شيخ عبد النبى در آخر حال به حالى از عالم رفت كه كس مبيناد و مشنواد و همه كس را از آن عبرت شواد .\r\n هر كه را پرورد گيتى عاقبت خونش بريخت * حال آن فرزند چون باشد كه خصمش مادر است \r\nو در اين سال سيد عبد الله خان را پيش خان جهان كه با داود قريب كهل گانون مقابل نشسته انتظار مظفر خان و لشكر بهار و حاجىپور مىبرد مصحوب فرمان مشتمل براهتمام آن امرا و مژدهء رسيدن نفس نفيس خويش به ايلغار فرستادند و پنج لك روپيه به داكچوكى به جهت مدد آن لشكر و كشتى بسيار پر از غله از آگره نيز حكم كردند كه روانه گردانند و خبر رسيد كه گجپتى « 1 » زميندار نواحى حاجىپور و پتنه كه ايل شده بود جمعيت نموده بر سر فرحت خان و پسرش ميرك ردايى كه در تهانه آره بودند رفته هر دو را به درجهء شهادت رسانيد و راهها مسدود است ، بنابراين بيست و پنجم ربيع الآخر سنهء مذكور از فتح‌پور به عزم شرق رويهء هند نهضت نموده در پنج كروهى فرود آمدند و در اين منزل سيد عبد الله خان سر داود آورد و آن بيت فال جفر كه سيد ميركى وقت مراجعت از پتنه در جونپور استخراج نموده بود تحقيق يافت :\r\n مژدهء فتح به ناگاه رسد * سر داود به درگاه رسد \r\nو قصهء جنگ مجمل اين است كه روزى كه سيد عبد الله خان در لشكر خان جهان در نواحى كهل گانون رفته اهتمام جنگ نموده روز ديگر كه پانزدهم ماه ربيع الآخر باشد ، خان جهان با جمعيت خويش دستك‌ها به امرا داده كه هركدام هر كجا بايستند و مظفر خان با پنج هزار كس تسويهء صفوف نمودند و داود در عين سكر و\r\n\r\n\r\n","description":"","footnote":"\r\n( 1 ) . در متن فارسى : كچيتى .\r\n","page_name":" 164 ","page_number":170},
  {"content":"\r\n\r\nغرور به اتفاق عمّ خود جنيد كررانى و ديگر سرداران از قلعه برآمده وارهانى گوشه به جنگ بايستاد و در اول وهله توپى به زانوى جنيد رسيده خرد مىشكند و چون افواج درهم مىآميزند ، شكست بر افغانان مىافتد و اسب داود در خلابى بند مىشود و حسن بيگ گرد او را گرفته نزد خان جهان مىآورد او از تشنگى آب مىطلبد كفش او را پرآب ساخته پيش او مىآورند و چون نمىخورد ، خان جهان كروتى خاصهء خويش داده او را سيراب مىسازد و نمىخواست كه بكشد ، چه بسيار صاحب حسن بود ، آخر امرا مىگويند كه در زنده داشتن اين احتمال فساد است ، بنابر آن فرمود كه گردنش بزنند و دو زخم زدند كارگر نيفتاد و به عقوبت كشتند و سر او را جدا ساخته و از كاه پر كرده و عطريات ماليده به سيد عبد الله خان مىسپارند و روان مىسازند و فيل و غنيمت بىشمار مىيابند و در اين سال به جهت تقديم شكرانهء اين فتح به تاريخ بيست و سوم جمادى الثانى متوجه اجمير شدند و ششم ماه رجب كه روز عرس حضرت خواجه - قدس الله سره العزيز - باشد به آنجا رسيدند ، و سلطان خواجه خلف صدق خواجه خاوند محمود را مير حاج ساخته و مقدار شش لك روپيه از نقد و جنس به جهت مستحقين حرمين شريفين و بناى خانه در حرم مبارك فرستادند و در وقت رخصت سلطان خواجه به طريق محرمان سروپا برهنه احرام بسته و به تشبه حاج همچنان لباس پوشيده و اندك قصرى كرده قدمى چند به مشايعت رفتند و در آن حالت غريو از مردم برخاسته رقتها كردند و قطب الدين محمّد خان و قليج خان و آصف خان را به بدرقگى سلطان خواجه نامزد گردانيده حكم كردند كه از كوكنده اين قافله را گذرانيده ولايت رانا پايمال سازند و از او نيز هرجا كه خبر يابند دمار برآرند و مقارن اين حال خبر رسيد كه شاه طهماسب از عالم درگذشت و شاه اسماعيل ثانى جانشين او شد و اين تاريخ يافتند كه :\r\n اول دولت و فتح و ظفر است \r\nو حكم عام كردند تا هركسى كه خواهد به حج رود و خرج راه از خزانه بدهند و خلقى كثير به اين سعادت فايز شدند ، به خلاف حال كه نام نمىتوان برد و به مجرد طلبيدن رخصت مجرم واجب القتل مىشوند ، تلك الايّام نداولها بين النّاس و در آن\r\n\r\n","description":"","footnote":"","page_name":" 165 ","page_number":171},
  {"content":"\r\n\r\nايام چون خبر عسرت لشكر كوكنده مىرسد ، مان‌سنگه و آصف خان و قاضى خان را از آنجا جريده مىطلبند و روزى چند به جهت بعضى تقصيراتى كه مىباشد او را و آصف خان را كه با يكديگر صحبت به نفاق داشتند از كورنش محروم ساختند ، به خلاف غازى خان بدخشى و مهتر خان و على مراد اوزبك و خنجرى ترك و يك دوى ديگر كه من هم از آن جمله‌ام از آن مردم مستثنى بوده‌اند ، به عنايات و زيادتى منصب سرفراز گشتند و باقى همه از درجهء اعتبار سقوط يافته باز معاف شدند و نوزدهم اين ماه به جانب ولايت رانا كه در كوهستان اودىپور و خانپور و غير آن قزاق مىگشت روانه گشتند و در اين ايام خواجه شاه منصور نويسندهء شيرازى را كه از ابتداى احوال چندگاه مشرف خوشبوى خانه بود و به تقريب عداوت مظفر خان و قدرتهاى « 1 » او فرار نموده به جونپور نزد منعم خان رفته اعتبار تمام يافته به منصب ديوانى رسيد و بعد از حادثهء منعم خان به موجب فرمان عالى شأن طلب به درگاه آمد ، از جهت نهايت كاردانى و سنجيدگى كه داشت او را ديوان كل ممالك محروسه گردانيده به تدريج در امور ملكى شريك غالب راجه كردند .\r\n ناقابل است آنكه به دولت نمىرسد * ورنه زمانه در طلب مرد قابل است ؟ \r\nاگرچه كسى دخل كرده و گفته :\r\n ناقابلان دهر به دولت رسيده‌اند * پس چون زمانه در طلب مرد قابل است \r\nو اول حق و ثانى ستم است و از اتفاقات آنكه در همان سال ستارهء ذوذنابه از جانب مغرب پيدا شد و چون شاه منصور در گوشهء دستار از عقب دنباله دراز مىگذاشت او را ستارهء دنباله‌دار ناميدند و از بسيارى كفايت دقت « 2 » در حساب سپاهى و گرفت‌وگير بىمحل به مرتبه‌يى رسيد كه مردم ظلم‌هاى راجه مظفر خان را فراموش كرده بر او انبار نفرين مىفرستادند .\r\n كه بسيار بد باشد از بد بتر \r\nو در همان سال خبر رسيد كه شاه اسماعيل ولد شاه طهماسب پادشاه عراق را همشيره‌اش پرىجان خانم به اتفاق امرا به قتل رسانيد و مير حيدر معمايى تاريخ\r\n\r\n\r\n","description":"","footnote":"\r\n( 1 ) . در متن فارسى : وقت‌هاى ، با توجه به ترجمهء انگليسى اصلاح شد ( جلد 2 ، ص 247 ) .\r\n( 2 ) . متن فارسى : وقت ، متن قياسا تصحيح شد .\r\n","page_name":" 166 ","page_number":172},
  {"content":"\r\n\r\nجلوس وى را « شهنشاه روى زمين » و تاريخ وفات « شهنشاه زير زمين » يافت و تأثير ذوذنابه در آن ولايت ظاهر شد و در عراق هرج‌ومرج عظيم افتاد و تبريز و شروان و مازندران را رومى به زور گرفت و بعد از او سلطان محمّد خدابنده ولد شاه طهماسب كه از مادر ديگر بود به پادشاهى نشست ، چنانچه به جاى خود مذكور است و مدت طعن و لعن صحابهء كبار كه از هزار ماه درست مقابل حكومت و ناسزا گفتن بنى اميه بود سپرى شد ، اما الحاد از آن بلاد سرايت به اين ولايت كرد .\r\n نفاق آمده در هند از بلاد عراق * عراق قافيه ميدان به رهگذار نفاق \r\nو چون قصبهء موهنى مخيم گشت ، فرمانى به قطب الدين محمّد خان و راجه بهگوان داس نوشتند كه اين دو سردار در كوكنده توقف كنند و قليج خان با امراى ديگر همراه قافله حاج تا ايدر كه به چهل كروهى احمدآباد است رفته از آنجا جمعى را همراه سازد تا به احمدآباد رسانند و خود قلعهء ايدر را محاصره نموده نراين داس راجهء آنجا را استيصال نمايد . قليج خان به موجب حكم قيام نموده تيمور خان بدخشى را با پانصد سوار همراه قافله ساخت تا به مأمن رسانيدند و راجهء ايدر چون رانا مانند دزدان كوه به كوه و جنگل به جنگل مىپيمود .\r\n هاله چه مه كرد كه او ته كند « 1 » \r\nو در اين منزل شهاب خان و شاه بداغ خان مع پسرش عبد المطلب خان و شاه فخر الدين خان و ديگر جايگيرداران مالوه به ملازمت رسيدند و غازى خان بدخشى را منصب هزارى داده با شريف محمّد خان اتگه و مجاهد خان و ترك سبحان قلى مع سه هزار سوار در تهانهء موهنى گذاشتند و در كوهستان مداريه عبد الرحمان بيگ پسر جلال الدين بيگ و عبد الرحمان ولد مويد بيگ را با پانصد كس ماندند و قطب الدين خان و راجه بهگوان داس را از كوكنده طلبيده و شاه فخر الدين و جگنات را در اودىپور و سيد عبد الله خان و راجه بگهوان داس را در دهنهء درهء اودىپور تعين گردانيده به نواحى بانس واله و دونگرپور رسيدند و در آنجا راجه تودرمل از بنگاله آمده پانصد فيل از غنيمت آن ملك با ديگر تحف گذرانيد و در همين منزل\r\n\r\n\r\n","description":"","footnote":"\r\n( 1 ) . مترجم انگليسى اين مصراع را چنين ترجمه كرده است\r\n What does the Moon , that the Halo does not imitate \r\n","page_name":" 167 ","page_number":173},
  {"content":"\r\n\r\nقليج خان را كه از ايدر طلبيده آصف خان را به جاى او سردار لشكر ساخته بودند به اتفاق كليان راى بقال ساكن كنبايت به بندر سورت فرستادند تا از فرنگيان قول گرفته جهاز سلطان خواجه را كه به جهت بىقولى معطل مانده بود راهى سازد و در مالوه آمد به لشكر ملحق گردد .\r\nو در ذى حجهء اين سال تحويل نوروز شد و سال بيست و سوم از جلوس درآمد و آن جشن را در قصبهء ديپالپور از توابع مالوه ترتيب دادند و جامع منتخب كه به تقريب بيمارى صعب در بساور مانده بود خواست كه به راه بانس واله به اردو رود در هندون سيد عبد الله خان درخورده و آن راه را پرخطر و مسدود نشان داده و بازگردانيده در بجونه آورد و بعد از چند روزى به موجب اهتمام امامت پادشاهى به همراهى رضوى خان به راه گواليار و سارنگ‌پور و اجين رفته در دوازدهم ذى حجه در حدود ديپالپور « 1 » مالوه ملازمت كرد و مصحف حمايل نفيس و بياض خطب صنايع و بدايع حافظ محمّد امين خطيب قندهارى را كه خوش‌خوانى در اين عصر مثل او در نظر نيامده گذرانيد و آن مصحف و بياض را از منزل محل كروهه از بساور دزدان برده بودند و سيد عبد الله خان پيروى كرده به فقير سپرده بود . چون به نظر درآورد بسيار خوشحال شدند و حافظ محمّد امين را طلبيده به مطايبه فرمودند كه مصحف حمايل از جايى به ما آورده‌اند ، آن را به شما بخشيدم . حافظ آن را شناخته و روحى در قالبش از سرنو درآمده تسليمات بىحد و نهايت و سجدهء شكرگزارى به جا آورده عرض كرد كه حضرت همان روز سيد عبد الله خان را فرموده بودند كه آن را ان شاء الله تعالى تو پيدا خواهى كرد به جايى نخواهد رفت . چون كيفيت يافتن آن از جامع پرسيدند عرض داشتم كه جماعت بيل‌داران كه در بعضى قريات بساور به كندن حوض و چاه و غير آن مشغول مىباشند و بر اين بهانه راه مىزنند اين اسباب را دزديده بودند و يكى از آنها مخالفت نموده سيد عبد الله خان را خبر رسانيد تا همه را گرفت و به دزدىها كه كرده بودند اقرار نمودند ، در اين ميان به حافظ فرمودند كه ان شاء الله اسباب ديگر هم پيدا مىشود ، خاطر جمع داريد او به عرض رسانيد كه مدّعاى من يافتن اين مصحف و اين بياض بود كه از آبا و اجداد\r\n\r\n\r\n","description":"","footnote":"\r\n( 1 ) . نسخه : ديبال‌پور .\r\n","page_name":" 168 ","page_number":174},
  {"content":"\r\n\r\nموروثى داشتم و در انشاى خطب عاجز مانده بودم ، باقى سهل است . عاقبت الامر بعد از مراجعت از آن سفر چنانچه فرموده بودند آن اسباب هم به جنس از بيل‌داران پيدا گشت و سيد عبد الله خان در فتح‌پور به نظر درآورد و در همان منزل فقير را باز مجددا حكم امامت شد و خواجه دولت ناظر محصل بود كه به دستور سابق از هفته يك روز و شب خواهى نخواهى به چوكى حاضر مىساخت و همان مثل راست آمد كه احمدك به مكتب نمىرود و برندش :\r\n گر مىروى و گرنه برند ، اختيار نيست \r\nو به جهت اهتمام مهام آن ملك چند روزى در ديپالپور توقف واقع شد و بعضى امراى كبار مثل شهاب الدين احمد خان را بىجايگير در آن مالوه بر سر راجه على خان به جانب اسير [ و 
  ] برهان‌پور و تسخير آن ولايت روانه گردانيده عهدهء داغ و محلاى آن لشكر به شهباز خان بخشى تفويض نمودند ، از آن منزل راجه تودرمل را به اعتماد خان گجراتى براى تحقيق جمع ولايت گجرات و سرانجام آن ملك نامزد ساختند .\r\nو در اين اثنا خبر شكست راجه نراين داس و فتح ايدر بر دست آصف خان و ديگر امراى نامزد آنجا رسيد و شرح اين مجمل آنكه چون قليج خان از ايدر به اهتمام على مراد اوزبك كه به طلب او آمده بود متوجه درگاه شد و آصف خان به سردارى متعين گشت ، راجه ايدر كه دربه‌در مىگشت به امداد رانا كيكا و ساير زمين‌داران جمعيتى به هم رسانيده به ده كروهى تهانهء ايدر آمده داعيهء شبخون داشت . آصف خان و ميرزا محمّد مقيم و تيمور بدخشى و مير ابو الغيث بخارى و مير محمّد معصوم بكرى و غير آن كنكاش چنان ديدند كه قريب پانصد سوار به محافظت تهانه گذاشته خود شباشب بر سر او آوردند و آنچه او انديشيده بود ايشان انديشيدند و هنگام طلوع صبح به تاريخ چهارم ذى حجهء سنهء اربع و ثمانين و تسعمائة ( 984 ) هفت كروه راه رفته بودند كه از آن طرف راجه نراين داس مسلح و مكمل رسيده آتش حرب درگرفت و تير و شمشير نيزه در هوا پرّان شد و ميرزا محمّد مقيم كه در هراول پيش از همه بود در چشيدن شربت شهادت هم پيش‌دستى نمود شكست بر كفار افتاد و هركدام گريخته چون روباهى در سوراخى\r\n\r\n","description":"","footnote":"","page_name":" 169 ","page_number":175},
  {"content":"\r\n\r\nخزيدند . چون عرض داشت آصف خان رسيد فرمان محتوى بر نوازش سرداران آن لشكر صدور يافت و در اين سال مير سيد محمّد مير عدل كه به حكومت بكر نامزد شده بود ، مير سيد ابو الفضل و ديگر پسران خود را بر سر سبوى فرستاد تا در اندك فرصت آن قلعه را فتح كردند و مير سيد ابو القاسم ولد مير سيد صفالى كه اعاظم اكابر بكر است و خود هم به ملازمت پادشاه رسيد به منصب احديه سرفراز گشته بود اين مصرع تاريخ يافت :\r\n فتح سبوى شد به اولاد نبى \r\nو در همان ايام مير عدل نيز به رحمت حق پيوست و اين تاريخ شد ، كه « سيد فاضل » عامله الله لافضل .\r\nو از جملهء سوانح آن ايام آمدن شريف آملى است و ديدن او شاهنشاهى را در منزل ديپالپور ، مجمل آنكه اين مردود مطرود مانند سگى سوخته‌پاى از ديارى به ديارى گشته و از مذهبى به مذهبى انتقال نموده خيلى جدل زد تا كارش بر الحاد قرار يافت و چندگاه به روش متصوفه مبطل بىصفا در بلخ به خانقاه مولانا محمّد زاهد كه نبيرهء مخدومى اعظم شيخ حسين خوارزمى - قدس الله سره - است آمده با درويشان به سر مىبرد و چون مناسبت ذاتى به درويشى نداشت و هرزه‌گويى فراخ و شطّاحى بىمزه بنياد كرده پريشان مىگفت از آنجا اخراج كردند و مولوى بيتى چند در شأن او فرموده و از آن جمله است اينكه :\r\n هست يك ملحدى شريف به نام * ناتمامى به‌طور خويش تمام \r\nتا سيركنان به دكهن رسيد و آنجا نيز از نامقيدى جوهر خبث خويش را ظاهر ساخت و حكام دكهن مىخواستند كه لوح هستى او را از نقش حيات پاك سازند ، عاقبت بر سوارى خر قرار يافته به رسوايى تشهيرش نمودند و چون هندوستان وسيع است و ميدان اباحت در آن عرصه فراخ و كسى را با كسى كارى نه تا هركس به هر طورى كه باشد ، باشد ، در اين ولا خود را افتان و خيزان در مالوه رسانيده و در پنج كروهى اردو منزل گرفته هر مهمل و قلماش كه از دهانش برمىآمد به جاى آش زهرمار مىكرد و مجلس عاميانه مىگرفت و عوام كالانعام خصوصا ملحدگان عراقى كه از حقيقت ايمان چون موى از خمير برآمده‌اند و نبطى عبارت از ايشان است و\r\n\r\n","description":"","footnote":"","page_name":" 170 ","page_number":176},
  {"content":"\r\n\r\nنخست از همه پرستندگان دجال ايشان خواهند بود ، گرد وى جمع آمده به موجب اشارت او چنان شهرت دادند كه مجدّد مائهء عاشره اوست و غوغاى عظيم افتاد و خبر به خليفهء صاحب زمان رسيد تا او را شبى در مجلس خويش طلبيده در مسجدى طولانى از پارچه كه هر پنج وقت نماز به جماعت در آن مىگزارند با او خلوت ساختند ، اول با صورتى مضحك و هيأتى ناقبول و گردن‌كژ كورنش كرده تا ديرى دست‌بسته و چشم ازرق كه علامت دشمنى پيغمبر - عليه السلام - مىگويند پوشيده به طريقى كه كذب و ريا و نفاق از آن مىباريد ايستاده ماند و بعد از مدتى چون حكم نشستن فرمودند سجده به جاى آورده به دو زانو مانند اشتر لوك نشست و دو به دو صحبت خلوت داشتند و پرسش‌ها واقع شد و غير از حكيم الملك كسى ديگر را مجال ايستادن در آن پايه نبود و از دورگاه گاهى كه آواز بلند مىكرد . لفظ علم مىشنودم خرافات خيلى مىچاويد و آن را حقيقة الحقايق و اصل الاصول ناميد .\r\n قومى نه ز ظاهر نه ز باطن آگاه * آنگه ز جهالت به بطالت گمراه\r\nمستغرق كفرند و حقيقت گويند * لا حول و لا قوة الّا بالله \r\nو تمام مدار او به روش محمود بسخوانى « 1 » كه در زمان امير تيمور صاحب‌قران در بسخوان كه نام ديهى است از توابع گيلان ظهور كرده و سيزده رسايل نحس نحس نوشته پر از تزريق كه به هيچ مذهب و ملت راست نيايد و غير از تيتال كه آن را علم لفظ و حال ناميده حاصلى ندارد ، خلاصهء تصانيف آن اشقى الاشقيا كتاب بحر و كوزه است و فضلاتى كه در آنجا خورده گوش از شنيدن آن قى مىكند و معلم ملكوت اگر آن را بشنود چه خنده‌ها كه بر ريش او نزند و چه رقص‌ها كه نكند و اين شريف كثيف نيز جنگ المهملاتى نوشته و آن را ترشح ظهور نام مانده و تقليد جمع مير عبد الاول نموده عنوان هر فقرهء نامربوط عام‌فريب را مصدّر به لفظ مىفرمودند ساخته كه كشتگاه عجبى است و منزلى طرفه مضحكى غريب و باوجود اين جهل به موجب انّ للّه ملكا يسوق الأهل الى الأهل كار از پيش برده چنان تصرف در مزاج روزگار و اهل آن كرده كه حالا داخل امراى هزارى است و از جملهء داعيان مذهب حق در ولايت بنگ است و صاحب مراتب اخلاص چهارگانه و مريدان معتقدان را\r\n\r\n\r\n","description":"","footnote":"\r\n( 1 ) . منظور : پسيخانى است . مصحح .\r\n","page_name":" 171 ","page_number":177},
  {"content":"\r\n\r\nبه نيابت به آن مراتب مىخواند و بيان مراتب مذكور عن‌قريب مسطور مىشود .\r\n از پى ردّ و قبول عام خود را خر مساز * زانكه كار عام نبود جز خرى يا خر خرى\r\nگاو را دارند باور در خدايى عاميان * نوح را باور نمىدارند در پيغمبرى \r\nو الى اللّه المشتكى من الدّهر اذا احسن ندم من ساعته و اذا اساء اصرّ على اسائتة و زبان حال او همه اين مىگويد كه :\r\n پار بودم قطبكك امسال قطب الدين شدم * گر بمانم سال ديگر قطب دين حيدر شوم \r\nو چون خاطر از مهمات آن ولايت پرداختند از آنجا به كوچ‌هاى متواتر سيركنان و صيدافكنان به راه رنتهنبور در صفر بيست سوم سنهء خمس و ثمانين و تسعمائة ( 985 ) به فتح‌پور رسيدند و شيخ فيضى كه حالا به خطاب ملك الشعرايى مخاطب است ، غزلى گفته كه مطلعش اين است :\r\n نسيم خوش‌دلى از فتح‌پور مىآيد * كه پادشاه من از راه دور مىآيد \r\nبعد از دو سه ماه خبر فترات گجرات رسيد و منشأ آن اين بود كه چون راجه تودرمل در اين مرتبه به گجرات رفت مظفر حسين بن ابراهيم حسين ميرزا كه دخترزادهء ميرزا كامران باشد از ولايت دكهن كه والده‌اش گلرخ بيگم در وقت محاصره سورت « 1 » به آن جانب به دربرده بود ، در سنّ پانزده شانزده سالگى به اغواى مهر على نام مفسدى از تربيت‌كردگان ميرزا ابراهيم حسين ، اوباشى چند جمع آورده خلل در گجرات انداخت و باز بهادر پسر شريف محمّد خان اتكه و بابا بيگ ديوان گجرات با مظفر حسين ميرزا در پرگنهء پتلاد به جنگ پيش آمده شكست يافتند و ميرزا به كنبايت رفته و دو سه هزار سوار داشت و وزير خان حاكم گجرات با آنكه سه هزار سوار داشت ، بنابر واقعه‌طلبى سپاهيان كه محل اعتماد نيستند قرار بر تحصن داده صورت واقعه به راجه تودرمل كه در پتن بود نوشت و راجه به جانب احمدآباد رفت و ميرزا از كنار احمدآباد برخاسته به جانب دولقه « 2 » روان شد . وزير خان و راجه تعاقب او نمودند و در آن نواحى محاربهء صعب روى نمود و شكست بر مخالفان واقع شد و به جوناگده رفتند و در اين هنگام راجه به\r\n\r\n\r\n","description":"","footnote":"\r\n( 1 ) . در متن فارسى : صورت .\r\n( 2 ) . در متن فارسى : دولفه ، در انگليسى :  Duloka  يا  Dulaqa \r\n","page_name":" 172 ","page_number":178},
  {"content":"\r\n\r\nفتح‌پور شتافت و ميرزا مظفر حسين از جوناگده بازآمده وزير خان را كه بىجنگ به همان سبب كه مذكور شد باز متحصن گشته بود در احمدآباد قبل كرده و نردبان‌ها بر ديوار قلعه مانده و قصد برآمدن نموده نزديك بود كه بشكند در اين وقت بندوقى بر سينهء مهر على كه صندوق راز ميرزا و وكيل مطلق او بود مىرسد و او را به صندوق عمل مىبرد .\r\n الموت يأتى بغتة * و القبر صندوق العمل \r\nو چون نفس ناطقهء ميرزا را آن حال مىرسد به يك بار راه فرار پيش‌گرفته به جانب سلطان‌پور و ندربار مىرود و امراى نامدار كه به سردارى شهاب الدين احمد خان بر راجه على خان نامزد شده و او را در قلعه كشيده كار بر او تنگ آمده و مملكت را به تاراج داده بودند ، نزديك بود كه دستگير سازند . در اين اثنا قطب الدين محمّد خان دودله شده و از امرا جدا گشته به جانب بهروج و بروده كه جايگير داشت و از ميرزا در آنجا هرجىومرجى تمام راه يافته بود مىآيد و فتورى و قصورى در تشخيص مهم اسير و برهان‌پور مىرود و امرا به ضرورت پيشكش لايق به مقتضاى وقت از راجه على خان گرفته به درگاه مىفرستند و مراجعت به جايگيرهاى خويش مىنمايند و در همين ايام حكيم عين الملك شيرازى كه در سال نهصد و هشتاد و سه همراه وكيل عادل خان حاكم دكهن به رسالت رفته بود بازگشته آمد و فيلان نامى و تحفه‌هاى گرامى عادل خان را گذرانيد و بعد از تغير ديب چند ، راجهء مجهولى « 1 » به فوجدارى بانس بريلى در دامن كوه نامزد گشت و از آنجا عريضه نوشت مشتمل بر چند فصل ، يكى از آن جمله اينكه چون از درگاه جدا شده‌ام و در اين صحرا و بيابان هيچ فردى از ياران اهل همراه ندارم ، اگر فلانى را - و نام مرا برد - كه از صلاح و فساد اين ولايت و روش كاروبار واقف است و مردم به اعتماد او رجوع مىنمايند و به دربار هم چندانى خدمت مرجوعه ندارد فرستند هم مرحمتى است در حق وى و هم موجب سرفرازى بنده درگاه است ، و الحكم اعلى . خواجه شاه منصور يك‌يك فصل را خوانده جواب به موجب حكم نوشت و چون به اين فصل رسيد نه حكم آرى شنيد و نه حكم نى .\r\n\r\n\r\n","description":"","footnote":"\r\n( 1 ) . در متن فارسى : منجهوله .\r\n","page_name":" 173 ","page_number":179},
  {"content":"\r\n\r\n مو برآيد به كف و موى تو نايد به كفم * اين‌چنين بخت كه من دارم و اين خو كه تراست \r\nو در ماه رجب سال نهصد هشتاد و پنج كه ايام عرس حضرت خواجه اجميرى است - قدس الله سره العزيز - متوجه اجمير شدند و در منزل توده ، شاه ابو تراب از اكابر سادات شيراز و مرجع سلاطين گجرات و راجه تودرمل كه بعد از فتح ميرزا مظفر حسين روانهء درگاه شده بودند رسيدند و از نزديكى ميرته شاه ابو تراب را بر قافلهء حاجيان مير حاج ساخته و اعتماد خان گجراتى را نيز زرهاى فراوان داده رخصت مكّهء معظمه فرمودند و حكم عام كردند كه هركس كه خواهد برود و چون از شيخ عبد النبى صدر التماس نمودم كه براى من هم رخصتى حاصل بكنيد ، پرسيد كه والده در قيد حيات دارى ؟ گفتم بلى ، گفت از برادران كسى هست كه از تعهد خدمت وى برآيد ؟ گفتم نى ، همين من وسيلهء رزق ايشانم . فرمود اگر رخصت والده حاصل شود بهتر باشد و آن سعادت ميسر نشد و حالا به دندان حسرت پشت دست ندامت مىگزد .\r\n نكرد لطف تو كارى و وقت كار گذشت * نشد وصال تو روزى و روزگار گذشت \r\nدر نواحى قصبهء انبير « 1 » در موضع مولتان كه شهرى است قديم و ويرانهء مطلق بود ، بناى شهر فرموده قلعهء بلند و دروازه‌ها و باغ را به امرا تقسيم نموده در اهتمام عمارت سعى بليغ ارزانى داشتند تا در هشت روز تمام شد و رعايا را در آن اطراف آبادان ساختند و به نام راى منوهر ولد راى لونكرن حاكم سانبهر موسوم گردانيده منوهرپور ناميدند و اين منوهر كه او را چندگاه ميرزا منوهر مىگفتند در خدمت شاهزادهء بزرگ نشو و نما يافته به مرتبهء كمال رسيده ، امروز شعر مىگويد و توسنى تخلص دارد و جوانى قابل است و ذكر او در ذيل تذكرهء شعرا مذكور مىشود و از آنجا به راه نارنول متوجه دهلى گشته شيخ نظام نارنولى كه از كبار مشايخ وقت بود ملاقات كردند و در دهلى بعد از فراغ از زيارت اولياى كبار آن بقعهء شريفه در نواحى پالم به شكار مشغول شدند و در غرّهء [ عشره 
  ] اخير ماه مبارك رمضان اين سال در نواحى قصبهء ريوارى خبر از بساور به فقير رسيد كه پسرى از خدمتكارى بعد از\r\n\r\n\r\n","description":"","footnote":"\r\n( 1 ) . نسخه : انبيرسر .\r\n","page_name":" 174 ","page_number":180},
  {"content":"\r\n\r\nانتظار شديد و در عمر مديد متولد شده و اشرفى نذر برده التماس نام نمودم ، فاتحه خوانده پرسيدند كه نام پدرت و جدّت چيست ؟ عرض داشتم كه ملوك شاه ولد حامد . فرمودند نام اين پسر عبد الهادى باشد و اين اسم هادى در آن ايام شب و روز ورد زبان شاهنشاهى بود . هرچند حافظ محمّد امين خطيب از جمله هفت امام به مبالغهء تمام مىگفت كه اين فضولى مكن و حفّاظ را در منزل خود جمع ساز تا ختمى براى درازى عمر اين نوباوه بكنند ، به سخن او كار نكردم . عاقبت آن مولود شش ماهه شده به عالم بقا خراميد . ان شاء الله اجرى و ذخرى شافع و مشفع در يوم الحساب گردد و از آن منزل رخصت پنج ماهه گرفته به بساور آمدم به حسب بعضى ضرورات بلكه فضولىها تخلف در وعده نموده يك سال ماندم و اين كم خدمتىها و آن مخالفت‌ها عاقبت رفته رفته باعث افتادن از نظر و بىتوجهى تمام شد و تا حال كه مدت هيجده سال از آن واقعه گذشته و هيجده هزار عالم رفته همانطور به خدمت نامجرا مبتلاست كه نه روى قرار و نه راى فرار دارد .\r\n بختى نه كه با دوست درآميزم من * صبرى نه كه از عشق بپرهيزم من\r\nدستى نه كه با قضا درآميزم من * پايى نه كه از ميانه بگريزم من \r\nو در منزل هانسى زمانى كه متوجه پنجاب بودند عرض داشت شير بيگ تواچى به درگاه رسيد كه مظفر حسين ميرزا از گجرات فرار نموده به دكهن مىرفت ، راجه على خان او را گرفته مقيد دارد و در غرهء ذى حجهء سنهء خمس و ثمانين و تسعمائة ( 985 ) فرمانى به نام راجه على خان مصحوب مقصود جوهرى فرستادند تا ميرزا را روانهء درگاه فلك بارگاه گرداند .\r\nو در غرّهء محرم الحرام سنهء ست و ثمانين و تسعمائة ( 986 ) تحويل نوروز جلالى شد كه سال بيست و چهارم از جلوس باشد .\r\n چون صفر تخت ز سلطان فلك پردازد * لاجرم بر فلكش نام برآيد به حمل \r\nو در پتن به زيارت حضرت گنج شكر - قدس الله روحه العزيز - مشرف شده در نواحى نندنه شكار قمرغه خيال كرده در عرض چهار روز نخجير بىحساب افكندند . چون نزديك به آن رسيد كه هر دو طرف قمرغه به هم رسد ، ناگاه به يك بار حالتى عجيب و جذبهء عظيم بر شاهنشاهى وارد گشت و تغير فاحش در وضع\r\n\r\n","description":"","footnote":"","page_name":" 175 ","page_number":181},
  {"content":"\r\n\r\nظاهر شد به مثابه‌يى كه تعبير از آن ممكن نبود و هركدام بر چيزى حمل مىكردند الغيب عند اللّه و در همان وقت حكم فرمودند كه شكار بر طرف سازند .\r\n هش‌دار كه فيض حق به ناگاه رسد * ناگاه رسد بر دل آگاه رسد \r\nو در پاى درختى كه اين حال ثمرهء آن بود زر بسيار به فقرا و مساكين داده طرح عمارت عالى و باغى وسيع در آنجا انداختند و موى سر را قصر كردند و بيشترى از مقربان موافقت نمودند و اين خبر در شرق رويهء هند شهرت يافته اراجيف عجيب و اكاذيب غريب در افواه عوام افتاد و خلل‌ها در ميان رعايا پديد آمد باز در اندك زمانى فرونشست و در منزل بيهره بيگم پادشاه از تخت‌گاه رسيد و حكومت پنجاب را به سعيد خان مغول تفويض نموده و قاضى على بغدادى را كه نبيرهء مير قاضى حسين ميبدى است براى تداخل زمين مدد معاش ائمّه در پنجاب و غير آن تعين كردند تا محال قديم را گذاشته و رقبه پيموده در يك ديه همه را شريك سازند و تفرقهء تمام به حال ائمّهء ممالك محروسه راه يافت و اين همه بر رغم شيخ عبد النبى و بىديانتى وكلاى او بود و از آنجا به جانب فتح‌پور مراجعت واقع شد و قريب به خضرآباد سادهوره به تاريخ سوم جمادى الثانى سنهء مذكوره به كشتى درآمدند و امرا و اعيان ملك نيز به مرافقت در كشتى نشستند و اردو از راه خشكى روان گشت و بيست و نهم اين ماه در حضرت دهلى رسيد و در غرهء ماه رجب از كشتى بحر بر آمده و بر كشتى بركه عبارت از بادپاى هامون نورد باشد سوار گشته در ششم اين ماه خود را در اجمير به مجلس عرس رسانيدند و روزى ديگر به همان ساعت متوجه دار الخلافت شدند و هر روز پنجاه كروه راه طىّ مىكردند و به تاريخ نهم روز جمعه هنگام تباشير صباح به منزل توده رسيدند و جامع اوراق كه از بساور به استقبال رفته بود ، در آن وقت ملازمت نموده و كتاب الاحاديث را كه چهل حديث است در بيان فضيلت غزا و ثواب تيراندازى و نام آن مشتمل بر تاريخ است گذرانيد و داخل كتابخانه شد و تقصير تخلف وعده هيچ مذكور نگشت و آخر آن روز به فتح‌پور رسيدند و بيشتر اوقات در عبادت خانه به صحبت علما و مشايخ مىگذرانيدند خصوصا ليالى جمعه كه تمام شب به احيا مىگذشت و پيوسته كار تحقيق مسايل دين بود چه اصول و چه فروع و علما با يكديگر تيغ زبان كشيده در مقام تنافى و\r\n\r\n","description":"","footnote":"","page_name":" 176 ","page_number":182},
  {"content":"\r\n\r\nتقابل بودند و اختلاف مذاهب به جايى رسيد كه تكفير و تضليل همديگر مىنمودند و كار بحث از سنى و شيعى و حنيفى و شافعى و فقيه و حكيم گذشته در اصل اصول خلل انداختند و مخدوم الملك رساله‌يى نوشت كه شيخ عبد النبى خضر خان سروانى را كه متهم به سبّ نبى عليه السلام بود و مير حبش را كه به تهمت رفض گرفته بودند بناحق كشته و نماز گزاردن عقب او روا نيست چرا كه پدرش عاق ساخته و خود علت بواسير خونى دارد و شيخ عبد النبى نيز تجهيل و تضليل او مىنمود و ملايان دو جماعت دو رويه پاره‌يى به آن جانب و پاره‌يى به اينجانب رفته سبطى و قبطى گشتند و اهل بدع و اهوا به مقتضاى آراى فاسده و شبهات باطله از كمين برآمده باطل را به صورت حق و خطا را به لباس صواب جلوه داده پادشاهى را كه جوهرى نفيس و طالب حق بود ، اما عامى محض و مستأنف و مستأنس به كفره و اراذل در شك انداخته حيرت بر حيرت افزود و مقصود از ميان رفت و سدّ سديد شرع مبين [ و 
  ] دين متين شكست و بعد از پنج شش سال خود اثرى از اسلام نماند و قضيه منعكس شد .\r\n قضيّهء من و تو اوفتاده است به عكس * تو بيع مىكنى آن را كه عيب مىدانم \r\nاين را بواعث و دواعى بسيار بود و به موجب القليل يدلّ على الكثير و الحفنة تدلّ على الغدير انموذجى از آن در سلك تقرير و تحرير مىآورد و الله المستعان .\r\nحاصل آنكه اصناف دانايان از هر ديار و ارباب اديان و مذاهب به دربار جمع شده به شرف هم‌زبانى مخصوص بودند . بعد از تحقيق و تفتيش كه شب و روز شيوه و پيشه غير از آن نداشتند ، غوامض علوم و دقايق حكم و عجايب اخبار و غرايب آثار كه دفاتر مطول مجمل و مفصل آن را برنتابد نشان مىدادند و به مقتضاى : ثلث مهلكات شحّ مطاع و هوى متّبع و اعجاب المرء بنفسه هرچه خوش مىآمد از هر كس غير از مسلمانان التقاط و انتخاب نموده از آنچه نامرضى طبع و خلاف خواهش بود احتراز و اجتناب لازم مىدانستند و از زمان صبى تا عهد عنفوان شباب و از آن هنگام تا سنّ انحطاط چندين حالت متنوعه از كل معاملات متنوعه و مشارب مختلفه به هم رسيد و به خود داشتى خاص و معرفتى جداگانه سواى متعارف از آنچه در كتب ديده و خوانده مىشود حاصل گرديده و اعتقادى هيولانى پيكر در\r\n\r\n","description":"","footnote":"","page_name":" 177 ","page_number":183},
  {"content":"\r\n\r\nمرآة ضمير و گنجينهء خيال ارتسام يافت و از هيأت مجموعى اين‌قدر كالنّقش فى الحجر مقرر شد كه عقلا در همه اديان موجود و مهيايند و ارباب رياضات و كشف و كرامات در كل طوايف انام پيدا و حق همه‌جا داير پس انحصار آن در يك دين و يك ملت كه نو پيدا شده و هزار سال بر او نگذشته باشد چه لازم و اثبات يكى و نفى ديگرى و ترجيح بلا مرجح از كجا و سمنيه « 1 » و براهمه كه به خلوات و جلوات در ادراك شرف ملازمت و دولت صحبت بر همه سابق و در كتب فضايل و علوم رسمى و حقيقى و حالات و مقامات و كمالات انسانى به جميع وجوه به اعتبار معتبر بر ساير دانايان و مرتاضان فايق‌اند ، دلايل عقليه و شواهد نقليه بر صدق دين خويش و بطلان غير گذرانيده و به مثابه‌يى ثبات قدم و رسوخ در اعتقاد بخشيده نظريات را حكم بديهيات مىدادند كه به تشكيك مشكك زايل نشود . لو بسّت الجبال او انشقّت السّماء ، و حشر و نشر و ديگر شعبات و نقليات كه مأخذ آن مشكوة نبوى است ، همه را به گوشه‌يى نهادند و آن قوادع و مطاعن در ملت سهلهء بيضا و حنيفهء غراء كه در نبوات كتب كلاميه بعضى از آن مسطور است ، حريفان پيوسته گوشزد مىساختند و تحريص و ترغيب بر سلوك مسلك خويش به زبان قال و حال مىنمودند .\r\n مىداد رقيب آن سهى قد را پند * كاندر رخ هركس چو گل از باد مخند\r\nاز حد چو بشد نصيحت آن شوخ‌گره * بر گوشهء ابرو زد و سر پيش‌افكند \r\nپيش از اين گفت‌وگو چندگاهى پركهوتم نام برهمنى را كه معبّرنامهء خرد وافر بود ، در خلوت برده اسامى هندوى از براى موجودات اشيا به زبانى خاص پيدا اختراع مىخواستند و چندگاهى ديوى برهمن را كه از جملهء معبران مهابهارت بود بر چارپايى نشانده و بالا كشيده نزديك به قصرى كه آن را خواب‌گاه ساخته بودند معلق داشته و از وى اسرار و افسانه‌هاى هندى و طريق عبادت اصنام و آتش و آفتاب و تعظيم كواكب و احترام اساطين كفره از برهما « 2 » و مهاديو و بشن و كشن و رام و مهامايى كه بودن ايشان از بنى نوع انسان موهوم است و نبودن متيقن ، هرچند در\r\n\r\n\r\n","description":"","footnote":"\r\n( 1 ) . سمنيّه : بوداييان مرتاض ( ترجمه انگليسى ، جلد 2 ، پاورقى 264 ) .\r\n( 2 ) . در متن فارسى : « برمها » ، ترجمه انگليسى :  Brahma  ( جلد 2 ، ص 265 ) .\r\n","page_name":" 178 ","page_number":184},
  {"content":"\r\n\r\nزعم باطل بعضى را إله و بعضى را ملايكه مىدانند و اعتبار رسوم و عادات اين ديار شنيده به آن جانب گراييدند و در مذهب تناسخيه رسوخ قدم حاصل شد و قول ما من مذهب الّا و للتّناسخ فيه قدم راسخ درست دانستند و خوش‌آمديان كلمه‌گوى در رسايل اقامت بينات و دلايل بدين مدعا نمودند و تحقيق مذاهب كفار هند كه طوايف نامحصور نامعدودند و كتب بىشمار دارند و باوجود اين اهل كتاب نيستند ، فرموده حلاوت آن در مذاق افتاد و روزبه‌روز ثمرهء آن شجرهء خبيثه به ظهور مىآمد و ايامى چند شيخ تاج الدين ولد شيخ زكريا اجودهنى دهلوى را كه اكثر از اعيان او را تاج العارفين مىگفتند و از شاگردان رشيد شيخ زمان پانىپتى صاحب شرح لوايح و ساير مصنفات لايق و فايق در علم تصوف و در علم توحيد ثانى شيخ ابن عربى بود و بر كتاب نزهة الارواح شرح مبسوط نوشته شب‌ها برنمطى كه بالا گذشت بالا طلبيده تمام شب شطحيات و ترهّات اهل تصوف از او مىشنيدند و او چون چندانى مقيد به شرعيات نبود ، مقدمات وحدت وجود كه متصوفهء مبطله دارند و عاقبت منجر به اباحت و الحاد مىشود در ميان آورد و مسأله ايمان فرعون - لعنة الله عليه - كه در كتاب فصوص الحكم مذكور است و ترجيح رجا بر خوف و امثال آن را كه مردم بالطبع قطع نظر از زاجر عقلى و مانع شرعى مايل آن است خاطرنشان ساخته باعث عظيم بر فتور و وهن در اعتقاد به احكام شريعت شد و خلود كفار را در نار محقق ، اما دوام عذاب را مشتبه و نامشخص گردانيده تأويلات بعيده در نصوص قرآنى و اخبار نبوى - عليه السّلام - آوردند و انسان كامل را عبارت از خليفة الزمان داشته و تعبير از آن به ذات اقدس نموده اكثر عين واجب نه لااقل عكس فهمانيده خرافات در اين باب مىگفتند و سجده براى او تجويز كرده آن را زمين‌بوس ناميدند و رعايت ادب پادشاه را فرض عين شمرده روى او را كعبهء مرادات و قبلهء حاجات دانانيدند و بعضى روايت مرجوحه و عمل مريدان بعضى مشايخ هند را در اين باب متمسك آوردند و بعد از آنكه فرد مطلق انسان كامل بر پادشاه عادل ذى شوكت ذى شأن قرار يافت و همچنين بعضى از مشايخ عظام مثل شيخ يعقوب كشميرى كه صاحب تصانيف مشهوره و مرشد و مقتداى عصر بود ، بعضى سخنان تمهيدات عين القضات همدانى را نقل كرد ، مثل آنكه چنانچه محمّد\r\n\r\n","description":"","footnote":"","page_name":" 179 ","page_number":185},
  {"content":"\r\n\r\nرسول الله - صلى الله عليه و آله و سلم - مظهر اسم الهادى است ، ابليس مظهر اسم المضل است و در اين كارخانه هر دو اسم در تجلى آمد و هر دو مظهر در كار براين قياس و ملا محمّد يزدى نيز بر آن صورت كه گذشت بالا رفته طعن صريح و ناسزاى قبيح بر خلفاى ثلاثه گفته و تكفير و تفسيق عامهء صحابه كبار و تابعين و تبّع تابعين و سلف و خلف صالحين از متقدمين و متأخرين - رضى الله عنهم - كرده اهل سنت و جماعت را محقر و مهان در نظر نمودن گرفت و غير از مذهب شيعه همه را ضال و مضل دانانيد و اختلاف علما كه يكى فعلى را حرام مىگفت و ديگرى به حيله همان را حلال مىساخت علاوهء انكار گشت و چون از علماى عهد خويش هركدام را به اعتبار جاه و عظمت بهتر از امام غزالى و رازى تصور نموده بودند ركاكت‌هاى ايشان را ديده قياس غايب بر شاهد كرده سلف را نيز منكر شدند و دانايان مرتاض ملك افرنجه كه ايشان را پادهرى و مجتهد كامل ايشان را كه تغير احكام به جهت رعايت مصلحت وقت تواند كرد و پادشاه هم از حكم او عدول نتواند ورزيد پاپا مىگويند انجيل آورده و دلايل بر ثالث ثلاثه گذرانيده و حقيّت نصرانيت اثبات كرده ملت عيسوى را ترويج دادند و شاهزاده مراد را فرمودند كه تا سبقى چند تيمنا از آن بخواند و شيخ ابو الفضل به ترجمهء آن مأمور گشت و به جاى بسم الله اين فقره بود كه :\r\n اى نام تو ديزز « 1 » و كرستو \r\nيعنى اى آنكه نام تو مهربان و بسياربخش است و شيخ فيضى مصرع دوم چنين گفت :\r\n سبحانك لا سواك يا هو \r\nو تعريف دجّال ملعون را اين ملاعين و اوصاف آن را در باب حضرت خير النبيّن - صلى الله عليه و آله و سلم - علىرغم الدجالين فرود آوردند و بيربر ملعون خاطرنشان ساخت كه چون آفتاب مظهر تام است و پختن غله زراعت و ميوه و سبزه از تأثير او است و روشنى عالم و حيات عالميان وابسته به او پس لايق عبادت و تعظيم او باشد و روى به جانب طلوع او بايد كرد نه به جانب غروب كه روى در\r\n\r\n\r\n","description":"","footnote":"\r\n( 1 ) . در ترجمهء انگليسى :  Gesu  ( جلد 2 ، ص 267 ) .\r\n","page_name":" 180 ","page_number":186},
  {"content":"\r\n\r\nغرب دارد و همچنين آتش و آب و سنگ و درخت و ساير مظاهر تا گاو و سرگين آن نيز و قشقه و زنار را جلوه داد و حكما و فضلاى مقرب مقهور مقوى آوردند كه آفتاب نيّر اعظم و عطيه‌بخش تمام عالم و مربى پادشاهان و پادشاهان مروج اويند و اين معنى باعث تعظيم نوروز جلالى شد كه از زمان جلوس هر سال در آن روز جشن مىداشتند و لباس را موافق رنگ يكى از سيارات سبعه كه هر روزى به كوكبى منسوب است ساختند و دعاى تسخير آفتاب كه هندوان تعليم داده بودند به طريق ورد در نيم‌شب و وقت طلوع خواندن گرفتند و كشتن گاو را كه هندوان تعظيم عظيم مىكنند و سرگين آن را پاك مىدانند و خوردن گوشت آن را حرام ساختند و مردم خوب را عوض آن مىكشتند و حكما تأييد مىآوردند كه در طب مقرر شده كه گوشت گاو امراض گوناگون آورد و ردئ الهضم است و آتش‌پرستان كه از شهر نوسارى از ولايت گجرات آمده بودند دين زردشت را حق نمودند و تعظيم آتش را عبادت عظيم گفتند و به جانب خود كشيده از اصطلاح و راه و روش كيانيان واقف ساختند تا فرمودند كه آتش را به اهتمام شيخ ابو الفضل به روش ملوك عجم كه آتشكدهء ايشان هميشه برپاى بود دايم الاوقات چه در شب چه در روز در محل نگاه مىداشته باشند كه آيتى است از آيات خدا و نورى است از انوار وى و هوم كه عبارت است از آتش‌پرستى به موافقت دختران راجه‌هاى هند خود از عنفوان شباب درون حرم معمول بود و در ايام نوروز سال بيست و پنجم از جلوس سجدهء آفتاب و هم سجدهء آتش علانيه مىكردند و مقربان نيز در وقت افروختن شمع و چراغ قيام لازم ساختند و در روز عيد هشتم سنبله به رسم اهل هند قشقه كشيده به دولت‌خانه برآمدند و ريسمانى جواهر در آن كشيده از دست براهمه به تبرك بر دست بستند و امرا فراخور حالت مرواريد و جواهر در آن روز پيشكش ساخته مرافقت در آن باب نمودند و راكهى كه عبارت است از لتهء پيچيده بر دست بستن در گرد شد و بر رغم اسلام هر حكمى كه ارباب اديان ديگر بيان كردند آن را نصّ قاطع شمردند ، به خلاف اين ملت كه همه احكام آن نامعقول و حادث و واضع آن فقراى عريان جمله مفسد و قطاع الطريق و اهل اسلام مطعون قرار يافتند و به تمادى در باطن استقرار گرفت : يريدون ليطفؤا نور اللّه بأفواههم و اللّه متمّ نوره و لو كره الكافرون\r\n\r\n","description":"","footnote":"","page_name":" 181 ","page_number":187},
  {"content":"\r\n\r\nو به تدريج كاروبار به جايى كشيد كه هيچ احتياج به دليل ابطال آن هم نماند . ياد دارم كه در ابتداى گفت‌وگو شبى در ديوان‌خانهء خاص فتح‌پور با شيخ ابو الفضل مرا مجالست روى داد . مىگفت كه ما را از جميع مصنفين گله است از دو رهگذر : يكى آنكه چرا احوال پيغمبران سابق را به تفصيل ننوشتند ، چنانچه احوال پيغمبر خود را - صلى الله عليه و آله و سلّم - در ضمن وقايع سنوات نوشته‌اند . جواب دادم كه قصص الانبياء متعدد خود هست ، گفت نى آن بسيار مجمل است به تفصيل بايستى نوشت . گفتم « 1 » به تقريب تقادم عهد همين‌قدر نزد مفسرين و ارباب تاريخ و سير محقق شده باشد و باقى به ثبوت نرسيده . جواب داد كه اين جواب نمىشود . دوم آنكه هيچ اهل حرفه نماند كه در تذكرة الاوليا و نفحات الانس و غير آن اسم آن مذكور نشده اهل بيت چه گناه كرده بودند كه در آنجا داخل نساختند و اين معنى به غايت محلّ تعجب است ، در آنجا هم آنچه در وقت گنجيد گفته شد ، اما كه قبول مىكند ؟ بعد از آن پرسيدم كه ميل شما از اين مذاهب مشهوره به كدام بيشتر باشد ؟\r\nگفت مىخواهم كه روزى چند در وادى الحاد سيرى بكنم . به مطايبه گفتم اگر قيد نكاح از ميان برمىداريد بد نيست ، چنانچه گفته‌اند :\r\n برداشت غلّ شرع به تأييد ايزدى * از گردن زمانه على ذكره السلام \r\nخنده كرد و گذشت و چون به اشارت صاحب معامله :\r\n كه يك عنايت قاضى به از هزار گواه \r\nدر اعتقاديات دليرانه به اين پيران خرف كه صدر و قاضى و حكيم الملك و مخدوم الملك باشند درافتاده بحث مىكرد و هيچ تأمّل در كسر عرض ايشان روا نمىداشت و پادشاه را خوش مىآمد . خفيه به دست آصف خان مير بخشى پيغام فرستادند كه چرا با ما درمىافتى ؟ جواب مىداد كه ما نوكر مردىايم . همان حكايتى است كه نوكر بادنجان نيستم و در اندك فرصت يكان يكان را به قوت مصارعهء خود و معاونت پدر و مظاهرت خليفهء زمان و مساعدت بخت بر زمين ذلّ و هوان انداخت ، چنانچه گذشت و هيچ يكى از اهل اسلام جز حكيم ابو الفتح و ملا محمّد يزدى در بعضى مسايل با او مماشات نمىكرد چون مقاصد و مطالب\r\n\r\n\r\n","description":"","footnote":"\r\n( 1 ) . متن فارسى : « گفتيم » .\r\n","page_name":" 182 ","page_number":188},
  {"content":"\r\n\r\nديگر پيش آمد فقير خود را به گوشهء عزلت كشيدم .\r\n اذا عظم المطلوب قلّ المتاعب \r\nو آية فرار خواندم تا از نظر افتادم و آن همه آشنايى به بيگانگى كشيد و الحمد لله كه بدين خوشحالم .\r\n دل در تك‌وپو نشد نكو شد كه نشد * جز در تو فرونشد نكو شد كه نشد\r\nگفتى كه به رنجم ار نكو شد كارت * ديدى كه نكو نشد نكو شد كه نشد \r\nو نه خود را قابل رعايت و نه ايشان را لايق خدمت دانستم و سربه‌سر راضى شدم .\r\n بيا تا تكلف به يك سو نهيم * نه از تو قيام و نه از ما سلام \r\nو از دور گاه‌گاهى در صفّ نعال كورنش مىكردم و نظارگى بودم .\r\n كه صحبت برنيايد تا موافق نيست مشرب‌ها \r\nتا بعد از اين چه مقدار باشد .\r\n ديدم كه ديدن رخت از دور خوشتر است * صحبت گذاشتم ز تماشاييان شدم \r\nچون تفصيل آن جزييات و خصوصيات و انتظام اين وقايع به ترتيب سنوات در سلك تحرير از قبيل محالات بود به اين‌قدر اكتفا نموده شد و پناه به لطف ايزد تعالى كه در همه حال حافظ و معين بنده اوست بر انجاز وعدهء  فَإِنَّ حِزْبَ اللَّهِ هُمُ الْغالِبُونَ .   أَ لَيْسَ اللَّهُ بِكافٍ عَبْدَهُ  دليرى بر نوشتن اين قضايا كه از وادى حزم و احتياط به غايت دور بود كردم و خداى عزّ و جل گواه است  وَ كَفى بِاللَّهِ شَهِيداً  كه مقصود از اين نوشتن غير از درد دين و دلسوزى بر ملت مرحومهء اسلام كه عنقاوار روى به قاف غربت كشيده و سايهء بال خود از خاك‌نشينان حضيض گيتى باز گرفته چيزى ديگر نبود و نيست و از تعنت و حقد و حسد و تعصب به خدا پناه مىجويم .\r\n رضيت بما قسّم اللّه لى * و فوّضت امرى الى خالقى\r\nلقد احسن اللّه فيما مضى * كذلك يحسن فيما بقى \r\nو در اين سال حكيمى در فتح‌پور آمده گفت كه خانه‌يى مىتوان ساخت كه در هر چهار طرف آن آب باشد و در آن غوطه زده به خانه درآيند و آب نفاذ نكند . به اين\r\n\r\n","description":"","footnote":"","page_name":" 183 ","page_number":189},
  {"content":"\r\n\r\nتقرب حوضى بيست گز در بيست گز و عمق آن سه گز در صحن دولت‌خانه ساختند و درون آن حجرهء سنگين و بر سقف آن منارهء بلند بنا كردند و از هر چهار طرف آن حجره پل‌ها گذاشتند و دعوى حكيم چون قرابادينات دروغ برآمد و گريخته به جايى رفت ، اما حكيم على گيلانى بعد از هفده سال در لاهور آنچنان حوضى ساخت و مير حيدر معمايى « حوض حكيم على » تاريخ يافت و آن حوض ناتمام را از زر سياه كه به مبلغ بيست كرور رسيد پر ساختند و روزى با شيخ بنجهو نام قوالى خوش‌خوانى صوفى وضعى از مريدان شيخ ادهن جونپورى كه نامش تاريخ وفات مىشود صحبت داشته و خوشوقت شده و ميان تان‌سين و ديگر مغنّيان بىقرينهء هند را طلبيده او را بر آنها ترجيح داده فرمودند كه مجموع زر اين حوض را شيخ بنجهو ببرد . چون از حمل آن به او انعام فرمودند و باقى آن را در مدت سه سال كم و بيش به مصرف و غيرمصرف رسانيدند و هم در اين ايام از شيخ مبارك تعليم صرف هوايى گرفتند و پيش از آن روزى در وقت نمودن شيخ فيضى گفته بود كه شيخ ما تكلف ندارند ، فرمودند آرى ايشان همه تكلف‌ها را به شما گذاشته‌اند و شيخ بنجهو و ميان تان‌سين و همهء ارباب غنا را نزد شيخ فرستادند تا تشخيص نمايد . او به ميان تان‌سين گفت شنيده‌ايم كه تو هم چيزى مىتوانى گفت . تا آخر سرود او را به اصوات حيوانات تشبيه داده به هيچ برآورد .\r\nو در اين سال معصوم خان كوكهء ميرزا حكيم كه جوان‌مردانه و كارهاى عظيم از او به ظهور پيوسته بود از ميرزا رنجيده به ملازمت رسيد و منصب پانصدى يافته در ولايت بهار نامزد شد و آنجا با كالاپهار كه سردارى از افغانان به قوت و شوكت ممتاز بود جنگ كرده غالب آمد و از فتح‌پور فرمان هزارى و اسب و خلعت خاصه براى او فرستادند . چنين مىگويند كه او حضرت مرتضى على - كرم الله وجهه - را در خواب ديد كه گويا پنجهء مبارك خود بر پشت او زده‌اند و از بركت آن در هيچ جنگى پشت نداده و نشان پنجه بر پشت او هنوز ظاهر است .\r\n چه باك از موج بحر آن را كه باشد نوح كشتيبان \r\nو در ماه شوال سال مذكور ملاطيب را كه سفلهء رذل بود از كيتهل طلبيده تربيت نموده و اكثر تربيت‌ها از اين قبيل است ، ديوان صوبهء بهار و حاجىپور و راى\r\n\r\n","description":"","footnote":"","page_name":" 184 ","page_number":190},
  {"content":"\r\n\r\nپركهوتم به شرح ايضا بخشى و ملا مجدى سرهندى را كه سابقا پروانه‌نويس اسليم شاهى بود امين و شمشير خان خواجه‌سرا را صاحب اهتمام خالصه ساختند و ايشان به مقتضاى تسفّل كه لازمهء ارذال است آنجا رفته نه خدا را بنده بودند و نه پادشاه را رعيت و تحكمات و بدعت‌ها پديد آورده و وقتهاى نامعقول ناهنگام را كفايت خيال كرده سپاهى را رنجانيدند و معصوم خان را به زور باغى ساختند ، چنانچه عن‌قريب مذكور شود ، ان شاء الله تعالى . و هم در اين ماه مقصود جوهرى ميرزا مظفر حسين پيشكش‌هاى راجه على خان را از خانديس آورده گذرانيد تا بعد از چندگاهى گناه ميرزا را بخشيدند و در اين ايام به شرف دامادى مشرف ساخته او را رعايت فرمودند و در اين سال شهباز خان بخشى را با غازى خان بدخشى و شريف خان اتگه و غير آن بر سر رانا كيكا نامزد گردانيدند و رانا در كونبهل ميركه قلعهء مستحكم است درآمد و اين افواج فتح نمودند و آن ولايت را به غارت دادند و رانا شبى از قلعه به دررفت و به كوهستان ديگر پناه برد و در اين سال سلطان خواجه از مكهء معظمه معاودت نموده اسبان عربىنژاد و غلامى حبشى و هداياى ديگر نفيس آورده به منصب ارادت و صدارت رسيد و مير حاجى سال نهصد و هشتاد و شش به نام خواجه محمّد يحيى از نباير حضرت خواجه احرار - قدس الله روحه - قرار يافته چهار لك روپيه حواله ايشان نموده به تاريخ ماه شوال اين سال از اجمير روانهء مكهء معظمه ساختند و شيخ عبد النبى و مخدوم الملك را كه با يكديگر درافتاده باعث بىاعتقادى از سلف و خلف و موجب انحراف از دين قويم شده بودند به حكم اذا تعارضا تساقطا به جانب مكّه همراه اين قافله اخراج كردند تا در سال آينده به مقصد رسيده در ختم كار كه اعتبار آن راست از آلايش عارضى پاك گشته ايمان به سلامت بردند و علم كار خود آخر كرد « هو عزيز قوم ذلّوا » تاريخ يافته شد .\r\nو در اوايل سنهء سبع و ثمانين و تسعمائة ( 987 ) خبر رسيد كه خان جهان حاكم بنگاله فوت كرد . فرمانى مشتمل بر نوازش اسماعيل قلى خان برادرش نوشته مظفر خان را كه شرف ديوانى يافته بود حاكم آن ولايت و رضوى خان را بخشى و حكيم ابو الفتح را صدر و راى پترداس و مير ادهم را به شركت او ديوان اعتبار كرده از فتح‌پور نامزد گردانيدند .\r\n\r\n","description":"","footnote":"","page_name":" 185 ","page_number":191},
  {"content":"\r\n\r\nو در نوزدهم صفر اين سال فقير را حق سبحانه تعالى در سنّ چهل سالگى فرزندى دلبندى محيى الدين نام - طوّل الله عمره و رزّقه علما نافعا و عملا متقبلا - كرامت فرمود و مولد او در بساور است .\r\nو در اين سال ملا عشقى كه خطاب خانى داشت و ديوانى و مثنوى دارد مضحك با قاضى صدر الدين لاهورى به جانب كشمير به وكالت رفته بود آمد و به مصحوب محمد قاسم نام ايلچى على خان حاكم كشمير زعفران بسيار و مشك و قسطاس و شال و ديگر تنسوقات كشمير و تبت پيشكش آورد و در اين ولا حكيم على خويش حكيم الملك گيلانى را كه امروز در حكمت و طب و ساير علوم غريبه عديم المثل است همراه وكيلان عادل خان دكنى به بيجانگر فرستادند و در اين ايام مير نظام يزنهء ميرزا شاهرخ به رسم رسالت از بدخشان آمد و اسبان بدخشى و لعلهاى آبدار و قطارهاى شتر پيشكش گذرانيد و در اين ايام از بس كه طالب جمع رياست دينى با رياست دنيوى بودند و تبعيت ديگرى را تكليف مالايطاق مىدانستند ، شنيدند كه حضرت ختمى پناه - صلى الله عليه و سلم - و خلفاى راشدين و بعضى از سلاطين ذوى الاقتدار مثل امير تيمور صاحبقران و ميرزا الغ بيگ گوركان و غيرهم خود خطبه مىخواندند ، بنابراين ظاهرا متابعت اظهار نموده و حقيقت استعلان در اجتهاد منظور داشته در جمعه غرهء جمادى الاول از سال نهصد و هشتاد و هفت در مسجد جامع فتح‌پور كه نزديك به محل پادشاهى ساخته بودند مباشر امر خطير خطابت گشتند و به يكبارگى حصر شده به لرزه افتادند و به تشويش تمام اين سه بيت شيخ فيضى را به مدد ديگران نيم‌تمام خوانده از منبر فرود آمدند و امامت را به حافظ محمد امين خطيب حكم فرمودند و ابيات اين است كه :\r\n خداوندى كه ما را خسروى داد * دل دانا و بازوى قوى داد\r\nبه عدل و داد ما را رهنمون كرد * به جز عدل از خيال ما برون كرد\r\nبود وصفش ز حدّ فهم برتر * تعالى شانه الله اكبر \r\nو در اين ايام چون طعن در عقايد اسلامى و مسايل فرعيه شايع بوده و بدبختى چند از هندوان و مسلمانان هندو مزاج قدح صريح در نبوت مىكردند . علماى سوء بىدين در تصنيفات از خطيه تبرا مىآورند و اكتفا به توحيد كرده القاب پادشاهى\r\n\r\n","description":"","footnote":"","page_name":" 186 ","page_number":192},
  {"content":"\r\n\r\nمىنوشتند و مجال نداشتند كه نام حضرت رسالت - صلى الله عليه و آله و سلم - علىرغم الكذابين ببرند و اين معنى باعث بدنامى عام گشت و تخم فساد و فتنه در ولايت سركشيدن گرفت و باوجوداين مردم ارذال و سفله از خواص و عوام قلاده ارادت بر گردن انداخته خود را مريد مىناميدند و از اميد و ترس مريد مىشدند و كلمة الحق بر زبان جارى شدن ممكن نبود .\r\nو در اين ايام مظفر خان حاكم بنگاله مع پنج لك روپيه نقد و ديگر تحفه‌هاى نامى از فيل و پارچه كه از حد حصر افزون باشد پيشكش فرستاد و سى و نه فيل از محمّد معصوم كابلى نيز به نظر گذشت و در جمعهء ديگر اين ماه فقرا و مستحقين را در ميدان چوگان جمع ساختند و خود بدانجا رفتند و قريب يك لك كس از زن و مرد داخل آن محوطه گشتند و سلطان خواجه صدر و قليج خان يك‌يك را زر انعام مىدادند و هشتاد كس از عورات و اطفال در آن روز محشر ته دست و پاى هلاك شدند و از كمر بعضى عورات كه شوهران ايشان در بنگاله مرده بودند هميانهاى پر از اشرفى و روپيه برآمد و اين معنى باعث بىاعتقادى از جميع فقرا شد و حكم كردند كه من‌بعد اندك مردم را مىآورده باشند و بعد از اندك زمانى آن رسم را هم زود بر طرف ساختند و هم در اين ايام قطب الدين محمّد خان اتگه را اتاليق شاهزادهء بزرگ گردانيده مجلس عظيم نهادند . او فيلان نامدار و ديگر پيشكش لايق منصب خود گذرانيده ، چنانچه رسم و قاعده مىباشد شاهزاده را بر دوش برداشته طبق‌هاى زر و جواهر نثار فرمود .\r\nو در اين سال ايلچى عبد الله خان اوزبك به مصحوب مكتوبى محبت‌انگيز از ماوراء النهر آمد و ميرزا فولاد برلاس را با خواجه خطيب كه از آدمىزاده‌هاى بخارا بود با تحف و هدايا همراه او فرستاد و ختم‌نامه بر اين بود كه :\r\n چو ما دوست باشيم با يكدگر * بود بحر و بر ايمن از شور و شر \r\nو در اين ايام محضرى به خطّ و مهر مخدوم الملك و شيخ عبد النبى صدر الصدور و قاضى جلال الدين ملتانى كه قاضى القضاة بود و صدر جهان مفتى ملك و شيخ مبارك كه اعلم العلماى زمان بود و غازى خان بدخشى كه در علم معقول بىنظير بود در باب تفضيل امام عادل مطلقا بر مجتهد و تجويز ترجيح او\r\n\r\n","description":"","footnote":"","page_name":" 187 ","page_number":193},
  {"content":"\r\n\r\nروايت مرحومه را در مسألهء مختلف فيها درست كردند تا هيچ كس را از ايشان مجال انكار بر احكام چه شرعى چه ملكى نباشد و به خودى خود ملزم شوند و سخن در آن باب به اطناب كشيد . مبحث اين بود كه اطلاق لفظ اجتهاد و مجتهد بر كه توان نمود و امام عادل داناى مصالح ملكى را كه به مراتب بهتر از مجتهدين است مىرسد كه به حسب مصلحت وقت و اقتضاى زمان مسأله مختلف فيها را امضا فرمايد تا بالاخره بعضى به طوع و بعضى به كره بر آن تذكره مهرها كردند و صورت آن به جنس نقل نموده مىشود :\r\n\r\nمحضر\r\nمقصود از تشييد اين مبانى و تمهيد اين معانى آنكه چون هندوستان - صينت عن الحدثان - به ميامن معدلت سلطانى و تربيت جهانبانى مركز امن و امان و دايرهء عدل و احسان شده طوايف انام از خواص و عوام خصوصا علماى عرفان شعار و فضلاى دقايق آثار كه هاديان باديهء نجات و سالكان مسالك اوتوا العلم درجات‌اند از عرب و عجم رو بدين ديار نهاده توطن اختيار نمودند . جمهور علماى فحول كه جامع فروع و اصول و حاوى معقول و منقول‌اند و به دين و ديانت و صيانت اتصاف دارند ، بعد از تدبير وافى و تأمّل كافى در غوامض معانى آيهء كريمه  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  و احاديث صحيح : انّ احبّ النّاس الى اللّه يوم القيمة امام عادل من يطع الامير فقد اطاعنى و من يعص الأمير فقد عصانى و غير ذلك من الشّواهد العقليّه و الدّلائل النقليّه قرار داده حكم نمودند كه مرتبهء سلطان عادل عند اللّه زياده از مرتبهء مجتهد است و حضرت سلطان الاسلام كهف الانام امير المؤمنين ظل الله على العالمين ابو الفتح جلال الدين محمّد اكبر پادشاه غازى خلد الله ملكه ابدا - اعدل و اعقل و اعلم بالله‌اند بنابر آن اگر در مسائل دين كه بين المجتهدين مختلف فيها است به ذهن ثاقب و فكر صايب خود يك جانب را از اختلاف به جهت تسهيل معيشت بنى آدم و مصلحت انتظام عالم اختيار نموده به آن جانب حكم فرمايند متفق عليه مىشود و اتّباع آن بر عموم برايا و كافّهء رعايا لازم و متحتّم است و ايضا اگر به موجب راى صواب‌نماى خود حكمى را از احكام قرار\r\n\r\n","description":"","footnote":"","page_name":" 188 ","page_number":194},
  {"content":"\r\n\r\nدهند كه مخالف نصى نباشد و سبب ترفيه عالميان بوده باشد عمل بر آن نمودن بر همه كس لازم و متحتّم است و مخالفت آن موجب سخط اخروى و خسران دينى و دنيوى است و اين مسطور صدق وفور حسبة لله و اظهار الاجراء حقوق الاسلام به محضر علماى دين و فقهاى مهتدين تحرير يافت و كان ذلك فى شهر رجب سنة سبع و ثمانين و تسعمائة ( 987 ) و مسوّدهء آن محضر به خط شيخ مبارك بود و ديگران به كره نوشتند و شيخ مبارك به طوع در ذيل آن نوشت كه اين امرى است كه من به جان و دل خواهان و از سالها باز منتظر آن بودم و بعد از آنكه فتوى به دست آوردند راه اجتهاد مفتوح گشت و اعقليت امام متحقق شد و معارضى نماند و تحليل و تحريم موقوف گشت و اعقليت امام بر حكم شرع بشد اسلام را تقليد ناميدند . و حال شيخ ابو الفضل بعينه چون حال حيرتى شاعر سمرقندى بود كه از بس ايذا كه از ماوراء النهريان بارد مزاج كشيد بر رغم ايشان به كهنه مؤمنان عراق يار شده راه بىراهه اختيار كرده و و اخترت النّار على العار در باب او درست نشست .\r\nو در شانزدهم ماه رجب اين سال به جانب اجمير روان شدند و بعد آن تا اليوم چهارده سال باشد كه عطفهء عنانى به آن طرف واقع نشده و بيست و پنجم شعبان از پنج كروهى اجمير پياده شده شرف زيارت دريافتند و عقلا خنده‌زنان مىگفتند كه عجب كل العجب آنكه با خواجه اجميرى اين همه اعتقاد و به اصل الاصول كه از كه در هر گوشه صد هزاران هزار ولى كامل و مكمّل همچون خواجه - قدس الله سره العزيز - گوشهء دامن او برخاسته‌اند آن همه انكار :\r\n پرى نهفته رخ و ديو در كرشمه و ناز * بسوخت عقل ز حيرت كه اين چه بو العجبى است\r\nدرين چمن گل بىخار كس نچيد آرى * چراغ مصطفوى با شرار بو لهبى است \r\nو بعد از روان شدن مخدوم الملك و شيخ عبد النبى خلق را به خلق قرآن و توغل در استحالهء وحى و تشكيك در نبوات و امامات امتحان كردند و به وجود جنّ و ملك و ساير مغيبات و معجزات و كرامات انكار صريح آوردند و تواتر قرآن و ثبوت\r\n\r\n","description":"","footnote":"","page_name":" 189 ","page_number":195},
  {"content":"\r\n\r\nكلاميت آن و بقاى روح بعد از اضمحلال بدن و ثواب و عقاب را به غير از طريق تناسخ محال شمردند و امثال اين ابيات را متمسك مىآوردند :\r\n از حقيقت به دست كورى چند * مصحفى ماند و كهنه گورى چند\r\nگور با كس سخن نمىگويد * سرّ قرآن كسى نمىجويد \r\n*\r\n عيد آمد و كارها نكو خواهد كرد * چون روى عروس\r\nساقى مى ناب در سبو خواهد كرد * چون خون خروس\r\nافسار نماز و پوزبند روزه * يك بار دگر\r\nاز گردن اين خران فروخواهد كرد * افسوس افسوس \r\nقرار دادند كه به كلمهء لا إله الا الله ، اكبر خليفة الله علانيه تكليف نمايند ، غايتش از ظهور خلل ملاحظه نموده در اندرون حرم به گفتن چند كسى اكتفا نمودند و « فتنه‌هاى امت » تاريخ يافته شد و در باب ترك تقليد دين مبين قطب الدين محمّد خان و شهباز خان و امثال ايشان را ترغيب كردند و ايشان امتناع آوردند و قطب الدين خان گفت پادشاهان ولايت چون خوندگار روم و غير ايشان كه اين سخنان شنوند چه گويند ، همه همين دين دارند خواه تقليدى باشد خواه نه و از روى تعرض فرمودند كه تو براى خاطر خوندگار روم غايبانه از جانب او اين درشتى مىكنى و جاى از براى خود ، وقتى كه از اينجا به روى پيدا كرده‌اى تا اعتبار يا بى .\r\nهمانجا برو و شهباز خان نيز تيز و تند در اين وادى درآمده بيربر سگ جهنمى را كه طعن صريح در دين مىكرد ، دشنام صريح داده گفت كه اى كافر ملعون حالا تو هم اين‌چنين سخنان مىگويى ؟ ما از عهدهء تو مىتوانيم برآمد و كار به بىمزگى كشيد و به شهباز خان به‌خصوص و به ديگران به طريق اجمال فرمودند كه مىفرماييم كه كفش پرنجاست بر دهن‌هاى شما بزنند و در همين ايام ترسون محمّد خان حاكم پتن از گجرات رسيد و در اين سال قاضى على بغدادى كه براى تحقيق و ضبط اراضى مدد معاش و تداخل بر رسم شيخ عبد النبى منصوب گردانيده بودند ، هزاريان و پانصديان ائمه را تا صدى از نظر مىگذرانيد و اكثر زمين آنها را مىبردند و از گاو\r\n\r\n","description":"","footnote":"","page_name":" 190 ","page_number":196},
  {"content":"\r\n\r\nغذوى گرفته « 1 » اندكى مىگذاشتند و به اين تقريب اعتبار خاندان اكابر و اعيان و معارف و مشاهير از شهرها برافتاد و فرزندان هيچ طايفه چون آدمىزادگان هند ناقابل نماندند  فَخَلَفَ مِنْ بَعْدِهِمْ خَلْفٌ أَضاعُوا الصَّلاةَ وَ اتَّبَعُوا الشَّهَواتِ  و مدارس و مساجد مدروس و اكثرى جلاى وطن شدند و اولاد ناقابل ايشان كه ماند به مرور به پاجىگرى نام برآوردند .\r\n مدارس از علما آنچنان بود خالى * كه ماه روزه ز ميخواره خانهء خمّار\r\nبرند تختهء لوح اديب از پى نرد * كنند مصحف قارى گرو به وجه قمار \r\nو درشتى بسيار به حكيم الملك از جهت مخالفت او با شيخ ابو الفضل كه او را فضله مىگفت نموده ، عاقبة الامر حكم اخراج به جانب مكّه فرمودند و در ماه مبارك رمضان اين سال قاضى على مذكور فقير را نيز كه از خدمت بازمانده خود را به زعم خود از جملهء منسيان ساخته بودم در بلدهء اجمير از نظر گذرانيد و هزار بيگه مدد معاش را كه ضايع‌كنندهء روزگار است شنوانيد .\r\n به درگاه حكام درگاه و بيگه * روى تا كنى بيگهء چند حاصل \r\nفرمودند كه پندارم در فرمان او قيدى مهم شده بود ، عرض كرد كه بلى به شرط خدمت فرمودند كه بپرسيد كه مگر ضعفى داشت كه از خدمت ماند . غازى خان بدخشى در بديهه گفت كه ضعف طالع داشت و هركدام از مقربان به جهت حق امامت سابق كه در آن ايام با نماز بر طرف شده بود سفارش‌ها نمودند و شهباز خان بخشى گفت كه او هميشه در خدمت مىباشد . جواب دادند كه ما كسى را خدمت به زور نمىفرماييم ، اگر داعيهء خدمت ندارد زمين او مناصفه باشد . فى الحال تسليم كردم و اين معنى بسيار گران آمد و روى برتافتند و چون قاضى على مكرّرا به عرض رسانيد كه در حقّ او چه حكم مىشود بعد از مبالغه فرمودند كه شيخ عبد النبى را كه هنوز در اردو بود بپرسند كه او بىشرط خدمت استحقاق چه‌قدر زمين داشت ؟\r\n\r\n\r\n","description":"","footnote":"\r\n( 1 ) . در متن فارسى : « و از گاو غددوسى ( ) گفته اندكى مىگذاشتند . » ، در ترجمهء انگليسى عبارت فوق چنين است :\r\n « . . . and taking the very calf from the cow left them precious little . » \r\nو در پاورقى افزوده است : غددوسى  instead of  غذوى گرفته  I propose to read  ( جلد 2 ، ص 282 و پاورقى ) .\r\nغذوى : بزغاله و بره‌خواه شيرخوار باشد يا نباشد و بچهء شكمى بز و ميش و ستور با بچه فروخته شده ( ناظم الاطبا ) .\r\n","page_name":" 191 ","page_number":197},
  {"content":"\r\n\r\nشيخ به دست مولانا الهداد امروهه مرحوم پيغام فرستاد كه چون عيالمند است و خرج هم شنيده مىشود كه دارد ما هم اين‌قدر كه فرموده‌اند هشتصد يا هفتصد بيگه تجويز مىكرديم و مقربان اين عرض را مناسب نديدند و مرا مبالغه بر التزام خدمت كردند ، خواهى نخواهى باز به دام افتادم .\r\n مرغ زيرك چون به دام افتد تحمل بايدش \r\nو اين همه به تقريب قبول نانمودن داغ بود كه بارها مكرر حكم به آن فرمودند و به زبان حال و مقال همين مىگفتم :\r\n شادم كه يك سوار ندارم پياده هم * فارغ ز قيد شاهم و از شاهزاده هم \r\nو در اين سال هم تمغا و هم جزيه كه حاصل آن به چند كرور مىرسيد بر طرف ساختند و فرامين در تأكيد اين امر صادر شد و هم در اين سال محمّد معصوم خان پسر معين الدين احمد خان فرنخودى كه حكومت جونپور داشت به درگاه آمده باز رخصت جونپور يافت و ملا محمّد يزدى را به قاضى القضاتى آنجا مقرر ساختند و حكومت دهلى به محب على خان پسر مير خليفه تفويض يافت و ملا محمّد يزدى در صوبهء جونپور رفته فتوى به وجوب خروج و بغى بر پادشاه داد تا محمّد معصوم كابلى و محمّد معصوم خان فرنخودى و مير معز الملك و نيابت خان و عرب بهادر و ديگران تيغ‌ها كشيده هرجا چنان كه مذكور شود جنگ‌هاى عظيم كردند و ائمّه مىگفتند كه پادشاه در زمين مدد معاش ما و خداى عزّ و جل در ملك او تداخل نمود ارحم ترحم عاقبت مهتر سعادت كه پيشرو خانى خطاب دارد ، وقتى كه نزد معصوم خان جونپورى رفته بازگشت ، حقيقت فتوى ملا محمّد يزدى را به عرض رسانيد تا مير معز الملك و ملا محمّد يزدى را به تقريبى از جونپور طلبيدند . چون به فيروزآباد كه هيجده كروهى آگره است رسيدند . حكمى فرستادند كه سواران را از ايشان جدا ساخته و هر دو را به كشتى نشانده و از آب جون گذرانيده به جانب گواليار برند و متعاقب حكمى ديگر مىرسد كه اين‌ها را ضايع سازند و موكلان در كشتى ديگر مىنشينند و ايشان را در كشتى ديگر كهنه مىنشانند ، آخر در قعر آب به ملاحان مىگويند تا كشتى عمر اين هر دو را در گرداب فنا غرق مىسازند و بعد از چند روزى قاضى يعقوب از بنگاله مىرسد و او را هم متعاقب ايشان مىفرستند و\r\n\r\n","description":"","footnote":"","page_name":" 192 ","page_number":198},
  {"content":"\r\n\r\nيكان يكان را از ملايان كه از او توهم بىاخلاصى داشتند در نهان‌خانهء عدم مىفرستادند و علماى لاهور را جلاى وطن ساخته هركدام را چون سلك منثور از هم گسستند از آن جمله قاضى صدر الدين لاهورى را كه تحقيق او زياده از مخدوم الملك بود به قضاى بهروج از گجرات و ملا عبد الشكور گول دار را به قضاى جونپور و ملا محمّد معصوم را به بهار نامزد گردانيدند و شيخ منور را به مالوه جلاى وطن كردند و صدارت آن صوبه به دو تفويض يافت بر اين قياس هركدام در غربت مقضى المرام شدند ، اما شيخ معين نبيرهء مولاناى معين واعظ مشهور را به جهت كبر سنّ و اطلاق اسم شيخى بر او از ملايان كه مقلد محض و دشمن دين و نادولت خواه و فقير كهنه فلاكتى قرار يافته‌اند مستثنى ساخته و متعرض نشده در لاهور ماندند تا آنكه در سنهء نهصد و نود پنج درگذشت و حاجى ابراهيم سرهندى را صدر گجرات ساخته فرستادند و او ذخيره و زر بسيار به رشوت از ائمّه گرفت و زر فراوان جمع كرد و اگر نمىدادند مدد معاش را بازيافت مىنمود و اين معنى به عرض رسيد كه داعيهء رفتن به دكهن هم داشت تا به تهمت بغى از آنجا طلبيده به حكيم عين الملك سپردند و در مجالس شب‌ها مىطلبيدند . او رساله‌يى مشتمل بر نقل دروغ از بزرگان دين خوش‌آمد خيال كرده گذرانيد و آن جعل و لباس ظاهر شد .\r\nحاصل آنكه عبارتى جعلى از شيخ ابن عربى - قدس الله سره - در كتابى كهنهء كرم‌خورده به خط مجهول نوشت كه صاحب زمان زنان بسيار خواهد داشت و ريش‌تراش خواهد بود و صفتى چند كه در خليفة الزمان بود درج كرد و با وى به سر عنايت آمده در سلك باريافتگان پايهء قرب درآوردند و موافق نقل حاجى ابراهيم در رسالهء كهنه از كتب ملا ابو سعيد برادرزاده ميان مان پانىپتى حديثى موضوع گذرانيده بودند كه پسر صحابى مترّش در نظر آن حضرت - صلى الله عليه و آله و سلم - آمد . فرمودند كه اهل بهشت به اين هيأت خواهند بود . چون به شاه فتح الله و شيخ ابو الفضل و حكيم ابو الفتح بحث‌هاى دليرانه مىكرد و مذمت‌ها مىنمود ، به قلعهء رنتهنبور فرستادند تا بمرد و جثهء او را بعد از انداختن پايان قلعه يافتند كه با پارچه‌هاى طولانى بسته بود و شهرت چنان يافت كه خود را از بالاى قلعه مىانداخت و اين واقعه در سنهء نهصد و نود و چهار روى نمود .\r\n\r\n","description":"","footnote":"","page_name":" 193 ","page_number":199},
  {"content":"\r\n\r\n فامسينا من الدّنيا بجنّات كفردوس * و اصبحنا بلا دار كأن لم تغن بالامس \r\nو علمى كه مردم خوانده بودند و بال و سبب زوال ايشان شد و علما و مشايخ مقتداى اطراف را فرامين فرستاده به درگاه مىطلبيدند و مدد معاش و اوقات را خود تحقيق مىنمودند و همه را موافق توره تسليم و تعظيم فرموده و صحبت به او در خلوت با جلوت داشته به مقتضاى رأى خويش قدرى زمين مقرر مىداشتند و هركسى را كه مىدانستند كه مريد مىگيرد يا مجلس سماع يا نوع قلابى دارد آن را دكان ناميده يا در قلاع مىكشيدند ، يا اخراج به جانب بنگاله و بكر مىنمودند و اين معركه پيوسته در گرد بود ، پيران معمّر و شيخان فانى مرحوم‌تر از ديگران بودند و تفصيل اين تطويل دارد ، بنابر آن فرامين صوفيه صاحب سماع و اهل ذوق مقيد به امضاى مستوفيان هندو شد و از بد حالى حال فراموش كردند و جلاى وطن يافته در موش‌خانه‌ها خزيدند و وضع منقلب گشت .\r\n چنان قحط سالى شد اندر دمشق * كه ياران فراموش كردند عشق\r\nچنان آسمان بر زمين شد بخيل * كه لب تر نكردند زرع و نخيل \r\nو الحق آن مجالس خنك و آن حالت‌هاى افسرده و آن حركات زشت و آن تكلفات بىراه و آن صوفيان مرائى نابرخوردار اكثرى قابل همين بودند كه برافتند .\r\n آن نه صوفىگرى و آزاديست * بلكه كيدىگرى و قوّاديست\r\nدزدى و راهزنى بهتر از اين * كفن از مرده كنى بهتر از اين \r\nهرچند مىخواهم كه اين عجاله پاره معنى تاريخى هم داشته باشد ، قلم از دست بىاختيار به جانب ديگر و طرح و وضع جديد زمانه و سخنان مذهب و ملت نو كه سوختهء آنم مىرود .\r\n و اخلاق كافور اذا شئت مدحه * و ان لم اشأ تملى على و اكتب\r\nكش مىكنى به خانهء خاوند مىرود \r\nكاشكى از اين خلاص مىيافتم ، اما چه كنم كه :\r\n ذهب اللّذين يعاش فى اكنافهم * و بقيت فى خلف كجلد الاجرب \r\n\r\n","description":"","footnote":"","page_name":" 194 ","page_number":200},
  {"content":"\r\n\r\n خطابى با فلك كردم كه از تيغ جفا كشتى * شهان مجلس‌آراى و جوانمردان برمك را\r\nزمام حلّ و عقد خود نهادى در كف قومى * كه از روى كرم باشد بر ايشانان شرف سگ را ( ؟ )\r\nهمان در گوش جانم گفت فارغ باش خوش مىزى * كه سبلت بركند ايام هر ده روز يك‌يك را \r\nو در اين سال مظفر خان به بنگاله رفته در معاملات سخت‌گيرى بنياد كرده و امراى آن حدود را متأذّى و متضرّر ساختن گرفت و جايگير اكثرى را بازيافت نموده و رسم داغ و محلى به طرز دربار و محاسبات به رسم كهنه در ميان آورد .\r\n مشو در حساب جهان سخت‌گير * كه هر سختگيرى شود سخت مير\r\nبه آسان گذارى دمى مىگذار * كه آسان زيد مرد آسان گذار \r\nو بابا خان قاقشال و خالدى خان كه از اعيان و اساطين بودند هرچند استعفاى داغ و التماس مقرر داشتن جايگير نمودند طرفى نبست و به جهت بازيافت زر جايگيرى كه بىداغ و محلى گرفته بود ، خالدى خان را مقيد ساخت و كف پايى فرمود . اتفاقا در همان ايام فرمانى به نام او رفت به اين مضمون كه روشن بيگ نامى نوكر ميرزا محمّد حكيم را كه از كابل به بنگاله رفت به سياست برساند . مظفر خان او را از ميان قاقشالان برآورده و بابا خان را سخنان درشت گفته و فرمان نموده بر سر ديوان گردن روشن بيگ زدن فرمود و همهء سپاهيان از آنجا از معاينهء اين حال بر خود لرزيده به اتفاق سرها تراشيده و طاقىهاى مغولى پوشيده اظهار كلمهء عصيان نمودند و در شهر گور كه بر زبان قديم آن را لكهنوتى مىگفتند جمع شده اموال مظفر خان را هرجا كه يافتند به غارت بردند و مظفر خان كشتىهاى بسيار جمع كرده حكيم ابو الفتح و پترداس « 1 » را فرمود تا به افواج خويش در برابر قاقشالان رفتند و معلوم است كه از حكيم ابو الفتح كه يار بزم بود نه رزم و از پترداس هندوى نويسنده بر اين قياس چه آثار جلادت به ظهور رسيده باشد و به مظفر خان فرمان استمالت\r\n\r\n\r\n","description":"","footnote":"\r\n( 1 ) . در متن فارسى : تپرداس ، در ترجمهء انگليسى احتمال داده است كه بايد « پترداس » باشد نه « تپرداس » ( جلد 2 ، پاورقى صفحهء 289 ) .\r\n","page_name":" 195 ","page_number":201},
  {"content":"\r\n\r\nاشتمال جماعت قاقشالان و تقرّر جايگير ايشان كه در آن ايام رفته بود به قاقشالان فرستاده پيغام دادند كه رضوى خان و پترداس را فرستند تا خاطر جمع دارند و نام برده‌ها را با مير ابو اسحاق پسر مير سيد رفيع الدين محدث روانه گردانيد ، ايشان همه را در بند كشيده بازار محاربه گرم‌تر ساختند . در همين اثنا ملا طيب و راى پرشهوتم « 1 » بخشى كه جايگير معصوم خان كابلى و عرب بهادر و ساير امراى بهار را به يك قلم تغير داده و بنياد بدسلوكى كرده و تجبر و تكبر بيش از اندازه پيش آورده ايشان را به زور باغى ساخته بودند با جمعيت خويش از آب جوسا گذشته به جنگ معصوم خان رفتند و عرب بهادر غافل بر سررسيده راى پرشهوتم را به قتل رسانيده و غنيمت بسيار يافته بعد از ارسال رسل و رسايل به عزم اتّفاق بابا خان قاقشال به گرهى شتافتند و از جانب مظفر خان خواجه شمس الدين محمّد خوافى كه حالا ديوان كل است در گرهى سر راه بر ايشان گرفت و معصوم خان به جنگ غالب آمده و به قاقشالان يكى شده و از آب گنگ گذشته بر سر مظفر خان آمد . مظفر خان در قلعهء تانده كه چارديوارى كهنه بيش نمانده بود ، متحصن شد و وزير خان جميل بيگ كه از امراى قديم الخدمت بود به اتفاق جان محمّد خان بهبودى و ديگر سپاهيان به مخالفان درآمدند و حكيم ابو الفتح و خواجه شمس الدين و اكثر اعيان را دستگير ساختند و اين هر دو سردار با راى پترداس به نوعى از حبس خلاص يافته به مدد زمين‌داران خود را به حاجىپور رسانيدند و حكيم نور الدين قرارى در آن فترات از عالم درگذشت و قاقشالان و معصوم خان ، مظفر خان ، را به قول و عهد از قلعهء تانده برآورده بعد از انواع عقوبت به آن عالم فرستادند و اموال و اشياى او را سرمايهء استظهار ساخته جمعيت گرفتند و تمام ولايت بنگاله و بهار را متصرف شده جمعيت سوار و پيادهء بسيار به هم رسانيدند و ميرزا شرف الدين حسين را كه از بند قاسم على خان بقال حاكم كالپى به بنگاله فرستاده بودند از قيد برآورده به سردارى برداشتند و فتنهء عظيم قايم شد و راجه تودرمل با صادق محمّد خان و ترسون محمّد خان و ساير امراى عظام براى قلع مادهء اين فساد از فتح‌پور نامزد گشتند و محب على خان حاكم رهتاس و محمّد معصوم خان فرنخودى حاكم جونپور و ديگر\r\n\r\n\r\n","description":"","footnote":"\r\n( 1 ) . در متن فارسى : « پركهوتم » .\r\n","page_name":" 196 ","page_number":202},
  {"content":"\r\n\r\nجايگيرداران نواحى به كمك راجه تعين يافته و هنوز در راه بودند كه شاهم خان جلاير با سعيد خان بدخشى جنگ كرده او را به قتل رسانيد . محمّد معصوم جونپورى سه هزار سوار كارآزموده مسلح و مكمل به نظر راجه درآورد . اما آثار خروج از حركات و سكنات او ظاهر بود و راجه اين معنى را فهميده او را به انواع تسلى مىداد و حقيقت حال نوشته به درگاه فرستاد و محمّد معصوم خان كابلى و قاقشالان و ميرزا شرف الدين حسين با سى هزار سوار جرّار و پانصد فيل و كشتى فراوان و توپخانه آراسته در نواحى قصبهء منگير قصد محاربه و مقابله نمودند و راجه از ممرّ نااعتمادى لشكر كه همه واقعه طلب بودند مصلحت جنگ ميدان نديده در قلعهء منگير تحصن جسته هر روز جدل داشت و در اين لشكر عسرت بسيار روى نمود . در اين حين زين الدين كنبو خويش شهباز خان يك لك روپيه به داكچوكى از راه آب برده به راجه رسانيد تا مدد خرجى چند روز شد و همين‌طور يك لك روپيه در سر هرچند روزى گاهى به دست دريا خان آبدار و گاهى سرمدى و گاهى پسر سيته بهگوان داس خزانچى مىفرستادند و خبر به توالى مىرسيد و از جملهء داكچوكيان قاضىزاده صاحب حسن ناقص عقل عبد الحى خواص پسر قاضى صدر الدين سنبلى كه او نيز از خبط سخنان در مذهب و ملت مىگفت ، جوان مرگ شده كشتى عمر او به غرقاب بلا رفت . در اين هنگام همايون فرملى پسر شاه فرملى مشهور كه او را همايون قلى خان خطاب داده بودند و در وقت گفت‌وگوى مسلمانىهاى جديد و تكليف و امتحان مردم در اجمير آن معاملات هول‌انگيز را ديده بود به اتفاق ترخان ديوانه از لشكر راجه گريخته به مخالفان پيوست . اتفاقا در امتداد ايام محاصرهء بابا خان قاقشال از بيمارى صعب مشرف بر موت گشت و جبارى پسر مجنون خان قاقشال كه ركن ركين آن جماعت بود و الحال در خدمت است و رعايت يافته به تقريب ضعف بابا خان ارادهء رفتن نمود و جمعيت آن جماعت از هم گسست و معصوم خان كابلى به ضرورت به جانب بهار شتافت و عرب بهادر از آنجا به ايلغار رفت تا پتنه را متصرف شود و خزانهء پادشاهى را به دست آورد . بهار خان خاص خيل كه به سيد عارف مشهور بود در قلعهء پتنه متحصن شد و راجه تودرمل ، معصوم خان فرنخودى را با جمعى به كمك بهار خان\r\n\r\n","description":"","footnote":"","page_name":" 197 ","page_number":203},
  {"content":"\r\n\r\nفرستاده عرب چون تاب مقاومت آن جماعت نداشت خود را به جانب گچپتى « 1 » كه زمين‌دار مشهور است كشيد و راجه و صادق خان با بقيهء امرا به قصد استيصال معصوم خان كابلى متوجه بهار شدند ، او شبخون آورد . اتفاقا بر سر منزل صادق خان ريخت و در آن شب ، تار ماه بيگ نام سردارى بزرگ كه با الغ خان حبشى تركيب يافته به قراولى تعين شده بود كشته شد و الغ خان به دررفت و صادق خان ثبات‌قدم ورزيد و معصوم خان حسب الامكان جنگ مردانه كرد و چون ديد كه كارى نگشوده مانده و روان شد و در آن اولكاى وسيع قزاق مىگشت تا آخر پناه به عيسى خان زمين‌دار اوريسه برد كه در اين ولا دو صد و پنجاه فيل و ساير تحف نفيس به مقدار چهار لك روپيه و طلاآلات و اگر و قماش و پارچه غيرمكرر به دست سعيد خان مغول به درگاه فرستاد و تا الحال همانجاست و آن صوبه تا گرهى به تصرف افواج پادشاهى درآمد و در اين ايام شجاعت خان و پسرش قايم خان را كه از اهل نغمهء مقررى بود و جوان ظريف و نازك و پدر و پسر هر دو به حسب طلب از سارنگ‌پور متوجه فتح‌پور شده بودند ، نوكران ايشان به جهت بدسلوكى و بدمعاملگى و بدعهدى و رذالت كه لازمهء سردار عهد شده به قتل رسانيده متفرق شدند . مىگويند كه روزى سايلى از شجاعت خان و ديگر خوانين كه به دربار نشسته بودند چيزى طلبيد ، او بعد از الحاح بسيار جواب داد كه بابا پل خيرات تو را داخل برآورد ما نساخته‌اند . بعد از اين واقعه شريف خان اتگه را به مالوه به جاى او نامزد كرده و به منزل او رفته و مهمانى عظيم گرفته بدان صوب روانه ساختند .\r\nو در اين سال ، خان اعظم را كه از مدتى باز نظر بند بود از آگره طلبيده و نوازش نموده با پنج هزار سوار به حكومت بنگاله نامزد گردانيدند و شهباز خان را از ولايت رانا طلبيده به افواج آراسته به كمك خان اعظم تعين كردند تا به سرحد حاجىپور رسيده و جنگل كچيتى را بريده عرب بهادر را از آنجا برآورد .\r\nدر اين سال حكيم الملك گيلانى را از جملهء ناموافقان در مذهب و مشرب شمرده با مبلغ پنج لك روپيه در وجه انعام مستحقان از شرفا و ضعفا به جانب مكّهء معظمه ، چنانچه گذشت ، روانه گردانيدند و تا آخر عمر همانجا ماند .\r\n\r\n\r\n","description":"","footnote":"\r\n( 1 ) . نسخه : كحپتى .\r\n","page_name":" 198 ","page_number":204},
  {"content":"\r\n\r\n از سر كوى تو نمىجنبم * آسمان نيستم زمينم من \r\nو هرچند فرمان طلب رفت ، نيامد و خود را به حق سپرد و در اين سال مشايخ نامدار را از اطراف و اكناف طلبيده با هركدام صحبت خاص داشته تحقيق چيزها مىنمودند و اكثرى خوش‌آمدى و طالب بيگهء چند كه خاك بر سر آن باد و چاپلوسى و تملّق « 1 » و لعنهء ظاهر شدند و مقصود اصلى اظهار خارق بود آن خود نصيب اعداست ، ماند اخلاق از ترك و تجريد و توكل و استغنا و علو همت و آن هم بر وجه كمال از همه مسلوب ديدند ، از اين ممر بدگمانى به جاهاى ديگر سرايت كرد .\r\n پوشيده مرقعند اين خامى چند * بگرفته به طامات الف لامى چند\r\nنارفته ره صدق و صفا گامى چند * بد نام‌كنندهء نكو نامى چند \r\nاز آن جمله شيخ چانيلده « 2 » خليفهء اعظم شيخ عبد العزيز ساكن قصبهء سيوهنه به حسب حكم در عبادت خانه فرود آمد و نماز معكوس نمودن و فروختن گرفت و حكم كرد كه فلان حرم پسر خواهد زاييد . اتفاقا دختر زاد و حركات بارد ظاهر ساخت و همچنين سيد هاشم فيروزآبادى به صد طرفگى آن دوكانى وا كرد و باعث بىاعتقادى از مشايخ سلف شدند ، اما چون شيخ متّهى افغان كاسى « 3 » را از پنجاب طلبيدند به مقتضاى امتثال پياده همراه قاصدان از خانقاه روان شد تا محفهء او را از دنبال آوردند و در فتح‌پور به خانهء شيخ جمال بختيار فرود آمده پيغام داد كه ديدن من بر هيچ پادشاهى مبارك نيامده و او را ناديده زود رخصت دادند و همچنين شيخ الهديه خيرآبادى كه باديهء فقر به قدم توكل و تجريد پيموده از پادشاه هيچ زمين قبول نكرده بود و سلسلهء عظيم داشت ، با پسر خويش شيخ ابو الفتح كه فقير در آخر عهد اسليم شاه در سنبل برحسب فرموده مولوى علامى اوستاذى ميان حاتم سنبلى - رحمه الله - پيش ايشان ارشاد قاضى و حاشيه مىخواند و حالا قايم‌مقام پدر است و هم در علم و هم در معامله و هم در حال مشار اليه است به درگاه برحسب طلب آمد و او را ايستاده به اعزاز ديدند و چون پرسشى رفت ، اشاره به سامعهء خود كرد كه\r\n\r\n\r\n","description":"","footnote":"\r\n( 1 ) . متن فارسى : متملّق .\r\n( 2 ) . نسخه : جانيلده .\r\n( 3 ) . نسخه : كايسى .\r\n","page_name":" 199 ","page_number":205},
  {"content":"\r\n\r\nسخن بلند مىشنوم و معذور داشته در فور وداع نمودند و در اين سال اسافل و اراذل عالم‌نماى جاهل تعاضد دلايل باطل نموده بر اين آوردند كه حالا صاحب زمانى كه رافع خلاف و اختلاف هفتاد و دو ملت از مسلم و هندو باشد حضرت‌اند و شريف از رسايل محمود پسيخانى « 1 » مستشهد آورد كه او تصريح نموده به اينكه در سال نهصد و نود بردارندهء باطل شخصى خواهد بود و همه تعبير از صاحب دين حق تشخيص كرده كه به حساب جمل نهصد و نود است و خواجه مولاناى شيرازى ملحد جفردان كه از مكّهء معظمه رسالهء بعضى از شرفا آورد در اين باب كه به موجب احاديث صحيح هفت هزار سال كه مدت ايام دنيا است سپرى شد و حالا وقت ظهور مهدى موعود است و خود هم رساله‌يى ترتيب داده گذرانيد و امثال اين خرافات شيعه نيز از امير المؤمنين على - رضى الله عنه - نقل كرده بعضى اين رباعى مىخواندند كه به حكيم ناصر خسرو و غيره منسوب است :\r\n در نهصد و هشتاد و نه از حكم قضا * آيند كواكب از جوانب يك جا\r\nدر سال اسد ماه اسد روز اسد * از پرده برون خرامد آن شير خدا \r\nو اين همه باعث دعوى نبوت شد ، اما نه به لفظ نبوت بلكه به عبارت آخر .\r\nو در اين ولا عرض داشت راجه تودرمل رسيد كه تا اين زمان به انواع مدارا و دلاسا معصوم خان فرنخودى را همراه دارد ، اما خواجه شاه منصور ديوان زر باقى بسيار از او و از ترسون محمّد خان طلب داشته و به تهديد و وعيد فوق الحد نوشته فرستاده اينها را بىپا گردانيده ، در اين وقت نازك اين اداها باعث تفرقهء لشكر مىشود ، چون سخت‌گيرى شاه منصور بارها به عرض رسيده بود ، او را بىدخل ساخته چند روزى از براى مصلحت به شاه قلى خان محرم سپردند و به جاى او وزير خان برادر آصف خان هروى را ديوان كل ساختند و قاضى على بغدادى دلازار منحوس منكوس بوم شكل مردود الرب و الخلق را معين او اعتبار كردند تا به اتفاق مهمات را فيصل دهند ، سبحان الله اين چه تركيب مناسب است !\r\nو در اين ايام آدمى بىگوش به درگاه آوردند كه سوراخ گوش اصلا نداشت و با وجود آن هرچه مىگفتند مىشنيد و جاى گوش‌هاى او قاع صف صف بود ، و در\r\n\r\n\r\n","description":"","footnote":"\r\n( 1 ) . در متن فارسى : بسخوانى ، ( در ترجمهء انگليسى  Basakhwani  )\r\n","page_name":" 200 ","page_number":206},
  {"content":"\r\n\r\nاين سال در پى تحقيق اين امر شدند كه طفلى شيرخوارهء چند را در گوشه‌يى دور از آبادانى در محلى نگاه داشته ، چنانچه هيچ آوازى نشنوند ، دايه‌هاى مؤدب بايد بر ايشان گماشت و هيچ تعليم سخن نبايد داد تا ببينم كه به مقتضاى اين حديث مشهور كه : كلّ مولود يولد على الفطرة اينها به كدام دين و مذهب ملقن مىشوند و نخست از همه چه كلمه مىگويند . بنابر آن تخمينا بيست طفلى رضيع را از والدين جدا كرده و به زور تسلى داده و در محلى خالى داشته آن را گنگ محل ناميدند و بعد از سه چهار سال همه گنگ برآمدند و وجه تسميه راست آمد و اكثرى در آنجا رضيع مادر خاك شدند .\r\n مادرم خاكست و من طفل رضيع * ميل طفلان نيست بر مادر بديع\r\nزود باشد كارميده ز اضطراب * در كنار مادر افتم مست خواب \r\nو در اين سال شاهزاده دانيال را با شيخ فيضى كه نسبت آخوندى داشت و شيخ جمال بختيار و جمعى از نزديكان به اجمير فرستادند و مبلغ بيست و پنج هزار روپيه به جهت فقراى آن ديار دادند و در اين سال راجه تودرمل و ساير امراى پادشاهى بشكال در حاجىپور گذرانيدند و معصوم خان فرنخودى كه دلى پر داشت بىرخصت امرا در جونپور آمده بغى ورزيد و پيشرو خان عرف مهتر سعادت كه داروغهء فرّاش خانه باشد فرمانى مشتمل بر دلاساى او برد و جونپور به ترسون محمّد خان و اوده به معصوم خان فرنخودى مقرر شد و او سخنان پريشان مخبّطانه گفته و اوده را كنارهء ولايت دانسته به آنجا رفت و در پى استعداد جنگ بود و در آن ولا كه مهتر سعادت به دربار آمد و احوال خوانين آن صوبه را گفت قصهء فتوى دادن ملا محمّد يزدى بر خروج و بغى نيز عرض كرد . آن بود باعث طلب ملا محمّد يزدى و مير معز الملك ، چنانچه گذشت ، و هم در اين ايام نيابت خان پسر هاشم خان نيشابورى كه وقت توجه پتنه رعايت يافته در جوسى و پياگ كه جايگير او بود خروج كرد و بر سركره كه از جانب اسماعيل قلى خان ، الياس خان نام افغانى كه در آنجا حاكم بود رفته الياس خان را در جنگ كشت و قلعه را محصر داشته شروع در نهب و تاراج ولايت نمود و اسماعيل قلى خان ، وزير خان و مطلب خان و شيخ جمال بختيار و ديگر امرا را بر سر نيابت خان نامزد كرده و شاه قلى خان محرم و بيربر\r\n\r\n","description":"","footnote":"","page_name":" 201 ","page_number":207},
  {"content":"\r\n\r\nبادفروش را براى دلاساى معصوم خان فرنخودى روانه اوده گردانيدند و بعد از رخصت وزير خان خواجه شاه منصور را از قيد برآورده باز به ديوانى منصوب ساختند و نيابت خان از استماع خبر اين لشكر از كره به جانب قصبه گشت ، از توابع ولايت پتنه روانه گرديد و امرا از آب گذشته خود را به سرعت به او رسانيدند و او بازگشته به حرب پيش آمد و تنها با چندين امرا آن‌چنان جنگ و تردد كرد كه فوق آن متصور نباشد و افواج را زيروزبر ساخته ، شيخ جمال را در ميدان از اسب به زمين آورد و باز خلاص بخشيد و بالاخره هزيمت يافته در اوده پيش معصوم خان رفت و عرب بهادر نيز در اين وقت از شهباز خان شكست يافته پناه به او آورد و شهباز خان به تعاقب عرب اولا به جونپور و از آنجا به اوده آمد و معصوم خان كه سامان جنگ به مثابه‌يى داشت كه به طريق مبالغه يك مرتبه به پادشاه ايران و توران هم مقابله مىتوانست نمود و سى چهل علم و طوغ و نقاره در لشكر او بود و يراق ديگر بر اين قياس به محاربهء شهباز خان شتافته در طرفة العين بر او غالب آمد و شهباز خان يك روز چهل كروه راه فرار طىّ كرده به جونپور رفت . به حسب اتفاق ترسون محمّد خان كه بر برانغار لشكر شهباز خان بود در جنگلى مخفى مانده ، وقتى كه افواج معصوم خان در پى غارت پريشان شده بودند او را با كم كس ديده و قابو يافته حمله برآورده شكست داد . چون اين خبر به شهباز خان رسيد به همان پاى كه رفته بود به سرعت تمام روز ديگر خود را به فوج ترسون محمّد خان رسانيد و جمعيت كرده باز بر سر معصوم خان رفت و در سواد شهر اوده جنگى عظيم روى نمود و معصوم خان در اين مرتبه هزيمت يافته معدوم گشت و مادر و خواهر و كوچ و پسر و مال و اسباب شوكت و مكنت او همه غنيمت شد و خود فرار نمود و پاردم از لجام نشناخته به جانب كوه سوالك به دررفت و اين واقعه در ذى حجهء سنهء ثمان و ثمانين و تسعمائة ( 988 ) دست داد .\r\nو در اين ايام ، ساز ارغنون را كه از عجايب مخلوقات است و حاجى حبيب الله از فرنگستان آورده بود به مردم نمودند و آن مانند صندوقى بزرگ به قدّ آدمى بود و فرنگى اندرون تارهاى آن را مىنواخت و دوى ديگر از بيرون پنج پرطاوس و غير آن را انگشت مىزدند و شعبه‌هاى مختلف از آن برمىخاست و از بس كه محظوظ\r\n\r\n","description":"","footnote":"","page_name":" 202 ","page_number":208},
  {"content":"\r\n\r\nبودند ، فرنگيان هردم به رنگ سرخ و زرد برمىآمدند و از حالى به حالى مىرفتند و اهل مجلس از آن اعجوبه حيران ماندند و تعريفش به وصف راست نمىآيد و در اين مجلس فرمودند كه هركس بگويد كه در اين جزو زمان اعقل ناس به زعم او كيست ؟ و نام پادشاهان نبرند كه پادشاهان مستثنىاند . هركدام معتقد خويش را مىگفتند . حكيم همام گفت اعقل ناس خود را مىدانم و شيخ ابو الفضل پدر خود را گفت ، بر اين قياس .\r\nو در اين ايام اخلاص با صاحب بر چهار مرتبه قرار يافته كه ترك مال و جان و ناموس و دين باشد ، هركس كه هر چهار دارد هر چهار دارد و هركس كه يكى دارد يكى دارد و همه خود را مريد مخلص درگاه گرفتند .\r\nو در محرم سنهء تسع و ثمانين و تسعمائة ( 989 ) خبر رسيد كه ميرزا محمّد حكيم از روى طلب معصومين « 1 » به اغواى فريدون خان كه خال وى بود ، اما خال سفيد متوجه تسخير هندوستان گرديده ، شادمان نام نوكرى را از آب نيلاب گذرانيده مان‌سنگه ولد بهگوان داس بر سر شادمان رفته او را به قتل رسانيد و از استماع اين خبر ميرزا از آب گذشته در سواد سيدپور آمد . بنابر آن هشت ماه به سپاهى زر نقد از خزانه داده و شاهزاده دانيال را با سلطان خواجه صدر و شيخ ابراهيم چشتى به نيابت گذاشته از فتح‌پور متوجه پنجاب شدند و در سراى باد كه پانزده كروهى فتح‌پور است ، خبر فتح شهباز خان رسيد و مان‌سنگه ، سه فرمان ميرزا محمّد حكيم را از جزودان شادمان كه به نام حكيم الملك گيلانى و شاه منصور ديوان و محمّد قاسم خان مير بحر نوشته بودند يافت و به جنس فرستاد . آن فرامين را خوانده مخفى داشتند و در دهلى خبر يافتند كه ميرزا در لاهور آمده به باغ مهدى قاسم خان نزول نموده و راجه بهگوان داس و مان‌سنگه و سعيد خان در قلعه متحصن‌اند و در پانىپت ، ملك ثانى كابلى وزير ميرزا محمّد حكيم كه وزير خان خطاب داشت از او رنجيده در منزل شاه منصور فرود آمده او را وسيلهء ملازمت ساخت و چون در ميان اين دو كس ارتباطى ظاهر و مناسبتى چندان نبود ، در اين وقت جدايى ثانى خان را از ميرزا محمول بر تدبير ميرزايى كرده خالى از مصلحتى ندانستند و مقوى بدگمانى\r\n\r\n\r\n","description":"","footnote":"\r\n( 1 ) . منظور : معصوم كابلى و معصوم فرنخودى ( ترجمه انگليسى ، پاورقى صفحهء 299 ) .\r\n","page_name":" 203 ","page_number":209},
  {"content":"\r\n\r\nسابق بر شاه منصور هم شد و او را مقيد ساخته فرامين نمودند و هرچند سوگند خورد سودمند نيامد . چه مقرر شد كه برهان قسمى حجت نمىتواند بود و در نواحى شاه‌آباد ملك على برادر قاضى على كه حالا كوتوال لاهور است ، دو خطى مجهول يكى به نام شاه منصور از زبان مشرف بيگ نام شخصى كه نوكر شاه منصور بود و ديگرى از موهومى مشتمل بر كيفيت ديدن او فريدون خان را اولا و ميرزا را ثانيا و مقرر داشتن ميرزا پرگنه را كه آن هم موهوم يا معلوم بود در يك خريطه از نظر گذرانيد و چنان به قياس و قرينه معلوم شد كه شرف بيگ نوكر شاه منصور كه از جانب وى شقدار پرگنهء فيروزپور بود در سى كروهى لاهور به آقاى خود نوشته كه من به وسيلهء فريدون خان ميرزا را ديدم و همه‌جا عمال خود فرستادند ، اما پرگنهء ما را معاف داشتند و آن گمان يقين شد و اكثرى ، بلكه تمامى امرا كه از شاه منصور آزار بسيار يافته زوال وى مىخواستند ، به اتفاق سعى در قتل او كردند و صباح ديگر به خدمت راى فرمودند كه او را در منزل كجه‌كوت از حلق آويخته بر دار كشند و مظلمهء چندين خلايق قلادهء گردن او شد و تا روز قيامت معلق ماند ، ايّاك و خدمة الملوك 4 فانّهم يستعظمون عند السّلام ردّ الجواب و يستحفزون عند العقاب ضرب الرّقاب .\r\n خوش باش كه ظالم نبرد ره به سلامت \r\nو از راه سرهند به كلانور و رهتاس رسيده به نيلاب رفتند و ميرزا اين اخبار شنيده و از آب لاهور گذشته تا كابل عنان بازنكشيد و سرّ  يَوْمَ يَفِرُّ الْمَرْءُ مِنْ أَخِيهِ  ظاهر شد و در ماه ربيع الثانى اين سال بر كنار نيلاب كه به سندساگر مشهور است قلعهء اتك بنارس در مقابلهء كتك بنارس تعمير فرمودند و از آنجا شاهزاده سلطان مراد را با قليج خان و ديگر امرا روانهء كابل گردانيده و مان‌سنگه را پيشتر از آن با جمعى از خوانين به جانب پشاور فرستادند . در اين هنگام خواجه ابو الفضل نقشبندى و محمّد على ديوانه را ميرزا به ايلچىگرى فرستاده استعفاى تقصيرات خود نمود و حاجى حبيب الله را از درگاه همراه ايشان فرستاده پيغام فرمودند كه عفو مشروط است به ندامت بر گذشته و سوگند بر آينده و فرستادن همشيرهء خود كه در نكاح خواجه حسن است به درگاه . ميرزا به حاجى گفت كه به فرستادن همشيرهء خواجه\r\n\r\n","description":"","footnote":"","page_name":" 204 ","page_number":210},
  {"content":"\r\n\r\nحسن راضى نيست كه او را به بدخشان برده و من از كرده بسيار پشيمانم .\r\n كرده‌ام توبه و از كرده پشيمان شده‌ام * كافرم باز نگويى كه مسلمان شده‌ام \r\nو در پانزدهم جمادى الثانى از آب نيلاب گذشته خواجه نظام الدين احمد را در جلال‌آباد به ايلغار نزد شاهزاده شاه مراد و امرا فرستادند و فرمودند كه كنكاش را به ما گفته فرستد . عرض كردند كه آمدن به ايلغار عين مصلحتى است و از آنجا هم نظام الدين احمد و هم حاجى حبيب الله به اتفاق آمده در پشاور پيغام‌هاى خويش آوردند . نظام الدين احمد گفت اگرچه امرا به زبان قال مىگويند كه ما كافىايم ، اما به زمان حال همه اين مىگويند كه فتح در قدم حضرت است و شاهزاده سلطان سليم را با راجه بهگوان داس « 1 » و قاضى على مير بخشى در اردو گذاشته و هر روز بيست بيست كروه راه طىّ كرده جريده در موضع سرخاب به پانزده كروهى اردوى شاهزاده مراد رسيده بود كه ميرزا محمّد حكيم در هفت كروهى كابل به موضع خرد كابل نام با برادرزاده كه حكم شاه بچهء شطرنج كبير داشت ، جنگ مردانه كرده آخر راه فرار پيش‌گرفته ، داعيه داشت كه پناه به عبد الله خان اوزبك برد ، شاهزاده به كابل درآمد و پيش از جنگ به يك روز فريدون خان بر چنداول لشكر شاهزاده ريخته و مردم بسيار به قتل رسانيده خزينهء قليج خان و ديگر امرا غارت كرده غنيمت وافر برده بود و حاجى محمّد نام احدى كه از ملازمت بداكچوكى رفته بود در وقت تاراج بدانجا مىرسد و اين حال را مىبيند و بازگشته در سرخاب اين قضيه را نامشخص به عرض مىرساند و باعث پريشانى خاطر مىگردد و روز ديگر كه از آنجا كوچ مىكنند خبر فتح مىآيد و دهم ماه رجب به قلعهء كابل درمىآيند و هفته‌يى به سير باغ‌هاى آن شهر مىگذرانند و چون از مردم معتبر ميرزا محمّد حكيم قضيهء فرمان شاه منصور را پرسيده تفحص بسيار مىنمايند ، چنان معلوم مىشود كه آن جعل و لباس را كرم الله برادر شهباز خان به اتفاق بعض امرا كرده و آن خطّ اخير نيز كه سبب قتل او شده ساختگى امرا بوده و ندامت و تأسف بسيار بر قتل شاه منصور مىخوردند .\r\n قتل شريفت كه مدعا بود * شد باعث آن امداد مردم \r\n\r\n\r\n","description":"","footnote":"\r\n( 1 ) . متن فارسى : بهگونته داس\r\n","page_name":" 205 ","page_number":211},
  {"content":"\r\n\r\nو آن پشيمانى حكم نوش داروى سهراب داشت و لطيف خواجه مير شكار را نزد ميرزا فرستاده و مژدهء عفو تقصيرات داده از رفتن او در اولكهء اوزبكيه مانع مىآيند و ميرزا محمّد حكيم عهد و قول دولتخواهى به حضور او مىكند و على محمّد اسب را همراه ساخته به درگاه مىفرستد و كابل را به ميرزا بخشيده و اردو را گذاشته به ايلغار به جلال‌آباد كه اردوى بزرگ در آنجا بود معاودت مىنمايند . در اين وقت خواجگى محمّد حسين برادر محمّد قاسم خان مير بحر كه از امراى معتبر ميرزا بود به ملازمت مىپيوندد و از جلال‌آباد فوجى براى تاخت و باخت دامن كوه كتور مشهور ملك كفار نامزد گردانيده منزل به منزل در دوازدهم شعبان به كنار سندساگر مىرسند و در آنجا از پل به يك روز گذشته و تمام اردو را گذرانيده به كوچ‌هاى پياپى در سلخ رمضان به لاهور شتافتند و حكومت پنجاب را باز به سعيد خان و راجه بهگوان داس و مان‌سنگه گذاشتند و در ميان هر دو آب در پنجاب براى تحقيق معاملات أئمّهء آن صوبه صدرى معين ساختند كه ملا الهداد امروهه و ملا الهداد نبوى سلطان‌پورى و ملا شاه محمّد شاه‌آبادى و ملا شيرى شاعر باشند و اول و رابع به نيك نفسى و ثانى و ثالث به بدنفسى شهرت يافتند و ملا شاه محمّد به شيخ اسحاق كاكوى عالم متورّع متّقى به آن عظمت پروانه نوشته كه  يا قَوْمَنا أَجِيبُوا داعِيَ اللَّهِ  و در ميان دو آب شيخ فيضى را صدر ساختند و آن طرف گنگ حكيم همام و صدر پاىتخت حكيم ابو الفتح را گردانيدند و چون به پانىپت رسيدند در اين منزل شهباز خان كه در مدت غيبت از كرهى راست تا پنجاب ممالك محروسه را به‌طور خود جايگير مردم ساخته و هركه را هر منصبى كه خواسته داده بود با طمطراق و كرّ و فر آمده ملازمت كرد و چون از وى سبب اين جرأت پرسيده‌اند جواب داده كه اگر اين‌چنين دلاساى سپاهى نمىكردم همه به يك قلم برگشته بودند ، حالا ملك از شما و سپاهى از شما . به هركه هرچه دانيد بدهيد و از هركه خواهيد منصب و جايگير بازگيريد .\r\n ز هركه خواهى بستان به هركه خواهى ده \r\nو در بيست و پنجم شوال به دهلى تشريف آوردند و شاهزادهء خرد و بيگمان به استقبال آمدند و در پنجم ذى قعده به مستقر خلافت رسيدند و در اين سفر چون\r\n\r\n","description":"","footnote":"","page_name":" 206 ","page_number":212},
  {"content":"\r\n\r\nاز من به تقريب تعلق خاطرى عظيم به مظهرى نام از مظاهر الهى و آزادى و وارستگى كه تا به يك سال درست در بساور ماند و احوال غريب و صعب در آن وادى گذرانيده تخلف واقع شده بود به فتح‌پور رفته در تاريخ ششم اين ماه ملازمت كردم . از شيخ ابو الفضل پرسيدند كه از اين سفر چون مانده بود ؟ به عرض رسانيد كه از جملهء مدد معاشيان است و گذشت و پس از آن قريب كابل نيز روزى به صدر جهان فرموده بودند كه از اهل سعادت هركه در اين لشكر هم‌ركاب است و آنان كه حاضر نيستند همه را نوشته بيار . چون نوبت به فقير رسيد ، خواجه نظام الدين احمد مرحوم مغفور صاحب تاريخ نظامى كه پيش از آن به يك سال به او آشنا شده رابطهء قوى كه گويا صد ساله است پيدا كرده بودم . از نهايت دلسوزى و مهربانى جبلّى كه بر همهء احباب عموما و بر فقير خصوصا داشت مريض نويسانيد و گذرانيد و الحق ملازمت مخلوق و طمع از وى و خوف از مرض شديدتر است و در اين مدت مفارقت پيوسته خط بالاى خط مىفرستاد كه چون درآمدن مساهله واقع شده در استقبال خود لااقل تا لاهور و دهلى و متهره بدانچه مقدور باشد سعى بايد نمود كه كار عالم است و احتياط شرط ، مرا كه يك ساعت از آن حالت بهتر از عمر جاودانى مىنمود فرصت پرداختن به عاقبت‌انديشى و نفع و ضرر ديگر كجا بود و افوّض امرى الى اللّه عاقبت كار خود كرد .\r\n تو با خداى خود انداز كار و خوشدل باش * كه رحم اگر نكند مدعى خدا بكند \r\nو در آن عالم گاه گاهى در خواب از من ابيات سر برمىزد و از آن جمله شبى اين بيت در منام گفته و بعد از بيدارى تا مدتى بر ياد آن زارى و بىقرارى داشته‌ام كه :\r\n آيينهء ما روى تو را عكس‌پذير است * گر تو ننمايى گنه از جانب ما نيست \r\nبعزّة الله و جلاله كه از آن مدت تا حالت تحرير هفده سال رفته باشد و هنوز لذت آن ذوق از دل نمىرود و هرگاه كه آن را ياد مىكنم زار مىگريم كه كاشكى هم در آن هنگام سر و پا برهنگى از عالم مىرفتم و خلاص از تفرقه مىيافتم .\r\n خوش آنكه ديد روى ترا و سپرد جان * آگه نشد كه هجر كدام و وصال چيست \r\nو چيزى معلوم شد و فيضى به دل رسيد كه اگر عمرها به تقرير آن پردازم و شكر آن گزارم از عهدهء عشر عشير آن نتوان برآمد .\r\n\r\n","description":"","footnote":"","page_name":" 207 ","page_number":213},
  {"content":"\r\n\r\n در گوش دلم بخواند يك زمزمهء عشق * زان زمزمه‌ام ز پاى تا سر همهء عشق\r\nحقّا كه به عهدها نيايم بيرون * از عهدهء حق‌گزارى يك دمهء عشق \r\nو در آن ايام توجه به كابل بهادر ولد سعيد بدخشى در ولايت ترهت خطبه و سكه به نام خود ساخته خطاب بهادر شاهى يافت و مىگويند كه اين سجع براى مهر خود يافته بود ، و الله اعلم :\r\n بهادر الدين سلطان اسفيد شه سلطان ( ؟ ) * پدر سلطان و خود سلطان زهى سلطان بن سلطان \r\nو عاقبت به دست نوكران اعظم خان به قتل رسيد .\r\n سفله چو جاه آمد و سيم و زرش * سيلى خواهد به ضرورت سرش\r\nآن نشنيدى كه فلاطون چه گفت * مور همان به كه نرويد پرش \r\nو چون معصوم خان فرنخودى در كوه سوالك حيران و سرگردان مىگشت به وسيلهء اعظم خان گناهان خود را درخواست و فرمان استمالت به نام او رفت و در فتح‌پور آمده كورنش كرد و بعد از ايامى چند نيم‌شبى از دربار به سنگهاسن سوار مراجعت به منزل نموده بود كه جمعى مسلح بيرون دروازهء شهر بر او مىريزند و پاره پاره مىسازند و نيابت نيز به وسيلهء بيگم پادشاه روزى كه معصوم ملازمت كرده بود به خدمت رسيد و او را براى خاطر عمّش شهاب الدين احمد خان حاكم مالوه چند روزى جان‌بخشى كرده به قلعهء رنتهنبور فرستادند و آنجا محبوس بود و كارها كرد كه نتوان گفت و به اتفاق محبوسان آنجا داعيهء فتنهء عظيم داشت تا در سنهء نهصد و نود و هفت فرمان فرستاده كارش تمام ساختند و در اين ايام حاجى بيگم كه والدهء ديگر پادشاهى است و در دهلى مجاورت روضهء جنت آشيانى داشت مخدّه به صلاح و عفت و همت و خير و بركت بود به عالم آخرت شتافت و تفرقهء عظيم به حال مجاوران روضه و سكنهء آن مقام راه يافت و در آن ايام شيخ قطب جليسرى را كه مجذوبى خرابى بود از دست شيخ جمال بختيار طلبيده با احبار فرنگيان در بحث انداختند و ارباب عقل و اجتهاد زمان را حاضر ساختند . شيخ گفت آتشى بلند افروزند تا من به معارض خود درآيم و هركه سلامت برآيد محق است .\r\nهمچنان كردند و او دست در كمر فرنگى زده گفت هان بسم الله و هيچ‌كدام از\r\n\r\n","description":"","footnote":"","page_name":" 208 ","page_number":214},
  {"content":"\r\n\r\nفرنگيان جرأت نكردند و او را از غيرت همراه فقيرى چند ديگر در بكر فرستاده تا همانجا درگذشتند و همچنين خيلى از مشايخ فقرا را به جاها فرستادند و اكثرى را به قندهار فرستاده اسبان طلبيدند و در اين ايام جماعتى را كه مريد مىگرفتند و الهيان مشهور بودند و تزريقات و حشويات مىگفتند گرفته آوردند . چون پرسيدند كه از اين خرافات توبه كنيد ، مىگفتند توبه داه ماست و همچنين شريعت و دين اسلام و روزه را جدا جدا به اختراع نام مانده بودند . فرمودند تا به بكر و قندهار برده سوداگران كرّه‌هاى تركىنژاد عوض آنها آوردند و نبيره‌هاى شيخ ادهن را از كبار مشايخ جونپور به اهل و عيال طلبيده به اجمير فرستاده وظيفه مقرر ساختند و يك دو سه از آنها درگذشتند و بعضى تا الحال به عسرت مىگذرانند و همچنين شيخ حسين نبيرهء حضرت خواجه معين الدين - قدس الله سره - را كه تسليم خاطرخواه نمىكرد و بعد از اخراج به مكّهء معظمه و آمدن او از آنجا در فتح‌پور و به همان دستور سابق كورنش به استغنا نمودن و اداى بىاخلاصى از او فهميدن در بكر فرستادند تا در سال هزار و دو نظام الدين احمد به تقريب طلب التماس قاضى فتح‌پورى از بكر و شيخ كمال بيابانى نام او را هم مذكور ساخت و همه را طلبيده ، از آن روى كه زمين‌بوس به جا آوردند ، حاضر ضمان طلب داشته حكم خلاص فرمودند ، اما كمال بيابانى كه قلاب‌هاى او را در حبس‌خانهء بكر نسبت با خان خانان برآوردند و در رنتهنبور فرستادند و شيخ حسين را باز حكم مدد معاش در بكر فرموده نامزد همانجا ساختند ، چنانچه از اين پيشتر مذكور شود ، ان شاء الله تعالى .\r\nو در نهم محرم سنهء تسعين و تسعمائة ( 990 ) اعظم خان از بنگاله آمد و شبى در اثناى محاوره به او گفتند كه ما دلايل قطعى بر حقيّت تناسخ يافته‌ايم . شيخ ابو الفضل خاطرنشان شما خواهد كرد . او هم قبول نمود و چندى از امراى نامدار را كه در لشكر كابل نبودند همراه ساخته براى دفع معصوم كابلى نامزد گردانيدند .\r\nو پانزدهم شهر صفر بين سال تحويل نوروز و شروع در سال بيست و هشتم از جلوس روى داد .\r\n قلم عامل نيسان چو درآيد به عمل * در تحويل صدف كرد ز تاريخ حمل \r\nو آيين‌بندى هر دو ديوان‌خانهء خاص و عام به انواع قماش‌هاى لطيف فرموده\r\n\r\n","description":"","footnote":"","page_name":" 209 ","page_number":215},
  {"content":"\r\n\r\nاشياى قيمتى گوناگون ترتيب نموده و پرده‌هاى فرنگى و تصويرهاى بىنظير گرفتند و سراپرده‌هاى عالى افراشتند و بازار آگره و فتح‌پور را نيز به اين دستور آراسته تا هيجده روز درست جشن عالى داشتند و اقسام طوايف اهل نغمه و ساز هندى و فارسى و ارباب طرب از مرد و زن هزاران هزار طلبيده هر روز در ايوان يكى از امراى نامدار آمده و صحبت داشته پيشكش معتبر و اسباب مهمانى از او مىگرفتند و چون در زعم خويش مقرر ساختند كه هزار سال از زمان بعثت پيغمبر - عليه السلام - كه مدت بقاى اين دين بود تمام شد و هيچ مانعى براى اظهار دواعى خفيه كه در دل داشتند نماند و بساط از مشايخ و علما كه صلابت و مهابت داشتند و ملاحظهء تمام از آنها بايستى نمود خالى ماند ، به فراغ بال در صدد ابطال احكام و اركان اسلام و بربست ضوابط و قواعد نو مهمل و مختل و ترويج بازار افساد اعتقاد درآمده ، اول حكمى كه فرمودند اين بود كه در سكه تاريخ الف نويسند و تاريخ الفى از رحلت نويسانند و اختراعات ديگر عجيب و غريب به جهت مصالح و حكم به روى كار آمد و حكم‌هاى ابداعى كردند كه عقل در آن حيران بود . از آن جمله اينكه سجده به عبارت زمين‌بوس براى پادشاهان لازم است ، ديگر شراب اگر به جهت رفاهيت بدنى به طريق اهل حكمت بخورند و فتنه و فسادى از آن نزايد مباح باشد ، به خلاف مستى مفرط و اجتماع و غوغا كه اگر اين‌چنين مىيافتند سياست بليغ مىفرمودند و از براى رعايت عدالت دوكان شراب‌فروشى بر دربار به اهتمام خاتون دربان كه در اصل از نسل خمّار است برپا كرده نرخى معين نهادند تا هركسى كه براى علاج بيمارى ابتياع خمر نمايد نام خود را از پدر و جد از مشرف بنويساند آنگاه ببرد و مردم به اين حيله به لباس اسامى مىنويسانيدند و مىبردند كه تحقيق مىكرد و دوكانى براى مستان واشد . مىگفتند كه لحم خنزير نيز از اجزاى تركيب آن خمر بود ، و الله اعلم و با وجود آن احتياط فتنه‌ها و فسادها سر برمىزد و هرچند جمعى را هر روز عقوبت و ايذا مىكردند ، نتيجه‌يى بر آن مترتب نمىشد و از قبيل كج‌دار و مريز بود . ديگر فواحش ممالك محروسه كه در پاىتخت جمع شده از حد حصر و عد افزون بودند ، از شهر بيرون آبادان ساختند و آن را شيطان پوره ناميدند و آنجا نيز محافظى و داروغه‌يى و مشرفى نصب كردند تا هركه به آن جماعت\r\n\r\n","description":"","footnote":"","page_name":" 210 ","page_number":216},
  {"content":"\r\n\r\nصحبت دارد يا به خانه ببرد اول نام و نسب خود بنويساند آنگاه به اتفاق تمغاچيان جماع هرچه خواهد كند و بىاين صورت نگذارند كه اهل طرب را مردم شب به خانهء خود برند تا تصرفى تمام كنند و اگر كسى خواهد كه بكارت آنها ببرد ، اگر خواستگار از مقربان نامى است داروغه به عرض رسانيده رخصت از درگاه بگيرد و الا نه . در اين صورت هم لوندان كارها به لباس مىكردند و از سرمستى و سفاهت خونريزىها مىشد و هرچند به قصاص مىرسيدند طائفهء ديگر به فخر و مباهات مباشر آن امر مىگشتند .\r\n حسن بىپايان او چندان‌كه عاشق مىكشد * زمرهء ديگر به عشق از غيب سر برمىكنند \r\nو از فواحش چندى را كه مشهور بودند پنهانى طلبيده تحقيق مىنمودند كه بكارت آنها را كه برده باشد و بعد از نام گرفتن امراى نامدار معتبر را تعذيب و تنبيه بليغ نموده روزگارى دراز محبوس مىداشتند و از اين جماعت يكى نام راجه بيربر كه خود را مريد به اخلاص مىگرفت و در مراتب چهارگانه پيش پيش رفته با مهمات فضايل اربعه متصف ظاهر مىساخت و از بنات خود هم نمىگذشت برد و او آن زمان در پرگنهء كرّه « 1 » به جايگير خود بود . چون اين خبر پرده‌درى به وى رسيده خواست كه جوگى شود ، فرمان طلب مشتمل بر استمالت او رفت ، به درگاه آمد ديگر تحريم گوشت گاو و تغليط در آن باب و منشأ آن اين بود كه چون از خردسالى باز صحبت با هنود رنود داشته تعظيم گاو كه باعث قوام عالم است به زعم ايشان در خاطر مركوز بود و دختران راجه‌هاى عظيم هند كه خيلى به تصرف درآورده بودند تصرف در مزاج كرده از خوردن گوشت گاو و سير و پياز و صحبت با ريش‌دار و امثال آن كمال احتراز داشتند و دارند و رسم و بدعت اهل هند را در مجلس به‌طور خود مىكردند و مىكنند . بنابر دلجويى و پيروى خاطر ايشان و قبايل ايشان از آنچه مكاره طبيعى آن جماعت بود بالكل بازماندند و نهايت مرافقت و موافقت مردم در تراشيدن ريش دانستند و اين فعل شايع شد و مفاعيل و تفاعيل ريش‌تراش دلايل گذرانيدند كه ريش از خصيتين آب مىخورد و لهذا هيچ خواجه‌سراى را چون ريش نبينند در نگاه داشتن آنچه ثواب و چه خطر باشد و نيز پيشينيان مرتاض نگاه داشتن\r\n\r\n\r\n","description":"","footnote":"\r\n( 1 ) . در متن فارسى : كوره ، از ترجمهء انگليسى ، جلد 2 ، صفحه 312 اصلاح شد .\r\n","page_name":" 211 ","page_number":217},
  {"content":"\r\n\r\nريش را نوعى از رياضت دانسته ملامتى بودند و حالا ملامت و رياضت در تراشيدن ريش است نه در گذاشتن . آنچه اكنون ريش‌تراشى را فقهاى نادان عيب مىكنند و اگر به نظر انصاف بنگرند اين معنى خلاف مدعاست و مفتيان ماجن محتال نيز روايتى مجهول آوردند كه كما يفعله بعض القضات و لفظ عصات را تحريف گفتند كه عمل بعضى قاضيان عراق حلق لحيه بود . روزى حكيم ابو الفتح در ابتداى ملازمت محاسن فقير را از مقدار معهود اندكى كم ديد به حضور مير ابو الغيث بخارى مغفورى مبرورى - رحمة الله عليه - گفت كه از شما قصر خوب نبود . گفتم تقصير از حجام است نه از فقير . گفت بعد از آن همچنين نكنيد كه بدنما و نازيبا است . بعد از چندگاهى خود از حيدريان و جولقيان ، بلكه از هندوان گذرانيده دق لق زده پاك و صاف ، چنانچه محسود امارد لاح گشته در موى تراشى موى شكافى مىكرد . من عيّر اخاه بذنب لم يمت حتّى ابتلاه اللّه به و نواختن ناقوس نصارى و تماشاى صورت ثالث ثلاثه و بلبلان كه خوش‌گاه ايشان است و ساير لهو و لعب وظيفه شد و « كفر شايع شد » تاريخ يافتند تا كار بعد از ده دوازده سال به جايى رسيد كه اكثر مخاذيل چون ميرزا جانى حاكم تته و ديگر اهل ارتداد خط خود نوشته دادند به اين مضمون : هذه صورته :\r\nمن كه فلان بن فلان باشم به طوع و رغبت و شوق قلبى از دين اسلام مجازى و تقليدى كه از پدران ديده و شنيده بودم ابرا و تبرّا نمودم و در دين الهى اكبر شاهى در آمدم و مراتب چهارگانهء اخلاص كه ترك مال و جان و ناموس و دين باشد قبول كردم . و اين خطوط كه لعنت نامه‌يى بيش نبود به مجتهد شرع جديد سپرده باعث اعتماد و تربيت ايشان مىشد : تكاد السّموات يتفطّرن منه و تنشقّ الأرض و تخرّ الجبال هدّا ، و بر رغم اسلام خنزير و كلب از نجس بودن بازمانده درون حرم و زير قصر نگاه داشته هر صباح نظر بر آن عبادت مىشمردند و هندوان كه حلولىاند خاطرنشان ساختند كه خوك از آن ده مظهر است كه حق سبحانه عزّ شأنه در آنجا حلول كرده . تعالى شأنه عمّا يقولون\r\nو آنچه از بعضى عرفا منقول است كه در سگ ده صفت حميده است كه اگر يكى از آن در آدمى باشد ولى مىگردد ، متمسك ساختند و بعضى مقرّبان كه به خوش\r\n\r\n","description":"","footnote":"","page_name":" 212 ","page_number":218},
  {"content":"\r\n\r\nطبعى در همه وادى و به ملك الشعرايى ضرب المثل‌اند ، چند سگ را در سفره همراه گرفته طعام به آنها مىخوردند و جمعى از مردودان شاعران عراقى و هندى تبعيت نموده و اباى از آن نداشته به فخر و مباهات زبان آنها در دهان مىگرفتند .\r\n بگو با مير كاندر پوست سگ دارى و جيفه هم * سگ از بيرون درگردد تو هم كاسه مگردانش \r\nديگر فرضيت غسل جنابت مطلقا ساقط شد و دليل مىآوردند كه خلاصهء انسان نطفهء منى است كه تخم آفرينش نيكان و پاكان است و اين چه معنى دارد كه به خروج بول و غايط غسل واجب نشود و خروج اين‌طور شئ لطيف مستوجب غسل گردد ، بلكه مناسب آن است كه اول غسل كنند بعد از آن جماع و همچنين طعام روح ميت كه از جماد است پختن چه يعنى كه هيچ حظى ندارد ، بلكه روزى كه اين كس متولد شده باشد در آن روز جشن عالى بسازند و آن را آش حيات ناميدند و همچنين مىبايد كه گوشت گراز و شير مباح باشد كه صفت شجاعت در اين كس سرايت كند و همچنين دختر عمّ و خال و قرابت قريبه را نكاح نكنند كه ميل كم مىشود و همچنين پسر را پيشتر از شانزده سالگى و دختر را پيش از چهارده سالگى نكاح روا نباشد كه فرزند ضعيف مىشود و طلا و ابريشم‌پوشى خود عين فريضه گشت . روزى مفتى ممالك محروسه را ديدم كه جامهء حرير خالص پوشيده بود ، پرسيدم كه مگر روايتى در اين باب به نظر آمده ؟ گفت بلى ، در هر شهرى كه لباس ابريشمى شايع باشد پوشيدن حرير نيز مباح است . گفتم ظاهرا نظر به آن روايت باشد كه مجرد حكم سلطان آگره است ، گفت نى غير اين هم ، و الله اعلم .\r\nنماز و روزه و حج خود پيش از آن ساقط شده بود و بعضى اولاد الزنا چون پسر ملّا مبارك شاگرد رشيد شيخ ابو الفضل رسايل در باب قدح و تمسخر اين عبادات به دلايل نوشته و مقبول افتاده باعث تربيت گشت و تاريخ هجرى عربى را تغير داده ابتداى آن از سال جلوس گرفتند كه نهصد و شصت و سه بود و ماه‌ها را به رسم ملوك عجم كه در كتاب نصاب مذكور است اعتبار كردند و عيدها نيز موافق اعياد زردشتيان در سالى چهارده قرار داده شد و عيدهاى مسلمانان و رونق آن شكست مگر براى خاطر خطبهء جمعه كه پيران مفلوك ناشناس مىرفته باشند و آن را سال و\r\n\r\n","description":"","footnote":"","page_name":" 213 ","page_number":219},
  {"content":"\r\n\r\nماه الهى ناميدند و در تنكه‌ها و مهرها تاريخ الف نوشتند به اين اعتبار كه مشعر باشد از انقراض دين مبين محمّدى - صلى الله عليه و سلم - كه بيش از هزار سال نخواهد بود و عربى خواندن و دانستن آن عيب شد و فقه و تفسير و حديث و خوانندهء آن مطعون و مردود و نجوم و حكمت و طب و حساب و شعر و تاريخ و افسانه رايج و مفروض و حروف خاصهء زبان عرب مثل ثا و حا و عين و صاد و ضاد و ظا از تلفظ بر طرف ساختند و عبد الله را ابد الله و احدى را اهدى و امثال آن اگر مىگفتند خوش مىداشتند و آن دو بيت شاهنامه را كه فردوسى طوسى به طريق نقل آورده متمسك مىساختند كه :\r\n ز شير شتر خوردن و سوسمار * عرب را به جايى رسيده است كار\r\nكه ملك عجم را كنند آرزو * تفو باد بر چرخ گردان تفو \r\nو هرجا بيتى شبهه‌آميزى كه موافق مشرب خويش از اساتذه مىشنيدند آن را مقوى مىدانستند مثل ابيات سجه راك ( ؟ ) كه در باب شهيد شدن دندان مبارك آن - صلى الله عليه و آله و سلم - واقع شده بر اين قياس در هر ركنى از اركان دين و در هر عقيده‌يى از عقايد اسلاميه چه اصول چه فروع مثل نبوت و كلام و رؤيت و تكليف و تكوين و حشر و نشر شبهات گوناگون به تمسخر و استهزا آورده اگر كسى در معرض جواب مىشد جواب همه منع بود و معلوم است كه مستدل با مانع چگونه بس مىتواند آمد ، خصوصا وقتى كه توجه نافذ الامرى قاهرى به جانب مقابل باشد چه در مباحثه مساوات شرط است .\r\n آن كس كه به قرآن و خبر زو نرهى * آن است جوابش كه جوابش ندهى \r\nو خانمان‌ها بر سر اين مباحثه رفت و حاشا كه اين مباحثه باشد ، بلكه مكابره و مشاغبه بود و دين‌فروشان براى خوشامد شكوك متروك را از هر كجا پيدا كرده به تحفه مىآوردند ، مثل آنكه لطيف خواجه كه از بزرگان و بزرگ‌زادگان ماوراء النهر بود در شمايل ترمذى در آن حديث كه كأنّه جيد دمية شبهه‌يى آورد كه گردن پيغمبر - عليه السّلام - را به گردن بتى تشبيه دادن چون باشد و همچنين حديث ناقهء قصوى را كه در سير مشهور است و زدن قافلهء قريش در اوايل هجرت و همچنين چهارده زن خواستن و تحريم نسا بر ازواج در وقت خوش كردن رسول - عليه السّلام - و امثال آن\r\n\r\n","description":"","footnote":"","page_name":" 214 ","page_number":220},
  {"content":"\r\n\r\nو تفاصيل آن را روزگارى دراز مىبايد .\r\n غم زلف و رخت را شرح دادن * شبى بايد دراز و ماهتابى \r\nو شب‌ها در مجالس انس حكم مىكردند كه از مقربان چهل كس به عدد چهل تن بنشينند و هركس هرچه داند بگويد و هرچه خواهد پرسد و اگر كسى از مسألهء علمى مىپرسيد مىگفتند كه اين را از ملايان بايد پرسيد و چيزى كه تعلق به عقل و حكمت دارد از ما و آنچه در حق صحابه - رضى الله عنهم - در وقت خواندن كتب سير مذكور مىساختند ، خصوصا در خلافت خلفاى ثالثه و قضيهء فدك و جنگ صفّين و غير آنكه گوش از استماع آن كر باد ، خود به زبان نتوان آورد و شيعيان غالب و سنيان مغلوب و اخيار همه‌جا خايف و اشرار ايمن بودند هر روز حكمى تازه و قدحى جديد و شبههء نو به روى كار مىآمد و اثبات خود در نفى ديگران ديدند و از اين نكته كه هر نافى منفى مىباشد ذاهل بنابر آن مقبولان مردود و مردودان مقبول و نزديكان دور و دوران نزديك بودند ، سبحان من تصرّف فى ملكه كيف يشاء و بر زبان عام كالانعام جز ورد الله اكبر چيزى ديگر نبود و غوغاى عظيم برخاست و ملا شيرى در آن وقت قطعه‌يى گفته مشتمل برده بيت و اين از آن جمله است :\r\n تا بزايد هر زمان كشور برانداز آفتى * فتنه در كوى حوادث كدخدا خواهد شدن\r\nبا عقاب قرض خواه تيغ در ارباب شرك * بار سر از ذمّهء گردن ادا خواهد شدن\r\nفيلسوف كذب را خواهد گريبان پاره شد * خرقه‌پوش زهد را تقوى روا خواهد شدن\r\nشورش مغز است اگر در خاطر آرد جاهلى * كز خلايق مهر پيغمبر جدا خواهد شدن\r\nخنده مىآيد مرا زين بيت بس كز طرفگى * نقل بزم منعم و ورد گدا خواهد شدن\r\nپادشاه امسال دعواى نبوت كرده است * گر خدا خواهد پس از سالى خدا خواهد شدن \r\nو در مجالس نوروزى اكثرى از علما و صلحا ، بلكه قاضى و مفتى را نيز در وادى قدح‌نوشى آوردند .\r\n عشقت خبر ز عالم بيهوشى آورد * اهل صلاح را به قدح نوشى آورد\r\nياد تو اى نگار چه معجون حكمت است * كز هرچه خوانده‌ايم فراموشى آورد \r\nو آخر مجتهدان خصوصا ملك الشعرا مىگفتند كه اين پياله را به كورى فقها مىخوريم و نوزدهم درجه حمل را كه شرف الشرف و روز آخرين جشن نوروز است\r\n\r\n","description":"","footnote":"","page_name":" 215 ","page_number":221},
  {"content":"\r\n\r\nبيشتر از ايام ديگر تعظيم داشته امرا را به زيادتى منصب و جايگير و اسب و خلعت فراخور مهمانى و پيشكش ممتاز گردانيدند .\r\nو در اين محل شاهم خان جلاير از بنگاله و راجه بهگوان داس « 1 » از لاهور آمدند و در مدت غيبت اعظم خان و ساير امرا كه از حاجىپور به پاىتخت آمده بودند خبيثه بهادر نام نوكرى از معصوم خان كابلى با ترخان ديوانه و سرخ بدخشى در بهار خلل انداخت و محمّد صادق خان به اتفاق محب على خان در جنگ بر ايشان غالب شد و خبيثه به قتل رسيد .\r\nو در اين سال شاهزاده سلطان سليم به استقبال گلبدن بيگم و سليمه سلطان بيگم كه از حج مراجعت نموده بودند به اجمير رفت و در اين ضمن تطفّلا زيارت روضهء مطهره نيز واقع شد و نذرها موقوف ماند و در همين ايام محمّد صادق خان از بهار آمد و به زودى به اتفاق اعظم خان به دفع معصوم كابلى مأمور شد و رفتند و شاه قلى خان محرم و شيخ ابراهيم چشتى و ديگر امرا كه در لشكر كابل نرفته بودند ، به كمك صادق خان نامزد گشتند و در اين هنگام شاه ابو تراب و اعتماد خان گجراتى كه با هم به سفر حجاز رفته بودند رسيدند و سنگى گران‌وزنى كه فيلى قوى هيكلى مىبايست تا آن را بردارد و نقش پاى بر آن ظاهر بود همراه آوردند و شاه ابو تراب مىگفت كه اين نقش قدم حضرت رسالت - صلى الله عليه و سلم - است .\r\n بر لوح سر تربت خود نقش تو كنديم * تا روز قيامت سر ما و قدم تست \r\nو تا چهار كروه راه به استقبال رفتند و امرا را به نوبت فرمودند تا برداشته چند قدم راه ببرند و به اين دستور به شهر رسانيدند .\r\nو در نوزدهم ماه شعبان وزن شاهزاده بزرگ شد و در اين سال يا در سال آينده شيخ عبد النبى و مخدوم الملك كه اخراج موبّد يافته بودند ، اخبار ميرزا محمّد حكيم و ياغىگرىهاى امرا شنيده از مكّه به گجرات آمدند و طمع در رياست سابق بسته از سر الزّايل لا يعود غافل بردند .\r\n دنيا فراخست اى پسر تو گوشه‌يى ما گوشه‌يى * همچون ملخ از كشت شه تو خوشه‌يى ما خوشه‌يى \r\n\r\n\r\n","description":"","footnote":"\r\n( 1 ) . متن فارسى : بهگونته داس\r\n","page_name":" 216 ","page_number":222},
  {"content":"\r\n\r\nو مخدوم الملك در احمدآباد درگذشت در سنهء نهصد و نود و قاضى على از فتح‌پور به جهت تحقيق اموال او نامزد شده به لاهور آمد و چندان خزاين و دفاين او پديد گشت كه قفل آن را به كليد و هم نتوان گشاد ، از آن جمله چند صندوق خشت طلا از گورخانهء مخدوم الملك كه به بهانهء اموات دفن كرده بود ظاهر شد و آنچه پيش مردم ماند عدد آن را جز آفريدگار - عزّ شأنه - ديگر كس نداند و آن همه خشت‌ها با كتب وى كه نيز حكم خشت داشت داخل خزانهء عامره گرديد و پسران او چندگاه در شكنجه رنجه بوده به نان گربه محتاج شدند و شيخ عبد النبى در فتح‌پور رسيد و سخنى چند درشت گفت و مشتى مضبوط به نفس خود بر روى او زدند . گفت به كارد چرا نمىزنى و براى حساب و كتاب هفتاد هزار روپيه كه در وقت رخصت مكّهء معظمه به او داده بودند حوالهء راجه تودرمل نموده و مدتى چون كروريان در كچهرى دفترخانه محبوس ساختند و شبى جماعت او را خفه كردند و به حق و اصل شد و روز ديگر در ميدان مناره‌ها تا نماز ديگر افتاده بود انّ فى ذلك لعبرة لاولى الأبصار و اين قضيه در سال نهصد و نود و دو روى نمود « شيخ كنبى » تاريخ يافتند و به موجب آنكه :\r\n گرچه الشيخ كالنبى گفتند * كالنبى نيست شيخ ما كنبى است\r\nفلك را سر انداختن شد سرشت * نشايد كشيدن سر از سرنوشت\r\nنپرورد كس را كه آخر نكشت * كه در مهر نرم است و در كين درشت \r\nو در اين سال بوتهء رياضت و عبادت و صورت طاعت و مجاهدت و پيكر روحانى و مظهر لطف ربانى قدوهء اهل كشف و حال شيخ جلال تهانيسرى - روّح الله روحه - مقيم روضهء رضوان گشت و « شيخ الاوليا » تاريخ وى يافتند و هم در اين سال آصف خان مير بخشى ثانى كه ميرزا غياث الدين على نام داشت جاى خود را به ميرزا جعفر برادرزادهء خويش كه بعد از آن آصف خان خطاب يافته گذاشته سفر آخرين گزيد و « خدا ياورش باد » تاريخ يافتند . هم در اين ايام حاجى ابراهيم سرهندى را چنانچه گذشت ، از صدارت گجرات معزول ساخته ، چون شنيدند كه او رشوت بسيار گرفته و زنان بسيار نگاه داشته و مىخواست كه به دكهن رود ، گرفته آورده و\r\n\r\n","description":"","footnote":"","page_name":" 217 ","page_number":223},
  {"content":"\r\n\r\nچندگاهى به حكيم عين الملك سپردند و بعد از مدتى به قلعهء رنتهنبور فرستادند تا از اوج رفعت به حضيض مذلت انداخته كام خويش از او هم حاصل كردند و در اين سال شيخ مبارك در خلوت به حضور پادشاه بابيربر گفت و قرار داد كه چنانچه در كتب شما تحريفات است در دين ما نيز تحريفات بسيار رفته و اعتمادى نماند ، در اين سال مخذولان بىعفت و بىعاقبت گفتند كه مدت هزار سال از هجرت تمام شد ، چرا چون شاه اسماعيل اول برهان قاطع در ميان نمىآريد ؟ آخر قرار بر آن يافت كه مىبايد كه ارادهء خاطر به مرور زمان و تدبير بىشمشير به ظهور آيد ، فى الواقع به اين دعاوى و دواعى اگر اندك بذلى مىبود اكثرى از خواص را تا به عوام چه رسد به دام شيطانى مىگرفتند و از حكيم ناصر خسرو اين رباعى مىخواندند :\r\n در نهصد و تسعين دو قران مىبينم * وز مهدى و دجّال نشان مىبينم\r\nيا ملك بدل گردد يا گردد دين * سرّى كه نهان است عيان مىبينم \r\nو چون كنكاش احداث دين كرده‌اند ، راجه بهگوان داس « 1 » گفته كه خوش قبول كرديم كه هم هندوان بدند و هم مسلمانان ، اما طايفهء ديگر وراى ايشان كيست بفرماييد تا آن را قبول نماييم ؟ اندكى معقول شده از شدت گذشتند ، اما تغير احكام ملت زهرا وقوع و شيوع يافت و « احداث بدعت » تاريخ يافتند و در اين ايام قاضى جلال ملتانى را به تقريب لباس در فرمان پنج لك تنكهء برات كه براى خود از خزانه گرفته بود همراه خواجگى فتح الله بخشى كه شيعى بدمذهب متعصب است به دكهن فرستادند به اين گمان كه چون حكام آنجا غايت تعصب در رفض دارند قاضى را به انواع عقوبت و رسوايى هلاك خواهند ساخت ، ايشان خود اخبار رسوخ قدم او را در دين اسلام و اظهار كلمة الحق با كذابان شنيده غايبانه معتقد شده و مقدم او را غنيمت دانسته سواى مواضع مدد معاش خدمت ديگر نموده ، خاك پاى او را به جاى توتيا مىشمردند و از سعادت فطرى آخر عمر به اعزاز و احترام بوده هر چند رخصت حج مىطلبيد دل از او نمىتوانستند كند تا آخر به آن سعادت فايز شد و در بطحا و يثرب - زادهما الله شرفا و تعظيما - رفته و عزّ قبول ابدى يافته از اين\r\n\r\n\r\n","description":"","footnote":"\r\n( 1 ) . متن فارسى : بهگونته داس\r\n","page_name":" 218 ","page_number":224},
  {"content":"\r\n\r\nخاكدان كهنه همانجا درگذشت .\r\n عيشى كه ز پيش گشتى آگاه * زو خرميى كه پايدار است مخواه\r\nعمرى كه درو مرگ همى يابد راه * گو خواه دراز باش خواهى كوتاه \r\nو به جاى او قاضى عبد السميع ماوراء النهرى ميان كالى را كه قاسم خان موجى شاعر اين بيت كه :\r\n پيرى ز قبيلهء معزّز * ريشى چو گل سفيد يك گز \r\nمگر در حق وى گفته باشد و شطرنج به گرو مىبازد و اكثرى مىدهد و پياله‌كشى خود علانيه آفريدهء اوست و رشوت نظر به مذهب او فرض وقت است و سود را در قبالات قرض و سجلات به موجب حكم وضع نموده مىنويسد قاضى القضاة ساختند و الحق چون رجوع به شرع و دين نمانده از براى رفع بدنامى اين‌قدر هم بس بود و در اين ايام نماز به جماعت و اذان كه هر پنج وقت براى خاطر جماعت در دربار مىگفتند بر طرف شد و نام احمد و محمّد و مصطفى و امثال آن به جهت رعايت خاطر كافران بيرونى و دختران اهل حرم اندرونى گران مىآمد تا به مرور ايام چندى را از مقربان كه به اين نام مسمى بودند تغيير داده مثلا يار محمّد را و محمّد خان را رحمت مىخوانند و مىنوشتند بر اين قياس اگرچه بر اكثرى از اين مخاذيل اشقيا اطلاق اين نام شريف حيف هم بود و تغير گنجايش داشت ، بلكه واجب بود از آنكه بستن جوهر نفيس بر گردن خوك خسيس ستم است و اين همه آتش از آگره برخاسته كه خان‌ومان اكابر و اصاغر از آن سوخت و آخر كار آتش در گور آتش زنان نيز افتاد ، خذلهم اللّه .\r\n تو اى مرد سخن‌پيشه كه بهر چند مشتى دون * ز دين حق بماندستى به نيروى سخن دانى\r\nچه سستى ديدى از سنت كه رفتى سوى بىدينان * چه تقصير آمد از قرآن كه گردى گرد الانى \r\nو در ربيع الثانى سال نهصد و نود سيادت پناه مير فتح الله شيرازى كه در وادى الهيات و رياضيات و طبيعيات و ساير اقسام علوم عقلى و نقلى و طلسمات و نيرنجات و جرّاثقال نظير خود در عصر نداشت ، برحسب فرمان طلب از پيش عادل\r\n\r\n","description":"","footnote":"","page_name":" 219 ","page_number":225},
  {"content":"\r\n\r\nخان دكهنى به فتح‌پور رسيد و حسب الحكم خان خانان و حكيم ابو الفتح به استقبال رفته به ملازمت آوردند و به منصب صدارت كه سياه‌نويسى بيش نبود ، امتياز يافت تا زمين فقرا ببرد نه آنكه بدهد و پرگنهء بساور بىداغ و محلى به جايگير او مقرر شد و چون شنيده بودند كه او شاگرد بىواسطهء مير غياث الدين منصور شيرازى است كه به نماز و عبادات ديگر چندانى مقيد نبود ، گمان داشتند كه مگر در سخنان مذهب و دين با ايشان مماشات خواهد كرد ، او در وادى مذهب خود استقامت تمام ورزيده با كمال حبّ جاه و دنيادارى و امراپرستى دقيقه‌يى از دقايق تعصب در دين فرو نگذاشت و در عين ديوان‌خانهء خاص كه هيچ‌كس ياراى آن نداشت كه علانيه اداى صلوة كند ، نماز به فراغ بال و جمعيت خاطر به مذهب اماميه مىگزارد و بر اين معنى مطّلع شده او را از زمرهء ارباب تقليد شمرده از آن وادى اغماض فرموده به جهت رعايت علم و حكمت و تدبير و مصلحت در تربيت او دقيقه‌يى فروگذاشت نرفت و دختر خرد مظفر خان را در حبالهء او درآورده و باجهء خود گردانيده در منصب وزارت با راجه تودرمل شريك ساختند ، اما او دليرانه در كاروبار با راجه درآمده دار و مدارى مىنمود و به تعليم اطفال امرا مقيد بوده و هر روز به منزل مقربان رفته نخست از همه غلام حكيم ابو الفتح را و وقتى پسر شيخ ابو الفضل و امرا زاده‌يى ديگر هفت هشت ساله ، بلكه خردتر آن را معلم صبيانى مىكرد و تعليم نقط و خط و دايره بلكه ابجدهم مىداد .\r\n مشت اطفال نو تعلّم را * لوح ادبار در بغل منهيد\r\nمركبى را كه زادهء عربست * داغ يونانش بر كفل منهيد \r\nو تفنگ بر دوش و كيسهء دارو بر ميان بسته چون قاصدان به صحرا در ركاب مىدويد و شأن علمى كه نمانده بود او بالكل بر خاك زد و باوجود اين‌همه بىشأنى و رذلى و خسيسى در رسوخ اعتقاد پهلوانى كرد كه هيچ رستم نكند و تاريخ قدوم او اين مصرع يافته شد كه :\r\n شاه فتح الله امام اوليا \r\nشبى به حضور وى با بيربر خطاب كرده مىگفتند كه اين معنى را عقل چگونه قبول كند كه شخصى در يك لحظه به آن گرانى جسم از خوابگاه به آسمان رود و نود\r\n\r\n","description":"","footnote":"","page_name":" 220 ","page_number":226},
  {"content":"\r\n\r\nهزار سخن گوى و مگوى با خداى تعالى بكند و بسترش هنوز گرم باشد تا باز بيايد و مردم به آن دعوى بگروند ؟ همچنين شقّ قمر و امثال آن و يك پاى را برداشته به همه مىنمودند و مىگفتند كه ممكن نيست كه تا پاى ديگر بر جاى نماند استاده توانيم بود . اينها چه حكايت است ؟ و آن بدبخت و بدبختان ديگر گم‌نام آمنّا و صدّقنا مىزدند و مقوى مىچاويدند ، اما شاه فتح الله به آنكه لحظه‌يى به جانب او مىنگريستند و مقصود از خطاب او را داشتند كه نوآمده بود و جذب او به جانب خود مىخواستند سر به پايين انداخته ، حرفى نمىزد و سراسر گوش بود و در همين ايام ملا احمد تتهه « 1 » رافضى متعصب كه خود را به زور بىحيايى حكيم هم گرفته بود از دكهن آمده به ملازمت پيوست و پدران او در سند فاروقى حنيفى المذهب بودند ، آن ناپاك بر آن نامرادان لعنت مىفرستاد به موجب قول نبى - عليه السّلام - كه : لعن اللّه من لعن والده لعن او جز بر او عايد نمىشد و چون در عهد شاه طهماسب به ولايت عراق در صحبت تبرائيان كهنه مؤمن افتاده بود از ايشان هم گذرانيد و چون شاه اسماعيل ثانى در وادى تسنن برعكس پدر غلوّ نموده در مقام قتل و ايذاى رافضيان شد ، او به صحبت ميرزا مخدوم كه شريفى سنى متعصب بود و كتاب النواقض فى ذم الروافض كه مشتمل بر تاريخ است ، تصنيف اوست به مكّه رفت و از آنجا به دكهن و از آنجا به هندوستان رسيده و ميدان خالى يافته شروع در مهمل گفتن و مردم را به جانب آن مذهب كشيدن نمود و در اندك فرصت به جزاى اعمال شنيعهء خود رسيد و هنوز كه در صحبت شيخ فيضى نپيوسته و دلير نشده بود ، روزى در بازار او را ديدم و بعضى عراقيان نام فقير را گرفته تعريفى كردند ، در اول ملاقات مىگويد كه نور ترفّض در جبين ايشان عيان مىنمايد . در بديهه گفتم چنانچه نور تسنن در چهرهء شما . ياران حاضر خنديدند و خوشوقت شدند و تتمهء احوال او به جاى خود مىآيد ، ان شاء الله تعالى .\r\nو در اين سال حكم فرمودند كه چون هزار سال از هجرت تمام شد و همه‌جا تاريخ هجرى مىنويسند ، حالا مىبايد كه تاريخى تأليف يابد كه جامع جميع احوال پادشاهان اسلام تا امروز كه در معنى ناسخ تاريخ‌هاى ديگر باشد و نام آن را الفى\r\n\r\n\r\n","description":"","footnote":"\r\n( 1 ) . متن فارسى : تهته\r\n","page_name":" 221 ","page_number":227},
  {"content":"\r\n\r\nنهند و در ذكر سنوات به جاى هجرت لفظ رحلت نويسند و از روز وفات حضرت ختمى پناه - صلوات الله عليه و سلم - نوشتن وقايع عالم را تا اليوم به هفت كس امر كردند ، چنانچه سال اول را نقيب خان نويسد و دوم را شاه فتح الله ، على هذه القياس .\r\nحكيم همام و حكيم على و حاجى ابراهيم سرهندى كه در آن ايام از گجرات آمده بود و ميرزا نظام الدين احمد و فقير باز هفتهء ديگر همچنين ترتيب سى و پنج سال مرتب شد . شبى بر سال هفتم كه فقير در احوال خليفهء حقانى ثانى - رضى الله عنه - نوشته بودم ، چون به قصهء تعمير كوفه و بنا و هدم قصر الامارة كه به واقعى مذكور بود و سبب تخريب آن و قضيهء نكاح ام كلثوم بنت امير المؤمنين على - رضى الله عنهما - و تعين اوقات صلوات خمس و فتح شهر نصيبين و برآمدن عقارب از آنجا مثل خروسان بزرگ رسيدند ، مناقشه و مؤاخذه بىحد آورده پيچيدند و آصف خان ثالث كه ميرزا جعفر باشد ، بد مددىها كرد ، به خلاف شيخ ابو الفضل و غازى خان بدخشى كه هركدام توجيهات صحيح مىكردند و چون از فقير پرسيدند كه اينها را چون نوشتى ؟ گفتم هرچه در كتب ديده‌ام ايراد كرده‌ام و مخترع نيستم . همان وقت كتاب روضة الاحباب و ديگر كتب سير از خزانه طلبيده به نقيب خان فرمودند كه تحقيق نمايد . او مطابق نفس الامر تصحيح نقل نموده ، از آن گرفت‌وگيرهاى بىمحلّ به عنايت الهى عزّ و جل رهايى يافتم و از سال سى و ششم حكم شد كه من‌بعد ملا احمد تتهه به كتابت تاريخ الفى منفرد و مخصوص بوده مىنوشته باشد و اين معنى به سفارش حكيم ابو الفتح بود . او از نهايت تعصب كه داشت موافق اعتقاد خويش هرچه خواست نوشت ، چنانچه عيان است و تا زمان چنگيز خان آن وقايع را در دو جلد تمام كرد ؛ تا آنكه ميرزا فولاد برلاس شبى او را به بهانهء طلب پادشاهى از خانه برآورده در كوچهء لاهور به تقريب غلوّى كه در مذهب داشت و آزارى كه از او يافته بود به قتل رسانيد و به قصاص رسيد و بقيهء احوال را حسب الامر آصف خان تا سال نهصد و نود و هفت نوشت و در سنهء الف فقير را در لاهور حكم فرمودند كه آن تاريخ را از سر مقابله و تصحيح نمايد و سنوات را كه به تقديم و تأخير نوشته شده است ، ترتيب دهد و تا يكسال به اين خدمات اشتغال داشته ، دو جلد اول را مقابله نمودم و جلد سوم را به آصف خان گذاشتم و از جملهء وقايع اين سال ترجمهء\r\n\r\n","description":"","footnote":"","page_name":" 222 ","page_number":228},
  {"content":"\r\n\r\nمهابهارت كه معظم كتب هند است و مشتمل بر انواع قصص و مواعظ و مصالح و اخلاق و آداب و معارف و اعتقاديات و بيان مذاهب و طريق عبادات ايشان در ضمن جنگ طايفهء كوران و پندوان كه فرمانروايان هند بودند و بعضى مىگويند كه چهار هزار سال و كسرى و به قول جمعى هشتاد و چند هزار سال گذشته و ظاهرا از زمان آدم - عليه السلام - پيش‌اند و كفرهء هند خواندن و نوشتن آن را عبادت عظيم مىدانند و از مسلمانان پنهان مىدارند و باعث بر آن اين بود كه چون شاهنامه و قصهء امير حمزه را به هفده جلد در مدت پانزده سال نويسانيدند و زر بسيار در تصوير آن خرج شده همچنين قصهء ابو مسلم و جامع الحكايات و غير آن را مكرر شنيدند ، به خاطر رسانيدند كه اكثر اينها شاعرى و ساختگى است ، اما چون در ساعت خوب گفته شده و اختر درگذر بوده ، شهرت تمام گرفته . اكنون كتاب‌هاى هندى را كه دانايان مرتاض عابد نوشته‌اند و همه صحيح و نصّ قاطع است و مدار دين و اعتقاديات و عبادات اين طايفه بر آن است ، ترجمه از هندى به زبان فارسى فرموده ، چرا به نام خود نسازم كه غيرمكرر و تازه است و همه مثمر سعادات دنيوى و دينى و منتج حشمت و شوكت بىزوال و مستوجب كثرت اولاد و اموال ، چنانچه در خطب آن كتب نوشته‌اند ، بنابراين خود مقيد شده و دانايان هند را جمع كرده حكم فرمودند كه كتاب مهابهارت را تعبير مىكرده باشند و چند شب به نفس نفيس معانى آن را به نقيب خان خاطرنشان ساختند تا ماحصل را به فارسى املا مىكرد و شب سوم فقير را طلب فرموده حكم كردند كه به اتفاق نقيب خان ترجمه مىكرده باشم و در مدت سه چهار ماه از هيجده فن آن مزخرفات لاطايل كه هيجده هزار عالم در آن متحير است دو فن نوشته شد و چه اعتراضات كه نشنيد و حرام خورم و شلغم خورم اين معنى داشت گويا نصيبهء فقير از اين كتاب‌ها همين بود . النّصّيب يصيب . بعد از آن پاره‌يى را ملا شيرى و نقيب خان تمام ساختند و پاره‌يى را سلطان حاجى تهانيسرى منفرد به اتمام رسانيد . بعد از آن شيخ فيضى مأمور شد كه نظم و نثرى بنويسد و آن هم بيشتر از دو فن صورت نيافت . باز حاجى مذكور دو پاره نوشت و فروگذاشتى كه بار اول واقع شده بود ، قصور آن را راست كرده حذو النّعل بالنّعل مرتب ساخته صد جز مقرمط شد و سخن در نقطهء مگس بود كه از اصل\r\n\r\n","description":"","footnote":"","page_name":" 223 ","page_number":229},
  {"content":"\r\n\r\nمتروك نماند عاقبت به تقريبى حكم به اخراج وى كرده در بكر فرستادند و حالا در شهر خود است و اكثرى از آن معبران و مترجمان در اين ايام با كوران و پندوان محشورند و باقى ماندگان را خداى تعالى نجات بخشد و توبه كرامت فرمايد و عذر من اكره و قلبه مطمئنّ بالايمان مسموع دارد  وَ أَنَّ اللَّهَ هُوَ التَّوَّابُ الرَّحِيمُ  و آن را رزم‌نامه ناميده مصور و مكرر نويسانيده به امرا حكم انتساخ تيمّنا و تبرّكا صادر شد و شيخ ابو الفضل برعكس تفسير آية الكرسى كه تأليف داده بود ، خطبه نيز به مقدار دو جزو بر آن نوشت نعوذ بالله من الكفريّات و الحشويّات . جامع اوراق عفى الله عنه معروض مىدارد كه در وقايع اين سال كه بنابر غرضى به طريق استطراد و اجمال رقم‌زدهء كلك سريع السير شده اگر ضبط تاريخ و ملاحظهء تقديم و تأخير ننموده باشد مؤاخذه نفرمايند .\r\nچون سال بيست و هشتم جلوس سرآمد ، نوروز بيست و نهم موافق بيست و پنجم ماه صفر سنهء احدى و تسعين و تسعمائة ( 991 ) بنياد شد و به دستور سابق دوكان‌ها را بر امرا تقسيم نموده و آيين بسته انواع جشن و سرور و عيش به ظهور آمد و شاه فتح الله در دوكان خود انواع هنرمندى نمود ، از آن جمله جرّاثقال و غرايب ديگر بود و بعضى از احكام اختراعى در اين ايام نيز فرمودند . از آن جمله ذبح جانور مطلقا در روز يكشنبه به جهت آن روز به آفتاب خصوصا در اين هيجده روز در تمامى ماه آبان كه ماه ميلاد است و بعضى ايام معهود به جهت رعايت خاطر هنود در جميع ممالك محروسه منع كردند و هركسى كه در اين ايام مباشر اين جريمه مىشد به سياست مىرسيد و خانمان او به تاراج مىرفت و خود مدت پرهيز را از مطلق گوشت در تمام سال به تقريب رياضت و ايام متفرقه به شش ماه ، بلكه زياده رسانيدند و داعيه چنان است كه به تدريج بالكل ترك كنند و عبادت آفتاب را روزى چهار وقت كه سحر و شام و نيم‌روز و نيم‌شب باشد لازم گرفتند و هزار و يك نام هندى آفتاب را وظيفه ساخته نيم‌روز متوجه آن شده به حضور دل مىخواندند و هر دو گوش گرفته و چرخى زده مشت‌ها بر بناگوش كوفته حركاتى ديگر نيز از اين قبيل بسيار بود و قشقه كشيدند و نوبت نقاره يكى در نيم‌شب و يكى در وقت طلوع قرار يافت و مساجد و صوامع فراش‌خانه و چوكى خانه هندوان شد و به جاى\r\n\r\n","description":"","footnote":"","page_name":" 224 ","page_number":230},
  {"content":"\r\n\r\nجماعت جماع و به جاى حىّ على يللا تللا بود و گورستان درون شهر به ويرانى حكم فرمودند مبلغ يك لك روپيه نقد و چند فيل و اقمشه و طلاآلات و مرصّع‌آلات به والدهء بزرگوار و به همين دستور به عمهء خود گلبدن بيگم و ساير بيگمان انعام دادند و حكم عام كردند و هركس از اعالى تا ادانى پيشكش گذراند و در اين سال اعظم خان و ساير امراى كبار نامزد تانده را متصرف شدند و خالدى خان جبارى و ميرزا بيگ قاقشال از معصوم خان كابلى جدا شده اعظم خان را ديدند و معصوم خان پناه به بعضى زمين‌داران برد و ولايت بنگاله تمام يك رويه گشت و در اين سال حكومت ولايت گجرات را به تقريب تأليف قلوب حكّام دكن به اعتماد خان تفويض نموده و شاه ابو تراب را امين و خواجه نظام الدين احمد را مير بخشى و ابو القاسم تبريزى برادر مولانا عبد القادر آخوند پادشاهى را ديوان ساخته جمعى كثير چون محمّد حسين و مير ابو المظفر ولد اشرف خان و مير هاشم و مير صالح داعى و سيد ابو اسحاق و ديگران را به جايگيردارى آن ولايت حكم فرمودند و در اين سال از شهباز خان كه به تقريب دليرىها او را چندگاهى محبوس گردانيده بودند حساب‌وكتاب دادوستد بىموقع و بىمصرف گرفته از او درگذشته و از چنگ راجه خلاص بخشيده به وسيلهء شيخ ابو الفضل و حمايت او از بند برآوردند و در هفدهم ربيع الثانى « 1 » رخصت بنگ ارزانى داشتند تا تمامى آن سركار را به جايگيرداران تن داده معصوم كابلى را كه پيغام ره درآمده بود از صوبهء عيسى آواره سازد كه اذا جاء نهر اللّه بطل نهر عيسى و به قرينه مقام اگر به جاى نهر الله شهر الله بخوانند خالى از تمليحى و تلميحى نيست . در اين اثنا خبر رسيد كه خان اعظم شيخ فريد بخارى را به جهت مصالحه نزد قتلوى افغان نوحانى حاكم اوريسه فرستاده بود و قتلو به جهت اعتماد پيرزادگى به استقبال شيخ فريد برآمده در مقام خدمتكارى بود و بعد از انعقاد صحبت بهادر كورفره « 2 » از زمين‌داران بنگاله كه عمده لشكر قتلو بوده ملاقات بىادبانه نموده خواست كه با شيخ مصاحبانه سلوك نمايد و شيخ او را به نظر زمين‌دارى مىديد . در اين اثنا شاهو ولد شيخ راجو بخارى سرهندى كه خالى از بىاعتدالى نبود و ديگر بخاريان درشتى هم كرده باشند ، بهادر\r\n\r\n\r\n","description":"","footnote":"\r\n( 1 ) . نسخه : جمادى الثانى .\r\n( 2 ) . نسخه : كورده .\r\n","page_name":" 225 ","page_number":231},
  {"content":"\r\n\r\nاز روى ستيزه وقت مراجعت زمانى كه قتلو در جلو شيخ روان بود سر راه گرفت و به جنگ پيش‌آمد و شاهو با جمعى كثير كشته شد و شيخ فريد به سلامت به درآمد .\r\nو در اين سال برهان الملك برادر مرتضى نظام الملك حاكم دكهن از پيش برادر گريخته بود ، اول در مالوه نزد قطب الدين خان آمده از آنجا حسب الحكم در ماه رجب اين سال به ملازمت پيوست و قبل از آن مجهولى كوچه‌گردى كه خود را به دروغ برهان الملك نام كرده به درگاه آمده و در اوده جايگير يافته بود به موجب لابرهان له گريخته در ميان جوگيان مخفى گشت و بعد از هفته‌يى او را از آن جماعت پيدا ساخته محبوس گردانيدند و بعد از آن احوال آن مجهول نسب معلوم نشد كه خرى زيست و خرى بود و خرى مرد و در اين ايام بيرون شهر دو محل از براى اطعام فقراى مسلمان و هندو بنا فرموده يكى را خيرپوره و ديگرى را دهرم‌پوره ناميدند و چندى از كسان شيخ ابو الفضل موكل بوده از زر پادشاهى به فقرا طعام مىدادند و چون جوگيان خيل خيل مىآمدند براى ايشان سراى ديگر آبادان ساخته جوگىپوره نام نهادند و شب‌ها با چندى معدود به خلوت رفته به آن جماعت صحبت مىداشتند و مجهولات حقايق مختلفه و اعتقادات و اشتغال و مراقبه و سلوك اطوار و جلسات و حركات و سكنات و خلع بدن و كيميا و سيميا و ريميا از ايشان معلوم شد و كيمياگرى خود آموختند و آن طلا به مردم نمودند و شبى معهود كه به سالى يك بار مىآيد و مجمع عظيم از جوگيان اطراف و اكناف در آن شب مىشود و آن را سيورات مىگويند با بزرگتران ايشان هم‌نواله و هم‌پياله شده بشارت عمر دراز كه سه چهار بار از عمر طبيعى زياده باشد شنيده متيقن شدند و آن مقدمات را با ساير قراين منتظم گردانيده كالنّقش فى الحجر ساختند و حكماى نازنين پيش‌بين تأييد مىآوردند كه چون نقصان اعمار به تقريب دور قمرى بود و آن خود منقرض شد ، حالا نوبت دور زحل رسيده كه مجدد اطوار ادوار و مورث طول اعمار است ، چنانچه در كتب سماوى هم مذكور شده كه بعضى تا هزار سال زندگانى كرده‌اند و در كتب هندى خود عمر آدميان ده هزار سال نوشته‌اند و بالفعل در كوه تبّت طايفهء لامه كه از نسّاك خطاييان و زهّاد و عبّاد ايشانند دو صد ساله و زياده هم ديده شده‌اند ، بنابراين به جهت موافقت آن طايفه تقليل در مباشرت و\r\n\r\n","description":"","footnote":"","page_name":" 226 ","page_number":232},
  {"content":"\r\n\r\nاكل و شرب خصوصا لحم نمودند و موى تارك سر را حلق كرده اطراف را نگاه داشتند به گمان اينكه روح كاملان مكمل از راه هامه كه منفذ دهم است خروج مىكند و در آن وقت آوازى چون رعد صاعقه مىكند و آن دليل سعادت و نجات ميت است از گناهان و علامت حلول روح است به مذهب تناسخ در بدن پادشاهى ذى شوكتى صاحب اقتدارى نافذ الامرى و روش خود را به توحيد الهى موسوم ساختند .\r\n دنيا به مراد خواهى و دين درست * اين هر دو نباشد نه فلك بندهء تست \r\nو جماعت خاص خيلان مريد را موافق اصطلاح جوگيان چيله ناميدند و طايفهء ديگر اراذل شيّاد صياد زبون كه راه اندرون دولتخانه نداشتند هر صباح در وقت عبادت شمس به جهرو كه تا طلعت مبارك نمىديدند مسواك و طعام و آب بر ايشان حرام بود و در هر شبى صاحب حاجتى و نيازمندى از هندو و مسلم و انواع طوايف مرد و زن صحيح و سقيم را آنجا بارعام بود و كاروبارى طرفه و هنگامهء گرمى و ازدحامى عظيمى و همين‌كه از تسبيح هزار و يك نام نيّر اعظم فارغ شده از حجاب برمىآمدند اين جماعت در سجود مىافتادند ، برهمنان مكّار طرّار هزار و يك نام ديگر را براى حضرت نيّر ترتيب دادند و ايشان را به طريق حلول چون رام و كرشن و ساير سلاطين كفره عقيده داشته مىگفتند كه خود صاحب عالم به اين صورت برآمده بازى مىكند و از براى خوش‌آمد شعرهاى هندى را از زبان دانايان سابق نقل كرده مىگذرانيدند ، به اين مضمون كه پادشاه عالم‌گيرى در هند پيدا شود كه برهمنان را احترام كند و محافظت گاو نمايد و گيتى را به عدل نگاهبانى كند و در كاغذهاى كهنه آن خرافات را نوشته مىنمودند و همه [ را 
  ] باور مىافتاد .\r\n خوش آمد هركه را گفتى خوش‌آمد \r\nو يك‌ها را از طوايف مختلف هركه باشد احدى خواندند كه در عالم توحيد اخلاص درست دارند و لشكرى كه در طوفان آب و آتش خود را بزند ايشان خواهند بود .\r\n دلا جان باختن دعوى مكن چندانكه يار آمد * شود معلوم كار هركسى چون وقت كار آيد \r\nو در اين سال درون ديوان‌خانه خاص فتح‌پور ده اندر ده حنفى و قلتين شافعى و\r\n\r\n","description":"","footnote":"","page_name":" 227 ","page_number":233},
  {"content":"\r\n\r\nشيعى پر ساخته آب آن‌را بركشيدند و آب حوض بيشتر از آن دو برآمد و چون گفتند كه سنّيان و شيعيان از هم جدا شوند ، هندوستانيان به يك قلم به سنّىگرى و عراقيان به تشيع قايل شدند و بارها گفته شده كه جزئيات و خصوصيات اين وادى را نطاق نطق نمىتواند به بيان آورد . بنابر آن تقاعد از آن نموده در پى مقصود مىرود چون اعتماد خان به تفويض حكومت ولايت گجرات كه معراج مدعاى وى بود نامزد شده به سروهى رسيد آنجا را از سرنال انتزاع نموده و حوالهء جكمال برادر رانا كرده به اتفاق امراى نامزد در دوازدهم شهر شعبان اين سال به احمد آباد رسيد و شهاب الدين احمد خان كه حاكم مستقل آنجا و دافع آفات و فتن بود به عزيمت در خانه بيرون برآمده در محلهء عثمان‌پور فرود آمد و اعيان نوكران او كه از اين تغير و تبديل كاره بودند جدا شده به اتفاق ديگر واقعه‌طلبان در كتهىوار به طلب مظفر ابن سلطان محمود گجراتى ، كه از درگاه فرار نموده و در آن پشته التجا به خويشان مادرى برده روزى به شبى مىآورد ، رفته به سلطنت برداشتند و اعتماد خان هرچند شهاب الدين احمد خان را باعث بر تسلى آن جماعت شد قبول نكرد و گفت اينها از خدا اين‌طور روزى مىخواستند و قصد هلاك من داشتند ، حالا كار از صلاح من گذشته است شما دانيد و اين ملك . و به قصبهء كرى كه بيست كروهى احمدآباد است رفت و يك دو كسى از جانب اعتماد خان و نظام الدين احمد رفته آن برگشتگان را تسكين دادند هم صورت نبست و بيست و هفتم شعبان مظفر با كاتهيان و مغولان مفتن به دولقه كه دوازده كروهى احمدآباد است رسيد و در همين حين اعتماد خان و نظام الدين احمد شهر را خالى ساخته به اتفاق براى بازگردانيدن شهاب الدين احمد خان بكرى رفتند و او را به اين نوع تسلى دادند كه پرگنات سابق به دستور قديم به جايگير وى بازگذارند و دو لك روپيه نقد نيز به مساعدت بدهند و محافظت شهر را به عهدهء شير خان ولد اعتماد خان و مير محمّد معصوم بكرى و جماعت گذاشتند تا آنكه از آنجا بيايند و لشكر پريشان را سامان دهند . مظفر روز ديگر از آنجا روان شد و بعضى مجاوران سركج كه سه كروهى احمدآباد است از مزارات سلاطين ماضيه چترى طيار گرفته به طريق تفاؤل بر سر او نهاده تهنيت به سلطنت دادند مژده از غيب شنيده به شهر درآمد . چون دو امراى كهنه فعله كه اين\r\n\r\n","description":"","footnote":"","page_name":" 228 ","page_number":234},
  {"content":"\r\n\r\nبيت حسب حال ايشان بود :\r\n من و مربى من آن دو پير مفلوكيم * كه هر دو را دو مربّىّ خوب مىبايد\r\nلجام گسسته و پاردم شكسته * نه تن توانا نه دل شكيبا\r\nنه بخت ياور نه عقل رهبر \r\nشباشب روان شده با جمعى معدود از كرى صبحدمى به عثمان‌پور رسيدند .\r\nمظفر بىدهشت و بىمحابا با صف‌هاى آراسته به استقبال برآمد و در ريگ‌زار درياى احمدآباد ايستاده و در اين وقت اين دو پير به تدبير تفرقه انداختن باغيان و به جهت دلاساى نوكران گريخته در پى قرض گرفتن و برات نوشتن و نامه فرستادن شدند و چون آن آب از سرگذشت از ممرّ نااعتمادى نوكر فرصت صف‌آرايى نيافته حركة المذبوحى كرده و راه فرار پيموده به بلدهء پتن كه نهرواله باشد و چهل و پنج كروه از احمدآباد است به يك روز رسيدند و اسباب و اشياى اردو همگى به غارت رفت و اهل و عيال سپاهيان اسير شدند و محمّد شريف پسر نظام الدين احمد مع سپاهيان محافظ خان‌ومان را تمام به باد داد ، اما كارى كرد كه به پدر ملحق گرديد و گريختگان با جماعت ديگر امرا كه از فتح‌پور كمك رسيدند و به يك هزار سوار مىكشيد قلعهء پتن مرمت كرده استقامت نمودند و مظفر ادنى سپاهى خود را خطاب‌هاى عالى داده و اميدوار ولايت ساخته منصب افزود ، بنازم به قدرت خدا كه او روزى در ملازمت پادشاهى سى روپيه ماهيانه داشت و حالا صاحب سىهزار كس شد و شير خان فولادى كه سابق حكومت پتن داشت از ولايت سورته طلبيده و از فلاكت برآورده با چهار هزار سوار بر سر پتن فرستاد و سرداران پتن زين الدين كنبو برادر شهباز خان را نزد قطب الدين محمّد خان فرستادند تا از آن جانب او و از اين جانب ايشان متوجه احمد آباد شده مظفر را در ميان بگيرند . مظفر پيش‌دستى نموده و با لشكر جرّار پيشواز رفته در بروده با قطب الدين محمّد خان جنگ كرد و آن گران‌سنگ آمال و سبكبار تدبير كه در نظر همت آن دو پير يگانه روزگار بود\r\n دو اختر سعدند يكى مهر و دگر ماه * ايام رخ خوب تو را يافته ثالث \r\nاندك تردّدى كرده و شكست يافته در قلعهء بروده تحصن جست و اعيان لشكر و\r\n\r\n","description":"","footnote":"","page_name":" 229 ","page_number":235},
  {"content":"\r\n\r\nنوكرانش به يك قلم به مظفر درآمدند ، پيش از اين قضيه شير خان به پنج هزار سوار در نواحى قصبهء ميانه پانزده كروهى پتن رسيد و شهاب الدين احمد خان و اعتماد خان بعد از تذبذب و شتردلى قرار برفرار به جانب جالور دادند و به سعى نظام الدين احمد در پتن ماندند و ديگر سرداران را مع سپاهيان كارآزموده كه جمعيت ايشان از دو هزار سوار بيش نبود همراه نظام الدين احمد دادند و جنگى عظيم ميان فريقين روى داده نسيم فتح و نصرت بر پرچم و رايت « 1 » نظام الدين احمد و زيد و شير خان هزيمت يافته به جانب احمد آباد شتافت و هرچند نظام الدين احمد بجد شد كه به همين فتح تعاقب نموده بر سر احمدآباد بايد رفت ، امرا قبول نكردند و اين خود عين صلاح وقت بود ، چه هنوز آگاهى از معاملهء قطب الدين محمّد خان نداشتند و در اين جنگ غنيمت بسيار به دست اين امرا افتاد تا كرى رسيده مدت دوازده روز انتظار سپاهيان كه با غنايم اموال به پتن رفته بودند مىبردند . در اين حال خبر رسيد كه مظفر قلعهء بروده را كه ديوار كهنه چون بناى عهد او و راى قطب الدين محمّد خان داشت به ضرب توپ انداخت و قطب الدين محمّد خان كه اساس عمر او از آن هم سست‌تر بود ، زين الدين را براى گرفتن قول و قرار نزد مظفر فرستاد . مظفر در ساعت زين الدين را با هزار ساله‌ها برابر ساخت و خواجگى محمّد صالح صدر ماضى را كه همراه اعتماد خان نامزد بود به ملاحظهء بزرگ‌زادگى جان‌بخشى نموده رخصت حج داد و قطب الدين محمّد خان را كه ديدهء بصيرتش از آسيب اجل كور و كشتى او از مظالم پر شده بود ، امان داده از قلعه برآورده و او از عذر مظفر متفطّن نشده به عجز تمام آمده او را ديده و تسليمات بىحد نمود .\r\n قضا شخصى است پنج انگشت دارد * چو خواهد كز يكى كامى برآرد\r\nدو بر چشمش نهد ديگر دو بر گوش * يكى بر لب نهد گويد كه خاموش \r\nمظفر در وقت ديدن به تعظيم تمام استقبال نموده او را بر نمد تكيهء خاصه جاى داده و به استمالت پيش‌آمده نمىخواست كه متعرض قتل او شود ، آخر به اغواى نوارى نام زمين‌دار راج پيله و ديگر سپاهيان او را چون اموال قارون مدفونش به\r\n\r\n\r\n","description":"","footnote":"\r\n( 1 ) . در متن فارسى : بر پرچم رئت ( ؟ )\r\n","page_name":" 230 ","page_number":236},
  {"content":"\r\n\r\nزمين هموار ساخت و از پروار به بهروج رفته آن قلعه را از زن و متعلقان قطب الدين خان به صلح گرفت و در آنجا چهارده لك روپيه از خزينهء كنبايت كه عماد الدين كرورى برده بود با تمام اموال صامت و ناطق و خزاين موفوره خاصهء قطب الدين خان كه متجاوز از ده كرور بود يافته جمعيت به هم رسانيده و اسباب و اشياى ديگر را چه توان گفت و عجب كه نورنگ خان پسر رشيد قطب الدين خان همراهى قليج خان و شريف خان و تولك خان و ساير امراى مالوه در آن قلعهء جانكاه از نذربار و سلطان‌پور كه به غايت نزديك بود قدم پيش ننهاده خبر از والدين نتوانست گرفت .\r\n تا بدانى كه وقت پيچاپيچ * هيچ كس مر تو را نباشد هيچ \r\nو لشكرى كه عددش مذكور شد از مغول و افغان و گجراتى بر مظفر جمع آمد و از استماع اين خبر نظام الدين احمد و ديگر سرداران در پتن رفته به آن دو امراى نامدار پيوستند و انتظار آمدن ميرزا خان ولد بيرم خان خان خانان و ساير امرا كه نامزد از درگاه شده از راه جالور به پتن متوجه احمدآباد بودند مىبردند و ميرزا خان يك روز در پتن قرار گرفته و پيشتر متوجه شده در سركيج « 1 » نزول نموده و مظفر از بروده باز گشته و قلعهء بهروج را به خسرپورهء خود نصير نامى و جركس رومى كه نوكرى بود از درگاه پادشاهى گريخته سپرده در نواحى مزار شاه بهيكن - قدس الله سره العزيز - به مفاصلهء دو كروه چادر زده لشكرگاه ساخت . روز ديگر محاربهء صعب روى نمود و مظفر شكست يافته به معمورآباد رفت و سيد هاشم بارهه و خضر آقا وكيل ميرزا خان كل فتح شدند و مردم بسيار زخمى شدند و از جانب غنيم مقتولان را كه مىشمارد و اين واقعه در سيزدهم شهر محرم الحرام سنهء احدى و تسعين و تسعمائة ( 991 ) بود و چون ميرزا خان پيش از فتح نذر كرده بود كه بعد از آنكه عروس ظفر از پردهء غيب روى نمايد هر متاع و رخت كه در بنه‌وبار داشته باشد به شكرانهء آن رونما به فقرا و غربا ببخشد ، بنابر ايفاى وعده چندى را از نوكران خويش فرمود كه همهء اقمشه و اسب و فيل و امتعهء او را قيمت نهند تا زر آن را به مصارف صرف كند .\r\nاين مقوّمين ناامين حيله‌گر بىدين هر شى را چنان قيمت نهادند كه ربع و خمس و عشر نرخ هم به محتاجان نرسيد و يكان چيزى به جهت ادخال سرور در صدور و\r\n\r\n\r\n","description":"","footnote":"\r\n( 1 ) . متن فارسى : سرگنج .\r\n","page_name":" 231 ","page_number":237},
  {"content":"\r\n\r\nتسلى دل خود دادند و گذشت و قلقچيانى كه نوكران ميرزا خان بودند ، چون دولت خان افغان لودى و ملا محمودى و ديگران عرض كردند كه از اينكه ما ملازم شما شديم گناهى نكرديم ، چه لازم كه چندين مغلوب و منكوب نوكران پادشاهى باشيم و ايشان همه تقدم و تفوق در مجالس بر ما نمايند . چرا در تسليم و توره و توزك با ما مساوى نباشند ؟ ميرزا خان را اين مقدمات واهى دلفريب مقبول و معقول افتاده ، سر و پا و اسب بسيار از براى هر فردى از اعيان امرا طيار ساخته و نام‌نويس گردانيده ، مجلس عالى ترتيب داد و خود در جامه خانه رفته مقيد به امر اجلاس و الباس گرديد و نظام الدين احمد را كه وقتى از اوقات بيرام خان خان خانان همشيرهء او را در حبالهء خويش داشت طلبيده اين مصلحت با وى در ميان نهاد . او به نصيحت گفت كه اين نابينان شما را بدنفسى بر اين دارد ، اگر پادشاه اين معنى را شنوند چه فرمايند و بر تقدير تسليم از شما چه مناسب كه شهاب الدين خان را كه هم به اعتبار منصب پنج هزارى و هم به سال كلان‌تر باشد تسليم فرمايند و بر اين قياس از اعتماد خان گجراتى كه وقتى از اوقات بيست هزار سوار داشت تسليم براى شما چه لطافت دارد و پاينده محمّد خان مغول خود بر سر اين معنى انكار صريح آورده ، شايد جهل ورزد و ديگران خود در چه حساب‌اند . ميرزا خان اين راى را پسنديده از آن داعيه درگذشت و بعد از سه روز از اين فتح قليج خان و امراى ديگر مالوه به احمدآباد رسيدند و چون شنيدند كه مظفر از معمورآباد كه بر كنار درياى مهندرى است به كنبايت رفته و مقدار دو هزار سوار از گريختگان به او جمع آمدند . ميرزا خان با امرا به آن جانب به رسم تعاقب رفت و مظفر خود را به بروده و از آنجا به سمت راج پيپله و نادوت كشيد و ميرزا خان به بروده آمده لشكرى بر سر دولت نام نوكرى از مظفر بر در كنبايت فرستاده آن را مستخلص گردانيده به نادوت شتافت و قليج خان و ساير امراى كبار را به كوهستان قلب كه مظفر پناه به آن برده بود نامزد گردانيد و همه‌جا نظام الدين احمد باعث حركت قسرى اين جماعت شده كه باعث احمال و اثقال محتاج به جرّثقيل بسيار بودند ، ترددهاى مردانه خارج از اندازهء منصب محقر خود ، بلكه از طوق بشرى نمود تا به سعى او جنگ عظيم مانند جنگ\r\n\r\n","description":"","footnote":"","page_name":" 232 ","page_number":238},
  {"content":"\r\n\r\nاول سركيج « 1 » با مظفر كرده غالب آمدند و مظفر آواره به هر جانب مىگشت و ميرزا خان به احمدآباد آمده و امراى مالوه و غير آن را به محاصره قلعهء بهروج تعين گردانيد تا بعد از هفت ماه جركس رومى كه از جانب مظفر حكومت آن قلعه داشت به قتل رسيد و نصير « 2 » خسرپورهء مظفر به دررفت .\r\nو در اين سال بعد از تعين ميرزا خان و لشكر مالوه جانب گجرات از آگره در كشتى نشسته به سير إله آباد كه معمورهء جديد به جاى شهر پياك و معبد قديم هندوان است و در آنجا قلعه‌يى چند طرح انداخته‌اند متوجه شدند و در روز توجه خبر وفات شيخ بدر الدين ولد شيخ اسلام چشتى از مكهء معظمه آوردند كه روزهء هفت روزه داشته ، در هواى گرم برهنه‌پاى به طواف مشغول بود تا پايش آبله كرد و تب محرق عارض شد و در عيد قربان سال نهصد و نود شربت شهادت قتل فى سبيل اللّه از دست ساقى لطف ازلى نوشيد .\r\n دىشب ز سر صدق و صفاى دل من * در ميكده آن روح‌فزاى دل من\r\nجامى به من آورد كه بستان و بنوش * گفتم نخورم گفت براى دل من \r\nو اين خبر را به حاجى حسين خانقاه شيخ گفته فرستادند . وحشتى و مصيبتى عظيم به آن خاندان راه يافت و سلسلهء هدايت و ارشاد كه مانده بود منقطع گشت و بعد از رسيدن به اله‌آباد مدت چهار ماه در آنجا توقف شد و زين خان كوكه و بيربر را كه اول نوكر راجه رامچند بهته بود به طريق ايلچىگرى در چوراگده فرستادند و رام چند اطاعت قبول نموده زين خان را بعد از گذرانيدن اسباب مهمانى نگاه داشت تا به همراهى او در فتح‌پور آمده ملازمت نمود ، صد و بيست لعل و جواهر ديگر به همين قياس پيشكش لايق گرامى گذرانيد ، از آن جمله لعلى بود كه قيمت آن پنجاه هزار روپيه برآمد پسر خود بابو نامى را در خدمت گذاشته پس از چندگاهى رخصت وطن حاصل كرد و عن‌قريب به مستقر اصلى كه جحيم پر حميم باشد رفت ، و اين رامچند در اخلاق خاصه در همت چنان بود كه عديل وى حالا نيست و از جمله بخششهاى او اينكه يك كرور زر به ميان تانسين كلاونت در يك روز بخشيده ، بالا گذشت كه ابراهيم سور را چه‌سان اسباب سلطنت داده بود و ميان تانسين\r\n\r\n\r\n","description":"","footnote":"\r\n( 1 ) . متن فارسى : سرگنج .\r\n( 2 ) . متن فارسى : نصيرا .\r\n","page_name":" 233 ","page_number":239},
  {"content":"\r\n\r\nنمىخواست كه از او جدا شود ، آخر جلال خان قورچى رفته به ميعاد آورد و در اين ايام اعظم خان از حاجىپور به ايلغار در اله‌آباد آمده ملازمت نمود و مرخص شده زود بازگشت تا لشكر خود را بيارد و امرا در آن شهر طرح عمارات عالى انداختند و قرار يافت كه پاىتخت بعد اليوم همان باشد و سكهء نو زدند و شريف سرمدى چوكىنويس كه كسى در حق او گفته كه :\r\n دو چوكى نويسند هر دو كثيف * يكى نانفيس و دگر ناشريف \r\nسجع سكه اين بيت يافت :\r\n هميشه چون زر خورشيد و ماه رايج باد * به شرق و غرب جهان سكّهء اله‌آباد \r\nو در اين ايام ملا الهداد امروهه و ملا شيرى به جهت خوش‌آمد كه به صدارت ميان دو آب پنجاب متعين بودند آمده ملازمت كردند و ملا شيرى به جهت خوش‌آمد منظومى هزار شعاع نام در تعريف آفتاب مشتمل بر هزار قطعه گذرانيد و بسيار مستحسن افتاد .\r\nو در ماه ذى حجهء اين سال از آنجا مراجعت نموده به قصد اصلاح خلل گجرات عازم فتح‌پور شدند و در نواحى اتاوه خبر فتح ميرزا خان رسيد .\r\nو در شهر صفر سنهء اثنى و تسعين و تسعمائة ( 992 ) چون به پايتخت آمدند فرامين عنايت‌آميز به نام امراى گجرات صادر شده ، ميرزا خان را خطاب خان خانانى و اسب و خلعت و كمر خنجر مرصع و تمن طوغ و منصب پنج هزارى كه نهايت معراج امراست بخشيدند و نظام الدين احمد را نيز كه باعث تردد فتح آن ولايت او بود به اسب و خلعت و زيادتى منصب سرافراز ساختند و مناصب ديگران نيز ده بيست و ده سى فراخور احوال هريك افزودند .\r\nو در اين ايام فقير را ترجمهء كتاب راماين فرمودند كه در تصنيف بر مهابهارت سبقت دارد و بيست و پنج هزار شلوك است و هر شلوك فقره‌يى است شصت و پنج حرفى و آن افسانه‌يى است در ذكر رام‌چند راجهء شهر اوده كه او را رام هم مىگويند و هندوان به طريق حلول به خدايى مىپرستند و مجمل آن اين است كه سيتازن او را ديوى ده سر راون نام حاكم جزيرهء لنكا فريفته بود و رام‌چند با لچهمن برادر خويش به آن جزيره رفته و لشكرى بىشمار از ميمونان و خرسان [ كه 
  ] عدد آن\r\n\r\n","description":"","footnote":"","page_name":" 234 ","page_number":240},
  {"content":"\r\n\r\nرا محاسب وهم نداند جمع كرده پلى به عرض چهارصد كروه بر روى درياى شور بسته و بعضى ميمونان را مىگويند كه همان‌طور جسته‌اند و بعضى ديگر به پاى خويش گذشته و مثل اين خرافات متناقضه بسيار است كه عقل در رد و قبول آن متوقف است و به هر تقدير رام‌چند ميمون سوار از پل گذشته و تا هفته‌يى جنگ عظيم كرده راون را با تمام اولاد و احفادش كشته و خاندان هزار سالهء او را به باد داده و لنكا را به برادر راون سپرده به شهر خويش آمد و به زعم هندوان ده هزار سال حكومت جميع هندوستان رانده به مستقر اصلى خويش رسيد و زعم اين طايفه آن است كه عالم قديم است و هيچ‌گاه از نوع بشر خالى نيست و از اين واقعه صد هزاران هزار سال گذشته و به وجود اين آدم ابو البشر كه از خلقت او هفت هزار سال گذشته قائل نيستند و ظاهر اين است كه اين واقعات يا راست نيست و افسانهء مجرّد است و خيال محض چون شاهنامه و قصهء امير حمزه يا در زمان تسلط بهايم و جنيان بوده ، و الله اعلم بحقيقة الحال .\r\nو از جملهء غرايبى كه در اين ايام روى داد آن بود كه در ديوان‌خانهء فتح‌پور زن حلال‌خورى را آورده مىگفته‌اند كه مرد گشته و يكى از معبّران راماين هم از مجلس كتابت رفته او را ديده آمده چنان تقرير كرد كه زنى بود كه از شرمندگى پرده بر روى كشيده حرفى نمىزد و حكما مؤيد اين معنى دلايل مىگذرانيدند و مىگفتند كه مثل اين واقع بسيار به ظهور آمده ، سبحان من يتصرّف فى ملكه كما يشاء .\r\nو در اين سال ملا عالم كابلى كه بسيار عالم شيرين‌ادا و خوش‌تكلم و مجموعهء انبساط بود وفات يافت و « اشعث طماع » « 1 » تاريخ شد و فواتح الولاية تصنيف اوست .\r\nدر اين وقت سال سىام از جلوس و نوروز سلطانى كه در برابر نوروز جلالى است رسيد و در هشتم ماه ربيع الاول سنهء نهصد و نود و دو تحويل حمل واقع شد و دوكان آيين‌بندى و جشن انعقاد يافت و صحبت گرم و طرح و طرز جديد در گرد آمد و ريش‌ها پران شد و فانوس گاو رويين چون گوسالهء سامرى نوازش يافته به فرياد آمد و بيلان كه چادرى است به صورت گنبذ و اختراع فرنگيان است برپا گشت و مال و\r\n\r\n\r\n","description":"","footnote":"\r\n( 1 ) . اشعث طماع به جاى اشعب طماع به كار رفته است . اشعب در زمان عبد الله بن زبير مىزيسته و گويند عمر دراز داشته است . اما در ماده تاريخ سال 991 ه منظور بوده است كه بايد كلمه را اشعث قرائت كرد و الا 449 سال بايد از 991 كم كرد .\r\n","page_name":" 235 ","page_number":241},
  {"content":"\r\n\r\nجان و ناموس و دين را فداى اخلاص ساختند و چندان ارواح مقدس در سر اين امتحان شد كه در حصر نيايد و هر دوازده نفر نوبت به نوبت و مثل به مثل مريد شده موافقت در مشرب و مذهب مىنمودند و به جاى شجره شبيهى داده آن را علامت اخلاص و مقدمهء رشد و دولت مىدانستند و در غلافى مرصع به جواهر پيچيده بالاى دستار مىگذاشتند و الله اكبر در عنوان نامه‌ها قرار يافت و قمار و ربا حلال شد و ديگر محرمات بر اين قياس و قمارخانه در دربار بنا كرده زرى به سود به مقامران از خزانه مىدادند و سود و شتل داخل كفايت مىشد و دختر پيش از چهارده سالگى و پسر را به شانزده سالگى نكاح بستن منع فرمودند و قصهء زفاف حضرت ختمى پناه - صلى الله عليه و آله و سلم - با صديقه - رضى الله عنها - را مطلقا منكر بودند و مطاعن ديگر را چه گويد كه اين اسماع پر از زيبق باد تا چه‌ها كه نشنود و زلات جميع رسل را - صلوات الله و سلامه عليهم اجمعين - مطلقا وسيلهء انكار ساختند ، خصوصا قصهء داود - عليه السّلام - و اوريا و امثال اين و هركه را نه بر وفق اعتقاد خويش مىيافتند كشتنى و مردود و مطرود ابدى مىدانستند و نام وى فقيه ماندند و عدو دولت و بر حكم :\r\n آنچه بكارند همان بدروند \r\nخود هم در آفاق به ضلال دين اكفر مشهور شدند و مجتهد مرشد به ابو جهل شهرت يافت آرى جار الامير و خان الوزير و رياست دنيوى تبع رياست دينى آمد و از مهمات اينها را هم دانستند و باقى طفيلى و از براى شكستن دكان ناموس دين حكم فرمودند كه دكانهاى نوروزى را گاه گاهى براى تماشاى بيگمان و اهل حرم و عفايف مخدّرات خاص و عام خالى سازند و آنجا زر مىبخشيدند و مهم‌سازى بيرونيان و نسبت مناكحت و مواصلت ابنا و بنات در آن مجلس قرار يافت و غير از منصب و جهت اخلاص كفايت ديگر منظور نبود و هرچند به رفع اين قيد مقيد شدند با كفار هند كه ناگزيرند و نصف لشكر و ولايت از ايشان خواهد بود و الوس صاحب شوكت ديگرنه در مغل نه در هندوستانى مثل ايشان است پس نتوانستند آمد و اقوام ديگر را هر نوع كه خواستند مالش و كوبش دادند و ناموس و غيرت و اتفاق از ايشان بالكل مسلوب بود ، در اين ايام اعظم خان از حاجىپور پتنه به موجب وعده به\r\n\r\n","description":"","footnote":"","page_name":" 236 ","page_number":242},
  {"content":"\r\n\r\nايلغار آمد و عرايض ميرزا محمّد حكيم رسيد كه بدخشان به تمام به تصرف عبد الله خان اوزبك درآمد و ميرزا سليمان كه از مكهء معظمه آمده بر بدخشان استيلا يافته بود و ميرزا شاه‌رخ جنگ با اوزبك كرده شكست يافته هر دو به طريق التجا به هند مىآيند .\r\nو در اوايل ذى قعدهء اين سال عريضه مان‌سنگه از اطراف نيلاب رسيد كه ميرزا شاهرخ به نيلاب آمد و او پيشواز رفته شش هزار روپيه نقد و اقمشهء بسيار و پنج فيل به رسم پيشكش گذرانيد و از آب سند عبور واقع شد ، اين خدمت او بسيار مستحسن افتاد .\r\nدر اين سال چندى از اعيان امرا به مستقر اصلى شتافتند از آن جمله محمّد باقى خان برادر ادهم خان در ولايت كرهه كتنگه كه جايگير او بود و غازى خان بدخشى كه از اله‌آباد به جانب اوده مرخص شده بود و همانجا داعى حق را لبيك اجابت فرمود . او در آخر عمر چنان ضعيف شده بود كه بر قاليچه برداشته به دولت خانه مىآوردند . چون كسى پرسيد كه چه حال داريد ؟ گفت الحمد لله كه به قوت حرص برپايم و بر هركس از نوكران مبرم خود كه دعا مىكرد ، مىگفت الهى تو هم هزارى شوى كه تو قدر مرا بدانى . شبى در پيش‌خانهء قليج خان كه جمعى عظيم به جهت افطار رفته بودند تفسير سورهء   إِنَّا فَتَحْنا   مىگفت دخلى كردم . او توجيه نموده در اين اثنا درشتى كرد . گفتم سبحان الله اخلاق بزرگان ولايت هم معلوم شد . گفت به خاطرت مىرسيده باشد كه اين شدت از جهت منصب هزارى است . گفتم ظاهر همين است . خيلى درهم شد ، آخر به وساطت آصف خان بخشى آية  الصُّلْحُ خَيْرٌ  خوانديم و آن تكلف بر طرف گشت و روزى كه از اله‌آباد كوچ شد فقير را با غازى خان تا خيلى راه مذاكرهء علمى و نقل سخنان مشايخ كبار بود و يكديگر را وداع كرديم و آن آخرين ملاقات بود . ديگر سلطان خواجه كه او نيز از جملهء مريدان خاصّ الخاص بود و بعد از دفن در قبر او كه به اختراع خاص بود شبكه‌يى مقابل نيّر اعظم گذاشتند تا فروغ آنكه پاك‌كنندهء گناهان است هر صباح بر رويش افتد و مىگفتند كه بر دهانش زبانهء آتش نيز رسانيده بودند ، و الله اعلم بحقيقة الحال و ملا احمد تته « سلطان الخوارج » به كمى يك عدد تاريخ يافت .\r\n\r\n","description":"","footnote":"","page_name":" 237 ","page_number":243},
  {"content":"\r\n\r\nو در مفتتح « 1 » سنهء ثلث و تسعين و تسعمائة ( 993 ) كه اواخر سال سىام است ميرزا شاهرخ و راجه بهگوان داس قريب فتح‌پور رسيدند و شاهزاده دانيال را با شيخ ابراهيم چشتى و چندى از امرا به استقبال او فرستاده به درگاه آوردند و يك لك روپيهء نقد و اسباب فراش‌خانه و سه اسب عراقى و پنج فيل و چند قطار اشتر و استر و خدمتكاران بخشيدند .\r\nو در اين اثنا شاهزاده سلطان سليم را در سنهء شانزده سالگى موافق ضابطهء مقررى با صبيّهء راجه بهگوان داس « 2 » در سلك ازدواج آوردند و خود به منزل او رفته مجلس عقد به حضور قضات و اشراف منعقد ساختند مبلغ دو كرور تنكه كابين مقرر شد و جميع رسومى كه در هنود معهود است از افروختن آتش و غير آن به جاى آورده از آن خانه تا به دولت‌خانه زر بر محفهء دختر نثار فرمودند .\r\n ز بس گوهر و زر كه افشانده شد * ز بر چيدنش دستها مانده شد \r\nو راجه بهگوان داس چند طويله اسب و يك صد فيل و غلامان و كنيزان حبشى و هندى و چركسى و اقسام طلاآلات مرصع و جواهر و اوانى زر و ظروف نقره و انواع اقمشه كه عدد آن خارج از حدّ احصا باشد جهاز گذرانيد و به هركدام از امراى حضار فراخور حالت و مقدار اسبان عراقى و تركى و تازى با زين طلا و غير آن داد .\r\nروز پنجشنبه نوزدهم ماه ربيع الاول سال نهصد و نود و سه طليعهء لشكر بهار و مقدمهء نوروز سلطانى رسيد و به موجب نوشتهء ميرزا نظام الدين احمد كه ضبط سنوات در تاريخ خود نموده سال سىام از جلوس ابتدا يافت و حال آنكه ابتداى قرن ثانى از جلوس از تاريخ بيست و پنجم ربيع الاول سنهء نهصد و نود و چهار در اتك بنارس واقع شده ، چنانچه بعد از اين مذكور شود ، ان شاء الله تعالى و همانجا منشأ اين وهم ذهول ميرزاست ، از اين معنى كه به تقريب ايام كبيسه كه در هر سه سال تفاوت يك ماه قمرى است در هر قرنى يك سال تفاوت در ميان سال‌هاى شمسى و قمرى مىباشد و فقير چون هيچ تقويم با خود نداشتم به ضرورت خود را به متابعت ميرزا گذاشتم و عهده به راوى است ، و الله اعلم . با علاوهء آنكه ميرزا در اين سنوات در گجرات بود نه در اردو ، القصّه آيين‌بندى به دستور سابق بسته و\r\n\r\n\r\n","description":"","footnote":"\r\n( 1 ) . متن فارسى : مفتح .\r\n( 2 ) . متن فارسى : بهگونته داس\r\n","page_name":" 238 ","page_number":244},
  {"content":"\r\n\r\nجشن عالى داده هر روز مهمانى هر دكان‌دارى از امرا و پيشكش لايق مىگرفتند تا طعام و عطريات و انعام اهل طرب نيز داخل خزانه مىشد و از پنج هزارى تا احدى به موجب حكم همه پيشكش و نذر و نياز مىگذرانيد تا آنكه اين ذرهء بىمقدار نيز كه در هيچ شمار داخل نبود مگر آنكه به اعتبار هزار بيگهه زمين هزارى نام داشتم قصهء پيرزال يوسف - عليه السلام - را ضرب المثل ساخته چهل روپيه پيش كشيدم و به درجهء قبول افتاد .\r\n خدمت‌پسند نيست دگر خدمتى بيار \r\nو در اين جشن شاهزادهء بزرگ را منصب دوازده هزارى داده و ديگرى را نه هزارى و سوم را هفت هزارى داده فراش‌خانه و اسباب سلطنت و تمن طوغ و نقاره جدا ساختند و در افتتاح اين سال مير مرتضى و خداوند خان امراى دكهن كه از ولايت برار بر سر احمدنگر كه پايتخت نظام الملك است رفته در جنگ صلابت خان وزير نظام الملك شكست يافته نزد راجه على خان به برهان‌پور آمده و راجه على خان فيلان ايشان را به تمام به غارت گرفته از آن جمله صد و پنجاه فيل به دست پسر خود ابراهيم خان به درگاه فرستاده بود ، در مجلس نوروزى آمده بعد از ملازمت بقيهء اسبانى كه مانده بود پيشكش كردند و ترغيب بر تسخير دكهن نمودند . بنابر آن شاه فتح الله را كه بعد از آن او را مير فتح الله مىناميدند به خطاب عضد الدوله مخاطب گردانيده پنج هزار روپيه و اسب و خلعت بخشيده و صدر كل بلاد هندوستان ساخته به جانب دكهن مقرر ساختند تا خان اعظم و شهاب الدين احمد خان و ديگر امرا را اهتمام نموده لشكر بدانجا برده واسطة العقد امرا گردد و كمالاى شيرازى نوكر او را براى گذرانيدن ائمّهء مقطوع الاراضى كه خال خال مانده بودند در خانه به نيابت نگاه داشتند و صدارت به كمال رسيد و آخر رفته رفته كار به جايى كشيد كه شاه فتح الله به آن عزت و جاه قدرت دادن پنج بيگهه زمين نداشت ، اما اراضى كلى كلى بازيافت نموده كفايت خيال مىكرد و آن زمين همان‌طور مسكن وحوش و هوام و سوام شد نه از ائمّه نه از رعيت و الحال آن مظالم در نامهء اعمال صدور كه نامى از ايشان باقى نمانده باقى ماند .\r\n از صدور عظام باقى نيست * در دل خاك جز عظام صدور \r\n\r\n","description":"","footnote":"","page_name":" 239 ","page_number":245},
  {"content":"\r\n\r\nو در ماه رجب اين سال خبر از كابل رسيد كه ميرزا سليمان كه بعد از شكست از بدخشان نزد ميرزا محمّد حكيم آمده قناعت به يك موضع اسالو « 1 » نام نموده بود به اتفاق ايماقات « 2 » با اوزبكان در سرحد بدخشان جنگ كرده غالب آمد و بسيارى را از آن طايفه از تيغ گذرانيده بقية السيف را خلعت بخشيده رخصت داد و آن ولايت را چون عمر دوباره يافته  هُوَ الَّذِي يُنَزِّلُ الْغَيْثَ مِنْ بَعْدِ ما قَنَطُوا  و در ماه شعبان اين سال خان خانان حسب الحكم از گجرات در فتح‌پور به ايلغار آمده و مظفر در گجرات بار ديگر سرى به فتنه كشيد و از نهايت آزردگى كه از جام و امين خان غورى حاكم جوناگرهه داشت و از ايشان بازى خورده بود رفته قلعه جوناگرهه را محاصره كرد و قليج خان در احمدآباد ماند و نظام الدين احمد امراى آن حدود را بر سر مظفر برد و او تاب نياورده و از آب زن كه از درياى شور به عرض ده كروه تا سى كروه راه جدا شده به ريگستان جيسلمير درآمده غايب گشته گذشته به ولايت كچهه رفت و در اين ايام نظام الدين احمد خطّى از گجرات به فقير نوشت كه چون خان خانان در وقت روانه شدن وعده كرده كه در اين مرتبه ملا الهداد امروهه و فلانى را التماس نموده از درگاه همراه مىآرم مناسب چنان است كه ايشان را به مراسم آدابى كه مقرّر است ديده و رخصت از درگاه گرفته يك‌جا سير اين ولايت نمايند كه عالمى دارد .\r\n بعد از آن هرچه مصلحت باشد \r\nو خان خانان را در وقت رسيدن به مكتب‌خانه كه ديوان‌خانهء فتح‌پور براى ترجمه‌گرى معين بود يك بارى ديد و او به زودى به جانب گجرات مرخص گشت و روا رو كابل نيز در ميان درآمد و آن داعيه كه مفتاح نجات و سرمايهء فتوحات خيال كرده بودم در پردهء خفا ماند  وَ ما تَشاؤُنَ إِلَّا أَنْ يَشاءَ اللَّهُ  و خان خانان به ده كروهى سروهى رسيده قصد گرفتن سروهى و جالور نمود و نظام الدين احمد و سيد قاسم بارهه آنجا به استقبال شتافته با جمعيت تمام رسيدند و راجهء سروهى پيشكش بسيار آورده ملازمت نمود ، غزنين خان جالورى اگرچه در اين مرتبه آمده ديد ، اما چون وقت رفتن خان خانان به دربار حركت ناملايم از او به ظهور رسيده آثار بغى ظاهر شده بود مقيد ساخته او را به احمدآباد برد و جالور را از او انتزاع نموده فوج\r\n\r\n\r\n","description":"","footnote":"\r\n( 1 ) . نسخه : اسانام .\r\n( 2 ) . نسخه : ايمات .\r\n","page_name":" 240 ","page_number":246},
  {"content":"\r\n\r\nخود در آنجا گذاشت و بعد از چندگاهى غزنين خان و سيد جمال الدين نبيرهء سيد محمود بارهه را كه از مدت چند سال باز تقريب عشق‌بازى با يكى از اهل طرب‌خانه سياه يمين نامى كه حالا او را اهرمنى توان گفت ، از درگاه گريخته در دامن كوه رفته و جمعيت به هم رسانيده پرگنات نواحى را مىتاخت و راه‌ها مىزد عاقبت از دامن كوه در پتن گجرات پناه به عموى خويش سيد قاسم برد ، حسب فرمان از پتن كه جايگير سيد قاسم است طلبيده مقيد به لاهور فرستاد . آخر غزنين خان را به صبيهء ميان محمّد وفا خزانچى مرحوم كدخدا ساخته براى خاطر ميان فتح الله شربتى خسرپورهء او رعايت و تربيت نموده در ملازمت نگاه داشته و سيد جمال الدين را در نخاس بر سر دار كشيده تيرباران كردند ، سر عاقبت بلندى او از عشق اين بود .\r\nو در اين ايام عرض داشت مان‌سنگه و خواجه شمس الدين از اتك بنارس رسيد ، به اين مضمون كه ميرزا محمّد حكيم بر بستر ناتوانى افتاده و فريدون از پشاور كاروانى را همراه گرفته متوجه كابل شده ، در كوتل خيبر به پسر روشنى ملحد كه هندوستانى بود با اندك دانشى و حالا به پير تاريكى اشتهار يافته جنگ واقع شد و منهزم به پشاور رسيد ، اتفاقا آتشى در قلعه افتاد و هزار شتر بار سوداگران سوخت و فريدون از آن آتش چون دود گريخته از راه ديگر به كابل متوجه شد و هفتاد كس از ممرّ تشنگى و بىآبى در راه هلاك شدند و در خلال اين احوال خبر رسيد كه عبد الله خان بر سر ميرزا سليمان از شمار بيشتر لشكر نامزد گردانيده او را بعد از استيلا كه حكم خانه روشن كردن چراغ داشت از بدخشان به درآورده تمام آن را متصرف گشت و ميرزا تاب مقاومت به آن لشكر نياورده متوجه كابل گرديده و هم در اين ايام خبر از كابل رسيد كه ميرزا محمّد حكيم به جهت ادمان شراب امراض متضاده به هم رسانيده بر بستر ناتوانى افتاده رعشه پيدا كرد و در دوازدهم شعبان سنهء ثلث و تسعين و تسعمائة ( 993 ) از سراى وحشت و غرور به عالم به جهت و سرور رحلت نمود .\r\n نگر تا چند گردد دور افلاك * كه يك نوباوه بيرون آرد از خاك\r\nچو گشت آن سروبن در زيور و زيب * به خاك اندازدش باد از يك آسيب \r\nو در سوم ماه رمضان مبارك اين خبر وحشت اثر را منهيان به عرض رسانيدند و\r\n\r\n","description":"","footnote":"","page_name":" 241 ","page_number":247},
  {"content":"\r\n\r\nفكر محافظت كابل و غزنين نمودند . اول مىخواستند كه آن ولايت را به فرزندان ميرزا محمّد حكيم مقرر دارند و چون امرا به عرض رسانيدند كه پسران ميرزا هنوز خردند از عهدهء ملك نمىتوانند به درآمد .\r\n به خردان مفرماى كار درشت * كه سندان نشايد شكستن به مشت\r\nرعيت‌نوازى و سرلشكرى * نه كاريست بازيچه و سرسرى \r\nبنابر آن خان خانان را به سرعت به جانب گجرات فرمان نوشته نامزد گردانيده و عضد الدوله را به جهت اهتمام مهم دكهن از درگاه نزد خان اعظم و شهاب الدين احمد خان كه مأمور به تسخير دكهن بودند در مالوه و رايسين فرستادند و خود دهم اين ماه عازم پنجاب گشته هلال شوال در دهلى ديدند و از منزل پانىپت مير ابو الغيث بخارى را در نواحى لكهنو جايگير داده رخصت فرمودند و در نوزدهم اين ماه به آب ستلج رسيدند و در اين ايام به قرب يك هفته كم‌وبيش شيخ جمال بختيار و خواجه اسماعيل نبيرهء شيخ اسلام كه حسن و جمال تمام داشت در اين ماه به جهت شرب مدام و مباشرت بر دوام از عالم فانى به سراى جاودانى رخت كشيدند يكى در لودهيانه ديگرى در تهانيسر و اين تاريخ به تعميه يافته شد ، ع :\r\n رفت زيبا گلى ز باغ جهان \r\nو در سه كروهى سيالكوت ملا الهداد امروهه كه داغى بر سينه مانده و حرارتش به دل رسيده بود ، مسهلى از حكيم حسن خورد و در روز به حق و اصل شد . مرگ هوش است شربت به او نيكو يارى بود ، رحمه الله .\r\n اى دل ترا كه گفت به دنيا قرار گير * اين جان نازنين را اندر حصار گير\r\nبنگر كه تا تو آمده‌اى چند كس برفت * آخر يكى ز رفتن شان اعتبار گير \r\nو صادق خان را از نواحى لاهور به حكومت بكر نامزد گردانيدند و در سيزدهم ذى قعده به كنار آب چناب منزل ساختند و در اين منزل شيخ عبد الرحيم لكهنوى مصاحب مير ابو الغيث و شيخ محمّد بخارى كه از پيش خان زمان آمده به درجهء امرايى رسيده پرگنهء پتهان در دامن كوه جايگير داشت و در اين ايام سوداى گذرا پيدا كرده بود در خيمهء حكيم ابو الفتح خود را به خنجر زد و به دست خود زخم او را بسته حكم نگاه داشتن در سيالكوت فرمودند و بعد از چندگاه صحت يافت ، اما از\r\n\r\n","description":"","footnote":"","page_name":" 242 ","page_number":248},
  {"content":"\r\n\r\nجهت خبط احوال وى از ضبط به دررفته بود ، الان كماكان .\r\n خوى بد در طبيعتى كه نشست * نرود تا به وقت مرگ از دست \r\nو در بيست و هفتم اين ماه از آب بهت عبور واقع شد و در اين منزل محمّد على خزانچى كه به كابل تعين بود آمده معروض داشت كه بعد از واقعهء ميرزا محمّد حكيم ، فريدون خان و كيقباد و افراسياب پسران ميرزا را كه به جهت صغر سنّ دخلى در مهمات ملكى نداشتند به اهتمام امرا به ديدن مان‌سنگه آمدند و مان‌سنگه پسر خود را با خواجه شمس الدين خوافى در كابل گذاشته و جميع آن مردم را دلاسا داده به ملازمت مىآيد .\r\nو پنجم ماه ذى حجه راول پندى كه قصبه‌يى است ما بين اتك بنارس و رهتاس منزل شد و مان‌سنگه پسران و نوكران ميرزا محمّد حكيم را همراه آورد و به هركدام ايشان عنايات و امدادات خرجى و علوفهء لايق فرمودند و از نواحى اتك بنارس ميرزا شاهرخ و راجه بهگوان داس و شاه قلى خان محرم را با پنج هزار سوار به تسخير ولايت كشمير رخصت فرمودند و هم در اين روز اسماعيل قلى خان و راى سنگه دربارى را بر سر بلوچان و زين خان كوكه را با فوجى آراسته بر سر افغانان سواد و بجور روان ساختند .\r\nو در يازدهم محرم مكرم سنهء اربع و تسعين و تسعمائة ( 994 ) اتك بنارس مخيم شد و چون پيش از اين به بيست و پنج سال هندوستانى سپاهى خود را پير روشنايى نام كرده ، چنانچه گذشت ، در طايفهء افغانان درآمده و اكثر احمقان را مريد ساخته مذهب الحاد و زندقه را رواج و رونق داده و تصنيفى را خير البيان نام نهاده در آن بيان عقايد فاسدهء خود نموده و به مقر اصلى سرنگون رفته پسر او جلاله نام كه در سنّ چهارده سالگى در سنهء تسع و ثمانين و تسعمائة ( 989 ) در وقت مراجعت رايات عاليات از كابل به ملازمت رسيده و مورد مراحم شاهنشاهى گشته و از شقاوت جبلّى موروثى و مكتسبى فرار نموده و باز در ميان افغانان رفته و قطع طريق بنياد كرده و خلقى كثير را به خود متفق گردانيده راه هندوستان و كابل را مسدود ساخته بود .\r\n اگر بيضهء زاغ ظلمت‌سرشت * نهى زير طاووس باغ بهشت \r\n\r\n","description":"","footnote":"","page_name":" 243 ","page_number":249},
  {"content":"\r\n\r\n به هنگام آن بيضه پروردنش * ز انجير جنت دهى ارزنش\r\nدهى آبش از چشمهء سلسبيل * در آن بيضه گر دم دمد جبرئيل\r\nشود عاقبت بچهء زاغ زاغ * كشد رنج بيهوده طاووس باغ \r\nبنابر آن به جهت دفع و رفع طايفهء روشنايى روستايى كه در حقيقت عين تاريكى است و بعد از اين به تاريكى تعبير خواهد يافت كابل را به جايگير مان‌سنگه تعين كردند تا استيصال آن متمرّدان نمايد .\r\nو در ماه صفر اين سال سعيد خان گهكر و بيربر ملعون و شيخ فيضى و فتح الله شربتى و ديگران را به كمك زين خان رخصت كردند و بعد از چند روز حكيم ابو الفتح و جمعى ديگر را نيز از پى اين جماعت روان ساختند و اين عساكر به زين خان ملحق شده افاغنه را به تاراج داده در اسير ساختن زن و فرزند ايشان تقصيرى ننمودند و چون به كوتل كراكر نام فرود آمدند ، شخصى خبر نزد بيربر آورد كه افغانان امشب داعيهء شبخون دارند ، اگر از اين درهء تنگ كه فرود آمده‌ايد و عرض آن زياده از سه چهار كروه راه نيست عبور شود ، خاطر از دغدغه جمع گردد . روز نزديك زوال بود كه بيربر از خودسرى و خيره‌گردى و خودنمايى بىآنكه با زين خان مشورت نمايد كوچ بىمحل كرد و ارادهء گذشتن از دره نموده و تمامى لشكر بىسر از عقب وى روان گشت و چون وقت شام متوجه تنگى شدند ، افغانان از اطراف كوه چون مور و ملخ در شور شده از بالا تير و سنگ را چون باران مىريختند و در آن گريوه بلاد مغاره اجل از تنگى راه و تاريكى شب خلايق راه گم كرده در مغاك‌ها وادى هلاك پيش گرفتند و سروپا گم يكى به ديگرى نپيوست و شكست عظيم افتاد و قريب به هشت هزار كس و زياده به فنا رفت و بيربر كه از ترس جان راه فرار پيش گرفته بود به قتل رسيده در سلك سگان جهنم داخل شد و پاره‌يى از جزاى اعمال شنيعهء خود يافت و خيلى از امرا و اعيان چون حسن خان پنى و خواجه عرب بخشى خان جهانى و ملا شيرى شاعر و جماعت كثير در آن شب هلاك شدند و اسيران را كه مىتواند در قيد شمار آورد ! و تاريخ اين شد كه : « از خواجه عرب حيف » به كمى يك عدد و حكيم ابو الفتح و زين خان در پنجم ربيع الاول اين سال شكست يافته به محنت بسيار خود را به قلعهء اتك رسانيدند و چون همچون بيربر\r\n\r\n","description":"","footnote":"","page_name":" 244 ","page_number":250},
  {"content":"\r\n\r\nمصاحبى غالب را به نفاق به باد داده آمده بودند و نفاق‌ها مشخص و معين گرديد ، چند روز از نظر مردود و از كورنش محروم مانده باز به همان درجه كه داشتند ، بلكه برتر از آن رسيدند و از فوت هيچ‌كدام از امرا آن‌قدر كلفت نكشيدند كه از مردن بيربر ، مىگفتند كه حيف كه جثهء او را نتوانستند از آن تنگى به درآورد تا به آتش مىرسيد ، باز تسلى به اين مىدادند كه چون از جميع قيود آزاد و وارسته و مجرد بود همين تابش نيّر اعظم پاك سازندهء او بس است ، هرچند احتياج به تطهير نداشت و چون غلغله چنان برخاست كه افغانان بر سر اتك مىآيند ، بنابر آن روز ديگر شاهزاده سلطان مراد را آن طرف آب سند ساگر گذرانيده راجه تودرمل را همراه او به دفع آن متمردان نامزد ساختند و بالاخره شاهزاده را طلبيده راجه به آن خدمت متعين شد و در آن كوهستان قلاع متعدد ساخت و از آن طرف مان‌سنگه كه بر سر تاريكيان نامزد شده بود ، خلقى كثير را از ايشان مقتول و اسير ساخت و در اين وقت خبر رسيد كه مير قريش ايلچى عبد الله خان به مصحوب‌نامه و نظربى اوزبك حاكم بلخ با سه پسر خود از خان رنجيده به ملازمت مىآيند . بنابر آن شيخ فريد بخشى و جمعى را از احديان به استقبال آن كاروان فرستادند و اين جماعت به معاونت ايشان را از كوتل خيبر گذرانيدند و تاريكيان سر راه گرفته و جنگ كرده شكست يافتند .\r\nو در بيست و پنجم ربيع الاول سنهء مذكور تحويل نوروز و شروع در سال سى و يكم و به‌طور نظامى سى و دوم از جلوس واقع شده ديوان‌خانهء اتك را آيين بسته مير قريش را در آن روز كورنش دادند و مان‌سنگه در آن جشن به ملازمت رسيد و شيخ فيضى قصيدهء تهنيت گفت كه مطلعش اين است :\r\n فرخنده باد يا رب بر مملكت‌ستانى * از مبدأ خلافت آغاز قرن ثانى \r\nمخفى نماند كه در اين محل شبهه از ممرّ تعين ابتداى سال جلوس به خاطر مىگذرد و عذر آن بالا سبق ذكر يافته ظاهرا پسر ميرزا كه محمّد شريف نام دارد و تنقيح سنوات تاريخ نظامى بعد از وفات پدر كرده آنجا بايد ديد كه رفع تناقض شود و در اين ايام ميرزا شاهرخ و راجه بهگوان داس و شاه قلى خان محرم كه به سرحدّ كشمير در كوتل پهو لباس رسيده ، به جهت رسيدن خبر شكست زين خان مصلحت\r\n\r\n","description":"","footnote":"","page_name":" 245 ","page_number":251},
  {"content":"\r\n\r\nدر مصالحه ديده بودند با يوسف خان حاكم كشمير آشتى نموده و زعفران‌زار حاصل شال و دار الضرب را به خالصه منسوب ساخته و عمال تعين نموده ولايت به تمام با يوسف خان بازگذاشته او را كه به اين معنى اشدّ رضا داشت همراه به ملازمت آوردند و چون اين صلح پسنديده نيفتاد جميع امرا ممنوع و محجوب گشتند آخر روز شرف آفتاب همه را طلبيده كورنش دادند و هم در روز تحويل ايلچى عبد الله خان و نظربى با فرزندان ملازمت نمودند و چهار لك تنكه به نظربى كه پانصد تومان عراق باشد انعام شد و نقل خط عبد الله خان اين است كه اسماعيل قلى خان و راىسنگه سرداران بلوچان را به درگاه آوردند و مان‌سنگه به كمك راجه تودرمل تعين يافت و خاطر از آن صوبه جمع ساختند و در بيست و چهارم ربيع الثانى سال نهصد و نود و چهار از اتك عازم لاهور شدند و از كنار آب بهت اسماعيل قلى خان را به جاى مان‌سنگه به دفع افاعنه و مان‌سنگه را به حكومت كابل تعين نموده سيد حامد بخارى را در پشاور به كمك اسماعيل قلى خان و ساختن راه نگاه داشتند و در هفدهم ماه جمادى الثانى در لاهور نزول واقع شد و مقارن اين حال سر پر شرعرب بهادر را كه در نواحى بهرايج به نوكران حكيم ابو الفتح جنگ كرده كشته شد و اكثرى مىگويند كه به اجل طبيعى درگذشته بود ، سرش بريده آوردند و غلتان غلتان از كوه كماون آمده به كنگرهء قلعهء لاهور قرار گرفت و آن فتنه و شور تسكين يافت و در نوزدهم شهر رجب دختر راى سنگه بهته را به شاهزاده سلطان سليم عقد بستند و در اوايل شعبان ، محمّد قاسم خان مير بحر و فتح خان فيلبان فوجدار جمعى از امرا به تسخير كشمير مرخص شدند و چون قبل از اين يوسف خان كشميرى را كه به عهد و قول راجه بهگوان داس آمده بود دربند كشيده مىخواستند كه متعرض قتل او شوند ، بهگوان داس به جهت رعايت حمايت و حميت خود را به جمدهر زد و براى شيخ عبد الرحيم شريكى غالب به هم رسيد و عاقبت در صحبت هم شركت به وى نمود و چون امرا در كوتل كتريل رسيدند ، يعقوب ولد يوسف كه به دربار داخل خاصّان بوده مانند مظفر گجراتى سى و چهل روپيه ماهانه داشته و گريخته به كشمير رفته و قاضى سنّى آنجا را به جهت تعصّب در رفض به دست خود كشته و بنياد افساد نموده نوكران پدر را به خود متفق ساخته\r\n\r\n","description":"","footnote":"","page_name":" 246 ","page_number":252},
  {"content":"\r\n\r\nبود ، پدر را مرده انگاشته به مقابله آمده تنگى كوه را محكم كرده به جمعيت تمام نشست ، چون بدسلوك و بدمعاش بود پاره‌يى از مردم از او جدا شده به محمّد قاسم خان درآمدند و پاره‌يى در سرىنگر كه شهر حاكم‌نشين كشمير است لواى مخالفت برافراختند . يعقوب تسكين فتنه درون خانه را اهم دانسته برگشته متوجه شهر شد و افواج بىمانعى به ولايت كشمير درآمدند . يعقوب تاب نياورده فرار نموده به كوهستان پناه برده ولايت كشمير يك‌سر به ضبط و عمل درآمد و يعقوب باز جمعيت كرده به جنگ قاسم خان آمده منهزم شد و باز شبخون آورده طرفى نبست و ميرزاده على خان در اين جنگ كشته شد و چون او را در دره‌هاى تنگ برده نزديك بود كه دستگير سازند ، از روى عجز آمده قاسم خان را ديد و همراه او به ملازمت پيوست و عاقبت او را در بهار نزد راجه مان‌سنگه پيش پدر فرستادند و يوسف و يعقوب هر دو محبوس در كلبهء احزان به علت ماليخوليا و سودا از حبس تن رستند و در نوزدهم رمضان مير قريش ايلچى به مصحوب حكيم همام برادر حكيم ابو الفتح و مير صدر جهان مفتى ممالك محروسه ساكن قصبهء پهانى « 1 » از ولايت قنوج به جهت عزاپرسى سكندر خان پدر عبد الله خان جانب ماوراء النهر روانه گردانيده و قريب يك و نيم لك روپيه و اسباب تحف از هداياى هندوستان به دست محمّد على خزانچى سوغات فرستادند و در اين ايام تاريكيان با بيست هزار پياده و پنج هزار سوار تخمينا بر سر سيد حامد بخارى از امراى كبار سلاطين گجرات ريختند او با جمعى معدود كه داشت برآمده در پشاور جنگ كرده كشته شد و زين خان كوكه و شاه قلى خان محرم و شيخ فريد بخشى به جهت تدارك اين امر به آن جانب مرخص شدند و مان‌سنگه از كابل به جمعيت تمام به كوتل خيبر آمده جنگ عظيم با تاريكيان نموده شكست داد و همانجا قرار گرفت . تاريكيان روز ديگر هجوم عام آورده تمام شب و روز چون شغالان فرياد زده از اطراف جنگ مىانداختند در اين وقت برادرش مادهوسنگه كه همراه اسماعيل قلى خان در تهانهء اوهند مىبود ، با فوجى آراسته به مدد مان‌سنگه رسيد و افاغنه راه فرار پيش گرفتند و قريب دو هزار كس از ايشان به قتل رسيد و در همين ايام ميرزا سليمان در\r\n\r\n\r\n","description":"","footnote":"\r\n( 1 ) . در متن فارسى : بهاتى .\r\n","page_name":" 247 ","page_number":253},
  {"content":"\r\n\r\nبدخشان با اوزبك جنگ كرده گاهى غالب گاهى مغلوب از كابل آمده مان‌سنگه را در خيبر ديد و از آنجا متوجه هندوستان شد و در ماه ربيع الاول سنهء خمس و تسعين و تسعمائة ( 995 ) در لاهور به ملازمت رسيد .\r\nو از غرايب آنكه ، محمّد زمان ميرزا ولد شاهرخ ميرزا كه در سنّ دوازده سالگى بعد از شكست پدر در جنگ اوزبك اسير شده و عبد الله خان او را به پير و مرشد خود خواجه كلان بيگ نقشبندى از نباير خواجه احرار - قدس الله سره العزيز - سپرده بود تا در سلك ساير اسيران كشيده به قتل رساند ، مىگويند كه خواجهء مذكور عوض آن پسر اسيرى ديگر واجب القتل را سياست فرمود و او را خلاص بخشيده رخصت داد و در اين ايام كه سليمان ميرزا به درگاه رسيده بود به لباس ناشناسى با گدايان ماوراء النهر به ملازمت رسيد و يك هزار عدد اشرفى هم انعام يافت و از آنجا به حج رفته باز به بدخشان رسيده و جمعيت بسيار به هم رسانيده با اوزبكان به مرّات جنگ‌هاى مردانه كرده شكست داده عاقبت كوهستان آن ديار را متصرف شد و غنيم را برآورده و از لاهور دو هزار اشرفى و كمان و تفنگ بسيار سوغات ديگر به دست مير طوغان عهدى براى او فرستادند و چند سال سركله خواب با اوزبك زد و شكست يافته به كابل آمد و مآل حال او مذكور شود ، ان شاء الله .\r\nدر يازدهم شهر ربيع الثانى سنهء نهصد و نود و پنج بنياد نوروز سلطانى و آغاز سال سى و دوم و به قول ميرزا ، سوم از جلوس شد و به بيانى كه گذشت جشن‌ها منعقد گشت و ضوابط ديگر به اضافه انضمام يافت ، از آن جمله اينكه بيشتر از يك زن نكاح نكنند ، مگر آنكه نازاد باشد و گرنه خدا يكى و زن يكى و زن چون به سرحد نااميدى رسد و حيض او منقطع گردد شوهر نخواهد و بيوه‌ها اگر خواهند كه شوهر كنند مانعى نباشد ، چنانچه اهل هند منع نمىنمايند و هندو زنى خردسال كه تمتع از شوهر نگرفته باشد نسوزد و اگر هندوان اين را دشوار دانند و ممتنع نشوند پس از هندوان زن كسى كه مرده باشد دختر را بگيرد و به همين مكالمه عقد بندد ، ديگر چون مريدان با همديگر ملاقات نمايند يكى الله اكبر و ديگر جل جلاله بگويد و اين به منزلهء سلام و جواب سلام باشد و ديگر ابتداى حساب ماه هندى از تاريخ بيست و هشتم باشد نه سيزدهم كه اختراع راجه بكرماجيت و بدعت وى است و\r\n\r\n","description":"","footnote":"","page_name":" 248 ","page_number":254},
  {"content":"\r\n\r\nعيدهاى مشهور هندوان بر اين قاعده رواج دهند و متمشى نشد ، هرچند فرامين در اين باب از فتح‌پور در سنهء نهصد و نود هم به گجرات و هم به بنگاله صادر شده بود ، ديگر اراذل را از خواندن علم در شهرها مانع آيند كه فسادها از اين قوم مىخيزد ، ديگر معاملهء هندوان را برهمنى دانا به قطع رساند نه قاضى مسلمانان و اگر احتياج به سوگند افتد يا آهن گرم تافته به دست منكر نهند تا اگر سوخت دروغگو است و الا راستگو ، يا آنكه دست در روغن گرم جوشنده بگذارد ، يا آنكه تا مدت تير انداختن و آوردن غوطه در آب خورد كه اگر پيش از آن سر از آب بردارد مدعى عليه را حق مدعى بايد داد ، ديگر آنكه سر مرده به جانب مشرق و پاى آن به جانب مغرب دفن كنند و خواب رفتن خود را نيز به همين هيأت قرار دادند و در اين سال عبد المطلب خان را با جمعى به جهت استيصال جلالهء تاريكى به بنگش فرستادند و او را با سرداران قبايل افغانان شكست داد و خلايق نامحصور را به قتل رسانيده به عوض هر اسيرى از لشكر زين خان مرد و زن ايشان را به اضعاف مضاعفه بند گرفتند و قهر خداوندى كه بلاى غلا باشد علاوهء قتل واسر آن جماعت گرديد و در اين سال كه نهصد و نود و پنج باشد ، ولادت سلطان خسرو ولد شاهزاده سلطان سليم از صبيهء راجه بهگوان داس روى نمود و طوى عظيم دادند و از جملهء اكاذيب اراجيف كه از محالات يك قدم بيشتر است ، در اين سال انتشار خبر زندگى بيربر ملعون است بعد از آنكه او در دركهء هفتم از نار قرار گرفته بود . مجمل آنكه چون هندوان خيره ميل‌خاطر پادشاهى را به آن ناپاك دانسته و از مفارقتش در اضطراب و تا پاك ديده بودند هر روزه آوازه‌يى درمىانداختند كه او را در نگركوت به كوهستان شمالى همراه جوگيان و سناسيان ديده آمده‌اند كه سير مىكرد و حضرت هم باور مىكردند كه بلى چون او از علاقهء دنيا مجرد بود دور نيست كه لباس فقر اختيار كرده به جهت شرمندگى واقعه يوسف زئى اينجا نمىآمده باشد و سفيهان در خانه اين خبر باور داشته در لاهور از او داستان‌ها مىگفتند و بعد از آنكه احدى به نگركوت رفته تحقيق حال كرده چنان معلوم شده كه آن مقوله حرف و صوتى بيش نبوده و بعد از آن شنيدند كه او در قلعهء كالنجار كه به جايگير آن سگ بوده رفته و عمال كالنجار عرض داشت به اين مضمون نوشتند كه در وقت تيل ماليدن او حجامى محرم اسرار\r\n\r\n","description":"","footnote":"","page_name":" 249 ","page_number":255},
  {"content":"\r\n\r\nعلامات بدنى او را شناخته و او پنهان مىباشد و فرمانى فرستادند و كرورى هندو خود به جعل يك مسافرى غريبى خون گرفته بيربر اعتبار كرده پنهان مىداشت و حجام را نفرستاد ، اما آن غريب را به جهت ستر حال از هم گذرانيده نوشت كه بيربر خودش بود و ليكن اجلش دررسيد و سعادت پاىبوس نيافت و ماتم او را دوباره داشته كرورى و ديگران را طلبيده چندگاهى در شكنجه داشتند كه چرا ما را پيشتر خبر نكردى و زر بسيارى به اين بهانه از او گرفتند و در اين سال صادق خان بر سر ولايت تته روان شده قلعهء سيهوان را محاصره نمود و ميرزا جانى بيگ نبيرهء محمّد باقى ترخان كه حاكم آنجا بود به دستور آباى خويش ايلچيان با تحف و هداياى نفيس به درگاه فرستاد تا به تاريخ بيست و پنجم ذى قعدهء سال مذكور حكيم عين الملك را مصحوب ايلچيان به جانب ميرزا جانى روان گردانيده و آن ولايت را بر او مقرر داشته فرمان منع تعرض به صادق خان صادر شد .\r\nو در اوايل ربيع الثانى زين خان كوكه را به حكومت كابل نامزد گردانيده مان‌سنگه را از آنجا طلب داشته و در آخر اين ماه خان خانان ميرزا خان با علامت الزمانى شاه فتح الله شيرازى مخاطب به عضد الدوله از گجرات در لاهور به ايلغار و به تاريخ بيست و هفتم ماه رجب صادق خان از بكر آمدند .\r\nو مجمل احوال مظفر و خان خانان اينكه چون مظفر بعد از شكست ثانى در ناودت « 1 » به راه چنپانير به ولايت سورت فرار نموده در كوندل پانزده كروهى قلعهء چوناگره قرار گرفته سه هزار سوار متفرق بر او جمع آمدند و يك لك محمودى و كمر خنجر مرصع به امين خان غورى حاكم سورت داده به خود متفق ساخت و همين‌قدر مبلغ به جام كه داعيهء تسخير احمدآباد در متخليهء او قرار گرفته طامعه‌اش به حركت درآمد و امين خان از روى پخته‌كارى او را به فريب نزد جام سترسال نام فرستاده پيغام داد كه جام را همراه گرفته روان شويد كه من نيز از عقب مىرسم و جام نيز چون اصناف گنجيفه او را از سر راه كرده آمدن خود را به بهانهء سرانجام لشكر به تسويف و تعويق انداخت و مظفر در موضعى شصت كروهى احمدآباد رسيده انتظار وعدهء امين خان غورى و جام مىبرد كه خان خانان به سرعت تمام با\r\n\r\n\r\n","description":"","footnote":"\r\n( 1 ) . متن فارسى : ناودت .\r\n","page_name":" 250 ","page_number":256},
  {"content":"\r\n\r\nجمعيت انبوه رانده آمد و مظفر از كمك امين خان ناامين و جام نادرست مأيوس شده سراسيمه و حيران گشته مراجعت به كوهستان نموده به دواركا كه عبارت است از شهر ولايت سورت پناه برد و جام وكيل خود و امين خان پسر خود را به وسيلهء شاه ابو تراب نزد خان خانان فرستادند و مردم جام خان خانان را سرگروه به كوهستان برده غنيمت بسيار به دست آوردند و مظفر با هزار سوار از مغول و كاتهى كه خويشان مادرى اويند ، به جانب گجرات رفته در آثنيه نام جايى كه به كنار درياى سابرمتى شكستگىهاى عظيم دارد و از ولايت كوليان متمرد است ، پناه برد و امرايى كه خان خانان به جهت احتياط در وقت رفتن در اين محال خطرناك براى همين روز گذاشته بود به سردارى سيد قاسم بارهه جنگى عظيم كردند و مظفر نامظفر شد و فيلان و آفتاب‌گير او به دست امت آفتاب آمد و مردم خويش كشته شدند و او خود فرار نموده به جانب كتهىواره از توابع سورت به دررفت و خان خانان از بروده بازگشته بر سر جام آمد و جام نيز مقدار هشت هزار سوار جمع كرده تا دو هزار نوكر او مىگويند كه ترك طعام نموده خود را به جهل بر مردن قرار داده به استقبال آمده‌اند و چون مفاصلهء هفت كروه راه ماند ، جام پسر خود را با سه فيل و هيجده اسب كچهى كه مشابهء عربى است با تحف ديگر پيش خان خانان فرستاده ايل شد و در اين هنگام بود كه خان خانان مرتبهء اول به ايلغار برحسب فرمان طلب در فتح‌پور آمد و مظفر در مدت غيبت او به امداد كاتهيان و ديگر زمين‌داران قلعهء چوناگره را پيچيده و نظام الدين احمد و سيد قاضى بارهه و جماعت به فرموده قليج خان از احمدآباد متوجه سورت شدند و مظفر تاب نياورده به جانب گجرات رفت ، چنانچه سابق سمت گزارش يافت ، و بعد از رسيدن خان خانان به راه سروهى و جالورد در احمدآباد شاه فتح الله عضد الدوله را به اتفاق مير مرتضى و خداوند خان حاكم ولايت برار به بدرقگى اعظم خان و شهاب الدين احمد خان و ساير امراى مالوه و راى سين نامزد گردانيده فرمانى به نام جايگيرداران آن حدود كه تعداد اسامى ايشان متعذّر است ، به اين مضمون نوشتند كه به سردارى اعظم خان اولا برار را از تصرف دكهنيان برآرند بعد از آن به اتفاق متوجه احمدنگر شوند و اين افواج در هنديه كه سرحد دكهن است اجتماع نموده با يكديگر در نفاق بودند و اعظم خان\r\n\r\n","description":"","footnote":"","page_name":" 251 ","page_number":257},
  {"content":"\r\n\r\nكينهء ديرينهء پدركشتگى را با شهاب الدين احمد خان كه آن فتنه به اغواى او بود ظاهر ساخته هم او را و هم عضد الدوله را كه مصلح الامور بود از خود رنجانيده در هر مجلس ايذاى لسانى و غير آن مىكرد و با عضد الدوله با وجود حق استادى استهزاى غيرمكرر مىنمود تا شهاب الدين خان با خاطرى آزرده به رايسين كه جايگير داشت آمد و اعظم خان بر سر او رفته نزديك بود كه شكستگى عظيم به ناموس دولت رساند و خواجگى فتح الله بخشى و ديگر نودولتان محرك مادهء فتنه و فساد بودند ، اما به سعى عضد الدوله آخر به خير انجاميد . در اين ميان راجه على خان حاكم آسير و برهان‌پور مخالفت لشكر پادشاهى را غنيمت دانسته و لشكر دكهن را با خود يكى ساخته به مقابله آمد و عضد الدوله نزد او رفته مقدمات وعظآميز در ميان آورد و در دل سندان او جايگير شد .\r\n نرود ميخ آهنى در سنگ \r\nو از آنجا مراجعت كرده به گجرات آمد تا خان خانان را ترغيب بر تسخير دكهن نموده ببرد .\r\n تو كار زمين را نكو ساختى * كه بر آسمان نيز پرداختى \r\nو راجه على خان با لشكر دكهن بر سر اعظم خان آمد او تاب مقاومت نياورده به جانب برار رفته آنجا هم استقامت نورزيده شهر ايلچپور را غارت و خراب ساخته و آنجا هم قرار نگرفته به ندربار شتافت و دكهنيان منزل به منزل به تعاقب او مىآمدند .\r\nاعظم خان لشكر را به ندربار گذاشته جريده با معدودى چند به جهت استمداد از خان خانان كه يزنهء اوست متوجه احمدآباد شد و خان خانان به استقبال برآمده و در محمودآباد به منزل نظام الدين احمد يكديگر را ديده و صحبت به اتفاق يا به نفاق داشته قرار دادند كه خان اعظم به اتفاق خان خانان در احمدآباد به جهت ديدن همشيرهء خود رود و از آنجا متوجه دفع دكهنيان شوند و نظام الدين احمد را با جماعتى از امراى نامزد آن حدود با جمعهم به بروده فرستاده و اين هر دو سردار نيز از عقب آمدند و اعظم خان از آنجا به سرعت براى جمع لشكر خويش به ندربار رفت و خان خانان در بهروج آمد و اعظم خان به او نوشت كه چون موسم باران نزديك رسيده لشكر را امسال موقوف بايد داشت و اعظم خان از ندربار متوجه\r\n\r\n","description":"","footnote":"","page_name":" 252 ","page_number":258},
  {"content":"\r\n\r\nمالوه و خان خانان از بهروج عازم احمدآباد گشت و راجه على خان و دكهنيان به اوطان خويش مراجعت نمودند و پنج ماه از اين قضيه گذشته بود كه خان خانان در اتك بنارس كه آن را اتك گنگ نيز مىگويند ، عرض داشتى به اين مضمون فرستاد كه چون داعيهء تسخير بدخشان مصمم فرموده‌اند ، شوق پاىبوس مرا بر اين مىدارد كه در اين سفر هم‌ركاب باشم و بعد از رسيدن اردو از اتك به لاهور فرمان به نام او رفت كه قليج خان و نظام الدين احمد در گجرات باشند و خان خانان به درگاه بيايد ، اين بود باعث آمدن خان خانان بار ديگر به ايلغار در لاهور و آوردن عضد الدوله ، چنانچه گذشت ، و در اين مدت غيبت خان خانان از نظام الدين احمد در گجرات ترددات شايستهء پسنديده به ظهور رسيد كه در تاريخ نظامى خود به تفصيل نوشته و در اين سال مير ابو الغيث بخارى كه تعريف او حد زبان قلم نيست :\r\n شرح وصفش كجا تواند كرد * خامه‌يى كز دلم شكسته ترست \r\nدر لكهنو به عارضهء زحمت قولنج به رحمت حق پيوست و نعش مطهر او را در دهلى آورده در روضهء آباى كرام او مدفون ساختند و « مير ستوده سير » تاريخ يافته شد . لمؤلفه :\r\n به گورستان او روزى عبورى كردم از عبرت * جهانى ديدم از آسودگان يك‌سر به ميدانش\r\nاز اين سو رفته انبوهى وز آن سو آمده يك كس * كه از وى حال پرسم يا نشان باشد از ايشانش\r\nدر آن شهر خموشان از زبان‌دانان من جمعى * ز شارستان گيتى رفته و گرديده مهمانش\r\nاز آن جمله اميرى پاك‌طينت بو تراب آيين * ابو الغيث آنكه گردون غوث خواند قطب كيهانش\r\nزهى شايسته سيرت سيّدى فرخنده طلعت هم * كه خلق مصطفى بودى عيان در روى خندانش\r\nبخارايى كه دهلى قبة الاسلام بود از وى * چه شد آن قبه و آن اسلام و يا رب كو مسلمانش \r\n\r\n","description":"","footnote":"","page_name":" 253 ","page_number":259},
  {"content":"\r\n\r\n چو درويش سپاهى بود خاك پايش ار يابم * كشم در چشم بخت خويش چون كحل صفاهانش\r\nبه بالينش ز قنديل دل خود سوختم شمعى * اگرچه مشعل ربّانى آمد نور ايمانش\r\nبساط مرقد او ساختم نمناك از اشكى * اگرچه ابر رحمت شست از باران غفرانش \r\nدر اين سال حكم شد كه هر قوم ترك علوم عربيه نموده غير از علوم غريبه از نجوم و حساب و طب و فلسفه نخوانند و « كساد فضل » تاريخ يافته شد و در شعبان سال مذكور مان‌سنگه به درگاه آمد و در اين سال خبر رسيد كه عبد الله خان ، هرى را فتح نموده على قلى خان حاكم آنجا را با جمعى بىشمار از تركمانان و اهل شهر به قتل آورد و « شكست هرى » تاريخ يافتند و در محرم سنهء ست و تسعين و تسعمائة ( 996 ) مان‌سنگه به حكومت ولايت بهار و حاجىپور و پتنه نامزد شد و در شب عاشورا او را در خلوت با خان خانان جام دوستگانى داده حرف و حكايت اراده در ميان آورده در مقام امتحان شدند ، او بىتكلفانه به عرض رسانيد كه اگر مريدى عبارت از جان‌سپارى است آن خود در كف دست نهاده‌ايم ، چه احتياج به امتحان ديگر و اگر غير اين است و سخن در دين داريد ، هندو خود هستم و اگر فرماييد مسلمان مىشوم و راه ديگر خود نمىدانم كه كدام است ؛ به همين گذشت و پيشتر نكافتند تا به جانب بنگ روان شد و در همين ايام حكومت كشمير به ميرزا يوسف خان رضوى مشهدى مقرر فرموده محمّد قاسم خان را از آنجا طلب داشتند و در دوازدهم صفر سنهء ست و تسعين و تسعمائة ( 996 ) محمّد صادق خان را به دفع يوسف زئى به سواد بجور رخصت داده جايگير مان‌سنگه از سيالكوت و غيره به او عنايت شد و اسماعيل قلى خان را از سواد بجور طلبيده در گجرات قايم‌مقام قليج خان ساختند و قليج خان را به درگاه طلبيدند .\r\nو در اين ماه ميرزا فولاد بيگ برلاس ، نيم‌شبى ملا احمد رافضى را كه سبّ صحابه علانيه مىكرد به بهانه از خانه برآورده كشت و تاريخ آن « زهى خنجر فولاد » يافته شد و ديگرى « خوك سقرى » گفت و الحق آن سگ زمانى كه نزع داشت ، فقير\r\n\r\n","description":"","footnote":"","page_name":" 254 ","page_number":260},
  {"content":"\r\n\r\nروى او را بعينه چون روى خوك ديد و ديگران نيز همچنين مىديدند ، نعوذ باللّه من شرور انفسنا ، ميرزا فولاد را به پاى فيل بسته در شهر لاهور گردانيد تا به درجهء شهادت رسيد و چون به سفارت حكيم ابو الفتح از وى پرسيده‌اند كه تو را تعصب در مذهب باعث بر قتل ملا احمد شده باشد ، جواب داده كه اگر تعصب مىداشتم بايستى كه به كلانترى از وى متعرض مىشدم . حكيم همين سخن را به عرض رسانيده گفت كه اين بد حرام‌زاده‌يى است ، نبايد زنده گذاشت . بنابر آن سياستش فرمودند و گرنه به تقريب مردانگى و شفاعت اهل حرم مىخواستند كه جان او را ببخشند و مقتول بعد از قاتل به سه چهار روز به مقر اصلى شتافت و شيعيان در وقت غسل بنابر قاعدهء مذهب خويش مىگويند كه ميخى در مقعد او كرده در ميان دريايى غوطه‌ها دادند و بعد از دفن او شيخ فيضى و شيخ ابو الفضل بر قبرش محافظان گماشتند و با وجود آن سالى كه به سير كشمير رفتند اهل لاهور شبى جثهء كثيف او را برآورده سوختند .\r\nو در بيست و دوم ربيع الثانى سال نهصد و نود و شش تحويل نوروز و ابتداى سال سى و سوم يا چهارم از جلوس واقع شد و دولتخانهء عام را كه صد و چهارده ايوان است در قماش‌هاى لطيف و پرده‌هاى مصور گرفته اقسام زينت و زيب عوام‌فريب دادند و انواع احكام مخالف شرع رواج يافت و « شيوع معصيت » تاريخ شد و هم در اين ايام قليج خان از گجرات آمده به ملازمت رسيد و اقسام پيشكش گذرانيد و حكم شد كه به اتفاق راجه تودرمل كه بسيار خرف و مبهوت شده و در اين ايام شبى او را حريفى از كمين به زخم شمشير مجروح ساخته و پوست مال گذشته بود در ديوان‌خانه مهمات ملكى و مالى بپردازد و در اين سال راجهء كماؤن از كوه سوالك كه ديدن پادشاهان را متخيلهء او و آبا و اجداد او - لعنة الله عليهم - تخيّل نكرده بود در لاهور به ملازمت رسيد و اقسام غرايب پيشكش آورد از آن جمله گاو قطاس و آهوى مشكين كه از گرمى هوا در راه مرده بود ، فقير ديدم كه به صورت روباه بود و دو دندان خرد از پيش برآمده و به جاى شاخ برآمدگى داشت و چون نصف اسفل پيچيده بودند به نظر درنيامد و مىگفتند كه آدمى نيز در آن كوه با بال و پر مىباشد و مىپرد و در آن ملك درخت انبه كه همه سال بردهد نشان دهند ،\r\n\r\n","description":"","footnote":"","page_name":" 255 ","page_number":261},
  {"content":"\r\n\r\nو الله اعلم .\r\nو در اين ايام حكيم عين الملك با ايلچيان ميرزا جانى رسيده انواع پيشكش گذرانيده مورد مراحم خسروانه گشت و در ماه جمادى الاول سنهء سبع و تسعين و تسعمائة ( 997 ) ترجمهء كتاب راماين را در عرض چهار سال نوشته و مثنى تمام ساخته گذرانيدم و چون در آخر آن نوشته بودم كه :\r\n ما قصه نوشتيم به سلطان كه رساند * جان سوخته كرديم به جانان كه رساند \r\nبسيار مستحسن افتاد . پرسيدند كه چند جزو شده به عرض رسانيدم كه بار اول مجملا قريب هفتاد جزو و مفصلا در مرتبهء ثانى صد و بيست جزو شده ، حكم فرمودند كه ديباچه چنانچه رسم مصنفين مىباشد نيز بنويس و چون انتعاشى چندان نداشت و نيز خطبه بىنعت بايستى نوشت اغماض نمودم و از آن نامهء سياه كه چون نامهء عمر من تباه است پناه به خدا مىجويم . نقل كفر كفر نيست و كلمهء رد كفر مىخوانم چه مىترسم كه مبادا اين نسخه كه همه به كره و حسب الامر نوشته شده نفرين بار آرد ، اللّهمّ انّى اعوذ بك من ان اشرك بك شيئا و انا اعلم و استغفرك لما لا اعلم به و تبت عنه و اقول لا إله الّا اللّه محمّد رسول اللّه اين توبه من كه نه توبهء پاس است به درگاه ثواب وهاب مقبول گردد و در اين ايام قلابى شيخ كمال بيابانى نام از كنار آب راوى آورده تعريف كردند كه در عين حرف و حكايت در طرفة العين از آن طرف آب رفته فرياد مىزند كه فلانى به خانه خود رويد . او را در خلوت در كنار آب برده گفتند كه ما طالب اين‌طور چيزهاييم ، اگر اين خارق عادت به ما مىنمايى هر چه از مال و مملكت داريم از آن توست و ما هم از آن توايم چون از او صدايى و ندايى ظاهر نشد ، فرمودند پس دست و پا بسته تو را از بالاى قلعه مىاندازيم ، اگر از آب سلامت به درآمدى فبها و الا به جهنم رفته باشى ، عاجز شده اشارت به شكم كرده گفت كه آن همه براى پر ساختن اين دوزخ مىكرديم . او خود يك مترّش پسرى لاهورى داشت كه در وقت حرف زدن آن قلاب نماز شام آن طرف آب رفته و نام مخاطب گرفته به آواز مشابه پدر فرياد مىزد كه فلانى برو و اين قلاب به بهانهء وضو در كنارهء آب ميان جرّى پنهان مىشد و ثانى الحال او را چون در بكر فرستادند و آنجا نيز لاف كرامات زده با خان خانان و دولت خان وكيل او صد مثل اين طرفگى مىكرد ،\r\n\r\n","description":"","footnote":"","page_name":" 256 ","page_number":262},
  {"content":"\r\n\r\nشب جمعه به لباس بازيگران دستى و سر و پايى جدا جدا مىنمود و دولت خان افغان را كه وكيل كل و نفس ناطقهء خان خانان بود مؤيد خود ساخت .\r\n عامى اگر به مرتبه ز افلاك برتر است * عامى خر است معتقدش كمتر از خر است \r\nو خان خانان نيز معتقد او شده فريب خورد و آن مترّش گوى زرّين از خان خانان براى شيخ قلاب خود گرفته گفت كه خضر - عليه السلام - به شما دعا رسانيده و اين گوى را در آب طلبيده و به جعل و تلبيس‌گوى رويين به حضور خان خانان در آب سند انداخت و گوى زر را از آن ميان بازى بازى برد و در اين ايام صلهء كتاب فقير را كه ترجمه مىنوشتم به خاطر رسانيده ، روزى به حكيم ابو الفتح مىفرمودند كه بالفعل اين شال خاصه به فلانى بدهيد و اسب و خرجى نيز عنايت مىشود و به شاه فتح الله عضد الدوله حكم شد كه بساور دربست « 1 » جايگير شما باشد و ائمه آنچه اراضى دارند آن همه را به شما بخشيده شد و نام مرا برده فرمودند كه اين جوان بداؤنى است ، مدد معاش او از بساور تغير داده بىقصور ديده و دانسته در بداؤن داديم . شاه فتح الله مقدار هزار روپيه كه شقدارش به علت تغلّب و تهمت غايب از بيوه‌هاى ائمه و يتيمان نامراد پرگنهء بساور به ظلم و تعدى بازيافت نموده بود در خريطه انداخته به نظر گذرانيد كه عمال من اين را از ائمه كفايت نموده‌اند . فرمودند به شما بخشيديم و سه ماه از اين معامله نگذشت كه شاه درگذشت و چون فرمان فقير درست شد رخصت يك ساله گرفته اول در بساور بعد از آن در بداؤن رسيده شد و از آنجا داعيهء سير گجرات و ملاقات ميرزا نظام الدين احمد به خاطر داشت ، اما به تقريب موانع و عوايق ميسر نشد .\r\n نيم ملول كه كارم نكو نشد بد شد * شود شود نشود گو مشو چه خواهد شد \r\nدر اين سال سيد عبد الله خان چوگان بيگى و ميرزاده على خان كه از امراى معتبر بودند در كشمير وديعت حيات سپردند ، به اين طريق كه سيد عبد الله خان در دوازدهم ماه ربيع الاول طعامى بر روح حضرت رسالت پناه - صلى الله عليه و آله و سلم - پخت و زرها به فقرا داد و از مناهى توبهء نصوح نمود و همراه ميرزا يوسف خان به شكار رفت و تب كرده جان به حق سپرد و ميرزاده على خان پيش از\r\n\r\n\r\n","description":"","footnote":"\r\n( 1 ) . متن فارسى : دروبست .\r\n","page_name":" 257 ","page_number":263},
  {"content":"\r\n\r\nآن به يك سال در شبى كه يعقوب بر سر محمّد قاسم خان شبخون آورد ، كشته شده بود .\r\n دريغا ز ياران صاحب‌نظر * كه بوديم يك چند با يكدگر\r\nدريغا ز ياران خاكى نهاد * كه رفتند زين خاكدان همچو باد\r\nدريغا كه اين ديدهء خون‌فشان * نمىبيند اكنون از ايشان نشان\r\nدمى چند گفتند خامش شدند * زياد حريفان فرامش شدند\r\nيكى نيست ز آن غمگساران همه * من و غم كه رفتند ياران همه\r\nبه بالين چه‌سان سر نهم خواب‌ناك * حريفان همه كرده بالين ز خاك\r\nكند كنج تنهاييم دل هوس * ندارم سر صحبت هيچ‌كس\r\nدريغا كه پرده‌نشينان راز * نرفتند جايى كه آيند باز\r\nز آشفتگى چون بر آن فرش درد * فتادم چو خاك و نشستم چو گرد\r\nبر آن خاك فرياد كردم بسى * به گوشم نيامد جواب از كسى \r\nو به تاريخ بيست و دوم جمادى الثانى سال نهصد و نود و هفت به عزم سير كشمير كه آن را باغ خاصه ناميدند از كابل روان شدند و اهل محل را با شاهزاده سلطان مراد در بهنبر كه از آنجا راه كشمير شروع در كوهستان مىكند گذاشته به طريق ايلغار رفتند و تماشاى ولايت به اجمال كرده فرمان به شاهزاده آمد كه اهل محل را به رهتاس برده انتظار قدوم مىبرده باشد و در اين ايام علامه عصر شاه فتح الله شيرازى در كشمير تب محرق پيدا كرد . چون خود طبيب حاذق بود معالجه به خوردن هريسه نمود و هرچند حكيم على در آن ايام منع مىكرد ممتنع نشد و متقاضى اجل گريبان‌گير او گشته كشان كشان به داربقا برد و در تخت سليمان كه كوهى است در نزديكى شهر كشمير پهلوى قبر سيد عبد الله خان چوگان بيگى مدفون شد و ملك الشعرا شيخ فيضى در مرثيهء او تركيب‌بندى گفته و اين ابيات از آن است كه :\r\n دگر هنگام آن آمد كه عالم از نظام افتد * جهان عقل را در نيم روز علم شام افتد \r\n\r\n","description":"","footnote":"","page_name":" 258 ","page_number":264},
  {"content":"\r\n\r\n همه گنجينهء اقبال در دست لئام آيد * همه خونابهء ادبار در كاس كرام افتد\r\nحقيقت گم كند سررشتهء تحقيق مقصد را * معانى از بيان ماند روابط از كلام افتد\r\nزبان جهل جنبد بىمحابا در سخن‌رانى * مطالب نادرست آيد دلايل ناتمام افتد\r\nدل مستكملان دهر در نقص ابد ماند * چو نارس ميوه‌يى كز شاخ ناگه نيم خام افتد\r\nگرامى امّهات فضل را فرزند روحانى * ابو الآباى معنى شاه فتح الله شيرازى\r\nدو صد بو نصر رفت و بو على تا او پديد آمد * بسى دارد قضا در نه دكان زين‌گونه بزازى\r\nگهى با محمل مشاييان گرد زمين گردى * گهى با موكب اشراقيان گرد فلك تازى\r\nمباهات از وجود كامل او بود دوران را * به دوران جلال الدين محمّد اكبر غازى\r\nشهنشاه جهان را از وفاتش ديده پرنم شد * سكندر اشك حسرت ريخت كافلاطون ز عالم شد \r\nو در تاريخ بيست و هفتم شهر رمضان المبارك اين سال عازم سير كابل شده از راه پكهلى به جانب قلعهء اتك عنان تافتند و در اين عطفه حكيم ابو الفتح در منزل دمتور عنان توسن زندگى به جانب آخرت تافت و در حسن ابدال مدفون گشت .\r\n كاروان شهيد رفت از پيش * وان ما رفته گير و مىانديش\r\nدر حساب دو چشم يك تن كم * در شمار خرد هزاران بيش \r\nو « خدايش سزادهاد » تاريخ يافته شد و در ظاهر اتك كه معسكر بود شاهزاده با محل به ملازمت آمد و از آن منزل شهباز خان به جهت دفع بقيهء افغانان يوسف زئى\r\n\r\n","description":"","footnote":"","page_name":" 259 ","page_number":265},
  {"content":"\r\n\r\nتعين يافت و بيست و دوم ذى قعدهء سال نهصد و نود و هفت به كابل رسيدند و در اين هنگام حكيم همام و صدر جهان از پيش عبد الله خان بازگشته كتاب عبد الله خان را مشعر بر يگانگى و اتحاد رسانيدند و در سنهء ثمان و تسعين و تسعمائة ( 998 ) راجه تودرمل و راجه بهگوان داس امير الامرا كه در لاهور مانده بودند به مستقر جحيم و سقر شتافته در درك اسفل طعمهء حيّات و عقارب گشتند . سقرهما الله .\r\n بگفتا تو در و بهگوان مردند \r\nتاريخ يافتند ديگرى مىگويد كه :\r\n تودرمل آنكه ظلمش بگرفته بود عالم * چون رفت سوى دوزخ خلقى شدند خرم\r\nتاريخ رفتنش را از پير عقل جستم * خوش گفت پير دانا وى رفت در جهنم \r\nو در بيستم محرم سنهء ثمان و تسعين و تسعمائه ( 998 ) حكومت كابل به محمّد قاسم خان مير بحر و بر تفويض نموده عطف عنان به جانب هندوستان نمودند و حكومت گجرات را به اعظم خان معين ساخته فرمان فرستاده از مالوه بدان جانب نامزد گردانيده نظام الدين احمد را به ملازمت طلب داشتند و جونپور را عوض گجرات به خان خانان دادند و مالوه بر شهاب خان قرار يافت و اعظم خان بر رغم شهاب خان مالوه را ويران گردانيده به خاك سياه يكسان ساخت و در اين ايام خداوند خان دكهنى رافضى كه همشيرهء شيخ ابو الفضل در عقد نكاح وى حسب الحكم درآمده بود و قصبهء كرى از ولايت گجرات يافته بود به مستقر دوزخ شتافت و اين تاريخ يافته شد كه « خداوند دكهنى مرده » و در چهاردهم جمادى الاول سنهء مذكور تحويل نوروز آغاز سال سى و پنجم جلوس شد و حكم به تزيين و آيين ديوان‌خانهء لاهور فرستادند و روز دوم نوروز آن بلده مخيم دولت شد و روز سوم نظام الدين احمد با جمعى شتر سوار ششصد كروه راه را در دوازده روز طى كرده به ملازمت رسيد و فرمان شد كه به همان هيأت كه آمده‌اند همه جمازه‌سواران درون محجر درآيند و تماشاى عجب بود و مشتمل بر عواطف بىحد گرديد و در اين ايام بعد از فوت بهگوان داس ، مان‌سنگه را خطاب راجگى داده فرمانى مشتمل بر عزاپرسى او و الطاف و اعطاف فوق الغاية نوشته مصحوب خلعت خاصه و اسب احدى فرستادند و در روز شرف آفتاب جامع اين انتخاب از بداؤن آمده ملازمت\r\n\r\n","description":"","footnote":"","page_name":" 260 ","page_number":266},
  {"content":"\r\n\r\nنموده به ميرزا نظام الدين احمد بعد از هفت سال ملاقات كرد و در اين سال اعظم خان از گجرات متوجه تسخير ولايت سورته و جوناگره شد و جام سترسال « 1 » و دولت خان پسر امين خان غورى كه بعد از پدر قايم‌مقام گشته مغرور بر دليرى و حشم خود بود با جمعيتى قريب بيست هزار كس به استقبال برآمده جنگى صعب كردند .\r\n گرچه چو مور و ملخ است آن سپاه * مور شود كشته چو افتد به راه \r\nو اعظم خان لشكر خود را هفت توپ ساخته محاربه نمود كه در اين نزديكى آن طور نشان نمىدهند و خواجه رفيع بدخشى سردار جرانغار كه جوانى به شجاعت و شهامت ممتاز بود و محمّد حسين شيخ كه از امراى قديم بود به شهادت پيوستند و از فوج هراول شاه شرف الدين برادرزادهء ابو تراب نيز شهيد شد و از كفار چهار هزار كس همراه پسر جام كه جانشين پدر بود به جهنم رفتند .\r\n تنه كز دور جام بودى مست * بنگر اكنون خراب و جام شكست\r\nشاه آفاق مست عيش مدام * زانكه شه را به دست آمد جام \r\nاين فتح در يكشنبه ششم شوال سنهء ثمان و تسعين و تسعمائة ( 998 ) روى نمود و شيخ فيضى « فتوحات عزيزى » تاريخ يافت و در اين سال قدوة العلماى الراسخين المتبحرين صاحب التصانيف الشاملة العامل بالله شيخ وجيه الدين در احمدآباد داعى حق را لبيك اجابت فرموده و « شيخ وجيه دين » تاريخ يافته شد - رحمة الله عليه رحمة واسعة - و هم در اين سال شيخ چانيلده « 2 » ( ؟ ) خليفهء شيخ عبد العزيز دهلوى در قصبهء سيهنه بر مسند ارشاد استناد داشت ، رخت از عالم بست و يكى از مريدانش « حقيقت فقر » تاريخ يافت و در اين ايام جونپور از خان خانان تغير داده و حكومت ملتان و بكر به او مفوض داشته به تسخير ولايت سند و بلوچستان و رفع و دفع ميرزا جانى نامزد گردانيدند و در ماه ربيع الثانى سنهء تسع و تسعين و تسعمائة ( 999 ) خان خانان را با جمعى از امراى نامدار مثل شاه بيگ خان و سيد بهاء الدين بخارى و مير محمّد معصوم بكرى و ديگران بدان جانب رخصت كردند و صد فيل\r\n\r\n\r\n","description":"","footnote":"\r\n( 1 ) . نسخه : سر سال .\r\n( 2 ) . متن فارسى : شيخ جانيلدهه ( ؟ ) ، در ترجمهء انگليسى :  Shaik Chayan Ladah  ( جلد 2 ، صفحهء 386 ) .\r\n","page_name":" 261 ","page_number":267},
  {"content":"\r\n\r\nهمراه ساختند و ملك الشعرا شيخ فيضى « قصد تته » تاريخ يافت . در اين سال خبر فوت شهاب الدين خان از مالوه رسيد و « شهاب خانم » تاريخ يافتند ديگر « ذميم الاوصاف » و در اين ايام به فقير حكم فرمودند كه تاريخ كشميرى را كه ملا شاه محمّد شاه آبادى كه فاضلى است جامع معقول و منقول حسب الحكم به فارسى ترجمه كرده آن را به عبارت سليس منقح بنويس و در عرض دو ماه انتخاب نموده اين بيت در آخر نوشت :\r\n در عرض يك دو ماه به تقريب حكم شاه * اين نامه شد چو خط پرى پيكران سياه \r\nو گذرانيد و داخل كتابخانه شد و به مثل خوانده مىشود و در اين سال شيخ ابراهيم چشتى در فتح‌پور به اجل طبيعى درگذشت و جهان جهان زر را وداع كرده حساب به جان‌آفرين داد ، از آن جمله بيست و پنج كرور مبلغ نقد سواى فيلان و اسبان و ساير اجناس داخل خزانهء پادشاهى شد . باقى همه نصيب اعدا گشت كه فرزندان و وكيلان باشند و چون به خسّت ولوم موسوم و ملوم بود « ذميم الاوصاف » و « شيخ لئيم » تاريخ او شد و در اين سال چندى از اعيان لاهور سفر ملك بقا اختيار كردند ، از آن جمله خنجرى ترك به زحمت بواسير و شيخ احمد برادر خرد شيخ عبد الرحيم به آسيب فيل و ملا عرفى شيرازى شاعر مشهور به زحمت وجود عرفى در هنگام سفر واپسين اين رباعى گفت كه :\r\n عرفى دم نزع است و همان مستى تو * آخر به چه مايه بار بربستى تو\r\nفرداست كه دوست نقد فردوس به كف * جوياى متاع است و تهيدستى تو \r\nو چون به استادان متقدمين و متأخرين خيلى سخنان بىادبانه مىگفت اين تاريخ يافته شد كه\r\n گفت عرفى جوانه مرگ شدى \r\nو ديگرى « دشمن خدا » و در اين ايام حكيم همام تعريف كتاب معجم البلدان را كه به ضخامت دو صد جزو باشد نموده ، به عرض رسانيد كه اگر مترجم شود و از عربى به فارسى آيد خيلى حكايات غريبه و فوايد عجيبه دارد ، بنابر آن ده دوازده كس فاضل را جمع نموده چه عراقى و چه هندى آن را مجزّى ساخته تقسيم فرمودند و مقدار ده جزو حصهء فقير رسيد و در عرض يك ماه ترجمه كرده و پيشتر\r\n\r\n","description":"","footnote":"","page_name":" 262 ","page_number":268},
  {"content":"\r\n\r\nاز همه گذرانيده وسيلهء التماس رخصت به جانب بداؤن ساختم و به درجهء قبول پيوست و در بيست و چهارم جمادى الاول سال نهصد و نود و نه مجلس نوروزى به آيين سالهاى ديگر ترتيب و تزيين يافت و آغاز سال سى و ششم از جلوس شده و از جمله احكامى كه در اين سال قرار يافت تحريم گوشت گاو و گاوميش و ميش و اسب و شتر بود ، ديگر زنى هندو كه همراه شوهر بسوزد مانع نيايند و به جبر و اكراه نيز نسوزانند و ختنه پيش از دوازده سالگى نكنند بعد از آن اختيار دارد خواه بكند و خواه نكند ، ديگر اگر كسى با شخصى كه ذبح جانورپيشهء او شده باشد طعام بخورد دست او ببرند و اگر از اهل خانهء او باشد انگشت اكل قطع نمايند و در اين سال حاجى ميرزا بيگ كابلى كه نزد على راى حاكم تبّت خرد رفته بود دختر او را آورده در سلك نكاح شاهزادهء بزرگ كشيدند در رساله‌يى مشتمل بر احوال و اوضاع و مذاهب آن مردم از روى تقرير ميرزا بيگ و ملا طالب اصفهانى كه مرتبهء ثانى به ايلچىگرى رفته بود نوشته شده اگر استيفا خواهد آنجا نظر فرمايند و الا اكبرنامه كه احوال بلاد هندوستان و كابل و تبت و كشمير شرح مذكور است و در آخر شعبان اين سال ميرزا نظام الدين احمد را به جانب پرگنهء شمس‌آباد كه در جايگير وى مقرر شده رخصت نمودند و پسر خاله‌اش محمّد جعفر نام جوانى رشيد به غايت رسيده و بهادر در جنگ مواساى آنجا به درجهء شهادت رسيد و اين بيت تاريخ وى يافته شده بود كه :\r\n چو منشور شهادت يافت جعفر از در داور * بود تاريخ سال او شهيد پاك شد جعفر \r\nرخصت پنج ماه دادند و چون ميرزاى مشار اليه به عرض رسانيد كه والدهء فلانى از جهان درگذشته و براى تسكين خواطر برادران و خويشان التماس رخصت مىكند ، رخصت به كره دادند . چون صدر جهان مكرر گفت كه سجده بكن و واقع نشد ، فرمودند بگذار و رنجيده هيچ ندادند به هر تقدير همراه ميرزا در شمس‌آباد رفته آنجا بيمار شد و به بداؤن آمده و متعلقان آورده هم به عمارت مرهم و معالجه اشتغال نموده ، ميرزا به لاهور شتافت و به تقريب‌نامهء خردافزا كه از كتابخانه گم شده بود و محصلى سليمه سلطان بيگم مرا چند مرتبه ياد فرمودند و هرچند قاصدان از ياران به بداؤن رفتند به تقريب موقع آمدن نشد آخر حكم كردند كه مدد\r\n\r\n","description":"","footnote":"","page_name":" 263 ","page_number":269},
  {"content":"\r\n\r\nمعاش او را موقوف دارند و خواهى نخواهى طلبند و ميرزاى مذكور ، كه غريق رحمت باد ، غايبانه يارفروشىها بسيار كرد و شيخ ابو الفضل مكرر عرض داشت كه تا مانعى كلى پيش نيامده باشد آنجا نمانده و در شوال اين سال چهار كس را از مخصوصان درگاه به رسالت چهار حاكم دكهن نامزد ساختند شيخ فيضى را نزد راجه على خان حاكم آسير و برهان‌پور و امين الدين را كه اول محمّد امين نام داشت و به التماس امين الدين از براى خود نامى حاصل كرد و نزد برهان الملك كه از درگاه رفته به مدد امراى دولت‌خواه به سلطنت رسيده دم از استقلال مىزد ، در احمدنگر كه جاى آبا و اجداد او بود و مير محمّد امين نامى كه سابق نوكر صادق خان بود ، نزد عادل خان حاكم بيجاپور و مير منير را به جانب قطب الملك حاكم گول‌كنده فرستادند . حكم شد كه شيخ فيضى رسالت راجه على خان را به جاى آورده نزد برهان الملك نيز برود و آنجا در ميان شيخ و امين الدين صحبتها شد و كار به لجاج كشيد و در اين سال مزاج پادشاهى از صحت اندكى انحراف يافته درد شكمى و قلقى طارى شد كه تعبير از آن به هيچ نتوان كرد و در آن بىشعورى سخن‌هايى كه ناشى از بدگمانى بر شاهزادهء بزرگ بود حمل به زهر دادن نموده به زبان مىگذشت و مىگفتند كه بابا شيخوجيو « 1 » چون اين سلطنت همه از تو بود چرا اين قصد به من كردى .\r\n بهر دل بردن ما حاجت بيداد نبود * مىسپرديم اگر مىطلبيدى از ما \r\nو به حكيم همام كه معتمد عليه مطلق بود نيز تهمت به چيز دادن مىكردند و شاهزادهء بزرگ در آن حالت چندى را از معتمدان خويش براى محافظت شاهزاده مراد تعين كرده باشد و در اندك فرصت زحمت به صحت مبدل شد و هم اهل حرم و هم شاهزاده مراد اين قضيه به عرض رسانيدند ، بنابر آن به تاريخ بيستم ذى حجهء اين سال شاهزاده سلطان مراد را كه به پهارى ملقب است حكومت مالوه و آن نواحى تفويض نموده علم و نقاره و نوبت و تمن و توغ و لوازم دولت و اسباب سلطنت و چهارقب شاهى كه مخصوص شاهزاده‌ها است عنايت كرده و اسماعيل\r\n\r\n\r\n","description":"","footnote":"\r\n( 1 ) . جهانگير در خاطرات خود مىنويسد كه پدرش هميشه او را به اين نام مىخواند ( ترجمهء انگليسى ، جلد 2 ، پاورقى صفحهء 390 ) .\r\n","page_name":" 264 ","page_number":270},
  {"content":"\r\n\r\nقلى خان را به وكالت نامزد گردانيده و امراى عظام ديگر را به ملازمت او نوشته رخصت فرمودند تا در ميانه بعد المشرقين افتد و از آفات الملك عقيم سالم مانند . او به اميد كشورگشايى مردم بسيار گرد و پيش شاهزاده كه او را به تمكين و شأن از ديگران زيادت پنداشته خير الامور اوساطها مىدانستند از اطراف جمع آمدند و عساكر بىشمار از نواحى آگره و قنوج و گواليار گرفته بر سر مدهكر زميندار اوندچهه كه به كثرت حشم و جمعيت از راج‌هاى هند ممتاز و افساد در آن بلاد بنياد نهاده بود در نواحى نرور بارى جنگ‌ها كرده و شكست داد و او راه فرار طىّ نموده در كوهستان و جنگلستان درآمده قطع طريق پيش‌گرفته مردم بسيار را به قتل رسانيد و قافله را از او قسطى عظيم افتاد و جمعيت شاهزاده از بىرشدى او پريشان شده مأيوس و مفلوك به هر جانبى سر زدند و در همان ايام مدهكر به اجل طبعى به مستقر جهنم شتافت و پسرش با پيشكشهاى لايق آمده شاهزاده را ديد ، او را با يار محمّد ولد صادق خان كه شهرت به يار يافته دارد در لاهور به ملازمت فرستاده بندهء اجين را قرارگاه ساخت و مردمى كه نامزد به خدمت او شده بودند اكثرى از جهت بدسلوكى وى كه در دادوستد و نشست و خاست و توره و توزك و تكبر و تجبر تقليد پدر بزرگوار نموده و از او هم گذرانيده و غوره ناشده دم از انگورى مىزد ، به رخصت و بىرخصت آمدند و معلوم شد كه آن حشمت و وقار ناپايدار از سر بىوقوفى بود نه از سر دانش و در اين ايام دولت خان پسر امين خان غورى حاكم جوناگره كه در جنگ جام زخمى رفته بود وفات يافت و اعظم خان به تسخير آن قلعه متوجه شده و وزراى امين خان به سردارى پسر دولت خان چند روزى مدافعه نموده آخر امان طلبيده كليد قلعه را در پنجم ذى قعدهء سال مذكور سپردند و در بيست و ششم محرم سنهء الف موافق سال سى و ششم جلوس خان خانان با جانى بيگ يك شب و روز متصل جنگ عظيم كرده و از جانبين آثار جلادت و شهامت به ظهور آمده و دويست كس جانى بيگ را به قتل رسانيده شكست داده و جانى بيگ بعد از اين فتح در جزيره گرد لشكر خود قلعه ساخته و خان خانان مدت دو ماه او را محاصره داشت و در اين ايام يك لك و پنجاه هزار روپيه به يك دفع و يك لك روپيه و يك لك من غله با صد توپ بزرگ در دفعهء ديگر به راه دريا و توپچى بسيار و راى\r\n\r\n","description":"","footnote":"","page_name":" 265 ","page_number":271},
  {"content":"\r\n\r\nسنگ را كه از امراى چهار هزارى است كمك خان خانان از راه جسل مير فرستادند و جانى بيگ بعد از محاربات صعب مردانه مغلوب و مضطر شده از در مصالحه آمده دختر خويش به پسر خان خانان داد و بعد از فتح كشمير همراه خان خانان ، چنانچه بيايد ، به ملازمت آمد و در پنجم جمادى الثانى سنهء الف تحويل نوروز آغاز سال سى و هفتم از جلوس شده و ريش‌تراشى به تلاش مىكردند و اين مصراع تاريخ يافتند كه :\r\n بگفته ريش‌ها بر باد داده مفسدى چندى \r\nو رسم همان و آيين همان بود و احكام همان با زيادتى حكمى چند ديگر بر قياس سابق ، از آن جمله اينكه دراهم و دنانير مسكوكه به سكهء پادشاهان سابق را گداخته به بهاى طلا و نقره فروشند و از آنها اثر در عالم نگذارند و انواع اشرفى و روپيه را كه در آن سكهء پادشاهى باشد خواه كهنه بود خواه نو به يك‌طور رايج گردانند و تفاوت سنوات اصلا منظور نباشد و قليج خان مقيد شده هر روز صرّافان را طلبيده از ايشان مچلكه مىگرفت و مصادره مىنمود و به قدغن تمام چندى را بكشت و با وجود آن از قلابى بازنمىآمدند و فرامين مشتمل بر تأكيد و اهتمام در اين باب در اقصاى ممالك نوشته فرستادند و فايده‌يى نداشت ، آخر به اهتمام خواجه شمس الدين خوافى ديوان كل آن حكم نفاذ يافت و در روز شرف آفتاب كه درجهء نوزدهم حمل باشد جعفر بيگ ملقب به آصف خان بخشى را بر سر جلالهء تاريكى كه از پيش عبد الله خان آمده راه كابل قطع مىنمود نامزد گردانيدند تا به اتفاق محمّد قاسم خان حاكم كابل استيصال آن مفسدان نمايد و نظام الدين احمد را به منصب بخشىگرى كل متعين ساختند و در آخر شعبان زين خان كوكه را نيز به كمك آصف خان و استيصال بقية السيف تاريكيان و تعمير ولايت سواد و بجور كه مطلق خراب شده بودند نامزد گردانيدند و در اواسط ماه شوال اين سال حافظ سلطان رخنهء هروى كه صاحب خير بالذات بود آثار پسنديده از او خيلى مانده خصوصا باغ و عمارات سرهند كه در هند ثانى ندارد در سنهء نود سالگى از سراى غرور به دار السرور انتقال نمود و اين تاريخ به عمل تعميه يافتند كه :\r\n رخنه در باغ شد و آب نماند \r\n\r\n","description":"","footnote":"","page_name":" 266 ","page_number":272},
  {"content":"\r\n\r\nو فيضى سرهندى دو تاريخ يافته يكى « باغ بىآب شد » ديگر :\r\n چو او در گوشهء باغ است مدفون * بجو تاريخ او از گوشهء باغ \r\n« و ديگرى يا حافظ »\r\nو در تاريخ بيست و چهارم شوال يادگار كل برادرزاده ميرزا يوسف خان رضوى كه او را در كشمير نايب مناب ساخته به ملازمت آمده بود رسيد و قليج خان را به جهت سرانجام مهمات در لاهور گذاشته در عين باران از آب راوى گذشته و اردو را همراه شاهزادهء بزرگ ساخته خود پيش پيش شكارافكنان به آب چناب رسيدند و آنجا خبر شيوع يافت كه يادگار با حسين بيگ شيخ عمرى بدخشى كه تحصيل‌دار خراج كشمير بود جنگ كرده غالب آمد و قاضى على بغدادى دشمن ائمّه را كه منصب ديوانى كشمير داشت و حساب‌هاى دور از كار و دقت‌هايى نامعقول در ميان آورده هم سپاهى و هم‌رعيت را به جان آزرده بود گوش و بينى بريده و قلم بر بناگوش نهاده گردانيدند و اين تاريخ يافته شد :\r\n چون‌كه قاضى على بغدادى * حسرت يادگار با خود برد\r\nخامهء منشى قضا بنوشت * سال تاريخ او كه موذى مرد \r\nبعد از آن يادگار به اتفاق كهنه فعل‌هاى آنجا تاج مكلل بر سر كل نهاده نام سلطنت عاريتى بر خود گذاشت .\r\n كلاه سرورى و تاج شاهى * به هر كل كى رسد حاشا و كلا \r\nمىگويند كه چون رسم ولايت كشمير اين است كه در روز جلوس تيغ‌هاى برهنه گرفته بر سر پادشاه نو از دو رويه صف بسته مىايستند ، يادگار را در وقت خواندن خطبه لرزه بر اندام اوفتاده بىشعور گشته بود ، بعد از ديرى به حال آمد و از اتفاقات اينكه همان روز كه سجعى براى مهر خود يافته نگين به حضور خود كندن فرمود ريزه‌يى از آن جدا شده به چشم او افتاد و تا ديرى مىماليد و مىناليد و از اين تفاؤل‌ها دانستند كه دولت او دير بقا نخواهد بود .\r\n دولت تند را بقايى نيست * دولت آنست كافت و خيز بود \r\nو حسين بيگ شيخ عمرى هزيمت يافته و نيم‌جانى را غنيمت تمام دانسته از كوتل‌هاى كشمير به تك‌پا برآمد و به راجورى كه ما بين كشمير و سر راه است رسيده\r\n\r\n","description":"","footnote":"","page_name":" 267 ","page_number":273},
  {"content":"\r\n\r\nمنتظر حكم بود و يادگار مناصب و جايگيرها را به مردم داده و به خطاب‌ها مخاطب گردانيده خزينه و طويله و سلاح‌خانهء ميرزا يوسف خان را به تصرف درآورد و اهل و عيال او را بعد از گرفتن زر و زيور و جوارى كارآمدنى به همراهى پسر آن نامقبول جعل خوى و بوى ميرزا يوسف خان كه مگر اين بيت حسب حال ايشان است :\r\n امراى تو بو الفضول همه * امرا زاده ناقبول همه \r\nبر الاغ‌ها سوار كرده به رسوايى تمام از كشمير اخراج نمود و ميرزا يوسف خان را در اردو متهم ساخته چند روزى به شيخ ابو الفضل سپردند و در اين ولا شيخ فريد بخشى را با شيخ عبد الرحيم لكهنوى و جمعى ديگر پيشتر فرستادند و خود تا رسيدن شاهزاده در كنار آب چناب توقف نمودند و در بهنبر كه ابتداى كوتل و كوهستان است ، خبر آمد يادگار را از شهر كشمير برآمده با جمعيت عظيم روى به مقاتله و مقابله آورده در هيراپور نام كوتلى فرود آمده شب به خاطر جمع درون سراپرده به فسق و فجور مشغول بود و نيم‌شبى بعضى از نوكران ميرزا يوسف خان به اتفاق جمعى افغانان بر سر يادگار ريخته او را به قتل رسانيدند و سر پرفتنهء او را بعد از سه روز به درگاه آوردند و اين فتح به اين روزى موجب عبرت عالميان شد و حساب كردند كه از ابتداى جلوس در روز چهلم سر يادگار در لشكر آمده چون گوى در طبطاب بود . بعد از آن در كنگرهء قلعهء لاهور سرافرازى يافت و چون در ماه ذى حجهء اين سال جامع اين منتخب از بداؤن حسب الحكم آمده به اردو ملحق شد در منزل بهنبر حكيم همام به عرض رسانيد كه فلانى مىخواهد كه كورنش بكند .\r\nپرسيدند كه چندگاه از وعده تخلف نموده ؟ جواب داد كه پنج ماه . پرسيدند به چه تقريب ماند ؟ گفتند به تقريب بيمارى و محضر اكابر بداؤن و عريضهء حكيم عين الملك به همين مضمون از دهلى آورده چون همه را خواندند فرمودند بيمارى تا پنج ماه نمىباشد و كورنش ندادند و همان‌طور محجوب و مغموم و محروم و محزون در اردو كه همراه شاهزاده دانيال در رهتاس گذاشته بودند مىبودم و ختم حصن حصين از كلام حضرت خير النبيين - صلى الله عليه و سلم و عليهم اجمعين - و ورد قصيدهء برده را حصار خود ساخت و مجيب دعوات مضطرين آن دعاى دردآلود نيازآميز را به شرف اجابت قرين گردانيد تا آنكه بعد از پنج ماه هنگام\r\n\r\n","description":"","footnote":"","page_name":" 268 ","page_number":274},
  {"content":"\r\n\r\nوصول موكب از كشمير به لاهور پادشاه را مهربان ساخت و به تقريب ترجمه ساختن كتاب جامع رشيدى كه مجلدى عظيم است ياران صادق مشفق چون مير نظام الدين احمد و غيره نام فقير را غايبانه در مجلس خلوت مذكور ساختند و حكم ملازمت صادر شد و بعد از مراجعت از كشمير روز بهمن خور ماه عيد بهمن‌ماه الهى موافق هفدهم ربيع الآخر اين سال كورنش دادند و يك اشرفى گذرانيده و به التفات تمام پيش آمده رفع آن حجاب و توارى بعد از دشوارى به آسانى ميسر گرديد و الحمد لله على ذلك و حكم انتخاب كتاب جامع رشيدى به استصواب علامى شيخ ابو الفضل صادر شد . از آن جمله شجرهء خلفاى عباسيه و مصريه بنى اميه را كه به حضرت ختمى پناه - صلى الله عليه و آله و سلم - منتهى مىشود و از آنجا به آدم - عليه السلام - مىرسد و همچنين نسبت ساير انبياى اولو العزم به تفصيل ترجمه از عربى به فارسى كرده به نظر درآورد و داخل خزانهء عامره شد .\r\nآمديم بر سر احوال شاهنشاهى در تاريخ ششم محرم سنهء احدى و الف در كشمير رسيده و دو روز كم يك ماه به سير آن باغ خاصه گذرانيده و حكومت آن را باز به ميرزا يوسف خان بخشيده به تاريخ ششم شهر صفر سال هزار و يكم مراجعت نموده به كشتى نشسته متوجه باره موله كه سرحدّ كشمير و سر راه پكهلى است شدند و در راه به حوضى كه به زين لنكا مشهور است رسيده سير كردند و اين حوضى است كه در ميان دو كوه شرقى و غربى واقع شده و سى كروه دور اوست به غايت عميق است و درياى بهت از ميانهء اين مىگذرد و سلطان زين العابدين كه مجملى احوال او در نسخهء منقح كشميرى مذكور شده است ، مقدار يك جريب در آب سنگ انداخته و بر آن كرسى سنگين عالى عمارات رفيع چنان تعمير نموده كه نظير آن را در بلاد هند نشان نمىدهند و از جملهء امور عجيب كه مردم لشكر در ولايت كشمير ديده آمده‌اند درختى لرزان بود ، در موضع خان‌پور كه عرض تنهء وى به مقدار دو ارش و ارتفاع وى از يك گز انداز بالاتر و شاخه‌هاى وى چون بيد مجنون سرنگون و باوجوداين اگر كودكى يك سر شاخ او را گرفته بجنباند تمام آن درخت به حركت و لرزه درمىآيد و بعضى از غرايب آن ديار را شاه فتح الله شيرازى مرحوم در رساله نوشته ، داخل اكبرنامه تصنيف علامى شيخ ابو الفضل گرديد . به\r\n\r\n","description":"","footnote":"","page_name":" 269 ","page_number":275},
  {"content":"\r\n\r\nتاريخ غرهء ربيع الاول اين سال رهتاس محل نزول اجلال شد و تاريخ پانزدهم اين ماه مراجعت به جانب دار السرور پشاور نموده به تاريخ ششم شهر ربيع الثانى ، عمّت بركاته ، ميانهء آن شهر را كه مدينة الحرف است مستقر ساختند و در اين ايام خبر رسيد كه بهادر كودره كه شمه‌يى از او مذكور شده بعد از وفات قتلو « 1 » نوحانى حاكم اوريسه با سكت سنگهه ولد مان‌سنگهه اول جنگى عظيم نموده شكست داد و چون مان‌سنگهه بر سر او رفت تاب مقاومت نياورده در بيابان‌ها و كوهستان پنهان شد و ملك بنگاله تا كنار دريا به تمام به تصرف مان‌سنگهه درآمد و به تاريخ يكشنبه هفدهم جمادى الثانى سنهء احدى و الف ( 1001 ) تحويل نيّر اعظم از حوت به حمل و آغاز سال سى و هشتم از جلوس واقع شد و ضوابط ديگر احداث يافت و به تاريخ بيست و چهارم جمادى الثانى خان خانان و ميرزا جانى آمده مشمول مراحم گشتند امرايى را كه د راين خدمت همراه خان خانان بودند فراخور حال به زيادتى منصب و جايگير ممتاز ساختند اول ملتان را به جايگير ميرزا جانى مقرر كردند ، بعد از چندگاه او را تته و ميرزا رستم را ملتان دادند ، چنانچه بعد از اين مذكور شود ، ان شاء الله تعالى . در اين وقت خبر رسيد كه چون خان اعظم ولايت سورت را متصرف شد ، مظفر گجراتى در اين نواحى بود فرار نموده به جانب كنگار زمين‌دار ولايت كچهه رفته در پناه او مىبود . اعظم خان بر سر كنگار رفت و او به جهت حفظ ناموس و نام خود آمده خان اعظم را ديد و پسر خان اعظم خان را به جايى كه مظفر بود اسير كرده او را غافل گرفتار ساخته به جانب خان اعظم روان كرده بود و مظفر در اثناى راه به بهانهء قضاى حاجت نشسته به استره‌يى كه با ساير دست‌افزار پيوسته با خويشتن مىداشت ، گلوى خود را بريده هلاك شد و به ناچار سر او را نزد خان اعظم بردند او در لاهور به درگاه فرستاد .\r\n گردنش برتافت گردون هركه زو گردن بتافت * برنتابد پيش از اين تا برنتابد پيش از آن \r\nو در اين ايام صد و بيست فيل كه در فتح اوريسه به دست راجه مان‌سنگه افتاده بود از بنگ ارسال داشت و در اين سال به مقتضاى ضابطه‌يى كه امراى سرحدى را\r\n\r\n\r\n","description":"","footnote":"\r\n( 1 ) . متن فارسى : فتلوء .\r\n","page_name":" 270 ","page_number":276},
  {"content":"\r\n\r\nدر سر هرچندگاه به درگاه بايد آمد كه در اين ضمن حكمتها و مصلحتها است ، فرمان طلب به نام اعظم خان كه در مدت شش سال از ملازمت جدا بود رفت و جوناگره را كه فتح نموده بود از او انتزاع نموده به راجه راى سنگه دادند و او چون در مرتبهء اخير كه از بنگاله به فتح‌پور آمده سخنان درشت در وادى مذهب و ملت گفته متعصبانه شيخ ابو الفضل و بيربر را به حضور پادشاه پيش‌كشيده و سخنان به جاى عجب رسانيده مخاطب خاص و خطاب عام بود ، غالبا از اين رهگذر خيلى ملاحظه داشت و به تقريب گذاشتن ريش نيز كه در جنگ جام نذر كرده و در اين باب فرمانى به او نوشته فرستاده بودند كه مگر ريش تو گرانى مىكند كه نمىآيى و او عريضه درشتى طويل الذيل در جواب ارسال نموده بود ، و همى به خاطرش راه يافت و بعضى از اهل نفاق نيز از پادشاه نسبت به او سخنان گفته از جا بردند ، بنابر آن فرزندان و اهل و عيال و خزانه خود را در كشتى انداخته در غرهء رجب سال مذكور از جوناگره به بندر ديو رفته عزيمت سفر حجاز نمود و اين تاريخ به زيادى يك عدد گفته شد كه :\r\n به جاى راستان شد خان اعظم * ولى در زعم شاهنشاه كج رفت\r\nچو پرسيدم ز دل تاريخ اين سال * بگفتا ميرزا كوكه به حج رفت \r\nو اين كار او را كه از كار سلطان التاركين ابن ادهم مىشمردند آخر رفته و نارفته مساوى بود ، از رسيدن اين خبر فرمان به شاهزاده سلطان مراد به مالوه رفت تا به دارايى گجرات منصوب گردد و محمّد صادق خان را به جاى اسماعيل قلى خان به وكالت او نامزد گردانيده از درگاه رخصت دادند و سركار سورت و بهروج از تغير قليج خان در وجه جايگير او مقرر شد و در اين سال زين خان كوكه و آصف خان كه به جهت تنبيه افاغنهء سواد و بجور و استيصال جلالهء تاريكى تعين شده بودند ، اكثر آنها را نابود ساخته اهل و عيال جلاله و وحدت على برادر او را با خويشان و برادران قريب به چهارده هزار كس اسير گردانيده به درگاه فرستادند و از ساير اسيران كه حساب گيرد و در بيست و نهم ذى القعدهء اين سال حكومت بلدهء مالوه را به ميرزا شاهرخ بخشيده و شهباز خان كنبورا كه سه سال در بند داشته و مبلغ هفت لك روپيه نقد از او گرفته از قلعهء كانگره طلبيده از قيد برآورده بودند به جهت سرانجام مهمات\r\n\r\n","description":"","footnote":"","page_name":" 271 ","page_number":277},
  {"content":"\r\n\r\nمالوه و وكالت ميرزا شاه رخ تعين نمودند و هفدهم ذى قعدهء اين سال شيخ مبارك دانشمند از عالم درگذشت و پسرانش در تعزيت سر و ريش و بروت و ابرو را در حلق موافق ريش ساختند و ملك الشعرا شيخ فيضى اين تاريخ يافت كه « فخر الكمل » و فقير « شيخ كامل » يافتم و شريعت جديد تاريخ چهار ضرب شدن اين جماعت شد و در هشتم شهر محرم سنهء اثنى و الف ( 1002 ) ميرزا رستم بن سلطان حسين ميرزا ابن بهرام ميرزا بن شاه اسماعيل صفوى كه خود حكومت زمين داور و نواحى آن و برادر بزرگش ميرزا مظفر حسين حكومت قندهار و گرمسير داشت از برادر رنجيده با فرزندان و اهل و عيال و برادر اعيانى به ملازمت رسيد و حكيم عين الملك و ديگران را به استقبال فرستاده سراپرده و بارگاه و قاليها و ديگر اسباب فراش‌خانه و كمر و خنجر مرصع روانه داشتند و در چهار كروهى لاهور خان خانان و زين خان كوكه و ساير امراى عظام را پيشواز رفتن فرمودند و بعد از ملازمت مبلغ يك كرور تنكه مرادى نقد انعام بخشيده در سلك امراى پنج هزارى داخل ساخته به جايگير او ملتان نامزد گردانيدند و در اين ايام متعاقب ملك الشعرا شيخ فيضى بعد از چهار ماه ديگر ايلچيان از نزد حكام دكهن مقضىّ المرام مراجعت نموده به ملازمت رسيدند و چون برهان الملك پيشكش خاطرخواه نفرستاده بود ، به تاريخ بيست و يكم محرم مكرم شاهزاده دانيال را به وكالت خان خانان و راى سنگه كه او را راى سگ توان گفت و ديگر امرا را با هفتاد هزار رقمى به اين خدمت نامزد ساخته و صبيهء خان خانان « 1 » را در حبالهء شاهزاده دانيال كشيده جشنى عظيم دادند و زر نقد و اجناس و انواع غرايب و اشياى نفيس چندان يافت كه سامان لشكرى از او توان كرد و اسباب سلطنت و علامات شوكت و تجمل به شاهزاده داده رخصت فرموده خود هم متعاقب به عزيمت شكار بيرون آمده تا كنار آب سلطان‌پور بيست و پنج كروهى لاهور رسيده راى منقلب شد و شاهزاده دانيال را حكم مراجعت و خان خانان را كه به سرهند رسيده بود به جهت بعضى كنكاش طلبيده و به استقلال سرداران لشكر گردانيده امر به انصرام آن مهم فرموده و مجددا مرخص ساخته بازگشته در لاهور آمدند و در روز جمعه هيجدهم جمادى الثانى اين سال ميان شيخ عبد الله خلف\r\n\r\n\r\n","description":"","footnote":"\r\n( 1 ) . نسخه : قليج خان .\r\n","page_name":" 272 ","page_number":278},
  {"content":"\r\n\r\nصدق حضرت ميان شيخ داود - قدس الله روحه - انتقال به ملك ابدى فرمود و « جان پاك شيخ داود » تاريخ شد و هو اعلم بالصواب و اليه المرجع و المآب .\r\nبر راى ازكيا مخفى نماند كه تا اين زمان آنچه از واقعات در سلك تحرير كشيده آمد مأخذ اكثر آن طبقات اكبر شاهى است كه فقير كثير التقصير متفطّن شده نام و تاريخ آن را نظامى يافته و مصنف مرقوم نيز خوش كرده جزو كتاب خود ساخته و بعد از آن سوانحى كه در مدت دو سال واقع شده به طريق اجمال ايراد مىيابد .\r\nدر دوشنبه تاريخ بيست و هشتم جمادى الثانى سنهء اثنى و الف ( 1002 ) تحويل آفتاب از آخر درجهء حوت به اول درجهء حمل روى نمود و شروع در سال سى و نهم از جلوس واقع شد و اين هيجده روز به مثل ايام سابق در جشن و عيش و طرب و بهجت گذشت و احكام مجدد صدور يافت از آن جمله اينكه كوتوال از محلات و بيوتات شهر جدا جدا خبردار بوده از رؤسا و اعيان هر محله مچلكه بگيرد كه از احوال صادر و وارد هر صنف مردم خواه تاجر خواه سپاهى خواه غير آن شب و روز متفحص باشند و مفسدى و متمردى و دزدى را نگذارند كه سكونت در شهر گيرد و اگر خرج كسى را بيشتر از دخل ببينند پيروى نموده به وسيلهء كوتوال به عرض رسانند كه اين همه فضولى او غالبا از زر بىوجه خواهد بود و بر سور و سرور و ماتم و شيون خصوصا نكاح و ولادت و خون و امثال آن هرچه واقع شود كوتوال را مطلع سازند و يك كس معتبر از جانب او در هر محله و كوچه و بازار و رهگذر آب پيوسته بوده باشد و از صلاح و فساد واقف گرداند و راه‌ها را چنان ضبط نمايند كه گم شده و گريخته نتواند به دررفت و سوداگر بىحكم اسب نتواند برد و بندى از هندوستان نتواند آورد و طلا و نقره و قماش را نرخ معين مانده به بهاى پادشاهى بخرند و فايده مقررى به خزانه عايد گردد و مشرفى و داروغه بر اموال ميت و غايب نامزد گردانند تا اگر ميت وارثى دارد بعد از تحقيق اگر قرض پادشاهى بر ذمهء او نباشد يا كرورى و عمل‌دار و فوطه‌دار نقود مال نباشد تعلق به وى گيرد و الا داخل بيت المال شود و تا خط بيت المالچى به دست نيارند مرده را دفن نكنند و به جانب شرق رويه شهر به جهت تعظيم آفتاب در گورستان نگاه دارند و اگر يكى از مريدان در سنيّه « 1 » نام بميرد ،\r\n\r\n\r\n","description":"","footnote":"\r\n( 1 ) . در ترجمهء انگليسى : در سنه  ( darsana )  ( جلد 2 ، پاورقى صفحهء 405 ) .\r\n","page_name":" 273 ","page_number":279},
  {"content":"\r\n\r\nخواه مرد ، خواه زن ، پاره‌يى از غلهء خام و خشت پخته بر گردنش بسته در آب سر دهند و به جايى كه آب نباشد بسوزند و يا به‌طور خطاييان به درختى بربندند و اين حكم مبنى بر اصلى است كه قرار داده‌اند و جاى ذكر آن نيست و پسر و دختر عوام الناس تا به چبوتره كوتوالى به نظر گماشته‌هاى كوتوال نگذرند و تحقيق سال هر دو ننمايند كدخدا نشوند . به اين تقريب خيلى منافع و فوايد به عهده‌داران خصوصا كسان كوتوال و خانوى كلال و ساير عوانان ارذال بيرون از شمار وهم و خيال عايد مىگرديد ، ديگر زنى كه دوازده سال از شوهر بزرگتر باشد شوهر با وى جماع نكند و زنى جوانى كه در كوچه و بازار شهر مىگرديده باشد و در آن حال يا رو نپوشد يا روى كشيده گردد و همچنين زنى ناسازگار حيله‌گر كه با شوهر ستيزه كند در محلهء فواحش برود و آن كاره گردد ، ديگر وقت مخمصه و اضطرار مادر و پدر را مىرسد كه فرزندان خود را بفروشند و چون دست يابند زر داده از رقبهء رقيت خلاص سازند ، ديگر هندو را كه در زمان طفوليت يا غير آن به اكراه مسلمان كرده باشند اگر خواهد باز دين آبايى را اختيار نمايد و بر هيچ‌كس تكليف ننمايند و هر كس از هر دينى كه خواهد انتقال به ديگرى كند و زن هندو اگر بر مسلمانى فريفته شده در دين مسلمانان درآيد جبرا و قهرا گرفته با اهل او سپارند ، از احداث بيعه و كنيسه و بتخانه و دخمه هيچ‌يك را از كفار مانع نيايند و اين احكام تعلق به امور دينى دارد كه شمه‌يى از آن سمت گزارش يافت و استيعاب آن از حيّز قدرت جامع اوراق بيرون است ، اما احكام ملكى و مالى و بيوتات و دار الضرب و سپاهى و رعيت و سوداگر و چوكى و واقعه‌نويسى و كرورى و داغ و محلى و جنگ فيل و آهو و چيته و شير و مرغ و بز و سگ و خوك و ديدن معتاد ضوابط خيل خانه‌دارى و توزيع اوقات در خوردن و آشاميدن و خواب و بيدارى و اوضاع و احوال را چگونه پابند قلم توان ساخت كه عقل از ادراك آن عاجز است و حصر آن را عمرى دراز بايد غيرطبيعى .\r\n هر روز فلك حادثهء نو زايد * كه انديشه به جهد مثل آن ننمايد\r\nروشن‌تر از آفتاب راهى بايد * تا مشكل اين زمانه را بگشايد \r\nو بعضى از آن در دفتر دوم اكبرنامه كه علامى شيخ ابو الفضل تصنيف كرده و مجلدى عظيم ساخته باز توان يافت و در روز شرف آفتاب صاحب اين انتخاب دفتر\r\n\r\n","description":"","footnote":"","page_name":" 274 ","page_number":280},
  {"content":"\r\n\r\nاول تاريخ الفى را از جمله سه دفتر كه دو از آن ملا احمد تتهء رافضى ، عليه ما عليه ، و ثالث آصف خان به اتمام رسانيده و حكم به مقابله و تصحيح آن صدور يافته بود به اتفاق ملا مصطفى كاتب لاهورى كه بارى اهل است و در سلك احديان داخل است گذرانيده به درجهء تحسين پيوست و فرمودند كه او چون بسيار متعصبانه نوشته است ، تصحيح دفتر دوم نيز بنماى و در مدت يك سال اكتفا به مقابله نموده از جهت تهمت تعصب خود متعرض به مصنف الا ما شاء الله به جهت ربط سنوات نشده و اصل را تغير نداده علت را به طبيعت واگذاشتم كه مبادا باعث پرخاش ديگر گردد . حال من در اين كتاب‌ها به آن مىماند كه يكى خرما را با هسته مىخورد و ديگرى گفت كه هسته چرا نمىاندازى ؟ گفت بر من همچنين پيموده‌اند .\r\nو در اين ايام شيخ فيضى ملك الشعرا تفسير سواطع الالهام را كه همه غيرمنقوط است و ضخامت هفتاد و پنج جزو دارد تمام ساخته نود و نه فقرهء غيرمنقوط تاريخ اتمام آن يافت و چند جزو براى انتشار در عراق فرستاد و حالا به « امرار ثانى » كه نيز تاريخ تصحيح و مقابله مىشود ، مشغول است و فضلاى عصر توقيعات بر آن نوشتند از آن جمله شيخ يعقوب سرهندى « 1 »  وَ لا رَطْبٍ وَ لا يابِسٍ إِلَّا فِي كِتابٍ مُبِينٍ  و مير محمّد حيدر معمايى سورهء اخلاص را به تمام بىتسميه و فقير من احسن التفاسير  بِسْمِ اللَّهِ الرَّحْمنِ الرَّحِيمِ  علم القران تاريخ يافت و توقيعى نوشت ، ان شاء الله به تقريبى در محل خود مذكور گردد و بعضى از فقرات سىگانه تاريخ مصنف كه به فقير از شكارگاه در لاهور نوشته بود اين است ، الحمد لله محصل المرام اكمل سواطع الالهام ، اللهم المحرر وحده لا طراعس الكلام حدود اسرار كلام الله المرسل درر السرر سمو السرر الدرر علوا ، باقى برين قياس و در صفر سال هزار و دو خواجه ابراهيم حسين احدى كه از جملهء مخصوصان فقير بوده از عالم درگذشت و « خواجه ابراهيم حسين » تاريخ يافته شد ، رحمه الله و هم در اين سال حق سبحانه عز شأنه كاتب را توفيق كتابت كلام مجيد رفيق گردانيد تا به خط نسخ و روشن و خوانا نوشته و به اتمام رسانيده به لوح و جدول مكمل وقف روضهء منوره حضرت\r\n\r\n\r\n","description":"","footnote":"\r\n( 1 ) . نسخه : واضح باد كه اعداد جملهء لا رطب الخ هزار و نود و نه است و اعداد فقرهء الحمد لله تا سواطع الالهام نهصد و هفتاد و سه و اعداد فقرهء اللهم المحرر الخ يكهزار و سى و يك است ، بر اين قياس اعداد هر هر فقره تاريخ ديگرى را نشان مىدهد .\r\n","page_name":" 275 ","page_number":281},
  {"content":"\r\n\r\nغوث الانامى مرشدى ملاذى شيخ داود جهنى وال - قدس سره - ساخت اميد كه كفارت كتابهاى گذشته كه چون نامهء اعمال بنده سياه است گرديده مونس ايام حيات و شفيع بعد ممات گردد  وَ ما ذلِكَ عَلَى اللَّهِ بِعَزِيزٍ . \r\nو در هفدهم ذى قعدهء اين سال محمّد قاسم خان مير بحر و ميرزا محمّد زمان كه منسوب به فرزندى شاهرخ ميرزا بود در كابل كشته شدند . مجملا آنكه چون محمّد زمان ميرزا بعد از بازگشتن از حج به بدخشان آمد ، آن مردم بدخشان از تعدى اوزبكان به جان آمده بودند ، او را به سردارى برداشته ترددهاى مردانه به جاى آورده به اميد كمك از هندوستان پيوسته سركله به غنيم مىزدند و چون اداره ايشان به ظهور نپيوست و طايفهء اوزبكيه :\r\n لشكرى بيشتر از مور و ملخ \r\nبرسر محمّد زمان ميرزا آوردند ، او حسب ميسور مقدور چند سال به مدافعه و ممانعه برخاست و دست آخر هزيمت يافته و تاب مقاومت نياورده با چهارده پانزده هزار سوار به عزيمت هندوستان در نواحى كابل رسيد و به اغواى بعضى مردم از آن داعيه پشيمان شد و دغدغهء فاسد در سر داشت و به دست كسان محمّد قاسم خان حاكم كابل گرفتار گشت و محمّد قاسم خان به او به تعظيم و تكريم سلوك نموده به هركدام از مردم او اسب و خرجى و خلعت داده و صد و پنجاه سوار به همراهى او نامزد گردانيده مىخواست كه رخصت به جناب لاهور نمايد . در اين اثنا بعضى از نوكران معتبر محمّد قاسم خان كه بدخشى بودند و كابلى با ميرزا يگانه شده ، نيم روزى در حويلى را شكسته و به زور درآمده و به خوابگاه محمّد قاسم خان رفته او را زير تيغ كشيده به خوابگاه ديگر فرستادند و محمّد هاشم ولد محمّد قاسم خان كه در بيرون ارگ كابل منزل داشت ، جمعى از توپچيان و شاگردپيشگان پدر را با خود متفق ساخته ميرزا محمّد زمان را محاصره نمود ، يك شب و روز آتش جنگ افروخته ميرزا را به قتل رسانيد و سر او را به درگاه فرستاد محمّد قليج خان را كه چندگاه جملة الملكى بود به حكومت كابل نامزد گردانيده رخصت دادند و خواجه شمس الدين محمّد خوافى به عهدهء انتظام مهمات ملكى و مالى سرفراز شده ديوان مطلق العنان گرديد و درين ايام آصف خان بخشى را\r\n\r\n","description":"","footnote":"","page_name":" 276 ","page_number":282},
  {"content":"\r\n\r\nبه جانب كشمير به جهت تحقيق معاملات و مهمات سپاهى و رعيت آنجا رخصت دادند و در اين سال فقير را چون تتابع قوارع مصايب و تازيانه‌هاى نوايب گوش‌زد شد ، حق سبحانه از بعضى ملاهى و مناهى كه با آن مبتلا بود توبه كرامت فرموده آگاهى بر زشتى اعمال و قبايح افعال بخشيد :\r\n آه گر من چنين بمانم آه \r\nو به طريق تفأل لفظ استقامت تاريخ يافته شد و ملك الشعرا اين بيت يافت :\r\n لقد تاب شيخى عن الحوبة * و تاريخه سابق التوبه\r\nبرفت از سرم انديشه مى و معشوق * بشد ز خاطرم آواز بر بط و طنبور \r\nو در اوايل محرم مكرم سنهء ثلث و الف ( 1003 ) شيخ فريد بخارى را كه در بخشىگرى شريك آصف خان بود حكم شد كه تا در كوهستان شمالى رفته راجه‌هاى متمردان آن حدود را به ربقهء اطاعت كشيده و جمع‌بندى اراضى نموده فراخور آن پيشكش آورد و در اوايل صفر اين سال از آب راوى عبور نموده در آن نواحى به بيست و پنج روز به سير و شكار اشتغال فرموده بازگشتند و در اين ايام به ملك الشعرا حكم تصنيف پنج‌گنج فرمودند تا در مدت پنج ماه كم و بيش كتاب نل و دمن را كه عاشق و معشوق بودند و آن قصه در اهل هند مشهور است ، مشتمل بر چهار هزار و دويست بيت و كسرى مرتب ساخته در نظر با چند اشرفى نذر گذرانيد و بسيار مستحسن افتاد و حكم به كتابت و تصوير آن و خواندن در مثل به نقيب خان فرمودند و مطلع آن كتاب اين است :\r\n اى در تك و پوى تو ز آغاز * عنقاى نظر بلندپرواز \r\nو الحق مثنويى است كه در اين سيصد سال مثل آن بعد از مير خسرو شايد در هند كسى ديگر نگفته باشد .\r\nو در اين ايام ميرزا نظام الدين احمد كه با قليج خان درافتاده و هميشه معارضت به او داشته و تصرف در مزاج پادشاهى پيدا كرده و چست و چابك در مهمات درآمده بود ، مورد انواع مراحم پادشاهى و محل اعتماد تمام در حسن كفايت و تدبير و اخلاص و ديانت و تردد شد ، چنان كه قليج خان و ديگر ارباب دخل را كه\r\n\r\n","description":"","footnote":"","page_name":" 277 ","page_number":283},
  {"content":"\r\n\r\nجدايى از درگاه نداشتند به اطراف نامزد گردانيده اين معنى را مقدمهء ترتيب و منشأ رعايت او تصور نموده عنايات گوناگون در باب او در خزينهء خاطر مكنون داشته مىخواستند كه جوهر عالى او را كه قابل نشو و نما بود در صحراى ظهور آورند .\r\nناگاه در عين ترقى و اوج كاروبار بر خلاف چشم‌داشت آشنا و بيگانه چشم‌زخمى عظيم از زمانه رسيد و به زحمت تب محرق در سنّ چهل و پنج سالگى از عالم بىوفا درگذشت و جز نام نيك با خود نبرد و خيلى از احباب و اصحاب كه از او حسن اخلاق ديده اميدوارىها داشتند ، خصوصا اين حقير كه جهت يگانگى دينى و اخلاص مبرا از اغراض دنياوى به او داشت ، اشك حسرت از ديده ريخته و سنگ نوميدى بر سينه زده عاقبت جز صبر و شكيبايى كه شيوهء اصفيا و شيمهء اتقياست چاره نديدند و اين واقعه را اعظم مصايب و نوايب دانسته عبرت كلى از آن گرفته ديگر دم صحبت با افراد انسانى نزدم و زاويهء خمول لازم گرفتم .\r\n مجلس وعظ رفتنت هوس است * مرگ همسايه واعظ تو بس است \r\nو اين واقعه در بيست و سوم صفر اين سال روى داد و نعش او را از اردو به لاهور آورده در باغ او مدفون ساختند و كم كسى از خاص و عام شهر بود كه بر جنازهء او نگريست و از مكارم اخلاقى او ياد نكرد و پشت دست حسرت به دندان نگزيد .\r\n بر هيچ آدمى اجل ابقا نمىكند * سلطان قهر هيچ محابا نمىكند\r\nعامست حكم مير اجل بر جهانيان * اين حكم بر من و تو به تنها نمىكند \r\nو اين قطعه در تاريخ او گفته شد :\r\n رفت ميرزا نظام الدين احمد * سوى عقبى و چست و زيبا رفت\r\nجوهر او ز بس‌كه عالى بود * در جوار ملك تعالى رفت\r\nقادرى يافت سال تاريخش * گوهر بىبها ز دنيا رفت \r\nو در اين ايام شيخ فريد بخارى را كه به جهت ضبط كوهستان سوالك فرستاده بودند براى خدمت بخشىگرى كه متعين و منحصر بر او شده بود طلب داشتند و قاضى حسين قزوينى را به جاى او نامزد گردانيدند .\r\nو در اين ايام اعظم خان كه از شرفاى مكّهء معظمه آزار بسيار كشيده و آن استغنا به باد داده بود از حج بازگشته داخل سلسلهء مريدان گشت هم سجده و هم ساير\r\n\r\n","description":"","footnote":"","page_name":" 278 ","page_number":284},
  {"content":"\r\n\r\nلوازم ارادت و اخلاص به جا آورده وداع محاسن گفت و در صحبتها و هم‌زبانىها همه‌جا پيش بود و صوبهء غازىپور و حاجىپور جايگير يافت و احكام مذهب نو از خدمت علامى ياد مىگرفت .\r\n در اين تعليم شد عمر و هنوز ابجد همى خوانم * ندانم كى رقوم‌آموز خواهم شد به ديوانش \r\nو دفع ممالى راست آمد .\r\nدر نهم ماه رجب اين سال تحويل نوروزى واقع شد و سال چهلم از جلوس رسيد و مجلس آيين‌بندى به دستور سنوات سابق گذشت و پيش از تحويل به دو روز در ديوان‌خانهء عام و خاص از بالاى جهروكه فقير را پيش طلبيدند و خطاب به شيخ ابو الفضل فرمودند كه ما فلانى را كه عبارت از فقير باشد جوانى فانى صوفى مشربى خيال مىكرديم ، اما او خود چنان فقيه متعصب ظاهر شد كه هيچ شمشيرى رگ گردن تعصب او را نتواند بريد . شيخ پرسيد كه صاحب در كدام كتاب نوشته كه حضرت اين‌چنين مىفرمايند ؟ فرمودند كه در همين رزم‌نامه كه عبارت از مهابهارت باشد و دوش برين معنى نقيب خان را گواه گرفته‌ام شيخ به عرض رسانيد كه تقصير كرده است . به ضرورت پيش‌رفته معروض داشتم كه بنده مترجمى بيش نيستم . هر چه دانايان هندى تعبير كرده‌اند بىتفاوت ترجمه نموده‌ام و اگر از خود نوشته باشم تقصير من خواهد بود و بد كرده باشم . شيخ همين مدعا عرض كرد تا خاموش ماندند و باعث برين اعتراض آن بود كه نقل حكايتى در رزم‌نامه كرده بودم با اين مضمون كه استادى از اهل هند در وقت نزع به نصيحت با حاضران مىگفت كه آدمى را لازم است كه قدم از حدّ جهل و غفلت بيرون نهاده اول از همه صانع بيچون را بشناسد و راه دانش پيمايد و تنها بر علم بىعمل اكتفا ننمايد كه نتيجه نمىدهد و طريقهء حسنه را اختيار نموده از سيئات حسب الامكان دست كشيده دارد و به يقين داند كه هر فعلى را بازپرسى خواهد بود و در آنجا اين مصرع نوشته بودم :\r\n هر عمل اجرى و هر كرده جزايى دارد \r\nاين معنى را حمل بر سؤال منكر و نكير و حشر و نشر و حساب و ميزان و غير آن نموده مخالف قرار داد خويش كه به غير تناسخ به هيچ‌چيز قايل نيستند نموده ، مرا\r\n\r\n","description":"","footnote":"","page_name":" 279 ","page_number":285},
  {"content":"\r\n\r\nمتهم به فقاهت و تعصب داشتند .\r\n تا كى ملامت مژه اشكبار من * يك بار هم نصيحت چشم سياه خويش \r\nآخر خاطرنشان مقربان نمودم كه همهء اهل هند قايل به جزا و سزاى حسنات و سيئات‌اند و اعتقاد ايشان اين است كه چون شخصى مىميرد محرومى كه نامهء اعمال بندگان را از مدت عمر مىنويسد پيش فرشته‌يى كه قابض ارواح است و پادشاه عدل نام دارد مىبرد و او بعد از ملاحظهء نيكى و بدى و غلبهء يكى بر ديگرى حكم مىكند كه اين شخص مخير است . از او مىپرسند كه اول تو را به عوض نيكىها در بهشت بريم تا آنجا استيفاى لذت بر قدر حسنات خويش بكنى ، بعد از آن در دوزخ فرستيم تا تلافى آن گناهان شود يا برعكس و چون آن مدت را به سر مىبرد آنگاه حكم مىكند كه باز در دنيا رفته و به قالبى مناسب افعال خويش در آمده چند دوره مىگردد و همچنين الى ما نهاية تا زمانى كه نجات مطلق يابد و از آمدن و رفتن در دنيا خلاص گردد و آن معامله به خير گذشت و در شرف آفتاب خطاب به صدر جهان بىآنكه كسى به عرض رساند كرده فرمودند كه اگر فلانى را به توليت روضهء منوره حضرت خواجه اجميرى كه متولى ندارد منصوب سازيم چون است ؟ گفت : خوب است و تا مدت دو سه ماه در خدمت دربار به اميد خلاصى از اين سرگردانيها تك و دو بسيار نمودم و فصلى چند واجب العرض هم نوشتم و موقوف بر جواب مانده بود و همين مىبايست كه رخصت بگيرد و منادى غيب اين مىگفت كه :\r\n گر دست در كارى زنى زنجير در دستت كنم * در خم مى غرقت كنم گر نام هشيارى برى \r\nدر شب سلخ رمضان مبارك اين سال چون صدر جهان به عرض رسانيد كه در باب رخصت فلانى چه حكم مىشود ؟ فرمودند اينجا كارها دارد و گاه‌گاهى به او خدمتى مىفرماييم . ديگرى را پيدا سازيد و علم حق سبحانه تعالى و ارادت او عزّ شأنه با اين معنى تعلق نگرفت ، نمىدانم كه مصلحت در اين دربه‌درى و سگ مگسى نمودن چه باشد ؟\r\n\r\n","description":"","footnote":"","page_name":" 280 ","page_number":286},
  {"content":"\r\n\r\n از در خويش مرا بر در غيرى ببرى * بازگويى كه چرا بر در غيرى گذرى\r\nسالها در طلب روى نكو دربه‌درم * روى بنما و خلاصم كن از اين دربه‌درى \r\nمقارن اين احوال روزى شيخ ابو الفضل را به حضور فقير فرمودند كه اگر به او ترجمه مىفرماييم بسيار خوب و خاطرخواه ما مىنويسد ، نمىخواهيم كه از ما جدا باشد . شيخ و ديگران تصديق نمودند و همان روز حكم شد كه بقيهء افسانهء هندى را كه به فرمودهء سلطان زين العابدين پادشاه كشمير بعضى از آن ترجمه شده و بحر الاسمار نام نهاده است و اكثرى مانده ترجمه كرده تمام سازد و جلد اخير آن كتاب را كه به ضخامت شصت جزو است در مدت پنج ماه به اتمام رساند و مقارن اين حال شبى در خوابگاه خاصّه نزديك به پايه‌تخت طلبيده تا بامداد حكايت از هر باب پرسيده ، حكم فرمودند كه چون در جلد اول بحر الاسمار كه سلطان زين العابدين ترجمه فرموده فارسى قديم غيرمتعارف است ، آن را هم تو از سرنو به عبارتى مأنوس بنويس و مسوّدهء اين كتب را كه خود ترجمه كرده‌اى نگاه‌دار . زمين بوس نموده به دل و جان قبول نمودم و شروع در آن كردم و بعد از التفات بسيار ده هزار تنكه مرادى انعام و اسب بخشيدند . ان شاء الله تعالى اين كتاب به زودى و خوبى در اين دو سه ماه مرتب و پرداخته آيد و رخصت وطن كه هلاك آن است حاصل كند و هو بالأجابة جدير و على ما يشاء عبده قدير .\r\nو در اين سال عرايض از حكيم عين الملك و شهباز خان از حدود هنديه رسيد كه برهان الملك را به جهت بدسلوكى وى كشته پسرى دوازده ساله را به ولىعهدى او برداشتند و فرمانى به شهزاده سلطان مراد و فرمانى ديگر به خان خانان فرستادند كه به سرعت حركت نموده و متوجه تسخير دكهن شوند .\r\nو در اوايل ذى حجهء اين سال شاه بيگ خان كابلى به قندهار رفت و ميرزا مظفر حسين حاكم قندهار همراه قرا بيگ مير شكار به ملازمت آمده و جواهرى گرانمايه با ساير نفايس پيشكش كرد و مورد مراحم و اعطاف پادشاهى گشت و شاه بيگ خان در زمين داور با فوجى عظيم از اوزبك جنگ كرده شكست داد و اكثرى از سرداران را به قتل رسانيده و بقية السيف را خلعت داده خلاص بخشيد و جمعى ديگر در قلعه گريخته متحصن شدند و توپچى بسيار برده قلعه را نيز به جنگ متصرف شد و\r\n\r\n","description":"","footnote":"","page_name":" 281 ","page_number":287},
  {"content":"\r\n\r\nپيشتر روانه گرديده بر گرم سير استيلا يافت و صوبهء چيتور را به ميرزا رستم و ولايت سنبل از شيخ ابو الفضل كشيده به ميرزا قندهارى جايگير دادند و ملتان را كه از ظلم ميرزا رستم خراب مطلق شده بود خالصه گردانيدند و در اين ايام سعيد خان مغول از بنگاله به ملازمت رسيده فيل و اموال بسيار با ساير نفايس آن ملك از جانب عيسى خان زمين‌دار پيشكش آورد و در اين سال شيخ يعقوب كشميرى صرفى تخلص از درگاه به وطن مألوف مرخص شده بود به رحمت حق و اصل شد ،  إِنَّا لِلَّهِ وَ إِنَّا إِلَيْهِ راجِعُونَ . \r\n ياران همه رفتند و ره كعبه گرفتند * ما مست قدم بر در خمار بمانديم\r\nاز نكتهء مقصود نشد فهم حديثى * لا دين و لا دنيا بيكار بمانديم \r\nو در شب بيست و هفتم ذى حجهء اين سال حكيم عين الملك كه به رسالت به جانب راجه على خان رفته و از آنجا در هنديه كه به جايگير او مقرر بود بازگشته آمد و بعد از بيمارى پنج ماه سفر آخرت گزيد . سبحان الله ياران و دوستان همه يكان يكان دل از صحبت برداشته سبكسار به منزل باقى شتافتند و مىشتابند و ما به همان سيه‌دلى و پريشانى عمر به بيهودگى و غافلى از عاقبت كار به سر مىبريم .\r\n اى دل چو آگهى كه فنا در پى بقاست * اين آرزوى دورودراز از پى چراست\r\nبا روزگار عهد تو بستى نه روزگار * پس اين نفير چيست كه ايام بيوفاست \r\nدر سوم محرم سنهء اربع و الف ( 1004 ) حكيم حسن گيلانى كه بسيار درويش نهاد مهربان و صاحب اخلاق بود سفر آخرت گزيد .\r\n بىخار اگر گلى ميسر بودى * هر دم به جهان لذت ديگر بودى\r\nزين كهنه سراى زندگانى ما را * خوش بودى اگرنه مرگ بر در بودى \r\nو در اين ايام شيخ موسى گيلانى قادرى ولد مخدوم شيخ حامد - قدس سره - برادر خرد شيخ عبد القادر كه صاحب سجادهء اچه است ملازمت اختيار كرده به منصب پانصدى سرافراز شد و در اين ماه صدر جهان مفتى ممالك محروسه كه به منصب هزارى رسيده با دو پسر فضول مقاصد خود به حلقهء ارادت درآمده شصت ارادت قبول يافت ، چون ماهى به قلاب درآمد و منصب هزارى يافت و به عرض رسانيد كه ريش مرا چه حكم مىشود ؟ فرمودند كه باشد و در همين روز\r\n\r\n","description":"","footnote":"","page_name":" 282 ","page_number":288},
  {"content":"\r\n\r\nملا تقى شسترى كه خود را اعلم العلما مىگيرد و در اين ايام شاهنامه را به موجب حكم نثر مىسازد و وقت ذكر آفتاب جلّت عظمه و عزّ شأنه و امثال آن مىنويسد و شيخ‌زاده گوساله خان « 1 » نام بنارسى كه لا خير فى البان و الزّاده ( ؟ ) « 2 » و ملا شاه محمّد شاه‌آبادى و صوفى احمد مطرب مسند صاد دهلوى كه خود را منسوب به فرزندى حضرت غوث الثقلين - رضى الله عنه - مىساخت :\r\n شير را بچه همىماند به دو * تو به پيغمبر چه مىمانى بگو \r\nمريد شدند و مراتب اخلاص چهارگانه را متقلد گشته و منصب صدى تا پانصدى يافته به طريق تلاش ترك ريش گفتند و جرد مرد گشتند و « موتراش چند » تاريخ يافته شد و حال اين نو مذهبان به آن مىماند كه هندوى مسلمان شد و آنگه جامهء سرخ در بر او انداختند به مباهات به جانب خويشان مىديد و ايشان مىگفتند مردك اين لته خود فردا كهنه مىشود ، اما اين مسلمانىها به گردن ماند . احمد صوفيك همان است كه خود را مريد شيخ احمد بكرى مصرى - رحمة الله - بلكه خليفه كامل مكمل شيخ گرفته مىگفت كه من به اشارت آن مرشد وقت در ديار هند آمده‌ام . چه بارها مىفرمودند مرا كه سلطان هند را زلتى واقع مىشود دستگيرى نموده از آن مهلكه نجات‌خواهى بخشيد و قضيه برعكس روى داد .\r\n لاف‌زن جولاهه‌يى مىگفت من بس ماهرم * شايد ار سازند فردا بهر حورم حله‌باف\r\nآن شنيدستى كه بارى جولهء ديگر چه گفت * كاى برادر چند لاف اول بباف آنگه بلاف \r\nو مآل حال گوسالهء بنارسى كه عجلا جسدا له خوار عجين است اين بود كه به وسيلهء شيخ ابو الفضل به درجهء تقرب رسيده به زرق و حيله كرورى بنارس شده پاى خود از اين ميان كشيد و بر سر فاحشه‌يى با احمد صوفيك رقابت پيدا كرده و به او زر بسيار داده موكلى بر او گماشته رفت و چون مستحفظان فواحش و اهل طرب اين را به عرض رسانيدند ، شبى در مجلس نوروزى سر آنها به روى آب كرده جايگير دو\r\n\r\n\r\n","description":"","footnote":"\r\n( 1 ) . متن فارسى : گوساله خام ، از ترجمهء انگليسى اصلاح شد . اين شيخ‌زاده از پيروان آيين اكبر بود ( جلد 2 ، ص 418 و ص 447 ) .\r\n( 2 ) . ظاهرا منظور اين است : كلماتى كه به « بان » ( مانند : فيلبان ، باغبان . . . ) و « زاده » ( نظير : شيخ‌زاده ، خان‌زاده . . . ) ختم شود ، خيرى از آنها نبايد انتظار داشت ( با استفاده از ترجمهء انگليسى ، جلد 2 ، پاورقى صفحهء 418 ) .\r\n","page_name":" 283 ","page_number":289},
  {"content":"\r\n\r\nصدى احمد سفلى و ملا شاه محمّد را كه به شركت در دامن كوه بود تغير دادند و بنارسى را بازطلبيدند .\r\nو در دهم ماه صفر ملك الشعرا شيخ فيضى بعد از امتداد امراض متضادّه و اشتداد ضيق نفس و استسقا و ورم دست و پا و قى كردن خون كه به شش ماه كشيده بود از عالم درگذشت و از بس‌كه با سگان شب و روز به رغم مسلمانان مخلوط و مربوط بود ، مىگويند كه در وقت سكرات صياح الكلب از وى شنيدند و از بس تعصب كه در وادى الحاد و انكار دين اسلام داشت بىاختيار در آن وقت هم با اهل علمى متشرع متورع سخنان مالا يعنى بيهوده حشو و كفر معتاد خويش در دين كه قبل از اين بر آن اصرار داشت تا به مقر اصلى خويش رفت و تاريخ اين شد كه « وى فلسفى و شيعى و طبيعى و دهرى » ديگرى « قاعده الحاد شكست » و يكى از آشنايان اين تاريخ يافت كه :\r\n ديدى كه فلك چه مايه نيرنگى كرد * مرغ دلم از قفس شب‌آهنگى كرد\r\nآن سينه كه عالمى در او مىگنجيد * تا نيم دمى برآورد تنگى كرد \r\nو هنگام نزع او پادشاه نيم‌شبى رسيده سر او را به دست نوازش گرفته و برداشته چند مرتبه فرياد زده فرمودند كه شيخ جيو حكيم على را همراه آورده‌ايم ، چرا حرف نمىزنيد ؟ چون از خود رفته بود از او صدايى و ندايى برنخاست . چون مكرر پرسيدند ، دستار خود را بر زمين زد و آخر شيخ ابو الفضل را تسلى نموده بازگشتند و مقارن اين حال خبر رسيد كه او خود را سپرد ، اللّهمّ ثبّتنا و امتنا و احيينا على الايمان و الأسلام متّصل اين قضيه به فاصلهء چند روز حكيم همام در تاريخ ششم ربيع الاول از عالم رفت و به تاريخ هفتم كمالاى صدر درگذشت و مالهاى اين هر دو در ساعت در حجره‌ها قفل گرديد و به پارچهء كفن محتاج بودند . اين بود سوانح بعضى از اجزاى زمان كه به تاريخ شهر صفر ختم الله بالخير و الظفر از سنهء اربع و الف ( 1004 ) هجريه موافق سال چهلم از جلوس بر سبيل اجمال مرقوم قلم شكستهء اين كسير البال گرديد و بىتخلف در سلك عبارت بىتكلف كشيده آمد ، اما با آنكه نظر به تفصيل مانند حبابى است از درياى عمان يا قطره‌يى از ابر و باران هرچه نوشته‌ام به زعم خود عمدا از رقم خلل مصون است ،  إِلَّا ما شاءَ اللَّهُ  در بعضى سنوات تقديمى\r\n\r\n","description":"","footnote":"","page_name":" 284 ","page_number":290},
  {"content":"\r\n\r\nو تأخيرى يا تحريفى و تغييرى در مأخذ رفته باشد كه آن در عهدهء جامع نيست و اگر عمر اندكى مساعدت نمود و توفيقى رفيق گشت و دماغ را از اشغال ديگر فراغ حاصل آمد ، ان شاء الله العزيز وقايع مستقبله نيز انتخاب خواهد ساخت و الا هر كس كه هندى خواهد بود بعد از ما به تسويد و جمع آن خواهد پرداخت كه سنّة الله بر اين جارى شده\r\n مراد ما نصيحت بود گفتيم * حوالت با خدا كرديم و رفتيم \r\nتمام شد .\r\n\r\n","description":"","footnote":"","page_name":" 285 ","page_number":291},
  {"content":"\r\n . \r\n","description":"","footnote":"","page_name":" 286 ","page_number":292},
  {"content":"\r\n\r\n\r\n[ فهرست‌ها 
  ]\r\n\r\nفهرست آيات قرآن عربى\r\n ارْجِعِي إِلى رَبِّكِ راضِيَةً مَرْضِيَّةً  ( فجر ، 89 / 28 ) 152\r\n أَرْضُ اللَّهِ واسِعَةً  ( نسا ، 4 / 97 ) 42\r\n أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  ( نسا ، 4 / 59 ) 188\r\n أَ فَلَمْ يَسِيرُوا فِي الْأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ  ( روم ، 30 / 42 ) 49\r\n أُفَوِّضُ أَمْرِي إِلَى اللَّهِ  ( غافر ، 40 / 44 ) 207\r\n فَإِنَّ حِزْبَ اللَّهِ هُمُ الْغالِبُونَ  ( مائده ، 5 / 56 ) 183\r\n إِلَّا ما شاءَ اللَّهُ  ( انعام ، 6 / 128 ) 284\r\n أَ لَيْسَ اللَّهُ بِكافٍ عَبْدَهُ  ( زمر ، 39 / 36 ) 183\r\n  إِنَّا فَتَحْنا   ( فتح ، 48 / 1 ) 237\r\n إِنَّا لِلَّهِ وَ إِنَّا إِلَيْهِ راجِعُونَ  ( بقره ، 2 / 156 ) 87 ، 282\r\n أَنْطَقَنَا اللَّهُ الَّذِي أَنْطَقَ كُلَّ شَيْءٍ  ( فصلت ، 41 / 21 ) 52\r\n إِنَّ فِي ذلِكَ لَعِبْرَةً لِأُولِي الْأَبْصارِ  ( نور ، 24 / 44 ) 217\r\n وَ أَنَّ اللَّهَ هُوَ التَّوَّابُ الرَّحِيمُ  ( توبه 9 / 104 ) 224\r\n أُوتُوا الْعِلْمَ دَرَجاتٍ  ( مجادله ، 58 / 11 ) 188\r\n بِسْمِ اللَّهِ الرَّحْمنِ الرَّحِيمِ  ( حمد ، 1 / 1 ) 81\r\n بَلْدَةٌ طَيِّبَةٌ وَ رَبٌّ غَفُورٌ  ( سبا ، 34 / 15 ) 117\r\n تَحْسَبُهُمْ جَمِيعاً وَ قُلُوبُهُمْ شَتَّى  ( حشر ، 59 / 14 ) 106\r\n\r\n","description":"","footnote":"","page_name":" 287 ","page_number":293},
  {"content":"\r\n\r\n تُعِزُّ مَنْ تَشاءُ وَ تُذِلُّ مَنْ تَشاءُ  ( آل عمران ، 3 / 26 ) 32\r\n تَكادُ السَّماواتُ يَتَفَطَّرْنَ مِنْهُ وَ تَنْشَقُّ الْأَرْضُ وَ تَخِرُّ الْجِبالُ هَدًّا  ( مريم ، 19 / 90 ) 212\r\n تِلْكَ الْأَيَّامُ نُداوِلُها بَيْنَ النَّاسِ  ( آل عمران ، 3 / 140 ) 165\r\n شِفاءٌ وَ رَحْمَةٌ لِلْمُؤْمِنِينَ  ( اسرا ، 17 / 82 ) 2\r\n صَفًّا صَفًّا  و  دَكًّا دَكًّا  ( فجر ، 89 / 21 - 22 ) 35\r\n عِجْلًا جَسَداً لَهُ خُوارٌ  ( اعراف ، 7 / 148 ) 283\r\n فَاعْتَبِرُوا يا أُولِي الْأَبْصارِ  ( حشر ، 59 / 2 ) 49\r\n فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ  ( نسا ، 4 / 3 ) 143\r\n فَخَلَفَ مِنْ بَعْدِهِمْ خَلْفٌ أَضاعُوا الصَّلاةَ وَ اتَّبَعُوا الشَّهَواتِ  ( مريم ، 19 / 59 ) 191\r\n مَنْ قَضى نَحْبَهُ وَ مِنْهُمْ مَنْ يَنْتَظِرُ  ( احزاب ، 33 / 23 ) 93\r\n يُقْتَلُ فِي سَبِيلِ اللَّهِ  ( آل عمران ، 3 / 169 ) 233\r\n كُلُّ نَفْسٍ ذائِقَةُ الْمَوْتِ  ( آل عمران ، 3 / 185 ) 129\r\n لا إِلهَ إِلَّا اللَّهُ  ( صافات ، 37 / 35 ) 146\r\nلو بسّت الجبال او انشقّت السّماء ( تلفيقى از واقعه ، 56 / 5 و رحمن ، 55 / 37 ) 178\r\n لَوْ كانَ فِيهِما آلِهَةٌ إِلَّا اللَّهُ لَفَسَدَتا  ( انبيا ، 21 / 22 ) 19\r\n ما ذلِكَ عَلَى اللَّهِ بِعَزِيزٍ  ( فاطر ، 35 / 17 ) 276\r\n ما عِنْدَكُمْ يَنْفَدُ وَ ما عِنْدَ اللَّهِ باقٍ  ( نحل ، 16 / 96 ) 143\r\n وَ أَخْرَجَتِ الْأَرْضُ أَثْقالَها  ( زلزال ، 99 / 2 ) 52\r\n وَ إِذْ لَمْ يَهْتَدُوا بِهِ فَسَيَقُولُونَ هذا إِفْكٌ قَدِيمٌ  ( احقاف ، 46 / 11 ) 2\r\n وَ اللَّهُ غالِبٌ عَلى أَمْرِهِ  ( يوسف ، 12 / 21 ) 94\r\n عِنْدَ مَلِيكٍ مُقْتَدِرٍ  ( قمر ، 54 / 55 ) 32\r\n وَ كَفى بِاللَّهِ شَهِيداً  ( نسا ، 4 / 79 ) 183\r\n وَ كُلًّا نَقُصُّ عَلَيْكَ مِنْ أَنْباءِ الرُّسُلِ ما نُثَبِّتُ بِهِ فُؤادَكَ  ( هود ، 11 / 120 ) 2\r\n وَ لا رَطْبٍ وَ لا يابِسٍ إِلَّا فِي كِتابٍ مُبِينٍ  ( انعام ، 6 / 59 ) 275\r\n وَ لَلْآخِرَةُ خَيْرٌ لَكَ مِنَ الْأُولى  ( ضحى ، 93 / 4 ) 74\r\n وَ ما تَشاؤُنَ إِلَّا أَنْ يَشاءَ اللَّهُ  ( تكوير ، 81 / 29 ) 240\r\n\r\n","description":"","footnote":"","page_name":" 288 ","page_number":294},
  {"content":"\r\n\r\n وَ ما ذلِكَ عَلَى اللَّهِ بِعَزِيزٍ  ( نحل ، 16 / 96 ) 93 ، 156\r\n وَ مِنْكُمْ مَنْ يُرَدُّ إِلى أَرْذَلِ الْعُمُرِ  ( نحل ، 16 / 70 ) 139\r\n هذا فِراقُ بَيْنِي وَ بَيْنِكَ  ( كيف ، 18 / 78 ) 86\r\n هُوَ الَّذِي يُنَزِّلُ الْغَيْثَ مِنْ بَعْدِ ما قَنَطُوا  ( شورى ، 42 / 28 ) 240\r\n يا قَوْمَنا أَجِيبُوا داعِيَ اللَّهِ  ( احقاف ، 46 / 31 ) 206\r\n يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ  ( صف ، 61 / 8 ) 182\r\n يَوْمَ تُبْلَى السَّرائِرُ  ( طارق ، 86 / 9 ) 140\r\n يَوْمَ يَفِرُّ الْمَرْءُ مِنْ أَخِيهِ  ( عبس ، 80 / 34 ) 204\r\n\r\n","description":"","footnote":"","page_name":" 289 ","page_number":295},
  {"content":"\r\n . \r\n","description":"","footnote":"","page_name":" 290 ","page_number":296},
  {"content":"\r\n\r\n\r\nفهرست احاديث و عبارات بزرگان\r\nاذا اراد اللّه شيئا هيّأ اسبابه 25\r\nاذا ارادوا ذكر اللّه 107\r\nاذا تعارضا تساقطا 185\r\nاذا جاء نهر اللّه بطل نهر عيسى 225\r\nارحم ترحم 192\r\nالأسلام يعلو و لا يعلى عليه 104\r\nاللّهمّ اغفر للمؤمنين و المؤمنات و انصر من نصر دين محمّد و اخذل من خذل دين محمّد عليه الصّلوة و السّلام 164\r\nاللّهمّ انّى اعوذ بك من ان اشرك بك شيئا و انا اعلم و استغفرك لما لا اعلم به و تبت عنه و اقول لا إله الّا اللّه محمّد رسول اللّه 256\r\nانّ احبّ النّاس الى اللّه يوم القيمة امام عادل من يطع الامير فقد اطاعنى و من يعص الأمير فقد عصانى و غير ذلك من الشّواهد العقليّه و الدّلائل النقليّه 188\r\nانّ للّه ملكا يسوق الأهل الى الأهل 171\r\nايّاك و خدمة الملوك فانّهم يستعظمون عند السّلم ردّ الجواب و يستحفزون عند العقاب ضرب الرّقاب . 204\r\n\r\n","description":"","footnote":"","page_name":" 291 ","page_number":297},
  {"content":"\r\n\r\nبشّر مال البخيل بحادث او وارث . 150\r\nالبلاء للولاء كاللّهب للذّهب 152\r\nتعالى شأنه عمّا يقولون 212\r\nتعزّ من تشاء بالقناعة و تذلّ من تشاء بالسّؤال 32\r\nثلث مهلكات شحّ مطاع و هوى متّبع و اعجاب المرء بنفسه 177\r\nحذو النّعل النّعل 223\r\nالحرب سجال 112\r\nالحزم سوء الظنّ 140\r\nالحمد للّه على ذلك 146\r\nالحمد للّه على نعمة الايمان و الأسلام 81\r\nالخصىّ لا ذكر و لا انثى 156\r\nخير الامور اوساطها 265\r\nداغ الاقارب كالعقارب 49\r\nدخل الولىّ و خرج الولىّ 30\r\nالدّنيا سجن المؤمن 152\r\nالدّنيا كدأب الحمار اذا اقبلت اقبلت و اذا ادبرت ادبرت 25\r\nرضينا بقضاء اللّه و صبرنا على بلاء اللّه و شكرنا على نعماء اللّه 142\r\nالزّايل لا يعود 216\r\nسبحان من تصرّف فى ملكه كيف يشاء 215\r\nسبحان من وسّع الّرزق على عباده 73\r\nسبحان من يتصرّف فى ملكه كما يشاء 235\r\nسيأتى زمان على النّاس لا يقرّب فيه الّا الماجن و لا يظرّف فيه الّا الفاجر و لا يضعّف فيه الّا المنصف يعدّون الصّدقة فيه غرما و صلة الرّحم منّا و العبادة استطالة على النّاس فعند ذلك يكون السّلطان بمشورة النّسوان و امارة الصّبيان و تدبير الخصيان 45\r\nالصّلح خير 237\r\n\r\n","description":"","footnote":"","page_name":" 292 ","page_number":298},
  {"content":"\r\n\r\nالطّلب ردّ الطّريق 103\r\nعند ذكر الصّالحين تنزل الرّحمة 156\r\nالعود احمد 91\r\nالغيب عند اللّه 176\r\nالفرار ممّا لا يطاق من سنن المرسلين 160\r\nالقلب اصدق شاهد يتشهّد 160\r\nالقليل يدلّ على الكثير و الحفنة تدلّ على الغدير 177\r\nكأنّه جيد دمية 214\r\nكبّرنى موت الكبراء 150\r\nكالشّمس فى نصف النّهار 79\r\nكالنّقش فى الحجر 178\r\nكلّ مولود يولد على الفطرة 201\r\nلا خير فى البان و الزّاده 283\r\nلا وفاء للملوك 57\r\nلعن اللّه من لعن والده 221\r\nليس هذا اوّل قارورة كسرت فى الاسلام 87\r\nما من مذهب الّا و للتّناسخ فيه 179\r\nالمبطون شهيد 152\r\nالملك عقيم 265\r\nمن اكره و قلبه مطمئنّ بالايمان 224\r\nمن تخالف تصرّف 136\r\nمن طلب العلم بالكلام تزندق و علماء الكلام زنادقة على اىّ مذهب كانوا . نعوذ باللّه من علم لا ينفع و دعاء لا يسمع و قلب لا يخشع و بطن لا يشبع 33\r\nمن عشق و عفّ و كتم ثمّ مات مات شهيدا 82\r\nمن عيّر اخاه بذنب لم يمت حتّى ابتلاه اللّه به 212\r\nموت العلماء ثلمة فى الدّين 32\r\n\r\n","description":"","footnote":"","page_name":" 293 ","page_number":299},
  {"content":"\r\n\r\nالنّصّيب يصيب . 223\r\nنعم الانقلاب و لو علينا 12\r\nالنعمة اذا فقدت عرفت 129\r\nنعوذ باللّه من شرور انفسنا 255\r\nو اخترت النّار على العار 189\r\nو الى اللّه المشتكى من الدّهر اذا احسن ندم من ساعته و اذا اساء اصرّ على اسائتة 172\r\nو اوّل ارض مسّ جلدى ترابها 163\r\nوقع فيها الىّ 44\r\nو لذكر اللّه اكبر 144\r\nالولد الحرّ يقتدى بآبائه الغرّ 21\r\nو هلمّ جرّا فصاعدا الى ما شاء اللّه تعالى 144\r\nو هو بالأجابة جدير و على ما يشاء عبده قدير 281\r\n\r\n","description":"","footnote":"","page_name":" 294 ","page_number":300},
  {"content":"\r\n\r\n\r\nواژه‌نامه « 1 »\r\nالف ارماس : زوال دشمن ( متن كتاب ) ارماس به معنى دفن كردن مرده و در گور كردن است ( ل ) 139\r\nاغناغ : اجتماع ، گرد آمدن ( متن ) 17\r\nاگر : نوعى گياه است كه آن را وج گويند . اسانس اين گياه به نام عطر سوسن زرد معروف است ( م ) نوعى صمغ خوشبو  aloe - wood  198\r\nانبار : در اينجا فراوان ، زياد . . . ، 165\r\nاوزگ : مهر مخصوص ( م ) 144\r\nاولجه :  ( Uljah - )  ، اولجا و اولجه ( و احتمالا اولچه ) به معنى اسير و غنيمت است\r\n\r\n\r\n","description":"","footnote":"\r\n( 1 ) . اختصاراتى كه در تهيهء واژه‌ها به كار رفته ، عبارتند از :\r\nآنند : فرهنگ آنندراج ؛ خزانة اللغات ، چاپ بهوپال ، 1304 ه . ق . ترجمهء انگليسى :\r\n A History of India , Muntakhabu - t - Tawarikh , George S . A . Ranking , Nelw Delhi , 1990 \r\nفرهنگ عاميانه ، سيد محمد على جمال‌زاده ؛ ل : لغت‌نامهء مرحوم دهخدا ؛ م : فرهنگ مرحوم دكتر محمد معين .\r\n","page_name":" 295 ","page_number":301},
  {"content":"\r\n\r\n( ل ) . مترجم انگليسى آن را كلمهء هندى دانسته و  confusion  ( پريشانى ) معنى كرده است .\r\nب باجه گردانيدن : ظاهرا به معنى تحت حمايت خود درآوردن ، تربيت كسى را به عهده گرفتن ( ترجمهء انگليسى ، جلد 2 ، ص 220 )\r\nبادفروش : مرحوم دهخدا آن را به معنى كسى مىداند كه انساب مردم را به نام برسبيل مزاح ياد كند و به نقل از آنندراج بيت زير را از نصيراى بدخشانى نقل مىكند :\r\n به‌سان بادفروشان چه باد پيمايى * كه در شرافت ذات از گروه ابرارى ( ل ) \r\nاما مترجم انگليسى آن را موسيقىدان  ( musician )  ترجمه كرده است ( جلد 2 ، ص 164 ) 53 .\r\nبرانغار : ميمنه ، جانب راست لشكر ( م ) 101 .\r\nبنجاره : فروشندهء غله براى سپاه ( ناظم ) 162\r\nبه جنس : عينا 36\r\nبه درنويسى كردن : مطالبى را از كتابها استخراج كردن 5\r\nبه نان گربه محتاج شدن : ظاهرا به معنى سخت نيازمند شدن به كار رفته است 217\r\nبه يك ناگاه : ناگهان ، 87\r\nبيره پان : برگ تنبول همراه كات و فوفل و چونه و اكثر در برگ كيله و پله پيچيند و خورند . . . آنند )  ( betel - nut - ) areca - nut  ، فوفل ( ترجمهء انگليسى ، جلد 2 ، ص 139 ) 92 .\r\nبيعه : دير ، كنشت ( م ) ، كليساى نصارى يا معبد يهوديان ( ل ) 274\r\n\r\n","description":"","footnote":"","page_name":" 296 ","page_number":302},
  {"content":"\r\n\r\nبيگه : جريب ، يك بيگه چهار هزار متر مربع است . 5 / 2 بيگه يك هكتار است 141 ، 191\r\nبيلان : چادرى است ( متن كتاب ) 235\r\nپ پاتر : رقاصه ،  dancing girl  ( ترجمه ، جلد 2 ، ص 43 ) ، 33\r\nپاجىگرى : مجازا به معنى فرومايگى است . 189\r\nپادهرى : پادرى ، كشيش ، قسيس ( خزانة اللغات ) 180\r\nپوست مال : سطحى ، از روى پوست ، 42 ، 93\r\nپوستيان : ج پوستى ، سست و ترياكى ، 70\r\nت تاپاك : اضطراب ، بىقرارى و تپيدن ( م ) ناصر خسرو گويد :\r\n تاپاك جان از حد گذشت افتادگان را بر درت * بر نيم بسمل كشتگان دستوريى ده ناز را \r\n( ل ) 249\r\nترپوليه : دروازه ( ترجمه ، جلد 2 ، ص 112 ) 76\r\nتزريقات : مولف آنندراج ، تزريق را به معنى دروغ و نفاق ، و « تزريق بيان » را به معنى دروغگو و كاذب آورده است . بداؤنى آن را مترادف « حشويات » به كار برده است . ظاهرا به معنى سخن بيهوده است 208\r\nتطفّلا : ظاهرا طفيلىوار 216\r\nتكرى : پيوند ، غيار ( متن كتاب ) 154\r\nتمن طوغ :  A standard of the highest dignity  ( جلد 2 ، ص 346 ) 234\r\nتنكه : سكّهء رايج از زر و سيم و مس ( م ) 214\r\n\r\n","description":"","footnote":"","page_name":" 297 ","page_number":303},
  {"content":"\r\n\r\nتواچيان : ج تواچى به معنى جارچى است كه از طرف پادشاهان و فرماندهان ، فرمانها را ابلاغ مىكرد ( ل ) 51 ، 149\r\nتوپ : بخش ، قسمت ، 261\r\nتوره : در زبان تركى به معنى روش ، قاعده و طرز قانون است ، و نام شريعتى كه چنگيز خان وضع كرده بود ( ل ) 34\r\nتهانجات : ج تهانه - تهانه .\r\nتهانه : قلعهء كوچك و توقفگاه عمدهء يك ناحيه ( ل ) ( ترجمهء انگليسى ، جلد 2 ، ص 366 ) 164 ، 247\r\nتهانه گذاشتن :  To leave detached gurds  ( ترجمه ، جلد 2 ، ص 242 ) 162\r\nتيتال : سخنان فريبنده ، مكر و فريب ، و در هندى هم به همين معنى به كار رفته است . باقر كاشى گويد :\r\n چون كلام الله ناطق معجزى دارى بيار * هيچكس از شيوهء تيتال پيغمبر نشد ( آنند ) \r\n171\r\nتيل : كلمهء سنسكريت است به معنى روغن ( ترجمه ، جلد 2 ، پاورقى ص 369 ) 249\r\nج جار و ملجار : ظاهرا جار بلجار به معنى ندا و آواز دادن و جمعا طلب و وعده ( ل ) 131\r\nجرانغار : ميسره ، جانب چپ لشكر ( م )\r\nجردمرد : ج اجرد و امرد ، اولى به معنى بىموى و دومى به معنى جوان بىموى خوب روى ( ل ) 283\r\nجرده : ظاهرا به جاى جراده به كار رفته است كه به معنى ملخ و ميگ است ( ل ) 123\r\n\r\n","description":"","footnote":"","page_name":" 298 ","page_number":304},
  {"content":"\r\n\r\nجمدهر : نام نوعى سلاح هندى است ( متن كتاب ) 95 ، 246\r\nجوارى : ذرّت : ( ل ) 128\r\nجهروكه : پنجره ، منظر ( ترجمه ، جلد 2 ، ص 336 ، 413 ) 227 ، 279\r\nجيبه : زره ( ل ) 163\r\nجيبه‌خانه : زرادخانه ، قورخانه ( ل ) 113\r\nچ چارقب : نوعى از لباس امرا ، پوشش مخصوص سلاطين توران ( ل )  arobe of honour  ( ترجمه ، جلد 2 ، ص 139 ) شفيع اثر گرفته است :\r\n دامن‌آلوده مكن چارقب هستى را * جامهء عاريه را پاك نگه بايد داشت \r\n92 ، 150\r\nچبوتره : ظاهرا به معنى ادارهء داروغه است ( ترجمه ، جلد 2 ، ص 405 ) 274\r\nچپقلشى : چپقولش و چپقلش ، كلمهء تركى و به معنى جنگ با شمشير است ( ل ) 161\r\nچراغ پاشدن : آن است كه اسب و استر دو دست بردارند و روى دو پاى خود ايستند ( آنند ) 67\r\nچندوغ : جنس و كالاى ذخيره ( متن كتاب ) 30\r\nچوكندى : عمارت بالاى بام كه از چهار طرف دروازه داشته باشد . كلمه در اصل هندى است . مجازا به معنى عمارى فيل هم به كار مىرود . سعيد اشرف گويد :\r\n چو كندى شكوهش اگر سايه‌افكند * فيل سپهر شانه بدزدد به زير بار \r\n( آنند ) 100\r\nچوكى : نگهبان ، پاسبان ، 169\r\nچوكىخانه : گمرك ( ل ) 224\r\n\r\n","description":"","footnote":"","page_name":" 299 ","page_number":305},
  {"content":"\r\n\r\nچيته : يوزشكارى ( ل ) 148 ، 274\r\nح حبارى : معنى مناسبى براى اين كلمه به دست نيامد .\r\nخ خاروا : طايفه‌يى از ملاحان ( متن كتاب ) 120\r\nخانو : مصغّر كلمهء خان است ( ترجمه ، جلد 2 ، پاورقى ص 405 ) 274\r\nخانوى كلال : ظاهرا به معنى خان رنجور و ناتوان است . 274\r\nخريطه : كيسه‌يى از پوست و مانند آن‌كه چيزى در آن مىريزند و دهن آن را مىبندند ( ل ) 68\r\nخسرپوره : برادرزن 30\r\nخوشبوى خانه : عطر خانهء سلطنتى ، 166\r\nد - ذ داغ : نشانى كه از آهن تفته بر حيوان يا آدمى زنند ، نشان . نظامى گويد :\r\n صيد چنان خورد كه داغش نماند * روغنى از بهر چراغش نماند \r\n( ل ) 141\r\nداغ و محلى : ظاهرا داغ كردن و نشان گذاشتن 130 ، 131 ، 142\r\nداكچوكى :  postal - guard  ( ترجمه ، جلد 2 ، ص 291 ) 164 ، 197\r\nدانانيدن : جازدن ، معرفى كردن ، دانايى آموختن ( ل ) 180\r\nدر سنيه : ( در سنه -  darsana  ) در سنسكريت به معنى نظر ، بينايى ، و منظره است .\r\nچون مريدان هر روز صبح ديده بر جمال امپراطور مىگشودند ، به اين نام خوانده\r\n\r\n","description":"","footnote":"","page_name":" 300 ","page_number":306},
  {"content":"\r\n\r\nشده‌اند . ( ترجمه ، جلد 2 ، ص 405 )\r\nدل‌آسا : تسكين‌دهندهء خاطر ، آرامش‌دهندهء دل ( ل ) 27\r\nذكر جهرارّه : نوعى ذكر درويشان كه تلفظ آن با زبان و سينه باشد ، چنان كه آواز كشيدن ارّه از آن مفهوم شود . . . ( ل ) 34\r\nراكهى : لتهء پيچيده بر دست پيچيدن 181\r\nرانده : با تمام سرعت 134\r\nروپاك : دستمال ، رومال ، برقع 30\r\nس سگ‌مگسى نمودن : سگ‌مگس يا مگس‌سگ ، نوعى مگس است كه بيشتر در بدن سگ و لاى موهاى اين حيوان يافت مىشود . از مگسهاى معمولى سمج‌تر است و پوست را مىگزد و جاى نيش او دردناك مىشود و خارش مىكند و گاه موجب بيماريهاى گوناگون مىشود . آدم سمج و مبرم را به مگس‌سگ مانند كنند و اين حشره را « سگ‌مگس » نيز خوانند ، ( فرهنگ لغات عاميانه ، جمال‌زاده ، ص 405 )\r\nسگ‌مگسى نمودن ، ظاهرا سماجت كردن و پررويى معنى مىدهد . 280\r\nسورن : الله اكبر يا مثل آن گفتن لشكريان به آواز بلند در هنگام تاختن بر خصم ( ل ) 114 ، 115\r\nسيكرها : ظاهرا به معنى خطوط جبهه است ( ترجمه ، جلد 2 ، ص 241 ) 162\r\nسيورات : در سنسكريت  Sivaratri  معنى « شب شيوا » است . ( ترجمه ، جلد 2 ، پاورقى ص 335 ) 226\r\n\r\n","description":"","footnote":"","page_name":" 301 ","page_number":307},
  {"content":"\r\n\r\nش شترك زدن : شترك به معنى موج ، خيزهء آب و موج است ( ل ) شترك زدن : ظاهرا به معنى جهيدن ، و فواره زدن استعمال شده است . 32\r\nشقدار : حاكم و محصلى كه از يك قسمت زمينى ماليات جمع مىكند ( ل ) 41\r\nشلوك :  ( cloka - )  بيت ( ترجمه ، جلد 2 ، پاورقى ص 347 ) 234\r\nشيلان : طعام ، سفرهء طعام ، سفرهء امرا و بزرگان ( ل ) 149\r\nغ غراب : نوعى قايق و كشتى 116 ، 123\r\nغول : شبگاه گوسفندان ، جايى است كه در دامن كوه و صحراها مىكنند و مىسازند تا گوسفندان را در آن نگاه دارند ، آغل ( ل ) 133 ، 134\r\nف - ق فصيل : ديوار كوچك درون حصار يا درون بارهء شهر ( ل ) 94\r\nقابو : فرصت ( ل ) 107\r\nقابو يافتن : فرصت يافتن ( ل ) 202\r\nقبق زدن : قباق‌افكندن . قباق چوبى بلند و عظيم است كه در ميدان‌ها نصب كنند و بر فراز آن حلقه‌يى از طلا يا نقره وضع نمايند ، سواران از يك جانب ميدان دوانيده به پاى قبق كه رسند همچنان كه اسب در دويدن است تير در كمان نهاده حوالهء حلقه كنند و هركس كه آن حلقه را به تير زند ، حلقه از آن او باشد و چوب قباق نيز مستعمل است ، قباق‌افكندن به معنى هدف‌زنى است . و آن‌چنان است كه چوبى دراز به طول چهل يا پنجاه گز در ميدان نهند و طشت مس يا نقره بر بالاى چوب تعبيه كنند و سواران درحال اسب‌دوانى تير يا تفنگ بر آن طشت زنند . در زمان\r\n\r\n","description":"","footnote":"","page_name":" 302 ","page_number":308},
  {"content":"\r\n\r\nقديم سلاطين ترك به جاى طشت كدويى طلايى يا نقره‌يى از آن چوب مىآويختند ، چه قبق به فتحتين و به فتح اول و ضمّ ثانى در تركى كدو را گويند ( ل ) 202\r\nقزاق گشتن : بىخانمان و سرگردان و طاغى شدن ( ل ) 103\r\nقشق : نشانى كه هندوان با زعفران و صندل و جز آن بر پيشانى گذراند ( ل ) 179\r\nقشقه كشيدن : نشان هندو بر پيشانى كشيدن 224\r\nقطاس : دم گاو بحرى كه بر گردن اسبان و سرهاى علم بندند ( ل ) 148\r\nقلقچى : ( ج آن قلقچيان ) مستخدم معنى مىدهد ( ترجمه ، جلد 2 ، پاورقى ص 194 ) 109 ، 131 ، 232\r\nقلماش : هرزه ، بيهوده ، ياوه ، قلماش كلمهء تركى و به معنى بيهوده‌گو و ياوه‌گوست ( ل ) 170\r\nقمرغه : شكارگاه كه امرا و سلاطين در احاطهء كلان آهو و گوزن مىگذارند ( ل ) 64 ، 74\r\nقوايل : كسانى كه براى خواستگارى پيش پدر دختر فرستند ( ترجمه ، جلد 2 ، پاورقى ص 59 ) ، 42\r\nقول : قلب لشكر در ميدان كارزار ( ل ) مركز سپاه ( ترجمه ، جلد 2 ، ص 236 ) 159\r\nك كب راى : ملك الشعرا ( متن كتاب ) 110\r\nكچهرى : دفترخانه و حسابگاه ( خزانة اللغات )  Counting - house  ( ترجمه ، جلد 2 ، ص 321 ) 217\r\nكروتى : قمقمه ، محل نوشابه و آب در لشكر ، ظرف آب ( ل ) ( ترجمه ، جلد 2 ، ص 100 ) 68 ، 165\r\n\r\n","description":"","footnote":"","page_name":" 303 ","page_number":309},
  {"content":"\r\n\r\nكشبندى : كش به معنى كمر و كشبندى به معنى كمربندى و مجازا به معنى خدمات سپاه است ( ترجمه ، جلد 2 ، پاورقى ص 194 ) 131\r\nكهاران : ج كهار  ( Kaharanr )  ، باربران ( ترجمه ، جلد 2 ، ص 111 ) قومى از هنديان كه پالكى يا تخت و امثال آن را در بر دارند و فارسيان به تشديد استعمال كنند ( ل ) ، به نقل از آنند ) 75\r\nكيبانيدن : متعدّى كيبيدن ، از جايى به جايى كشيدن ( ل ) 67\r\nكيجم : پوشش اسب ، برگستوان ( ل ) 163\r\nكيشك : كوه‌بان ، محافظ كوهستان ( ترجمه ، جلد 2 ، ص 193 )\r\nكيلن : مترجم انگليسى اين كلمه را  dauther - in - law  ( عروس ) معنى كرده است ( ترجمه ، جلد 2 ، ص 59 ) 42\r\nگ گذرانيدن : تقديم كردن ، هديه كردن 135\r\nگران‌مند : ظاهرا به معنى بسيار گرانبها و ارزشمند به كار رفته است 128\r\nگزك شدن : سرمازده شدن ( ل ) 94\r\nگنجيفه : نام بازيى است معروف ( ل ) گنجفه نوعى بازى ايرانى است با 96 ورق كه اكنون از رواج افتاده است ( م ) 25\r\nگهاتى : ظاهرا به معنى گذرگاه است ( ترجمه ، جلد 2 ، ص 237 ) 160\r\nل لوك : نوعى شتر كم‌موى باركش . كمال اسماعيل گويد :\r\n روى همچو لوكان سر اندر هوا * كف از لب‌فشانان بگو تا كجا \r\n( ل ) 172\r\n\r\n","description":"","footnote":"","page_name":" 304 ","page_number":310},
  {"content":"\r\n\r\nم مامك : ظاهرا بايد نوعى حشره باشد . 123\r\nمتعفّن شدن : ظاهرا به معنى متنبّه شدن به كار رفته است\r\nمجنّس : از اجناس مختلف ( ل ) 155\r\nمچلكه : لفظى تركى است به معنى عهدنامه ، عهدنامهء مجرمان ( ل ) 266\r\nمخدّه : به معنى پشتى و ستون به كار رفته است . مترجم انگليسى عبارت را  a very pillar of holiness  ترجمه كرده است ( جلد 2 ، ص 308 ) 208\r\nملجار : - جارو ملجار\r\nمنقلاى : مانگلاى ، پيشانى ، جبهه ، مقدمهء لشكر ( م ) 11\r\nمورچل : گودالى كه به هنگام محاصره گرداگرد قلعه مىكنند ، سنگر ( ل ) 98\r\nن نبوات : ظاهرا تجاويف و لابلاى كتب 178\r\nنواره : كشتى ، قايق ، كشتى محافظ ساحل ( ؟ ) ( ل ) 125\r\nو وارهانى گوشه : عبارت مختل است . ترجمهء جملهء اخير در انگليسى عينا چنين است :\r\n And Daud with the greatest presumption and pride , being supported by his paternal uncle Junaid Kararani and other leaders drew out of the \r\n( جلد 2 ، ص 245 ) 165\r\n fortress , and leaving his hiding - place offered battle . \r\nوقع فيها الىّ : ظاهرا معنايى به اين مضمون دارد كه : « آن روز خود را به من نشان داد » ، يا : « آن روز من متوجه مسأله شدم . » مترجم انگليسى با اين عبارت ترجمه كرده\r\n\r\n","description":"","footnote":"","page_name":" 305 ","page_number":311},
  {"content":"\r\n\r\nاست :  \" Cast thyself in it upon me \"  44\r\nه هراول : فوجى كه پيش از همه باشد ، پيشتاز لشكر ( ل ) 66 ، 95\r\nى يتاق گرفتن : محافظت كردن ، پاسبانى ، پاس داشتن ( ل ) 16\r\nيراق‌بان : يراغ اسبى را گويند كه از بسيارى سوارى قابليّت آن را پيدا كرده باشد كه بر او سوار شده از جايى به جايى ايلغار كنند . ظاهرا همان است كه امروز يرغه نامند ( ل ) يراق‌بان ظاهرا اسب تندرو است . 158\r\nيزكيان : ( ظاهرا ج يزكى ) ، يزك : پيشقراول و مقدمة الجيش ( ل ) 110\r\nيكّه : سواره ، پهلوان 159\r\nيلغار : ايلغار ، حمله ، يورش ( ل ) 12\r\n\r\n","description":"","footnote":"","page_name":" 306 ","page_number":312},
  {"content":"\r\n\r\n\r\nفهرست عام\r\nآ آب بهت 243 ، 246 ، 269\r\nآب بياه 30 ، 106 ، 108\r\nآب پن‌پن 124\r\nآب جوسه ( جوسا ) 71 ، 196\r\nآب جون 10 ، 24 ، 77 ، 81 ، 85 ، 90 ، 192\r\nآب چناب 242 ، 267 ، 268\r\nآب راوى 63 ، 64 ، 256 ، 267 ، 277\r\nآب رهب 10\r\nآب ستلج 242\r\nآب سرو 71\r\nآب سلطان‌پور 272\r\nآب سند 62 ، 237 ، 257\r\nآب سند ساگر 245\r\nآب غوربند 43\r\nآب كروى 18\r\nآب گنگ 18 ، 22 ، 23 ، 30 ، 52 ، 54 ، 58 ، 66 ، 70 ، 102 ، 105 ، 120 ، 126 ، 151 ، 158 ، 196\r\nآب لاهور 204\r\nآب مهندرى 97\r\nآب نربده 35 ، 75\r\nآب نرهن 53\r\nآب نيلاب 62 ، 147 ، 203\r\nآدم 223 ، 235 ، 269\r\nآدم‌پور 130\r\nآرام‌جان 16 ، 17 ، 18\r\nآره 164\r\nآسير - اسير\r\nآصف خان 30 ، 46 ، 52 - 54 ، 59 ، 61 ،\r\n\r\n","description":"","footnote":"","page_name":" 307 ","page_number":313},
  {"content":"\r\n\r\n64 ، 67 ، 71 - 73 ، 113 ، 139 ، 157 ، 159 ، 160 ، 162 ، 165 ، 166 ، 168 ، 169 ، 170 ، 217 ، 222 ، 237 ، 266 ، 271 ، 275 ، 277\r\nآصف خان بخشى 263 ، 266 ، 276\r\nآصف خان ثالث - ميرزا جعفر\r\nآصف خان خواجه عبد المجيد هروى 44 ، 200\r\nآصف خان مير بخشى 157 ، 182\r\nآصف خان مير بخشى ثانى 217\r\nآغا خان خزانچى 147\r\nآك محل 158\r\nآگره 9 ، 10 ، 13 ، 17 ، 21 - 26 ، 31 ، 33 ، 34 ، 37 ، 38 ، 40 - 44 ، 46 ، 48 ، 51 ، 53 ، 57 ، 59 - 61 ، 63 - 66 ، 70 ، 71 ، 73 ، 74 ، 76 ، 77 ، 81 - 83 ، 85 ، 92 ، 99 ، 102 ، 103 ، 115 ، 116 ، 118 ، 120 ، 123 ، 125 ، 126 ، 132 ، 138 ، 144 ، 146 ، 148 ، 151 - 153 ، 155 ، 164 ، 192 ، 198 ، 210 ، 213 ، 219 ، 233 ، 265\r\nآنجو 142\r\nآنوب تلاو 138\r\nآهار 105\r\nالف ابراهيم ادهم 271\r\nابراهيم چشتى 216 ، 238 ، 262\r\nابراهيم حسين احدى 275\r\nابراهيم حسين ميرزا 64 ، 96 ، 97 ، 98 ، 100 ، 102 - 104\r\nابراهيم خان اوزبك 33 ، 52 ، 55 - 57 ، 239\r\nابراهيم سور 233\r\nابراهيم ميرزا 10 ، 147\r\nابن عربى 193\r\nابو البشر 134\r\nابو الغيث بخارى دهلوى 16\r\nابو الفتح بيگ 39\r\nابو القاسم تبريزى 225\r\nابو القاسم ولد كامران ميرزا 10\r\nابو تراب 261\r\nابو جهل 236\r\nابو حنيفه ، امام اعظم 144\r\nاتاوه 234\r\nاتك 245 ، 246 ، 259\r\nاتك بنارس 238 ، 241 ، 243 ، 253\r\nاتك گنگ - اتك بنارس\r\nاتكه 63 ، 65 ، 67 ، 74 ، 102\r\nاتكه خان 10 ، 14 ، 15 ، 28 - 30 ، 36 ، 50 ، 53 ، 59\r\nاجمير 34 ، 41 ، 73 ، 85 ، 86 ، 90 ،\r\n\r\n","description":"","footnote":"","page_name":" 308 ","page_number":314},
  {"content":"\r\n\r\n91 ، 95 ، 102 ، 108 ، 113 ، 116 - 118 ، 127 ، 136 ، 146 ، 156 ، 157 ، 159 ، 165 ، 174 ، 176 ، 185 ، 189 ، 191 ، 197 ، 201 ، 209 ، 216 ، 280\r\nاجودهن - پتن\r\nاجين 33 ، 48 ، 72 ، 75 ، 102 ، 168 ، 265\r\nاچه 282\r\nاحمد 219\r\nاحمدآباد 75 ، 96 ، 97 ، 100 - 102 ، 112 ، 113 ، 116 ، 117 ، 127 ، 167 ، 172 ، 173 ، 217 ، 228 ، 229 - 233 ، 240 ، 250 - 253 ، 261\r\nاحمد بيگ 40 ، 41\r\nاحمد سفلى 283\r\nاحمد صوفيك 283\r\nاحمدنگر 96 ، 98 ، 112 ، 239 ، 251 ، 264\r\nاختيار الملك حبشى 96 ، 114 ، 101\r\nاختيار الملك گجراتى 112 ، 115\r\nاختيار خان 112\r\nادهم خان 24 ، 32 - 34 ، 36 ، 37 ، 45 ، 69 ، 237\r\nاديپور 35\r\nاربل 83\r\nارشاد قاضى 199\r\nاسالو 240\r\nاسب جلاب سيستانى 37\r\nاستر خان 133\r\nاسكندر 55\r\nاسكندر بيگ 40 ، 41\r\nاسكندرپور 126\r\nاسكندر خان اوزبك 10 ، 11 ، 52 ، 66 ، 92\r\nاسليم چشتى فتح‌پورى 83 ، 93 ، 138\r\nاسليم شاه 13 ، 16 ، 53 ، 199\r\nاسماعيل خان آبدار 134\r\nاسماعيل عطايى معمايى 44\r\nاسماعيل قلى خان 26 ، 28 ، 30 ، 40 ، 41 ، 74 ، 106 ، 185 ، 201 ، 243 ، 246 ، 247 ، 254 ، 264 ، 271\r\nاسير 35 ، 169 ، 173\r\nاشرف خان 77 ، 225\r\nاشرف خان مير منشى 52 ، 75 ، 99\r\nاعتماد خان 45 ، 47 ، 96 ، 116 ، 121 ، 139 ، 169 ، 174 ، 216 ، 225 ، 228 ، 230\r\nاعظم‌پور 64 ، 102\r\nاعظم خان 67 ، 91 ، 96 ، 101 ، 102 ، 112 ، 147 ، 208 ، 209 ، 216 ، 225 ، 234 ، 236 ، 251 ، 252 ، 260 ، 261 ،\r\n\r\n","description":"","footnote":"","page_name":" 309 ","page_number":315},
  {"content":"\r\n\r\n265 ، 270 ، 271 ، 278\r\nافراسياب 243\r\nافغان 92 ، 104 ، 231 ، 257\r\nاكبر - جلال الدين محمّد اكبر اكبرنامه 48 ، 263 ، 269 ، 274\r\nالتمش 133\r\nالغ خان حبشى 96 ، 198\r\nالغ ميرزا 64\r\nالنواقض فى ذم الروافض 221\r\nالور 11 ، 74\r\nاله‌آباد 120 ، 233 ، 234 ، 237\r\nاله‌آباس - پياگ\r\nالياس خان 201\r\nامام اعظم - ابو حنيفه\r\nامام شافعى - محمد بن ادريس\r\nامام مالك - مالك ابن انس\r\nامراى عدلى 10\r\nامروهه 104 ، 105\r\nام كلثوم 222\r\nاميد على 43\r\nامير تيمور 171 ، 186\r\nامير چوپان 25\r\nامير خسرو - خسرو دهلوى\r\nامين الدين 264\r\nامين خان غورى 101 ، 240 ، 250 ، 261 ، 265\r\nانبير 34 ، 163 ، 174\r\nانتخاب - منتخب التواريخ\r\nانجيل 180\r\nاندرى 24\r\nاندرى كرنال 49\r\nانوار المشكوة 139\r\nانوار سهيلى 42\r\nانوب تلاو 143 ، 148\r\nاوده 66 ، 71 ، 86 ، 103 ، 122 ، 201 ، 202 ، 226 ، 234 ، 237\r\nاوديا 68\r\nاودىپور 166 ، 167\r\nاودىپور كومل مير 72\r\nاوريا 236\r\nاوريسه 111 ، 119 ، 126 ، 131 ، 134 ، 198 ، 225 ، 270\r\nاوزبك 248\r\nاوندچهه 265\r\nاوهند 247\r\nايدر 112 ، 116 ، 167 ، 168 ، 169\r\nايران 202\r\nايلچپور 252\r\nايوب‌پور 130\r\nب بابا بيگ 172\r\n\r\n","description":"","footnote":"","page_name":" 310 ","page_number":316},
  {"content":"\r\n\r\nبابا خان قاقشال 67 ، 97 ، 195 - 197\r\nبابا شيخوجيو 264\r\nبابر 146 ، 147\r\nبابو 233\r\nبادفروش 202\r\nبارهه 160\r\nبارى 71\r\nباز بهادر 24 ، 32 ، 33 ، 35 ، 172\r\nباغ كلانور 7\r\nباقى ترخان 250\r\nباقى خان برادر بزرگ ادهم خان 42\r\nباقى قاقشال 50 ، 62\r\nباكهور 163\r\nباليانه 113\r\nبانس بريلى 104 ، 173\r\nبانس واله 167\r\nبانگرمو 93\r\nبايزيد 111 ، 118\r\nبجلى خان 83\r\nبجواره 13 ، 37\r\nبجور 243 ، 254 ، 266 ، 271\r\nبجونه 124 ، 168\r\nبجهوره 133\r\nبحر الاسمار 281\r\nبحر و كوزه 171\r\nبخارا 34 ، 187\r\nبخارى ، امام 3\r\nبداغ خان 34 ، 52 ، 55 ، 57 ، 66 ، 72 ، 75 ، 101 ، 167\r\nبداؤن 50 ، 60 ، 61 ، 74 ، 87 ، 94 ، 95 ، 103 ، 118 ، 122 ، 151 ، 257 ، 260 ، 263 ، 268\r\nبدخشان 10 ، 41 ، 43 ، 50 ، 63 ، 125 ، 138 ، 147 - 150 ، 186 ، 205 ، 237 ، 240 ، 241 ، 248 ، 253 ، 276\r\nبدنگر 116\r\nبدهى چند 110 ، 111\r\nبرار 239 ، 251\r\nبرج على 17\r\nبرچين 133\r\nبردوان 133\r\nبرن 46\r\nبروده 48 ، 96 - 98 ، 173 ، 229 - 232 ، 251 ، 252\r\nبرهان الملك 226 ، 264 ، 272 ، 281\r\nبرهان‌پور 34 ، 35 ، 169 ، 173 ، 239 ، 252 ، 264\r\nبرهما 178\r\nبرهمداس 110\r\nبريلى 74\r\nبساور 21 ، 22 ، 37 ، 44 ، 71 ، 113 ، 163 ، 168 ، 175 ، 176 ، 186 ، 207 ،\r\n\r\n","description":"","footnote":"","page_name":" 311 ","page_number":317},
  {"content":"\r\n\r\n220 ، 257\r\nبسخوان 171\r\nبسنت‌پور 151\r\nبشن 178\r\nبطحا 218\r\nبغداد 142 ، 144 ، 267\r\nبكر 9 ، 91 ، 141 ، 145 ، 151 ، 153 ، 170 ، 194 ، 209 ، 224 ، 242 ، 250 ، 256 ، 261\r\nبكرماجيت 11 ، 126 ، 248\r\nبل بهوند 125\r\nبلخ 62 ، 147 ، 170 ، 245\r\nبلقيس زمان بيگم 14\r\nبلوچستان 261\r\nبنارس 22 ، 70 ، 71 ، 111 ، 120 ، 125 ، 132 ، 135 ، 204 ، 243 ، 283\r\nبنارسى - شيخ‌زاده گوساله خان\r\nبنجار 122\r\nبندر ديو 271\r\nبندر سورت 150 ، 168\r\nبنگ 118 ، 172 ، 225 ، 254 ، 270\r\nبنگاله ، 18 ، 53 ، 111 ، 117 ، 125 ، 132 ، 135 ، 136 ، 138 ، 149 ، 150 ، 167 ، 185 ، 187 ، 192 ، 194 - 198 ، 209 ، 216 ، 225 ، 249 ، 270 ، 271 ، 282\r\nبنگش 249\r\nبنى اميه 167\r\nبهادر 18 ، 24 ، 32 ، 33 ، 35 ، 55 - 57 ، 68 ، 69 ، 110 ، 113 ، 114 ، 160 ، 196 ، 208 ، 225 ، 263\r\nبهادر خان 9 ، 18 ، 24 ، 26 ، 33 ، 52 ، 53 ، 55 - 58 ، 61 ، 64 ، 66 - 68 ، 70 ، 71\r\nبهادر كوده 270\r\nبهادر كورفره 225\r\nبهار ، 54 ، 119 ، 158 ، 164 ، 184 ، 185 ، 193 ، 196 ، 197 ، 198 ، 216 ، 238 ، 247 ، 254\r\nبهارجيو 100\r\nبهار خان خاص 197\r\nبهار خان سروانى 83\r\nبهاء الدين زكرياى ملتانى 144\r\nبهته 83\r\nبهرايج 246\r\nبهروج 75 ، 96 ، 97 ، 100 ، 112 ، 116 ، 173 ، 193 ، 231 ، 233 ، 252 ، 253 ، 271\r\nبهگوان داس 116 ، 157 ، 197 ، 203 ، 216 ، 218 ، 238 ، 246 ، 260\r\nبهنبر 258 ، 268\r\nبهوج 75\r\n\r\n","description":"","footnote":"","page_name":" 312 ","page_number":318},
  {"content":"\r\n\r\nبهوجپور 65 ، 66 ، 122\r\nبهونپت 97\r\nبهونگاؤن 126\r\nبهيل خان 21\r\nبيانه 9 ، 10 ، 19 ، 21 ، 26 ، 70 ، 71 ، 80 ، 124\r\nبيجاپور 264\r\nبيجاگره 34\r\nبيجانگر 186\r\nبيدر 42\r\nبيرام خان خان خانان 7 - 9 ، 232\r\nبيربر 110 ، 111 ، 145 ، 147 ، 180 ، 190 ، 201 ، 211 ، 218 ، 220 ، 231 ، 233 ، 244 ، 245 ، 249 ، 250 ، 271\r\nبير محمّد خان شيروانى 27\r\nبيضاوى 3\r\nبيكانير 27 ، 91\r\nبيگم 11 ، 14 ، 15 ، 39 ، 40 ، 43 ، 45 ، 62 ، 216 ، 225\r\nبيگم پادشاه 10 ، 25 ، 208\r\nبيگ نورين خان 56 ، 104\r\nبيهره 63 ، 64\r\nبيهره بيگم 176\r\nپ پالم 75 ، 174\r\nپانىپت 11 - 13 ، 203 ، 206 ، 242\r\nپايل 106\r\nپاينده قزاق 159\r\nپاينده محمّد خان مغول 134 ، 232\r\nپترداس 195\r\nپتلاد 172\r\nپتن 91 ، 100 ، 116 ، 117 ، 172 ، 175 ، 190 ، 229 ، 230 ، 231 ، 241\r\nنيز - نهرواله\r\nپتن گجرات 31 ، 241\r\nپتنه 119 ، 120 ، 122 - 125 ، 128 ، 157 ، 158 ، 164 ، 197 ، 201 ، 202 ، 236 ، 254\r\nپتهان 242\r\nپتيالى 103 ، 126 ، 127 ، 151 ، 153\r\nپرتگال 100\r\nپركهوتم 178\r\nپروار 231\r\nپرى جان خانم 167\r\nپشاور 50 ، 204 ، 205 ، 241 ، 246 ، 247 ، 270\r\nپكهلى 259 ، 269\r\nپلول 10\r\nپنجاب ، 26 - 30 ، 36 ، 40 ، 41 ، 50 ، 60 ، 63 - 65 ، 74 ، 109 ، 110 ، 113 ، 140 ، 149 ، 175 ، 176 ، 199 ، 203 ،\r\n\r\n","description":"","footnote":"","page_name":" 313 ","page_number":319},
  {"content":"\r\n\r\n206 ، 234 ، 242\r\nپنج پهارى 123\r\nپنج گنج 277\r\nپنجهر 62\r\nپهارى - سلطان مراد\r\nپهانى 247\r\nپهلوان جمال 80\r\nپهلوان گل گز 9\r\nپياگ 68 ، 70 ، 83 ، 119 ، 120 ، 201 ، 233\r\nپيراگ 68\r\nپير پرساد 163\r\nپير روشنايى 243 ، 245\r\nپير محمّد خان 13 ، 14 ، 17 ، 19 ، 27 ، 32 - 35 ، 69 ، 86\r\nپير محمّد خان اوزبك 62 ، 147\r\nپير محمّد خان شروانى 7 ، 10\r\nپيشرو خان - قهر سعادت\r\nت تاتارچه - تاتار خان\r\nتاتار خان 65 ، 95\r\nتاج العارفين - شيخ تاج الدين\r\nتاريخ الفى 210 ، 222 ، 275\r\nتاريخ كشمير 3 ، 85 ، 262\r\nتاريخ مبارك شاهى 5\r\nتاريخ نظامى 4 ، 70 ، 207 ، 245 ، 253\r\nتاريكيان - پير روشنايى\r\nتانده 126 ، 132 ، 149 ، 157 ، 158 ، 1962 ، 225\r\nتبّت 86 ، 186 ، 263\r\nتبرهنده 27\r\nتبريز 157 ، 167\r\nتتار خان - تاتار خان\r\nتته 91 ، 212 ، 250 ، 270\r\nتخت سليمان 258\r\nتذكرة الاوليا 182\r\nتذكرة الشعرا 73\r\nترپوليهء احمدآباد 75\r\nترخان ديوانه 113 ، 114 ، 197 ، 216\r\nتردى بيگ خان 10 ، 11 ، 30\r\nترسون محمّد خان 25 ، 148 ، 190 ، 196 ، 200 - 202\r\nترشح ظهور 171\r\nترك سبحان قلى 105 ، 113 ، 157 ، 167\r\nترهت 208\r\nتغلق آباد 10\r\nتفسير آية الكرسى 136 ، 224\r\nتلواره 30\r\nتلوندى 106\r\nتمكين - ميرزا ابو القاسم گوساله\r\n\r\n","description":"","footnote":"","page_name":" 314 ","page_number":320},
  {"content":"\r\n\r\nتمهيدات 180\r\nتوده 113 ، 163 ، 174 ، 176\r\nتوده بهيون 21\r\nتوده ترك على 21\r\nتوران 202\r\nتوسنى - راى منوهر\r\nتولك خان قوچين 9 ، 38 ، 104 ، 231\r\nتولك خان قورچى 8\r\nتهانيسر 65 ، 151 ، 242\r\nتير خان ديوانه 41\r\nتيمور بدخشى 169\r\nتيمور خان 167\r\nث ثانى خان 52 ، 203\r\nج جاريكاران 43\r\nجالندهر 9 ، 13 ، 15 ، 28\r\nجالور 40 ، 41 ، 230 ، 231 ، 240 ، 251\r\nجام 240 ، 250 ، 265 ، 271\r\nجام سترسال 250 ، 261\r\nجامع الحكايات 223\r\nجامع رشيدى 269\r\nجامى 28 ، 121 ، 140\r\nجان محمّد خان بهبودى 196\r\nجانى بيگ 265 ، 266\r\nجبارى 197\r\nجركس رومى 231 ، 233\r\nجزيرهء لنكا 234\r\nجسل مير - جيسلمير 266\r\nجعفر بيگ - آصف خان بخشى\r\nجعفر خان 110\r\nجكمال 228\r\nجكناتهه 111\r\nجگنات 167\r\nجگنّاتهه 111 ، 119 ، 167\r\nجلال‌آباد 39 ، 50 ، 62 ، 205 ، 206\r\nجلال الدين بيگ 167\r\nجلال الدين سور 132\r\nجلال الدين محمّد اكبر 3 ، 7 ، 8 ، 188 ، 212 ، 259\r\nجلال الدين ملتانى 144 ، 187\r\nجلال تهانيسر 217\r\nجلال خان قورچى 118 ، 128 ، 138 ، 234\r\nجلاله 243\r\nجلالهء تاريكى 249 ، 266 ، 271\r\nجليسه 103\r\nجمال خان 22 ، 23 ، 30 ، 44 ، 92\r\nجمال كنبوى 20\r\n\r\n","description":"","footnote":"","page_name":" 315 ","page_number":321},
  {"content":"\r\n\r\nجنيد 132\r\nجنيد كررانى 165\r\nجوده‌پور 27 ، 95 ، 102 ، 127\r\nجوسا 122\r\nجوسى 201\r\nجوگىپوره 226\r\nجون 102 ، 120\r\nجوناگره 99 ، 240 ، 261 ، 265 ، 271\r\nجونپور 14 ، 16 - 19 ، 22 ، 23 ، 33 ، 39 ، 52 - 55 ، 58 ، 59 ، 61 ، 65 ، 66 ، 70 ، 71 ، 92 ، 119 - 121 ، 125 ، 164 ، 166 ، 192 ، 193 ، 196 ، 201 ، 202 ، 209 ، 260 ، 261\r\nجهجار خان حبشى 75 ، 100 ، 112\r\nجهنى 106\r\nجهوسى 83\r\nجهيل 108\r\nجىچند 110 ، 111\r\nجيسلمير 91 ، 240 ، 266\r\nجيمل 72 ، 73\r\nجيمل چيتور 161\r\nجيمل راجپوت 34\r\nچ چانپانير 116 ، 250\r\nچانيلده 261\r\nچغتايى خان 21\r\nچكّان 9\r\nچميارى ( چمارى ) 13 ، 111\r\nچنار 22 ، 23 ، 58\r\nچندرسين 91 ، 127\r\nچنديرى 100\r\nچنگيز خان 47 ، 72 ، 74 ، 75 ، 98 ، 100 ، 222\r\nچنهار 22 ، 33\r\nچوباله 105\r\nچوره‌گده ( چوره گره ) 53 ، 54\r\nچوناگره 96 ، 250 ، 251\r\nچهارباغ 62\r\nچيتور 71 - 75 ، 83 ، 161 ، 281\r\nچيله 227\r\nح حاجى ابراهيم سرهندى 118 ، 129 ، 139 ، 142 - 146 ، 193 ، 217 ، 222\r\nحاجى بهيكن بساورى 22\r\nحاجى بيگم 208\r\nحاجىپور 41 ، 119 ، 124 ، 157 ، 164 ، 185 ، 196 ، 198 ، 201 ، 216 ، 234 ، 236 ، 254 ، 279\r\nحاجى حبيب الله 202 ، 204\r\nحاجى حسين 233\r\n\r\n","description":"","footnote":"","page_name":" 316 ","page_number":322},
  {"content":"\r\n\r\nحاجى خان 10\r\nحاجى خان الورى 22 ، 31\r\nحاجى محمّد 205\r\nحاجى محمّد خان 31 ، 53\r\nحاجى محمّد خان سيستانى 20 ، 25 ، 31 ، 53 ، 71\r\nحاجى ميرزا بيگ كابلى 263\r\nحاشيه 199\r\nحافظ تاشكندى 128\r\nحافظ سلطان رخنهء هروى 266\r\nحافظ محمّد امين خطيب قندهارى 168 ، 186\r\nحبيب على خان 21 ، 22\r\nحجاز 26 ، 147 ، 150 ، 216 ، 271\r\nحجاز خان بداؤنى 29\r\nحسن 48\r\nحسن ابدال 259\r\nحسن بيگ 14 ، 165\r\nحسن خان 39 ، 54 ، 63\r\nحسن خان بچگوتى 18\r\nحسن خان پنى 244\r\nحسن خان تركمان 44\r\nحسن خان خزانچى 53\r\nحسن قلى خان 26 ، 27\r\nحسن قلى خان خان جهان 127\r\nحسن نقشبندى 50\r\nحسين 48\r\nحسين بيگ شيخ عمرى بدخشى 267\r\nحسين جلاير 30\r\nحسين خان 13 ، 14 ، 24 ، 26 ، 28 ، 30 ، 57 ، 59 ، 60 ، 66 ، 85 - 87 ، 93 ، 94 ، 103 - 109 ، 115 ، 118 ، 122 ، 126 ، 150 ، 151 ، 153 ، 161\r\nحسين قلى خان 29 ، 40 ، 41 ، 72 ، 74 ، 75 ، 91 ، 106 - 111 ، 113\r\nحصار فيروزه 31 ، 91\r\nحضرت خواجه - معين الدين چشتى\r\nحضرت معينيه - معين الدين چشتى\r\nحكيم ابو الفتح گيلانى 145 ، 182 ، 185 ، 193 ، 195 ، 196 ، 206 ، 212 ، 220 ، 222 ، 242 ، 244 ، 246 ، 247 ، 255 ، 257 ، 259\r\nحكيم الملك 171 ، 182 ، 186 ، 191 ، 198 ، 203\r\nحكيم حسن گيلانى 282\r\nحكيم سور افغان 159 ، 161\r\nحكيم على 184 ، 186 ، 222 ، 258 ، 284\r\nحكيم عين الملك 118 ، 152 ، 173 ، 193 ، 218 ، 250 ، 256 ، 268 ، 272 ، 281 ، 282\r\nحكيم همام 203 ، 206 ، 222 ، 247 ،\r\n\r\n","description":"","footnote":"","page_name":" 317 ","page_number":323},
  {"content":"\r\n\r\n260 ، 262 ، 264 ، 268 ، 284\r\nحكيم همايون 145\r\nحوض سهنس لنگ 31\r\nحيدر قاسم كوه‌بر 40\r\nحيدر محمّد خان 10 ، 38\r\nخ خالدى خان جبارى 195 ، 225\r\nخان اعظم 112 - 116 ، 127 ، 147 ، 198 ، 225 ، 239 ، 242 ، 252 ، 270 ، 271\r\nخان اعلم 133 ، 134\r\nخان باقى خان 65\r\nخانپور 125 ، 166\r\nخان جهان 134 ، 139 ، 149 ، 150 ، 157 - 159 ، 164 ، 165 ، 185\r\nخان خانان 7 ، 11 ، 12 ، 14 ، 15 ، 17 ، 19 - 22 ، 24 - 32 ، 37 ، 55 ، 57 - 60 ، 63 ، 64 ، 66 ، 92 ، 117 ، 119 - 126 ، 132 - 136 ، 149 ، 158 ، 209 ، 220 ، 240 ، 242 ، 250 - 254 ، 256 ، 257 ، 260 ، 261 ، 265 ، 266 ، 270 ، 272 ، 281\r\nخان خانان بيرم خان 113\r\nخان خانان منعم خان 38 ، 119 ، 150\r\nخان خانان ميرزا خان 250\r\nخانديس 35 ، 185\r\nخان‌زاده 40 ، 283\r\nخان زمان 10 - 12 ، 14 ، 19 ، 23 ، 24 ، 33 ، 38 ، 52 - 61 ، 64 - 71 ، 121 ، 123 ، 242\r\nخان عالم 123 ، 133\r\nخان كلان 37 ، 38 ، 50 ، 61 ، 65 ، 74 ، 92 ، 95 ، 102 ، 115 ، 116\r\nخبيثه بهادر 216\r\nخداوند خان 98 ، 99 ، 100 ، 239 ، 251 ، 260\r\nخراسان 20 ، 128\r\nخردافزا 263\r\nخسرو دهلوى 30 ، 44 ، 69 ، 277\r\nخضرآباد سادهوره 176\r\nخضرآقا 231\r\nخضر خان هزاره 10 ، 13\r\nخلفاى راشدين 186\r\nخليفهء حقانى ثانى - عمر خطاب\r\nخنجر بيگ 11\r\nخنجرى ترك 166 ، 262\r\nخواجگى فتح الله بخشى 218 ، 252\r\nخواجگى محمّد حسين 206\r\nخواجگى محمّد صالح 230\r\nخواجه ابو الفضل نقشبندى 204\r\nخواجه اجمير - معين الدين چشتى\r\n\r\n","description":"","footnote":"","page_name":" 318 ","page_number":324},
  {"content":"\r\n\r\nخواجه احرار 111 ، 117 ، 158 ، 185 ، 248\r\nخواجه اسماعيل 242\r\nخواجه امينا - خواجه امين الدين محمود\r\nخواجه امين الدين محمود 25 ، 76 ، 128 ، 156\r\nخواجه جهان 37 ، 55 ، 58 ، 59 ، 67 ، 76 ، 97 ، 128\r\nخواجه حسن 62 ، 204\r\nخواجه حسن نقش‌بندى 61 ، 62\r\nخواجه حسين مروى 83 ، 90\r\nخواجه خاوند محمود 165\r\nخواجه خطيب 187\r\nخواجه دولت 68 ، 99 ، 156 ، 169\r\nخواجه رفيع بدخشى 261\r\nخواجه سلطان على 11\r\nخواجه شاه منصور 166 ، 173 ، 200 ، 202\r\nخواجه شمس الدين محمّد خوافى 241 ، 243 ، 246 ، 276\r\nخواجه عبد الشهيد 111 ، 117 ، 126\r\nخواجه عبد الله 133 ، 158\r\nخواجه عبد المجيد هروى 29\r\nخواجه عرب بخشى خان جهانى 244\r\nخواجه كلان بيگ نقشبندى 29 ، 248\r\nخواجه محمّد رفيع بدخشى 159\r\nخواجه محمّد يحيى نقشبندى 153 ، 185\r\nخواجه مظفر على تربتى 45\r\nخواجه مظفر على ديوانه 27\r\nخواجه معظم 49\r\nخواجه معين الدين 209\r\nخواجه معين الدين بن خواجه خاوند بن خواجه يحيى بن حضرت خواجه احرار 41\r\nخواجه مولاناى شيرازى 200\r\nخواجه نظام الدين احمد - نظام الدين احمد\r\nخواجه نقشبندى 50\r\nخوشحال بيگ 15 ، 69\r\nخوش‌خبر خان 63 ، 64\r\nخيبر 248\r\nخير البيان 243\r\nخيرپوره 226\r\nد دارين كسارى 132\r\nدانيال 95\r\nداود 119 ، 123 ، 124 ، 132 ، 134 ، 149 ، 157 ، 158 ، 164 ، 165 ، 236\r\nداود بن سليمان 111\r\n\r\n","description":"","footnote":"","page_name":" 319 ","page_number":325},
  {"content":"\r\n\r\nداير 117\r\nدجّال 180\r\nدربار خان 55\r\nدرويش محمّد اوزبك 27\r\nدره 159 ، 161\r\nدرياپور 124 ، 125\r\nدريا خان آبدار 197\r\nدرياى بهت - آب بهت\r\nدرياى جون - آب جون\r\nدرياى عمان 284\r\nدكهن ( دكن ) 42 ، 47 ، 59 ، 60 ، 98 ، 112 ، 113 ، 117 ، 146 ، 170 ، 172 ، 173 ، 175 ، 193 ، 217 ، 218 ، 221 ، 225 ، 226 ، 239 ، 242 ، 251 ، 252 ، 264 ، 272 ، 281\r\nدل‌فريب 77\r\nدمتور 259\r\nدمشق خواجه 42\r\nدندوقه 116\r\nدواركا 251\r\nدودا 75\r\nدوست محمّد 95\r\nدولت 232\r\nدولت خان 108 ، 256 ، 261 ، 265\r\nدولت خان افغان لودى 232\r\nدولقه 116 ، 228\r\nدونگرپور 167\r\nدهرم‌پوره 226\r\nدهلى 4 ، 7 ، 10 - 13 ، 15 ، 17 ، 25 - 27 ، 29 - 31 ، 42 ، 43 ، 60 ، 64 ، 65 ، 69 ، 70 ، 75 ، 85 ، 90 ، 95 ، 98 ، 103 ، 105 ، 125 - 127 ، 144 ، 174 ، 176 ، 192 ، 203 ، 206 - 208 ، 242 ، 253 ، 268\r\nدهميرى 7 ، 13 ، 110\r\nديبال‌پور 9 ، 27 ، 168 ، 170\r\nديب چند راجه منجهوله 145 ، 173\r\nديسوهه 13\r\nديوانه‌خانهء كچهرى 130\r\nديوى برهمن 178\r\nر راج پيپله 230 ، 232\r\nراجو بخارى سرهندى 225\r\nراجورى 9 ، 267\r\nراجه اوريسه 53\r\nراجه اويسر 103\r\nراجه بدهى چند 111\r\nراجه بكرماجيت 124\r\nراجه بهارامل 103 ، 105\r\nراجه بهگوان داس 96 ، 97 ، 147 ، 163 ، 167 ، 205 ، 206 ، 238 ، 243 ،\r\n\r\n","description":"","footnote":"","page_name":" 320 ","page_number":326},
  {"content":"\r\n\r\n245 ، 246 ، 249 ، 260\r\nراجه بيربر 106 ، 110 ، 211\r\nراجه پهاره مل 34\r\nراجه تودرمل 45 ، 56 - 58 ، 66 ، 98 ، 116 ، 117 ، 130 - 134 ، 167 ، 169 ، 172 ، 174 ، 196 ، 197 ، 200 ، 201 ، 217 ، 220 ، 245 ، 246 ، 255 ، 260\r\nراجه‌جى چند 110\r\nراجه رام‌چند 9\r\nراجه رامچند بهته 233\r\nراجه رامشاه گواليارى 160\r\nراجه راى سنگه 271\r\nراجه رنكا 86\r\nراجه على خان 169 ، 173 ، 175 ، 185 ، 239 ، 252 ، 253 ، 264 ، 282\r\nراجه گوبند چند 30\r\nراجه لون‌كرن 159\r\nراجه مان‌سنگه 160 ، 163 ، 247 ، 270\r\nراجه نراين داس 169\r\nراجهء كچيتى 123\r\nراجهء كماؤن 255\r\nرازى 180\r\nرام 178 ، 234\r\nراماين 234\r\nرام پرشاد 161 - 163\r\nرام‌پور 72\r\nرام چند 83 ، 233 ، 234\r\nرانا 160 - 162 ، 165 ، 167 ، 198 ، 228\r\nرانا اودى سنگه 35 ، 72 ، 116\r\nراناكيكا 96 ، 157 ، 159 ، 169 ، 185\r\nرانى ، 13\r\nرانى درگاوتى 46\r\nراول پندى 243\r\nراون 234\r\nراى ارزانى هندو 68\r\nراى بريلى 66\r\nراى بهگون داس 34\r\nراى پترداس 185 ، 196\r\nراى پرشهوتم 196\r\nراى پركهوتم 185\r\nراى جيمل 72\r\nراى رام 102\r\nراى سرجن هادا 21 ، 22 ، 71 ، 75\r\nراى سنگ بيكانيرى 95\r\nراى سنگه 91 ، 102 ، 114 ، 115 ، 243 ، 246 ، 272\r\nرايسين 242\r\nراى كليان مل 91\r\nراى لونكرن 174\r\nراى منوهر 173 ، 174\r\n\r\n","description":"","footnote":"","page_name":" 321 ","page_number":327},
  {"content":"\r\n\r\nرحمان قلى خان 105\r\nرزم‌نامه 224 ، 279\r\nرسايل محمود پسيخانى 200\r\nرستم 160 ، 220\r\nرستم خان رومى 97 ، 100\r\nرسول 149 ، 214 ، 256\r\nرشيد خان كلان 112\r\nرضوى خان 168 ، 185 ، 196\r\nرن ، 75\r\nرنتهنبور 21 ، 24 ، 74 ، 75 ، 77 ، 80 ، 83 ، 172 ، 193 ، 209\r\nروپر 37\r\nروشنايى 244\r\nروشن بيگ 195\r\nروشنى 241\r\nروضة الاحباب 222\r\nروم 99\r\nرومنى 122\r\nروهيرپور 132\r\nرهتاس 196 ، 204 ، 243 ، 258 ، 268 ، 270\r\nرين كسارى 132\r\nريوارى 175\r\nز زردشت 181\r\nزمانه قلى 41\r\nزمانيه 71\r\nزمين داور 272 ، 281\r\nزين الدين كنبو 197 ، 229 ، 230\r\nزين خان كوكه 233 ، 243 - 245 ، 247 ، 249 ، 250 ، 266 ، 271 ، 272\r\nزين لنكا 269\r\nس سابرمتى 251\r\nسادات سيفى قزوين 21\r\nسارنگ‌پور 32 ، 33 ، 46 ، 48 ، 75 ، 102 ، 116 ، 168 ، 198\r\nسالباهن 161\r\nسانبهر 34 ، 159 ، 174\r\nسانگانير 116\r\nسبوى 170\r\nسپرى 24\r\nستلج 108\r\nستواس 66 ، 109\r\nسجه راك ( ؟ ) 214\r\nسراى باد 203\r\nسرخاب 205\r\nسرخ بدخشى 97 ، 216\r\nسركيج ( سركج ) 228 ، 231 ، 233\r\nسرمدى 197\r\n\r\n","description":"","footnote":"","page_name":" 322 ","page_number":328},
  {"content":"\r\n\r\nسرنال 97 ، 100 ، 228\r\nسروت 37\r\nسرونج 75\r\nسروهى 95 ، 98 ، 228 ، 240 ، 251\r\nسرهرپور 17 ، 52\r\nسرهند 29 ، 64 ، 106 ، 204 ، 266 ، 272\r\nسرىنگر 247\r\nسزاول خان 24 ، 32\r\nسعيد خان 55 ، 102 ، 108 ، 109 ، 113 ، 134 ، 197 ، 203 ، 206 ، 208 ، 244\r\nسعيد خان مغول 13 ، 91 ، 151 ، 176 ، 198 ، 282\r\nسعيد مدرس 34\r\nسكت سنگهه 270\r\nسكندر 7 ، 9 ، 11 ، 13 ، 14 ، 55 ، 56 ، 57 ، 128\r\nسكندر خان اوزبك 10 ، 11 ، 52 ، 53 ، 55 ، 56 ، 58 ، 64 ، 66 ، 77 ، 92 ، 247\r\nسكندر خان اوزبك 92\r\nسكندره راؤ 25\r\nسلطان آدم گهكر 15 ، 37\r\nسلطان ابو سعيد مغول 25 ، 42\r\nسلطان التاركين ابن ادهم - ابراهيم ادهم\r\nسلطان پور 173 ، 231\r\nسلطان حاجى تهانيسر 223\r\nسلطان خسرو 249\r\nسلطان خواجه 165 ، 168 ، 185 ، 187 ، 237\r\nسلطان خواجه صدر 203\r\nسلطان زين العابدين 269 ، 281\r\nسلطان سليم ، 116 ، 205 ، 216 ، 238 ، 246 ، 249\r\nسلطان علاء الدين خلجى 130\r\nسلطان على 63\r\nسلطان على وزير خان 10\r\nسلطان محمّد 91\r\nسلطان محمود 64 ، 72 ، 86 ، 91 ، 92\r\nسلطان محمود بكرى 121 ، 128\r\nسلطان محمود گجراتى 96 ، 116\r\nسلطان مراد 204 ، 245 ، 258 ، 261 ، 264 ، 271 ، 281\r\nسليم 83\r\nسليمان 55\r\nسليمان افغان كررانى 118\r\nسليمان بيگم 216\r\nسليمان داود 119\r\nسليمان سلطان 99\r\nسليمان كررانى 53 ، 54 ، 138\r\nسليمان كروانى 111\r\n\r\n","description":"","footnote":"","page_name":" 323 ","page_number":329},
  {"content":"\r\n\r\nسليمان منگلى 132\r\nسليم خان 56\r\nسليم شاه 118\r\nسليمه سلطان بيگم 146 ، 263\r\nسمرقند 126 ، 142 ، 189\r\nسنبل 10 ، 13 ، 15 ، 16 ، 44 ، 60 ، 64 ، 72 ، 74 ، 92 ، 98 ، 103 - 105 ، 151 ، 199 ، 282\r\nسند 91 ، 221 ، 261\r\nسندر 67\r\nسندساگر 204 ، 206\r\nسنده 64\r\nسنسوان 44\r\nسنكره 106\r\nسنگرام خان 21 ، 22\r\nسنگهاسن بتيسى 126\r\nسواد 243 ، 266 ، 271\r\nسواطع الالهام 275\r\nسوپر ، 24 ، 71\r\nسورت ( سورته ) 96 ، 98 ، 101 ، 112 ، 172 ، 229 ، 250 ، 251 ، 261 ، 270 ، 271\r\nسهراب 206\r\nسهراب بيگ تركمان 115\r\nسيالكوت 242 ، 254\r\nسياه يمين 241\r\nسيتازن 234\r\nسيد ابو اسحاق 225\r\nسيد احمد خان 157\r\nسيد احمد خان بارهه 96 ، 101 ، 159 ، 162\r\nسيد بهاء الدين بخارى 261\r\nسيد بيگ بن معصوم بيگ 36\r\nسيدپور 203\r\nسيد جمال الدين 241\r\nسيد حامد بخارى 96 ، 112 ، 246 ، 247\r\nسيد حسين خنگ سوار 95\r\nسيد شاهى 77 ، 78\r\nسيد عبد الرسول 141 ، 157\r\nسيد عبد الله خان 134 ، 163 ، 164 ، 165 ، 167 ، 168 ، 169 ، 257 ، 258\r\nسيد عبد الله خان چوگان بيگى 124 ، 133 ، 257\r\nسيد قاسم بارهه 240 ، 251\r\nسيد قاضى بارهه 251\r\nسيد محمّد بارهه 37\r\nسيد محمّد مير عدل 145\r\nسيد محمود بارهه 14 ، 96 ، 113 ، 241\r\nسيد مكرى گرمسيرى 77\r\nسيد موسى 77 ، 78 ، 79 ، 80 ، 81\r\n\r\n","description":"","footnote":"","page_name":" 324 ","page_number":330},
  {"content":"\r\n\r\nسيد ميركى اصفهانى 121 ، 164\r\nسيد هاشم بارهه 151 ، 157 ، 159 ، 231\r\nسيد هاشم فيروز آبادى 199\r\nسيف خان كوكه 114 ، 117\r\nسيكرى 32 ، 76\r\nسيكريوال 160\r\nسيوانه 127\r\nسيوكن‌پور 81\r\nسيوهنه 199\r\nسيهنه 261\r\nش شادمان 203\r\nشادى خان مسوانى 11 ، 12\r\nشاه آباد 204\r\nشاه ابو المعالى 7 - 9 ، 27 ، 40 - 43 ، 50\r\nشاه ابو تراب 96 ، 174 ، 216 ، 225 ، 251\r\nشاه اسماعيل اول 166 ، 218\r\nشاه اسماعيل ثانى 165 ، 221\r\nشاه بداغ خان 34 ، 52 ، 55 ، 57 ، 66 ، 72 ، 75 ، 101 ، 167\r\nشاه بيگ خان كابلى 261 ، 281\r\nشاهرخ ميرزا 248 ، 276\r\nشاهرخ ميرزا ابن ابراهيم ميرزا 147\r\nشاهزاده دانيال 201 ، 203 ، 238 ، 268 ، 272\r\nشاهزاده مراد 90 ، 180 ، 205 ، 264\r\nشاه شرف الدين 261\r\nشاه شيراز 269\r\nشاه طهماسب 165 ، 221\r\nشاه عارف صفوى حسينى 47\r\nشاه غازى خان تبريزى 157\r\nشاه فتح الله شيرازى 76 ، 193 ، 222 ، 239 ، 242 ، 250 - 253\r\nشاه فخر الدين خان 167\r\nشاه فخر الدين مشهدى 65\r\nشاه فرملى 197\r\nشاه قلى خان محرم 26 ، 97 ، 98 ، 116 ، 127 ، 200 ، 201 ، 216 ، 243 ، 245 ، 247\r\nشاه قولى خان 12\r\nشاهم بيگ 15 - 18\r\nشاه محمّد خان قندهارى 71 ، 74\r\nشاهم خان جلاير 33 ، 52 ، 133 ، 134 ، 150 ، 197 ، 216\r\nشاه مدار 93\r\nشاه منصور 96 ، 166 ، 200 ، 203 - 205\r\nشاه ميرزا 64 ، 72 ، 100 ، 101 ، 114 ، 116\r\n\r\n","description":"","footnote":"","page_name":" 325 ","page_number":331},
  {"content":"\r\n\r\nشاهنامه 214 ، 223 ، 235 ، 282\r\nشاهو 225\r\nشاه ولى بيگ اتكه 39 ، 40\r\nشبلى 141\r\nشجاعت خان 30 ، 47 ، 54 ، 97 ، 113 ، 198\r\nشرح عقايد نسفى 38\r\nشرح لوايح 179\r\nشرح وقايه 34\r\nشرف الدين حسين 34 ، 40 ، 41 ، 43 ، 72 ، 100 ، 117 ، 196\r\nشرف بيگ 204\r\nشرق رويهء هند 19 ، 164 ، 176 ، 273\r\nشروان 167\r\nشريف آملى 170\r\nشريف خان 231\r\nشريف خان اتگه 185 ، 198\r\nشريف سرمدى 234\r\nشريف علم الهدى مرتضى بغدادى 45\r\nشريف محمّد خان اتكه 167 ، 172\r\nشكر - شير خان\r\nشكر - قاضى متهرا\r\nشكرتلاو 91\r\nشمايل ترمذى 214\r\nشمس‌آباد 66 ، 263\r\nشمس الدين اتكه خان 28\r\nشوكون 40\r\nشهاب الدين احمد خان 25 - 27 ، 36 ، 72 ، 75 ، 122 ، 169 ، 173 ، 208 ، 228 ، 239 ، 242 ، 251 ، 252\r\nشهاب الدين خان 232 ، 262\r\nشهاب الدين سهروردى 144\r\nشهاب الدين گوره 159\r\nشهاب خان 28 ، 37 ، 39 ، 63 ، 65 ، 167 ، 260\r\nشهباز خان 97 ، 130 ، 190 ، 197 ، 198 ، 202 ، 203 ، 205 ، 206 ، 225 ، 229 ، 259 ، 281\r\nشهباز خان بخشى 169 ، 185 ، 191\r\nشهباز خان كنبو 96 ، 118 ، 128 ، 271\r\nشهباز خان مير بخشى 124 ، 126\r\nشهر الله كنبوى لاهورى 117\r\nشهزاده سليم 97\r\nشيث‌پور 130\r\nشيخ ابراهيم چشتى 159 ، 160 ، 203 ، 216 ، 238 ، 262\r\nشيخ ابراهيم سيكرى وال 125\r\nشيخ ابو الفتح 69 ، 199\r\nشيخ ابو الفضل 118 ، 136 ، 137 ، 139 - 141 ، 143 ، 145 ، 180 - 182 ، 189 ، 191 ، 193 ، 203 ، 207 ، 209 ، 213 ، 220 ، 222 ، 224 - 226 ، 255 ،\r\n\r\n","description":"","footnote":"","page_name":" 326 ","page_number":332},
  {"content":"\r\n\r\n260 ، 264 ، 268 ، 269 ، 271 ، 274 ، 279 ، 281 - 284\r\nشيخ احمد 262\r\nشيخ احمد بكرى مصرى 283\r\nشيخ ادهن جونپورى 184 ، 209\r\nشيخ اسحاق كاكوى 206\r\nشيخ الاسلام فتح‌پورى چشتى 50 ، 69 ، 76 ، 104 ، 138 ، 146 ، 233 ، 242\r\nشيخ الهديهء خيرآبادى 154 ، 199\r\nشيخ بدر الدين 146 ، 233\r\nشيخ بده 42 ، 70\r\nشيخ بنجهو 184\r\nشيخ بهاون 146\r\nشيخ بيناى طبيب 152\r\nشيخ پنجو سنبلى 37\r\nشيخ تاج الدين 177 ، 179\r\nشيخ جمال بختيار 199 ، 201 ، 208 ، 242\r\nشيخ جيو 284\r\nشيخ چانيلده 199\r\nشيخ حامد 282\r\nشيخ حسين 209\r\nشيخ حسين خوارزمى 170\r\nشيخ دانيال 95\r\nشيخ داود قادرى جهنى وال 106 ، 276\r\nشيخ‌زاده گوساله خان 283\r\nشيخ زكريا اجودهنى دهلوى 108 ، 179\r\nشيخ زمان پانىپتى 179\r\nشيخ سعد الله 69\r\nشيخ سليم چشتى فتح‌پورى 90 ، 92 ، 136\r\nشيخ ضياء الدين 82\r\nشيخ عبد الرحيم لكهنوى 242 ، 262 ، 268\r\nشيخ عبد العزيز دهلوى 74 ، 199\r\nشيخ عبد القادر 282\r\nشيخ عبد النبى 85 ، 118 ، 136 ، 140 ، 142 - 144 ، 157 ، 158 ، 164 ، 174 ، 176 ، 177 ، 185 ، 187 ، 189 - 191 ، 216 ، 217\r\nشيخ عبد النبى صدر 82\r\nشيخ فتح الله ترين 104\r\nشيخ فريد 91\r\nشيخ فريد بخارى 225 ، 277 ، 278\r\nشيخ فريد بخشى 245 ، 247 ، 268\r\nشيخ فيضى ، 51 ، 146 ، 172 ، 180 ، 184 ، 186 ، 201 ، 206 ، 221 ، 223 ، 244 ، 245 ، 255 ، 258 ، 261 ، 262 ، 264 ، 272 ، 275 ، 284\r\n\r\n","description":"","footnote":"","page_name":" 327 ","page_number":333},
  {"content":"\r\n\r\nشيخ قطب جليسرى 208\r\nشيخ كمال بيابانى 209 ، 256\r\nشيخ گدايى كنبوى دهلوى 20 ، 21 ، 23 ، 24 ، 26 ، 27 ، 83\r\nشيخ مبارك 136 ، 137 ، 140 ، 184 ، 187 ، 189 ، 218 ، 272\r\nشيخ متّهى افغان كاسى 199\r\nشيخ محمّد 87 ، 101\r\nشيخ محمّد بخارى 116 ، 242\r\nشيخ محمّد غوث 23 ، 24 ، 44 ، 82 ، 138\r\nشيخ معين 193\r\nشيخ ملوك شاه 22 ، 36\r\nشيخ منصور 160\r\nشيخ منور 193\r\nشيخ موسى گيلانى قادرى 282\r\nشيخ نظام نارنولى 74 ، 174\r\nشيخ وجيه الدين 261\r\nشيخ يعقوب سرهندى 275\r\nشيخ يعقوب صيرفى كشميرى 92 ، 179 ، 282\r\nشيراز 166 ، 173 ، 174 ، 259\r\nشير بيگ تواچى 120 ، 175\r\nشير خان 33 ، 96 ، 101 ، 115 - 117 ، 228 ، 230\r\nشير خان فولادى 96 ، 100 ، 112 ، 229\r\nشير شاه 13 ، 53 ، 55\r\nشير شاهى 130\r\nشيرگده - قنوّج\r\nشيرگره - قنوّج\r\nشير محمّد ديوانه 27\r\nشيطان‌پوره 210\r\nص صادق خان 198 ، 242 ، 250 ، 264 ، 265\r\nصادق محمّد خان 24 ، 33 ، 40 ، 41 ، 75 ، 98 ، 113 ، 152 ، 196\r\nصبوحى 128\r\nصدر جهان 187 ، 207 ، 247 ، 260 ، 263 ، 280 ، 282\r\nصدر قاضى 69\r\nصديقه - فاطمه ( س )\r\nصفّين 215\r\nصلابت خان 239\r\nصوفى احمد مطرب مسند صاد دهلوى 283\r\nض ضياء اللّه 138\r\n\r\n","description":"","footnote":"","page_name":" 328 ","page_number":334},
  {"content":"\r\n\r\nط طالب اصفهانى 263\r\nطايفهء لامه 226\r\nطبقات اكبر شاهى 273\r\nطلنبه 107 ، 111\r\nطوطىنامه 126\r\nطهماسب 15 ، 36 ، 142 ، 166 ، 167\r\nطيب خان 127\r\nظ ظفر خان 158\r\nع عادل خان 173 ، 264\r\nعادل خان دكنى 186 ، 219\r\nعادل شاه 39\r\nعادل محمّد خان 74\r\nعبد الحى خواص 197\r\nعبد الرحمان بيگ 17 ، 18 ، 167\r\nعبد الرحمن 14\r\nعبد الرحمن بيگ 17 ، 18\r\nعبد العزيز 74\r\nعبد العزيز دهلوى 261\r\nعبد القادر بن ملوك شاه بداؤنى 3\r\nعبد القدوس گنگوهى 49\r\nعبد اللطيف 87\r\nعبد الله 70\r\nعبد الله خان 241 ، 246 ، 247 ، 248 ، 254 ، 260 ، 266\r\nعبد الله خان اوزبك 10 ، 33 ، 35 ، 47 ، 52 ، 187 ، 205 ، 237\r\nعبد الله سلطان‌پورى 103 ، 139\r\nعبد الله مرواريد 36\r\nعبد الله نيازى سهرندى 138\r\nعبد المطلب خان 34 ، 55 ، 56 ، 57 ، 66 ، 101 ، 167 ، 249\r\nعبد الملك خان 38\r\nعبد النبى محدث 49\r\nعبد الواسع 42\r\nعبد الهادى 175\r\nعثمان‌پور 228 ، 229\r\nعدلى 10 ، 13 ، 21 ، 622 ، 23 ، 33 ، 44 ، 46 ، 106 ، 145\r\nعدن 147\r\nعراق 21 ، 128 ، 140 ، 150 ، 166 ، 167 ، 189 ، 212 ، 221 ، 246 ، 275\r\nعرب 214\r\nعرب بهادر 192 ، 196 ، 197 ، 198 ، 202 ، 246\r\nعرفى شيرازى 262\r\nعسكر خان 133\r\nعضد الدوله - شاه فتح الله شيرازى\r\n\r\n","description":"","footnote":"","page_name":" 329 ","page_number":335},
  {"content":"\r\n\r\nعلامى - شيخ ابو الفضل\r\nعلاء الدين لارى - شيخ ابو الفضل\r\nعلى ( ع ) 32 ، 45 ، 184 ، 200 ، 222\r\nعلى خان 186\r\nعلى راى 263\r\nعلى قلى خان 9 ، 10 ، 254\r\nعلى محمّد اسب 39 ، 206\r\nعلى مراد اوزبك 159 ، 166 ، 169\r\nعماد الدين كرورى 231\r\nعمر بن خطّاب 222\r\nعيسى 225\r\nعيسى خان 198 ، 282\r\nعيسى خان نيازى 122\r\nعين القضات همدانى 180\r\nغ غازىپور 71 ، 121 ، 279\r\nغازى خان بدخشى 157 ، 166 ، 167 ، 185 ، 187 ، 191 ، 222 ، 237\r\nغازى خان تنور 46\r\nغازى خان چك 9\r\nغازى خان سور 14\r\nغزالى 65 ، 180\r\nغزنين خان جالور 240\r\nغضنفر بيگ 86\r\nغنى خان 37 - 39\r\nغوربند 62\r\nغياث‌پور 125\r\nف فاضل محمّد خان 112\r\nفاطمه ( س ) 236\r\nفاطمه 42\r\nفتح الله شربتى 244\r\nفتح الله شيرازى 219 ، 258\r\nفتح‌پور 76 ، 80 ، 83 ، 85 ، 90 - 92 ، 103 ، 109 ، 112 ، 114 ، 116 ، 117 ، 127 ، 130 ، 136 ، 148 ، 152 ، 158 ، 159 ، 163 ، 164 ، 169 ، 172 ، 173 ، 176 ، 182 ، 183 ، 184 ، 186 ، 196 ، 198 ، 199 ، 203 ، 207 - 210 ، 217 ، 220 ، 227 ، 229 ، 233 - 235 ، 238 ، 240 ، 249 ، 251 ، 262 ، 271\r\nفتح خان افغان تبنى ( تبتى ) 23 ، 54\r\nفتح خان بارهه 123\r\nفتو غلام 23 ، 44 ، 106 ، 110\r\nفتو مسند عالى - فتو غلام\r\nفدك 215\r\nفرحت خان 125 ، 164\r\nفرخ خان 102\r\nفرخ ديوانه 105\r\nفردوسى طوسى 214\r\n\r\n","description":"","footnote":"","page_name":" 330 ","page_number":336},
  {"content":"\r\n\r\nفرعون 179\r\nفريدون خان 203 ، 204 ، 243\r\nفصوص الحكم 179\r\nفضايل بيگ كور 39\r\nفضولى بغدادى 142\r\nفضيلت شير شاهى 71\r\nفواتح الولاية 235\r\nفولاد 43\r\nفيروز آباد 192\r\nفيروزپور 204\r\nفيروزه كابلى 125\r\nفيضى سرهندى 267\r\nق قارون 230\r\nقاسم ارسلان 28 ، 51 ، 69 ، 90 ، 92\r\nقاسم خان موجى 219\r\nقاسم على خان 37\r\nقاسم على خان بقّال 99 ، 122 ، 196\r\nقاضى ابو المعالى 34\r\nقاضى اردو 70\r\nقاضى جلال 145 ، 218\r\nقاضى جلال الدين ملتانى 71 ، 187\r\nقاضى جمال 81\r\nقاضى حبيب 85\r\nقاضى حسين عرب مالكى 144\r\nقاضى حسين قزوينى 278\r\nقاضى خان 159 ، 160\r\nقاضى خان بدخشى 62\r\nقاضى صدر الدين سنبلى 197\r\nقاضى صدر الدين لاهورى 186 ، 193\r\nقاضى طوايسى 70\r\nقاضى عبد السميع ماوراء النهرى ميان كالى 219\r\nقاضى على 191 ، 204 ، 217 ، 267\r\nقاضى على بغدادى 176 ، 190 ، 200\r\nقاضى على مير بخشى 205\r\nقاضى فتح‌پورى 209\r\nقاضى فضيلت شيرشاهى 71\r\nقاضى لال 46\r\nقاضى متهرا 128 ، 129\r\nقاضى نظام بدخشى 125 ، 148\r\nقاضى يعقوب 70 ، 143 ، 144 ، 192\r\nقاموس 49\r\nقايم خان 198\r\nقايم‌مقام خان خانان 150\r\nقتلو خان 119\r\nقتلوى افغان نوحانى 225\r\nقراباغ 62\r\nقرابهادر خان 48\r\nقراچه خان 40\r\nقزاق خان 110\r\n\r\n","description":"","footnote":"","page_name":" 331 ","page_number":337},
  {"content":"\r\n\r\nقصهء ابو مسلم 223\r\nقصهء امير حمزه 223 ، 235\r\nقصيدهء برده 268\r\nقطب الدين احمد خان 112\r\nقطب الدين خان 167 ، 226\r\nقطب الدين محمّد اتگه 159\r\nقطب الدين محمّد خان 64 ، 100 ، 101 ، 112 ، 116 ، 165 ، 167 ، 173 ، 187 ، 190 ، 229 ، 230\r\nقطب الملك 264\r\nقلعهء آگره 51 ، 77\r\nقلعهء آهار 105\r\nقلعهء اتك 204 ، 244\r\nقلعهء اجين 75\r\nقلعهء بكر 128\r\nقلعهء بهروج 75 ، 97 ، 231 ، 233\r\nقلعهء بيانه 9 ، 19 ، 26\r\nقلعهء پتن 101 ، 229\r\nقلعهء پتنه 120 ، 122 ، 123 ، 197\r\nقلعهء تانده 196\r\nقلعهء چنار 71\r\nقلعهء چنپانير 75\r\nقلعهء چنهار 44\r\nقلعهء چوراگره 46\r\nقلعهء چوناگده 101\r\nقلعهء چيتور ( چتور ) 22 ، 71 ، 72 ، 75\r\nقلعهء حاجىپور 123\r\nقلعهء رنتهنبور 75 ، 86 ، 208 ، 218\r\nقلعهء رهتاس 23 ، 53 ، 54 ، 119 ، 125\r\nقلعهء سوپر 71\r\nقلعهء سورت 100 ، 119\r\nقلعهء سيهوان 250\r\nقلعه كابل 40\r\nقلعهء كاكرون 71\r\nقلعهء كالنجر 83 ، 249\r\nقلعهء كانگره 271\r\nقلعهء كره 70\r\nقلعهء كوته بلايه 71\r\nقلعهء گواليار 21\r\nقلعهء گور 132\r\nقلعهء لاهور 268\r\nقلعهء مانكوت 13\r\nقلعهء مرته 72\r\nقلعهء نارنول 40\r\nقلعهء هوشنگ‌آباد 46\r\nقليج خان 54 ، 75 ، 100 ، 112 ، 150 ، 165 ، 167 - 169 ، 187 ، 204 ، 205 ، 231 ، 232 ، 237 ، 240 ، 251 ، 253 - 255 ، 266 ، 267 ، 271 ، 272 ، 277\r\nقلى خان محرم 116 ، 128 ، 200 ، 243 ، 247\r\n\r\n","description":"","footnote":"","page_name":" 332 ","page_number":338},
  {"content":"\r\n\r\nقنبر 50\r\nقندهار 8 ، 150 ، 152 ، 209 ، 272 ، 281\r\nقنوج ( شيرگده ) 22 ، 52 ، 53 ، 66 ، 93 ، 106 ، 107 ، 126 ، 247 ، 265\r\nقهر سعادت 199\r\nقيا خان گنگ 10 ، 26 ، 53 ، 55 ، 133 ، 134\r\nك كابل 10 ، 14 ، 27 ، 30 ، 37 - 41 ، 43 ، 50 ، 61 - 64 ، 70 ، 147 ، 195 ، 204 - 209 ، 216 ، 240 - 244 ، 246 - 248 ، 250 ، 258 - 260 ، 263 ، 266 ، 276\r\nكاشغر 8\r\nكاكر على خان 56 ، 105\r\nكالاپهار 184\r\nكالپى 10 ، 33 ، 67 ، 77 ، 81 ، 110 ، 196\r\nكامران ميرزا 98\r\nكامرو 111\r\nكامروپ 130\r\nكانت و گوله 86 ، 93 ، 94 ، 103 ، 104 ، 109 ، 122 ، 127 ، 151\r\nكانگره 110\r\nكب راى 110\r\nكتاب اعظم جفر 121\r\nكتاب الاحاديث 176\r\nكتاب حيوة الحيوان 140\r\nكتك 111\r\nكتك بنارس 133 ، 134 ، 204\r\nكتهىوار 228 ، 251\r\nكجه كوت 204\r\nكچهه 240 ، 270\r\nكچهى 251\r\nكراولى 126\r\nكركهيت 65\r\nكرم الله 205\r\nكرورى 250\r\nكره 33 ، 51 ، 52 ، 54 ، 64 ، 67 ، 70 ، 188 ، 189 ، 201 ، 202 ، 211\r\nكرهه كتنگه - گره كتنكه\r\nكرهى 206\r\nكرى 113 ، 228 ، 260\r\nكشمير 3 ، 9 ، 37 ، 85 ، 186 ، 243 ، 245 - 247 ، 254 ، 255 ، 257 ، 258 ، 262 ، 263 ، 266 - 269 ، 277 ، 281\r\nكشن 178\r\nكلانور 204\r\nكل‌كل گهاتى 135\r\nكليان راى بقال 168\r\nكمالاى شيرازى 239\r\n\r\n","description":"","footnote":"","page_name":" 333 ","page_number":339},
  {"content":"\r\n\r\nكمالاى صدر 284\r\nكمال خان گهكر 8 ، 9 ، 15 ، 37 ، 38 ، 50 ، 64 ، 74\r\nكنبايت 112 ، 168 ، 172 ، 231 ، 232\r\nكنجك خواجه 133\r\nكنگار 270\r\nكنور پهلّور 28\r\nكواده 13\r\nكوتل پهولباس 245\r\nكوتل خيبر 241 ، 245 ، 247\r\nكوتل سنجد درّه 62\r\nكوتل كتريل 246\r\nكوتل كراكر 244\r\nكوتله 110\r\nكوچك محمّد خان 122\r\nكوفه 222\r\nكوكنده 157 - 159 ، 162 ، 163 ، 165 - 167\r\nكومل مير 72 ، 96\r\nكونبهل مير 157 ، 185\r\nكوندل 250\r\nكوه تبّت 226\r\nكوه سوالك 7 ، 13 ، 30 ، 58 ، 86 ، 202 ، 208 ، 255 ، 287\r\nكوه سيكرى 76\r\nكوه كتور 206\r\nكوه كماون 103 ، 246\r\nكوه كوشمال 30\r\nكهتولى 102\r\nكهرمنده 12\r\nكهل گانون 164\r\nكيانيان 181\r\nكيتهل 184\r\nكيقباد 243\r\nگ گجپتى 164 ، 198\r\nگجرات 9 ، 19 ، 20 ، 22 ، 23 ، 27 ، 31 ، 35 ، 44 ، 47 ، 72 ، 74 ، 75 ، 95 - 99 ، 102 ، 108 ، 112 ، 116 ، 117 ، 127 ، 128 ، 132 ، 137 ، 139 ، 140 ، 146 ، 147 ، 150 ، 169 ، 172 ، 174 ، 175 ، 181 ، 190 ، 193 ، 216 ، 217 ، 222 ، 225 ، 228 ، 233 ، 234 ، 238 ، 240 ، 242 ، 247 ، 249 - 255 ، 257 ، 260 ، 261 ، 271\r\nگداى على 114\r\nگدايى كمبوه 12\r\nگده مكتيسر 105 ، 151\r\nگذر پويه 37\r\nگرمسير 272 ، 281\r\nگره 9 ، 10 ، 13 ، 17 ، 21 - 26 ، 31 ، 33 ،\r\n\r\n","description":"","footnote":"","page_name":" 334 ","page_number":340},
  {"content":"\r\n\r\n34 ، 37 ، 38 ، 40 - 44 ، 46 ، 48 ، 51 ، 53 ، 54 ، 57 ، 59 - 61 ، 82 ، 178\r\nگره كتنكه 46 ، 52 ، 54 ، 155\r\nگرهى 126 ، 157 ، 158 ، 196 ، 198\r\nگلبدن بيگم 11 ، 146 ، 216 ، 225\r\nگلرخ بيگم 98 ، 172\r\nگنج شكر 175\r\nگنگ 103 ، 124 ، 151 ، 206\r\nگنگ محل 201\r\nگواليار 21 ، 24 ، 48 ، 49 ، 51 ، 82 ، 110 ، 132 ، 161 ، 168 ، 192 ، 265\r\nگوجر خان كررانى 124 ، 133\r\nگودى 120 ، 121\r\nگور 14 ، 124 ، 126 ، 144 ، 149 ، 157 ، 195\r\nگوركهپور 71\r\nگوريه 18\r\nگوسالهء بنارسى - شيخ‌زاده گوساله خان\r\nگوگنده 96\r\nگول‌كنده 264\r\nگهراولى 48\r\nگهكر 244\r\nگهكران 37\r\nگهوراگهات 132\r\nگيلان 145 ، 171\r\nل لاهور 8 ، 9 ، 13 - 15 ، 47 ، 50 ، 60 ، 61 ، 63 - 65 ، 70 ، 91 ، 105 - 108 ، 110 ، 111 ، 147 - 150 ، 153 ، 157 ، 184 ، 193 ، 203 ، 204 ، 206 ، 207 ، 216 ، 217 ، 222 ، 241 ، 242 ، 246 ، 248 - 250 ، 253 ، 255 ، 256 ، 260 ، 262 ، 263 ، 265 ، 267 ، 269 ، 270 ، 272 ، 275 ، 276 ، 278\r\nلچهمن 234\r\nلشكر خان بخشى 56 ، 116 ، 117 ، 122 ، 133 ، 134 ، 164\r\nلشكرى 37\r\nلطيف خواجه مير شكار 206 ، 214\r\nلعل خان بدخشى 10\r\nلكهنو 15 ، 18 ، 22 ، 29 ، 52 ، 53 ، 85 ، 86 ، 87 ، 92 ، 104 ، 122 ، 128 ، 242 ، 253\r\nلكهنوتى - گور\r\nلودهيانه 30 ، 196 ، 242\r\nلودى 119 ، 124\r\nلهره 42\r\nم مادهو سنگه 161 ، 247\r\n\r\n","description":"","footnote":"","page_name":" 335 ","page_number":341},
  {"content":"\r\n\r\nماروار 91\r\nمازندران 167\r\nمالديو 27 ، 91 ، 127 ، 128\r\nمالك بن انس ، امام 143\r\nمالوه 24 ، 26 ، 32 ، 34 ، 35 ، 48 ، 52 ، 60 ، 64 ، 69 ، 72 ، 74 ، 100 ، 102 ، 126 ، 167 - 170 ، 193 ، 198 ، 208 ، 226 ، 231 - 233 ، 242 ، 251 ، 253 ، 260 ، 262 ، 264 ، 271 ، 272\r\nماندل گره ( ماندل گده ) 159 ، 163\r\nمان‌سنگه 96 ، 157 ، 159 ، 160 - 163 ، 166 ، 203 ، 204 ، 206 ، 237 ، 241 ، 243 - 248 ، 250 ، 254 ، 260 ، 270\r\nمان‌سنگهه اول 270\r\nمانكپور 52 ، 54 ، 61 ، 64 ، 66 ، 67 ، 70\r\nمانيله 91\r\nماوراء النهر 16 ، 34 ، 125 ، 128 ، 187 ، 189 ، 214 ، 247 ، 248\r\nماه جوجك بيگم 39 ، 40\r\nماهم انكه 24 ، 25 ، 36 ، 45\r\nمبارك خان افغان 31\r\nمبارك شاه برهان‌پورى 47\r\nمبارك شاهى 5\r\nمبارك ناگورى 22 ، 118 ، 136\r\nمتهره 42 ، 207\r\nمجاهد خان 91 ، 157 ، 167\r\nمجنون خان قاقشال 33 ، 52 ، 64 ، 67 ، 83 ، 124 ، 131 ، 132 ، 197\r\nمحب على خان 91 ، 92 ، 121 ، 192 ، 196\r\nمحمّد ( ص ) 1 ، 2 ، 24 ، 153 ، 177 ، 180 ، 186 ، 187 ، 210 ، 216 ، 219 ، 222 ، 226 ، 236 ، 257 ، 268\r\nمحمد بن ادريس ، امام شافعى 143\r\nمحمّد امين خطيب 32 ، 175\r\nمحمّد امين ديوانه 26 ، 52 ، 56 ، 65\r\nمحمّد باقى ترخان بن ميرزا محمّد عيسى 64\r\nمحمّد باقى خان 237\r\nمحمّد بخارى دهلوى 101\r\nمحمّد جعفر 263\r\nمحمّد حسين 225\r\nمحمّد حسين خان 14 ، 93\r\nمحمّد حسين شيخ 261\r\nمحمّد حسين ميرزا 64 ، 96 ، 100 ، 101 ، 112 - 115\r\nمحمّد حكيم 39 - 41 ، 43 ، 50 ، 60 - 65 ، 203 ، 205 ، 206 ، 242\r\nمحمّد خدابنده 167\r\nمحمّد زاهد 170\r\nمحمّد زمان ميرزا 248 ، 276\r\n\r\n","description":"","footnote":"","page_name":" 336 ","page_number":342},
  {"content":"\r\n\r\nمحمّد سلطان ميرزا 72 ، 74\r\nمحمّد شريف 159 ، 229 ، 245\r\nمحمّد صادق خان 40 ، 216 ، 254 ، 271\r\nمحمّد صالح هروى 36\r\nمحمّد طاهر خان مير فراغت 127\r\nمحمّد على خزانچى 243 ، 247\r\nمحمد على ديوانه 204\r\nمحمد قاسم 186\r\nمحمّد قاسم خان 247 ، 254 ، 258 ، 266\r\nمحمّد قاسم خان مير بحر 37 ، 203 ، 246 ، 276\r\nمحمّد قاسم كوه‌بر 40 ، 43\r\nمحمّد قليج خان 276\r\nمحمّد قلى خان 113 ، 114\r\nمحمّد قلى خان برلاس 10 ، 14 ، 39 ، 50 ، 66 ، 71 ، 132\r\nمحمّد قلى خان توقياى 132 ، 134\r\nمحمّد قلى شغالى 62\r\nمحمّد مراد خان 74\r\nمحمّد معصوم بن هاشم خان 122\r\nمحمّد معصوم جونپورى 197\r\nمحمّد معصوم خان فرنخودى 55 ، 192 ، 196\r\nمحمّد معصوم كابلى 62 ، 187 ، 192 ، 197\r\nمحمّد معصوم كوكه 62\r\nمحمّد وفا خزانچى 241\r\nمحمّد هاشم 276\r\nمحمّد همايون 7 ، 8 ، 145 ، 195\r\nمحمّد يار 56\r\nمحمودآباد 102 ، 116 ، 252\r\nمحمود بسخوانى ( پسيخانى ) 171\r\nمحمود خان 162\r\nمحمود خان بارهه 96 ، 113 ، 151\r\nمحمود گجراتى 47 ، 96\r\nمحيى الدين 186\r\nمحيى الدين عبد القادر جيلانى 136\r\nمخدوم الملك 103 ، 105 ، 136 ، 139 ، 140 ، 144 ، 177 ، 182 ، 185 ، 187 ، 189 ، 193 ، 216 ، 217\r\nمدارن 132\r\nمداريه 167\r\nمدرسهء بيگم 43\r\nمدهكر 265\r\nمراد بيگ 70\r\nمرتضى على 115\r\nمرتضى نظام الملك حاكم 226\r\nمزار شاه بهيكن 231\r\nمسعود حسين ميرزا 107 ، 109\r\nمسند عالى - فتو غلام\r\n\r\n","description":"","footnote":"","page_name":" 337 ","page_number":343},
  {"content":"\r\n\r\nمشرف بيگ 204\r\nمشكوة الانوار 139\r\nمشهد 28\r\nمشهدى 65\r\nمصطفى 219\r\nمطلب خان 201\r\nمظفر 96 ، 228 - 233 ، 240 ، 246 ، 250 ، 251 ، 270\r\nمظفر ابن سلطان محمود گجراتى 228\r\nمظفر حسين بن ابراهيم حسين ميرزا 98 ، 150 ، 172 ، 175\r\nمظفر خان 27 ، 41 ، 45 ، 49 ، 53 ، 61 ، 63 ، 64 ، 66 ، 71 ، 76 ، 102 ، 116 ، 125 ، 164 ، 166 ، 185 ، 187 ، 195 ، 196 ، 220\r\nمظفر خان خواجه شمس الدين محمّد خوافى 196\r\nمظفر گجراتى 246 ، 270\r\nمظفر مغول 132\r\nمعبّرنامهء خرد وافر 178\r\nمعجم البلدان 262\r\nمعصوم خان 185\r\nمعصوم خان جونپورى 192\r\nمعصوم خان فرنخودى 192 ، 196 ، 197 ، 200 - 202 ، 208\r\nمعصوم خان كابلى 187 ، 192 ، 196 - 198 ، 203 ، 209 ، 216 ، 225\r\nمعصوم خان كوكهء ميرزا حكيم 184\r\nمعمورآباد 231 ، 232\r\nمعين الدين احمد خان 35 ، 135\r\nمعين الدين احمد خان فرنخودى 104 ، 132 ، 192\r\nمعين الدين چشتى 34 ، 73 ، 76 ، 95 ، 127 ، 137 ، 157 ، 165 ، 172 ، 174 ، 280\r\nمعين واعظ 193\r\nمغول 101\r\nمقبل خان 82\r\nمقبول خان 97\r\nمقرب خان 47 ، 60\r\nمقصود جوهرى ميرزا مظفر حسين 185\r\nمقيم اصفهانى 85\r\nمقيم خان 30 ، 47\r\nمكن‌پور 93\r\nمكّه 9 ، 19 ، 25 ، 27 ، 31 ، 40 ، 41 ، 43 ، 59 ، 129 ، 140 ، 147 ، 174 ، 185 ، 191 ، 198 ، 200 ، 209 ، 216 ، 217 ، 221 ، 233 ، 237 ، 278\r\nملا ابو سعيد 193\r\nملا احمد تته 221 ، 222 ، 237 ، 255 ، 275\r\n\r\n","description":"","footnote":"","page_name":" 338 ","page_number":344},
  {"content":"\r\n\r\nملا احمد رافضى 254\r\nملا الهداد امروهه 192 ، 206 ، 234 ، 240 ، 242\r\nملا الهداد نبوى سلطان‌پورى 206\r\nملا تقى شسترى 282\r\nملا شاه محمّد شاه آبادى 206 ، 262 ، 383\r\nملا شيرى 38 ، 76 ، 138 ، 161 ، 206 ، 215 ، 223 ، 234 ، 244\r\nملا طيب 184 ، 196\r\nملا عالم كابلى 235\r\nملا عبد الشكور گول دار 193\r\nملا عبد الله سلطان‌پورى 15 ، 30\r\nملا عشقى 186\r\nملا عصام الدين ابراهيم اسفراينى 128\r\nملّا مبارك 213\r\nملا مجدى سرهندى 185\r\nملا محمّد معصوم 193\r\nملا محمّد يزدى 145 ، 180 ، 183 ، 192 ، 201\r\nملا محمودى 232\r\nملا مصطفى كاتب لاهورى 275\r\nملتان 91 ، 102 ، 107 - 109 ، 113 ، 151 ، 174 ، 261 ، 270 ، 272 ، 282\r\nملك الشرق 96\r\nملك الشرق گجراتى 97 ، 151\r\nملك ثانى كابلى وزير 203\r\nملك على 204\r\nملك محمّد خان ولد 30\r\nملوك شاه ولد حامد 175\r\nمنتخب التواريخ 5 ، 21 ، 34 ، 44 ، 74 ، 93 ، 121 ، 168 ، 268 ، 274\r\nمندو 35 ، 75\r\nمنصوره ( منصوريه ) 49\r\nمنعم خان 10 ، 27 ، 30 ، 36 ، 37 ، 39 ، 52 ، 54 ، 55 ، 60 ، 92 ، 117 ، 129 ، 131 ، 134 ، 149 ، 157 ، 166\r\nمنقح كشميرى 269\r\nمنكروال 68\r\nمنگن بداؤنى 92\r\nمنگير 197\r\nمنوهر - راى منوهر\r\nمنوهرپور 174\r\nموسى خان فولادى 31\r\nموطّأ 143\r\nمولانا الهداد امروهه - ملّا الهداد امروهه\r\nمولانا شيرى - ملّا شيرى\r\nمولانا عبد القادر 225\r\nمولتان - ملتان\r\nموهنى 77 ، 163 ، 167\r\nموء ميدانه 71\r\n\r\n","description":"","footnote":"","page_name":" 339 ","page_number":345},
  {"content":"\r\n\r\nمهابهارت 178 ، 223 ، 234 ، 279\r\nمهاپاتر باد فروش 53\r\nمهاديو 178\r\nمهامايى 179\r\nمهتر خان 157 ، 159 ، 160 ، 166\r\nمهتر خان سلطانى 76\r\nمهتر سعادت 192 ، 201\r\nمهد علياى سليمه سلطان بيگم 15\r\nمهدى ( عج ) 200\r\nمهدى قاسم خان 13 ، 14 ، 26 ، 28 ، 30 ، 50 ، 57 ، 59 ، 63 ، 85 ، 86 ، 103 ، 203\r\nمهر على بيگ سلدوز 22 ، 23 ، 33 ، 172 ، 173\r\nمهندرى 232\r\nميان‌تان سين 29 ، 184 ، 233\r\nميان حاتم سنبلى 32 ، 199\r\nميان حاتم سنبلى 199\r\nميان‌دوآب 37 ، 94 ، 151 ، 206 ، 234\r\nميان شيخ داود جهنى وال 136 ، 273\r\nميان شيخ عبد الله 272\r\nميان فتح الله شربتى 241\r\nميان‌مان پانىپتى 193\r\nميانه 230\r\nميدنىپور 132\r\nمير ابو اسحاق 196\r\nمير ابو الغيث بخارى 169 ، 212 ، 242 ، 253\r\nمير ابو المظفر 225\r\nمير ادهم 185\r\nميرته 11 ، 34 ، 95 ، 102 ، 174\r\nمير چوپان 25 ، 42\r\nمير حبش 136 ، 177\r\nمير حيدر معمايى 167 ، 184\r\nمير خسرو - خسرو دهلوى\r\nمير خليفه 91 ، 192\r\nميرزا ابراهيم حسين 97 ، 102 ، 107 ، 109 ، 111 ، 172\r\nميرزا ابو القاسم گوساله 132\r\nميرزا الغ بيگ گوركان 72 ، 186\r\nميرزا بيگ قاقشال 225\r\nميرزا جانى 212 ، 250 ، 256 ، 261 ، 270\r\nميرزا جعفر ، آصف خان ثالث 217 ، 219 ، 222\r\nميرزا خان 113 ، 231 ، 232 ، 234\r\nميرزاده على خان 247 ، 257\r\nميرزا رستم بن سلطان حسين ميرزا ابن بهرام ميرزا بن شاه اسماعيل صفوى 270 ، 272 ، 281\r\nميرزا سليمان 10 ، 41 ، 43 ، 50 ، 61 ، 62 ، 138 ، 147 - 150 ، 237 ، 240 ،\r\n\r\n","description":"","footnote":"","page_name":" 340 ","page_number":346},
  {"content":"\r\n\r\n241 ، 247\r\nميرزا شاهرخ 149 ، 186 ، 237 ، 238 ، 243 ، 245 ، 271 ، 272\r\nميرزا شرف الدين حسين 72 ، 100 ، 117 ، 126 ، 196 ، 197\r\nميرزا عبد الرحيم 27\r\nميرزا عزيز الله مشهدى 74\r\nميرزا عزيز كوكه 67 ، 91 ، 97 ، 137 ، 271 ، 140\r\nميرزا على عالم شاهى 133\r\nميرزا عيسى ترخان 91\r\nميرزا غياث الدين على قزوينى 116 ، 217\r\nميرزا فولاد برلاس 187 ، 222\r\nميرزا قندهارى 282\r\nميرزا كامران 39 ، 172\r\nميرزا محمّد حكيم 39 ، 62 ، 125 ، 147 ، 195 ، 203 ، 205 ، 216 ، 237 ، 240 ، 241 ، 243\r\nميرزا محمّد عيسى 64\r\nميرزا محمّد مقيم 169\r\nميرزا محمول 203\r\nميرزا مخدوم 221\r\nميرزا مظفر حسين 174 ، 272 ، 281\r\nميرزا مفلس 129\r\nميرزا مقيم 85\r\nميرزا منوهر - راى منوهر\r\nميرزا ميرك رضوى 65 ، 70 ، 125\r\nميرزا نور الدين محمّد 15\r\nميرزا يوسف خان 66 ، 106 ، 110 ، 120 ، 125 ، 254 ، 257 ، 267 - 269\r\nمير سيد ابو الفضل 170\r\nمير سيد ابو القاسم 170\r\nمير سيد جلال متوكل 77\r\nمير سيد رفيع الدين محدث 196\r\nمير سيد صفالى 170\r\nمير سيد محمّد مكى 16\r\nمير سيد محمّد مير عدل امروهه 151 ، 170\r\nمير سيد نعمت رسولى 20\r\nمير صالح داعى 225\r\nمير صدر جهان - صدر جهان\r\nمير طوغان عهدى 248\r\nمير عبد الاول 171\r\nمير عبد الحى 45\r\nمير عبد الطيف قزوينى 21 ، 26 ، 59 ، 159\r\nمير عدل 153\r\nمير علاء الدوله قزوينى 73\r\nمير غياث الدين الملقب به نقيب خان 21\r\nمير غياث الدين منصور شيرازى 220\r\n\r\n","description":"","footnote":"","page_name":" 341 ","page_number":347},
  {"content":"\r\n\r\nمير فارغى 76\r\nمير فتح الله شيرازى - فتح الله شيرازى\r\nمير قاضى حسين ميبدى 176\r\nمير قريش 245 ، 247\r\nميرك ردايى 164\r\nميرك شاه بن مير جمال الدين محدّث 116\r\nمير كلان محدّث هروى 116\r\nميرك ميرزا غياث 90\r\nمير گيسو 41 ، 92 ، 128\r\nمير محسن رضوى 117\r\nمير محمّد امين 264\r\nمير محمّد خان 63\r\nمير محمّد خان اتكه 37\r\nمير محمد خان كلان 95 ، 113\r\nمير محمّد معصوم بكرى 228 ، 261\r\nمير محمّد منشى 37\r\nمير مرتضى 239 ، 251\r\nمير مرتضى شريفى شيرازى 69\r\nمير معز الملك 55 ، 56 ، 57 ، 58 ، 192 ، 201\r\nمير منشى اشرف خان 10 ، 11\r\nمير منير 264\r\nمير نظام 186\r\nمير نظام الدين احمد 269\r\nمير هاشم 225\r\nمير يعقوب كشميرى - يعقوب صيرفى كشميرى\r\nميوات 26\r\nمؤيد بيگ 18 ، 167\r\nن نادوت 232\r\nنارنول 41 ، 74 ، 102 ، 127 ، 174\r\nناصر خسرو 200 ، 218\r\nناگور 22 ، 26 ، 27 ، 31 ، 41 ، 74 ، 91 ، 95 ، 98 ، 102 ، 118 ، 136\r\nنالچه 48\r\nنامهء خردافزا 126\r\nناودت 250\r\nناهيد بيگم 91\r\nنجات الرشيد 143\r\nندربار 173 ، 231 ، 252\r\nنراين داس 167\r\nنرسنگه 68\r\nنرور 46 ، 48 ، 51 ، 52 ، 265\r\nنرهن 53 ، 54 ، 55 ، 58\r\nنزهة الارواح 179\r\nنصاب 213\r\nنصيبين 222\r\nنصير 231 ، 233\r\n\r\n","description":"","footnote":"","page_name":" 342 ","page_number":348},
  {"content":"\r\n\r\nنظام التواريخ 5\r\nنظام الدين احمد 70 ، 99 ، 205 ، 207 ، 209 ، 222 ، 225 ، 228 - 232 ، 234 ، 238 ، 240 ، 251 - 253 ، 257 ، 260 ، 261 ، 263 ، 266 ، 277 ، 278\r\nنظام الدين انبيتهى وال 112\r\nنظام الملك 239\r\nنظام بدخشى 10\r\nنظر بهادر 68 ، 71 ، 132\r\nنظربى ( بيگ ) 246\r\nنفحات الانس 182\r\nنقيب خان 21 ، 34 ، 121 ، 140 ، 143 ، 157 ، 158 ، 222 ، 223 ، 277 ، 279\r\nنگرچين 48 ، 49 ، 59 ، 63\r\nنگركوت 9 ، 106 ، 108 ، 110 ، 249\r\nنل و دمن 277\r\nنندنه 175\r\nنوارى 230\r\nنور الدين قرارى 145 ، 196\r\nنور الدين محمّد ميرزا 146\r\nنوراهى 103\r\nنورنگ خان 112 ، 116 ، 231\r\nنوسارى 181\r\nنهتنور 64\r\nنهج البلاغه 45\r\nنهرواله 229\r\nنيابت 208\r\nنيابت خان 192 ، 201\r\nنيلاب 50 ، 147 ، 204 ، 205 ، 237\r\nنيم كهار 52\r\nو وجرايل 86\r\nوجيه الملك 96\r\nوحدت على 271\r\nوزيرپور ماندل‌گره 71\r\nوزير خان 61 ، 64 ، 113 ، 114 ، 116 ، 172 ، 173 ، 200 - 203\r\nوزير خان جميل 196\r\nولى بيگ 9 ، 28 - 30\r\nولى بيگ ذو القدر 26\r\nولىنعمت بيگم 61 ، 147\r\nه هاشم خان نيشابورى 201\r\nهاشمى قندهار 28 ، 29\r\nهانديه 35\r\nهانسى 175\r\nهتياپول 76\r\nهتيه 46\r\nهدايه 141\r\nهراول 47 ، 56 ، 66 ، 67 ، 95 ، 101 ،\r\n\r\n","description":"","footnote":"","page_name":" 343 ","page_number":349},
  {"content":"\r\n\r\n114 ، 133 ، 159 ، 160 ، 169 ، 261\r\nهرى 254\r\nهزار شعاع 234\r\nهزاره 39\r\nهمايون شاه 5 ، 39\r\nهمايون فرملى - محمد عمايون 197\r\nهمايون قلى - همايون فرملى همايون قلى خان - همايون فرملى هم‌زبان 98 ، 99\r\nهند ( هندوستان ) 4 ، 5 ، 10 ، 11 ، 19 - 21 ، 23 ، 24 ، 26 ، 31 ، 34 ، 36 ، 38 - 40 ، 46 ، 48 ، 49 ، 51 ، 52 ، 58 ، 61 - 63 ، 65 ، 73 ، 77 ، 93 ، 95 ، 100 ، 107 ، 117 ، 123 ، 128 ، 141 ، 146 ، 147 ، 152 ، 164 ، 167 ، 170 ، 176 ، 179 ، 181 ، 184 ، 188 ، 191 ، 203 ، 211 ، 221 ، 223 ، 235 ، 227 ، 237 ، 239 ، 243 ، 247 ، 248 ، 260 ، 263 ، 265 ، 266 ، 269 ، 273 ، 276 ، 277 ، 279 ، 280 ، 283\r\nهندو 77 ، 157\r\nهندو بيگ مغول 21\r\nهندوستانى 243\r\nهندوكش 62\r\nهندون 168\r\nهنديه 251 ، 281 ، 282\r\nهنسو 119\r\nهواى 12\r\nهودل 10\r\nهوشنگ غورى 46\r\nهيراپور 268\r\nهيرانند 68\r\nهيمون ( هيموى ) بقّال 10 - 13\r\nى يادگار كل 267\r\nيار محمّد 219 ، 262 ، 265\r\nيثرب 218\r\nيحيىپور 120\r\nيزيدى - ملّا محمّد يزدى\r\nيعقوب 246 ، 258\r\nيعقوب صيرفى كشميرى 85\r\nيوسف 239 ، 246\r\nيوسف خان كشميرى 246\r\nيوسف زئى 249 ، 254 ، 259\r\nيوسف محمّد خان 28 ، 53\r\n\r\n","description":"","footnote":"","page_name":" 344 ","page_number":350},
  {"content":"\r\n . \r\n","description":"","footnote":"","page_name":" 345 ","page_number":351},
  {"content":"\r\n . \r\n\r\n","description":"","footnote":"","page_name":" 346 ","page_number":352}
  ]