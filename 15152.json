[
  {"content":"\r\n . \r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nالهى نامه\r\nاستاد حسن زاده آملى\r\nمركز نشر فرهنگى رجاء\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nالهى نامه\r\nاستاد حسن حسن زاده آملى\r\nمركز نشر فرهنگى رجاء\r\nتيراژ 6000\r\nليتوگرافى : الوان\r\nچاپ وصحافى : پژمان\r\nچاپ دوم : 1364\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nهو\r\nالهى نامه ، كلماتى چند است كه از سنوات هزار وسيصدونود تا نود چهار هجرى بقلم اين كمترين حسن حسن زاده آملى ، به اقتضاى تبدل بال و تحول حال ، بر رشته نوشته در آمده است ، لذا در تلقى آن تثبت لازم است كه در واقع تنافى ، منتفى است . طبعم بطبع آن راغب نبود كه نشر آن را چه سود ، جز اين كه با تصويب وابرام اصدقاء - فاضل مركز نشر فرهنگى رجاء - زادهم الله تعالى رجاء - از ساحت قدس قرآن مجيد به صورت استخاره استجازه نموده ام ، بجواب او اجازت اين كريمه مباركه تشرف يافته ام : وفى نسختها هدى ورحمة للذين هم لربهم يرهبون ( اعراف 155 )\r\nبه رجاء واثق اينكه بعضى از نفوس مستعده را مفيد افتد ، جمع بر نشر آن صورت گرفت ، والسلام .\r\nقم - حسن حسن زاده آملى - تاسوعاى 1404 ه‍ ق = 23 / 7 1362 ه‍ ش\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\n[ متن 
  ]\r\n الهى يا الهى يا الهى * نباشد جز توام پشت و پناهى\r\nمنم يك ذرّه از ارض و سمايت * منم يك جلوه از نور و بهايت\r\nمنم يك قطره از درياى جودت * منم يك لمحه از شمس وجودت\r\nمنم يك نكته از غيب و شهودت * منم يك شمه از فيض نمودت\r\nمنم يك نقطه از علم عنايى * منم يك صورت رسم خدايى\r\nمنم هم بوته‌اى از بوستانت * منم هم در عداد دوستانت\r\nمنم هم نقشى از ايوان حسنت * منم هم شمعى از ديوان حسنت\r\nمنم دل‌داده‌ى روى نكويت * منم شيداى حسن ذات و خويت\r\nدل من در ميان اصبعينت * نمود من بود از علم و عينت\r\nز لطف تو دگر نبود فنايم * براى تا ابد باشد بقايم\r\nعطا كردى ز الطاف خدايى * مرا اين منصب فقر و گدايى\r\nدل من شد چو يك زنبورخانه * ز بس از داغ تو دارد نشانه\r\nچه شيرين است داغت كآتشين است * فداى تو شوم كه داغت اين است\r\nبيامد رائد موى سفيدم * كه از سوى توام داده نويدم\r\nكزين زندان‌سراى تنگ و تاريك * زمان ارتحالت گشت نزديك\r\nبه قدر معرفت كردم عبادت * كه علم تو دهد بهتر شهادت\r\nبه وفق اقتضاى عين ثابت * زمين شوره نبود مثل نابت\r\nچه بتوان گفت در كار خدايى * ندارد كار او چون و چرايى\r\nچو ذاتش فعل او حق مبين است * و لا يسأل عمّا يفعل اين است\r\nخداوندا دل ديوانه‌ام ده * بصحراى غمت كاشانه‌ام ده\r\nمرا محو جمال خويش فرماى * دمادم جلوه‌هايت بيش فرماى\r\nبذات و خوى خود محشور ميدار * ز زرق و برق دنيا دور ميدار\r\nچه خوش از لطف خاص كردگارى * به اميدش رسد اميدوارى \r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n بِسْمِ اللَّهِ الرَّحْمنِ الرَّحِيمِ  الهى به حق خودت حضورم ده و از جمال آفتاب آفرينت نورم ده .\r\nالهى راز دل را نهفتن دشوار است و گفتن دشوارتر .\r\nالهى يا من يعفو عن الكثير و يعطى الكثير بالقليل از زحمت كثرتم وا رهان و رحمت وحدتم ده .\r\nالهى ساليانى مىپنداشتم كه ما حافظ دين توايم استغفرك اللهم در اين ليلة الرغائب هزار و سيصد و نود فهميدم كه دين تو حافظ ما است احمدك اللهم .\r\nالهى چگونه خاموش باشم كه دل در جوش و خروش است و چگونه سخن گويم كه خرد\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nمدهوش و بيهوش است .\r\nالهى ما همه بيچاره‌ايم و تنها تو چاره‌اى و ما همه هيچكاره‌ايم و تنها تو كاره‌اى .\r\nالهى از پاى تا فرقم در نور تو غرقم يا  نُورُ السَّماواتِ وَ الْأَرْضِ  انعمت فزد .\r\nالهى شأن اين كلمهء كوچك كه به اين علو و عظمت است پس يا على يا عظيم شأن متكلم اينهمه كلمات شگفت لا تتناهى چون خواهد بود .\r\nالهى واى بر من اگر دانشم رهزنم شود و كتابم حجابم .\r\nالهى چون تو حاضرى چه جويم و چون تو ناظرى چه گويم .\r\nالهى چگونه گويم نشناختمت كه شناختمت و چگونه گويم شناختمت كه نشناختمت\r\nالهى چون عوامل طاحونه چشم بسته و تن خسته‌ام راه بسيار ميروم و مسافتى نمىپيمايم واى من\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nاگر دستم نگيرى و رهاييم ندهى .\r\nالهى خودت آگاهى كه درياى دلم را جزر و مدّ است يا باسط بسطم ده و يا قابض قبضم كن .\r\nالهى دست باادب دراز است و پاى بىادب ، يا باسط اليدين بالرحمة خذبيدى\r\nالهى بسيار كسانى دعوى بندگى كرده‌اند و دم از ترك دنيا زده‌اند ، تا دنيا بديشان روى آورد جز وى همه را پشت پا زده‌اند اين بنده در معرض امتحان در نيامده شرمسار است به حق خودت ثبت قلبى على دينك .\r\nالهى ناتوانم و در را هم و گردنه‌هاى سخت در پيش است و رهزنهاى بسيار در كمين و بار گران بر دوش يا هادى   اهْدِنَا الصِّراطَ الْمُسْتَقِيمَ صِراطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَ لَا الضَّالِّينَ .  \r\nالهى از روى آفتاب و ماه و ستارگان شرمنده‌ام از انس و جان شرمنده‌ام حتى از روى شيطان شرمنده‌ام كه همه در كار خود استوارند و اين سست‌عهد ناپايدار .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nالهى رجب بگذشت و ما از خود نگذشتيم و تو از ما بگذر .\r\nالهى عاقبت چه خواهد شد و با ابد چه بايد كرد .\r\nالهى عارفان گويند عرّفنى نفسك ، اين جاهل گويد عرّفنى نفسى .\r\nالهى اهل ادب گويند به صدرم تصرفى بفرما اين بىادب گويد بر بطنم دست تصرفى نه .\r\nالهى در را هم ، اگر درباره‌ام گويى لم نجد له عزما چه كنم .\r\nالهى آزمودم تا شكم دائر است دل بائر است يا من يحيى الارض الميتة دل دائرم ده .\r\nالهى همه گويند خدا كو حسن گويد جز خدا كو .\r\nالهى همه از تو دوا خواهند و حسن از تو درد\r\nالهى آن خواهم كه هيچ نخواهم .\r\nالهى اگر تقسيم شود به من بيش از اين كه دادى\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nنميرسد فلك الحمد\r\nالهى ما را ياراى ديدن خورشيد نيست ، دم از ديدار خورشيد آفرين چون زنيم .\r\nالهى همه گويند بده حسن گويد بگير .\r\nالهى همه سر آسوده خواهند و حسن دل‌آسوده .\r\nالهى همه آرامش خواهند و حسن بىتابى ، همه سامان خواهند و حسن بىسامانى .\r\nالهى چون در تو مىنگرم از آنچه خوانده‌ام شرم دارم .\r\nالهى از من برهان توحيد خواهند و من دليل تكثير .\r\nالهى از من پرسند توحيد يعنى چه حسن گويد تكثير يعنى چه .\r\nالهى از نماز و روزه‌ام توبه كردم به حق اهل نماز و روزه‌ات توبه اين نااهل را بپذير .\r\nالهى بفضلت سينهء بىكينه‌ام دادى بجودت شرح صدرم عطا بفرما .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nالهى عقل گويد الحذر الحذر ، عشق گويد العجل العجل آن گويد دور باش و اين گويد زود باش .\r\nالهى ضعيف ظلوم و جهول كجا و واحد قهار كجا .\r\nالهى آنكه از خوردن و خوابيدن شرم دارد از ديگر امور چه گويد .\r\nالهى اگرچه درويشم ولى داراتر از من كيست كه تو دارايى منى .\r\nالهى در ذات خودم متحيرم تا چه رسد در ذات تو .\r\nالهى نعمت سكوتم را ببركت  وَ اللَّهُ يُضاعِفُ لِمَنْ يَشاءُ  اضعاف مضاعفه گردان .\r\nالهى بلطفت دنيا را از من گرفته‌اى بكرمت آخرت را هم از من بگير .\r\nالهى روزم را چو شبم روحانى گردان و شبم را چون روز نورانى .\r\nالهى حسنم كردى احسنم گردان .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nالهى دندان دادى نان دادى ، جان دادى جانان بده .\r\nالهى همه از گناه توبه مىكنند و حسن را از خودش توبه ده .\r\nالهى گويند كه بعد سوز و گداز آورد حسن را بقرب سوز و گداز ده .\r\nالهى خودت گفته‌اى و لا تيأ سوامن روح الله نااميد چون باشم .\r\nالهى انگشترى سليمانيم دادى انگشت سليمانيم ده .\r\nالهى سرمايهء كسبم دادى توفيق كسبم ده .\r\nالهى اگر ستار العيوب نبودى ما از رسوايى چه مىكرديم .\r\nالهى من الله الله گويم اگرچه لا إله الا الله گويم .\r\nالهى مست تو را حدّ نيست ولى ديوانه‌ات سنگ بسيار خورد ، حسن مست و ديوانه تست .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nالهى ذوق مناجات كجا و شوق كرامات كجا .\r\nالهى علمم موجب ازدياد جهلم شد يا علم محض و نور مطلق بر جهلم بيفزا .\r\nالهى اثر و صنع توام چگونه به خود نبالم .\r\nالهى دو وجود ندارد و يكى را قرب و بعد نبود .\r\nالهى هر چه بيشتر دانستم نادانتر شدم بر نادانيم بيفزا .\r\nالهى تا كعبهء وصلت فرسنگها است و در راه خرسنگها و اين لنگ بمراتب كمتر از خرچنگ است ؛ خرچنگ را گفتند بكجا ميروى گفت به چين و ماچين گفتند با اين راه و روش تو .\r\nالهى دل‌دادهء معنى را از لفظ چه خبر و شيفته مسمّى را از اسم چه اثر .\r\nالهى كلمات و كلامت كه اينقدر شيرين و دلنشين‌اند خودت چونى .\r\nالهى اگر از من پرسند كيستى چه گويم .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nالهى هر چه بيشتر فكر مىكنم دور تر ميشوم .\r\nالهى گروهى كوكو گويند و حسن هوهو .\r\nالهى از گفتن يا شرم دارم .\r\nالهى داغ دل را نه زبان تواند تقرير كند و نه قلم يا رد بتحرير رساند الحمد لله كه دلدار به ناگفته و نانوشته آگاه است .\r\nالهى محبت والد به ولد بيش از محبت ولد به والد است كه آن اثر است نه اين با اينكه إعداد است و عليت و معلوليت نيست پس محبت تو بما كه علت مطلق مايى تا چه اندازه است ، يحبّهم كجا و يحبّونهم كجا ؟ !\r\nالهى از كودكان چيزها آموختم لا جرم كودكى پيش گرفتم .\r\nالهى چون است كه چشيده‌ها خاموشند و نچشيده‌ها در خروشند .\r\nالهى از شياطين جنّ بريدن دشوار نيست با شياطين انس چه بايد كرد .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nالهى خوشدلم كه از درد مينالم كه هر دردى را درمانى نهاده‌اى .\r\nالهى در خلقت شيطان كه آنهمه فوائد و مصالح است در خلقت ملك چه‌ها باشد .\r\nالهى ديده را بتماشاى جمال خيره كرده‌اى ، دل را بديدار ذو الجمال خيره گردان .\r\nالهى خنك آنكس كه وقف تو شد .\r\nالهى شكرت كه دولت صبرم دادى تا بملكت فقرم رساندى .\r\nالهى شكرت كه از تقليد رستم و به تحقيق پيوستم .\r\nالهى تو پاك آفريده‌اى ما آلوده كرده‌ايم .\r\nالهى پيشانى بر خاك نهادن آسان است دل از خاك برداشتن دشوار است .\r\nالهى ظاهر ما اگر عنوان باطن ما نباشد در يوم تبلى السرائر چه كنيم .\r\nالهى شكرت كه كور بينا و كر شنوا و گنگ گويايم .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nالهى درويشان بىسروپايت در كنج خلوت بىرنج پا ، سير آفاق عوالم كنند كه دولتمندانرا گامى ميسّر نيست .\r\nالهى اگر گلم و يا خارم از آن بوستان يارم .\r\nالهى انسان ضعيف كجا و حمل قول ثقيل كجا .\r\nالهى چگونه دعوى بندگى كنم كه پرندگان از من ميرمند و ددان رامم نيستند .\r\nالهى گرگ و پلنگ را رام توان كرد با نفس سركش چه بايد كرد .\r\nالهى چگونه ما را مراقبت نباشد كه تو رقيبى و چگونه ما را محاسبت نبود كه تو حسيبى .\r\nالهى حلقهء گوش من آن درّ ثمين انا بدّك اللازم يا موسى .\r\nالهى علف هرزه را وجين توان كرد ولى از تخم جرجير ، خس نرويد .\r\nالهى حق محمّد و آل محمّد بر ما عظيم است اللّهم صل على محمّد و آل محمد .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nالهى نهر بحر نگردد ولى تواند با وى پيوندد و جدولى از او گردد .\r\nالهى چون در تو مينگرم رعشه بر من مستولى مىشود پشه با باد صرصر چه كند .\r\nالهى ديده از ديدار جمال لذت ميبرد و دل از لقاى ذو الجمال .\r\nالهى انسانرا قسطاس مستقيم آفريده‌اى افسوس كه ما در ميزان طغيان كرده‌ايم .\r\nالهى شكرت كه نعمت صفت ايثارم بخشيدى .\r\nالهى نعمت ارشادم عطا فرموده‌اى توفيق شكر آن را هم مرحمت بفرما .\r\nالهى عروج بملكوت بدون خروج از ناسوت چگونه ميسّر گردد يا من بيده ملكوت كل شىء خذ بيدى .\r\nالهى بسوى تو آمدم به حق خودت مرا به من برمگردان .\r\nالهى اگر بخواهم شرمسارم و اگر نخواهم گرفتار .\r\nالهى ظاهر كه اينقدر زيبا است باطن چگونه است .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nالهى آخر خودت را در حق ما اول بفرما كه آخرين شفاعت را ارحم الراحمين فرمايد .\r\nالهى دل بىحضور چشم بىنور است نه اين صورت ببيند و نه آن معنى .\r\nالهى فرزانه‌تر از ديوانهء تو كيست .\r\nالهى دولت فقرم را مزيد گردان .\r\nالهى شكرت كه فهميدم كه نفهميدم .\r\nالهى گريه زبان كودك بىزبان است آنچه خواهد از گريه تحصيل مىكند از كودكى راه كسب را بما ياد داده‌اى قابل كاهل را از كامل مكمّل چه حاصل .\r\nالهى شك شوريده جهانى را ميشوراند اين شوخ ديده را شوريده‌تر كن .\r\nنبودم و خلعت وجودم بخشيده‌اى ، خفته بودم و نعمت بيداريم عطا كرده‌اى ، تشنه بودم و آب حيوتم چشانده‌اى ، متفرق بودم و كسوت جمعم پوشانده‌اى ، توفيق دوام در صلوتم هم\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nمرحمت بفرما كه الذين هم على صلوتهم دائمون كامروا هستند .\r\nالهى مصلّى كجا و مناجى كجا تالى فرقان كجا و اهل قرآن كجا خنك آنكه مصلّى مناجى و تالى فرقان و اهل قرآنست .\r\nالهى عارف را با عرفان چه كار عاشق معشوق بيند نه اين و آن .\r\nالهى توانگرانرا به ديدن خانه خوانده‌اى و درويشانرا بديدار خداوند خانه آنان سنگ و گل دارند و اينان جان و دل آنان سرگرم در صورتند و اينان محو در معنى خوشا آن توانگرى كه درويش است .\r\nالهى قيس عامرى را ليلى مجنون كرد و حسن آملى را ليلى آفرين اين آفريننده ديد و آن آفريننده را در آفريده بر ديوانگان آفرين .\r\nالهى اگر عنايت تو دست ما را نگيرد از چهل‌ها چلّه ما هم كارى بر نيايد .\r\nالهى خوشا آنان كه همواره بر بساط قرب تو\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nآرميده‌اند .\r\nالهى شكرت كه اين تهيدست پابست تو شد .\r\nالهى خوشا آنان كه در جوانى شكسته شدند كه پيرى خود شكستگى است .\r\nالهى عقل و عشق سنگ و شيشه‌اند عاشقان از عاقلان نالند نه از جاهلان .\r\nالهى اگر كودكان سرگرم بازيند مگر كلانسالان در چه كارند .\r\nالهى شكرت كه پير ناشده استغفار كردم كه استغفار پير استهزاء را ماند .\r\nالهى آنكه ترا دوست دارد چگونه با خلقت مهربان نيست .\r\nالهى كى شريك دارد تا تو را شريك باشد .\r\nالهى من واحد بىشريكم چگونه ترا شريك باشد .\r\nالهى خوشا آندم كه در تو گمم .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nالهى از من و تو گفتن شرم دارم انت انت .\r\nالهى نه خاموش ميتوان بود و نه گويا در خاموشى چه كنيم در گفتن چه گوييم .\r\nالهى دل بسوى كعبه داشتن چه سودى دهد آنكه را دل بسوى خداوند كعبه ندارد\r\nالهى عبادت ما قرب نياورده بعد آورده است كه   فَوَيْلٌ لِلْمُصَلِّينَ الَّذِينَ هُمْ عَنْ صَلاتِهِمْ ساهُونَ .  \r\nالهى كامم را به حلاوت تلاوت كلامت شيرين بدار .\r\nالهى فتح قلب به ضم عين است ، نصب عينم مرفوع غضوا ابصاركم ترون العجائب .\r\nالهى قول و فعل قائل و فاعلند در لباس ديگر كه  كُلٌّ يَعْمَلُ عَلى شاكِلَتِهِ  در كتاب تدوين و تكوين جز مصنف آن كيست .\r\nالهى از خواندن نماز شرم دارم و از نخواندن آن شرم بيشتر .\r\nالهى اين آفريده كه بدين پايه مهربان است\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nآفرينندهء وى در چه پايه است .\r\nالهى خفتگانرا نعمت بيدارى ده و بيدارانرا توفيق شب‌زنده‌دارى و گريه و زارى .\r\nالهى جز اين نميشد با كه درآويزيم .\r\nالهى تو خود گواهى كه اينسخنان از بىتابى است بر ما متاب .\r\nالهى چه رسوايى از اين بيشتر كه گدا از گدايان گدايى كند .\r\nالهى جنّ گفتند    سَمِعْنا قُرْآناً عَجَباً يَهْدِي إِلَى الرُّشْدِ فَآمَنَّا بِهِ    واى بر انسى كه از جنّ كمتر است .\r\nالهى واى بر من اگر دلى از من برنجد .\r\nالهى ايكاش الفاظى جز اسماء عليا و صفات حسنايت نبود كه از الوان الفاظ چه رنگها گرفته‌ايم .\r\nالهى من كيستم و اطوار خلقتم چيست .\r\nالهى همه از مردن ميترسند و حسن از زيستن كه\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nاين كاشتن است و آن درويدن  كُلَّما رُزِقُوا مِنْها مِنْ ثَمَرَةٍ رِزْقاً قالُوا هذَا الَّذِي رُزِقْنا مِنْ قَبْلُ وَ أُتُوا بِهِ مُتَشابِهاً  ، و الدنيا مزرعة الآخرة ،  جَزاءً وِفاقاً . \r\nالهى توفيق امتثال آن رؤياى شيرين يا حسن خذ الكتاب بقوة مرحمت بفرما .\r\nالهى غذا بكردار و گفتار رنگ و بو مىدهد واى بر آنكه دهنش مزبله است .\r\nالهى عبادت بىمعرفت خروارى بخردلى  فَلا نُقِيمُ لَهُمْ يَوْمَ الْقِيامَةِ وَزْناً  خرّم آنكه  ثَقُلَتْ مَوازِينُهُ . \r\nالهى ميوه در طول هسّهء خود است و جزا در طول عمل بلكه نفس عمل  يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ  خوشا آنكه روضة من رياض الجنة است .\r\nالهى در بسته نيست ما دست و پا بسته‌ايم .\r\nالهى در جواب خطاب  يا أَيُّهَا الَّذِينَ آمَنُوا  لبيك بگويم مايهء شرمندگى است ، نگويم دور از وظيفهء بندگى .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nالهى امروز هم چون  الْيَوْمَ نَخْتِمُ عَلى أَفْواهِهِمْ  كه  لا يُسْئَلُ عَمَّا يَفْعَلُ وَ هُمْ يُسْئَلُونَ . \r\nالهى دل‌خوشم كه آلهى گويم .\r\nالهى دل به جمال مطلق داده‌ايم هرچه باداباد .\r\nالهى كيست كه موفق به زيارت جمال دل‌آرايت شد و شيدايت نشد .\r\nالهى كى الله گفت و لبيك نشنيد .\r\nالهى حرفهايم اگر مشوّش است از ديوانه پراكنده خوش است .\r\nالهى گل دماغ را معطر كند و گندنا دهن را ابخر با اينكه كاشتهء ديگرانند و خارج از ذات ما پس آنچه در خود كاشته‌ايم با ما چه خواهد كرد .\r\nالهى عمرى كوكو مىگفتم و حالا هوهو مىگويم .\r\nالهى پيش از تشنگى آب از چشمه‌سار مىجوشد و تشنهء تشنه است و پيش از گرسنگى گندم از كشتزار ميرويد و گرسنهء گرسنه است عشق\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nاست كه در همه ساريست بلكه يكسره جز عشق نيست .\r\nالهى خوابهاى ما را تبديل به بيدارى بفرما .\r\nالهى آنكه سحر ندارد از خود خبر ندارد .\r\nالهى ذلت و لذت قريب هم بلكه قرين همند كه  فَإِنَّ مَعَ الْعُسْرِ يُسْراً  راهرو در رنج تن گنج روان يابد و در اين بار گران بار گران .\r\nالهى آنكه عالم است عامل است اين خفته صنعتگر است نه دانشور .\r\nالهى آنكه سرمايه دارد و از آن بهره نمىبرد از گدا گرفتارتر و بيچاره‌تر است .\r\nالهى شكرت كه در لباس دوستانت هستم ، مرا در عداد دوستانت بدار .\r\nالهى در صورت انبيايم داشتى در سيرت آنانم هم بدار .\r\nالهى عاشق را ترك ما سواى معشوق عين فرض است كه يك دل و دو معشوق كذب محض\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nاست .\r\nالهى در  إِيَّاكَ نَسْتَعِينُ  صادقم و در  إِيَّاكَ نَعْبُدُ  كاذب نيستم .\r\nالهى كريمه  اللَّهُ يَتَوَفَّى الْأَنْفُسَ حِينَ مَوْتِها وَ الَّتِي لَمْ تَمُتْ فِي مَنامِها  خواب را شيرين مىكند و مرگ را شيرين‌تر .\r\nالهى شب‌پره را در شب پرواز باشد و حسن را نباشد .\r\nالهى هرچه پيش آمد خوش آمد كه مهمان سفرهء توايم .\r\nالهى تن خوش است كه براى يكتا دوتا بود و جان خوش است كه از دوتا يكتا بود .\r\nالهى اگر خدا خدا نكنيم چه كنيم و اگر ترك ما سوا نكنيم چه كنيم ؟\r\nالهى در شگفتم از كسى كه غصه خودش را نميخورد و غصّهء روزيش را مىخورد .\r\nالهى فرزانگان گنگ شدند ديوانگان چه بگويند .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nالهى اسمى جز بىاسمى برايم مباد .\r\nالهى چرا بگريم كه تو را دارم و چرا نگريم كه منم .\r\nالهى در اينجهان پر هياهو چرا من هوهو نكنم .\r\nالهى بر سر نوح نجىّ چه آوردند كه تا رب لا تذر گفت ؟ !  سَلامٌ عَلى نُوحٍ فِي الْعالَمِينَ  .\r\nالهى كودكان كتابى بوعدهء گرد و بكمال رسند و بزرگان كودك‌مآب بوعدهء مينو .\r\nالهى خوشا به حال عالين كه جز تو نديدند و ندانند .\r\nالهى حرم بر نامحرم حرام است محرم چرا محروم باشد .\r\nالهى به امروز و فردا نه كار امروز رسيده شد نه فردا چه كنيم با كل يأتيه يوم القيمة فردا\r\nالهى بدان بر ما حق بسيار دارند تا چه رسد بخوبان .\r\nالهى جهان زندان رندان است و جهانبان بهشت آنان ما را با رندان بدار .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nالهى قاسم كه تويى كسى محروم و مغبون نيست .\r\nالهى با ددان بتوان بسر بردن با دونان چه بايد كرد .\r\nالهى چه عذابى از حجاب سخت‌تر است به حق خودت از جهنم حجابم وارهان .\r\nالهى توبه از گناه آسان است توفيق ده كه از عبادتمان توبه كنيم .\r\nالهى حسن آملى مالامال آمال بود در راه يك امل همه را پايمال كرد يا منتهى امل الآملين ديگر خود دانى .\r\nالهى شكرت كه مىگويم شكرت .\r\nالهى اگر آخرم مثل اوّلم باشد بدا به اول و آخرم .\r\nالهى خلقى در ناسوت متوغلّند و جمعى بمثال ملتذّند و قليلى در ملكوت مبهوت ، سبحانك ما اعظم خلقك و امرك ؟ !\r\nالهى از نام بردن انبياء و ملائكه شرم دارم كه با كدام زبان ؛ با نام تو چه كنم كه فرموده‌اى عظّم اسمائى ، و با تلاوت كتاب تو چه كه\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n لا يَمَسُّهُ إِلَّا الْمُطَهَّرُونَ . \r\nالهى لو لا الشيطان لبطل التكليف سبحانك ما احسن صنعك .\r\nالهى شكرت كه پريشانى بمقام يقين رسيده است .\r\nالهى شكرت كه از تنهايى و خلوت لذت ميبرم چه تنها از خلوت وحشت دارد .\r\nالهى بكبريائيت سوگند كه از ثياب فقر فخر دارم و از فاخر شرم كه در آن هم رنگ بينواى دل شكسته‌ام و در اين بيم دل‌شكستن است چه كنم كه در اين اوان بىاساس لو لا اللباس لا لتبس الامر على اكثر الناس .\r\nالهى لذت گرسنگى را در كامم بركت ده .\r\nالهى حشر با عالم خيال كه اينقدر لذيذ است حشر با عالم عقل چه خواهد بود .\r\nالهى آمدم ردّم مكن ، آتشينم كرده‌اى سردم مكن .\r\nالهى اگر تا قيامت براى يك صغيره استغفار كنم از شرمندگى تقصير بندگى بدر نخواهم شد .\r\nالهى سخن در عفو و رحمتت نيست گيرم كه تو\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nبخشيم من از شرمندگى چه كنم تو خود گواهى كه از استغفار شرم دارم .\r\nالهى استغفار خواستن غفران تست با خاطره گناه چه كنيم .\r\nالهى چه بايد كرد كه گناه فراموش شود و گرنه با ياد گناه اگر برانى شرمنده و اگر نوازى شرمنده‌ترم .\r\nالهى ديگر از بهشت لذت نتوانم برد چه عفو احسان در ازاى جرم و عصيان انفعال بيشتر آورد مگر جنت لقاء نصيب شود كه در حضور تام جز تو فراموش شود .\r\nالهى ماه مبارك ( 1390 ه ق ) را حرام كردم كه نه قدر روزه را دانستم و نه قدر قدر را ، نه قرآن خواندم و نه سحر داشتم و نه سهر ، در ليلة الجوائز جز شرمسارى چه مىبرم خوشا به حال صائم كه له فرحتان حين يفطر و حين يلقى ربه ، بدا بحالم كه لى حزنتان ، بارآلها آهم جهنم‌سوز است .\r\nالهى واى بر آنكه در شب قدر فرشته بر او فرود نيامده\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nبا ديو همدم و همنشين گردد .\r\nالهى يقينم را زياد گردان و اضطرابم را به اطمينان مبدّل كن و آنى را در آخر خواهى كنى در اوّل كن كه شفاعت آخرين از آن ارحم الراحمين است .\r\nالهى دل‌خوش بودم كه گاهى گريه سوزناك داشتم و دانه‌هاى اشك آتشين ميريختم ولى اين فيض هم از من بريده شد كه بيم زوال بصر است و امور مهمى كه در آنها امتثال فرمان تو است در نظر ، ولى بارآلها عاشق نگريد چه كند و بنده فرمان نبرد چه كند .\r\nالهى مرا در سايهء خاتم صلى الله عليه و آله و سلم داشتى كه تو را يابم و بندگانت را دريابم شكر اين موهبت چگونه گذارم بارآلها ناپاك را بسويت بار نيست و با بندگانت كار نيست دستم را بدار تا در را هم استوار باشم .\r\nالهى دهن آلوده را با كتابت چكار كه  لا يَمَسُّهُ إِلَّا الْمُطَهَّرُونَ  واى بر آن مرشدى كه دهنش پليد\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nاست چه آن نارشيد خود شيطان مريد است ، اگر در آشكار با يزيد است در پنهان با يزيد است .\r\nالهى حشر و صحبت با خيالات نوعى از ماليخوليا است . كه الجنون فنون بحرمت عوالم عقول از آنم برهان و به اينم برسان كه اين حضور نور دهد و آن صحبت ظلمت .\r\nالهى چگونه شور و نوايم نباشد كه از آنچه در كامم ريختى اگر كوه دماوند از آن لب تر كند پاى كوبان سر از پا نشناسد و دست‌افشان از دست برود .\r\nالهى اگر علم رهزن شود عاصم جز تو كيست .\r\nالهى اگر دانشمند رهزن شود از هر اهريمنى بدتر است كه دزد با چراغ است .\r\nالهى حاصل يك عمر درس و بحثم اين شد كه جهانرا جهانبانى است و انسان را سروسامانى .\r\nالهى اى آشنايم تو خود دانى كه بيگانه‌ام بيگانه‌ترم\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nكن خوشا به حال مؤمن كه غريب است .\r\nالهى در اين شب دوشنبه سلخ شهر الله المبارك هزار و سيصد و نود هجرى قمرى با كسب اجازه از حضور انور شما نام كشور پهناور هستى را عشق‌آباد گذاشتم .\r\nالهى ستاره‌شناس شدم و خودشناس نشدم ؛ از رموز زيج و ربع مجيّب و اسطرلاب با خبرم و از اسرار جام‌جم خويش بى خبر ؛\r\nالهى بت سنگين شكستن نيك آسان است و بت نفس شكستن سخت دشوار ، خنك آنكه از امّت خليل بت‌شكن است كه هر دو را بشكست .\r\nالهى اگر سر مويى باورم شود كه پيشه‌ام در پيشگاه تو پذيرفته است چون سروى كه از وزش صبا به چپ و راست ميچمد چنان پاىكوبى و دست‌افشانى كنم كه سنگ و گل را از شورم بشورانم و كوه را از سازم برقصانم .\r\nالهى سرتاسر ذرّات عوالم وجود در جنب‌وجوشند\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nچگونه حسن خاموش باشد .\r\nالهى آنكه را عشق نيست ارزش چيست\r\nالهى خروس را سحر باشد و حسن را نباشد .\r\nالهى سر در راه سردار دادن آسان است و دل بدست دلدار دادن دشوار ، كه آن جهاد اصغر است و اين اكبر .\r\nالهى حسن عبد الله ، عبد الله خراب‌آبادى بود و حال عبد الجمال عشق‌آبادى شد .\r\nالهى حاصل فكرم بىفكرى است خنك آنكه از فكر بگذشت .\r\nالهى خانه كجا و صاحب‌خانه كجا ؟ طائف آن كجا و عارف اين كجا ؟ آن سفر جسمانى است و اين روحانى . آن براى دولتمند است و اين براى درويش . آن اهل و عيال را وداع كند و اين ماسوارا . آن ترك مال كند و اين ترك جان . سفر آن در ماه مخصوص است و اين را همه ماه و آن را يك بار است و اين را همه عمر . آن سفر آفاق كند و اين سير انفس ،\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nراه آن را پايان است و اين را نهايت نبود . آن ميرود كه برگردد و اين ميرود كه از او نام و نشانى نباشد . آن فرش پيمايد و اين عرش . آن محرم مىشود و اين محرم . آن لباس احرام ميپوشد و اين از خود عارى مىشود . آن لبيك مىگويد و اين لبيك ميشنود . آن تا به مسجد الحرام رسد و اين از مسجد اقصى بگذرد . آن استلام حجر كند و اين انشقاق قمر ، آن را كوه صفا است و اين را روح صفا .\r\nسعى آن چند مرّه بين صفا و مروه است و سعى اين يك مره در كشور هستى . آن هروله مىكند و اين پرواز ، آن مقام ابراهيم طلب كند و اين مقام ابراهيم . آن آب زمزم نوشد و اين آب حيات . آن عرفات بيند و اين عرصات .\r\nآن را يك روز وقوف است و اين را همه روز .\r\nآن از عرفات بمشعر كوچك كند و اين از دنيا بمحشر . آن درك منى آرزو كند و اين ترك تمنّى را ، آن بهيمه قربانى كند و اين خويشتن را . آن رمى جمرات كند و اين رجم همزات . آن حلق راس كند و اين ترك سر .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nآن را لا فسوق و لا جدال فى الحج است و اين را فى العمر . آن بهشت طلبد و اين بهشت آفرين . لا جرم آن حاجى شود و اين ناجى .\r\nخنك آن حاجى كه ناجى است .\r\nالهى وسعت جهان كيانى كه اين است فسحت عالم ربّانى چون خواهد بود .\r\nالهى از من آهى و از تو نگاهى .\r\nالهى بچهل و سه رسيده‌ام چند سال ايام صباوت بود و بعد از آن تا اربعين دوران نخوت جوانى و غرور تحصيل فنون جنون ، اينك حاصل بيدارى دو ساله‌ام آه گاه‌گاهى است يا لا إله الا انت جز آه در بساط ندارم از من آهى و از تو نگاهى .\r\nالهى عمرى آه در بساط نداشتم و اينك جز آه در بساط ندارم .\r\nالهى غبطهء ملائكه‌اى ميخورم كه جز سجود ندانند كاش حسن از ازل تا ابد در يك سجده بود .\r\nالهى تا كى عبد الهوى باشم بعزّتت عبد الهو شدم .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nالهى از نخوردن رسوائيم و از خوردن رسواتر .\r\nالهى سست‌تر از آنكه مست تو نيست كيست .\r\nالهى عبد الله و محمد و على و فاطمتين و حسين را به حسن ببخش و حسن را به محمد و على و فاطمه و حسنين .\r\nالهى همه اين و آن را تماشا كنند و حسن خود را كه تماشايىتر از خود نيافت .\r\nالهى هر كه شادى خواهد بخواهد حسن را اندوه پيوسته و دل‌شكسته ده . كه فرموده‌اى :\r\nانا عند المنكسرة قلوبهم .\r\nالهى دل بىحضور چشم بىنور است اين دنيا را نمىبيند و آن عقبا را .\r\nالهى فرد تنها تويى كه ما سوايست همه زوج تركيبىاند و صمد فقط تويى كه جز تو پرى نيست و تو همه‌اى كه صمدى .\r\nالهى حسين شيرخوارم آهنگ برخاستن مىكند و از ناتوانى و بىتابى برخود مىلرزد تا دستش را\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nبگيرم و بايستانمش كه آرام گيرد حسن هم حسين تست و جز تو دستگيرى نيست بشيرخوار حسين دست حسن را گير .\r\nالهى حسين شيرخوار حسن را به حسن ببخش و حسن را بشيرخوار حسين .\r\nالهى آنكه خواب را حبالهء اصطياد مبشّرات نكرده است كفران نعمت گرانبهايى كرده است كه درى از پيغمبرى است .\r\nالهى مراجعت از مهاجرت بسويت ، تعرّب بعد از هجرت است و تويى كه نگهدار دلهائى .\r\nالهى تو خود گواهى كه در عصر سلخ شهر الله مبارك هزار و سيصد و نود چنان حسرتى بر اين بنده مستولى شد كه گوشه‌هاى چشمم با ناودان بهارى برابرى ميكرد و آههاى آتشينم جهنّم سوز بود كه بيداران در اينماه رستگار شدند و اين خفته زيانكار ، اين حسرت يك ماه بود با حسرت يك عمر چه بايد كرد امشب كه ليله چهارشنبه بيست و سوم شوال المكرم\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nهزار و سيصد و نود است از دل و جان توبه كرده‌ام و صميمانه بسوى تو رخت بسته‌ام يا الله يا الله يا الله يا الله يا الله يا الله يا الله يا الله يا الله يا الله مسافر تائبت را بپذير و توفيقش ده كه بر عهدش استوار باشد و همواره محو ديدار باشد .\r\nالهى نور برهانم داده‌اى نار وجدانم هم بده .\r\nالهى هشيار را با بستر و بالين چه كار و مست را با دين و آيين چه كار .\r\nالهى آنكه در نماز جواب سلام نميشنود هنوز نماز گذار نشد ما را با نمازگذاران بدار .\r\nالهى خوشا آنكه بر عهدش استوار است و همواره محو ديدار است .\r\nالهى همه در راه خود استوارند حسن را در راهش استوار بدار .\r\nالهى توفيق ترك عبادتم در عبادتم ده .\r\nالهى حاضر با غافل برابر نيست حضور و غفلتم ده .\r\nالهى شكرت كه بسرّ من مات و لم يعرف امام زمانه مات\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nميتة الجاهلية رسيدم و امام‌شناس شدم و فهميدم كه امام اصل او قائم و نسل او دائم است .\r\nالهى آنكس تاج عزت بر سر دارد كه حلقه ارادتت را در گوش دارد و طوق عبوديتت را در گردن .\r\nالهى همه ددان را در كوه و جنگل مىبينند و حسن در شهر و ده .\r\nالهى در خواب سنگين بودم و دير بيدار شدم باز شكرت كه بيدار شدم خنك آنكه مشمول  آتَيْناهُ الْحُكْمَ صَبِيًّا  ،  آتَيْناهُ رَحْمَةً مِنْ عِنْدِنا وَ عَلَّمْناهُ مِنْ لَدُنَّا عِلْماً  است .\r\nالهى حسن هيولاى اولاى هيچ ندار است فقط قابل ديدار صورت يار است .\r\nالهى شكرت كه حقير و فقيرم نه امير و وزير .\r\nالهى چگونه حاضر نباشم كه معلوم تو بلكه علم توام وسع ربّى كل شىء علما .\r\nالهى چگونه از عهدهء شكر برآيم كه اين بىنام و نشانرا سر و سامان داده‌اى .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nالهى تاكنون ديوانه فرزانه‌نما بودم و اينك فرزانه ديوانه‌نما شدم .\r\nالهى فرزندان حسن هرگاه از كار خسته شدند از شنيدن يك بارك الله پدر چنان نيرو مىگيرند كه گويا خستگى نديدند اگر پدرشان يك بار بارك الله از تو شنود چه خواهد شد .\r\nالهى عاشق را با شعر و شاعرى و سجع و قافيه پردازى و الفاظ بازى چه كار .\r\nالهى پرندگان همه يكطرف و مرغ عشق يكطرف ، گياهان همه يك جهت و گياه عشق يك جهت ، همه درسها يكجانب و درس عشق يكجانب ، همه يكسوى و عشق يك سوى .\r\nالهى بلبل به چمن خوش است و جعل به چمين .\r\nحسن را آنچنان كن نه اينچنين .\r\nالهى از خوردن در شگفتم كه جماد را حيوان مىكند و حيوان را انسان .\r\nالهى اين ايام معدوداتست و محرم ماه ارشاد در\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nپيش ، توفيقم ده تا هم‌اكنون قابل ارشاد شوم كه گفتار از دهن بىكردار نمودارى ندارد .\r\nالهى مرا بنعمت لقايت متنعم فرموده‌اى چگونه شكر آن بگذارم .\r\nالهى شكرت كه به جنّت لقايت درآمدم .\r\nالهى از اربعين كليميم به روى اربعين و كليم ( ع ) و كريمه و واعدنا موسى شرمنده‌ام كه حق هيچيك را بجاى نياورده‌ام .\r\nالهى كجا سرّ دوست از دوست مستور است چگونه حسن دعوى دوستى كند كه مهجور است .\r\nالهى يك عمر امروز را بفردا بردم توفيقم ده كه حال فردا را بامروز آورم .\r\nالهى ثمره درس و بحث و فكر و ذكرم اين شد كه جهانرا جهانبانى است و جان را جانانى .\r\nالهى قربان لب و دهانم بروم كه بذكر تو گويايند .\r\nالهى تاكنون از اين و آن بسويت راه مىيافتم و اينك از تو به اين و آن آشنا ميشوم .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nالهى در شگفتم از آنكه در غربت از ياد وطن شكفته مىشود و در دنيا از ياد آخرت گرفته .\r\nالهى چونست كه در خود مىنگرم به تو نزديك ميشوم و در تو مينگرم از تو دور .\r\nالهى تو خود بزرگى و بر همه دست دارى . مرا بزرگ آفريدى و بر همه دست دادى ، بارى از بزرگ آنچنان بزرگ اينچنين پديد آيد .\r\nالهى تا حال تو را پنهان مىپنداشتم و حال جز تو را پنهان ميدانم .\r\nالهى يكى حافظه قوى دارد و ديگرى هاضمه قوى خنك آنكه عاقله بالغه دارد .\r\nالهى آنكه را دل باز دادى دهن بسته است اينسخن پرداز دل‌بسته است .\r\nالهى مرا بر همه سلطنت دادى بسلطانت مرا بر من سلطنت ده .\r\nالهى حسن از دست خود چنان بود و در دست تو چنين شد شكرت كه آنچنان اينچنين شد .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nالهى تو را دارم چه كم دارم پس چه غم دارم .\r\nالهى هركه را مىبينم با خودند مرا با خودت دار .\r\nالهى هر كه را مىبينم در تسخير و تصرف ملك مىگويد و مىكوشد حسن را سير در ملكوت ده و انس با جبروت و به زبان آنان گويا كن و در حضور مالك ملك و ملكوت و جبروت بدار .\r\nالهى از سجده كردن شرمسارم و سر از سجده برداشتن شرمسارتر .\r\nالهى يا لا إله الا انت اجازه خواهم كه هوهو گويم و انت انت .\r\nالهى اين كمترين را با قليل بدار .\r\nالهى در شگفتم از آنكه كوه را مىشكافد تا بمعدن جواهر دست يابد و خويش را نميكاود تا بمخزن حقائق برسد .\r\nالهى هر نقمت و زحمت بر حسن آيد نعمت و رحمت است و همه تلخيها در كامش\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nشيرين‌تر از عسل است و هر دشوارى براى او آسان است جز اينكه گرفتار احمق شود بعزّت و سلطانت در چنگ احمق گرفتارش مكن .\r\nالهى حسن را شير و پلنگ به درد و با احمق بسر نبرد .\r\nالهى روى زمينت باغ‌وحش شد خرّم آنكه از وحشيان برست .\r\nالهى شكرت كه بنده آزادم .\r\nالهى نميگويم كه ظالم نيستم ولى شكر كه از عمّال ظلمه نشدم .\r\nالهى سيلى سرازير شد تا قطره‌اى نصيب حسن گرديد .\r\nالهى شكرت كه اين كودك را در سايه اقبال بزرگان واسطه فيض گردانيدى .\r\nالهى گرچه علم رسمى سر بسير قيل و قال است باز شكر كه علم و كتاب حجابم شدند نه سنگ و گل و درهم و دينار .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nالهى بحرمت سر و سامان گرفته‌گانت اين بىسر و پا را آواره‌ات كن .\r\nالهى شكرت كه از دوستان دشمنانت و از دشمنان دوستانت نيستم .\r\nالهى شكرت كه دوستانت را دوست دارم و دشمنانت را دشمن .\r\nالهى نميگويم كه از دوستانم ولى شكر كه از دشمنان نيستم .\r\nالهى شكرت كه بديدار حسن جمالت عاشقم و بگفتار ذكر جميلت شايق .\r\nالهى ما هرچه كنيم كم است و تو هرچه دهى بسيار يا من يعطى الكثير بالقليل .\r\nالهى شكرت كه صاحب منصب بىزوالم .\r\nالهى سگ گله و حائط و صيد ، حرمت امانت را داشته باشند و حسن ظلوم و جهول با امانت تو خيانت كند .\r\nالهى كتابدار و كتابخوان و كتابدان بسيارند خنك\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nآنكه خود كتاب است و كتاب آر .\r\nالهى خدا خدا گفتن مجازى ما كه اينهمه بركت دارد اگر بحقيقت گوييم چون خواهد بود .\r\nالهى واى بر حسن كه اگر به پايه‌اى بىباك شود تا بذات پاك و نامهاى گرامى و نامهء سترگ و فرستادگان بزرگ و دوستان ستوده‌ات سوگند ياد كند .\r\nالهى دهن حسن به عطر ذكر تو معطّر است حيف است كه بوى بد گيرد .\r\nالهى شمس اگرچه سلطان كواكب و نيّر اعظم و شمسيه عقد فلك و كوكب قلب و تسخير و ذهب و ملك و سراج وهّاج جهان‌افروز است ، ولى حسن نجم با قمر است كه سائر الليل و شمع بزم خلوت نشينان و مصباح شب‌زنده‌داران است كه عاشق سوخته را چراغى نيم‌افروخته بايد تا رازش آشكار نگردد و رسواى هر ديار نشود ، ماه است كه چون سالك دل‌آگاه در تحوّل و اطوار است : گاه\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nچون رخ زعفرانيش هلال است و گاه چون سالك مجذوب بدر منير و گاه چون مجذوب سالك در محاق ، گاه از شرم سوزد و گاه از شوق فروزد .\r\nالهى دنىتر از دنيا نديدم كه همواره همنشين دونان است .\r\nالهى خردمندان خطاب ادخلى فى عبادى آرزو كنند و اين بيخرد گويد يا ليت بينى و بينهم امدا بعيدا كه نعمت عظيم الشأن انسانى را كفران كرده‌ام و از رويشان شرمسارم .\r\nالهى دردمند ننالد چه كند . درمان ده تا بيشتر بنالم .\r\nالهى چهل و سه سال از من بگذشت نميدانم چهل و سه آن عمر كرده‌ام يا نه .\r\nالهى بنده را با كاش چه كار و ازليت و لعّل چه حاصل .\r\nالهى راه تو ، به بزرگى تو دشوار است و شگفتا كه اين مور لنگ را آرزوى ديدار است .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nالهى از گناه اين و آن رنج مىبرم كه از چون تويى روى گردانيدند .\r\nالهى از دردم خرسندم كه درمانش تويى .\r\nالهى شيدايى جانان را با حور و غلمان چه كار .\r\nالهى شكرت كه تاكنون خواننده بودم و اينك گوينده .\r\nالهى اين بىتميز با اينكه عمرى در نحو و صرف صرف كرده است هنوز تميز بين منادى و منادى و مشتق و مشتق منه را نگذاشته است .\r\nالهى ادراك حرمان مىكنم شكرت كه بدردم رسيدم كه طبيب طالب دردمند است .\r\nالهى عمرى اهل شهرى را بسوى تو خواندم كه اگر خودم عامل يك صد هزارم آنچه گفتمى بودمى از ملك برتر شدمى ولى يا من اظهر الجميل و ستر القبيح يك شهر به حسن حسن ظن دارند و حسن به تو ويرا در رستاخيز رسوا مكن و از چشم آنان دورش بدار كه از روى\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nهمه‌شان شرمسار است .\r\nالهى در شگفتم از اين گله گله اشباه الناس و رمه رمه آدمى پيكر كه يكى نميگويد من كيستم .\r\nالهى حسن‌زاده چگونه دعوى بىگناهى كند كه آدم و حوازاده است نه ملك و چگونه از آمرزش تو نااميد باشد كه ربنا ظلمنا گواست نه بما اغويتنى .\r\nالهى هرچه راز بود به پيغمبرت گفتى و آن ستوده بر ما ننهفت در يافتن آنها ما را درياب .\r\nالهى عابد دون معبود است و امام اشرف از مأموم ، آدم مسجود ملائكه است اين شيطان‌پرستان پست‌تر از ابليس‌اند .\r\nالهى رسولت فرموده شر العمى عمى القلب و چه نيكو فرمود كه كور چشم سر از مشاهده خلق محروم است و كور چشم دل از رؤيت حق ، حسن را چشم سر بينا داده‌اى چشم دل بينا نيز ده تا خلق بين حق‌بين شود .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nالهى اسمم را حسن كردى كه الاسماء تنزل من السماء ، خلقم را حسن كردى كه  فَتَبارَكَ اللَّهُ أَحْسَنُ الْخالِقِينَ  ، خلقم را هم حسن گردان كه يبدل الله سيأتهم حسنات .\r\nالهى روزگارى تو را به آواز بلند ميخواندم ، اكنون از آن استغفار مىكنم كه اذ نادى ربه نداء خفيا\r\nالهى ساليانى به خواندن اشارات و اسفار و شفا و فصوص دل‌خوش بودم و اكنون به گفتن آنها عاقبت حسن را حسن گردان .\r\nالهى كدام بيشرمى از اين بيشتر كه بنده در حضور مولايش بىادبى كند .\r\nالهى محاسن حسن به بياض مائل شد ، وجه قلبش را نورانى كن كه از يوم تبيض وجوه و تسوّد وجوه انديشه دارد .\r\nالهى چه شگفتى از اين بيشتر كه ماء مهين خوانا و نويسا شود و سلالهء طين گويا و شنوا .\r\nالهى اينهمه خواب و بيداريم  رَبِّ ارْجِعُونِ  گفتن بود و\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nاز جناب شما پذيرفتن ، ديگر به چه رو  رَبِّ ارْجِعُونِ  گويم كه  إِنَّا إِلَيْهِ راجِعُونَ  گويم .\r\nالهى هراس حسن از خويش بيش از اهرمن است كه اين دشمن بيگانه است و آن آشنا و همخانه .\r\nالهى نعمتهايى كه به حسن داده‌اى تا قيامت نه تواند احصا كند و نه تواند از عهده شكر يكى از آنها برآيد .\r\nالهى آنچه به حسن داده‌اى همه از تفضل آن ولى نعم بود و گرنه اين منعم چه كارى كرده است تا بموجب آن استحقاق ثوابى را داشته باشد باز هم چشم توقع به تفضل آن جناب دارد كه دست ديگر نميشناسد .\r\nالهى يكى بئر حفر مىكند و قضا را به كنز ميرسد ، حسن ضرب يضرب صرف ميكرد و به كنت كنزا دست يافت .\r\nالهى درباره انبيايت فرمودى و  جَعَلْنا لِكُلِّ نَبِيٍّ عَدُوًّا شَياطِينَ الْإِنْسِ وَ الْجِنِّ ،  حسن پرتوقع ميخواهد كه\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nنشانه تيرهاى شياطين زمانه نشود .\r\nالهى حسن كه منزلى طى نكرده و بمقامى نائل نشده اينهمه از اشباه الناس اشمئزاز دارد كسانى كه منازلى سير كرده‌اند و بمقاماتى رسيده‌اند از حسن چه قدر بيزارى ميجويند .\r\nالهى اينحرفها را كى به من ياد ميدهد و از كجا نازل مىشود .\r\nالهى حسن روزگارى نگذرانيد بلكه روزگار بر او گذشت .\r\nالهى شكرت كه از شرق تا غرب عالم به حسن خدمت مىكنند .\r\nالهى در شگفتم از كسى كه گويد به فلانى مرگ ناگهانى رسيد .\r\nالهى تاكنون بزحمتم از بيرون ميطلبيدم و اينك برحمتت از درون ميجويم .\r\nالهى شكرت كه در كسوتيم كه اهل معصيت از آن شرم دارند .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nالهى اين بنده از روى خود شرمنده است چگونه از پروردگارش شرمسار نباشد .\r\nالهى چگونه شكر اين نعمت گذارم كه اجازه‌ام داده‌اى تا نام نيكوى تو را به زبان آورم و در پيشگاهت با تو گفتگو كنم و نامه‌ات را بگشايم و بخوانم و گرنه اين التراب و رب الارباب .\r\nالهى چون از تو پرسم دانايان كليد سرگردانيم دهند كه در دل است ، خود دل در كجاست .\r\nالهى چگونه حسن از عهده شكر جودت برآيد كه دار غير متناهى وجودت را به او بخشيدى .\r\nالهى شكرت كه ديدگان بينايم دادى كه پرتو جمال دل‌آرايت را در مرائى و مجالى اسماء حسنا و صفات عليايت تماشا مىكنم و از آن لذتى ميبرم كه خود دانى .\r\nالهى در پگاهى تنى چند را بر خاكدانى گرد آمده ديدم كه يكى با تيغه آهنى و ديگرى با تركه چوبى آن مزبله را با چه حرص و ولعى ميكاويدند تا باشد كه پاره پارچه‌اى يا چرمى\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nيا كهنه ديگرى بدست آرند ، حسن چگونه از عهدهء شكرت برآيد كه شب و روز كتاب تو را و كتابهاى اوليايت را ورق مىزند و دل آنها را مىكاود و از معانى آنها كه نسيم بهشتند دماغ جانش معطر مىگردد ، بار خدايا اگر آن خاكدانيها بدان كار نباشند حسن پاك‌دان بدينكار نتواند بود پاداش نيك‌شان ده كه بر بنده حق دارند .\r\nالهى شكرت كه همه كواكب و ايام را براى حسن سعد گردانيدى .\r\nالهى جمعى از تو ترسند و خلقى از مرگ و حسن از خود .\r\nالهى از كتابها پاسخ پرسش خواستن و حل مشكل طلبيدن عيال سفره ديگران بودن است يا غنى و يا مغنى يا ملى و يا معطى تا كى جيره‌خوار اين و آن باشم و در كنار خوان آنان نشينم .\r\nالهى يكى نان دارد و دندان ندارد و يكى جان دارد و جانان ندارد شكرت كه حسن هم اين دارد\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nو هم آن دارد .\r\nالهى ايام اواخر رجب يكهزار و سيصد و نود و يك برايم چون نيمه آن روز استفتاح بود كه بتدريس اسفار افتتاح كرديم بار خدايا چگونه شكرت كنم كه هر روز در وصف اسماء حسنى و صفات عليا ، و اطوار جلوه‌هاى جانفزاى تو سرگرم و دل‌خوشم .\r\nالهى خوشا آنكه چون عين ثور چشيم بينا دارد و مانند قلب اسد و عقرب دلى آتشين و روشن و مثل جوزا در راه تو ميان سخت بربسته است .\r\nالهى حسن غبطه حال عقرب مىخورد كه عقرب كجا و حسن كجا آن رو بمشرق دارد و اين مغربى است ، آن را قلب روشن است و اين را ظلمانى ، آن تاج بر سر پيش چشمش ترازوى داد است و اين بيدادگر طغيان در ميزان كرده است ، آن سير آسمانها مىكند و اين زمين را نپيموده است ، آن شب و روز بيدار است و اين در خواب ، آن بصراط مستقيم است و اين كجرفتار منحرف ، آن هشيار براى دفع عدو\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nسلاح تير و كمان و نيش از پشت دارد و اين غافل بىسلاح در كمند ديواندر و چه خوش گفته‌اند كه كونوا عقارب اسلحتها فى اذنابها فان الشيطان لن يراوغ الانسان الا من ورائه ، لا جرم آن نيكبخت از هفت آسمان برتر شد و اين تيره‌بخت هنوز خاك نشين است .\r\nالهى شكرت كه بناز و نعمت پرورده نشدم و گرنه از كجا حسن ميشدم .\r\nالهى اگر حسن مال مىيافت و حال نمىيافت از حسرت چه مىكرد .\r\nالهى چونست كه اندوه تو مايه دل‌شادى است و بندگى تو برات آزادى .\r\nالهى شكرت كه روزنه‌اى از عوالم ملكوت را برويم گشودى رب زدنى علما ، رب زدنى فيك تحيّرا ، رب انعمت فزد .\r\nالهى در اين شب دوشنبه بيستم شهر رسول الله يكهزار و سيصد و نود و يك از استغفارهايم و از عبادتهايم جملگى استغفار مىكنم يا تواب\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nو يا غفور و يا رحيم يا من يحب التوابين توبه‌ام را بپذير .\r\nالهى من خودم را نشناختم تا تو را بشناسم .\r\nالهى حسن از حال مار غبطه مىخورد كه چون پير شود چهل روز گرسنه بماند و تحمل رنج گرسنگى كند سپس به زمين فرو رود و چون بيرون آيد پوست افكنده و جوان شده باشد كه كلمه و روح ممسوح تو مسيح عليه السلام به حواريون فرمود كونوا كالحية ، مار پير از پوست بدر آيد و جوان شود جوانى حسن بگذشت و آثار پيرى در او نمودار شد و هنوز در حجابها گرفتار است .\r\nالهى تاكنون مىگفتم جهانرا براى ما آفريدى اكنون فهميدم كه خودت هم براى مايى .\r\nالهى ادراك مفاهيم اسماء كه بدين پايه لذت‌بخش است ادراك حقائق آنها چون خواهد بود .\r\nالهى حسن كه بدين اندازه حسن است حسن آفرين\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nچون باشد  فَتَبارَكَ اللَّهُ أَحْسَنُ الْخالِقِينَ . \r\nالهى اگر حسن از تو جز تو خواهد فرق ميان او و بت‌پرست چيست .\r\nالهى از گفتن نفى و اثبات شرم دارم كه اثباتيم ، لا إله الا الله را ديگران بگويند و الله را حسن .\r\nالهى شكرت كه دل بيدردم را به درد آوردى .\r\nالهى شكرت كه اوّلم را به آخر مأوّل كردى و آخرم را باوّل مبدّل .\r\nالهى شركت كه تا خودم را شناختم تن خسته و دل شكسته دارم .\r\nالهى تاكنون مىگفتم داراتر از من كيست كه تو داراى منى از آن گفتار پوزش خواهم كه اينك 13 شهر رمضان 1391 گويم داراتر از من كيست كه تو دارايى منى .\r\nالهى داراتر از من كيست كه تو دارايى منى .\r\nالهى ما هنوز حرفهاى اينجهانى را نفهميدم تا توقع آنجهانى را داشته باشيم .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nالهى چه فكرهايى ميكردم و بدنبال اين و آن ميرفتم و اين در و آن در ميزدم و موفق نميشدم و خدا خدا ميكردم كه چرا موفق نميشوم ، بار خدايا شكرت كه جوابم را ندادى و چه نكوشد كه نشد و گرنه حسن نميشدم ، تسليم توام حكم آنچه تو فرمايى لطف آنچه تو انديشى .\r\nالهى ندانسته از تو قرار ميخواستم اينك دانسته از تو بىقرارى مىخواهم كه مظهر يا من كل يوم هو فى شأنم .\r\nالهى خوش آن منعم كه مظهر هو يطعم و لا يطعم است .\r\nالهى جايى كه محمد بن عبد الله انسان كامل صاحب مقام محمود خاتم انبياء ما عرفتك حق معرفتك و ما عبدتك حق عبادتك گويد حسن بن عبد الله انسان‌نماى جاهل بايد ما عبدتك و ما عرفتك گويد .\r\nالهى توانگران بآزاد كردن بندگان رستگارند اين تهيدست را به بنده كردن آزادان سرفراز فرما .\r\nالهى پنهانى و دزدكى ميگريم تا نامحرمان به حرم\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nخانه سرّم دست نيابند ، و آشكارا لبخند دارم تا نابخردان ديوانه‌ام نخوانند .\r\nالهى تا به حال ميگفتم گذشته‌ها گذشت اكنون مىبينم كه گذشته‌هايم نگذشت بلكه همه در من جمع است آه آه از يوم جمع .\r\nالهى در فكر فهميدن حروف مقطعه كتابت بدينجا رسيدم كه تمام كلماتت حروف مقطعه‌اند خنك آنكه اهل قرآن است .\r\nالهى اين روزگار طوفانىتر از طوفان نوح است و قرآن كشتى نجات خوشا به حال اصحاب السفينه .\r\nالهى گاهى در انواع مخلوقات گوناگون تو ماتم و گاهى در افراد لونالون آنها و بيش از همه در اطوار جورواجور خودم رب زدنى فيك تحيّرا .\r\nالهى بدا بحالم اگر مرگم به حتف انف باشد و بس يا حى و يا محيى جز تو كه حيوة دهد ؟\r\nالهى تاكنون باميدوارى سر به بالا مىداشتم و\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nخدا خدا مىكردم ، اكنون بشرمسارى سر به زير افكندم كه چرا چون و چرا مىكردم .\r\nالهى اعيان‌تر از من كيست كه با تو همنشينم .\r\nالهى خوشا به حال كسانى كه لذات جسمانىشان عقلانى شد .\r\nالهى از تو شرمنده‌ام كه بندگى نكردم و از خودم شرمنده‌ام كه زندگى نكردم و از مردم شرمنده‌ام كه اثر وجوديم براى ايشان چه بود .\r\nالهى گوينده‌اى گفت كل من فى الوجود يطلب صيدا انما الاختلاف فى الشبكات تو خود گواهى كه بدترين شبكه شبكه صيد من است از شر آن به تو پناه مىبرم كه جز تو پناهى نيست .\r\nالهى توفيقم ده كه يك بار استغفر الله و اتوب اليه بگويم كه هنوز از گفتن آن شرم دارم .\r\nالهى تاكنون خودم را بر منبر گوينده مىپنداشتم و حضار را مستمع ولى اكنون مىبينم كه گوينده تويى و من و مستمع هر دو مستمعيم .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nالهى شاه به خيال شاد است و حسن بعقل .\r\nالهى تا به حال ميگفتم  لا تَأْخُذُهُ سِنَةٌ وَ لا نَوْمٌ  الآن مىبينم مرا هم لا تأخذنى سنة و لا نوم .\r\nالهى وقتى حسن چشم باز كرد كه دست و پا بسته است .\r\nالهى شكرت كه دوستانم عاقلند و دشمنانم احمق .\r\nالهى شكرت كه به حسن دختر دادى و پسر دادى و از هر يك چيزها به وى خبر دادى .\r\nالهى تا به حال مىپنداشتم معرفت نفس مرقاة معرفت تو است شكرت كه مرقاة را اسقاط كردى و بسرّ اشارت نبى و وصى من عرف نفسه فقد عرفه ربه ، اعلمكم بنفسه اعلمكم بربه آشنا فرمودى .\r\nالهى شكرت كه به هر سو رو ميكنم كريمه  فَأَيْنَما تُوَلُّوا فَثَمَّ وَجْهُ اللَّهِ  برايم تجلى مىكند .\r\nالهى شكرت كه دنيايم آخرتم شد .\r\nالهى شكرت كه از ظرف لغو زمانم بدر بردى و در ظرف فوق آن مستقرم كردى .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nالهى خوشا به حال كسانى كه هميشه محرمند كه ايشان محرم تواند .\r\nالهى وقتى بيدار شدم كه هنگام خوابيدن است .\r\nالهى الحمد لله كه در اينحال به از اين چه گويم و چه كنم .\r\nالهى چه كنم كه تاكنون از بيرون مىجستمت و درونى بودى و اكنون از درون ميجويمت و بيرونى شدى .\r\nالهى جز تو از انسان بزرگتر كيست و در پيشگاهت از من كوچكتر كيست .\r\nالهى شكرت كه پيشه‌ام گازرى و مامايى است .\r\nالهى روى زمينت حيوانستان شد حسن را به آسمان انسانستانت انس ده .\r\nالهى اين چه وادى است كه تا بخواهم سر مويى نزديك شوم فرسنگها دور ميشوم .\r\nالهى خاطر ما را از خطور خطيئه نگهدار .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nالهى به حق آنانى كه از ديدهء مردم غائبند اين غائب را در حضور بميران .\r\nالهى دل‌خوشم كه شاخه‌اى از شجره طوبايم .\r\nالهى ساعد علويم ده تا ابراهيم‌سان بت نفس را بشكنم و نفثم را نفس رحمانى گردان تا عيسىآسا در دمم .\r\nالهى خوشا آنان كه در فلوات عشق تو هائمند و از خود بدر شدند و به تو قائمند .\r\nالهى اين گدايان جان براى جماد مىدهند ، حسن جان براى حيوة ندهد .\r\nالهى همه در شهر اللّه عبادت مىكنند و حسن تجارت سربسر خسارت .\r\nالهى حسن به قدر سم الخياط يك روزنه به حسن مطلق راه يافت اينهمه لذت و ابتهاج دارد آنان كه برايشان هزار باب و از هر بابى هزار باب ديگر گشوده شد چون خواهند بود و تو خود چونى .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nالهى تو كه يوسف آفرينى حسن از زليخا كمتر باشد و تو كه ليلى آفرينى حسن مجنون تو نباشد ؟ !\r\nالهى چگونه شكر اين موهبت را بجا آورم كه اگر شرق تا غرب را كفر بگيرد در كاخ ربوبى ايمانم سر مويى خلل راه نمييابد .\r\nالهى تاكنون به نادانى از تو ميترسيدم و اينك به دانايى از خودم ميترسم .\r\nالهى حسن كه از فهميدن كتب تدوينى اينهمه ابتهاج و لذت دارد كسانى كه كتب تكوينى را ميخوانند و زبانشان را ميدانند و مبيّن حقائق اسماءاند چگونه‌اند و كسى كه با تو در گفت و شنود است چگونه است .\r\nالهى ما كه از فاضل چشيده ديگران بدمستى ميكنيم چشيده‌ها چونند .\r\nالهى شكرت كه از اساتيد بىرنگ رنگ گرفته‌ام .\r\nالهى خوشا آنان كه فقط با تو دل خوش كرده‌اند .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nالهى لطف فرموده‌اى اين كمترين را با كتب آشنا كرده‌اى لطفت را مزيد بفرما و با صاحبان كتب آشنايش كن .\r\nالهى درجات پدر و مادرم را مزيد گردان كه اگر ايشان أحسن نمىبودند من حسن نميشدم .\r\nالهى شكرت كه دارم كم‌كم مزه پيرى را ميچشم .\r\nالهى گاهى اعوذ بالله من الشيطان الرجيم ميگفتم ، و گاهى  أَعُوذُ بِكَ مِنْ هَمَزاتِ الشَّياطِينِ  ، و گاهى اعوذ بك من شر الوسواس الخناس از امشب كه ليله سبت رابع صفر هزار و سيصد و نود و سه هجرى قمرى است اجارت مىطلبم كه رب اعوذ بك منّى بگويم .\r\nالهى شكرت كه از ابلهان رنج مىبرم .\r\nالهى اگر حسن جهنمى است جهنمى عاقلى را رفيق او گردان .\r\nالهى شكرت كه شب و روز به پرندگان بال و پر مىدهم .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nالهى حسن از حرف تا كمتر باشد كه فعلش چون ذاتش خاص اسم شريفت است ، تاء قسم خاص تو باشد و حسن نباشد .\r\nالهى در شگفتم از كسانى كه چون و چرايى ، و كاش كاش گويند .\r\nالهى اين و آن گويند بهاى يك گرده نان پنج قرآن است ، حسن بىبها گويد هرگز آن ببها در نميآيد در ازاى هر لقمه و جرعه از ازل تا ابد شكرت .\r\nالهى موج از دريا خيزد و با وى آميزد و در وى گريزد و از وى ناگزير است  إِنَّا لِلَّهِ وَ إِنَّا إِلَيْهِ راجِعُونَ . \r\nالهى شكرت كه ديده جهان‌بين ندارم  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ . \r\nالهى اين كلمه ناتمام خوشحال است كه به اسم سه حرف از حروف مقطعه فرقانت را دارا است ، كلمات تامه‌اى كه بحقيقت همه مقطعه قرآنت را دارايند چونند .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nالهى شكرت كه نفخه و نفثى از دم عيسوى را به حسن داده‌اى كه مرده زنده مىكند .\r\nالهى بحقيقت خودت مجاز ما را تبديل بحقيقت كن .\r\nالهى شكرت كه توشه‌اى جز توكّل ندارم .\r\nالهى شكرت كه فهميدم كه نفهميدم و رسيدم كه نرسيدم .\r\nالهى شكرت كه در سايه انسان كامل بسر ميبرم .\r\nالهى شكرت كه جوانمرگ نشدم .\r\nالهى شكرت كه هرجايى يكجايى شدم .\r\nالهى شكرت كه شاخه‌اى از شجره طوبايم .\r\nالهى شكرت كه در حول حاملين عرشم .\r\nالهى بنعمت حضور قلبم را از خطور ذنوب باز دار .\r\nالهى شكرت كه در اين شب مبارك بليلة القدر رسيدم ( 11 ع 1 / 1394 ه ق ) .\r\nالهى شكرت كه مجاز را قنطره حقيقت گردانيدى\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nتا از ليلة القدر زمانى زمينى به ليلة القدر آسمانى رسيدم .\r\nالهى بحرمت راز و نياز اهل راز و نيازت اين نااهل را سوز و گداز ده .\r\nالهى توفيق شب‌خيزى و اشك‌ريزى به حسن ده .\r\nالهى امروز بيناتر از من كيست كه تو را مىبينم و شنواتر از من كيست كه سخن تو را مىشنوم و گوياتر از من كيست كه از تو سخن ميگويم و داراتر از من كيست كه تو را دارم .\r\nالهى اين بنده‌ات را از نيّت گناه حفظ كن .\r\nالهى شكرت كه دلم را بشروق جمالت و سير در نور كمالت نورانى كرده‌اى .\r\nالهى شكرت كه در اين ليله چهارشنبه بيستم جمادى يكم هزار و سيصد و نود و چهار درى از علم را برويم گشوده‌اى .\r\nالهى شكرت كه حيوانى را در قفس نكرده‌ام ، دستم ده كه در قفس شده‌ها را رهايى دهم .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nالهى شكرت كه فهم بسيار چيزها را به حسن عطا فرموده‌اى و دهنش را بسته‌اى .\r\nالهى شكرت كه دى دليل بر اثبات خالق طلب مىكردم و امروز دليل بر اثبات خلق مىخواهم كيف يستدلّ عليك بما هو فى وجوده مفتقر اليك .\r\nالهى ظاهرم را چون باطن مخلصان گردان و باطنم را چون ظاهر مرائيان .\r\nالهى در شگفتم كه با نادانى اندوهگينم و با دانايى اندوهگين‌تر .\r\nالهى شكرت كه از آنچه در سر دارم اگر از سر گذارم سر دارم و اگر نگذارم سردارم .\r\nالهى در را هم و همراه درد و آهم ، آهم ده و را هم ده .\r\nالهى شكرت كه حسن تاكنون شاكر و حامد بود و اكنون شكر و حمد شد .\r\nالهى به قدر معرفتم ، تو را پرستش مىكنم ، كه به\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nوفق اقتضاى عين ثابت ، زمين شوره نبود مثل نابت .\r\nالهى آدم شبكور كجا و عبد شكور كجا ؟ كه شبكور شكور نباشد .\r\nالهى حسن‌زاده آدم‌زاده است چگونه دعوى بىگناهى كند .\r\nالهى اگر مذنب نباشد غفار كيست و اگر قبيح نباشد ستار كيست .\r\nالهى همه كار تو را مىكنند و حسنت هم بيكار نيست .\r\nالهى خروس را در شب خروش باشد و حسن خاموش باشد .\r\nالهى اگر الفاظم نارسا است داستان سنگ‌تراش و شبان موسى است .\r\nالهى با اجازه‌ات نام عالم را عشق‌آباد گذاشته‌ام .\r\nالهى حسن كه از شنيدن يك نداى التوحيد أن تنسى غير الله اين همه ابتهاج دارد ، ابتهاج خاتم\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nگيرنده قرآن چه حدّ است و خود ابتهاج تو چونست . الهى به ابتهاج خودت و ابتهاج خاتمت ، ابتهاج حسن و ديگر نفوس والهه‌ات را مزيد گردان و وعده حق لدينا مزيدت را در حقشان اكيد فرما .\r\nالهى ميدانم كه ميدانى اما چگونه ميدانى خودت مىدانى  أَ لا يَعْلَمُ مَنْ خَلَقَ وَ هُوَ اللَّطِيفُ الْخَبِيرُ . \r\nالهى اگر گويم سگ كوى توام ، از روى سگ اصحاب كهف شرمنده‌ام .\r\nالهى مسّ سگ اصحاب كهف بىطهارت روا نبود و حسن را طهارت نباشد ؟ ! .\r\nالهى شنيدم كه فرمودى چه كنم با مشتى خاك مگر بيامرزم .\r\nالهى شكرت كه اگر شاهدان اسمانى از حسن باخبر باشند ، سهيل اهلا و سهلا گويد و كفّ الخضيب كف بر كف زند و زهره چنگ در چنگ .\r\nالهى صعود بر زخيم را به اعتلاى عقلانى ارتقاء ده .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nالهى به وحدتت خلوتم ده و به كثرتت وحدتم ده .\r\nالهى اگر من بنده نيستم ، تو كه مولاى من هستى .\r\nالهى يا لحكم الحاكمين و يا ميّسر كل عسير ! حكم محكم كل ميّسر لما خلق له بر حسن حاكم است ، حكم آنچه تو فرمايى محض لطف است .\r\nالهى خوشا به حال كسانى كه نه غم بز دارند و نه غم بزغاله .\r\nالهى از سرّ دل‌نشينت لب دوختم ، و از شرّ آتشينم سوختم .\r\nالهى آنچه از كلام تو نيوشيدم در خروشم ، و آنچه از جام تو نوشيدم در جوشم ، با اينهمه جوش و خروشم خاموشم به اميد آنكه دمبدم نيوشم و نوشم .\r\nالهى حسن را همين فخر بس كه مقام واقعى حلقه بگوشى ابدى ، از چون تو سلطان حقيقى سرمدى دارد .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nالهى دلى همدم با آه و انين است و دلى همچون تنور آتشين است و دلى چون كورهء آهنگران است و دلى چون قلّه آتش‌فشان است ، واى بر حسن اگر دلش افسرده و سرد چون يخ باشد و پابند به مبرز و مطبخ .\r\nالهى در سجده بر شاكلهء هو هستم ، اين مصدوق را مصداق  كُلٌّ يَعْمَلُ عَلى شاكِلَتِهِ  قرار ده .\r\nالهى از پيمبرانى چيزها آموختم : از حضرت نوح نجى اللّه  فَفِرُّوا إِلَى اللَّهِ ،  و از حضرت يعقوب اسرائيل اللّه  إِنَّما أَشْكُوا بَثِّي وَ حُزْنِي إِلَى اللَّهِ  . 4\r\nالهى حسن تويى و حسن حسن‌نما است .\r\nالهى اگر بهشت شيرين است بهشت‌آفرين شيرين‌تر است .\r\nالهى حقيقت حديث برزخى رؤيايم را كه قال رسول الله صلى الله عليه و آله و سلّم : معرفة الحكمة متن المعارف ، مرزوقم بفرما .\r\nالهى گاه‌گاهى مينمايى و مىربايى ، نمودنت چه\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nدل‌نشين است و ربودنت چه شيرين .\r\nالهى آنكه درد دارد آه و ناله دارد ، شيرين‌تر اين كه سفير صادقت فرمود : انّ آه اسم من اسماء الله تعالى فاذا قال المريض آه فقد استغاث باللّه ، حسن از ملت ابراهيم أوّاه است آه آه .\r\nالهى سفير كبيرت فرمود : المؤمن مرآة المؤمن ، اگر من مؤمنم تو هم مؤمنى .\r\nالهى من از گدايان سمج ، درس گدايى آموختم .\r\nالهى شكرت كه حسنت را سمت نون وقايه داده‌اى كه حسن‌آفرين و حسن وقايه يكديگرند ، سبحانك اللّهم .\r\nالهى نماينده‌ات فرمود القلب حرم الله ، حرمت را حفظ بفرما .\r\nالهى لك الحمد كه حسن را با شاهدان آسمانى آشنا كرده‌اى و اطلس بىنقش نفسش را قبّه زرقاء .\r\nالهى اگر مردم لذت علم را بدانند كجا اهل علم را\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nسرآسوده و وقت فراغ خواهد بود .\r\nالهى هركس به حسن حرفى آموخت ، تو از وى راضى باش و او را از وى راضى بدار .\r\nالهى يا قابض و يا باسط ! جزر بحر مدّ را در پى دارد و محاق قمر بدر را و ادبار فلك و عقل اقبال را و قوس نزول صعود را ؛ قلب حسن در قبض است و اميدوار بسط است .\r\nالهى از قبض شاكى نيستم كه در مصحف عزيزت قبض را بر بسط مقدم داشته‌اى و الله يقبض و يبصط و اليه ترجعون فرموده‌اى ، و نمايندگانت در مناجاتها به تأسى كلامت يا قابض و يا باسط گفته‌اند .\r\nالهى حسن در قبض صابر است كه قبض و قضا و جمع و قرآن باهم‌اند و بسط و قدر و فصل و فرقان باهم ، اگر يوم الجمع نباشد يوم الفصل كدام است ، و اگر قضا نباشد قدر كدام ، و اگر قرآن نباشد فرقان كدام ، و اگر قبض نباشد بسط كدام .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nالهى اگر جز اين در ، در ديگر هست نشان بده .\r\nالهى كسانى كه ديرتر گرفته‌اند پخته‌تر و قوىتر شده‌اند ، حسن خام است و لطف آنچه تو فرمائى .\r\nالهى عينم را چون علمش بىعيب و شين بدار .\r\nالهى تا تو لبيّك نگويى كجا من الهى گويم .\r\nالهى معنى رسا است و وراى اين الفاظ ناروا است ما را به الفاظ نارواى ما مگير .\r\nالهى آنكه از مرگ مىترسد از خودش مىترسد ،\r\nالهى شكرت كه يك زمينى آسمانى شد .\r\nالهى بسيار ما اندك است و اندك تو بسيار ، و فرموده‌اى : گرچه بسيار تو بود اندك ، ز اندكت مىدهند بسيارت .\r\nالهى عارف را بمفتاح بسم الله ، مقام كن عطا كنى كه با كن هرچه خواهى كنى كن ، با اينجاهل بىمقام هرچه خواهى كنى كن كه\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nآن كليد دارد و اين كليددار .\r\nالهى همه الفاظ يونانيان يكسوى و اسم عالم بلفظ قوسموس يكسوى .\r\nالهى ابليس رجيم را بلاواسطه خطاب كنى ، و انسان كامل را من وراء حجاب كه نه آن آيت قرب است و نه اين رايت بعد .\r\nالهى شكرت كه از افكار رهزن عاصمم بوده‌اى .\r\nالهى دل چگونه كالايى است كه شكسته آن را خريدارى و فرموده‌اى پيش دل‌شكسته‌ام .\r\nالهى اگر يك بار دلم را بشكنى ، از من چه بشكن بشكنى .\r\nالهى آنكه دنبال درك مقام است غافل است كه مقام در ترك مقام است ، حسن را در مقامش مقيم و مستقيم بدار .\r\nالهى با ستّارى و غفرانت ، جزا خواستن كفرانست .\r\nالهى همنشين از همنشين رنگ مىگيرد خوشا آنكه با تو همنشين است  صِبْغَةَ اللَّهِ وَ مَنْ أَحْسَنُ \r\n\r\n","description":"","footnote":"","page_name":" 82 ","page_number":82},
  {"content":"\r\n\r\n مِنَ اللَّهِ صِبْغَةً . \r\nالهى از جهنم بعد و حرمان از درك حقائق رهاييم ده .\r\nالهى لذّت ترك لذّت را در كامم لذيذتر گردان .\r\nالهى حسنت كودك زبان نفهم بهانه‌گير است ، با هزار لن‌ترانى أرنى گواست .\r\nالهى چگونه از عهدهء شكرت برآيم كه روزى با كتاب موش و گربه عبيد زاكان فرحان بودم و امروز به تلاوت آيات قرآن الرحمن .\r\nالهى مجاز ما را تبديل به حقيقت بفرما .\r\nالهى آفتاب‌گردان و آفتاب‌پرست عاشق آفتاب باشند و حسن عاشق آفتاب‌آفرين نباشد ؟\r\nالهى تو كه بىنياز بىانبازى و به رايگان مىبخشى ، حسن هم كه درويش گداى تو است ، بخششت را با درويشانت بيش بفرما .\r\nالهى با همه شيرين‌زبانى و شيرين‌كاريم نميدانم چه كاره‌ام .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nالهى اصطلاحات انباشته را دانش پنداشته‌ايم ، يا نور السموات و الارض قلب ما را مورد مشيّت العلم نور يقذفه الله فى قلب من يشاء قرار ده .\r\nالهى آكنده از عبارات اصطلاحاتيم كه حجاب معرفت شهودى شده‌اند ، خوشا كسانى كه با قلب بىرنگ حامل عطايايت شده‌اند .\r\nالهى همين قدر فهميده‌ام كه خدا است و دارد خدايى مىكند .\r\n\r\n\r\n","description":"","footnote":"","page_name":" 84 ","page_number":84}
  ]