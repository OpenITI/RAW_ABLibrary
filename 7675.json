[
  {"content":"\r\n\r\nكامل\r\nتاريخ بزرگ اسلام وايران\r\nتأليف\r\nعلامهء شهير\r\nعز الدين علي بن الأثير\r\nترجمهء : ابو القاسم حالت\r\nجلد بيستم و سوم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n580 وقايع سال پانصد و هشتادم هجرى قمرى\r\nدر اين سال ، در ماه محرم ، اتابك عز الدين مسعود ، فرمانرواى موصل ، به شفاعت شمس الدين محمد پهلوان ، صاحب همدان و شهرهاى جبل ، مجاهد الدين قايماز را از زندان آزاد كرد .\r\nآنگاه او را به نزد پهلوان و برادرش ، قزل‌ارسلان ، فرستاد تا از آن دو تن براى جنگ با صلاح الدين يارى بخواهد .\r\nمجاهد الدين قايماز نخست پيش قزل‌ارسلان رفت كه فرمانرواى آذربايجان بود . و نتوانست به همدان پيش شمس الدين محمد پهلوان برود .\r\nقزل‌ارسلان به او روى موافق نشان داد و گفت : « هرطور كه بخواهى ، من رفتار مىكنم . »\r\nآنگاه لشكر بسيارى نزديك به سه هزار سوار آماده كرد و در اختيار او گذاشت .\r\nاين سپاهيان ، همراه مجاهد الدين قايماز ، به سوى اربل\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nرهسپار شدند كه آن شهر را محاصره كنند .\r\nوقتى به آنجا نزديك شدند دست به تباهكارى گذاشتند و هر جا رسيدند ويران ساختند و هر چه يافتند به يغما بردند و مردم را اسير كردند .\r\nزنان را با خشم و خشونت گرفتند و مجاهد الدين نيز نتوانست آنان را از كارهائى كه مىكردند باز دارد .\r\nزين الدين يوسف ، فرمانرواى اربل ، وقتى خبر هجوم آنان را شنيد با لشكرى كه داشت به سر وقت ايشان شتافت . و هنگامى با آنها روبرو شد كه همه در قريه‌ها پراكنده شده بودند و غارت مىكردند و آتش مىزدند .\r\nاو نيز از اين پراكندگى استفاده كرد و فرصت را غنيمت شمرد و به مجرد بر خورد با نخستين دسته از آنان ، خود و لشكرش بر آنان حمله كردند و آنان را شكست دادند .\r\nدر نتيجه ، همه شكست خوردند و گريختند .\r\nمردم اربل كه بر آنان پيروز شده بودند ، كالاها و چارپايان و جنگ افزارهاى ايشان را به غنيمت گرفتند .\r\nسپاهيان شكست خورده ، به شهرهاى خود برگشتند .\r\nفرمانرواى اربل نيز پيروزمند به شهر خود باز گشت در حالى كه سود فراوان برده بود .\r\nمجاهد الدين هم به موصل برگشت .\r\nدرين باره مىگفت : « من هميشه منتظر بودم كه خداوند بزرگ ، بدرفتارى سپاهيان عجم را كيفر دهد . چون از آنان - چيزهائى ديدم كه گمان نمىكردم هيچ مسلمانى نسبت به مسلمان ديگر\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nروا دارد .\r\nهر چه آنان را ازين كار منع كردم گوش ندادند تا سر انجام شكستى كه روى داد نصيبشان گرديد .\r\n* * * \r\nدرگذشت يوسف بن عبد المؤمن و فرمانروائى پسرش ، يعقوب\r\nدر اين سال ابو يعقوب يوسف بن عبد المؤمن رهسپار شهرهاى اندلس گرديد .\r\nاو با گروهى انبوه از لشكريان سوار و پياده مغرب ، كه گرد آورده بود ، از راه دريا روانه شد .\r\nوقتى از خليج گذشت ، آهنگ شهرهاى غربى كرد و شهر شنترين را كه از آن فرنگيان بود در ميان گرفت .\r\nاين محاصره را يك ماه ادامه داد تا اينكه در آن جا دچار بيمارى شد و در ماه ربيع الاول در گذشت .\r\nپيكر او را در تابوت به شهر اشبيليه ، از شهرهاى اندلس ، بردند .\r\nمدت فرمانروائى او بيست و دو سال و يك ماه بود . و هنگامى كه در گذشت وصيتى نكرده بود كه پس از وى فرمانروائى به كداميك از فرزندانش برسد .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nبنابر اين رهبران موحدين و فرزندان عبد المؤمن بر - فرمانروائى پسر او ، ابو يوسف يعقوب بن يوسف بن عبد المؤمن ، همداستان و هماهنگ شدند و او را از همان زمان كه پدرش مرده بود ، فرمانروا ساختند تا بى فرمانروا نباشند و به خاطر نزديك بودن به دشمن رهبرى داشته باشند كه آنان را همدست و همزبان نگاه دارد .\r\nابو يوسف يعقوب كه به فرمانروائى برگزيده شده بود به بهترين نحو به كار برخاست و پرچم پيكار بر افراشت .\r\nاو با مردم نيكرفتارى مىكرد . ديندار بود و حدود مقررات شرع را يكسان درباره خاص و عام اجرا مىنمود . از اين رو فرمانروائى وى استوار گرديد و در سراسر قلمرو پهناور او همه فرمانبردار وى شدند .\r\nاو مرزهاى اندلس را مرتب ساخت و در سراسر مرزها مردان جنگى گماشت .\r\nدر شهرهاى ديگر اندلس نيز كه به فرمان وى در نيامده بودند ترتيب پيكار داد . و بالاخره اندلس را سر و سامان بخشيد و به مراكش بازگشت .\r\nپدر او ، يوسف ، نيز مردى خوشرفتار بود . ولى رفتار يعقوب با مردم از رفتار پدرش نرم‌تر بود .\r\nاو دانشمندان را دوست مىداشت و به خود نزديك مىساخت و در كارها با آنان به كنكاش مىپرداخت . آنان نيز به او و خاصان او خدمت مىكردند .\r\nمردم او را دوست داشتند و به او گرويدند و شهرهايى هم كه از فرمانبردارى پدرش سر باز مىزدند ، به فرمان او در آمدند .\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nاو باج و خراج به همان اندازه مىگرفت كه پدرش مىگرفت و اين كار را نيز به كس ديگرى جز خودش واگذار نكرد .\r\nدر اثر نيكوكارى او با مردم ، كار شهرها بر او راست شد .\r\nو همواره چنين بود تا روزى كه از جهان رخت بر بست . خداى بزرگ او را بيامرزاد .\r\n* * *\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n\r\nپيكار صلاح الدين در كرك\r\nدر اين سال ، در ماه ربيع الآخر ، صلاح الدين از دمشق به عزم رزم برخاست و به گرد آوردن لشكريان خود پرداخت .\r\nاز هر سو سرداران و سپاهيانى به خدمت وى آمدند . از آن جمله نور الدين محمد بن قرا ارسلان صاحب الحصن بود ( يعنى حصن كيفا را در اختيار داشت . )\r\nصلاح الدين ، همچنين ، به مصر نامه‌اى نگاشت كه لشكرش در كرك به نزدش حاضر شود .\r\nآنگاه به كرك حمله برد و آن جا را پيرامون گرفت و كار را بر كسانى كه در كرك بودند سخت ساخت .\r\nدستور داد كه در برابر با روى كرك منجنيق‌هائى بر پا سازند . و جنگ را سخت‌تر كرد .\r\nدر نتيجه ، مسلمانان بارو را به تصرف خود در آوردند و تنها قلعه آن باقى ماند .\r\nاين دژ و باروى آن بر روى يك كوه قرار داشتند و فقط ميان دژ و بار و خندقى بود بسيار گود كه ژرفاى آن نزديك به شصت\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nذراع مىرسيد .\r\nصلاح الدين دستور داد كه سنگ و خاك در آن خندق بريزند و آن را پر كنند .\r\nولى هيچكس نمىتوانست به خندق نزديك شود زيرا مردم كرك پى در پى با تير و كمان به سوى آنان تير مىانداختند و به وسيله منجنيق‌ها سنگ پرتاب مىكردند .\r\nصلاح الدين كه چنين ديد فرمان داد كه با چوب و خشت سقف‌هائى بسازند تا سپاهيان بتوانند از زير آن بگذرند و خود را به خندق برسانند بى اينكه نشانه تير يا سنگ قرار گيرند .\r\nاين دستور را به كار بستند .\r\nآنگاه سپاهيان از زير سقف‌ها گذشتند و چيزهائى در خندق ريختند كه آن را پر كند .\r\nدر عين حال منجنيق‌هاى مسلمانان نيز شب و روز قلعه را سنگباران مىكرد .\r\nسر انجام فرنگيانى كه در كرك بودند براى فرمانروا و شهسواران خود پيام فرستادند و زبونى و ناتوانى خود را از نگهدارى كرك شرح دادند و از آنان يارى خواستند .\r\nفرنگيان نيز گرد هم آمدند و شتابان براى كمك به مردم كرك روانه شدند .\r\nصلاح الدين همين كه خبر حركت ايشان را شنيد ، از كرك رفت تا راهشان را بگيرد و با آنان روبرو شود و بجنگد . و پس از شكست دادن آنان به كرك برگردد .\r\nاين بود كه به اردوگاهشان نزديك شد و خيمه زد و فرود آمد\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nولى به سبب ناهموارى زمين و تنگى و سختى راه ، نتوانست بر آنان دسترسى يابد .\r\nلذا چند روز منتظر ماند كه از آن جا بيرون آيند و بر آنان چيره گردد .\r\nولى آنان از بيم جان از جاى خود دور نشدند .\r\nصلاح الدين كه چنين ديد از آن جا رفت و چند فرسنگ دور شد . ضمنا كسى را در آن جا گماشت تا او را از حركت فرنگيان آگاه سازد .\r\nفرنگيان ، پس از رفتن صلاح الدين ، شبانه خود را به كرك رساندند .\r\nصلاح الدين وقتى از اين موضوع خبردار شد دانست كه در اين هنگام بر كرك دست نخواهد يافت و به مراد خود نخواهد رسيد .\r\nلذا به سوى شهر نابلس رهسپار شد و در راه خود به هر جا كه رسيد غارت كرد .\r\nوقتى به شهر نابلس رسيد ، آن جا را نيز آتش زد و ويران ساخت و يغما كرد و به كشتن و اسير كردن مردان و زنان و فرزندان پرداخت و در اين كار راه افراط پيمود .\r\nآنگاه از نابلس به شهر سبسطيه رفت .\r\nدر سبسطيه آرامگاه و مشهد زكريا عليه السلام است و كنيسه‌اى نيز وجود دارد .\r\nآن جا گروهى از مسلمانان در بند اسارت گرفتار بودند كه صلاح الدين آزادشان ساخت .\r\nاز آن جا به جينين رفت و آن را يغما كرد و ويران ساخت .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nسپس به دمشق برگشت و در راه خود هر چه يافت به غارت برد و خراب كرد .\r\nهمچنين ، در راه خود ، دسته‌هائى از قشون را براى ويرانگرى و گرد آورى غنيمت به چپ و راست فرستاد .\r\nبدين گونه پيش رفت تا به دمشق رسيد .\r\n* * *\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n\r\nدست يافتن نقابداران بر شهر بجايه و برگشتن مجدد اين شهر بدست فرزندان عبد المؤمن\r\nدر اين سال ، در ماه شعبان ، على بن اسحاق ، معروف به ابن غانيه ، به شهر بجايه حمله برد و آن جا را گرفت .\r\nعلى بن اسحاق از اعيان نقابداران به شمار مىرفت كه ملوك مغرب ، يعنى مراكش ، بودند .\r\nاو در اين هنگام جزيره ميورقه را در اختيار داشت .\r\nسبب لشكر كشى او به شهر بجايه اين بود كه شنيد يوسف بن عبد المؤمن در گذشته است .\r\nلذا ناوگان خود را كه بالغ بر بيست كشتى مىشد تعمير كرد و همه را در دريا به حركت در آورد .\r\nكشتىهاى او در كرانه بجايه لنگر انداختند .\r\nآنگاه لشكريانش از كشتىها پياده شدند و قشونى آراستند كه مركب از دويست سوار از نقابداران و چهار هزار سرباز پياده\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nمىشد .\r\nابن غانيه با اين قشون وارد شهر بجايه شد بدون اينكه نيازى به جنگ و كشتار پيش آيد چون اتفاقا والى بجايه چند روز پيش از آن به مراكش رفته و لشكر يا نگهبانى در آن جا نگماشته بود زيرا دشمنى در پيش نبود كه احتياج به كسى باشد تا شهر را از دستبرد دشمن حفظ كند .\r\nاين نقابدار - يعنى ابن غانيه - آمد و هرگز حساب نكرده بودند كه او به چنين حمله‌اى دست يازد .\r\nهمين كه او بر كرانه بجابه لنگر انداخت گروهى از بازماندگان دولت بنى حماد به وى گرويدند و با او همدست شدند .\r\nبنابر اين شماره هواداران او رو به فزونى نهاد و او نيرومندى و قوت قلب يافت .\r\nوالى بجايه ، همين كه خبر حمله على بن اسحاق را شنيد ، از راه خود برگشت در حالى كه از موحدين سيصد سوار با او بودند .\r\nنزديك به هزار سوار نيز از اعراب و قبائلى كه در آن نواحى بودند گرد آورد .\r\nنقابدارى كه بر بجايه دست يافته بود وقتى خبر نزديك شدنشان را شنيد براى پيكار با ايشان ، با هزار سوار كه فراهم آورده بود ، از شهر بيرون رفت .\r\nدر ساعتى كه دو لشكر با هم روبرو شدند ، ناگهان همه كسانى كه همراه والى بجايه بودند ، ازو كناره گرفتند و به نقابدار پيوستند .\r\nاز اين رو والى بجايه و موحدانى كه از يارانش بودند شكست خوردند و به مراكش گريختند .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nنقابدار به شهر بجايه برگشت و لشكر خود را گرد آورد و به توابع بجايه لشكر كشى كرد .\r\nهمه آن نواحى به فرمان وى در آمدند جز قسنطينة الهوى كه آن جا را محاصره كرد تا ماه صفر سال 581 كه قشونى از راه دريا و خشكى به بجايه رسيد .\r\nدر اين هنگام يحيى و عبد الله دو برادر على بن اسحاق نقابدار ، در بجايه بودند .\r\nاين دو برادر از بجايه به حال فرار بيرون رفتند و به برادر خود كه در قسنطينه بود پيوستند .\r\nعلى بن اسحاق كه از جريان امر آگاهى يافت از قسنطينه رفت و رهسپار افريقيه شد .\r\nسبب فرستادن قشون از مراكش اين بود كه والى بجايه ، وقتى از على بن اسحاق شكست خورد ، پيش يعقوب بن يوسف - فرمانرواى مراكش - رفت و او را از آنچه در بجايه روى داده بود آگاه ساخت .\r\nدست يافتن نقابداران را بر بجايه به دو گوشزد كرد و او را از عاقبت سستى و اهمال در بر انداختن ايشان ترساند .\r\nيعقوب بن يوسف نيز بيست هزار سوار در خشكى گرد آورد و ناوگانى را نيز در دريا آماده ساخت و گروه بسيارى را در كشتىها سوار كرد .\r\nاين سپاهيان به بجايه روى آوردند و آن شهر را باز پس گرفتند\r\n.\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nدرگذشت فرمانرواى ماردين و فرمانروائى پسر او\r\nدر اين سال ، قطب الدين ايلغازى بن نجم الدين بن البى بن تمر تاش بن ايلغازى بن ارتق ، فرمانرواى ماردين دار جهان را بدرود گفت .\r\nپس از او ، پسرش - حسام الدين بولق ارسلان - كه كودكى خردسال بود ، جانشين وى گرديد .\r\nنظام الدين البقش ، كه مملوك پدرش بود ، به آموزش و پرورش او كمر بست .\r\nشاه ارمن ، صاحب خلاط ، دائى قطب الدين بود . از اين رو در دولت او فرمان مىراند .\r\nهمين شاه ارمن بود كه نظام الدين البقش را به تربيت پسر او گماشت .\r\nالبقش مردى ديندار و نيكوكار و دادگر و خوشرفتار و بردبار بود .\r\nاو در تربيت فرزند قطب الدين به بهترين وجه كوشيد و مادر\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nاو را نيز به زنى گرفت .\r\nوقتى پسر بزرگ شد نظام الدين البقش نگذاشت كه او فرمانروائى كند زيرا كوتاه فكر و بىپروا بود .\r\nاين نظام الدين مملوكى داشت به نام لؤلؤ كه در دولت حسام - الدين اعمال قدرت مىكرد و فرمان مىراند و نظام الدين نيز رفتارى را كه او با آن پسر مىكرد تحمل مىنمود .\r\nكار چنين بود تا وقتى كه پسر ، يعنى حسام الدين ، درگذشت .\r\nحسام الدين برادرى داشت از خود كوچك‌تر كه به قطب الدين ملقب بود .\r\nنظام الدين البقش او را به فرمانروائى برداشت .\r\nولى قطب الدين از فرمانروائى جز نامى نداشت و فرمانروائى راستين را نظام الدين و لؤلؤ داشتند .\r\nكار بدين گونه تا سال 601 هجرى قمرى باقى ماند .\r\nدر اين سال نظام الدين البقش بيمار گرديد و قطب الدين براى عيادت به نزد او رفت .\r\nوقتى از پيش او بيرون آمد ، لؤلؤ نيز همراهش بود .\r\nدر راه قطب الدين ناگهان با كاردى كه با خود داشت به لؤلؤ ضربه‌اى زد و او را از پا در آورد و كشت .\r\nآنگاه در حالى كه همان كارد را به دست داشت داخل سراى نظام الدين شد و خون او را نيز ريخت .\r\nبعد تنها با غلامى كه همراهش بود بيرون شتافت و سرهاى نظام الدين و لؤلؤ را پيش سرداران و سپاهيانى انداخت كه همه از\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nدست‌پروردگان نظام الدين و لؤلؤ بودند .\r\nآنان كه چنين ديدند ، فرمانبردارى قطب الدين را گردن نهادند .\r\nقطب الدين ، پس از تسلط بر امور هر كه را خواست بيرون كرد و هر كه را خواست بر جاى گذاشت . و بر قلعه ماردين و توابع آن و قلعه بارعيه و صور مستولى گرديد .\r\nاو تا اين زمان در آن جا فرمانروائى مىكند و در كارهاى خود نيز دورانديش است\r\n.\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n\r\nبرخى ديگر از رويدادها\r\nدر اين سال صدر الدين شيخ الشيوخ عبد الرحيم بن شيخ - الشيوخ اسماعيل بن شيخ الشيوخ ابو سعيد احمد زندگانى را بدرود گفت .\r\nدر گذشت او در ماه شعبان روى داد .\r\nاو به عنوان فرستاده‌اى از سوى ديوان خلافت با شهاب الدين بشير خادم پيش صلاح الدين رفت و قصدش از اين رسالت آن بود كه ميان صلاح الدين و عز الدين مسعود ، فرمانرواى موصل ، صلح برقرار كند .\r\nآن دو تن ، يعنى صدر الدين شيخ الشيوخ و شهاب الدين بشير خادم ، هنگامى به دمشق رسيدند كه صلاح الدين سرگرم محاصره كرك بود .\r\nاز اين رو در دمشق ماندند تا صلاح الدين بدانجا بازگشت .\r\nولى در باب صلح كارى از پيش نرفت .\r\nدرين گير و دار هر دو بيمار شدند و خواستند به عراق برگردند .\r\nصلاح الدين به آنها توصيه كرد كه در آن جا بمانند تا مذاكراتى\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nكه در باب صلح شده بود به نتيجه‌اى برسد .\r\nولى آنان گوش ندادند و در گرما حركت كردند .\r\nدر نتيجه ، بشير خادم در صحنه در گذشت .\r\nصدر الدين نيز در رحبه از دنيا رفت و در مشهد البوق به خاك سپرده شد .\r\nاو يگانه زمان خود به شمار مىرفت و رياست دينى و دنيائى را با هم جمع كرده بود . پشت و پناه هر بىپناه ترسنده‌اى محسوب مىشد .\r\nمردى نيكوكار و بخشنده و بردبار بود و صفات پسنديده بسيار داشت .\r\nوقتى دچار بيمارى گرديد . دارو به كار نبرد و توكل به خداى بزرگ كرد .\r\n* * * در اين سال ، همچنين ، عبد اللطيف بن محمد بن عبد اللطيف خجندى فقيه شافعى ، رئيس اصفهان ، در گذشت .\r\nتازه از حج باز گشته بود و در گذشت او در باب همدان اتفاق افتاد .\r\nاشعارى دارد و قطعهء ذيل نيز از اشعار اوست :\r\n بالحمى دائر سقاها مدمعى * يا سقى اللّه الحمى من مربع\r\nليت شعرى و الامانى ضلة * هل الى وادى الغضى من مرجع\r\nاذنت علوة للواشى بنا * ما على علوة لو لم تسمع \r\n\r\n","description":"","footnote":"","page_name":" 19 ","page_number":19},
  {"content":"\r\n\r\n او تحرت رشدا فى ما وشى * او عفت عنى فما قلبى معى \r\n( يعنى : در كوى يار ، خانه‌اى است كه اشكهاى چشم من آن را آبيارى مىكند ، خانه‌اى كه الهى خدا آن مسكن و مأوا را آبيارى كند .\r\nاگر چه آرزوها مايه گمراهى است ، اى كاش مىدانستم كه بار ديگر به وادى الغضى ( يعنى زادگاه و جايگاه معشوقه ) مىتوان بازگشت يا نه .\r\nعلوة ( كه نام معشوقه است ) به سخن چين اجازه داد كه در ميان ما سخن‌چينى كند . چه مىشد اگر علوه به سخنان او گوش نمىداد ، يا درباره سخن‌چينىهاى او راه عقل و درايت مىپيمود و از روى خردمندى داورى مىكرد ، يا از گناه من در مىگذشت چون من دل خود را به عشق او از دست داده‌ام . )\r\nخدا او را بيامرزد و ازو خرسند باشد و او را خرسند سازد .\r\n* * *\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\n581 وقايع سال پانصد و هشتاد و يكم هجرى قمرى\r\n\r\nمحاصره موصل به دست صلاح الدين و رفتن او از آن جا به خاطر در گذشت شاه ارمن\r\nدر اين سال صلاح الدين يوسف بن ايوب براى بار دوم موصل را محاصره كرد .\r\nحركت او از دمشق ، در ماه ذى القعده سال گذشته بود . و وقتى به حلب رسيد ، در آن جا ماند تا سال پايان يافت .\r\nآنگاه از رود فرات گذشت و به سرزمين جزيره رفت .\r\nوقتى به حران رسيد مظفر الدين كوكبرى بن زين الدين را ، كه باعث دست يافتن او بر ديار جزرى شده بود ، گرفت و بازداشت كرد .\r\nعلت دستگيرى وى آن بود كه مظفر الدين پى در پى به صلاح الدين نامه مىنوشت و به او توصيه مىكرد كه بر موصل حمله\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nبرد و آن جا را بگيرد . او را به اين كار تشويق مىنمود و طمع او را در تصرف موصل زياد مىكرد .\r\nحتى به صلاح الدين وعده داد كه اگر به قصد تسخير موصل حركت كند و بدان سو روانه شود ، پنجاه هزار دينار به وى بدهد .\r\nولى وقتى صلاح الدين به حران رسيد ، مظفر الدين پولى را كه وعده داده بود ، به دو نپرداخت .\r\nصلاح الدين نيز ازين خلف وعده به خشم آمد و او را بازداشت كرد و بر او نگهبان گماشت .\r\nاما بعد او را آزاد كرد و شهرهاى حران و رها را كه تازه ازو گرفته بود به او باز گرداند .\r\nاو را ازين جهة آزاد كرد كه ترسيد مردم شهرهاى جزيره ابن عمر ازو برگردند زيرا همه ميدانستند كه مظفر الدين تا چه حد به صلاح الدين يارى كرده بود كه بر شهرهاى جزيره دست يابد .\r\nاز اين رو ، او را از بند رها ساخت .\r\nصلاح الدين در ماه ربيع الاول از حران رفت .\r\nلشكريان حصن كيفا و دارا و معز الدين ، صاحب جزيره بر او گرد آمدند .\r\nمعز الدين سنجر شاه ، برادر زاده عز الدين مسعود ، فرمانرواى موصل ، بود و از عم خود ، به خاطر دستگير كردن مجاهد الدين قايماز ، روگردان شده و از زير فرمان وى بيرون رفته بود .\r\nاو نيز همراه صلاح الدين رهسپار موصل گرديد .\r\nوقتى به شهر موصل نزديك شدند ، عز الدين مسعود ، مادر خود و دختر عم خود - نور الدين محمود بن زنگى - و چند زن ديگر\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nرا با گروهى از بزرگان دولت خويش به نزد صلاح الدين فرستاد تا ازو درخواست صلح و سازش كنند .\r\nاين عده به صلاح الدين وعده دادند كه با او همدستى كنند و در جنگ‌ها ، به وسيله لشكريان موصل او را يارى نمايند .\r\nدر برابر اين وعده‌ها ازو مىخواستند كه دست از سر مردم موصل بردارد و برگردد .\r\nعز الدين مسعود ، فرمانرواى موصل ، آن زنان را بدين جهة پيش صلاح الدين فرستاده بود كه او و همه خاصان و نزديكان او گمان مىبردند كه آنان از صلاح الدين حتى اگر شام را هم بخواهند ، صلاح الدين درخواستشان را خواهد پذيرفت ، به ويژه از آن رو كه دختر سرور و ولىنعمت صلاح الدين ، يعنى دختر نور الدين محمود بن زنگى ، نيز همراهشان بود .\r\nوقتى خانم‌ها به سراپرده صلاح الدين رسيدند ، از ايشان پذيرائى كرد .\r\nآنگاه ياران خود را فرا خواند و با ايشان به كنكاش پرداخت كه چه بايد بكند و چه بايد بگويد .\r\nبيشتر ياران او توصيه كردند كه درخواست زنان را بپذيرد و با آنچه مىخواهند موافقت كند .\r\nولى فقيه عيسى و على بن احمد مشطوب - كه هر دو از شهر هكاريه ، از توابع موصل - بودند ، به او گفتند : « سرنوشت سرزمينى مثل موصل را به دست زنى نمىسپارند و عز الدين هم آنها را نفرستاده مگر به خاطر اينكه از نگهدارى شهر عاجز بوده است . »\r\nصلاح الدين اين اظهار نظر را مطابق ميل خود يافت . از\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nاين رو با بهانه‌هايى كه پسنديدنى نبود ، عذر آورد و خانم‌ها را نا اميد بر گرداند .\r\nاما عز الدين مسعود ، فرمانرواى موصل ، آن خانم‌ها را ازين جهة پيش صلاح الدين نفرستاده بود كه از نگهدارى موصل ناتوان است . بلكه ايشان را از آن رو گسيل داشته بود كه مىخواست فتنه جنگ را از راه بهترى فرو بنشاند .\r\nوقتى زنان برگشتند صلاح الدين به سوى موصل روانه شد در حالى كه يقين داشت شهر را خواهد گرفت .\r\nولى كار بر خلاف اين بود .\r\nصلاح الدين وقتى به موصل نزديك شد در يك فرسنگى شهر فرود آمد و اردو زد .\r\nلشكريان او نيز در آن نواحى ، در ناحيه حلة المراقيه گسترش يافتند .\r\nميان دو لشكر در پيرامون باب العمادى زد و خورد و جنگ و گريزهائى صورت مىگرفت .\r\nمن در اين هنگام در موصل بودم و مىديدم كه مردم چگونه از جان و دل مبارزه مىكنند . علتش هم اين بود كه نسبت به صلاح - الدين ، به خاطر راندن آن خانم‌ها ، خشم و كينه پيدا كرده بودند .\r\nصلاح الدين وقتى چيزى را ديد كه حسابش را نكرده بود ، از راندن زنان پشيمان شد ، از كسعى هم پشيمانتر [ ( 1 ) 
  ] زيرا هم به\r\n\r\n\r\n\r\n\r\n","description":"","footnote":"\r\n[ ( 1 ) 
  ] - كسع ( به ضم كاف و فتح سين ) : نام گروهى از تازيان يمن است و كسعى كسى را گويند كه منسوب بدان گروه باشد .\r\nبقيه ذيل در صفحه بعد\r\n","page_name":" 24 ","page_number":24},
  {"content":"\r\n\r\nحسن شهرت او لطمه خورد و هم فرصت تصرف موصل را از دست داد .\r\nاز اين رو او نيز به نوبه خود كسانى را سرزنش و توبيخ كرد كه به راندن آن خانم‌ها تشويقش كرده بودند .\r\nاز طرف قاضى فاضل و كسان ديگرى هم كه هواى موصل در سر نداشتند نامه‌هائى به صلاح الدين رسيد كه حاكى از سرزنش و نكوهش كار او بود .\r\nهنگامى كه در موصل بود ، زين الدين يوسف بن زين الدين ، صاحب اربل پيش او آمد .\r\nاز زين الدين ، و برادرش - مظفر الدين كوكبرى - و سرداران ديگر در قسمت شرقى موصل پذيرائى كرد .\r\nضمنا على بن احمد مشطور هكارى را براى گشودن دژ « جديده » از شهر هكاريه فرستاد .\r\nعلى بن احمد آن دژ را در ميان گرفت .\r\nگروهى از كردان و مردم هكاريه نيز بر او گرد آمدند .\r\nمحاصره قلعه مذكور همچنان به حال خود باقى ماند تا صلاح - الدين از موصل رفت .\r\nتوده مردم موصل پى در پى از دجله مىگذشتند و از جانب\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nحكايت كرده‌اند كه يك نفر كسعى به صحرا رفت تا شتر خود را بچراند .\r\nدر آن جا يك شاخه درخت سدر بيابانى ديد كه بر روى صخره نرمى روئيده بود .\r\nگفت : بهترين جا براى روئيدن اين درخت همين صخره است .\r\nبقيه ذيل در صفحه بعد\r\n","page_name":" 25 ","page_number":25},
  {"content":"\r\n\r\nشرقى به لشكر صلاح الدين حمله مىكردند و دستبرد مىزدند و باز مىگشتند .\r\nهنگامى كه صلاح الدين سرگرم محاصره موصل بود ، به اتابك عز الدين مسعود - فرمانرواى موصل - خبر رسيد كه عز الدين زلفندار ، نايب او در قلعه موصل ، با صلاح الدين نامه‌نگارى مىكند .\r\nبه شنيدن اين خبر ، او را از صعود به قلعه باز داشت و بار ديگر از رأى و نظر مجاهد الدين قايماز پيروى كرد .\r\nاو مجاهد الدين قايماز را ، چنان كه پيش ازين گفتيم ، از كار بر كنار كرده و رانده بود ، ولى بار ديگر او را بر سر كار آورد و به صوابديد او كار كرد .\r\nمجاهد الدين نيز كارها را سر و سامان بخشيد و آنچه را كه به تباهى افتاده بود اصلاح كرد . تا كار به صلح و سازش برگزار گرديد به نحوى كه ما اگر خدا بخواهد شرح خواهيم داد .\r\nدر آن گير و دار يك نفر بغدادى كه در موصل به سر مىبرد ، از شهر بيرون شد و به نزد صلاح الدين رفت و به او توصيه كرد كه آب دجله را از موصل به سوى ناحيه نينوى قطع كند .\r\nبه صلاح الدين گفت : « اگر آب دجله از موصل برگردد مردم\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nآنگاه مشك خود بر سر دست آورد و آبى را كه در ريشه درخت بود در آن ريخت و نوشيد و تشنگى خود را فرو نشاند .\r\nسپس يك سال به آبيارى آن درخت پرداخت تا روئيد و قد كشيد . بعد بقيه ذيل در صفحه بعد\r\n","page_name":" 26 ","page_number":26},
  {"content":"\r\n\r\nدچار تشنگى خواهند شد و از پاى در خواهند آمد و ما بىجنگ مىتوانيم آن جا را بگيريم . »\r\nصلاح الدين گمان برد كه او راست مىگويد و آهنگ اين كار كرد . تا اينكه دانست بريدن همه آن آب انجام‌پذير نيست و چنين كارى به درازا مىكشد و زحمت بسيار دارد و سودى از آن به دست نخواهد آمد .\r\nياران او نيز اين كار را نكوهش كردند و ناپسند خواندند .\r\nلذا از آن دست كشيد .\r\nصلاح الدين در آن جا از آغاز ربيع الآخر ماند تا وقتى كه ماه به پايان خود نزديك شد .\r\nآنگاه از موصل به سوى ميافارقين حركت كرد .\r\nسبب حركت او اين بود كه شاه ارمن - صاحب خلاط - در نهم ربيع الآخر فوت كرد و خبر درگذشت او در بيستم آن ماه به دو رسيد .\r\nصلاح الدين نيز بر آن شد كه به خلاط حمله برد و آن جا را بگيرد . زيرا شاه ارمن فرزند يا كس ديگرى از خانواده خويش را جانشين خود نساخته بود كه پس از وى بر شهرهاى او فرمانروائى كند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nآن را بريد و گذاشت تا راست و صاف شد .\r\nآنگاه چوب را تراشيد و از آن يك كمان در آورد و از باقى آن نيز پنج تير ساخت .\r\nبقيه ذيل در صفحه بعد\r\n","page_name":" 27 ","page_number":27},
  {"content":"\r\n\r\nاز اين رو ، يكى از مملوكان وى كه نامش بكتمر و لقبش سيف الدين بود بر آن نواحى دست يافته بود و فرمان مىراند .\r\nصلاح الدين با اميران و وزيران خود درين باره به كنكاش پرداخت .\r\nآنان نظرهاى گوناگونى اظهار كردند .\r\nكسانى كه خواهان دست يافتن بر موصل بودند به دو اندرز مىدادند كه در جاى خود بماند و محاصره موصل را ادامه دهد .\r\nولى كسانى كه از آزردن خاندان اتابك ، يعنى بازماندگان اتابك عماد الدين زنگى ، خوششان نمىآمد ، به او توصيه مىكردند كه از موصل برود .\r\nبه او مىگفتند : « ولايت خلاط بزرگ‌تر و پهناورتر است و الآن صاحب و نگهبانى ندارد . اما موصل فرمانروائى دارد كه آن را حفظ مىكند و از آن دفاع مىنمايد . اگر ما آن جا را بگيريم ، كار اين جا و نواحى ديگرى غير از اين جا نيز آسان خواهد شد . »\r\nصلاح الدين مردد ماند كه كدام راه را برگزيند .\r\nاتفاقا در همان هنگام از سوى گروهى از مردم و بزرگان و سرداران خلاط به او نامه‌هائى رسيد كه او را به نزد خود فرا مىخواندند تا شهر را به وى واگذارند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبا اين تير و كمان روانه صحرا شد و به كمينگاهى رفت كه نزديك به چراگاه گورخران بود .\r\nدر گوشه‌اى پنهان شد تا يك گورخر را با تير زد . تير او پيكر گورخر را بقيه ذيل در صفحه بعد\r\n","page_name":" 28 ","page_number":28},
  {"content":"\r\n\r\nصلاح الدين كه اين نامه‌ها را دريافت كرد ، از موصل رفت .\r\nاما كسانى كه آن نامه‌ها را نوشته بودند ، جز مكر و فريب نظر ديگرى نداشتند .\r\nحقيقت امر اين بود كه شمس الدين پهلوان بن ايلدگز - فرمانرواى آذربايجان و همدان و ساير نقاط آن نواحى - آهنگ خلاط كرده بود تا آن سرزمين را از دست مردم آن بگيرد .\r\nاو اندكى پيش از آن ، شاه ارمن را با وجود سالخوردگى ، داماد خود ساخته و يكى از دختران خود را به عقد وى در آورده بود تا اين رشته پيوند را وسيله‌اى براى دست يافتن بر خلاط و توابع آن قرار دهد .\r\nمردم خلاط وقتى شنيدند كه شمس الدين پهلوان به سوى خلاط حركت كرده ، آن نامه‌ها را به صلاح الدين نوشتند و او را براى واگذارى شهر فرا خواندند .\r\nقصدشان از اين كار آن بود كه به دست صلاح الدين ، پهلوان را دفع كنند و به دست پهلوان نيز صلاح الدين را از ميان بر دارند .\r\nو سر انجام ، شهر نيز در دست خودشان باقى بماند .\r\nصلاح الدين با سپاهيان خود از موصل حركت كرد .\r\nپيشاپيش سپاه نيز پسر عم خود ، ناصر الدين محمد بن\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nشكافت و از آن گذشت و به صخره‌اى خورد .\r\nازين برخورد ، آتشى جهيد و كسعى گمان برد كه تيرش به خطا رفته است .\r\nبقيه ذيل در صفحه بعد\r\n","page_name":" 29 ","page_number":29},
  {"content":"\r\n\r\nشير كوه ، و مظفر الدين بن زين الدين و سرداران ديگر را فرستاد .\r\nآنان رهسپار خلاط شدند و در طوانه ، نزديك خلاط ، فرود آمدند .\r\nصلاح الدين نيز به ميافارقين رفت .\r\nاما پهلوان روانه خلاط گرديد و نزديك خلاط اردو زد .\r\nفرستادگان مردم خلاط ، ميان ايشان و پهلوان و ميان ايشان و صلاح الدين پيام‌هائى رد و بدل كردند .\r\nسر انجام اهالى با شمس الدين پهلوان از در صلح در آمدند و از پيروان او شدند و به نام او خطبه خواندند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبعد گورخر ديگرى وارد چراگاه شد و او تير ديگرى انداخت . اين تير نيز همانند تير نخستين عمل كرد . و او باز گمان برد كه تيرش به خطا رفته است .\r\nبدين گونه پنج گورخر را يكى پس از ديگرى نشانه تير قرار داد و هر بار گمان مىبرد كه تيرش به نشانه نخورده است .\r\nبعد ، از كمينگاه خود بيرون رفت و چون گمان مىكرد كه علت خطا رفتن تيرها بدى كمان است ، به نخستين تخته سنگى كه رسيد ، آنقدر كمان را بر آن سنگ زد كه شكست و خردش كرد .\r\nسپس با خود گفت : « شب را در اين جا مىمانم و صبح پيش خانواده‌ام بقيه ذيل در صفحه بعد\r\n","page_name":" 30 ","page_number":30},
  {"content":"\r\n\r\n\r\nدرگذشت نور الدين صاحب الحصن ( صاحب حصن كيفا )\r\nدر اين سال ، نور الدين محمد بن قرا ارسلان بن داود ، صاحب حصن كيفا و شهر « آمد » ، در گذشت .\r\nفوت او هنگامى اتفاق افتاد كه صلاح الدين در موصل اقامت داشت .\r\nنور الدين از خود دو پسر بر جاى گذاشت كه پس از درگذشت\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nمىروم . »\r\nدر آن جا شب را سحر كرد و بامداد ديد پنج گور خر كشته شده و پنج تير او نيز به خون آغشته است .\r\nوقتى دانست كه عيب از كمان نبوده ، از آنچه كرده بود سخت پشيمان شد و انگشتان خود را چنان گزيد كه آنها را كند .\r\nاز آن جا ميان عرب اين ضرب المثل رايج شد كه وقتى كسى بسيار پشيمان مىشود ، مىگويند از كسعى هم پشيمانتر شده يا مثل كسعى پشيمان شده است .\r\n( ترجمه از فوائد الادب المنجد )\r\n","page_name":" 31 ","page_number":31},
  {"content":"\r\n\r\nوى پسر بزرگتر به فرمانروائى رسيد .\r\nنام او سقمان و لقب او قطب الدين بود .\r\nوزير او ، قوام بن سماقا الاسعردى ، نيز به تدبير و تمشيت امور دولت او پرداخت .\r\nنور الدين ، هنگامى كه صلاح الدين ايوبى قصد حمله بر موصل را داشت ، برادر خود عماد الدين را با لشكريان خود به خدمت صلاح الدين فرستاده بود .\r\nلذا در مدتى كه صلاح الدين سرگرم محاصره موصل بود ، عماد الدين نيز با او بود .\r\nعماد الدين وقتى خبر درگذشت برادر خود را شنيد به قصد تصرف شهرهاى او حركت كرد تا پس از او زمام فرمانروائى را به دست گيرد زيرا فرزندان او خردسال بودند و از عهده اين كار بر نمىآمدند .\r\nاما دست يا بى به شهرهاى برادرش ، براى او امكان‌پذير نگرديد .\r\nلذا به سوى خرتبرت [ ( 1 ) 
  ] روانه شد و آن جا را گرفت .\r\nاين شهر تا سال 620 هجرى قمرى در دست فرزندان او\r\n\r\n\r\n\r\n\r\n","description":"","footnote":"\r\n[ ( 1 ) 
  ] - خرتبرت يا خرپوت شهرى است كه در حدود پنج هزار تن جمعيت دارد .\r\nاين شهر در جنوب قسمت مركزى تركيه آسيائى ، نزديك ساحل قسمت علياى فرات ، واقع است .\r\nدر مآخذ عربى نامش « خرتبرت » ( به فتح خاء و تاء و كسر باء ) ذكر بقيه ذيل در صفحه بعد\r\n","page_name":" 32 ","page_number":32},
  {"content":"\r\n\r\nباقى ماند .\r\nهنگامى كه صلاح الدين ميافارقين را محاصره كرده بود ، پسر نور الدين به حضور او رسيد .\r\nصلاح الدين ، سراسر قلمرو پدرش را كه شهر « آمد » نيز جزء آن بود ، همچنان به دو وا گذاشت .\r\nاو و بستگانش مىترسيدند از اينكه صلاح الدين آنها را از دستشان بگيرد .\r\nولى صلاح الدين چنين كارى نكرد و آنان را به شهرهاى خود باز گرداند بدين شرط كه بى مشورت با او هيچ كارى انجام ندهند .\r\nو از دستور و امر و نهى او پيروى كنند .\r\nاميرى از ياران نور الدين را هم ، كه صلاح الدين لقب داشت مأمور كرد كه فرزند نور الدين را در كارها يارى دهد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nشده است .\r\n« حصن زياد » نام ديگر آن است .\r\nمورخين فرانسوى جنگ‌هاى صليبى ، آن را به اسم « كاترپىير » ( به معنى چهار سنگ ) و هم به اسامى ديگر خوانده‌اند .\r\nاين شهر در قرن ششم هجرى قمرى بيشتر در دست سلاطين ارتقى بقيه ذيل در صفحه بعد\r\n","page_name":" 33 ","page_number":33},
  {"content":"\r\n\r\n\r\nدست يافتن صلاح الدين بر شهر ميافارقين\r\nصلاح الدين ، وقتى روانه خلاط شد ، راه خود را به سوى ميافارقين افكند زيرا هوس تصرف آن را داشت . چون ميافارقين در دست قطب الدين ، فرمانرواى ماردين ، بود . و او نيز - همچنان كه پيش ازين گفتيم - تازه در گذشته بود .\r\nپس از او پسرش به فرمانروائى رسيده بود كه طفلى خردسال به شمار مىرفت و فرمانرواى راستين در ميافارقين ، شاه ارمن و لشكرش بودند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nبود .\r\nبلك بن بهرام بن ارتق در سال 1122 ميلادى دو تن از سران صليبيون ، و سال بعد بودوئن دوم ( شاه اورشليم ) را در آن جا محبوس كرد .\r\nدر سال 631 هجرى قمرى علاء الدين كيقباد آن را گرفت . و گويند اين پيروزى را « بىبى منجمه » پيشگوئى كرده بود .\r\nبقيه ذيل در صفحه بعد\r\n","page_name":" 34 ","page_number":34},
  {"content":"\r\n\r\nصلاح الدين ، پس از در گذشت قطب الدين ، در صدد تصرف ميافارقين بر آمد .\r\nوقتى بدان شهر حمله برد ، دريافت كه آن جا پر از مردان جنگى است .\r\nهمسر قطب الدين متوفى نيز در آن شهر بود و دخترانى از شوهر مرحوم خود داشت .\r\nاو خود خواهر نور الدين محمد ، صاحب حصن كيفا ، بود .\r\nصلاح الدين از آغاز ماه جمادى الاولى در آن جا ماند و شهر را پيرامون گرفت .\r\nفرماندهى لشكر ميافارقين را سردارى بر عهده داشت كه نامش يرنقش و لقبش اسد الدين بود .\r\nاو مردى دلير و با شهامت بود و از شهر به بهترين نحو نگهدارى مىكرد .\r\nبراى پيكار با صلاح الدين منجنيق‌هائى بر پا كرد و ارابه‌هاى جنگى به راه انداخت و سخت جنگيد .\r\nبا اين وصف صلاح الدين نتوانست به مراد خود برسد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nخرتبرت از زمان امير تيمور اغلب در دست سلسله ذو القدريه بود .\r\nدر سال 913 هجرى قمرى شاه اسماعيل اول صفوى آن را گرفت .\r\nولى پس از سال 921 عثمانىها آن را گرفتند .\r\nارامنه خرپوت در كشتار ارمنيان كه بسال 1895 اتفاق افتاد ، و نيز در سالهاى 1914 - 18 مصائب بسيار ديدند .\r\n( دائرة المعارف فارسى )\r\n","page_name":" 35 ","page_number":35},
  {"content":"\r\n\r\nوقتى كار را چنين ديد ، از زور آزمائى و جنگاورى دست كشيد و به حيله‌گرى و فريبكارى پرداخت .\r\nبه همسر قطب الدين كه در شهر اقامت داشت نامه‌اى نگاشت و به او گفت : « اسد الدين يرنقش به ما گرايش يافته و حاضر شده است كه شهر را تسليم ما كند .\r\nما حقوقى را كه پس از درگذشت برادرت ، نور الدين ، به تو تعلق مىگيرد رعايت مىكنيم و مىخواهيم كه درين كار بهره‌اى هم به تو برسد .\r\nمنهم دختران تو را براى پسران خود مىگيرم و كارى مىكنم كه ميافارقين و نقاط ديگر اين نواحى براى تو بماند و در زير فرمان تو باشد . »\r\nصلاح الدين ، همچنين ، كسى را پيش اسد الدين يرنقش فرستاد و به او آگاهى داد كه خاتون - يعنى همسر قطب الدين متوفى - به سلطان صلاح الدين نزديك شده و مىخواهد ازو فرمانبردارى كند .\r\nهمه كسانى هم كه در خلاط هستند به صلاح الدين نامه نگاشته‌اند كه تسليم او شوند . بنا بر اين كارى مكن كه جان خود را به رايگان از دست بدهى .\r\nاتفاقا فرستاده‌اى نيز از خلاط رسيد و براى صلاح الدين پيام آورد كه مردم خلاط در فرمانبردارى از او آماده‌اند .\r\nمردم خلاط آنچه را كه به زبان مىگفتند و از صلاح الدين مىخواستند براى او پيام داده بودند .\r\nصلاح الدين كه چنين ديد به فرستاده خلاط دستور داد تا داخل ميافارقين شود و اسد الدين را آگاه سازد .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nاو هم به ميافارقين رفت و به اسد الدين يرنقش گفت : « تو از سوى چه كسى نبرد مىكنى و براى چه مىجنگى ؟ . . من اكنون براى تسليم شهر خلاط به صلاح الدين آمده‌ام . »\r\nاسد الدين كه اين خبر شنيد دست و پاى خود را گم كرد و روحيه‌اش ضعيف شد .\r\nلذا كسى را پيش صلاح الدين فرستاد و موضوع تيول و پول را مطرح كرد .\r\nصلاح الدين درخواست او را پذيرفت و آن شهر را در آخر جمادى الاولى تحويل گرفت .\r\nآنگاه برخى از دختران خاتون را براى بعضى از فرزندان خود عقد كرد .\r\nقلعه هتاخ [ ( 1 ) 
  ] را نيز در اختيار اين خانم گذاشت تا با دختران خود در آن جا به سر برد .\r\n* * * \r\n\r\n\r\n\r\n","description":"","footnote":"\r\n[ ( 1 ) 
  ] - هتاخ ( به فتح هاء و تشديد تاء ) : قلعه مستحكمى است در ديار بكر نزديك ميافارقين - از معجم البلدان .\r\n( لغتنامه دهخدا )\r\n","page_name":" 37 ","page_number":37},
  {"content":"\r\n\r\n\r\nبرگشتن صلاح الدين به شهر موصل و برقرارى صلح ميان او و اتابك عز الدين\r\nصلاح الدين ، همين كه از كار ميافارقين بياسود و پايه‌هاى امور را در آن جا استوارى بخشيد و تيول‌ها و واليگرىهاى آن را به اشخاص واگذار كرد ، لشكريان خود را گرد آورد تا به موصل باز گردد .\r\nآنگاه به سوى موصل روانه شد و راه خود را به نصيبين افكند .\r\nفصل زمستان بود كه به كفر زمار رسيد و با لشكريان خود در آنجا اردو زد .\r\nبر آن بود كه در آن جا بماند و همه شهرهاى موصل را واگذار كند و غلات و در آمد آنها را بگيرد . و چون ميدانست كه نمىتواند بر موصل دست يابد ، مىخواست با اين كارها موصل را ضعيف كند .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nاو در ماه شعبان آنجا فرود آمده بود و شعبان و رمضان را در آن جا به سر برد .\r\nدر اين مدت ميان او و اتابك عز الدين مسعود ، فرمانرواى موصل ، پيك و پيام‌هائى رد و بدل شد .\r\nمجاهد الدين قايماز نيز بار ديگر در دستگاه عز الدين تقرب يافته بود و نامه‌نگارى مىكرد .\r\nسخنان او در نزد ملوك ديگر مقبول واقع مىشد زيرا از درستى گفتار او آگاه شده بودند .\r\nهنگامى كه پيك و پيام‌هائى درباره صلح رد و بدل مىشد ، صلاح الدين بيمار گرديد و از كفر زمار رفت و مىخواست به حران برگردد كه فرستادگانى از موصل رسيدند و پيام آوردند كه آنچه مىخواست ، پذيرفته شده است .\r\nبدين گونه ، ترتيب صلح را داد و به حفظ آن سوگند ياد كرد .\r\nشرايط صلح اين بود كه عز الدين ، شهر زور و توابع آن ، و ولايت قرابلى و همه توابع آن سوى رود زاب را به صلاح الدين واگذار كند و بر منابر شهرهاى خود نيز به نام او خطبه بخواند . و نام او را بر سكه نيز ضرب كند .\r\nصلاح الدين وقتى سوگند ياد كرد ، رسولان خود را پيش عز الدين فرستاد . و آنان او را نيز قسم دادند . و شهرهايى را كه قرار بود تسليم كند تحويل گرفتند .\r\nصلاح الدين به حران رسيد و آنجا ماند در حالى كه همچنان بيمار بود .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nجهان از جنگ بياسود و مردم آرام گرفتند و ماده فتنه قطع شد . و اين بيشتر در نتيجه روى كار آمدن مجاهد الدين قايماز و ميانجيگرى او بود . خدا او را بيامرزاد .\r\nاما بيمارى صلاح الدين در حران به درازا كشيد و از خانواده‌اش در پهلوى او يكى برادرش - الملك العادل - كه در آن زمان حلب را در اختيار داشت . و ديگر پسرش - الملك العزيز عثمان بودند .\r\nبيمارى صلاح الدين آنچنان سخت شد كه از بهبود او نا اميد شدند ، از اين رو مردم را براى فرمانروائى فرزندان او سوگند دادند و براى هر يك از اولاد او ، از شهرها ، بهره‌اى معلوم و معين كردند .\r\nبرادر او ، ملك عادل را هم وصى همه ساختند .\r\nولى بعد ، صلاح الدين بهبود يافت و در محرم سال 582 هجرى قمرى به دمشق بازگشت .\r\nهنگامى كه در حران به بستر بيمارى افتاده بود پسر عمش - ناصر الدين محمد بن شير كوه - كه حمص و رحبه را به اقطاع در اختيار داشت - پهلوى او بود .\r\nهمين كه حس كرد ممكن است صلاح الدين از دنيا برود ، روانه حمص شد و ضمنا به حلب رفت و گروهى از جوانان حلب را فرا خواند و به ايشان پول داد . همچنين وقتى به حمص رسيد به گروهى از مردم دمشق نامه نگاشت و به آنان وعده‌هائى داد تا در صورت فوت صلاح الدين شهر را به او تسليم كنند .\r\nآنگاه در حمص به انتظار درگذشت صلاح الدين ماند تا روانه دمشق شود و آن جا را بگيرد .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nاما صلاح الدين - همچنانكه گفتيم - بهبود يافت و خبر رفتن ناصر الدين محمد بن شير كوه را شنيد .\r\nچيزى نگذشت كه ناصر الدين محمد بن شير كوه ، در شب عيد قربان از دنيا رفت .\r\nاو شراب مىخورد و در اين كار زياده‌روى مىكرد . بدين جهة بامداد او را مرده يافتند .\r\nبعد خبرى شايع شد كه صحت و سقمش بر عهده كسانى است كه آن را شايع كردند :\r\nمىگفتند صلاح الدين مردى را كه ناصح بن عميد خوانده مىشد وادار كرد كه ناصر الدين را از ميان بردارد .\r\nاو كه از مردم دمشق بود به خدمت ناصر الدين رفت و نديم او شد و به او زهر نوشاند .\r\nبامداد روز بعد ، مردم ناصح بن عميد را نديدند و وقتى پرسيدند گفته شد : « او شبانه پيش صلاح الدين رفته است . »\r\nاين پيشامد بود كه بد گمانى مردم را بر انگيخت .\r\nوقتى ناصر الدين محمد بن شير كوه از دنيا رفت ، صلاح الدين شهرهايى را كه در اختيار او بود به پسرش - شير كوه - واگذاشت .\r\nاين پسر در آن هنگام دوازده سال داشت .\r\nناصر الدين اموال و اسبان و اشياء گرانبهاى بسيار از خود بجاى گذاشته بود .\r\nاز اين رو صلاح الدين به حمص رفت و آنچه را كه ازو مانده بود بازديد كرد .\r\nبيشتر آنها را گرفت و چيزى براى پسرش باقى نگذاشت\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nجز چيزهائى كه به دردى نمىخورد .\r\nشنيدم كه شير كوه بن ناصر الدين يك سال پس از مرگ پدر خود به خدمت صلاح الدين رفت .\r\nصلاح الدين از او پرسيد : « قرآن را تا كجا خوانده‌اى ؟ » پاسخ داد : تا آنجا كه خداوند مىفرمايد :  « إِنَّ الَّذِينَ يَأْكُلُونَ أَمْوالَ الْيَتامى ظُلْماً إِنَّما يَأْكُلُونَ فِي بُطُونِهِمْ ناراً وَ سَيَصْلَوْنَ سَعِيراً »  [ ( 1 ) 
  ] صلاح الدين و حاضران از هوش و حاضر جوابى او دچار شگفتى شدند .\r\n* * * \r\n\r\n\r\n\r\n","description":"","footnote":"\r\n[ ( 1 ) 
  ] - آيه دهم از سوره نساء :\r\n( آنان كه اموال يتيمان را به ستمگرى مىخورند ، در حقيقت در شكم خود آتش جهنم فرو مىبرند و به زودى در آن آتش فروزان خواهند افتاد . )\r\n( قرآن مجيد با ترجمه مهدى الهى قمشه‌اى )\r\n","page_name":" 42 ","page_number":42},
  {"content":"\r\n\r\n\r\nآشوب ميان تركمانان و كردان در ديار جزيره و موصل\r\nدر اين سال ، ميان تركمانان و كردان ، در ديار جزيره و موصل و ديار بكر و خلاط و شام و شهر زور و آذربايجان فتنه‌اى برخاست و در اين جنگ و جدال مردم بىشمارى كشته شدند .\r\nزد و خوردها چند سال ادامه يافت و راه‌ها بند آمد و اموال به يغما رفت و خونها ريخته شد .\r\nسبب آن اين بود كه زنى از تركمان با مردى تركمانى زناشوئى كرد .\r\nعروس و داماد در راه خود به قلعه‌اى رسيدند از زوزان [ ( 1 ) 
  ] كه متعلق به كردان بود .\r\nمردم قلعه بيرون آمدند و از تركمانىها وليمه عروسى\r\n\r\n\r\n\r\n\r\n","description":"","footnote":"\r\n[ ( 1 ) 
  ] - زوزان ( به فتح راء اول و فتح واو ) : بلوك نيكوئى است بين كوه‌هاى ارمنيه و آذربايجان و ديار بكر و موصل و مردم آنجا ارمنى و كردند - از معجم البلدان .\r\n( لغتنامه دهخدا )\r\n","page_name":" 43 ","page_number":43},
  {"content":"\r\n\r\nخواستند .\r\nآنها هم از سور دادن امتناع كردند .\r\nميانشان حرفهاى زننده‌اى رد و بدل شد كه رفته رفته به خونريزى كشيد .\r\nصاحب آن قلعه ، فرود آمد و داماد را گرفت و كشت .\r\nفتنه بالا گرفت و تركمانىها سخت به كين‌توزى برخاستند و گروه بسيارى از كردان را كشتند .\r\nكردان هم از پا ننشستند و خون تركمانىها را ريختند .\r\nفتنه شدت يافت و ادامه پيدا كرد .\r\nبعد مجاهد الدين قايماز - كه خدا او را بيامرزاد - گروهى از رؤساى اكراد و تركمان را پيش خود جمع كرد و آنان را با هم آشتى داد . خلعت‌ها و جامه‌ها و تحفه‌هاى ديگر به ايشان بخشيد و مبلغ گزافى نيز پول به آنان داد .\r\nبدين گونه فتنه دفع شد و خداوند شر آن را از سرها دور ساخت .\r\nمردم هم دوباره به امن و آسايشى رسيدند كه پيش از آن داشتند\r\n.\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\nدست يافتن نقابداران و اعراب بر افريقيه و باز افتادن اين شهر به دست موحدان\r\nضمن شرح وقايع سال 580 هجرى قمرى ، دست يافتن على بن اسحاق نقابدار بر شهر بجايه را ياد آور شديم و گفتيم كه يعقوب بن يوسف بن عبد المؤمن ، فرمانرواى كشور مغرب ، لشكريانى فرستاد و آن جا را باز پس گرفت .\r\nعلى بن اسحاق - پس از اين شكست - رهسپار افريقيه شد .\r\nوقتى بدانجا رسيد گروهى از طوايف سليم و ريان و اعراب ديگرى كه در آن حدود بودند ، بر او گرد آمدند .\r\nتركانى هم كه همراه قراقوش - همچنانكه پيش از اين گفتيم - از مصر آمده بودند ، به آنان افزوده شدند .\r\nهمچنين ، از تركان مصر ، شخصى به نام بوزابه كه مملوك تقى الدين برادر زاده صلاح الدين بود رسيد .\r\nبدين گونه جمع ايشان افزايش يافت و كارشان بالا گرفت . و\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nوقتى گرد هم آمدند شماره آنان بسيار زياد شد .\r\nهمه آنان نيز از فرمانروائى موحدين به ستوه آمده بودند و از ايشان دل خوشى نداشتند .\r\nازين رو ، همه از على بن اسحاق نقابدار پيروى كردند زيرا او از خانواده رؤسا و فرمانروايان قديم بود .\r\nبه فرمان او گردن نهادند و او را به لقب « امير المسلمين » ملقب ساختند .\r\nآنگاه آهنگ شهرهاى افريقيه كردند و همه را از سوى خاور و باختر به تصرف آوردند جز دو شهر تونس و مهديه را كه موحدان در آن جاها به سر مىبردند و در برابر سختى و تنگى و هر بيم و هراس ديگرى آن دو شهر را حفظ مىكردند .\r\nهر مفسد ديگرى هم كه در آن سر زمين بود و قصد فتنه و فساد و شر و يغما داشت به آن نقابدار مفسد پيوست .\r\nآنان شهرها و دژها و قريه‌ها را ويران ساختند و از خانواده‌ها هتك ناموس كردند و درختان را بريدند و از پاى در آوردند .\r\nدرين هنگام والى افريقيه عبد الوهاب بن عبد اللّه هنتانى بود كه در شهر تونس به سر مىبرد .\r\nاو به يعقوب ، فرمانرواى كشور مغرب ، كه در مراكش بود پيام فرستاد و او را از آن حال آگاه ساخت .\r\nنقابدار آهنگ جزيره باشرا كرد كه در نزديكى تونس قرار داشت و مشتمل بر قريه‌هاى بسيار بود .\r\nبر اين جزيره حمله برد و آن را در ميان گرفت .\r\nمردم جزيره از او امان خواستند و به آنان امان داد . ولى\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nلشكريان او همين كه داخل جزيره شدند ، هر چه از اموال و چارپايان و غلات يافتند به يغما بردند . و آنچه مردم داشتند ، حتى جامه‌هاى ايشان را گرفتند و دست به سوى زنان و كودكان دراز كردند و از آن مردم پيكرهائى بيجان بر جاى نهادند و رفتند .\r\nآنگاه به عزم تسخير تونس روانه شدند .\r\nبر اثر حمله نقابدار ، جزيره باشرا به حالى افتاد كه اقويا فقط مىتوانستند كارى بكنند كه نان خود را در بياورند .\r\nاما ضعفا به گدائى افتادند و دست نياز به سوى مردم دراز كردند .\r\nهمين كه فصل زمستان فرا رسيد ، سرما آنان را كشت و بيمارى و با در ميانشان افتاد .\r\nمردگانشان را شمردند ، دوازده هزار تن بودند . اين اندازه مرگ و مير تنها در يك جا بود . تا در جاهاى ديگر چه اندازه باشد ؟\r\nنقابدار همين كه بر افريقيه دست يافت ، خطبه‌اى كه به نام فرزندان عبد المؤمن خوانده مىشد ، قطع كرد و به نام امام الناصر لدين اللّه ، خليفه عباسى ، خطبه خواند و پيكى به خدمت خليفه فرستاد و خلعت‌ها و پرچم‌هاى سياه خواست .\r\nآنگاه در سال 582 هجرى قمرى به شهر قفصه حمله برد و آن جا را محاصره كرد .\r\nمردم قفصه موحدانى را كه از لشكريان پسر عبد المؤمن بودند ، از شهر بيرون كردند و آن جا را تسليم نقابدار نمودند .\r\nاو نيز لشكرى از نقابداران و تركان به نگهدارى شهر گماشت .\r\nو قفصه را با وجود استحكامى كه از لحاظ ساختمان داشت با گروهى از\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nمردان جنگى استوارى بيشترى بخشيد .\r\nاما يعقوب بن يوسف بن عبد المؤمن همين كه خبر آن حملات را شنيد ، ميان لشكريان خود بيست هزار سوار از موحدين برگزيد .\r\nو لشكرى اندك اختيار كرد زيرا در شهرها ، به سبب ويرانگرى و بيداد و ستم ، زاد و توشه بسيار اندك بود .\r\nبا اين لشكر در ماه صفر سال 583 حركت كرد و به شهر تونس رسيد .\r\nشش هزار سوار نيز همراه برادر زاده خود فرستاد .\r\nآنها به سر وقت على بن اسحاق نقابدار رفتند و به او كه در قفصه بود ، رسيدند .\r\nميان موحدان گروهى از تركان بودند كه با دشمن سازش كردند و نتيجه آن شد كه موحدان شكست خوردند و گروهى از پيشروان لشكرشان كشته شدند .\r\nاين واقعه در ماه ربيع الاول سال 583 هجرى قمرى اتفاق افتاد .\r\nيعقوب بن يوسف هنگامى اين خبر را شنيد كه در شهر تونس به سر مىبرد .\r\nاو تا نيمه ماه رجب اين سال در تونس ماند . بعد با لشكريانى كه همراه داشت به جست و جوى نقابدار و تركان بيرون رفت تا به ايشان رسيد .\r\nدو لشكر در نزديكى شهر قابس با هم روبرو شدند و به جنگ پرداختند .\r\nدرين پيكار نقابدار و همراهانش شكست خوردند . و موحدان\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nدر ريختن خون آنان به اندازه‌اى زياده‌روى كردند كه نزديك بود همه را نابود كنند .\r\nاز آنان جز گروهى اندك از مرگ رهائى نيافتند و آن گروه اندك نيز به بيابان شتافتند .\r\nيعقوب بن يوسف در همان روز به قابس برگشت و آن جا را گشود و خانواده قراقوش و فرزندان او را از آن جا بر گرفت و به مراكش برد .\r\nآنگاه به سوى شهر قفصه روانه شد و آن جا را سه ماه پيرامون گرفت . درختان قفصه را بريد و اطراف آن را ويران ساخت .\r\nتركانى كه در قفصه بودند ، وقتى كار را چنين ديدند كسانى را به نزد يعقوب فرستادند و براى جان خود و مردم شهر امان خواستند .\r\nيعقوب درخواست ايشان را پذيرفت .\r\nتركان از شهر قفصه سالم بيرون رفتند و يعقوب ايشان را به سبب دلاورى و استعدادى كه در گزند رساندن به دشمن داشتند ، براى نگهدارى مرزها فرستاد .\r\nيعقوب ، سپس شهر را گرفت و از نقابداران هر كرا در آن جا يافت كشت . ديوار شهر را نيز ويران ساخت و شهر را به صورت قريه‌اى رها كرد .\r\nبدين گونه ، او پيشگوئى تهديد آميز مهدى بن تومرت را آشكار ساخت .\r\nمهدى بن تومرت گفته بود : « ديوارهاى اين شهر ويران ، و درخت‌هاى آن بريده مىشوند . » چنان كه ما پيش از اين ذكر\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nكرديم .\r\nيعقوب بن يوسف همين كه از كار قفصه بياسود و امور افريقيه سر و سامان يافت به مراكش بازگشت .\r\nرسيدن او به مراكش در سال 584 هجرى قمرى بود .\r\n* * *\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nبرخى ديگر از رويدادهاى سال\r\nدرين سال ، الرضى ابو الخير اسماعيل قزوينى ، فقيه شافعى ، از بغداد رفت .\r\nاو در بغداد مدرس مدرسه نظاميه بود . و پس از ترك بغداد به قزوين برگشت .\r\nبعد از او شيخ ابو طالب مبارك صاحب بن الخل در بغداد به تدريس پرداخت .\r\nاو از علماء نيكوكار بود .\r\n* * * درين سال ، در بغداد ميان اهالى كرخ و مردم باب البصره آشوب بزرگى بر پا شد .\r\nدر اين كشمكش بسيارى از ايشان كشته ، و بسيارى نيز زخمى شدند .\r\nسپس نقيب ظاهر ميانجيگرى كرد و آنان را آشتى داد .\r\n* * *\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nدر اين سال ، فقيه مهذب الدين عبد اللّه بن اسعد موصلى جهان را بدرود گفت .\r\nاو از علماى مذهب شافعى بود . شعر نيكو مىسرود و در نثر نيز زبردستى داشت .\r\nاز نيكوكاران جهان به شمار مىرفت و در گذشت او به شهر حمص روى داد .\r\n* * *\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\n582 وقايع سال پانصد و هشتاد و دوم هجرى قمرى\r\n\r\nانتقال عادل از حلب ، رفتن ملك عزيز به مصر ، فرستادن افضل از مصر به دمشق و واگذارى دمشق به دو\r\nدر اين سال ، صلاح الدين پسر خود ، افضل على ، را از مصر به دمشق فرستاد و دمشق را به دو واگذار كرد .\r\nحلب را نيز از برادر خود ، عادل ، گرفت و او را با پسر خود ، عزيز عثمان ، به مصر فرستاد و او را نايب خود قرار داد .\r\nتقى الدين عمر را نيز از مصر فرا خواند .\r\nعلت اين كار آن بود كه او تقى الدين عمر را - همچنانكه پيش ازين گفتيم - در مصر به نيابت خود گماشته ، و پسر بزرگتر\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nخود ، افضل على ، را نيز با او به مصر فرستاده بود .\r\nچندى بعد تقى الدين براى صلاح الدين پيام فرستاد و از دست افضل على شكايت كرد و ياد آور شد كه : « با وجود افضل على ، من نمىتوانم چنان كه بايد و شايد ماليات و باج و خراج جمع آورى كنم زيرا افضل على مرد بردبار و بخشنده‌اى است و هر وقت من مىخواهم كه يك نفر را به كيفر برسانم ، او ازين كار جلوگيرى مىكند . »\r\nصلاح الدين ، پسر خود - افضل على - را به نزد خود فرا خواند .\r\nبه تقى الدين عمر هم گفت : « درباره ماليات و غيره ، چون و چرا مكن و از اين راه بهانه متراش ! » و سخت به دو درين باره خشم گرفت چون گمان مىكرد تقى - الدين بهانه تراشى مىكند و بدين وسيله مىخواهد پسر او - افضل على - را از مصر بيرون كند و خود در آن جا تنها بماند تا به مجرد فوت صلاح الدين آن جا را به تصرف خود در آورد .\r\nوقتى اين خيال در او قوت گرفت ، برادر خود - عادل - را از حلب فرا خواند و او را با پسر خود - عزيز عثمان - به مصر فرستاد .\r\nتقى الدين را نيز به شام فرا خواند .\r\nولى تقى الدين از رفتن به حضور او خوددارى كرد و سرداران و سپاهيان خود را گرد آورد تا به سوى كشور مغرب ، پيش مملوك خود - امير قراقوش - برود .\r\nقراقوش تازه بر جبال نفوسه و برقه و ساير نواحى آن حدود دست يافته و به تقى الدين عمر هم نامه نوشته و او را به تصرف چنان شهرهايى راغب ساخته بود .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nاز اين رو ، تقى الدين خود را براى رفتن به پيش او آماده ساخت و دلاوران سپاه و همچنين بيشتر سربازان مصر را نيز با خود برد .\r\nصلاح الدين وقتى خبر حركت او را شنيد ، بدش آمد و دانست كه اگر برايش پيام بفرستد و از رفتن منعش كند ، به حرفش گوش نخواهد داد .\r\nاين بود كه كسى را به نزدش فرستاد و برايش پيغام داد كه :\r\n« مىخواهم پيش من بيائى تا با تو وداع گويم و وصيت كنم كه چه كارهائى را انجام دهى . »\r\nوقتى تقى الدين تحت تأثير اين پيام قرار گرفت و پيش صلاح الدين رفت ، صلاح الدين او را از رفتن به كشور مغرب باز - داشت . و تيول‌هاى او را افزود . چنان كه شهرهاى حماة ، منبج ، معرة ، كفرطاب ، ميافارقين ، جبل جور و همه توابع آنها در اختيار او قرار گرفت .\r\nپيش از اين تاريخ ، تقى الدين مملوك خود - بوزابه - را به فرماندهى قشون خويش به مغرب فرستاده بود .\r\nامير بوزابه به امير قراقوش رسيد . و اين دو تن كارهائى در آن نواحى كردند كه ما ضمن وقايع سال 581 شرح داديم .\r\nاز كسى كه به احوال صلاح الدين آشنائى و آگاهى داشت شنيدم كه آنچه صلاح الدين را وادار به گرفتن حلب از عادل و برگرداندن تقى الدين به شام كرد اين بود كه وقتى او در حران - چنان كه گفتيم - بيمار شد ، در مصر شايع گرديد كه او از دنيا رفته است .\r\nبه دنبال اين شايعه از تقى الدين عمر حركاتى سر زد شبيه\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nحركات كسى كه مىخواهد فرمانرواى مطلق العنان باشد .\r\nصلاح الدين وقتى شفا يافت و از بستر بيمارى برخاست و خبر حركات تقى الدين را شنيد ، فقيه عيسى هكارى را كه در نزدش پايه‌اى بلند داشت و همه سرداران و سپاهيان ازو فرمانبردارى مىكردند ، روانه مصر ساخت و به او دستور داد كه تقى الدين را از مصر بيرون كند و خود نيز در مصر بماند .\r\nفقيه عيسى شتابان رهسپار مصر گرديد .\r\nتقى الدين هنگامى از ورود فقيه عيسى خبر دار شد كه او به قاهره رسيده و در خانه خود سكونت گزيده بود .\r\nفقيه عيسى براى تقى الدين پيام فرستاد و به او دستور داد كه از مصر بيرون برود .\r\nتقى الدين از او مهلت خواست تا خود را براى رفتن آماده سازد .\r\nفقيه عيسى به او مهلت نداد و گفت : « بيرون از شهر اقامت كن و در آن جا خود را آماده ساز . »\r\nاو هم از شهر بيرون رفت و چنين وانمود كرد كه مىخواهد وارد كشور مغرب شود .\r\nفقيه عيسى گفت : « به هر جا كه دلت مىخواهد ، برو ! » ولى صلاح الدين ، وقتى اين خبر را شنيد براى تقى الدين پيام فرستاد و او را فرا خواند .\r\nاو نيز رهسپار شام شد و به خدمت صلاح الدين رسيد .\r\nصلاح الدين او را بنواخت و درباره آنچه ازو سر زده بود ، چيزى به روى خود نياورد و آشكار نساخت چون مردى بردبار و\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nبخشنده و شكيبا بود . خدا او را بيامرزاد .\r\nاما علت گرفتن حلب از عادل اين بود كه ميان سرداران عادل سردار بزرگى بود به نام سليمان بن جندر ، كه با صلاح الدين از دير باز ، حتى پيش از فرمانروائى او ، دوستى داشت .\r\nصلاح الدين نيز به او اعتماد مىكرد .\r\nاو سردارى بود خردمند و زيرك و اهل نيرنگ و تدبير . و تصادفا ملك عادل ، وقتى كه در حلب بود ، با او آنطور كه او توقع داشت رفتار نكرد و ديگرى را برتر از او نشاند .\r\nاو ازين عمل متأثر و آزرده خاطر بود .\r\nوقتى كه صلاح الدين شفا يافت و از بستر بيمارى برخاست و به شام رفت يك روز سليمان بن جندر پيش او رفت و با او همزبانى و همدردى كرد تا صحبت بيمارى او پيش آمد .\r\nسليمان به او گفت : « به كدام حق گمان مىكنى كه اگر به شكار پرندگان بر وى نبايد با تو مخالفت كنند ؟ ترا به خدا خجالت نمىكشى از اين كه يك پرنده بيش از تو به صلاح كار خود آشنا باشد ! » صلاح الدين پرسيد : چطور ؟\r\nسليمان در حالى كه مىخنديد ، گفت : « پرنده وقتى مىخواهد آشيانه‌اى براى جوجه‌هاى خود بسازد ، بلندترين نقطه درخت را انتخاب مىكند تا جوجه‌هايش در آن جا محفوظ بمانند . اما تو حصن‌ها و قلعه‌هاى بلند را به خويشاوندانت سپردى و پسران خود را بر روى زمين جاى دادى . اين حلب در دست برادر تست . حماة در دست تقى الدين و حمص در دست پسر شير كوه است . پسرت ، عزيز\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nعثمان ، هم در مصر با تقى الدين است و تقى الدين هر وقت كه بخواهد ، او را از مصر ميراند . اين پسر ديگرت هم با برادر تست و در سرا پرده اوست و برادرت با او هر كار كه دلش خواست مىكند . »\r\nصلاح الدين كه اين سخنان را شنيد ، گفت : « راست گفتى . »\r\nو اين موضوع را پوشيده نگاه داشت .\r\nبعد حلب را از برادر خود گرفت - و تقى الدين را نيز از مصر بيرون كرد .\r\nآنگاه حران و رها و ميافارقين را به برادر خود - عادل - داد تا او را از شام و مصر خارج سازد و اين دو سرزمين براى فرزندانش باقى بمانند .\r\nولى كارى كه كرد براى او سودى نداشت زيرا خداى بزرگ مىخواست كه فرمانروائى از دست فرزندان او بيرون برود .\r\nما به جاى خود درين باره شرح خواهيم داد .\r\n* * *\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\nدر گذشت پهلوان بن ايلدگز و فرمانروائى برادرش ، قزل‌ارسلان\r\nدر آغاز اين سال ، پهلوان محمد بن ايلدگز ، فرمانرواى شهرهاى جبل و رى و اصفهان و آذربايجان و ارانيه و غيره جهان را بدرود گفت .\r\nاو اميرى دادگر ، نيكرفتار ، خردمند ، بردبار و در فرمانروائى داراى حسن سياست بود .\r\nآن شهرها نيز در روزگار او نظم و امن داشتند و مردم آسوده خاطر به سر مىبردند .\r\nپس از در گذشت او ، در اصفهان ميان شافعيان و حنفيان زد و خورد و خونريزى و آتش‌سوزى و يغماگرىهائى روى داد كه به وصف در نمىآيد .\r\nقاضى شهر در رأس حنفيان و ابن الخجندى در رأس شافعيان قرار داشتند .\r\nدر شهر رى نيز نيز آشوبى بزرگ ميان سنيان و شيعيان به راه افتاد و مردم رى پراكنده گرديدند .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nگروهى از مردم كشته شدند . و رى و شهرهاى ديگرى در اين فتنه ويران گرديد .\r\nوقتى پهلوان از جهان رفت ، برادرش قزل‌ارسلان - كه نامش عثمان بود - به فرمانروائى رسيد .\r\nدر روزگار فرمانروائى پهلوان ، سلطان طغرل بن ارسلان بن طغرل بن محمد بن ملكشاه نيز با پهلوان مىزيست .\r\nدر شهرها خطبه سلطنت به نام سلطان طغرل خوانده مىشد ولى او هيچ كارى نداشت و امور شهرها و اختيار اميران و اموال همه به دست پهلوان بود .\r\nپس از درگذشت پهلوان ، سلطان طغرل از زير فرمان قزل‌ارسلان بيرون رفت . گروهى از سرداران و سپاهيان نيز به دو پيوستند .\r\nسلطان طغرل با اين قشون به برخى از شهرها دست يافت و ميان او و قزل‌ارسلان جنگ‌هائى روى داد كه ما به خواست خداوند بزرگ در جاى خود آنها را ذكر خواهيم كرد .\r\n* * *\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nدو دستگى ميان فرنگيان در شام و رفتن قمص ، صاحب طرابلس ، پيش صلاح الدين\r\nقمص ، صاحب طرابلس ، كه ريموند بن ريموند صنجيلى نام داشت با قومصه‌اى [ ( 1 ) 
  ] كه بر طبريه حكومت مىكرد زناشوئى نموده و به نزد او نقل مكان كرده بود .\r\nاو مدتى پيش اين خانم در طبريه ماند .\r\nدر همان اوقات ملك فرنگيان كه به بيمارى جذام گرفتار بود ، در گذشت .\r\nپس از او ، بنا بر وصيت او ، فرمانروائى به يكى از خواهرزادگانش رسيد كه پسرى خردسال بود . از اين رو ، قمص نامبرده\r\n\r\n\r\n\r\n\r\n","description":"","footnote":"\r\n[ ( 1 ) 
  ] - قومصه ( به فتح ميم و كسر صاد ) مونث قمص ( به ضم قاف فتح ميم مشدد ) است . قمص و قومصه القابى اشرافى بوده كه فرمانروايان مرد و زن فرنگى داشته‌اند .\r\n","page_name":" 61 ","page_number":61},
  {"content":"\r\n\r\nسرپرستى او را عهده‌دار شد و به كشور دارى و تدبير ملك پرداخت زيرا ميان فرنگيان در آن هنگام كسى بلندپايه‌تر دليرتر و دور انديش‌تر ازو نبود .\r\nبه همين جهة قمص به طمع افتاد كه خردسالى آن پسر را غنيمت شمارد و بر كرسى فرمانروائى دست يابد .\r\nتصادفا آن پسر خردسال در گذشت و فرمانروائى به مادرش رسيد و نقشه‌هائى كه قمص براى فرمانروائى خود مىكشيد ، نقش بر آب شد .\r\nميان فرنگيانى كه از غرب به شام آمده بودند ، مردى بود به نام « كى » كه آن ملكه دلداده عشق او شد و با او زناشوئى كرد و زمام فرمانروائى به دو سپرد و تاج بر سر او نهاد . و بطريق‌ها [ ( 1 ) 
  ] و كشيشان و راهبان و بارون‌ها و طوايف اسبتاريه [ ( 2 ) 
  ] و داويه [ ( 3 ) 
  ] را احضار كرد و آنان را درين كار گواه گرفت .\r\nآنان نيز از او اطاعت كردند و پيش او سر فرود آوردند .\r\nاين وضع براى قمص گران تمام شد و دست پاى خود را گم كرد .\r\nازو حساب پولهائى را خواستند كه در دوره فرمانروائى آن\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بطريق : در قديم قائد و پيشوا و فرمانده ارتش روم را مىگفته‌اند .\r\n( فرهنگ عميد )\r\n[ ( 2 ) 
  ] - اسبتاريه : به معنى « سواران قديس يوحنا » است .\r\n[ ( 3 ) 
  ] - داويه : لفظى عربى ، كه تحريفى از واژه سريانى به معنى فقير است .\r\nاسم اين طبقه در اصل لاتينى (  Pauperes Commilitones Christi  ) به معنى بقيه ذيل در صفحه بعد\r\n","page_name":" 62 ","page_number":62},
  {"content":"\r\n\r\nپسر خردسال ، از مردم گرفته بود .\r\nاو هم ادعا كرد كه آنچه گرفته ، در راه از ميان برداشتن او خرج كرده است .\r\nاين اقرار مردم را از او متنفرتر كرد .\r\nاو نيز سر سختى و ناسازگارى و مخالفت ، آشكار ساخت و به صلاح الدين نامه‌اى نگاشت و به دو گرائيد و پناه برد و ازو يارى خواست تا بر فرنگيان تسلط يابد و بر مراد خود برسد .\r\nصلاح الدين مانند همه مسلمانان از پناهندگى او شاد شد و وعده داد كه او را يارى كند تا پيروز شود و بكوشد كه هر چه مىخواهد به دست آورد . و تضمين كرد كه او را فرمانرواى مستقل همه فرنگيان سازد .\r\nگروهى از شهسواران آن قمص نيز پيش صلاح الدين در بند اسارت به سر مىبردند .\r\nصلاح الدين آنان را آزاد كرد .\r\nاين جوانمردى صلاح الدين ، مقام او را در نظر قمص تا آخرين حد بالا برد . چنان كه به فرمان او در آمد و فرمانبردارى خويش را آشكار نمود و از كارى كه گروهى از فرنگيان كرده بودند او را آگاه ساخت .\r\nبدين گونه ميان فرنگيان اختلاف نظر و دو دستگى و پراكندگى\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\n« سواران فقير مسيحى » بوده است .\r\n( ترجمه از تاريخ العرب بقلم دكتر فيليب حتى . ذيل صفحه 763 درباره معانى اسبتاريه و داويه ) .\r\n","page_name":" 63 ","page_number":63},
  {"content":"\r\n\r\nافتاد و اين از بزرگترين عللى بود كه مايه گشوده شدن شهرهاى ايشان و رهانيدن بيت المقدس از چنگ آنان گرديد چنان كه ما به خواست خداوند در جاى خود به ذكر آن خواهيم پرداخت .\r\nصلاح الدين از ناحيه طبريه دسته‌هائى از سربازان خود را براى دستبرد بر قلمرو فرنگيان گسيل داشت .\r\nآنان بر شهرهاى فرنگيان يورش‌هائى بردند و سالم بيرون آمدند در حالى كه غنائمى به دست آورده بودند .\r\nاين حملات فرنگيان را سست و ناتوان ساخت . ولى مسلمانان را دليرتر كرد و براى جنگ با ايشان آمادگى بخشيد .\r\n* * *\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n\r\nخيانت و فريبكارى پرنس ارناط\r\nپرنس ارناط در شمار بزرگ‌ترين و بدنهادترين مردان فرنگيان بود و سر سخت‌ترين و زيانمندترين دشمن مسلمانان محسوب مىشد .\r\nصلاح الدين وقتى مسلم آزارىهاى او را ديد ، چند بار بر شهرهاى او حمله برد و آنها را در ميان گرفت و يغما كرد .\r\nپرنس ارناط در برابر اين حملات خوار و زبون شد و از در فروتنى در آمد و از صلاح الدين درخواست صلح كرد .\r\nصلاح الدين نيز درخواست او را پذيرفت و با او قرار متاركه جنگ گذاشت .\r\nهر دو نيز در حفظ پيمانى كه بسته بودند سوگند ياد كردند .\r\nاز آن پس ميان شام و مصر كاروان‌هائى رفت و آمد مىكردند بى اينكه مورد دستبرد گروه‌هاى مخالف قرار گيرند .\r\nدر اين سال كاروانى بزرگ با كالاهاى بىشمار و مردان بسيار به راه افتاد در حالى كه دسته‌اى از سربازان شايسته نيز آن را همراهى مىكردند .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nآن امير لعين به عهدى كه بسته بود خيانت كرد و همه آنان را گرفت و كالاها و چارپايان و اسلحه ايشان را به غنيمت برد و از آنان گروهى را كه اسير كرده بود به زندان انداخت .\r\nصلاح الدين كه اين خبر شنيد كسى را پيش او فرستاد و او را سرزنش كرد و كار او و خيانت او را نكوهيد . و تهديدش كرد كه اگر اسيران را آزاد نكند و اموالى را كه گرفته پس ندهد ، او را به كيفر اعمال خود خواهد رساند .\r\nولى پرنس ارناط به دو پاسخ مساعدى نداد و در امتناع خود اصرار ورزيد .\r\nصلاح الدين نيز با خداى خود عهد بست و نذرى كرد كه اگر بر او پيروزى يابد ، خون او را بريزد .\r\nجريان امر چنان شد كه ما - چنانچه خداى بزرگ بخواهد در جاى خود ذكر خواهيم كرد .\r\n* * *\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\nبرخى ديگر از رويدادهاى سال\r\nستاره شناسان قديم و جديد همه حكم كرده بودند كه در اين سال - در بيست و نهم جمادى الآخر - كواكب خمسه در برج ميزان اجتماع خواهند كرد و در نتيجه اقتران آنها بادهاى سخت خواهد وزيد . و گرد و غبار مردم را نابود و شهرها را ويران خواهد كرد .\r\nوقتى اين سال فرا رسيد پيشگوئى ايشان درست در نيامد . و هيچ باد نوزيد تا جائى كه محصول گندم و جو دير به دست آمد زيرا باد به آن اندازه نبود كه كشاورزان براى باد دادن غلات لازم دارند .\r\nبدين گونه خدا دروغ بودن سخنان منجمان را آشكار ساخت و آنان را شرمنده كرد .\r\n* * * در اين سال عبد اللّه بن برى بن عبد الجبار بن برى نحوى مصرى درگذشت .\r\nاو در علم نحو سر آمد بود .\r\nخدا او را بيامرزاد .\r\n* * *\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\n583 وقايع سال پانصد و هشتاد و سوم هجرى قمرى\r\nآغاز اين سال كه روز شنبه بود اتفاقا مصادف با روز نوروز سلطانى ، و چهاردهم آذار سال 1498 اسكندرى [ ( 1 ) 
  ] شد .\r\nماه و خورشيد در برج حمل بودند و آغاز سال عرب و اول سال ايرانيان كه تازه آن را تجديد كرده‌اند و اول سال رومى با هم مصادف شدند . و شمس و قمر در اول برج‌ها بودند .\r\nوقوع نظير چنين واقعه‌اى بعيد است .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - منظور تاريخى است كه از آغاز فتوحات اسكندر مقدونى شروع مىشود .\r\n","page_name":" 68 ","page_number":68},
  {"content":"\r\n\r\n\r\nمحاصره كرك به دست صلاح الدين\r\nدر اين سال ، صلاح الدين به همه شهرها نوشت و از مردم خواست كه براى جهاد آماده شوند و بيرون آيند .\r\nبه موصل و ديار جزيره و اربل و شهرهاى ديگر شرق ، همچنين به مصر و ساير بلاد شام نامه‌هائى نگاشت و مردم را بر انگيخت و به جهاد فرا خواند و به ايشان دستور داد كه تا آخرين حد امكان خود را براى يارى با او مجهز سازند .\r\nبعد ، در اواخر ماه محرم ، با لشكريان خاص خود از دمشق بيرون رفت و به سوى رأس الماء روانه گرديد .\r\nدر آن جا لشكريان شام به دو پيوستند و همين كه همه گرد آمدند ، پسر خود ملك افضل على را در رأس ايشان گماشت تا سربازانى كه از آن نواحى وارد مىشوند در اطراف پسرش اجتماع كنند .\r\nآنگاه خود ، تنها با گروهى از ياران زبده خويش ، به جانب بصرى رهسپار گرديد .\r\nعلت حركت كردن و رفتن او بدانجا اين بود كه برايش\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nاخبارى رسيد كه پرنس ارناط ، فرمانرواى كرك ، مىخواهد راه حاجيان را بزند و آنان را گرفتار سازد . و آشكار كرده است كه پس از فراغت از دستگيرى حاجيان بر سر راه لشكر مصر بر گردد تا آنان را از رسيدن به خدمت صلاح الدين باز دارد .\r\nبه شنيدن اين اخبار بود كه صلاح الدين روانه بصرى شد تا نگذارد پرنس ارناط به جست و جوى حاجيان برخيزد بلكه از بيم او ملازم شهر خود بماند .\r\nدر ميان حاجيان نيز گروهى از خويشاوندان صلاح الدين بودند ، از آن جمله محمد بن لاجين ، خواهر زاده صلاح الدين ، و عده‌اى ديگر كه به زيارت خانه خدا مىرفتند .\r\nپرنس ارناط همين كه شنيد صلاح الدين به شهر او نزديك مىشود ، از شهر بيرون رفت و از آنچه در آن طمع بسته بود دست شست .\r\nاز اين رو حاجيان سالم به مقصد رسيدند .\r\nصلاح الدين وقتى خاطرش از بابت حاجيان آسوده شد ، روانه كرك گرديد و آن جا را در ميان گرفت و به انتظار رسيدن لشكر مصر ماند .\r\nدر آن جا لشكريان مصر به دو رسيدند .\r\nصلاح الدين از آن جا دسته‌هائى از لشكريان خود را به سوى كرك و شوبك و نقاط ديگر پراكنده ساخت .\r\nآنان نيز به هر جا كه رسيدند يغما كردند و ويران ساختند و آتش زدند .\r\nپرنس ارناط در كرك ، در حلقه محاصره محصور بود و\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nنمىتوانست از آن نواحى دفاع كند .\r\nفرنگيان ديگر نيز ملازم شهرهاى خود بودند و نمىتوانستند از آن نقاط دور شوند زيرا از لشكرى كه با ملك افضل على ، پسر صلاح الدين ، بود مىترسيدند .\r\nبدين گونه ، صلاح الدين ، با محاصره و تاراج و آتش‌سوزى و ويرانگرى ، چيرگى خود را بر دشمن نشان داد . اين هم يكى از - كارهاى او بود .\r\n* * *\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\nتاخت و تاز بر شهر عكا\r\nصلاح الدين براى پسر خود - ملك افضل على - پيام فرستاد و به او دستور داد كه گروه شايسته‌اى از لشكريان را به شهر عكا گسيل دارد تا آن جا را تاراج كنند و ويران سازند .\r\nملك افضل هم مظفر الدين كوكبرى بن زين الدين را كه صاحب حران و رها بود ، فرستاد .\r\nقايماز نجمى و دلدرم ياروقى را نيز كه دو تن از بزرگان امرا بودند ، و همچنين سرداران ديگرى را همراه او كرد .\r\nاين عده در اواخر ماه صفر شبانه حركت كردند و صبح به صفوريه [ ( 1 ) 
  ] رسيدند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - صفوريه ( به فتح صاد و فتح ياء ) : نام قريه بزرگى است در قضاى ناصره از سنجاق عكا ، تابع ولايت بيروت از فلسطين ، در پنج هزار گزى شمال غربى ناصره و دوازده هزار گزى جنوب شرقى عكا واقع است - از قاموس - الاعلام تركى .\r\n( لغتنامه دهخدا )\r\n","page_name":" 72 ","page_number":72},
  {"content":"\r\n\r\nفرنگيان از طوائف داويه و اسبتاريه و غيره ، به مقابله با ايشان شتافتند و در آن جا با هم روبرو شدند .\r\nميان ايشان جنگى در گرفت چنان سخت كه موهاى سياه را سپيد مىكرد .\r\nبعد خداى بزرگ يارى خود را براى مسلمانان فرستاد و فرنگيان شكست خوردند .\r\nگروهى از ايشان كشته شدند و ما بقى اسير گرديدند .\r\nاز كسانى كه به قتل رسيدند يكى سردسته طايفه اسبتاريه بود كه از شهسواران بلند آوازه فرنگى شمرده مىشد و مسلمانان از او گزندهاى بسيار مىديدند .\r\nمسلمانان ، پس از اين پيروزى ، شهرهايى را كه در آن نزديكى قرار داشتند تاراج كردند و غنيمت بسيار به دست آوردند و گروهى از زنان و فرزندان را گرفتار ساختند و خود سالم بازگشتند .\r\nبازگشت ايشان به طبريه بود . و در آن جا همان قمص به سر مىبرد كه پيش از اين درباره او سخن گفتيم .\r\nقمص نامبرده از زيانى كه به همكيشانش رسيده بود ، بدش نيامد .\r\nاين پيروزى بسيار بزرگى براى مسلمانان بود زيرا طوائف داويه و اسبتاريه ، آتشپاره‌هاى فرنگيان به شمار مىرفتند .\r\nاز اين رو ، مژده اين پيروزى به شهرها فرستاده شد .\r\n* * *\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n\r\nبازگشت صلاح الدين به لشكريان خود و دخول او در ميان فرنگيان\r\nصلاح الدين وقتى مژده شكست خوردن طوائف اسبتاريه و داويه را شنيد و از كشته شدن فرنگيانى كه كشته شده بودند و اسير شدن كسانى كه اسير شده بودند خبردار گرديد ، از كرك برگشت و پيش لشكريانى رفت كه در خدمت پسرش - ملك افضل على - بودند .\r\nساير مددكاران و سپاهيان نيز به يك ديگر پيوستند و در اطراف او گرد آمدند و همه به راه افتادند .\r\nدر آنجا صلاح الدين لشكر خود را سان ديد .\r\nشماره سپاهيان او به دوازده هزار سوار مىرسيد . اينان سربازانى بودند كه همه حقوق و مقررى معين داشتند و سواى لشكريانى بودند كه داوطلبانه خدمت مىكردند .\r\nصلاح الدين قلب لشكر و جناح راست و چپ و همچنين پيشروان و پسروان لشكر ، همه را معلوم ساخت و به هر سرباز جا و\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nمحل خدمتش را نشان داد و امر كرد كه ملازم و مراقب موضع خود باشد .\r\nآنگاه لشكريان خود را بسيج كرد و به راه افتاد و در اقحوانه ، كه نزديك طبريه بود ، فرود آمد و اردو زد .\r\nقمص هم - چنان كه پيش از اين گفتيم - خود را به صلاح - الدين بسته بود و پى در پى نامه مىنوشت و به او وعده يارى مىداد و او را به كمك‌هاى خود اميدوار مىساخت .  وَ ما يَعِدُهُمُ الشَّيْطانُ إِلَّا غُرُوراً  [ ( 1 ) 
  ] .\r\nفرنگيان وقتى ديدند كه لشكريان اسلام گرد هم آمده‌اند و سر آن دارند كه بر شهرهاى ايشان بتازند ، بطريق و كشيشان و راهبان و بسيارى از شهسواران را به نزد آن قمص فرستادند .\r\nآنان قمص را به خاطر گرايشى كه به صلاح الدين پيدا كرده بود سرزنش نمودند و به او گفتند : « بىگمان تو مسلمان شده‌اى ، و گرنه در برابر آنچه ديروز مسلمانان با فرنگيان كردند ، آرام نمىنشستى ، و رضا نمىدادى كه با طوائف داويه و اسبتاريه بجنگند و ايشان را بكشند و اسير كنند و با وجود تو بر آنان بتازند . اين كارها را نكوهش نمىكنى و مانع نمىشوى . »\r\nاز لشكريان طبريه و طرابلس نيز كسانى كه پيش قمص بودند\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيه 120 از سوره النساء :\r\n ما « يَعِدُهُمْ وَ يُمَنِّيهِمْ وَ ما يَعِدُهُمُ الشَّيْطانُ إِلَّا غُرُوراً » . \r\n( شيطان بسيار وعده دهد و آرزومند و اميدوار كند ولى وعد و نويد شيطان بجز غرور و فريب خلق نيست . )\r\n( قرآن مجيد با ترجمه مهدى الهى قمشه‌اى )\r\n","page_name":" 75 ","page_number":75},
  {"content":"\r\n\r\nبا نكوهشگران و سرزنش كنندگان او همزبان و همداستان شدند .\r\nبطريق نيز او را ترساند كه تكفيرش خواهد نمود و نكاح همسرش را فسخ خواهد كرد .\r\nبجز اينها تهديدات ديگرى نيز كرد .\r\nقمص وقتى كار را بدان سختى ديد ، ترسيد و پوزش خواست و به تبرئه خود پرداخت و از راهى كه در پيش گرفته بود برگشت .\r\nآنان نيز عذر او را پذيرفتند و از لغزش او در گذشتند و از او خواستند كه با ايشان براى پيكار با مسلمانان همدست شود و آنان را در نگهدارى شهرهاى فرنگيان يارى كند .\r\nاو هم پذيرفت كه با ايشان بسازد و به ايشان بپيوندد و همگامى و همراهى كند .\r\nآنگاه همراهشان به خدمت پادشاه فرنگيان رفت .\r\nبدين گونه ، فرنگيان ، پس از آن جدائى و دو دستگى ، بار ديگر بهم نزديك شدند و همدست گرديدند .\r\nولى ، با اين وصف ، از آنچه خدا درباره ايشان مىخواست چيزى كاسته نشد .\r\nسواران و پيادگان فرنگى گرد هم آمدند و از عكا به سوى صفوريه رهسپار شدند در حالى كه با يك پا پيش مىرفتند و با پاى ديگر ، خود را پس مىكشيدند زيرا دلهاى ايشان از ترس و بيم پر شده بود .\r\n* * *\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nدست يافتن صلاح الدين بر شهر طبريه\r\nوقتى فرنگيان گرد هم آمدند و به سوى صفوريه روانه شدند ، صلاح الدين سرداران و وزيران خود را جمع كرد و با ايشان به كنكاش پرداخت .\r\nبيشترشان به او اندرز دادند كه از روبرو شدن با فرنگيان در گذرد و تنها با حملات پى در پى و ويران ساختن شهرهايى كه دارند ، ايشان را ناتوان و زبون گرداند .\r\nبعد ، يكى از سرداران او گفت : « نظر من اين است كه ما شهرهاى فرنگيان را بگرديم و تاراج كنيم و ويران سازيم و آتش بزنيم و مردان و زنان و فرزندانشان را به بند اسارت در آوريم و هر جا كه يكى از لشكريان فرنگى در پيش ما ايستادگى كرد با او دست و پنجه نرم كنيم چون مردمى كه در مشرق به سر مىبرند ما را لعنت مىكنند و مىگويند صلاح الدين از جنگ با كافران رو گردانده و به پيكار با مسلمانان روى آورده است . از اين رو بهتر است كارى كنيم كه براى انجامش بهانه‌اى داريم و زبان بدگويان هم بسته مىشود . »\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nصلاح الدين گفت : « به نظر من صلاح در اين است كه ما با همه لشكريان اسلام پيش برويم و با همه كافران روبرو شويم و بجنگيم .\r\nچون كارها به حكم انسان پيش نمىرود و ما هم نمىدانيم كه از عمرمان چقدر باقى مانده است . بنا بر اين سزاوار نيست كه اين جمع را پريشان كنيم مگر هنگامى كه به حد لزوم در جهاد كوشيده باشيم . »\r\nآنگاه در پنجمين روز اقامت خود در آن جا ، كه روز پنجشنبه بود و هفت روز از ربيع الآخر باقى مانده بود ، از اقحوانه حركت كرد و رفت تا طبريه را پشت سر گذاشت و از كوه طبريه بالا رفت و پيشروى كرد تا به جايگاه فرنگيان نزديك شد .\r\nولى هيچيك از آنان را نديد چون همه در خيمه‌هاى خود بودند و از خيمه‌ها دور نمىشدند .\r\nبنا بر اين از كوه فرود آمد و به لشكريان خود نيز دستور داد تا فرود آيند .\r\nهمين كه شب فرا رسيد گروهى از لشكريان خود را در برابر فرنگيان گماشت كه آنان را از پيكار باز دارند .\r\nآنگاه خود با گروهى از سواران زبده بر طبريه حمله برد و به جنگ پرداخت و در پاى برجى از برج‌هاى آن نقب زد و شبانه شهر را با خشونت گرفت .\r\nكسانى كه در طبريه مىزيستند به قلعه شهر پناه بردند و از هجوم لشكريان صلاح الدين جلوگيرى كردند .\r\nدر آن دژ خانمى كه صاحبه آن بود با فرزندان خود به سر مىبرد .\r\nصلاح الدين شهر طبريه را غارت كرد و آتش زد .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nخبر به فرنگيان رسيد كه صلاح الدين بر طبريه فرود آمده و شهر را تصرف كرده و آنچه را كه مىتوانسته ببرد برده و آنچه را هم كه بردنى نبوده و بر جا مانده ، سوزانده و شهر را هم آتش زده است .\r\nبه شنيدن اين خبر گرد هم آمدند و مشورت كردند .\r\nيكى از آنان توصيه كرد كه به سر وقت مسلمانان بشتابند و با آنان بجنگند و از هجومشان به طبريه جلوگيرى كنند .\r\nقمص گفت : « طبريه تعلق به من و همسر من دارد . صلاح - الدين هم با شهر طبريه هر كار كه مىخواست بكند كرده است . فقط قلعه شهر مانده كه در آن جا همسر من زندگى مىكند . من راضى هستم به اينكه او آن قلعه را و زن مرا و هر چه آنجا داريم بگيرد و برگردد چون من همه لشكريان قديم و جديد اسلام را ديدم ولى به خدا هيچ لشكرى را از لحاظ بسيارى سربازان و نيرومندى افراد ، مثل اين لشكر كه صلاح الدين دارد ، نديدم . صلاح الدين وقتى طبريه را بگيرد نمىتواند در آن جا بماند و هر وقت از طبريه دور شد و برگشت ، ما باز آن جا را مىگيريم .\r\nصلاح الدين اگر هم بخواهد در طبريه اقامت كند ، اين كار برايش مقدور نيست مگر اينكه با همه لشكريان خود بماند . و لشكريانش هم نمىتوانند مدتى دراز صبر كنند و از زادگاه و خانواده‌هاى خود دور باشند .\r\nبدين جهة صلاح الدين ناچار مىشود كه طبريه را ترك كند .\r\nآن وقت ما باز شهر را مىگيريم و هر كرا كه از ما در آن جا اسير كرده ، آزاد مىكنيم . »\r\nولى پرنس ارناط ، فرمانرواى كرك به او گفت : « در\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nترساندن ما از مسلمانان خيلى طول و تفصيل دادى . شكى نيست كه هواخواه آنها هستى و به آنها گرويده‌اى ، و گرنه اين حرف را نمىزدى . اما اينكه گفتى « عده آنها زياد است . » بايد بدانى كه زيادى هيزم به آتش ضررى نمىزند . »\r\nقمص گفت : « منهم يكى از شما هستم . اگر پيشروى كنيد ، پيش مىروم و اگر عقب‌نشينى كنيد ، عقب مىنشينم . به زودى خواهيد ديد كه چه مىشود . »\r\nبنا بر اين عزمشان قوت گرفت و بر آن شدند كه به سر وقت مسلمانان بروند و با ايشان بجنگند .\r\nلذا از لشكرگاهى كه تا آن زمان در آن بسر مىبردند ، رفتند و به لشكريان اسلام نزديك شدند .\r\nصلاح الدين همين كه خبر حركت ايشان را شنيد ، از طبريه به سوى لشكر خود ، كه ازو چندان دور نبود ، برگشت .\r\nاصولا از محاصره طبريه ، قصدش اين بود كه فرنگيان را از جايگاه خود دور سازد تا بتواند با آنان نبرد كند .\r\nمسلمانان تازه به آب رسيده بودند و چله تابستان و گرماى سختى بود .\r\nفرنگيان از تشنگى رنج مىبردند و نمىتوانستند از آبى كه به دست مسلمانان افتاده بود استفاده كنند .\r\nاز بركه‌هاى آب هم گذشته بودند و از بيم مسلمانان نمى - توانستند بدان بركه‌ها برگردند .\r\nاز اين رو به همان حال تا روز بعد ، كه روز شنبه بود ، ماندند\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nدر حالى كه تشنگى تاب و توان از آنها ربوده بود .\r\nاما مسلمانان كه قبلا از فرنگيان مىترسيدند جرئت يافتند و به جنگ با فرنگيان شائق شدند . آن شب يك ديگر را دلگرم كردند و دلير ساختند زيرا وزش نسيم پيروزى را دريافته بودند . و هر وقت كه مىديدند فرنگيان ، بر خلاف عادت خود ، چقدر زبون و ناكام شده‌اند .\r\nآزمندى و دليرى ايشان در جنگ با آنها افزايش مىيافت .\r\nاز اين رو ، تمام طول شب را با نعره شادى و بانگ اللّه اكبر و ستايش خداوند گذراندند .\r\nدر آن شب سلطان صلاح الدين پيشروان لشكر خود را ترتيب داد و معلوم نمود .\r\nبراى تيراندازى نيز به اندازه كافى تير در ميانشان پخش كرد .\r\n* * *\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nشكست خوردن فرنگيان در حطين [ ( 1 ) 
  ]\r\nصلاح الدين و ساير مسلمانان ، روز شنبه ، پنج روز به پايان ربيع الآخر مانده ، بامداد برخاستند و سوار شدند و به سوى فرنگيان پيشروى كردند .\r\nفرنگيان نيز براى جنگ سوار شدند .\r\nدو لشكر با هم روبرو گرديدند و برخى از طرفين به برخى ديگر نزديك شدند . فقط فرنگيان از تشنگى بيتاب و زبون شده بودند .\r\nدو دسته سرگرم كارزار شدند و با هم سخت جنگيدند و در برابر يك ديگر پايدارى نشان دادند .\r\nتيرهائى كه پيشروان لشكر اسلام مىانداختند مانند دسته‌هاى\r\n\r\n\r\n\r\n\r\n","description":"","footnote":"\r\n[ ( 1 ) 
  ] - حطين ( به كسر حا و تشديد طا ) : قريه‌اى است ميان طبريه و عكا ، و از آن جا تا طبريه دو فرسنگ است .\r\nدر نزديكى آن نيز قريه كوچكى است به نام خباريه ، و گويند قبر شعيب در اين قريه است .\r\n( خلاصه از لغتنامه دهخدا )\r\n","page_name":" 82 ","page_number":82},
  {"content":"\r\n\r\nملخى كه به پرواز در آمده باشند هوا را پر كرده بود .\r\nبا اين تيرها بسيارى از اسبان فرنگيان را كشتند .\r\nدر گرماگرم اين پيكار ، فرنگيان پيادگان خود را گرد آوردند و زد و خورد كنان به سوى طبريه رفتند تا شايد خود را به آب برسانند .\r\nصلاح الدين همين كه از مقصدشان آگاهى يافت ، راه بر ايشان بست و گروهى از لشكريان را در برابرشان گماشت تا نگذارند كه آنها به مراد خود برسند .\r\nآنگاه خود در ميان مسلمانان به گردش در آمد و آنان را به جنگ برانگيخت و در انجام آنچه به سودشان بود امر كرد و از آنچه به زيانشان بود نهى نمود .\r\nمسلمانان نيز از گفته‌هاى او پيروى مىكردند و آنچه را كه او نهى مىفرمود ، موقوف مىساختند .\r\nدر اين ميان مملوكى از مملوكان نوجوان صلاح الدين حمله بدى بر صف فرنگيان كرد و چنان جنگيد كه رزم آورى او همه را به شگفتى دچار ساخت .\r\nفرنگيان كه چنين ديدند ، شماره سربازان خود را در آن سو افزايش دادند و در برابر او گرد آمدند و او را كشتند .\r\nهمين كه او كشته شد ، مسلمانان حمله سختى بر آن كافران كردند كه آنان را ناتوان ساختند و بسيارى از آنان را كشتند .\r\nقمص همين كه سختى كار را ديد ، دانست كه آنان ياراى نبرد با مسلمانان را ندارند اين بود كه با گروه خود همدست شد و همه با هم به مسلمانانى\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nكه در نزديكشان بودند ، حمله بردند .\r\nدر آن ناحيه ، سر دسته لشكريان اسلام ، تقى الدين عمر - برادر زاده صلاح الدين ايوبى - بود .\r\nاو وقتى ديد كه آن دسته از فرنگيان ، آنطور با ناراحتى و از جان گذشتگى حمله مىكنند ، دانست كه مجال ايستادگى در برابر آنان نيست .\r\nاز اين رو به ياران خود دستور داد براى آنان راهى بگشايند تا بيرون بروند .\r\nآنان نيز چنين كردند . آنگاه قمص و كسانش بيرون رفتند و صفى كه گشوده شده بود ، دوباره بسته شد .\r\nبرخى از سربازان داوطلب لشكر اسلام در آن زمين آتش افكنده بودند .\r\nخار و خس بسيار هم در آن جا وجود داشت كه آتش گرفت .\r\nباد هم كه به سوى فرنگيان مىوزيد ، گرماى آتش و دود را به طرف ايشان مىبرد .\r\nبدين گونه ، تشنگى و گرماى هوا و گرماى آتش و دود و گرمى كارزار همه براى از ميان بردن فرنگيان دست به دست هم داده بودند .\r\nعلاوه بر اينها گريختن قمص نيز باعث شد كه ديگر به كلى دست و پاى خود را گم كردند و چيزى نمانده بود كه از جنگ دست بردارند و تسليم شوند .\r\nبعد پى بردند به اينكه از مرگ رهائى نخواهند يافت مگر هنگامى كه با مرگ به مبارزه برخيزند .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nاز اين رو با حمله‌هاى حساب شده و آماده‌اى بر مسلمانان تاختند و چنان سخت كوشيدند كه نزديك بود . مسلمانان را ، با وجود بسيارى شماره ايشان ، از جايگاه‌هاى خود برانند .\r\nولى لطف خداوند شامل حال مسلمانان بود . ازين رو ، فرنگيان هر حمله‌اى كه مىكردند ، وقتى به جاى خود بر مىگشتند گروهى كشته داده بودند .\r\nاين موضوع ، آنان را سخت ناتوان ساخت .\r\nآنگاه مانند دائره‌اى كه قطر خود را در ميان مىگيرد ، مسلمانان آنها را احاطه كردند .\r\nفرنگيانى كه از تيغ تيز لشكر اسلام جان برده بودند ، بر فراز تپه‌اى در ناحيه حطين رفتند .\r\nدر آن جا مىخواستند خيمه‌هاى خود را بر پا دارند و از جان خود دفاع كنند .\r\nولى مسلمانان از همه سو با آنان سخت جنگيدند و آنان را از كارى كه مىخواستند بكنند ، باز داشتند .\r\nاز اين رو فرنگيان جز سراپرده پادشاه خود ، نتوانستند خيمه ديگرى بر افرازند .\r\nدر اين گير و دار مسلمانان بزرگترين صليب فرنگيان را گرفتند كه آن را صليب الصلبوت مىناميدند . و چنين مىپنداشتند كه در آن قطعه چوبى به كار رفته كه بر آن حضرت مسيح عليه السلام را بدار آويخته‌اند .\r\nگرفتن اين صليب از دست فرنگيان ، براى آنان بزرگترين مصيبت شمرده مىشد . و بر اثر از دست دادن آن نابودى خود را\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nحتمى دانستند .\r\nاين پيشامد ، و همچنين كشته شدن و اسير گرديدن گروهى از فرنگيان ، در سواران و پيادگان ايشان سخت كارگر افتاد .\r\nپادشاه فرنگيان با حدود يكصد و پنجاه سوار از شهسواران بلند آوازه و دليران نامدار بر فراز تپه ماند .\r\nاز ملك افضل على - فرزند صلاح الدين - براى من حكايت كردند كه گفت :\r\n« من در آن جنگ پهلوى پدرم بودم و اين نخستين جنگى بود كه از نزديك مىديدم .\r\nوقتى ملك فرنگيان با آن گروه بر فراز تپه رفت ، اطرافيان او بر مسلمانانى كه در برابرشان بودند چنان حمله سختى كردند كه آنان را برگرداندند و به پدرم ملحق ساختند .\r\nدر اين هنگام به پدرم نگريستم و ديدم چهره‌اش اندوهگين و رنگش تيره شد و دست به ريش خود كشيد و پيش رفت و فرياد زد :\r\n« شيطان دروغ مىگويد . »\r\nمسلمانان كه صداى او را شنيدند به سوى فرنگيان برگشتند و بر آنان حمله‌ور شدند .\r\nفرنگيان روى بر تافتند و از تپه بالا رفتند .\r\nمن كه ديدم فرنگيان برگشته‌اند و مسلمانان آنها را دنبال مىكنند ، از شادى فرياد زدم : « آنها را شكست داديم ! » فرنگيان برگشتند و دوباره مثل اول حمله‌اى كردند كه مسلمانان را تا پيش پدرم راندند .\r\nپدرم باز همان كار را كرد كه بار نخست كرده بود .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nمسلمانان هم باز به شنيدن فرياد پدرم دلگرم شدند و به سوى فرنگيان برگشتند و آنها را تا فراز تپه راندند .\r\nمن هم باز فرياد زدم : « ما آنها را شكست داديم ! » در اين هنگام پدرم به من رو كرد و گفت : « خاموش باش تا آن خيمه بزرگ بر زمين نيفتاده ، ما آنها را شكست نداده‌ايم . »\r\nهنوز اين سخن را به پايان نرسانده بود كه آن خيمه فرود افتاد .\r\nپدرم ، سلطان صلاح الدين ، در دم از اسب پياده شد و خداى را سجده كرد و سپاس گفت و از شادى گريست .\r\nسبب فرود افتادن آن خيمه اين بود كه تشنگى فرنگيان در ضمن آن حملات پى در پى افزايش مىيافت . و آنها اميدوار بودند كه در يكى ازين حمله‌ها راهى بگشايند و به آب برسند و خود را از رنجى كه مىبرند ، رهائى بخشند .\r\nولى وقتى راهى براى رهائى خود نيافتند از اسبان خود فرود آمدند و بر زمين نشستند كه لختى بياسايند .\r\nمسلمانان فرصت را غنيمت شمردند و از تپه بالا رفتند و بر سرا پرده ملك ايشان دست يافتند .\r\nآنگاه همه فرنگيان را اسير كردند .\r\nميان اين اسيران ، ملك فرنگيان ، و برادرش ، بودند .\r\nهمچنين پرنس ارناط ، فرمانرواى كرك ، اسير شد كه ميان فرنگيان هيچ كس در دشمنى با مسلمانان سر سخت‌تر از او نبود .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nگروهى از داويه و جمعى از اسبتاريه نيز گرفتار شدند .\r\nكشتن و اسير گرفتن از فرنگيان به حدى زياد شد كه هر كس به كشته‌شدگان نگاه مىكرد ، گمان نمىبرد كه احدى اسير شده باشد و هر كس به اسيران مىنگريست تصور نمىكرد كه هيچ كس كشته شده باشد .\r\nفرنگيان از سال 491 هجرى قمرى كه به سوى كرانه شام آمده بودند ، تا اين هنگام چنين كار زارى نديده و چنين مصيبتى نكشيده بودند .\r\nوقتى مسلمانان از كار فرنگيان آسوده شدند ، صلاح الدين ايوبى در سرا پرده خود فرود آمد .\r\nآنگاه ملك فرنگيان و پرنس ارناط ، فرمانرواى كرك ، را كه اسير شده بودند ، به حضور خود فرا خواند .\r\nملك را كه نزديك بود از تشنگى به هلاك رسد ، به پهلوى خود نشاند و آب يخ به دستش داد .\r\nملك فرنگيان آب را گرفت و نوشيد و باز مانده آن را به پرنس ارناط فرمانرواى كرك داد .\r\nاو نيز آب را گرفت و نوشيد .\r\nصلاح الدين كه چنين ديد گفت : « اين ملعون آب را به اجازه من ننوشيد . بدين جهة ديگر حقى ندارد كه از من امان بگيرد . »\r\nبعد با پرنس ارناط سخن گفت و او را براى گناهانى كه از وى سر زده بود نكوهش كرد و خيانت‌ها و فريبكارىهاى او را بر شمرد .\r\nسپس برخاست و به سوى او رفت و به دست خود گردنش را زد و گفت : « من دو بار با خداى خود پيمان بسته بودم كه اگر بر او\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nچيره شوم ، خونش را بريزم : يك بار هنگامى بود كه او مىخواست به مكه و مدينه رود و بر آن دو شهر مقدس دستبرد زند . بار دوم هنگامى كه خيانت كرد و كاروان مسلمانان را زد و چاپيد . »\r\nپس از كشته شدن پرنس ارناط و بيرون بردن و دور ساختن پيكر او ، شانه‌هاى ملك فرنگيان از وحشت به لرزه افتاد .\r\nولى صلاح الدين بيم و هراس او را فرو نشاند و او را ايمن و آسوده خاطر ساخت .\r\nاما قمص ، صاحب طرابلس ، وقتى - چنان كه گفتيم - از آن معركه رهائى يافت ، به صور رفت .\r\nبعد ، آهنگ طرابلس كرد و در آن جا چند روزى بيش نمانده بود كه بر اثر خشم و حسرت و دريغ از آنچه بر آن فرنگيان خصوصا و بر همه پيروان مسيحيت عموما گذشته بود ، جان سپرد .\r\n* * *\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nبازگشت صلاح الدين به سوى طرابلس و تصرف قلعه و شهر طبريه\r\nصلاح الدين ، وقتى از كار شكست دادن فرنگيان آسوده شد ، باقى روز را در همان جا ماند .\r\nبامداد روز بعد ، يعنى روز يكشنبه ، حركت كرد و به طبريه برگشت و در آن جا فرود آمد .\r\nخانمى كه صاحبهء قلعه طبريه بود براى خود و فرزندان و ياران و اموال خود ، زنهار خواست .\r\nصلاح الدين درخواست او را پذيرفت .\r\nخانم با همه كسان خود از دژ بيرون آمد و صلاح الدين هم به وعده‌اى كه داده بود وفا كرد .\r\nازين رو ، خانم و همراهانش ايمن و آسوده خاطر از آن جا گذشتند .\r\nصلاح الدين ، بعد فرمان داد تا ملك فرنگيان و گروهى از بزرگان اسراى فرنگى را به دمشق بفرستند .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nهمچنين دستور داد تا از طوايف اسبتاريه و داويه ، كسانى را كه اسير كرده بودند ، گرد آورند تا به قتل برسانند .\r\nبعد دريافت كه هر سربازى كه اسيرى نزد خود دارد ، آن را به رايگان واگذار نخواهد كرد ، چون به اميد آنست كه فديه يا سربهائى در برابرش بگيرد .\r\nاز اين رو صلاح الدين وعده داد كه براى هر اسيرى از آن دو صنف ، يعنى داويه و اسبتاريه ، پنجاه دينار مصرى خواهد پرداخت .\r\nبر اثر اين وعده ، در دم دويست تن از آن اسيران را پيش او حاضر كردند .\r\nبه فرمان صلاح الدين ، همه آنها را گردن زدند .\r\nاو از آن جهة اين گروه را براى كشتن اختصاص داد كه از همه فرنگيان بلندپايه‌تر و نيرومندتر بودند . لذا مردم را از گزندشان آسوده ساخت .\r\nبه نايب خود در دمشق نيز نوشت كه از آنان هر كس داخل شهر شد ، او را بكشد ، خواه بستگى به او داشته باشد و خواه بستگى به غير او .\r\nنايب او نيز چنين كرد .\r\nدر حدود يك سال بعد ، من به محل وقوع آن جنگ رفتم و زمين را پر از استخوان‌هائى ديدم كه از دور پيدا بود . قسمتى از آنها بر روى هم توده شده و قسمتى در اطراف پراكنده بود .\r\nاينها بجز استخوان‌هائى بودند كه سيلاب‌ها برده يا درندگان آنها را بر گرفته و بر آن تپه‌ها يا گودال‌ها برده بودند .\r\n* * *\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n\r\nفتح شهر عكا\r\nصلاح الدين ، پس از فراغت از كار طبريه ، روز سه شنبه از آن جا رفت و روز چهار شنبه به عكا رسيد .\r\nمردم عكا از ديوار شهر بالا رفتند و نشان دادند كه به نگهدارى و دفاع از شهر خواهند پرداخت .\r\nصلاح الدين و همه مردم ازين كار اهالى عكا تعجب كردند زيرا اهل عكا مىدانستند كه لشكرشان از سواره و پياده ، همه يا كشته يا اسير شده‌اند و از آنها جز عده‌اى اندك جان سالم بدر نبرده‌اند .\r\nصلاح الدين تنها آن روز را فرود آمد و بياسود و روز بعد - يعنى روز پنجشنبه - سوار گرديد و بر آن شد كه به سوى شهر پيشروى كند و به پيكار پردازد .\r\nهنگامى كه درنگ مىكرد تا بينديشد كه از كدامين سو بايد به پيشروى و پيكار دست يازد ، بسيارى از مردم عكا بيرون آمدند و با زارى و فروتنى زنهار خواستند .\r\nصلاح الدين درخواست ايشان را پذيرفت و آنان را به جان و مال امان بخشيد و اختيار داد كه اگر مىخواهند ، در عكا بمانند و\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nاگر نمىخواهند ، كوچ كنند .\r\nمردم عكا نيز از بيم مسلمانان رفتن را بر ماندن برترى دادند و با پراكندگى از آن جا رفتند .\r\nاز اموال خود نيز آنچه مىتوانستند ببرند ، بردند و باقى را همچنان بر جاى نهادند .\r\nمسلمانان در روز آدينه آغاز جمادى الاولى داخل عكا شدند و نماز جمعه را در مسجد جامعى خواندند كه در قديم تعلق به مسلمانان داشت . بعد ، فرنگيان آن را كليسا كردند . سپس صلاح الدين آن را بار ديگر تبديل به مسجد كرد .\r\nاين نماز نخستين نماز جمعه‌اى بود كه در كرانه شام - پس از دستيابى فرنگيان - خوانده مىشد .\r\nصلاح الدين شهر عكا را به پسر خود ، ملك افضل على ، سپرد و هر چه در آن جا از ملك و زمين و غيره تعلق به طايفه داويه داشت به فقيه عيسى بخشيد .\r\nمسلمانان نيز آنچه را كه فرنگيان نتوانسته بودند با خود ببرند ، به غنيمت بردند .\r\nاين اموال آنقدر زياد بود كه از شمارش آنها در ميماندند .\r\nميان آنها طلا و جواهر و جامه‌هاى پشمين و كتاب گرانبها و شكر و اسلحه و چيزهاى ديگرى از اين گونه كالاها بسيار بود . زيرا عكا مركز بازرگانى به شمار مىرفت و مقصد بازرگانان فرنگى و رومى و غيره ، از شهرهاى دور و نزديك بود و بسيارى از آن كالاها را بازرگانان در عكا انبار كرده و به سبب كسادى بازار از آن جا رفته و نتوانسته بودند آنها را با خود ببرند .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nصلاح الدين و پسرش - ملك افضل - همه آن اموال را ميان ياران خود تقسيم كردند .\r\nبيشتر اين بخشش را هم افضل كرد زيرا او در شهر اقامت داشت و اخلاقا در بخشندگى معروف بود .\r\nصلاح الدين نيز چند روزى در عكا ماند تا وضع آن جا را بهبود بخشد و كارها را سر و سامان دهد .\r\n* * *\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n\r\nگشودن دژ مجدليابه\r\nصلاح الدين - پس از شكست دادن فرنگيان - كسى را به مصر ، نزد برادر خود ، عادل فرستاد تا پيروزى بر فرنگيان را به دو مژده دهد و امر كند تا با آن عده از افراد لشكر كه باقى مانده‌اند ، از سوى مصر به شهرهاى فرنگيان برود و نقاطى را كه نزديك به مصر است محاصره كند .\r\nعادل نيز به شتاب دستور او را به كار بست و از مصر با سپاهيان خود حركت كرد .\r\nآنگاه بر حصن مجدليابه فرود آمد و آن را در ميان گرفت و آنچه در آن جا بود به غنيمت برد .\r\nنامه‌اى كه درباره اين پيروزى نوشت ، به صلاح الدين رسيد و مژده بزرگى شمرده شد .\r\n* * *\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nگشودن چند دژ\r\nهنگامى كه صلاح الدين در عكا به سر مىبرد لشكريان خود را به سوى ناصره ، قبساريه ، حيفا ، صفوريه ، معليا ، شقيف ، فوله و شهرك‌ها و دژهاى ديگرى كه در نزديك عكا قرار داشتند ، پراكنده ساخت .\r\nاين سربازان آن نقاط را به تصرف در آوردند و مردان را گرفتار و زنان و كودكان را اسير ساختند و آنقدر غنيمت و اسير بردند كه همه جا را از آنها پر كردند .\r\nصلاح الدين ، همچنين ، تقى الدين عمر ، برادر زاده خود را براى حمله به نقاط ديگر گسيل داشت .\r\nتقى الدين بر تبنين [ ( 1 ) 
  ] فرود آمد تا راه رسيدن خواربار و\r\n\r\n\r\n\r\n\r\n","description":"","footnote":"\r\n[ ( 1 ) 
  ] - تبنين ( به كسر تاء ) : شهرى است . و از آن است ايوب تبنينى ابن ابو بكر بن خطليا - منتهى الارب .\r\nشهرى است در كوه‌هاى بنى عامر و مشرف بر شهر بانياس ، بين دمشق بقيه ذيل در صفحه بعد\r\n","page_name":" 96 ","page_number":96},
  {"content":"\r\n\r\nآذوقه را بدانجا و به شهر صور ببندد .\r\nحسام الدين عمر بن لاجين را نيز صلاح الدين با لشكرى به سوى شهر نابلس روانه كرد .\r\nاو به سبسطيه رسيد كه آرامگاه زكرياى پيغمبر عليه السلام در آن جا بود .\r\nاين شهر را از دست مسيحيان گرفت و به دست مسلمانان سپرد .\r\nبعد ، به نابلس رسيد . و داخل شهر شد و دژ شهر را پيرامون گرفت .\r\nپس از محاصره دژ ، در برابر امانى كه به ساكنان دژ داد ، آنها را از دژ فرود آورد .\r\nآنگاه قلعه را تحويل گرفت .\r\nمردم شهر را نيز همچنان بر جاى خود باقى گذاشت كه در شهر اقامت كنند .\r\nاملاك و اموالشان نيز دست نزد و آنها را همچنان بر ايشان مقرر داشت .\r\n* * * \r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nو صور - معجم البلدان .\r\nقصبه كوچكى است در ولايت بيروت و در بيست هزار گزى مشرق صور .\r\nتبنين در دوران جنگ‌هاى صليبى داراى استحكام و اهميت بود .\r\nبقيه ذيل در صفحه بعد\r\n","page_name":" 97 ","page_number":97},
  {"content":"\r\n\r\n\r\nفتح يافا\r\nعادل ، برادر صلاح الدين ايوبى ، همين كه از مصر بيرون رفت و ، چنان كه گفتيم ، مجدليابه را گشود ، به سوى شهر يافا رهسپار گرديد .\r\nاين شهر بر كرانه دريا بود .\r\nعادل ، آن جا را در ميان گرفت و با خشونت بر آن چيره شد .\r\nآنگاه دست به يغماگرى نهاد و مردان شهر را گرفتار كرد و زنان و كودكان ايشان را نيز اسير و آواره ساخت .\r\nاز اين پيشامد ، بر مردم يافا روزگارى گذشت كه بر هيچيك از مردم آن شهرها نگذشته بود .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nدر سال 583 صلاح الدين ايوبى آن را باز گرفت .\r\nداراى باغها و درختان پر ميوه و كشت‌زارهاى خرم است و بر بالاى تپه‌اى قرار دارد و چشم انداز زيبائى را به وجود آورده است - از قاموس الاعلام تركى .\r\n( لغتنامه دهخدا )\r\n","page_name":" 98 ","page_number":98},
  {"content":"\r\n\r\nمن در حلب مىزيستم و داراى كنيزى بودم از اهل يافا كه كودكى تقريبا يك ساله داشت .\r\nاين بچه از دستش بر زمين افتاد و چهره‌اش خراشيده شد .\r\nزن از اين پيشامد گريه بسيار كرد .\r\nمن او را دلدارى دادم و آگاه ساختم كه بچه‌اش صدمه‌اى نديده كه در خور گريستن باشد .\r\nگفت : « من به حال او گريه نمىكنم . به بدبختى خودمان گريه مىكنم .\r\nمن شش برادر داشتم كه همه به هلاك رسيدند . شوهر داشتم ، دو خواهر داشتم و هيچ نميدانم چه بر سرشان آمده است . »\r\nاين سر نوشتى بود كه فقط يكى از زنان يافا داشت ، باقى هم به همين نسبت بودند .\r\nدر حلب يك زن فرنگى را هم ديدم كه با آقاى خود ، به در خانه‌اى رسيد .\r\nآقاى او در خانه را كوفت .\r\nصاحب خانه بيرون آمد و با آن دو تن به گفت و گو پرداخت .\r\nآنگاه از خانه خود زن ديگرى را كه او هم فرنگى بود بيرون آورد .\r\nدو زن وقتى چشمشان به هم افتاد ، فرياد كشيدند و يك ديگر را در آغوش گرفتند و در حالى كه ناله و زارى مىكردند ، به زمين افتادند .\r\nبعد نشستند و با هم به درد دل پرداختند و از آنچه بر سرشان آمده بود ، حكايت كردند .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nاين دو زن ، خواهر بودند و عده‌اى خويشاوند داشتند كه از سرنوشت هيچكدامشان آگاه نبودند .\r\n* * * \r\nفتح تبنين و صيدا و جبيل و بيروت\r\nاما تبنين ، پيش ازين گفتيم كه صلاح الدين ، تقى الدين عمر ، برادر زاده خود را به تبنين گسيل داشت .\r\nتقى الدين وقتى به تبنين رسيد ، بر آن حمله برد . مدتى نيز در آن جا ماند و پايدارى كرد .\r\nولى دريافت كه محاصره تبنين به پايان نمىرسد و نتيجه‌اى نمىدهد مگر هنگامى كه عم او ، صلاح الدين نيز به دو بپيوندد و او را يارى دهد .\r\nاز اين رو ، كسى را به نزد وى فرستاد و از آن حال آگاهش ساخت و او را بر انگيخت كه خود را به وى رساند .\r\nصلاح الدين ، به شنيدن پيام برادر زاده خود ، در تاريخ هشتم جمادى الاولى حركت كرد و روز يازدهم آن ماه در آن جا فرود آمد .\r\nاو نيز به محاصره تبنين پرداخت و عرصه را بر اهالى تنگ ساخت و آهسته آهسته پيش رفت و پيكار كرد .\r\nتبنين از دژهاى بلند و استوارى بود كه بر فراز كوه‌ها قرار داشت .\r\nساكنان دژ وقتى به تنگ آمدند و كار محاصره را سخت\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nيافتند ، هر چه اسير مسلمان داشتند همه را آزاد كردند .\r\nاين اسيران بيش از صد مرد بودند . كه وقتى وارد اردوگاه لشكر اسلام شدند صلاح الدين ايشان را به نزد خود فرا خواند و جامه پوشاند و نفقه داد و پيش خانواده‌هايشان فرستاد .\r\nفرنگيانى كه در دژ تبنين مىزيستند ، تا پنج روز همچنان پايدارى كردند .\r\nبعد كسانى را به نزد صلاح الدين فرستادند و زنهار خواستند .\r\nصلاح الدين آنان را به جان امان داد . آنها هم تبنين را تسليم او كردند .\r\nصلاح الدين نيز به وعده خود وفا كرد و آنان را ايمن و آسوده خاطر به جايگاه‌هاى خود فرستاد .\r\nاما صيدا :\r\nصلاح الدين همين كه كار تبنين را به پايان رساند ، از آن جا به سوى صيدا رهسپار شد .\r\nدر راه خود به صرفند رسيد و آن جا را با صفا و ملايمت و گذشت ، بدون جنگ و خونريزى ، گرفت .\r\nآنگاه به صيدا رفت كه از شهرهاى معروف ساحلى بود .\r\nفرمانرواى صيدا همين كه شنيد صلاح الدين با لشكر خود بدانجا مىآيد ، شهر را ترك كرد و آن را بى مانع و مدافع گذاشت .\r\nدر نتيجه ، صلاح الدين به مجرد رسيدن به صيدا ، آن جا را گرفت .\r\nپيروزى او بر اين شهر در تاريخ يازدهم ماه جمادى الاولى\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nاتفاق افتاد . [ ( 1 ) 
  ]\r\nاما بيروت :\r\nاين شهر از استوارترين و پاكيزه‌ترين و خوش‌ترين - شهرهاى كرانه درياست .\r\nصلاح الدين ، پس از گشودن صيدا ، همان روز به سوى شهر بيروت رهسپار گرديد .\r\nروز بعد بدانجا رسيد و ديد مردم بيروت بر فراز ديوار شهر رفته و نيرومندى و چابكى و تجهيزات خود را نشان مىدهند .\r\nآنان كه به استوارى شهر خود مغرور شده بودند چند روزى به پيكار از فراز ديوار شهر ادامه دادند و گمان بردند كه مىتوانند شهر را نگاه دارند .\r\nمسلمانان نيز چند بار آهسته آهسته به سوى آنان پيشروى كردند .\r\nفرنگيان همچنان از فراز ديوار شهر سر گرم پيكار بودند كه ناگهان از شهر فريادهاى بلند و سر و صداى بسيار شنيدند .\r\nبعد به آنان خبر دادند كه مسلمانان از ناحيه ديگرى با زور و خشونت وارد شهر شده‌اند .\r\nآنان كسانى را فرستادند كه ببينند چه خبر است و درباره\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بطوريكه ملاحظه مىفرمائيد ، در چند سطر بالا مىگويد : « صلاح الدين در تاريخ يازدهم جمادى الاولى به تبنين رسيد و چند روز هم وقت صرف كرد تا آن جا را گرفت . بعد به صرفند رفت و سپس به صيدا رسيد . باز مىگويد صيدا در تاريخ يازدهم جمادى الاولى گشوده شد . بنا بر اين تاريخ دومى اشتباه است و بقيه ذيل در صفحه بعد\r\n","page_name":" 102 ","page_number":102},
  {"content":"\r\n\r\nصحت و سقم موضوع تحقيق كنند .\r\nضمنا خواستند اهالى شهر را دلدارى دهند ولى از بس از حول و حوش بيروت . مردم به داخل شهر هجوم آورده بودند ، آنان نتوانستند كارى از پيش ببرند . و وقتى در نتيجه دو دستگى و اختلافى كه ميان مردم افتاده بود ، بر جان خود بيمناك شدند ، براى صلاح - الدين پيام فرستادند و امان خواستند .\r\nصلاح الدين آنان را به جان و مال امان داد و شهر را در تاريخ بيست و نهم جمادى الاولى اين سال تحويل گرفت .\r\nمدت محاصره بيروت هشت روز بود [ ( 1 ) 
  ] .\r\nاما جبيل :\r\nفرمانرواى جبيل نيز از جمله اسيرانى بود كه همراه ملك خود به دمشق فرستاده شده بود .\r\nاو در دمشق با نايب صلاح الدين در باره تسليم جبيل به گفت و گو پرداخت . و حاضر شد كه شهر را واگذار كند به شرطى كه او را\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nمن هم جز متن چاپ بيروت ، متن ديگرى در اختيار نداشتم كه آنها را با يك ديگر تطبيق كنم . لذا به ترجمه عين متن پرداختم . بقول معروف : كذا فى المتن ! ( مترجم )\r\n[ ( 1 ) 
  ] - اين هشت روز وقتى از بيست و نهم جمادى الاولى كسر گردد .\r\nتاريخ بيست و يكم بدست مىآيد . و چون صلاح الدين ، به گفته ابن اثير ، پس از فتح صيدا ، در همان روز به بيروت رفته و روز بعد جنگ را شروع كرده ، فتح صيدا بايد در بيستم يا بيست و يكم جمادى الاولى باشد و همچنانكه قبلا تذكر داده بقيه ذيل در صفحه بعد\r\n","page_name":" 103 ","page_number":103},
  {"content":"\r\n\r\nآزاد سازند .\r\nنايب صلاح الدين نيز صلاح الدين را از اين موضوع آگاه ساخت .\r\nصلاح الدين او را همچنانكه در بند بود با پشتگرمى به گفته او و احتياط لازم ، به نزد خود فرا خواند .\r\nدرين هنگام لشكريان صلاح الدين در بيروت بودند .\r\nفرمانرواى جبيل ، دژ خود را به صلاح الدين سپرد . و مسلمانانى را كه در آن جا گرفتار بودند آزاد ساخت .\r\nصلاح الدين نيز شرطى را كه كرده بود بجاى آورد و او را آزاد نمود .\r\nاين فرمانرواى جبيل از بزرگان فرنگيان به شمار مىرفت و از كسانى بود كه در زيركى و فريبكارى و فتنه انگيزى ، ميان ايشان ضرب المثل بود .\r\nازو به مسلمانان دشمنى بسيار مىرسيد و آزاد كردن او يكى از علل صدمه رسيدن به مسلمانان بود چنان كه ذكر آن بعدا خواهد آمد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nشد ، اين كه در متن كتاب فتح صيدا در تاريخ يازدهم جمادى الاولى ذكر شده اشتباهى است كه يا از كاتبان سر زده يا ممكن است از دست خود ابن اثير در رفته باشد .\r\n( مترجم )\r\n","page_name":" 104 ","page_number":104},
  {"content":"\r\n\r\n\r\nرفتن مركيش به شهر صور\r\nوقتى قمص ، صاحب طرابلس از حطين به شهر صور گريخت ، در آن جا اقامت كرد .\r\nصور از بزرگترين شهرهاى ساحلى به شمار مىرفت براى اينكه شهرى مستحكم و استوار محسوب مىشد و براى كسى كه مىخواست اين شهر را بگيرد ، دسترسى بدان از دسترسى به هر شهر ديگرى دشوارتر بود .\r\nقمص ، وقتى ديد كه سلطان صلاح الدين ايوبى بر تبنين و صيدا و بيروت دست يافته ، ترسيد از اينكه او به شهر صور نيز حمله برد و اين شهر هم خالى از مردان رزم آورى است كه در برابر آن بجنگند و آن را نگاه دارند و از هجوم دشمن جلوگيرى كنند . بنابر اين او نخواهد توانست كه آن را از دستبرد لشكريان صلاح الدين حفظ نمايد .\r\nاز اين رو ، قمص صور را ترك گفت و به سوى شهر طرابلس رهسپار گرديد .\r\nلذا صور شهرى ماند خالى از قشون كه در برابر مسلمانان\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nهيچ مانع و محافظى نداشت .\r\nبنابر اين صلاح الدين اگر پيش از تصرف تبنين و شهرهاى ديگر فتوحات خود را از حمله به صور آغاز مىكرد ، بىگمان بدون تحمل هيچگونه دشوارى آن را گرفته بود .\r\nولى تصرف اين شهر ، به سبب استوارى و استحكامى كه داشت ، به نظر صلاح الدين كارى بزرگ جلوه كرد و خواست نخست كار شهرهاى نزديك آن را بسازد كه بعد گرفتن صور آسان شود .\r\nاين بود سبب محفوظ ماندن صور ،  وَ كانَ أَمْرُ اللَّهِ قَدَراً مَقْدُوراً  [ ( 1 ) 
  ] .\r\nتصادفا مردى از فرنگيان كه دريانوردى مىكردند ، موسوم به مركيش - كه لعنت خدا بر او باد - با كالاى بسيار براى زيارت و بازرگانى به سفر دريائى پرداخت .\r\nدر حالى كه نمىدانست چه بر سر فرنگيان آمده ، به عكا رسيد و در ساحل لنگر انداخت .\r\nوقتى ديد ماليات و عوارضى كه فرنگيان از پهلو گرفتن كشتىهاى فرنگى دريافت مىكردند ، ديگر گرفته نمىشود ، همچنين زنگهائى كه به رسيدن كشتىها مىنواختند ، ديگر نمىزنند و ساير رسوم نيز موقوف شده ، و جامه مردم شهر نيز دگرگونه است به شك افتاد . و با اينكه نمىدانست چه خبر است ناچار بود كه در كنار ساحل توقف كند زيرا با ايستاده بود و باد مساعد نمىوزيد و كشتى نمى -\r\n\r\n\r\n\r\n\r\n","description":"","footnote":"\r\n[ ( 1 ) 
  ] - از آيه 38 سوره احزاب : « . . . و كان امر الله قدرا مقدورا » ( و فرمان خدا حكمى نافذ و حتمى خواهد بود . )\r\n( قرآن مجيد با ترجمه الهى قمشه‌اى )\r\n","page_name":" 106 ","page_number":106},
  {"content":"\r\n\r\nتوانست حركت كند .\r\nملك افضل على - پسر صلاح الدين - كه عكا را در اختيار داشت يكى از ياران خود را به كشتى او فرستاد تا ببيند كه او كيست و چه مىخواهد .\r\nوقتى اين پيغامگزار به كشتى رسيد ، مركيش با او به گفت و گو پرداخت و از خبرهائى كه در نظر وى پوشيده مانده بود . پرسش كرد .\r\nفرستاده ملك افضل نيز شكست خوردن فرنگيان و دست يافتن مسلمانان بر شهر عكا و ساير اتفاقات را به دو خبر داد همچنين او را آگاه ساخت از اينكه شهر صور و عسقلان و برخى از شهرهاى ديگر هنوز در دست فرنگيان است .\r\nبا اين وصف ، حقيقت امر كاملا در پيش روى مركيش روشن شد . ولى او نمىتوانست از آن جا حركت كند زيرا باد نمىوزيد .\r\nاز اين رو فرستاده ملك افضل را برگرداند كه برود و براى وى امان بگيرد تا با كالاها و نقدينه خود داخل شهر شود .\r\nاو رفت و برگشت و خبر داد كه درخواست وى پذيرفته شده و به دو امان داده‌اند .\r\nمركيش بار ديگر او را به بهانه ديگرى برگرداند .\r\nچند بار او را فرستاد و هر دفعه نيز چيزى مىخواست كه در دفعات قبل نخواسته بود .\r\nتمام اين كارها را هم از آن جهة مىكرد كه به دفع الوقت بگذارند تا باد مساعد بوزد و از آن جا برود .\r\nسرانجام نيز در حالى كه سرگرم پيام دادن و پيام گرفتن بود ، باد برخاست و او لنگر كشيد و به سوى صور روانه شد .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nملك افضل كشتىهائى را به جست و جوى او فرستاد ولى بر او دست نيافتند .\r\nبدين گونه ، مركيش به شهر صور رسيد و در آن جا گروه بسيارى از فرنگيان بر او گرد آمدند زيرا صلاح الدين هر گاه شهرى مانند عكا و بيروت و شهرهاى ديگرى كه شرح داديم ، مىگرفت ، به مردمش امان مىداد . همه آنها هم به صور مىرفتند .\r\nسرانجام در آن جا شماره فرنگيان فزونى يافت . تنها چيزى كه كم داشتند ، سرورى بود كه آنان را گرد هم آورد و فرماندهى بود كه آنان را به پيكار برانگيزد .\r\nآنان نيز چون در پى جنگ نبودند مىخواستند به صلاح - الدين نامه‌اى بنويسند و از او زنهار بخواهند و شهر را به دو بسپارند .\r\nدر اين گير و دار ، مركيش بدانجا رسيد كه مرد جنگ و اهل عزم و اراده بود .\r\nاو نظر مردم را از صلاح الدين برگرداند و روحيه ايشان را تقويت كرد و نگهدارى شهر را تضمين نمود و به آنان وعده داد كه از پول و مال ، هر چه بخواهند ، در اختيارشان بگذارد .\r\nدر برابر اين وعده‌ها شرط كرد كه شهر صور و توابع آن تنها در اختيار او قرار گيرد و او فرمانرواى صور شود .\r\nمردم پيشنهاد او را پذيرفتند .\r\nمركيش آنان را سوگند داد و در نزدشان ماند و به سر و سامان دادن كارهاى ايشان پرداخت .\r\nاو در كاردانى و دور انديشى از شياطين نوع بشر به شمار مىرفت . و دليرى بسيار داشت .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nاين بود كه به استوار و آباد ساختن شهر پرداخت . خندق‌هاى شهر را نوسازى كرد و ديوارهاى آن را بر پاى داشت .\r\nبدين گونه استحكام شهر را افزايش داد .\r\nمردم صور را نيز براى نگهدارى شهر و پيكار براى دفاع از شهر ، با يك ديگر همدست و هماهنگ ساخت .\r\n* * *\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\nفتح عسقلان و نواحى نزديك آن\r\nدر نظر صلاح الدين ، پس از تصرف بيروت و جبيل و غيره ، كار شهرهاى عسقلان و قدس مهم‌تر از شهرهاى ديگر بود .\r\nاز علل اين اهميت يكى آن بود كه عسقلان و قدس در راه مصر - يعنى راهى كه از مصر به شام مىرفت و اين دو شهر را نيز قطع مىكرد - قرار داشتند . و صلاح الدين هم مىخواست شهرهايى كه از آن وى بود به يك ديگر پيوسته باشند تا لشكريان وى بتوانند به آسانى از آن شهرها بيرون روند و بدان شهرها وارد شوند .\r\nعلت ديگر اهميتى كه به فتح عسقلان و قدس مىداد ، اين بود كه تصرف قدس - يعنى بيت المقدس - مايه افتخار و ذكر خير و شهرت بسيار مىشد .\r\nعلت ديگرى هم بود كه او را بر آن داشت تا از بيروت به سوى عسقلان رهسپار گردد .\r\nبرادرش ، عادل ، نيز با آن عده از لشكريان مصر كه در اختيار داشت به دو پيوست .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nآنگاه روز شنبه ، شانزدهم جمادى الآخر ، بر آن شهر فرود آمدند و حمله بردند .\r\nصلاح الدين پادشاه فرنگيان و رئيس طايفه داويه را كه در دمشق ، در اسارت به سر مىبردند به نزد خود فرا خوانده بود .\r\nهمين كه آن دو تن به خدمتش رسيدند به آنان گفت : « اگر آن دو شهر را به من تسليم كنيد به شما امان خواهم داد . »\r\nآن دو تن نيز كسانى را پيش فرنگيانى فرستادند كه در عسقلان مىزيستند و به آنها دستور دادند كه شهر را تسليم كنند .\r\nولى مردم عسقلان به دستور آن دو گوش ندادند و به بدترين نحوى بدانها پاسخ منفى دادند و طورى رفتار كردند كه براى آن دو بسيار زننده بود .\r\nسلطان صلاح الدين ، وقتى كار را چنين ديد ، در پيكار براى تسخير شهر كوشيد و در برابر شهر منجنيق‌هائى برپا داشت و چند بار به سوى شهر پيشروى كرد .\r\nنقب‌زنان نيز خود را به ديوار شهر رساندند .\r\nبدين گونه توانستند تا اندازه‌اى بر محوطه بيرونى شهر دست يابند .\r\nاز يك سوى لشكريان اسلام پيشروى مىكردند . و از سوى ديگر ملك فرنگيان پى در پى به آنان نامه مىنوشت كه شهر را تسليم نمايند .\r\nبه آنان توصيه مىكرد و وعده مىداد كه چنانچه طبق تعهد صلاح الدين - در برابر تسليم عسقلان ، از اسارت آزاد شود ، شهرهاى مسلمانان را به آتش خواهد كشيد و از فرنگيان ، از راه دريا ،\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nكمك خواهد خواست و سربازان سوار و پياده را از شهرهاى دور و نزديك فرنگيان فرا خواهد خواند . و انتقام فرنگيان را از مسلمانان خواهد گرفت .\r\nولى فرنگيانى كه در عسقلان بودند سخنان او را نمى - پذيرفتند و اندرزهاى او را نمىشنيدند .\r\nاما وقتى ديدند كه هر روز ناتوانى و سستى آنان بيش‌تر مىشود و هر گاه كسى از ايشان به قتل مىرسد ، كس ديگرى نمىيابند كه بر جايش بگمارند و يارى و كمكى هم كه انتظار دارند ، براى ايشان نمىرسد ، ناچار دست از پايدارى برداشتند و به ملك خود كه اسير صلاح الدين بود نامه نگاشتند و حاضر شدند شهر را در برابر شرايطى كه پيشنهاد كرده بودند ، تسليم نمايند .\r\nآنان هنگامى كه در حلقه محاصره به سر مىبردند ، سردار بزرگى از مهرانيه را كشته بودند و مىترسيدند كه اگر از شهر بيرون بروند ، افراد خانواده او به خونخواهى وى برخيزند و گروهى از ايشان را بكشند .\r\nاز اين رو ضمن شرايطى كه براى زنهارخواهى و حفظ جان خود كردند ، از هر جهة دور انديشى به كار بردند .\r\nهمه درخواست‌هاى ايشان پذيرفته شد و آن شهر در پايان جمادى الآخر اين سال به دست مسلمانان افتاد .\r\nمدت محاصره عسقلان چهارده روز بود .\r\nصلاح الدين - همچنانكه وعده كرده بود - به همه مردم شهر امان داد و آنان را با زنان و فرزندان و اموالشان به بيت المقدس فرستاد\r\n.\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n\r\nفتح شهرك‌ها و دژهاى نزديك عسقلان\r\nصلاح الدين ، پس از دست‌يابى بر شهر عسقلان ، در حول و حوش شهر اقامت گزيد و گروه‌هائى از لشكريان خود را به اطراف شهرك‌هائى كه به عسقلان نزديك بودند ، گسيل داشت .\r\nآنان رمله ، داروم ، غزه ، مشهد ابراهيم خليل عليه السلام ، يبنى ، بيت اللحم ، بيت جبريل ، نطرون ، و آنچه تعلق به طايفه داويه داشت همه را به تصرف خود در آوردند .\r\n* * *\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\nفتح بيت المقدس\r\nصلاح الدين پيش از آن كه از كار عسقلان و شهرك‌هاى نزديك آن - چنان كه ذكرش گذشت - فراغت يابد ، به مصر پيام فرستاده و ناوگان مصرى را با گروهى از مردان رزم فرا خوانده بود .\r\nفرماندهى اين ناوگان را حسام الدين لؤلؤ حاجب بر عهده داشت كه در دلاورى و بيباكى و خردمندى و بينش بلند آوازه بود .\r\nاين كشتىها در دريا راه فرنگيان را مىزدند و هر گاه كشتى بادبانى يا كشتى پاروئى مىديدند كه از آن فرنگيان بود ، مىگرفتند و به غنيمت مىبردند .\r\nوقتى اين كشتىها به مقصد رسيدند و صلاح الدين از كار عسقلان نيز فراغت يافت ، روانه بيت المقدس شد .\r\nدر بيت المقدس اسقف بزرگ مىزيست كه از جهة پايه و مقام از ملك فرنگيان برتر بود ، همچنين باليان بن بيرزان ، صاحب رمله ، به سر مىبرد كه در چشم فرنگيان پايه‌اش به پايه ملك نزديك بود .\r\nگروهى از شهسواران فرنگى هم كه از نبرد حطين رهائى\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nيافته بودند در بيت المقدس اقامت داشتند .\r\nاز عسقلان و شهرهاى ديگر آن نواحى نيز گروهى در آن جا گرد آمده و بسيج شده بودند .\r\nبدين گونه در بيت المقدس جمعيت بسيارى از مردم بودند و هر يك از ايشان نيز مردن را آسان‌تر از آن مىديد كه مسلمانان بر بيت المقدس دست يابند و آن را از مسيحيان بگيرند .\r\nاو قربان كردن مال و جان و فرزندان را جزو چيزهائى مىدانست كه براى نگهدارى بيت المقدس واجب است .\r\nفرنگيان در آن روزها خود را براى جنگ و دفاع از بيت - المقدس آماده ساختند و هر جا را كه ديدند راهى به درون شهر دارد بستند و استوار كردند .\r\nبا تيغ و شمشير و ساير جنگ افزارهاى خود نيز بر فراز ديوار شهر رفتند و بر آن شدند كه كوشش و توانائى خود را در نگهدارى و دفاع از شهر به كار برند .\r\nنشان دادند كه مىخواهند تا آنجا كه توان دارند براى حفظ بيت المقدس با دشمن بستيزند .\r\nمنجنيق‌هائى نيز بر ديوارهاى شهر به پا كردند تا نگذارند كسى به ديوار نزديك شود و از آن به شهر فرود آيد .\r\nوقتى صلاح الدين به شهر نزديك شد ، يكى از سرداران او با گروهى از ياران خويش ، بدون دور انديشى و پروا به پيش تاخت .\r\nدر همين هنگام جمعى از فرنگيان ، براى پاسبانى ، از شهر بيرون شده بودند .\r\nاين عده با آن سردار به جنگ پرداختند ، او نيز سرگرم\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nكارزار شد .\r\nفرنگيان او را كشتند و با او گروهى از يارانش را نيز به قتل رساندند .\r\nكشته شدن او مسلمانان را آزرده خاطر ساخت و از دست رفتن چنان سردارى مايه سوگوارى گرديد .\r\nلشكريان اسلام همچنان پيش رفتند تا در نيمه ماه رجب در بيت المقدس فرود آمدند .\r\nمسلمانان پس از فرود آمدن در آنجا بر فراز ديوار شهر آنقدر مردان جنگى ديدند كه به هراس افتادند و از فرياد و فغان‌هائى كه از ميان توده مردم شهر بگوششان مىرسيد به بسيارى جمعيت قدس پى بردند .\r\nصلاح الدين پنج روز در آنجا ماند . و درين مدت گرداگرد شهر را مىگشت تا ببيند كه از كدامين سوى شهر پيكار را آغاز كند ، زيرا اين شهر بسيار بلند و استوار و دسترسى بدان دشوار بود .\r\nصلاح الدين جز از سوى شمال ، طرف باب عمودا و كنيسه صهيون جاى ديگرى را براى پيكار با شهر مناسب نيافت .\r\nلذا در بيستم ماه رجب قشون و بار و بنه را بدين ناحيه منتقل ساخت و اردو زد .\r\nهمان شب نيز منجنيق‌هائى برپا داشت و تا صبح نصب آنها را به پايان رساند و بامداد با آن منجنيق‌ها به نشانه گرفتن و كوبيدن شهر پرداخت .\r\nفرنگيان نيز بر ديوار شهر منجنيق‌هائى به پا كردند و با آنها مسلمانان را نشانه گرفتند .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nجنگ سختى درگرفت . سخت‌ترين جنگى كه هيچيك از آن مردم قبلا هرگز مانندش را نديده بود .\r\nهر يك از لشكر دو طرف اين جنگ و جانفشانى را دينى بر عهده خود مىدانست كه اداى آن واجب و حتمى بود .\r\nهمه از جان و دل مىجنگيدند و نيازى نبود كه فرماندهى نيرومند آنان را به جنگ برانگيزد . بلكه هر كسى مىخواست دشمن را از پيشرفت منع كند و خود از پيشروى امتناع نورزد ، دشمن را بازدارد و خود باز نايستد .\r\nسواران فرنگى هر روز از شهر بيرون مىآمدند و در حول و حوش شهر به جنگ و زد و خورد مىپرداختند . بدين گونه هر بار گروهى از دو دسته كشته مىشد .\r\nيكى از مسلمانان كه شربت شهادت چشيد ، امير عز الدين عيسى بن مالك بود كه از بزرگان امراء به شمار مىرفت .\r\nپدرش صاحب قلعه جعبر بود .\r\nامير عز الدين هر روز شخصا ميدان كارزار را گرم مىكرد و سرانجام در ميدان جنگ كشته شد و در سايه رحمت خداى بزرگ آرميد .\r\nمردم همه ، از خاص و عام ، او را دوست داشتند .\r\nمسلمانان از مرگ او سخت آزرده خاطر شدند و دلهاى ايشان اندوهگين گرديد و چنان به خشم آمدند كه همه با هم ، يك دل و يك رأى ، مانند يك مرد جنگى ، ناگهان بر فرنگيان حمله بردند .\r\nبا اين حمله ، فرنگيان را از جايگاه‌هاى خود راندند و آنان را به درون شهر برگرداندند . خود نيز به خندق شهر رسيدند و از\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nآن گذشتند و به ديوار شهر پيوستند و به سوراخ كردن ديوار پرداختند .\r\nتير اندازان نيز پيش مىرفتند و از آنان حمايت مىكردند .\r\nمنجنيق‌ها نيز مرتب كار مىكردند و به سوى فرنگيان نشانه مىگرفتند كه آنان را از فراز ديوارها برانند تا مسلمانان بتوانند در پاى ديوارها نقب بزنند .\r\nوقتى ديوارها را سوراخ كردند ، هر سوراخى را با آنچه هميشه معمولا پر مىنمودند ، پر كردند .\r\nفرنگيان كه ديدند مسلمانان به سختى مىجنگند ، منجنيق‌هاى آنان نيز به نحوى آماده و حساب شده ، شهر را مىكوبند و نقب زنان هم توانسته‌اند زير ديوارها نقب بزنند ، نابودى خود را نزديك يافتند .\r\nاز اين رو ، سر دسته‌هاى ايشان گرد هم آمدند تا در باره آنچه بر سرشان مىآيد و آسيبى كه مىبينند به كنكاش پردازند .\r\nدر نتيجه اين كنكاش همه با يك ديگر همرأى و همداستان شدند كه زنهار بخواهند و شهر بيت المقدس را تسليم صلاح الدين كنند .\r\nاز اين رو گروهى از پيران و بزرگان خود را به زنهار - خواهى فرستادند .\r\nآنان به خدمت سلطان صلاح الدين رسيدند و براى مردم بيت - المقدس امان خواستند .\r\nصلاح الدين از پذيرفتن درخواست ايشان خوددارى كرد و گفت : « من نيز با شما همان رفتارى را خواهم كرد كه شما در سال\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n491 پس از دست يافتن بر اين شهر ، با مردم شهر كرديد . شما تا توانستيد ، مردم را كشتيد و اسير ساختيد . هر كار بدى را با همان كار بد بايد كيفر داد .\r\nوقتى فرستادگان فرنگى سرشكسته و نااميد برگشتند ، باليان بن بيرزان به صلاح الدين پيغام داد و از او امان خواست تا براى گفت و گو و تقرير و تحرير در باره صلح به حضورش برود .\r\nصلاح الدين درخواست او را پذيرفت .\r\nباليان به خدمت او حاضر شد و رغبت خود را به زنهار خواهى نشان داد و ازو خواهش كرد كه مردم را امان دهد .\r\nصلاح الدين بدين كار تن در نداد .\r\nازو خواهش رحم و شفقت كرد ولى رحم و شفقتى نديد .\r\nوقتى از اين جهة به كلى نااميد شد ، به صلاح الدين گفت :\r\n« اى سلطان ، بدان كه در اين شهر مردمى بسيارند كه شماره آنان را جز خداى بزرگ هيچ كس نمىداند .\r\nاين مردم در جنگ سستى مىكنند زيرا اميدوارند كه به آنان امان داده شود . گمان مىبرند كه اگر از تو درخواست امان كنند ، درخواستشان را خواهى پذيرفت همچنانكه درخواست مردم شهرهاى ديگر را پذيرفته و به آنان زنهار داده‌اى .\r\nاين مردم از مرگ بيزار و به زندگى دلبسته‌اند . ولى اگر ما ببينيم كه از مرگ چاره‌اى نيست ، به خدا سوگند كه همه زنان و فرزندان خود را خواهيم كشت و همه كالاها و خواسته‌هاى خود را آتش خواهيم زد و هيچ چيز باقى نخواهيم گذاشت كه شما به غنيمت ببريد ، نه يك دينار نه يك درهم . هيچ كس را هم زنده نخواهيم گذاشت\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nكه شما اسير بگيريد ، نه مرد نه زن .\r\nپس از فراغت از اين كار ، يعنى پس از آنكه زنان و فرزندان و دارائى خود ، همه را از ميان برديم ، صخره [ ( 1 ) 
  ] و مسجد اقصى و ساير اماكن را نيز ويران خواهيم كرد .\r\nبعد ، همه مسلمانانى را كه در نزد ما اسيرند و شماره ايشان به پنج هزار تن مىرسد ، از دم تيغ خواهيم گذراند .\r\nهيچيك از چارپايان و دام‌هاى خود را نيز زنده نخواهيم گذارد .\r\nآنگاه براى جنگ با شما ، از شهر بيرون مىآئيم و مانند كسى مىجنگيم كه مىخواهد از خون خود و جان خود نگهدارى كند .\r\nدرين صورت ، هيچيك از ما تا يك يا چند تن از شما را نكشد ، كشته نخواهد شد .\r\nبدين گونه ، ما يا شرافتمندانه مىميريم يا بزرگوارانه پيروز مىشويم . »\r\nصلاح الدين كه اين سخنان شنيد ، با ياران خود به كنكاش\r\n\r\n\r\n\r\n\r\n","description":"","footnote":"\r\n[ ( 1 ) 
  ] - صخره : سنگى است در بيت المقدس و آن را صخره صماء نيز گويند - غياث اللغات .\r\nسنگى است در بيت المقدس مانند حجر الاسود مكه ، مزار است و چون حجرين گويند ، مراد آن صخره و حجر الاسود است .\r\nصخره صما سنگى است در بيت المقدس كه در هوا معلق مانده . چون يك بار زنى حامله را از خوف در زير آن وضع حمل شده بود ، لهذا ديوارى به زير آن سنگ كشيده‌اند و گويند ديوار به آن سنگ وصول نيافته ، و سنگ هنوز در هوا معلق است - غياث اللغات .\r\n( از لغتنامه دهخدا )\r\n","page_name":" 120 ","page_number":120},
  {"content":"\r\n\r\nپرداخت .\r\nهمه همرأى بودند كه به مردم شهر امان بدهند و نگذارند كه آنها خروج كنند و دست به كارهائى بزنند كه معلوم نيست سرانجام آن به كجا منتهى خواهد شد .\r\nگفتند :\r\n« ما ايشان را اسيرانى ميشماريم كه در دست ما گرفتارند . و آنان را مىفروشيم . يعنى مطابق قيمتى كه با آنان قرار گذاشتيم ، براى هر نفر پول مىگيريم و آزادش مىكنيم . »\r\nاين پيشنهاد را صلاح الدين پسنديد و حاضر شد كه تحت شرايط فوق ، مردم شهر را امان دهد .\r\nقرار شد براى هر مرد ، خواه دارا و خواه ندار ، ده دينار ، و براى هر طفل ، چه پسر و چه دختر ، دو دينار و براى هر زن پنج دينار پرداخت گردد .\r\nهر كس كه توانست ظرف چهل روز آن پول را بپردازد ، رهائى مىيابد . و هر كس كه درين مدت نتوانست چنان پولى بدهد ، « مملوك » يعنى « برده » خواهد شد .\r\nباليان بن بيرزان پيشنهاد كرد كه از بابت فقرا و تنگدستان رويهمرفته سى هزار دينار بپردازد .\r\nاين پيشنهاد پذيرفته شد .\r\nشهر بيت المقدس در روز جمعه بيست و هفتم ماه رجب تسليم شد و به دست لشكريان اسلام افتاد .\r\nآن روز ، روزى درخشان و فراموش نشدنى بود .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nپرچم‌هاى اسلام بر بالاى ديوارهاى شهر افراشته شد . و صلاح الدين بر هر يك از دروازه‌هاى شهر از اميران خود امنائى را گماشت تا از مردم شهر ، طبق قرارى كه گذاشته شده بود ، پول بگيرند .\r\nاما اين امناء در كار خود خيانت كردند و امانت به كار نبردند زيرا فرنگيان در ميان ايشان پولهائى تقسيم كردند و آن حساب را بهم زدند .\r\nاگر در انجام آن مأموريت امانت به كار رفته بود ، خزانه‌ها از پول پر مىشد و از بابت همه مردم پولى به دست مىآمد چون در بيت المقدس ، مطابق صورت مضبوط ، شصت هزار سرباز سوار و پياده وجود داشتند ، سواى زنان و فرزندانى كه بستگان ايشان بودند .\r\nشنونده ( يا خواننده ) نبايد از اين رقم تعجب كند زيرا بيت المقدس شهرى بزرگ بود و از آن نواحى ، از عسقلان و توابع آن ، و داروم ، و رمله ، و غزه و قريه‌هاى ديگر . مردم در آن جا گرد آمده بودند تا حدى كه راه‌ها و كنيسه‌ها همه پر از زن و مرد شده بود و از كثرت جمعيت آنقدر جا نبود كه انسان بتواند عبور كند .\r\nاز نشانه‌هاى بسيارى مردم آن شهر اين كه بيشتر آنان قيمتى را كه قرار بود براى آزادى خود بپردازند ، پرداختند .\r\nباليان بن بيرزان نيز با پرداخت سى هزار دينار ، هجده هزار مرد را آزاد ساخت .\r\nبعد از آن ، كسانى ماندند كه پولى نداشتند تا براى آزادى خود بدهند . بدين جهة شانزده هزار تن ، مرد و زن و بچه ، به اسارت در آمدند .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nاينها ارقامى مضبوط و قطعى است .\r\nبعد ، گروهى از آن امراء كه جزء امناء بودند به نيرنگ تازه‌اى دست زدند .\r\nهر يك از آنان ادعا كرد كه در زمينى كه به وى واگذار شده ، گروهى از رعايا كار مىكنند كه مقيم بيت المقدس هستند و نبايد از آن جا بروند . بدين بهانه ، ظاهرا آن عده را از پرداخت پول معاف مىكرد و بعد ، از آنان سرانه مقرر را مىگرفت و آزادشان مىساخت .\r\nعده‌اى ديگر از آن امراء يا امناء لباس لشكريان اسلام را بر تن فرنگيان مىپوشاندند و آنان را از شهر بيرون مىكردند . و از آنان سرانه مقرر را مىگرفتند ( ولى به كيسه خود مىريختند . )\r\nگروهى نيز از صلاح الدين درخواست كردند كه عده‌اى از فرنگيان را به ايشان ببخشد .\r\nصلاح الدين نيز آنها را بخشيد .\r\nبعد ، از همه آنها پولى را كه بايد بپردازند ، گرفتند و آزادشان كردند .\r\nرويهمرفته از آزاد كردن آن همه مردم به خزانه صلاح الدين ، جز اندكى پول ، عايد نشد .\r\nدر بيت المقدس يكى از زنان ملوك روم گوشه‌نشينى گزيده و معتكف شده بود .\r\nاو خدم و حشم و غلام و كنيز و اموال و جواهر گرانبهاى بسيار با خود داشت .\r\nاين خانم نيز براى خود و كسان خود از صلاح الدين زنهار\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nخواست و صلاح الدين او را امان داد و مطمئن ساخت و روانه كرد .\r\nصلاح الدين ، همچنين ملكه بيت المقدس را آزاد ساخت .\r\nاو شوهر وى را اسير كرده بود .\r\nشوهر او ، پيش از آنكه به اسارت صلاح الدين در آيد ، به وسيله زن خود ، فرمانرواى فرنگيان شده بود و به نيابت از سوى زوجه خويش فرمانروائى مىكرد .\r\nصلاح الدين آن خانم را نيز با اموال و افرادى كه در اختيار داشت ، آزاد ساخت .\r\nخانم از او اجازه خواست تا پيش شوهرش - كه در اين هنگام در دژ نابلس زندانى بود - برود .\r\nصلاح الدين به او اجازه داد . و او به نزد همسر خود رفت و پيش او ماند .\r\nهمسر پرنس ارناط ، فرمانرواى كرك ، نيز به خدمت صلاح - الدين ايوبى رسيد .\r\nپرنس ارناط كسى بود كه صلاح الدين در روز نبرد حطين ، او را به دست خود كشت .\r\nهمسر او ، پيش صلاح الدين براى يكى از پسران خود كه اسير شده بود ، شفاعت كرد .\r\nصلاح الدين به دو گفت : « اگر كرك را تسليم من كردى ، پسرت را آزاد خواهم ساخت . »\r\nخانم به كرك رفت و به مردم كرك اندرز داد كه شهر را تسليم كنند .\r\nولى فرنگيانى كه در كرك بودند به سخنان او گوش ندادند و\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nاز تسليم شهر خوددارى كردند .\r\nصلاح الدين نيز پسر او را رها نساخت ولى خود او و پيروان او و دارائى او را آزاد گذاشت .\r\nاسقف بزرگ فرنگيان نيز از شهر بيرون رفت و با خود از كليساها و پرستشگاه‌هاى مشهور مسيحيان ، منجمله صخره و الاقصى و قمامه ، اموالى بسيار داشت كه حساب آنها را جز خداى بزرگ ، هيچكس ديگر نمىدانست .\r\nصلاح الدين از رفتن او و بردن آن همه ثروت جلوگيرى نكرد .\r\nبه او توصيه كردند تا آن ثروت را كه مايه نيرومندى بنيه مالى مسلمانان مىشود ، ازو بگيرد .\r\nولى صلاح الدين ازو هم همان ده دينارى را گرفت كه از هر مرد ديگر گرفته مىشد .\r\nآنگاه او را با همه دارائى و خدم و حشمش به سوى شهر صور فرستاد . كسانى را هم مأمور ساخت كه همراهشان باشند و آنان را سالم به مقصد برسانند .\r\nدر بالاى قبة الصخره ، صليب زرين بزرگى بود .\r\nروز آدينه كه مسلمانان وارد بيت المقدس شدند ، گروهى از آنان بر بلندترين نقطه آن گنبد رفتند تا صليب را از جاى خود بكنند .\r\nوقتى خود را به صليب رساندند و آن را سرنگون كردند و بر زمين افكندند ، از تمام مردم داخل و خارج شهر ، چه مسلمان و چه مسيحى ، فرياد و غوغا برخاست .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمسلمانان از شادى فرياد مىكشيدند و « اللّه اكبر » مىگفتند .\r\nاما فرنگيان از سر درد و اندوه و ماتم ، فغان بر مىآوردند .\r\nفرياد و هياهوى مردم چنان بلند و سخت بود كه نزديك بود زمين را به لرزه در آورد .\r\nصلاح الدين پس از دست‌يابى بر شهر بيت المقدس و رفتن كافران از آن جا دستور داد كه بناها را به حال قديم خود در آورند .\r\nطايفه داويه در قسمت غربى مسجد الاقصى بناهايى براى سكونت خود ساخته و در اين بناها نيز آنچه مورد نيازشان بود مانند انبار غله و دستشوئى و غيره فراهم آورده و حتى برخى از قسمت‌هاى الاقصى را نيز در ساختمان‌هاى خود انداخته بودند .\r\nصلاح الدين آن جا را به حال اول ، يعنى وضعى كه پيش از تسلط فرنگيان بر بيت المقدس داشت ، در آوردند و آن مسجد و همچنين صخره را از آن آلودگىها و پليديها پاك ساختند .\r\nدر روز آدينه بعد ، كه چهارم شعبان بود ، مسلمانان با صلاح - الدين در مسجد الاقصى و همچنين در قبة الصخره نماز گزاردند .\r\nواعظ و امام جماعت محيى الدين بن الزكى ، قاضى دمشق ، بسازند .\r\nبه او گفتند : « نور الدين محمود زنگى در حلب منبرى ساخت بود .\r\nبعد ، صلاح الدين ، واعظ و امامى را گماشت تا در آن مسجد به اقامه نماز پنجگانه پردازد .\r\nاو همچنين فرمان داد كه براى مسجد الاقصى منبرى\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nو به سازندگان آن دستور داد كه در زيبائى و خوبى و استوارى آن منتهاى كوشش را به كار برند . »\r\nصلاح الدين گفت : « آرى ، ما آن منبر را براى نصب در بيت المقدس ساختيم و نجاران در ظرف چند سال منبرى ساختند كه همانندش در اسلام ساخته نشده بود . »\r\nبعد دستور داد كه همان منبر را از حلب بياورند .\r\nمنبر را از حلب آوردند و در بيت المقدس بر پاى داشتند .\r\nاز روزى كه آن منبر ساخته شد تا روزى كه به بيت المقدس حمل گرديد ، بيش از ده سال مىگذشت . اين هم از كرامات نور الدين محمود و نيكى انديشه‌هاى او بود . خدا او را بيامرزاد ! صلاح الدين همين كه از اقامه نماز جمعه فراغت يافت ، به تعمير و آباد كردن مسجد الاقصى پرداخت و بر آن شد كه همه توانائى خود را در زيبا ساختن و استوار كردن بنا به كار برد و در آرايش نقش و نگار آن كمال دقت را معمول دارد .\r\nاين بود كه به دستور او سنگ مرمرهائى آوردند كه همانندش يافت نمىشد . زيورهاى زرين قسطنطينى و چيزهاى ديگرى آوردند كه بدانها نياز داشتند و در طول سالها ذخيره شده بود .\r\nآنگاه نوسازى مسجد را آغاز كردند و تصاويرى را كه از دوره مسيحيان بر آن بناها مانده بود ، از ميان بردند .\r\nفرنگيان روى صخره را هم با سنگ مرمر پوشانده و آن را از چشم پنهان كرده بودند .\r\nصلاح الدين دستور داد كه روى صخره را باز كنند .\r\nسبب پوشاندن آن صخره بدان سنگفرش ، اين بود كه كشيشان\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nبه فرنگيانى كه از راه دريا براى زيارت پيش ايشان مىآمدند ، مقدار بسيارى از سنگ‌هاى صخره را مىفروختند .\r\nفرنگيان زائر ، هموزن آن سنگ‌ها طلا مىدادند چون به خير و بركت آنها اميدوار بودند .\r\nحتى يكى از آنان ، كمى از سنگ‌ها را به شهر خود برد و كليسائى براى خود ساخت و آن سنگ‌ها را در قربانگاه كليسا نصب كرد .\r\nروى اين اصول يكى از ملوك ايشان ترسيد كه آنقدر سنگ از صخره برگيرند و بفروشند كه صخره از ميان برود .\r\nلذا دستور داد كه روى صخره را بپوشانند تا محفوظ بماند .\r\nپس از آنكه پوشش را از روى صخره برداشتند و آن را باز كردند ، صلاح الدين قرآن‌هاى زيبا و صندوق‌هاى عالى مخصوص جزوه‌هاى قرآن بدانجا فرستاد و قاريانى را نيز براى قرائت قرآن در آنجا گماشت و حقوق و مقررى بسيار نيز براى ايشان معين كرد .\r\nبدين گونه ، اسلام بار ديگر با همان درخشندگى پيشين خود بدانجا بازگشت .\r\nپس از فتح بيت المقدس - از زمان عمر بن خطاب ، رضى اللَّه عنه ، ببعد - كسى چنين كارهاى بزرگى در آن جا نكرده بود جز صلاح الدين ايوبى كه خدا او را بيامرزاد و به همين فخر و شرف ، او را رستگار سازد .\r\nاما فرنگيانى كه اهل بيت المقدس بودند ، در آن جا ماندند و شروع به فروختن كالاها و ذخائر و اموالى كردند كه بردن آنها براى ايشان امكان نداشت يا توانائى بردن آنها را نداشتند .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nاين گونه چيزها را به كمترين بها فروختند و بازرگانانى كه با افراد لشكر بستگى داشتند ، يا مسيحيانى كه اهل بيت المقدس بودند و جزو فرنگيان نبودند ، خريدارى كردند .\r\nدسته اخير ، يعنى مسيحيانى كه اهل بيت المقدس بودند از صلاح الدين درخواست كردند كه به ايشان امكان دهد تا در مساكن خود بمانند و در مقابل ، از ايشان جزيه گرفته شود .\r\nصلاح الدين درخواست ايشان را پذيرفت . ازين رو ، آنان اموال فرنگيان را خريدند .\r\nفرنگيان ، همچنين ، چيزهاى بسيارى را بر جا نهادند كه نمىتوانستند بفروشند مانند تخت‌ها ، صندوق‌ها ، طبق‌ها ، و جز اينها .\r\nهمينطور ، از مرمرهائى كه همانندش يافت نمىشد ، و از ستون‌ها و لوحه‌ها و زيورها و غيره ، اشياء بسيارى باقى گذاشتند و از بيت المقدس رفتند\r\n.\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nرفتن صلاح الدين به صور و محاصره آن شهر\r\nصلاح الدين ، پس از گشودن بيت المقدس ، تا بيست و پنجم شعبان در بيرون شهر ماند و كارهاى شهر و اوضاع آن را سر و سامان بخشيد و دستور داد كه كاروانسراها و مدرسه‌ها بسازند .\r\nاو خانه اسبتار را كه به منتهى درجه زيبا بود ، تبديل به مدرسه‌اى براى شافعيان كرد .\r\nهمين كه از كار بيت المقدس بياسود ، به سوى شهر صور رهسپار گرديد .\r\nدر صور از فرنگيان مردمى بسيار گرد آمده بودند .\r\nمركيش نيز تازه صاحب صور و فرمانرواى آن شده بود و با بهترين سياست امور آن شهر را اداره مىكرد و در استوار ساختن و بهبود وضع استحكامات آن مىكوشيد .\r\nصلاح الدين به عكا رسيد و چند روزى در آن شهر به سر برد .\r\nمركيش همين كه شنيد صلاح الدين به عكا رسيده ، در ساختن ديوار صور و نوسازى خندق‌هاى آن و ژرف‌كردن خندق‌ها كوشش\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nبسيار به كار برد .\r\nصور را از يك سو تا سوى ديگر به دريا متصل كرد چنان كه شهر به صورت جزيره‌اى در ميان آب در آمد كه رسيدن و حتى نزديك شدن بدان امكان نداشت .\r\nبعد ، صلاح الدين از شهر عكا رفت و در تاريخ نهم ماه رمضان به صور رسيد .\r\nآنگاه در كنار نهرى فرود آمد كه نزديك به شهر بود و از آنجا مىتوانست شهر را ببيند .\r\nدر آنجا ماند تا همه كسان او در اطرافش گرد آمدند و به دو پيوستند .\r\nسپس در بيست و دوم رمضان حركت كرد و بر تپه‌اى اردو زد كه نزديك به ديوار شهر بود و از آن نقطه ميدان كارزار را مىديد .\r\nكارهاى جنگ را ميان سرداران و سپاهيان خود تقسيم كرد و براى هر گروهى وقت خاصى را معلوم ساخت تا بدين ترتيب در همه شبانه روز ، متصل با مردم شهر بستيزند .\r\nجائى كه صلاح الدين براى جنگ برگزيده بود تا شهر فاصله‌اى بسيار اندك داشت و از آنجا گروه كمى از مردم صور مىتوانستند شهر را حفظ كنند .\r\nخندق‌هاى شهر نيز از دريائى به درياى ديگر پيوسته و آب چنان گرداگرد شهر را گرفته بود كه پرنده نمىتوانست از بيرون شهر به درون آن پرواز كند .\r\nشهر در دريا حكم كف دستى را داشت كه ساعد آن به خشكى\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nمىپيوست و دريا در دو طرف ساعد بود .\r\nجنگ در جائى كه به منزله ساعد بود ، صورت مىگرفت .\r\nمسلمانان با منجنيق‌ها و عراده‌ها ، و تير و كمان‌ها و قلعه كوب‌ها يك بار پيشروى كردند .\r\nخويشاوندان صلاح الدين مانند : پسرش ملك افضل ، و پسر ديگرش ظاهر غازى ، و برادرش عادل بن ايوب ، و برادرزاده‌اش تقى الدين عمر ، و همچنين سرداران ديگر به نوبت مىجنگيدند و بدين گونه نبرد را ادامه مىدادند .\r\nفرنگيان كشتىهاى پاروئى و كشتىهاى جنگى داشتند .\r\nبا اين كشتىها به دريا مىرفتند و در دو طرف موضعى توقف مىكردند كه مسلمانان براى جنگ با مردم شهر برگزيده بودند .\r\nاز آن دو سو با تير و كمان مسلمانان را تيرباران مىكردند و بدين گونه ، با ايشان مىجنگيدند .\r\nاين پيكار براى مسلمانان بسيار گران تمام مىشد زيرا مردم صور از پيش روى و سرنشينان كشتىها نيز از دو پهلو با ايشان نبرد مىنمودند .\r\nتيرهاى كشتيرانان نيز به سبب تنگى رزمگاه ، از يك سو تا سوى ديگر مىرسيد .\r\nاز اين رو مسلمانان كشته و زخمى بسيار مىدادند و نمى - توانستند به شهر نزديك شوند .\r\nسرانجام صلاح الدين ده كشتى را كه از مصر براى وى رسيده و در عكا لنگر انداخته بودند ، با همه مردان و رزمندگان و تجهيزاتى كه داشتند ، بدانجا فرا خواند .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nاين كشتىها در دريا بر كشتىهاى صور راه را بستند و نگذاشتند كه به جنگ با مسلمانان ادامه دهند .\r\nاز آن پس مسلمانان توانستند به شهر نزديك شوند .\r\nاين بود كه از راه خشكى و دريا جنگيدند و چنان عرصه را بر مردم شهر تنگ ساختند كه چيزى نمانده بود به پيروزى برسند .\r\nولى رويدادهائى كه مقدر گرديده و پيش‌بينى نشده بود ، كار خود را كرد در يكى از شب‌ها پنج كشتى از كشتىهاى مسلمانان روبروى بندر صور كشيك دادند و تا بامداد بيدار ماندند كه مراقب شهر صور باشند و از ورود و خروج دشمن جلوگيرى كنند .\r\nفرماندهى اين كشتىها را عبد السلام مغربى بر عهده داشت كه در كاردانى و دلاورى بلند آوازه بود .\r\nبا اين وصف ، كسانى كه در كشتىها بودند ، سحرگاه از جانب دشمن آسوده خاطر شدند و خفتند .\r\nهنگامى از خواب جستند و به خود آمدند كه كشتىهاى فرنگى بر آنها حمله برده و كار را بر آنها سخت ساخته بود .\r\nفرنگيان در اين حمله ، هر كه را كه خواستند كشتند و باقى را نيز به كشتىهاى خود كشاندند و به بندر صور بردند .\r\nمسلمانان نيز از خشكى به آنان مىنگريستند .\r\nگروهى از مسلمانان ، خود را از آن كشتىها به دريا افكندند .\r\nبرخى شناكنان خود را نجات دادند و برخى ديگر غرق شدند .\r\nسلطان صلاح الدين كه چنين ديد دستور داد كه باقى - كشتىهاى مسلمانان به بيروت بروند . زيرا شماره آنها كم بود و نمىتوانستند\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nدرين جنگ سودمند باشند .\r\nهمين كه كشتىها به سوى بيروت روانه شدند ، كشتىهاى فرنگيان سر در پى آنها نهادند .\r\nمسلمانانى كه در آن كشتىها بودند ، وقتى ديدند كه فرنگيان در جست و جوى آنها كوشا و شتابان هستند ، كشتىها را به خشكى كشاندند و بدين گونه خود از مرگ رهائى يافتند و كشتىها را نيز در خشكى رها كردند .\r\nصلاح الدين كشتىها را گرفت و خرد كرد و برگشت تا از خشكى به جنگ با مردم صور ادامه دهد .\r\nولى اين جنگ به سبب تنگى ميدان براى مسلمانان سودى نداشت .\r\nيك روز فرنگيان از شهر بيرون شدند و از آن سوى خندق‌هاى خود به پيكار با مسلمانان پرداختند .\r\nدر ميان دو دسته جنگ سختى درگرفت كه تا پايان روز دوام يافت .\r\nفرنگيان پيش از هنگام عصر براى جنگ بيرون آمده بودند .\r\nو در اين زد و خورد يكى از شهسواران بزرگ و بلند آوازه ايشان گرفتار گرديد .\r\nهمين كه او از اسب سرنگون شد و بر زمين افتاد ، هر دو دسته بر سر او سخت جنگيدند و عده‌اى هم كشته شدند .\r\nولى او وقتى اسير شد ، به قتل رسيد .\r\nاين زد و خورد چند روز همچنان به همين حال باقى ماند .\r\n* * *\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\nرفتن از شهر صور به عكا و پراكندن لشكريان\r\nصلاح الدين ايوبى ، همين كه ديد كار شهر صور به درازا مىكشد ، از آنجا رفت .\r\nاين خوى او بود كه هر جا مىديد شهرى در برابرش ايستادگى مىكند ، از آن شهر ، و محاصره آن به ستوه مىآمد و از آنجا مىرفت .\r\nدر اين سال نيز ماندن او در هيچ شهرى به درازا نكشيد ، بلكه همه شهرها را - چنان كه پيش ازين گفتيم - در اندك روزهائى گرفت ، بىآنكه رنج و شكنجى ببيند .\r\nبنابر اين ، او و يارانش همين كه به سختى كار پى بردند ، آن را فرو هشتند و خواستند كه از آنجا بروند .\r\nدر كار شهر صور هيچ‌كس گناهى نداشت جز صلاح الدين ، زيرا او خود ، ندانسته ، لشكريان فرنگى را بسيج نمود و به صور\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nفرستاد و آنجا را - چنان كه ذكرش گذشت - با مردان جنگى و دارائى مردم عكا و عسقلان و قدس و شهرهاى ديگر ، يارى كرد .\r\nاو به فرنگيان امان مىداد و ايشان را به صور مىفرستاد .\r\nاز اين رو . هر كس كه از دست او جان برده بود در صور ، خود را با دارائى مردم و بازرگانان نيرومند ساخت و در شمار شهسواران فرنگى كرانه دريا در آمد .\r\nآنان كه بدين گونه توانائى مىيافتند ، به نگهدارى شهر پرداختند و به فرنگيانى كه در كشورهاى كرانه درياها بودند نامه مىنگاشتند و از آنان يارى مىخواستند .\r\nآنان نيز درخواستشان را مىپذيرفتند و دعوتشان را قبول مىكردند و به ايشان وعده پيروزى مىدادند و امر مىكردند كه شهر را نگه دارند تا جايگاهى براى مهاجرت مسيحيان فرنگى باشد كه بدان جا پناه مىآورند .\r\nاين سبب شدت علاقه آنها به حفظ شهر صور و دفاع از آن بود .\r\nما اگر خدا بخواهد به زودى خواهيم گفت كه پس از اين رويداد كار صور بكجا انجاميد تا دانسته شود كه فرمانروا هيچگاه نبايد دور انديشى را فرو گذارد ، اگر چه پيشامدها او را يارى كند .\r\nاگر در كارى با دور انديشى پيش رود و در ماند بهتر از آن است كه بىپروائى كند و پيروز شود . يا جانب احتياط را رعايت نكند و براى بىاحتياطى خود نزد مردم عذر آورد .\r\nبارى ، صلاح الدين وقتى خواست از شهر صور برود ، با سرداران خود به كنكاش پرداخت .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nآنان انديشه‌هاى گوناگونى داشتند .\r\nگروهى مىگفتند : « بهتر است كه از اين جا برويم زيرا از سربازان ما گروهى به قتل رسيده و گروهى زخمى شده و از جنگ به ستوه آمده‌اند . زاد و توشه ما نيز پايان يافته و زمستان فرا رسيده و كارى سنگين در پيش است .\r\nپس چه بهتر ، كه هم سربازان را آسوده كنيم و هم خود درين زمستان بياسائيم . بعد ، با فرا رسيدن بهار ، بار ديگر گرد هم آئيم و برگرديم . »\r\nازين گونه حرفها مىزدند و سخنان ديگرى همانند اينها مىگفتند .\r\nاين سخنان هم بيش‌تر از دهان سرداران ثروتمند بيرون مىآمد زيرا مىترسيدند كه اگر سلطان صلاح الدين در آنجا بماند ، به سبب خالى بودن خزانه و بيت المال از درهم و دينار ، ناچار شود كه پولى براى هزينه سپاهيان از ايشان وام بگيرد چون هر چه از خزانه بيت المال بدانجا آورده بود همه را خرج مىكرد .\r\nگروه ديگر مىگفتند : « بهتر است در پيكار با مردم اين شهر پايدارى كنيم و كار را بر ايشان سخت بگيريم . چون فرنگيان اين شهر را پايگاهى ساخته‌اند و با پشتگرمى و دلبستگى بدين شهر است كه به شهرها و دژهاى اين سو چشم دوخته‌اند . هر گاه ما اين شهر را از دستشان بگيريم ، اميد كشورها و شهرهاى كرانه دريا از اين سو بريده مىشود . و ما مىتوانيم شهرهاى ديگر را نيز با ملايمت و بدون خونريزى بگيريم . »\r\nصلاح الدين كه اين سخنان را شنيد ، دو دل شد كه چه كند ؟\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nبرود يا بماند ؟ .\r\nولى ديد هر سردارى كه خود را براى رفتن آماده ساخته ، چنانچه بماند ، وظائفى را كه از بابت جنگيدن و نشانه رفتن با منجنيق‌ها بر عهده دارد ، انجام نمىدهد .\r\nاين سرداران زخمى شدن سربازان خود را بهانه مىكردند و مىگفتند كه هم اكنون برخى را فرستاده‌اند تا پول و خواربار و علوفه براى ايشان و اسبان ايشان بياورند .\r\nبا اين گونه بهانه‌ها ، و عذرهاى ديگر ، در آنجا مانده بودند بىاينكه پاى به ميدان جنگ گذارند .\r\nاز اين رو ، صلاح الدين ناچار شد كه از صور برود . و در پايان ماه شوال - كه آغاز كانون اول [ ( 1 ) 
  ] بود - از آنجا رخت بربست و به سوى شهر عكا روانه گرديد .\r\nهمه لشكريان خود را نيز اجازه داد كه به زادگاه‌هاى خود بروند و در زمستان بياسايند و در بهار بازگردند .\r\nبنابر اين ، لشكريان شرق و موصل و ساير نقاط آن نواحى ، و سپاهيان شام و سربازان مصر همه رفتند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - كانون در عربى و سريانى به معنى آتشدان است و نيز به دو ماه كانون اول و كانون دوم اطلاق شده ، و در اصل كلمه سامى است ، و آن از عصر اكدى بدين دو ماه اطلاق گرديد .\r\nدر زبان اكدى كانون « آتشدان » است و به هر يك از دو ماه مذكور گفته شده ، بدين اعتبار كه در آن دو ، سرماى زمستان ظاهر گردد و مردم به اضطرار در كانون آتش افروزند .\r\n( از ذيل برهان قاطع به تصحيح دكتر معين )\r\n","page_name":" 138 ","page_number":138},
  {"content":"\r\n\r\nصلاح الدين با حلقه‌اى از خاصان خود در عكا ماند و در دژ عكا منزل گرفت .\r\nكار شهر را نيز به دست عز الدين جورديك سپرد .\r\nاو از مملوكان بزرگ اتابك نور الدين محمود زنگى به شمار مىرفت و ديندارى و دلاورى و نيكرفتارى را با هم جمع كرده بود\r\n.\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n\r\nگشودن هونين\r\nهنگامى كه صلاح الدين بر تبنين دست يافت ، كسانى كه در دژ هونين به سر مىبردند ، از واگذار كردن اين دژ خوددارى نمودند .\r\nهونين از استوارترين و بلندترين دژها بود .\r\nصلاح الدين بالا رفتن براى دسترسى بدان دژ ، و سرگرم شدن به محاصره آن را مقرون به صرفه نديد .\r\nاز اين رو گروهى از سرداران و سربازان را بر آن دژ گماشت . آنها دژ را در ميان گرفتند و از رسيدن خواربار بدان جا جلوگيرى كردند .\r\nصلاح الدين ، سپس - همچنان كه ذكرش گذشت - به گشودن عسقلان و بيت المقدس و نواحى ديگر پرداخت .\r\nهنگامى كه سرگرم شهر صور بود ، كسانى كه در دژ هونين بودند ، براى او پيام فرستادند و زنهار خواستند .\r\nصلاح الدين درخواستشان را پذيرفت و آنان را ايمن و آسوده خاطر ساخت .\r\nآنان نيز دژ را تسليم كردند و از آن فرود آمدند .\r\nصلاح الدين هم به وعده خود وفا كرد و آنان را امان داد\r\n.\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nمحاصره صفد و كوكب و كرك\r\nصلاح الدين هنگامى كه به سوى عسقلان روانه شد ، بر قلعه كوكب - كه مشرف بر اردن بود - كسانى را گماشت تا آن دژ را در ميان گيرند و آن راه را براى رهگذران نگاه دارند و نگذارند فرنگيانى كه در دژ به سر مىبرند فرود آيند و راه را ببندند .\r\nگروه ديگرى از لشكريان خود را نيز به قلعه صفد فرستاد كه مسلط بر شهر طبريه بود .\r\nآنان نيز صفد را محاصره كردند .\r\nدژ كوكب به استباريه و دژ صفد به داويه تعلق داشت .\r\nاين دو دژ در نزديكى حطين قرار داشتند كه ميدان رزم بود .\r\nاز طوائف استباريه و داويه ، هر كس كه از جنگ حطين جان به سلامت مىبرد ، بدان دو دژ پناهنده مىشد .\r\nبدين گونه آن دو دژ را پناهگاه خود ساخته بودند و از آنها نگهدارى مىكردند .\r\nوقتى مسلمانان اين دو دژ را در ميان گرفتند و گشودند ، مردم از گزند و آزار كسانى كه در آنها به سر مىبردند ، آسوده شدند . راه‌ها\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nنيز بهم پيوست و ايمن شد . چنان كه هر كسى تنها از آنجا مىگذشت بىاينكه بيم و هراسى داشته باشد .\r\nسر دسته گروهى كه دژ كوكب را در ميان گرفته بودند ، سردارى بود كه سيف الدين خوانده مىشد .\r\nاو برادر جاولى اسدى بود .\r\nمردى دلير و بيباك بود و در ضمن به ديندارى و پرستش خداوند مىپرداخت .\r\nاو تا پايان شوال محاصره كوكب را ادامه داد . كسان او به نوبت كشيك مىدادند و پاسدارى مىكردند .\r\nدر آخرين شب ماه شوال ، كسى كه نوبت پاسدارى وى بود ، چون از شب تا سحر به نماز و دعا پرداخته بود ، از پاسدارى بازماند و به خواب رفت .\r\nآن شب نيز رعد و برق و باد و باران بود و هياهوى بسيار و به گوش مىرسيد .\r\nاز اين رو مسلمانان هنگامى به خود آمدند و خواستند به حمله و دفاع پردازند كه فرنگيان با ايشان در آميخته و بر رويشان شمشير كشيده بودند .\r\nهمه مسلمانان را كشتند و هر چه داشتند ، از خوراك و جنگ افزار و چيزهاى ديگر ، همه را گرفتند و به دژ خود بازگشتند .\r\nبا غنائمى كه به دست آورده بودند خود را تقويت كردند و چنان نيرومند شدند كه توانستند دژ خود را نگه دارند تا اواخر سال 584 به نحوى كه ما اگر خدا بخواهد به زودى جريان آن را شرح خواهيم داد .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nصلاح الدين مىخواست از شهر صور برود كه خبر كشته شدن مسلمانان مذكور به دو رسيد .\r\nاين ناكامى نيز به ناكامىهاى ديگر وى مانند افتادن كشتىها و دريانوردانش به جنگ دشمن ، و دست خالى رفتنش از صور - افزوده شد و او را سخت آزرده خاطر ساخت .\r\nبعد ، امير قايماز نجمى را با گروه ديگرى از سربازان به حصن كوكب گسيل داشت .\r\nآنان بار ديگر به محاصره دژ پرداختند\r\n.\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\nآشوب در عرفات و كشته شدن ابن المقدم\r\nدر اين سال ، در روز عرفه ، شمس الدين محمد بن عبد الملك ، معروف به ابن المقدم ، در عرفات كشته شد .\r\nاو بزرگترين سرداران صلاح الدين ايوبى بود و پيش از اين در باره كاردانى و شايستگى او شرحى داده شد .\r\nسبب كشته شدن او اين بود كه چون مسلمانان بيت المقدس را گشودند ، او از صلاح الدين اجازه خواست كه به حج برود و از بيت المقدس روانه خانه خدا شود تا در يك سال ثواب جهاد و حج و زيارت خليل [ ( 1 ) 
  ] عليه السلام و پيامبران ديگرى كه در شام آرامگاه\r\n\r\n\r\n\r\n\r\n","description":"","footnote":"\r\n[ ( 1 ) 
  ] - خليل : نام شهرى است كه از آنجا تا بيت المقدس يك روز راه است .\r\nقبر حضرت خليل الرحمن و اسحاق و يعقوب و يوسف در اين شهر و در مناره زمينى قرار دارد .\r\nنام اصلى اين شهر حبرون بوده و بالاى مناره در حال حاضر بنايى است كه گرداگرد آن نيز تورى كشيده‌اند - از معجم البلدان .\r\n( از لغتنامه دهخدا )\r\n","page_name":" 144 ","page_number":144},
  {"content":"\r\n\r\nدارند و زيارت رسول خدا ( ص ) ، همه را با هم جمع كرده باشد .\r\nصلاح الدين نيز به او اجازه داد .\r\nدر آن سال از شهرهاى عراق ، موصل ، ديار بكر ، جزيره و خلاط ، و شهرهاى روم و مصر و نواحى ديگر ، گروه بسيار انبوهى از حاجيان به شام آمده بودند تا هم بيت المقدس را زيارت كنند و هم مكه را .\r\nاز اين رو ، صلاح الدين ، ابن المقدم را امير الحاج كرد و به رهبرى آن حاجيان گماشت .\r\nحاجيان به راه افتادند و تا عرفات سالم رسيدند . در آنجا توقف كردند و مراسم واجب و سنت را به جاى آوردند .\r\nغروب روز عرفه ، ابن المقدم و يارانش آماده شدند كه از عرفات بروند .\r\nاز اين رو ، ابن المقدم دستور داد طبل‌هائى را كه نشانه رخت بستن و رفتن بود ، بنوازند .\r\nياران او نيز طبل زدند .\r\nامير الحاج عراقى ، كه مجير الدين طاشتكين بود ، او را منع كرد از اينكه پيش از او از عرفات حركت كند و به او امر كرد تا به ياران خود بگويد كه از طبل زدن دست بردارند .\r\nابن المقدم براى او پيغام داد كه : « من به تو هيچگونه بستگى ندارم . تو امير الحاج عراقى هستى و من امير الحاج شامى و ماهر كدام مختاريم كه هرطور صلاح بدانيم عمل كنيم . »\r\nپس از فرستادن اين پيام روانه شد و نايستاد و به حرف\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nطاشتكين گوش نداد .\r\nطاش‌تكين وقتى ديد كه او در مخالفت خود اصرار مىورزد با ياران و سپاهيان خود سوار شد كه راه را بر او بر بندد .\r\nبدنبال او نيز از عياران و آزمندان حجاج عراقى ، خلقى بسيار و گروهى انبوه غوغا كردند و به راه افتادند و بر حاجيان شام حمله بردند و آنان را تهديد كردند و ترساندند .\r\nوقتى دو دسته بهم نزديك شدند ، چنان رشته نظم از دست بدر رفت و كار به جاى باريك كشيد كه ديگر از جبران و جلوگيرى آن عاجز ماندند .\r\nآزمندان عراقى به حاجيان شام هجوم بردند و حمله كردند و عده‌اى را كشتند و اموالشان را به يغما بردند و برخى از زنانشان را نيز اسير كردند ، ولى بعد زنان را به ايشان برگرداندند .\r\nابن المقدم چند زخم برداشت .\r\nاو ياران خود را از جنگ و خونريزى باز مىداشت و گرنه چنانچه به ايشان اجازه پيكار مىداد ، با مهاجمان برابرى مىكردند و حتى بر آنان برترى مىيافتند .\r\nولى او خداى بزرگ و حرمت آن مكان و آن روز مقدس را در نظر داشت و نمىخواست خونريزى شود .\r\nوقتى زخم‌هاى او شدت يافت و نزديك بود كه او را از پا درآورد ، طاش‌تكين او را به سراپرده خود برد تا در آنجا ازو پذيرائى و پرستارى كند و ناروائى را كه در حق وى رفته بود تلافى نمايد .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nآن شب همه از عرفات روانه شدند .\r\nروز بعد ، ابن المقدم در منى درگذشت . و در گورستان معلى به خاك سپرده شد .\r\nبدين گونه ، او پس از جهاد و مشاهده فتح بيت المقدس به شهادت رسيد . خداى بزرگ او را بيامرزاد\r\n!\r\n\r\n","description":"","footnote":"","page_name":" 147 ","page_number":147},
  {"content":"\r\n\r\n\r\nنيرومندى سلطان طغرل در برابر قزل‌ارسلان\r\nدر اين سال كار سلطان طغرل بالا گرفت و شماره كسان او فزونى يافت . و بر بسيارى از شهرها چيره شد .\r\nقزل‌ارسلان كه چنين ديد براى خليفه عباسى پيام فرستاد و از او يارى خواست .\r\nخليفه را از نيرومند شدن سلطان طغرل ترساند و به او وعده داد كه - چنانچه وى را در برابر طغرل كمك كند - فرمانبردار خليفه خواهد شد و هرطور كه ميل داشته باشد رفتار خواهد كرد .\r\nسلطان طغرل نيز رسولى را به بغداد فرستاد و براى خليفه پيام داد كه :\r\n« مىخواهم ديوان خلافت ، كاخ دار السلطنه را براى من نوسازى و آماده كند تا وقتى كه به بغداد مىرسم در آنجا به سر برم . »\r\nخليفه عباسى فرستاده قزل‌ارسلان را گرامى داشت و به او\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nوعده داد كه قزل‌ارسلان را يارى خواهد كرد .\r\nولى فرستاده سلطان طغرل را بىپاسخ برگرداند .\r\nپس از رفتن او نيز دستور داد كه عمارت دار السلطنه بغداد را ويران كنند .\r\nبه دستور خليفه ، آن كاخ را با خاك يكسان كردند و نشانه آن را از ميان بردند\r\n.\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n\r\nدست يافتن بر شرستى و نواحى ديگرى از هند و شكست خوردن مسلمانان پس از آن\r\nدر پايان اين سال ، شهاب الدين غورى - ملك غزنه - به سوى شهرهاى هندوستان رهسپار گرديد او آهنگ شهرهاى اجمير كرده بود و در راه از احوال ولايت سوالك آگاهى يافت .\r\nفرمانرواى مردم سوالك ، كوله نام داشت و ملكى دلاور و بيباك به شمار مىرفت .\r\nمسلمانان همين كه وارد قلمرو فرمانروائى او شدند ، شهرك تبرنده را گرفتند كه دژى بلند و آباد بود .\r\nهمچنين شرستى و كوة رام را به تصرف خويش در آوردند .\r\nوقتى ملك ايشان - يعنى كوله - از آن تركتازى آگاهى يافت ، لشكريان خود را گرد آورد و بر شماره آنان بيفزود و به سر وقت مسلمانان شتافت .\r\nدو لشكر با هم روبرو شدند و به پيكار پرداختند . كار جنگ\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nبالا گرفت و به نهايت شدت رسيد .\r\nهنديان چهارده فيل به ميدان جنگ آورده بودند . وقتى جنگ سخت شد جناح راست و همچنين جناح چپ لشكر مسلمانان شكست يافت و از هم پاشيد .\r\nدرين هنگام يكى از خواص شهاب الدين به او گفت : « جناح راست و جناح چپ لشكر ما در هم شكسته است . خود را نجات بده تا مسلمانان ديگر هم با تو از ميدان بروند و به هلاك نرسند . »\r\nشهاب الدين نيزه‌اى برگرفت و بر هندوان حمله برد تا به فيلان رسيد و با نيزه زخمى به شانه يكى از فيل‌ها زد . زخم فيل نيز بهبود نمىيابد .\r\nوقتى شهاب الدين به فيلان رسيد ، يكى از هندوان هم حربه‌اى به سوى او پرتاب كرد .\r\nاين حربه بر ساعد او خورد و از يك سوى ساعد فرو رفت و از سوى ديگر بيرون آمد .\r\nشهاب الدين بر اثر اين ضربه كارى از اسب سرنگون شد و بر زمين افتاد .\r\nكسان او هجوم آوردند كه نجاتش بدهند و براى رهائى او سخت جنگيدند .\r\nهندوان هم شدت علاقه را داشتند كه او را به چنگ آورند .\r\nاز اين رو ، بر سر او جنگى در گرفت چنان سخت كه همانندش شنيده نشده بود .\r\nسرانجام ياران شهاب الدين او را گرفتند و بر اسبش سوار كردند و با او ، گريزان از ميدان جنگ برگشتند . هندوان نيز ايشان\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nرا دنبال نكردند .\r\nهمين كه به اندازه يك فرسنگ از ميدان جنگ دور شدند ، شهاب الدين ، در نتيجه خونريزى بسيار ، بيهوش شد . و ديگر نمى - توانست اسب بتازد .\r\nاز اين رو كسانش او را در تخت روان دستى نهادند و تا بيست و چهار فرسنگ بر روى دوش بردند .\r\nشهاب الدين وقتى به لاهور رسيد ، سرداران غورى را كه از جنگ گريخته و پايدارى نكرده بودند ، گرفت و در پيش يكايك آنان كاه و جو ريخت و گفت : « شما جزء چارپايان هستيد ، نه جزء سرداران . »\r\nو هنگامى كه مىخواست رهسپار غزنه شود به برخى از ايشان دستور داد كه پياده به غزنه بروند .\r\nآنان نيز تا غزنه راه را پياده طى كردند .\r\nشهاب الدين ، وقتى به غزنه رسيد ، در آنجا ماند تا كسانى كه با او به جنگ رفته بودند ، بياسايند .\r\nما - اگر خداى بزرگ بخواهد - شرح خواهيم داد كه او در سال 588 با آن ملك هند كه شكستش داده بود ، چه كرد\r\n.\r\n\r\n","description":"","footnote":"","page_name":" 152 ","page_number":152},
  {"content":"\r\n\r\n\r\nبرخى ديگر از رويدادها\r\nدر اين سال ، در ماه ربيع الاول ، مجد الدين ابو الفضل بن صاحب كه پيشكار خليفه عباسى بود ، كشته شد .\r\nخليفه ، الناصر لدين اللَّه ، دستور داد كه او را بكشند .\r\nمجد الدين در دستگاه خليفه داراى نفوذ و فرمانروائى بسيار بود و با وجود او خليفه اختيار و قدرتى نداشت .\r\nاو كسى بود كه براى خلافت الناصر لدين اللَّه از مردم بيعت گرفت . و وقتى كه مورد غضب واقع شد خليفه دارائى بيكران او را نيز ضبط كرد .\r\nمجد الدين مردى نيكرفتار بود و به پول و مال كسان چشم طمع نمىدوخت .\r\nكسى كه در حق او سخن‌چينى كرد ، يكى از ياران و دست‌پروردگان خليفه بود كه وى را عبيد اللَّه بن يونس مىخواندند .\r\nاو در نزد خليفه از مجد الدين بدگوئى كرد و بقدرى از كارهاى وى نكوهش نمود كه خليفه دستور داد او را بازداشت كنند و خونش را بريزند .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nدر اين سال ، در ماه ربيع الآخر ، در بغداد آتش‌سوزى روى داد و آتش در برخى از محوطه‌ها افتاد و هيزمهاى بسيارى سوخت .\r\nسبب اين آتش‌سوزى آن بود كه فقيهى در مدرسه نظاميه براى خود غذا مىپخت كه بخورد .\r\nاز آتش و خوراكى كه مىپخت غافل شد و آتش زبانه كشيد و به محوطه‌هاى ديگر رسيد و همه جا را سوزاند .\r\nدرب السلسله و جاهاى ديگرى هم كه نزديك آن بودند ، طعمه آتش شدند .\r\nدر اين سال ، در ماه شوال ، خليفه عباسى - الناصر لدين اللَّه - وزارت خود را به ابو المظفر عبيد اللَّه بن يونس داد و او را به لقب جلال - الدين ملقب ساخت .\r\nبزرگان و صاحبمنصبان ، حتى قاضى القضاه ، همه در ركاب او گام بر مىداشتند .\r\nابن يونس به سبب سالخوردگى حوادث بسيارى را در دستگاه خلافت حاضر و ناظر بود و راه مىرفت و مىگفت : « خدا طول عمر را لعنت كناد ! » در اين سال ، در ماه محرم ، عبد المغيث بن زهير الحرى در بغداد از جهان رفت .\r\nاو از بزرگان حنابله به شمار مىرفت و حديث بسيار شنيده بود .\r\nكتابى در باره فضائل يزيد بن معاويه نوشت و در آن مطالب\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nشگفت‌انگيزى آورد .\r\nابو الفرج بن جوزى مطالب آن كتاب را مورد انتقاد قرار داد و رد كرد .\r\nميان آن دو تن دشمنى بود .\r\nدر اين سال قاضى القضاة ابو الحسن بن دامغانى دار فانى را بدرود گفت .\r\nاو در دوره المقتفى ، پس از درگذشت زينبى ، قاضى - القضاة شد .\r\nدر روزگار المستنجد باللَّه نيز همين شغل را داشت . بعد معزول شد . سپس در زمان المستضيء بامر اللَّه بار ديگر بدان مسند بازگشت .\r\nدر اين سال ، جلال الدين ابو الحسن على بن جمال الدين ابو جعفر محمد بن ابو منصور ، وزير فرمانرواى موصل ، درگذشت .\r\nاو جوانمرد و بخشنده‌اى بود كه پدرى جوانمرد و بخشنده نيز داشت . ما پيش ازين ضمن اخبار او و اخبار پدرش مطالبى نوشتيم كه بدانها قدر و مقام اين پدر و پسر شناخته مىشود .\r\nجنازه او را به مدينة النبى ( ص ) بردند و نزديك آرامگاه على بن خطاب بن ظفر كه شيخ نيكوكارى از مردم جزيره ابن عمر بود ، به خاك سپردند .\r\nاو در شمار اوليائى بود كه كراماتى داشت . من مدتى از همنشينى او بهره مىبردم و در نيكرفتارى و نيكوكارى و جوانمردى\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nو پرستش خداوند ، كسى را همانند او نديدم .\r\nخدا او را بيامرزاد ! در اين سال زنى از اهالى سواد بغداد ، دخترى زائيد كه از همان آغاز تولد دندان داشت .\r\nدر اين سال ، همچنين ، نصر بن فتيان بن مطر ابو الفتح بن منى ، فقيه حنبلى ، درگذشت .\r\nميان حنبليان مانند نداشت . خدا بيامرزدش\r\n.\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\n584 وقايع سال پانصد و هشتاد و چهارم هجرى قمرى\r\n\r\nمحاصره قلعه كوكب به دست صلاح الدين\r\nدر اين سال ، ماه محرم بود كه فصل زمستان فرا رسيد . بدين جهة صلاح الدين با آن عده از لشكريانى كه پيشش مانده بودند ، از عكا به سوى قلعه كوكب رهسپار گرديد .\r\nاين دژ را در ميان گرفت و بر آن حمله برد زيرا گمان مىكرد كه دست يافتن بر آن و گرفتن آن - با لشكر اندكى كه دارد - آسان است .\r\nولى همين كه ديد ، كوكب دژى بلند و استوار است دريافت كه رسيدن به آن دشوار خواهد بود .\r\nتنها دژهاى كوكب و صفد و كرك در آن حدود باقى مانده و به تصرف وى در نيامده بودند .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nصلاح الدين ، از عكا تا سوى جنوب ، بر همه شهرهاى كرانه دريا دست يافته بود جز بر آن سه دژ . و او هم نمىخواست در ميان متصرفات خود جاهائى را باقى بگذارد كه بعدا خاطرش را نگران و حواسش را پريشان كند و نياز به مراقبت دائمى داشته باشد تا مردم و كسانى كه از نزديك آن دژها مىگذرند زيان بسيار نبينند . ( زيرا آن دژها در دست مسيحيان بود و از ايشان بر مسلمانان اطراف صدمه مىرسيد . )\r\nبنابر اين قلعه كوكب را محاصره كرد . اما وقتى آن را دژى بلند و استوار يافت و دانست كه دست يافتن بر آن و گرفتن آن به كندى انجام خواهد گرفت ، قايماز را در آنجا گماشت كه محاصره قلعه را ادامه دهد . آنگاه خود از آنجا رفت .\r\nرفتن او در ماه ربيع الاول بود .\r\nدر همان هنگام فرستادگان ملك قلج ارسلان و قزل‌ارسلان و پيك‌هاى فرمانروايان ديگر به خدمتش رسيدند و پيروزيهاى او را شادباش گفتند .\r\nصلاح الدين از دژ كوكب رهسپار دمشق شد . مردم دمشق از ديدار او شادى كردند .\r\nدر دمشق به همه شهرها نامه نگاشت كه لشكريان خود را گرد آوردند و براى پيكار آماده سازند .\r\nاو در دمشق ماند تا هنگامى كه به سوى كرانه دريا روانه شد\r\n.\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\nرفتن صلاح الدين به سوى شهر فرنگيان\r\nصلاح الدين هنگامى كه مىخواست از دمشق برود ، در نزد قاضى فاضل حضور يافت تا با او خداحافظى كند ، همچنين در باره برخى از كارها به مشورت پردازد .\r\nقاضى فاضل درين هنگام بيمار بود .\r\nصلاح الدين او را وداع گفت و در نيمه ماه ربيع الاول از دمشق روانه حمص گرديد .\r\nآنگاه در كنار درياچه قدس - مغرب حمص - اردو زد . در آن جا لشكريانى كه فرا خوانده بود بر او گرد آمدند .\r\nاز ياران او كه در آن اطراف بودند ، نخستين كسى كه به خدمتش رسيد ، عماد الدين زنگى بن مودود بن آقسنقر ، صاحب سنجار و نصيبين و خابور بود .\r\nلشكريان موصل و ديار جزيره و جاهاى ديگر نيز فراز آمدند و به دو پيوستند .\r\nبدين گونه سپاهيانى در اطرافش اجتماع كردند و شماره آنان\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nافزايش يافت .\r\nبا اين نيرو حركت كرد تا اينكه در زير حصن الاكراد ، بر كرانه شرقى ، فرود آمد .\r\nدر اين هنگام من با او بودم .\r\nدو روز در آنجا ماند . آنگاه بار و بنه لشكر را در همان جا - زير حصن الاكراد - گذاشت . و خود با گروه اندكى از سواران برگزيده خويش روانه شد و داخل سرزمين فرنگيان گرديد .\r\nدر آن حدود بر صافيثا ، و عريمه ، و يحمور ، و شهرها و ولايات ديگر حمله برد و تا نزديك طرابلس رسيد . و وضع شهرها را در نظر گرفت و دانست كه از كدام سو بايد آمد و بدان شهرها راه يافت .\r\nبعد ، به اردوگاه خود بازگشت بىاينكه آسيبى ديده باشد .\r\nدر اين سفر ، لشكريان او ، چارپايان مختلف بسيار ، بيحد و حساب ، به غنيمت بردند .\r\nصلاح الدين تا پايان ربيع الآخر در زير حصن الاكراد ماند\r\n.\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nگشودن جبله\r\nهنگامى كه صلاح الدين در زير حصن الاكراد به سر مىبرد ، قاضى جبله [ ( 1 ) 
  ] به نزد او آمد .\r\nاين قاضى ، كه منصور بن نبيل نام داشت ، صلاح الدين را به جبله فرا خواند تا آنجا را تسليم وى كند .\r\nمنصور بن نبيل در نزد بيموند ، فرمانرواى انطاكيه و جبله ، تقرب داشت ، سخنش شنوده و حرفش پذيرفته مىشد . حرمت بسيار و پايه بلند داشت .\r\nاين قاضى ، بر همه مسلمانانى كه در جبله و ساير نواحى قلمرو بيموند به سر مىبردند ، فرمان مىراند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - جبله ، كه لاتينى آن گابالاست و فرانسوىها آن را ژيبل يا زيبل مىخوانند ، شهر و بندرى است در سوريه ، كه در سى كيلومترى جنوب لاذقيه واقع است .\r\nدر زمان فنيقىها از مراكز تجارى عمده بود ، در دوره روميان رونق داشت .\r\nبقيه ذيل در صفحه بعد\r\n","page_name":" 161 ","page_number":161},
  {"content":"\r\n\r\nدر اين هنگام غيرت ديندارى او را بر آن داشت كه به حضور سلطان صلاح الدين برسد و گشودن جبله و لاذقيه و شهرهاى شمالى را به دو پيشنهاد كند و حصول اين پيروزى را بر عهده گيرد .\r\nصلاح الدين كه سخنان او را شنيد ، در تاريخ چهارم ماه جمادى الاولى همراه او روانه شد .\r\nدو روز بعد ، يعنى روز ششم جمادى الاولى ، به شهر انطرطوس رسيد و ديد فرنگيان تازه آن شهر را تخليه كرده و به دو برج مستحكم پناه برده‌اند .\r\nهر يك از اين دو برج ، دژى استوار و سنگرى بلند به شمار مىرفت .\r\nمسلمانان خانه‌ها و جايگاه‌هاى ديگرى را كه فرنگيان در شهر انطرطوس داشتند ، ويران ساختند .\r\nهمچنين ديوار شهر را فرو ريختند و از دارائى شهر آنچه يافتند به يغما بردند .\r\nفرقه داويه در يكى از آن دو برج بودند .\r\nصلاح الدين هر دو برج را محاصره كرد .\r\nكسانى كه در يكى از آن دو برج بودند به خدمت وى رسيدند و امان خواستند و برج را تسليم كردند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nدر سال 17 هجرى قمرى به تصرف مسلمانان در آمد .\r\nدر جنگ‌هاى مسلمانان با دولت بيزانس و نيز در جنگ‌هاى صليبى چند بار دست به دست گشت .\r\n( دائرة المعارف فارسى )\r\n","page_name":" 162 ","page_number":162},
  {"content":"\r\n\r\nصلاح الدين به ايشان زنهار داد و آن برج را ويران ساخت و سنگ‌هايش را به دريا فرو ريخت .\r\nباقى ماند برجى كه فرقه داويه در آن بودند و آن را تسليم نمىكردند .\r\nفرمانده ايشان كسى بود كه صلاح الدين او را در روز جنگ گرفتار ساخته و هنگام تصرف بيت المقدس آزاد كرده بود .\r\nاو اينك از آن دژ نگهدارى مىكرد .\r\nصلاح الدين ولايت انطراطوس را زير و زبر نمود و آنجا را ترك گفت و به مرقيه رفت .\r\nمردم مرقيه هم تازه آنجا را خالى كرده و به مرقب رفته بودند .\r\nمرقب نيز از دژهائى بود كه دسترسى بدان امكان نداشت و به سبب استوارى و بلندى و غير قابل تسخير بودن آن ، هيچ كس خود را براى گشودنش به دردسر نمىانداخت .\r\nاين دژ و گذرگاه پائين آن به فرقه اسبتاريه تعلق داشت .\r\nدژ در سمت راست گذرگاهى بود كه به جبله منتهى مىشد و دريا در سمت چپ آن قرار داشت .\r\nگذرگاه پائين دژ چنان تنگ بود كه رهگذران فقط يكى يكى مىتوانستند از آنجا بگذرند .\r\nاتفاقا فرمانرواى صقليه - يعنى جزيره سيسيل - كه جزو قلمرو فرنگيان به شمار مىرفت ، در همان اوقات ، گروهى را در شصت كشتى جنگى براى كمك به فرنگيان كرانه دريا فرستاده بود .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nاين عده در طرابلس اقامت داشتند و وقتى كه خبر حركت صلاح الدين را شنيدند ، با كشتىهاى خود آمدند و در دريا - زير مرقب - لنگر انداختند تا هر كس را كه خواست از آنجا بگذرد ، با تير بزنند .\r\nصلاح الدين كه چنين ديد ، دستور داد كه با فلزكارى و چوب‌بندى ، در برابر راه تنگى كه به دريا چسبيده بود - از آغاز تا پايان آن - ديواره‌اى بكشند .\r\nهمين كه اين ديواره ساخته شد ، در پشت آن تيراندازانى را گماشت كه نگذارند فرنگيان به ايشان نزديك شوند .\r\nآنگاه مسلمانان پيش رفتند و از آن تنگنا همه گذشتند و در روز دوازدهم جمادى الاولى به جبله رسيدند و در همان روز جبله را تصرف كردند و تحويل گرفتند .\r\nقاضى جبله ، قبلا به سوى جبله رفته و در آن شهر داخل شده بود .\r\nبنابر اين همين كه صلاح الدين با لشكريان خود بدان جا رسيد ، قاضى پرچم‌هاى اسلام را بر فراز ديوار جبله برافراشت و شهر را تسليم او كرد .\r\nفرنگيانى كه در جبله به سر مىبردند وقتى كار را چنين ديدند به قلعه شهر پناهنده شدند و در آنجا به دفاع از خود پرداختند .\r\nولى قاضى جبله پى در پى ايشان را از نيروى صلاح الدين ترساند و به تسليم وادار كرد تا آنان را از قلعه فرود آورد به شرط اين كه امانشان دهد ، همچنين گروگان‌هائى از ايشان بگيرد كه نزد او\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nبمانند تا وقتى كه فرنگيان گروگان‌هاى مسلمانان جبله را آزاد كنند .\r\nآنگاه آزادشان سازد .\r\nبيموند ، صاحب انطاكيه و جبله ، از قاضى و مسلمانان ديگر جبله ، گروگان‌هائى گرفته و در انطاكيه نزد خود نگاه داشته بود .\r\nاز اين رو ، قاضى نيز گروگان‌هائى از فرنگيان گرفت و پيش خود نگه داشت . تا وقتى كه گروگان‌هاى مسلمانان را رها كرد و مسلمانان نيز گروگان‌هاى فرنگيان را آزاد ساختند .\r\nسران گروهى هم كه در آن كوه زندگى مىكردند پيش صلاح الدين آمدند و فرمانبردارى خود و مردم خود را نسبت به صلاح - الدين اعلام داشتند .\r\nكوه جبله از بلندترين كوه‌ها بود و دشوارترين راه را نيز داشت .\r\nدر آن كوه دژى بود معروف به بكسرائيل كه ميان جبله و شهر حماة قرار داشت .\r\nمسلمانان اين دژ را گرفتند .\r\nدر اين هنگام راه لشكريان اسلام به سوى شهرهاى اسلامى يكسره باز شد .\r\nپيش از آن مسلمانان هنگام عبور از راه‌هاى اين نواحى آسيب بسيار مىديدند صلاح الدين كارهاى جبله را سر و سامان داد و امير سابق الدين ، عثمان بن دايه ، صاحب شيزر را در آنجا گماشت و از آن جا رفت\r\n.\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n\r\nگشودن لاذقيه\r\nسلطان صلاح الدين همين كه از كار جبله فراغت يافت ، از آن جا به لاذقيه رفت .\r\nدر بيست و چهارم ماه جمادى الاولى به لاذقيه رسيد .\r\nفرنگيان چون نمىتوانستند ، لاذقيه را نگهدارى كنند ، آن جا را رها كردند و به دو دژى كه لاذقيه داشت و بر فراز كوه بود ، پناهنده شدند و در اين دو دژ به دفاع از خويش پرداختند .\r\nمسلمانان وارد شهر شدند و دو قلعه‌اى را كه فرنگيان در آن به سر مىبردند در ميان گرفتند و به سوى دژها پيشروى كردند .\r\nزير ديوار دژها نيز به اندازه شصت ذراع نقب زدند و آن را در هوا معلق نگاه داشتند .\r\nهنگامى كه به پاى ديوار رسيدند ، كار سخت شد و آتش جنگ بالا گرفت .\r\nفرنگيان كه چنين ديدند يقين كردند كه نابود خواهند شد .\r\nدر اين وقت قاضى جبله نزدشان رفت و آنان را از زور و خشم مسلمانان ترساند .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nآنان نيز زنهار خواستند .\r\nصلاح الدين ايشان را به جان امان داد . لذا پرچم‌هاى اسلام را بر فراز آن دو دژ بر افراشتند .\r\nاين واقعه در سومين روز فرود آمدن مسلمانان در لاذقيه اتفاق افتاد .\r\nبناى لاذقيه از بهترين بناها به شمار مىرفت و بيش از هر ساختمان ديگرى با انواع گوناگون سنگ مرمرها زينت يافته بود .\r\nمسلمانان قسمت‌هاى بسيارى از آن بنا را ويران ساختند و سنگ مرمر آن را بردند .\r\nبسيارى از كليساهاى لاذقيه را هم كه براى هر يك مبالغ گزافى خرج شده بود در هم ريختند .\r\nصلاح الدين لاذقيه را به برادرزاده خود - تقى الدين عمر - واگذاشت .\r\nاو لاذقيه را آباد كرد و دژهاى آن را استوار ساخت . چنان كه اگر كسى سابقا لاذقيه را ديده باشد و امروز هم آن را ببيند ، آن را نمىشناسد و گمان نمىبرد كه اين شهر همان شهر ديروزى است .\r\nتقى الدين عمر در استوار ساختن دژها همتى بلند داشت و از صرف هيچ‌گونه هزينه‌اى در آباد كردن آنها دريغ نمىورزيد ، همچنان كه دژ حماة را نوسازى كرد\r\n.\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\nوضع ناوگان صقليه\r\nهنگامى كه صلاح الدين بر لاذقيه حمله برد ، ناوگان صقليه ، چنان كه ذكر آن گذشت ، فرا رسيد و در برابر بندر لاذقيه لنگر انداخت .\r\nوقتى فرنگيانى كه در لاذقيه بودند شهر را تسليم صلاح الدين كردند ، سرنشينان آن ناوگان بر آن شدند كه هر كس را كه از لاذقيه بيرون مىرود دستگير كنند ، زيرا نسبت به مردمى كه آنقدر زود شهر را تسليم كرده بودند ، خشم و كينه داشتند .\r\nمردم لاذقيه وقتى اين خبر را شنيدند ، از ترك كردن شهر منصرف شدند و همان جا ماندند و حاضر شدند كه جزيه بدهند .\r\nاين علت ماندن ايشان در لاذقيه بود .\r\nبعد ، فرمانده آن ناوگان از سلطان صلاح الدين زنهار خواست تا در نزدش حضور يابد .\r\nصلاح الدين او را به جان امان داد .\r\nبنابر اين او به خدمت صلاح الدين رفت و در برابر او زمين بوسيد و سخنى بدين مضمون گفت :\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n« تو فرمانرواى مهربان و جوانمردى هستى . با اين همه ، هر چه دلت خواست به فرنگيان كردى و آنان را خوار ساختى . پس بگذار كه مماليك و سرداران و سپاهيان تو باشند و به دست ايشان شهرها و كشورها را بگشايى .\r\nشهرهاى ايشان را به ايشان بازده ، و گرنه از سوى دريا آنقدر قشون به پيكار تو آيند كه تو ياراى برابرى با آنان را نداشته باشى و كار بر تو دشوار آيد و وضع تو سخت شود . »\r\nصلاح الدين به زبان خود ، او را از نيرومندى خويش به نحوى كه مىدانست آگاه ساخت و به او فهماند كه براى هيچيك از سرداران و سپاهيانى كه دشمن از راه دريا به سر وقتش بفرستد ، ذره‌اى اهميت قائل نيست و آنان را به چيزى نمىشمارد . و اگر افراد ناوگان دشمن قصد حمله بر او را داشته باشند به آنان با كشتار و اسارت همان زهرى را خواهد چشاند كه به ياران ايشان در خشكى چشانده است .\r\nاو كه اين سخنان را شنيد ، در برابر صورت خود صليبى رسم كرد و به نزد ياران خود برگشت\r\n.\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n\r\nگشودن صهيون و چند دژ ديگر\r\nبعد ، صلاح الدين در تاريخ بيست و هفتم جمادى الاولى از لاذقيه رفت .\r\nاز آنجا آهنگ قلعه صهيون كرد كه دژى استوار و بلند و سر بر آسمان كشيده بود .\r\nاين دژ در گوشه‌اى از كوه قرار داشت و بالا رفتن و رسيدن به آن دشوار بود .\r\nدره‌اى ژرف نيز آن را فرا گرفته بود كه در برخى از جاها بسيار تنگ مىشد چنان كه از آنجا اگر با منجنيق سنگى پرتاب مىكردند به دژ مىرسيد .\r\nآن كوه فقط از جهة شمال به دژ پيوسته بود .\r\nاين دژ خندقى داشت به اندازه‌اى ژرف كه تهش ديده نمىشد .\r\nهمچنين ، پنج ديوار بلند داشت .\r\nصلاح الدين بر كوهى كه به دژ پيوسته بود اردو زد و - منجنيق‌هائى در برابر دژ برپا ساخت .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nآنگاه دژ را نشانه گرفت و كوبيد .\r\nهمچنين ، پسر خود - ظاهر ، فرمانرواى حلب - را مأمور ساخت تا از جاى تنگى كه در دره وجود داشت حمله كند .\r\nظاهر نيز به فرمان پدر خود ، در آن تنگنا فرود آمد و آنجا نيز منجنيق‌هائى بر پا نمود و به وسيله آنها به كوبيدن دژ پرداخت .\r\nهمراه ظاهر گروه بسيارى از سربازان پياده حلب بودند كه در دلاورى شهرت و پايه‌اى بلند داشتند .\r\nاين سربازان به وسيله تير و كمان و چرخ [ ( 1 ) 
  ] و زنبورك [ ( 2 ) 
  ] با زبردستى دژ را نشانه گرفتند و بارانى از تير و سنگ و نيزه بر آن باريدند .\r\nدر نتيجه ، بسيارى از كسانى كه در دژ به سر مىبردند ، زخمى شدند و آسيب ديدند .\r\nاما همچنان سرسختى و دلاورى نشان مىدادند و از واگذارى دژ خوددارى مىكردند .\r\nمسلمانان ، كه چنين ديدند ، در دوم جمادى الآخر به\r\n\r\n\r\n\r\n\r\n","description":"","footnote":"\r\n[ ( 1 ) 
  ] - چرخ : نوعى از كمان كه آن را « تخش » گويند .\r\n( برهان قاطع ) قسمتى تير و كمان بزرگ . كمان حكمت را نيز گويند و آن نوعى از منجنيق است كه بدان تير اندازند .\r\n( برهان ، ناظم الاطباء )\r\n[ ( 2 ) 
  ] - زنبورك : آنگاه كه سلاح‌هاى آتشين كشف گرديد ، اين نام به نوعى توپ كوچك قابل حمل اطلاق گرديد كه آن را بر پشت شتر مىبستند و به كار مىبردند . ولى در قديم سلاح بوده كه سرى به غايت تيز داشته است . و شايد بدان بقيه ذيل در صفحه بعد\r\n","page_name":" 171 ","page_number":171},
  {"content":"\r\n\r\nدژ پيشروى كردند .\r\nدر نتيجه اين پيشروى به گوشه از آن كوه دست يافتند كه فرنگيان از استوار ساختن و بستن آن غافل مانده بودند .\r\nمسلمانان از آنجا رخنه كردند و در ميان تخته‌سنگ‌ها راه خود را گشودند و پيش رفتند تا به نخستين ديوار دژ رسيدند و آنقدر با ساكنان دژ جنگيدند و پايدارى كردند كه بر ديوار دست يافتند .\r\nبعد ، بر سر تسخير باقى ديوارها به نبرد خود ادامه دادند تا آنكه سه ديوار را تصرف كردند و از گاو و گوسفند و چارپايان و ذخائر ديگر ، هر چه به دستشان رسيد ، به غنيمت بردند .\r\nفرنگيان به بلندترين نقطه‌اى كه دژ داشت پناهنده شدند .\r\nولى مسلمانان جنگ را همچنان دنبال كردند و از آنان دست برنداشتند .\r\nسرانجام ، فرنگيان فرياد زدند و زنهار خواستند . اما صلاح - الدين درخواستشان را نپذيرفت . از اين رو قرار گذاشتند كه مانند\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nجهة آن را زنبورك مىگفتند كه اثرى مانند اثر نيش زنبور داشته است .\r\nدر نزد تاريخ نويسان بطريق‌هاى اسكندريه ، زنبورك تيرى به كلفتى انگشت بزرگ و به طول يك ارش و داراى چهار رويه و انتهاى آن آهنين بود . و براى آنكه به طور مطمئن جهد ، بر آن پرهائى استوار مىكردند .\r\nاين تير بسيار ثاقب بود و گاه كه دو نفر پشت سر يك ديگر قرار داشتند ، با يكى از اين تيرها آن دو نفر به هم دوخته مىشدند .\r\nاين تير حتى از جوشن نظاميان عبور مىكرد و به زمين مىافتاد و گاهى هم در سنگ‌هاى ديوار فرو ميرفت .\r\n","page_name":" 172 ","page_number":172},
  {"content":"\r\n\r\nمردم بيت المقدس براى آزادى خود مبلغى سرانه بپردازند .\r\nصلاح الدين دژ را گرفت و آن را به سردارى كه ناصر الدين منكوبرس خوانده مىشد ، سپرد .\r\nاو صاحب قلعه ابو قبيس بود و اين قلعه را نيز آباد و مستحكم ساخت و در شمار استوارترين دژها در آورد .\r\nمسلمانان پس از دست‌يابى بر دژ صهيون ، در آن نواحى پراكنده شدند .\r\nبعد ، دژ بلاطنوس ، يا بلاطيس ، را به تصرف خويش در آوردند .\r\nفرنگيانى كه در اين دژ به سر مىبردند ، از بيم جان خود ، آن را رها كرده و گريخته بودند .\r\nمسلمانان همچنين بر دژ عيدو ، يا عبدو ، و قلعه جماهرتين دست يافتند .\r\nبدين گونه ، در آن نواحى ، قلمرو اسلام پهناور گرديد . فقط راه بدان سو ، از شهرهاى اسلامى ، به سبب گردنه بكسرائيل ، بسيار سخت بود . چون از راه ديگرى كه آسان بود كسى ياراى عبور نداشت زيرا قسمتى از آن به دست اسماعيليان و قسمت ديگر در اختيار فرنگيان بود\r\n.\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n\r\nدست يا بى بر دژهاى بكاس و شغر\r\nصلاح الدين در تاريخ سوم جمادى الآخر از صهيون رفت و به قلعه بكاس رسيد .\r\nوقتى ديد فرنگيان آن جا را تهى ساخته و به دژ شغر پناه برده‌اند ، بىخونريزى آن جا را گرفت .\r\nسپس به قلعه شغر رفت و آن دژ را محاصره كرد .\r\nاين دژ و همچنين دژ بكاس در سر راه آسانگذرى بودند كه به لاذقيه و جبله مىرسيد . و به شهرهايى منتهى مىشد كه صلاح الدين در قسمت اسلامى شام به تصرف در آورده بود .\r\nصلاح الدين ، وقتى در برابر دژ شغر اردو زد ، آن را دژى بلند و استوار يافت كه دسترسى بدان امكان نداشت و رسيدن بدان از هيچ راهى آسان نبود .\r\nبا اين همه ، دستور داد كه به سوى دژ پيشروى كنند . همچنين منجنيق‌هائى در برابر دژ برپاى دارند .\r\nلشكريان او چنين كردند و با منجنيق به پرتاب سنگ پرداختند .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nولى از سنگ‌هائى كه پرتاب مىشد ، چيزى به قلعه نمىرسيد جز مقدار بسيار اندكى كه هيچ گونه آسيبى به دژ يا ساكنان دژ نمىرساند .\r\nمسلمانان چند روز در آن جا درنگ كردند بىآن كه در اين كار خود اميد سودى داشته باشند .\r\nآنان براى جنگ كوششى نمىكردند زيرا نمىخواستند زيانى به ايشان برسد و بلائى بر ايشان فرود آيد .\r\nدرين گير و دار ، هنگامى كه صلاح الدين نشسته بود و يارانش نيز در نزدش حضور داشتند ، سخن از آن دژ و به كار بردن نيرنگى براى دسترسى بدان در ميان آمد .\r\nيكى از آنان گفت : اين دژ در استوارى چنان است كه خداوند بزرگ فرمود :  « فَمَا اسْطاعُوا أَنْ يَظْهَرُوهُ وَ مَا اسْتَطاعُوا لَهُ نَقْباً »  [ ( 1 ) 
  ] .\r\nبدنبال اين سخن ، صلاح الدين گفت : « او ياتى اللَّه بنصر من عنده و فتح . » ( مگر اين كه خداوند از سوى خود پيروزى و گشايشى فرستد . )\r\nدر اين سخن بودند كه يك فرنگى از بالاى دژ فرياد زد و زنهار خواست تا فرستاده‌اى از سوى مردم دژ به حضور صلاح الدين برسد .\r\nصلاح الدين او را امان داد .\r\nفرستاده مردم دژ به نزد او آمد و از او درخواست كرد كه سه\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيه نود و هفتم از سوره كهف :\r\n( نه توانستند بر آن چيره شوند و نه توانستند آن را سوراخ كنند . )\r\n( قرآن مجيد با ترجمه الهى قمشه‌اى )\r\n","page_name":" 175 ","page_number":175},
  {"content":"\r\n\r\nروز به ايشان مهلت دهد . اگر در ظرف اين سه روز كمكى براى ايشان نرسيد كه در نگهدارى دژ ، ايشان را يارى كند ، دژ را با آنچه از ذخائر و چارپايان و دارائىهاى ديگر در آن است تسليم خواهند كرد .\r\nصلاح الدين اين شرط را پذيرفت و از آنان گروگان‌هائى گرفت تا به عهد خود وفادار باشند .\r\nهمين كه روز سوم فرا رسيد ، دژ را تسليم كردند . اين روز برابر با آدينه شانزدهم جمادى الآخر بود .\r\nسبب مهلت خواستن آنان از صلاح الدين اين بود كه براى بيموند - فرمانرواى انطاكيه ، كه اين دژ نيز به دو تعلق داشت - پيام فرستاده و برايش شرح داده بودند كه در محاصره مسلمانان واقع شده‌اند .\r\nازو خواسته بودند كه مسلمانان را از آن جا دور سازد ، اگر اين كار را نكند ، ناچار دژ را واگذار خواهند كرد .\r\nسرانجام دژ را واگذار كردند و اين واگذارى به خاطر ترسى بود كه خداى بزرگ در دل‌هاى ايشان انداخت . و گرنه چنانچه مدتى دراز در آن دژ مىماندند و ايستادگى مىكردند ، هيچ كس را بر آنان دسترسى نبود . و خواسته مسلمانان نيز برآورده نمىشد .\r\nصلاح الدين ، وقتى آن دژ را گرفت ، به سردارى كه او را قلج مىخواندند ، سپرد و دستور داد كه آن جا را آباد سازد و به نوسازى آن پردازد .\r\nآنگاه از آن جا رفت\r\n.\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\nگشودن سرمينيه\r\nصلاح الدين ، هنگامى كه سرگرم آن دژها و حصن‌ها بود ، پسر خود - ظاهر غازى ، فرمانرواى حلب - را به سوى سرمينيه فرستاد .\r\nظاهر غازى ، دژ سرمينيه را در ميان گرفت و عرصه را بر ساكنان آن تنگ ساخت .\r\nآنگاه قرار گذاشت كه هر يك از مردم دژ مبلغى سرانه بپردازد و با آن آزادى خود را بخرد و از دژ فرود آيد و آزاد شود .\r\nوقتى كه بدين گونه آنان را از دژ فرود آورد و از ايشان سرانه گرفت و آزادشان كرد ، دژ را ويران ساخت چنان كه نشانه آن را از ميان برد و بنياد آن را بر انداخت .\r\nدر اين دژ ، و دژهائى همانند آن ، گروهى انبوه از مسلمانان گرفتار بودند و در بند اسارت به سر مىبردند .\r\nاين گرفتاران آزاد گرديدند و به ايشان جامه و جيره داده شد .\r\nفتح سرمينيه ، در روز آدينه بيست و سوم ماه جمادى الآخر روى داد .\r\nتصادفا گشودن همه آن شهرها و دژها - از جبله تا سرمينيه -\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nتنها در شش آدينه انجام شد ، اگر چه آن نقاط ، بسيار و آن نواحى هم بسيار پهناور بودند و در دست دليرترين مردان و سرسخت‌ترين دشمنان مسلمانان قرار داشتند .\r\nستايش مر خداوندى را كه هر گاه بخواهد دشوارى را آسان سازد ، آن را آسان مىكند .\r\nهمه آن نقاط نيز از توابع انطاكيه بودند .\r\nديگر جائى نماند جز قصير و بغراس و درب ساك ، كه به خواست خداى بزرگ ذكر آنها در جاى خود خواهد آمد\r\n.\r\n\r\n","description":"","footnote":"","page_name":" 178 ","page_number":178},
  {"content":"\r\n\r\n\r\nگشودن برزيه\r\nصلاح الدين ، همين كه از قلعه شغر رفت ، به سوى دژ برزيه رهسپار گرديد .\r\nوصف اين دژ را تازه شنيده بود .\r\nدژ برزيه روبروى حصن افاميه قرار داشت و نيمى از توابع آن سرزمين تعلق به اين دژ داشت .\r\nميان اين دو - يعنى برزيه و افاميه - درياچه‌اى واقع بود و آب‌هائى كه از جاهاى ديگر فوران مىكردند ، همچنين آب - چشمه‌هائى كه از كوه برزيه مىجوشيد ، در آن مىريخت .\r\nمردم برزيه ، از همه بيش‌تر به مسلمانان زيان مىرساندند و راه ايشان را مىزدند و در آزار و ستم زياده‌روى مىكردند .\r\nصلاح الدين ، وقتى به برزيه رسيد ، در قسمت خاورى آن دژ اردو زد .\r\nآن روز ، بيست و چهارم جمادى الآخر بود .\r\nروز بعد سوار شد و در اطراف برزيه به گردش پرداخت كه ببيند از كجا بهتر مىتوان نبرد را آغاز كرد .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nهيچ جا را مناسب‌تر از جهة غربى آن نيافت . بنابر اين خيمه كوچكى براى وى در آن جا برپا گرديد .\r\nاو در آن سراپرده سكونت گزيد . به سبب تنگى جا نيز تنها عده‌اى اندك از سرداران و سپاهيان زبده وى در آن جا فرود آمدند .\r\nپيكار با مردم اين دژ از سوى شمال و جنوب امكان نداشت زيرا هيچ كس نمىتوانست از كوهى كه در آن دو سو بود بالا برود .\r\nبالا رفتن از سوى خاورى امكان داشت ولى فقط براى افراد غير نظامى ، زيرا بسيار بلند و صعب العبور بود .\r\nاما از سوى باختر دره‌اى دامن آن كوه را فرا مىگرفت و در اين طرف دره ، زمينى بلند واقع بود كه بلندى بسيار داشت . چنان كه بلندى آن به بلندى دژ نزديك مىشد .\r\nظاهرا از اين نقطه ، سنگ‌هائى كه با منجنيق پرتاب مىشد ، و تيرهائى كه مىانداختند به دژ مىرسيد .\r\nمسلمانان در آنجا فرود آمدند و منجنيق‌هائى برپا كردند .\r\nمردم دژ نيز در برابر آن منجنيقى نصب نمودند كه اثر منجنيق مسلمانان را از ميان ببرند .\r\nمن از فراز كوهى بلند كه مشرف بر آن دژ بود . مىنگريستم ولى از آن جا هيچ چيز به قلعه نمىرسيد .\r\nزنى در آن دژ بود كه با منجنيق سنگ مىپراند . و پرتاب‌هاى او بود كه منجنيق مسلمانان را از كار انداخت .\r\nصلاح الدين ، وقتى ديد كه منجنيق سودى ندارد ، بر آن شد كه به لشكريان خود فرمان پيشروى دهد و با همه قشون خود با اهل دژ نبرد كند .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nاز اين رو لشكر خود را به سه گروه تقسيم كرد .\r\nقرار شد كه نخستين گروه پيش بروند و با دشمن روبرو شوند و بجنگند . وقتى خسته شدند ، برگردند و گروه دوم به پيش بروند .\r\nلشكريان گروه دوم هم پس از خستگى و فرسودگى برگردند و نوبت پيشروى به گروه سوم برسد .\r\nاين كار همچنان تكرار شود تا اينكه فرنگيان خسته شوند و به ستوه آيند .\r\nعده فرنگيان آنقدر زياد نبود كه بتوانند آنان را بدين گونه تقسيم بندى كنند و با مسلمانان معامله به مثل نمايند . از اين رو ، هنگامى كه خسته مىشدند و از پا در مىآمدند ، دژ را تسليم مىكردند .\r\nبنابر اين ، روز بعد ، كه روز بيست و هفتم جمادى الآخر بود .\r\nيكى از آن سه گروه پيش رفت .\r\nفرمانده ايشان عماد الدين زنگى بن مودود بن زنگى - صاحب سنجار - بود .\r\nاين گروه پيش رفتند .\r\nفرنگيان نيز از دژ خود بيرون آمدند و از فراز ديوار كوچك درونى دژ به جنگ پرداختند و از پشت سنگرهاى فلزى و چوبى آنان را تيرباران كردند . ضمنا به سوى مسلمانان آمدند تا به كوه نزديك شدند .\r\nنزديك شدن فرنگيان كار را بر مسلمانان سخت ساخت و آنان را زبون كرد زيرا راه بسيار دشوار و ناهموار بود و نمىتوانستند خود را به فرنگيان برسانند .\r\nبر عكس ، فرنگيان چون در جائى بلند قرار داشتند ، بر\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nمسلمانان مسلط بودند و خوب مىتوانستند كه مسلمانان را تيرباران يا سنگباران كنند .\r\nاز اين رو ، مسلمانان هدف سنگ‌هاى بزرگى واقع مىشدند كه تا دامنه كوه را به لرزه در مىآورد . و در برابر آنها هيچ چيز را تاب ايستادگى نبود .\r\nاين گروه ، همين كه خسته شدند ، برگشتند و گروه دوم كه نشسته بودند و انتظار نوبت خود را مىكشيدند ، بالا رفتند .\r\nاين گروه دوم كه از ياران ويژه صلاح الدين بودند ، جنگى سخت را آغاز كردند .\r\nگرماى شديدى بود كه رنج و شكنج رزمندگان را افزون مىساخت .\r\nصلاح الدين با جنگ افزار خود به گردشان مىگشت و آنان را به نبرد برمىانگيخت .\r\nبرادرزادهء او - تقى الدين عمر - نيز همين كار را مىكرد .\r\nبدين گونه ، گروه دوم نيز تا نزديك نيمروز پيكار كردند .\r\nبعد خسته شدند و برگشتند .\r\nصلاح الدين وقتى مراجعت ايشان را ديد ، با چماقى كه در دست داشت پيش رفت و آنان را باز گرداند .\r\nبعد ، فرياد كشيد و گروه سوم را فراخواند .\r\nآنان نيز كه نشسته بودند و انتظار نوبت خود را مىكشيدند ، از جا برخاستند و نداى او را پاسخ دادند .\r\nاين گروه سوم نيز به گروه دوم پيوستند و برادران خود را يارى كردند و پا به پاى ايشان به پيشروى پرداختند .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nدر اين جا فرنگيان فشارى ديدند كه ياراى برابرى با آن را نداشتند .\r\nياران عماد الدين ، يعنى گروه اول ، هم به اندازه كافى استراحت كرده و تازه نفس بودند .\r\nآنان نيز برخاستند و با دو گروه ديگر همگامى كردند .\r\nدرين هنگام كار بر فرنگيان سخت شد و دل‌هاى ايشان به تپش افتاد و خستگى و فرسودگى ايشان فزونى يافت .\r\nاين بود كه زبونى خود را در جنگ آشكار كردند و از سختى گرما و كارزار از حمل اسلحه ناتوان شدند .\r\nمسلمانان با آنان كه وارد دژ مىشدند ، در آميختند و همراهشان به درون دژ رفتند .\r\nدسته اندكى نيز از كسان صلاح الدين در مشرق دژ ، در خيمه‌هاى خود به سر مىبردند .\r\nاينان ديدند كه فرنگيان در بستن آن سوى دژ سستى كرده‌اند براى اين كه فكر نمىكرده‌اند از آن سو مورد حمله قرار گيرند و همه نيروى خود را در جهتى افزايش داده بوده‌اند كه صلاح الدين مىجنگيده است .\r\nبنابر اين از آن سو بالا رفتند بىآن كه به مانعى برخورند .\r\nبدين گونه ، آن دسته نيز از راه ديگر به درون دژ آمدند و به مسلمانانى كه داخل دژ بودند ، پيوستند و سرگرم كارزار با فرنگيان شدند .\r\nسرانجام با خشم و خشونت بر دژ دست يافتند .\r\nفرنگيان بر قله‌اى كه دژ داشت رفتند . مسلمانان قله را در\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nميان گرفتند و بر آن شدند كه در زيرش نقب زنند .\r\nفرنگيان اسيران مسلمانان را تازه بر بام قله برده و پاهاى ايشان را در بند و تخته سوراخ‌دار گذاشته بودند .\r\nاين اسيران همين كه بانگ تكبير مسلمانان را در پيرامون دژ شنيدند ، از بام قله فرياد « اللَّه اكبر » بلند كردند .\r\nفرنگيان كه اين بانگ را شنيدند گمان بردند كه مسلمانان بر بام قله رفته‌اند .\r\nاز اين رو مقاومت را كنار گذاشتند و خويش را با دست خود به اسارت انداختند .\r\nمسلمانان ، سراسر دژ را با خشونت گرفتند و آنچه در دژ بود به يغما بردند و هر كرا كه آنجا مىزيست اسير و گرفتار ساختند .\r\nفرمانرواى دژ و خانواده او را نيز دستگير كردند .\r\nدژ چنان تهى شد كه ديگر هيچ كس در آن نبود . برخى از خانه‌هاى دژ را هم مسلمانان آتش زدند .\r\nاز وقايع شگفت‌آورى كه سالم ماندن از خطر را حكايت مىكند ، يكى اين كه من ، در برابر آن دژ ، مردى از مؤمنان شمال قلعه را ديدم كه به سوى دسته‌اى ديگر از مسلمانان جنوب قلعه مىرفت .\r\nاين مرد از وسط كوه ، جائى كه در معرض سنگباران قرار داشت ، شتابان مىدويد .\r\nناگاه سنگ بزرگى پرتاب شد كه اگر به او مىخورد ، پيكرش را درهم مىشكست و نابودش مىكرد .\r\nاين سنگ به سوى او فرود مىآمد .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nمردم فرياد زدند تا او را از آسيب بر حذر دارند .\r\nوقتى برگشت كه ببيند چه خبر است و مردم چرا فرياد مىكنند ، توازن خود را از دست داد و لغزيد و به روى بر زمين در افتاد .\r\nمردم خود را از رهگذر سنگ كنار كشيدند .\r\nسنگ بزرگ درست به سوى مردى فرود آمد كه درين هنگام دمر بر زمين افتاده بود .\r\nاين سنگ به تخته سنگ ديگرى خورد كه بالاى سر مرد ، بر زمين استوار بود .\r\nدر اثر اصابت با آن سنگ ، پريد و از روى آن مرد رد شد و به سوى ديگر او افتاد بىاينكه به او زيان و آزارى برساند .\r\nمرد سپس از جا برخاست و دويد تا به ياران خود رسيد .\r\nزمين خوردن او باعث نجاتش شد . هر كه از پيشامدها بترسد ، بيچاره است .\r\nاما فرمانرواى برزيه و زن و فرزندانش به اسارت در آمدند .\r\nدختر و دامادش نيز به دست لشكريان صلاح الدين گرفتار شده و خلاصه ميان اين خانواده پراكندگى افتاده بود .\r\nصلاح الدين در دم كسى را فرستاد و سراغ ايشان را گرفت و آنان را از كسانى كه اسيرشان ساخته بودند ، خريد .\r\nبدين گونه افراد آن خانواده پريشان را بار ديگر گرد هم آورد و هنگامى كه نزديك انطاكيه رسيد ، ايشان را به انطاكيه فرستاد .\r\nهمسر فرمانرواى برزيه ، دختر همسر بيموند - صاحب\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nانطاكيه - بود .\r\nاين زن با صلاح الدين نامه‌نگارى كرده و هديه‌هائى برايش فرستاده و بسيارى از چيزها را به او خبر داده بود كه آگاهى از آنها در پيروزى وى اثر داشت .\r\nبدين سبب بود كه صلاح الدين آنان را آزاد ساخت\r\n.\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\nگشودن درب ساك\r\nصلاح الدين ، فرداى روزى كه حصن برزيه را گشود ، از آنجا رفت تا به جسر الحديد رسيد .\r\nجسر الحديد پلى بود بر روى نهر العاصى [ ( 1 ) 
  ] كه نزديك انطاكيه قرار داشت .\r\nصلاح الدين در آنجا ماند تا آن عده از لشكريانش كه ازو عقب مانده بودند به دو برسند .\r\nبعد ، از آنجا به سوى قلعه درب ساك روانه گرديد و در تاريخ هشتم ماه رجب در برابر آن دژ اردو زد .\r\nدرب ساك از سنگرهاى استوار فرقه داويه به شمار مىرفت و از دژهائى بود كه براى روزهاى سخت نگه داشته بودند تا هنگام پيشآمد مصائب بدان پناه برند و خود را حفظ كنند .\r\nوقتى بر آن قلعه فرود آمد ، منجنيق‌هائى بر پاى كرد و در\r\n\r\n\r\n\r\n\r\n","description":"","footnote":"\r\n[ ( 1 ) 
  ] - عاصى نام نهر حماة و حمص است معروف به ميماس كه از درياچه قدس سرچشمه مىگيرد و به درياچه انطاكيه مىريزد - از معجم البلدان .\r\n( لغتنامه دهخدا )\r\n","page_name":" 187 ","page_number":187},
  {"content":"\r\n\r\nپى آن به سنگباران دژ پرداخت .\r\nبر اثر اين سنگباران بخش كوچكى از ديوار دژ ويران شد ولى كسانى كه در دژ به سر مىبردند ، آن را به چيزى نشمردند .\r\nبعد ، صلاح الدين دستور داد كه به سوى قلعه پيش روند و هجوم برند و با دشمن روبرو شوند .\r\nلشكريان او نيز چنين كردند و سرگرم كارزار شدند و مردان دژ را بر فراز ديوار دژ كشاندند .\r\nنقب زنان نيز پيش رفتند و در پاى يكى از برج‌هاى قلعه نقب زدند و آن را معلق ساختند .\r\nدر نتيجه ، برج فرو ريخت و قسمتى كه جنگجويان اسلام مىخواستند از آن به درون دژ راه يابند ، توسعه يافت .\r\nآن روز وضع را به همان حال گذاشتند و بازگشتند .\r\nروز بعد ، بار ديگر از بامداد به حمله پرداختند .\r\nكسانى كه در دژ مىزيستند براى فرمانرواى انطاكيه پيام فرستاده و از او يارى خواسته بودند .\r\nبنابر اين پايدارى مىكردند و سرسختى نشان مىدادند تا اينكه يا كمكى از سوى فرمانرواى انطاكيه برسد و دست مسلمانان را از سرشان كوتاه سازد يا از كمك مردم انطاكيه چشم بپوشند و نا اميد شوند تا براى تسليم دژ عذرى داشته باشند .\r\nهمين كه دانستند فرمانرواى انطاكيه از يارى دادن ايشان زبون است ، ترسيدند كه مسلمانان بر ايشان بتازند و چيره شوند و برويشان شمشير بكشند و آنان را بكشند و گرفتار سازند و دارائى آنان را نيز به يغما برند .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nاز اين رو زنهار خواستند .\r\nصلاح الدين ايشان را به جان امان داد به شرط آن كه هيچ كس از دژ جز جامه خود چيز ديگرى بيرون نبرد ، نه پول ، نه سلاح ، نه اسباب خانه ، نه چارپاى و نه هيچ چيز ديگرى كه در دژ دارد .\r\nبعد ، آنان را از دژ بيرون كرد و به انطاكيه فرستاد .\r\nگشودن دژ درب ساك در تاريخ نوزدهم ماه رجب روى داد\r\n.\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n\r\nگشودن بغراس\r\nصلاح الدين از درب ساك به سوى قلعه بغراس رهسپار گرديد و آنجا را محاصره كرد .\r\nپيش از آن كه به بغراس برود ، يارانش در محاصره اين دژ با هم اختلاف داشتند .\r\nبرخى از آنان به دو اندرز مىدادند كه به بغراس حمله برد و اين دژ را بگيرد .\r\nبرخى ديگر ، او را از اين كار منع مىكردند و مىگفتند :\r\nبغراس حصنى استوار و قلعه‌اى بلند است و در نزديك انطاكيه قرار دارد . ميان محاصره بغراس و محاصره انطاكيه فرقى نيست و نياز به آن دارد كه بيش‌تر لشكريان به عنوان پاسدار در برابر انطاكيه باشند . بدين گونه از شماره جنگجويانى كه بايد براى تصرف بغراس بجنگند ، كم مىشود . و درين صورت دسترسى بدان دژ دشوار خواهد شد .\r\nصلاح الدين كه چنين ديد با قرآن استخاره كرد و بيش‌تر لشكريان خود را به عنوان پيشرو در برابر انطاكيه قرار داد كه بر توابع\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nآن شهر حمله برند .\r\nاينان در ضمن ، چون نزديك به انطاكيه بودند ، هوشيارى و مراقبت به كار مىبردند كه غافل نشوند .\r\nصلاح الدين نيز با برخى از ياران خود در برابر دژ بود و براى گشودن آن نبرد مىكرد .\r\nبراى دست يا بى به دژ ، منجنيق‌هائى برپا داشت ولى به سبب بزرگى و بلندى دژ ، با منجنيق كارى از پيش نبرد .\r\nاز اين رو بيش‌تر گمان بردند كه گشودن آن دژ دشوار است و دست يافتن بر آن دير صورت مىپذيرد .\r\nمسلمانان از كمى آب نيز دچار رنج و سختى بودند . از اين رو صلاح الدين دستور داد حوض‌هائى ساختند و آب را بدان حوض‌ها منتقل كردند .\r\nدر نتيجه اين تدبير ، دردسر كم آبى تخفيف يافت .\r\nصلاح الدين در اين حال بود كه دروازه دژ باز شد و مردى زنهار خواست تا به حضور او بار يابد .\r\nصلاح الدين درخواستش را پذيرفت و به او اجازه داد كه به حضور وى برسد .\r\nآن مرد پيش وى آمد و براى كسانى كه در دژ به سر مىبردند امان خواست تا دژ بغراس را نيز مانند دژ درب ساك ، با آنچه در آن هست به وى تسليم كنند .\r\nصلاح الدين پيشنهادشان را پذيرفت و به آنچه مىخواستند رضايت داد . بنابر اين فرستاده مردم بغراس برگشت و پرچم‌هاى لشكر اسلام را نيز با خود برد .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nاين پرچم‌ها بر فراز دژ برافراشته شد و كسانى كه در دژ به سر مىبردند ، فرود آمدند .\r\nمسلمانان دژ را گرفتند و آنچه از ذخائر و اموال و سلاح در دژ بود تصرف كردند .\r\nصلاح الدين دستور داد كه آنجا را ويران سازند .\r\nاين دستور را به كار بستند و دژ را ويران كردند .\r\nاين دژ براى مسلمانان زيان بسيار داشت .\r\nبعد ، ابن ليون ، صاحب ارمن ، از ارمنستان كه نزديك بغراس بود بدانجا رفت و آن دژ را از نو ساخت و استوار كرد .\r\nگروهى از لشكريان خود را نيز در آنجا گماشت كه بر شهرك‌هاى نزديك حمله برند .\r\nاز اين رو كسانى كه در حول و حوش حلب به سر مىبردند ، از ايشان آزار مىديدند .\r\nبغراس تا امروز در دست ايشان است\r\n.\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n\r\nمتاركه جنگ ميان مسلمانان و فرمانرواى انطاكيه\r\nصلاح الدين ، پس از گشودن بغراس بر آن شد كه رهسپار انطاكيه گردد و آن جا را در ميان گيرد .\r\nبيموند ، فرمانرواى انطاكيه ، ازين حمله بيمناك شد و از صلاح الدين ترسيد .\r\nاز اين رو ، برايش پيام فرستاد و درخواست متاركه جنگ كرد . همچنين ، وعده داد كه اگر درخواستش پذيرفته شود همه اسيران مسلمانى را كه در نزد خود دارد ، آزاد خواهد كرد .\r\nصلاح الدين ، از فرمانروايان اطراف و سرداران ديگر ، كسانى را كه همراهش بودند ، فرا خواند و با ايشان در باره درخواست بيموند به كنكاش پرداخت .\r\nبيشترشان گفتند كه درخواست بيموند را بپذيرد تا كسان وى بازگردند و بياسايند و از نو آنچه را كه مورد نيازشان است به دست آورند .\r\nصلاح الدين نيز درخواست متاركه جنگ را پذيرفت و صلح\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nرا براى مدت هشت ماه برقرار ساخت بدين گونه كه آغاز مدت صلح ، اول تشرين اول و پايان آن آخر ايار باشد . [ ( 1 ) 
  ]\r\nبدين قرار ، صلاح الدين رسول خود را به نزد بيموند ، فرمانرواى انطاكيه ، فرستاد تا او را در وفادارى بدين پيمان سوگند دهد و همچنين اسيرانى را كه در بند او بودند آزاد سازد .\r\nفرمانرواى انطاكيه درين هنگام بلندپايه‌ترين فرنگيان شمرده مىشد و قلمرو فرمانروائى وى از همه بيش‌تر بود ، زيرا فرنگيان ، علاوه بر آنچه او داشت ، پس از مرگ قمص ، طرابلس و همه توابع آن را نيز به دو سپرده بودند ، چون قمص فرزندى نداشت كه جانشين وى گردد .\r\nبنابر اين بيموند - فرمانرواى انطاكيه - پس از آنكه طرابلس به وى سپرده شد ، پسر بزرگ‌تر خود را ، به نيابت از سوى خويش در آن جا گماشت .\r\nاما صلاح الدين در تاريخ سوم شعبان به حلب بازگشت . و وارد شهر شد . در آن جا سرداران و سپاهيان شرقى ، مانند عماد الدين زنگى بن مودود ، صاحب سنجار و خابور ، و لشكر موصل ، و غيره را مرخص كرد كه به شهرهاى خود بروند و بياسايند .\r\nبعد ، از حلب رهسپار دمشق گرديد . و راه خود را بر آرامگاه عمر بن عبد العزيز انداخت و آرامگاه او را زيارت كرد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - تشرين اول و تشرين دوم نام دو ماه از ماه‌هاى رومى است .\r\nتشرين اول ، ماه دوم ، و تشرين دوم ، ماه سوم پائيز است .\r\nايار نيز يكى از ماه‌هاى رومى است ، ماه سوم بهار است . ( م )\r\n","page_name":" 194 ","page_number":194},
  {"content":"\r\n\r\nهمچنين مزار ابو زكرياء مغربى را زيارت كرد كه شيخى پرهيزگار بود و در همان جا مىزيست و از بندگان پارساى خدا بود و كراماتى نمايان داشت .\r\nيكى از سردارانى كه صلاح الدين را همراهى مىكرد ، امير عز الدين ابو الفليته قاسم بن مهناى علوى حسينى ، امير مدينه پيغمبر ( ص ) ، بود .\r\nاين مرد به خدمت صلاح الدين رسيده بود تا همراه او - آرامگاه‌هاى بزرگان دين را زيارت كند و پيروزيهاى او را ببيند .\r\nصلاح الدين ديدار او را مبارك مىشمرد و از همنشينى و گفت و گو با وى بهره مىبرد .\r\nاو را بسيار گرامى مىداشت و هنگامى كه با او بود ، خود را شاد مىيافت .\r\nدر همه كارهاى خود نيز رأى او را مىپرسيد و پند او را مىپذيرفت .\r\nصلاح الدين در اول ماه رمضان وارد دمشق شد . به او توصيه كردند كه باقى لشكريان خود را نيز مرخص كند ولى او گفت : « عمر كوتاه است و از مرگ هم چاره نيست .\r\nكوكب ، و صفد ، و كرك ، و دژهاى ديگرى در دست فرنگيان مانده كه ناچار آنها را نيز بايد گرفت و از اين بابت آسوده خاطر شد زيرا اين دژها در ميان كشورهاى اسلامى هستند و مسلمانان از گزند ساكنان آنها ايمن نيستند .\r\nاگر ما امروز از تصرف اين دژها غفلت كنيم ، فردا از آنچه پيش آيد پشيمان خواهيم شد . و اللّه اعلم .\r\n»\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n\r\nدست يافتن بر كرك و نواحى نزديك آن\r\nصلاح الدين لشكرى را مأمور محاصره كرك كرده بود .\r\nسربازان او در سراسر اين مدت دراز كرك را در ميان گرفتند و از محاصره آن غافل نشدند تا خواربار فرنگيان و ذخائر ايشان به پايان رسيد .\r\nكار به جائى كشيد كه چارپايان خود را خوردند و در برابر مسلمانان پايدارى كردند تا هنگامى كه ديگر آنان را ياراى ايستادگى نماند .\r\nسرانجام ناچار كسانى را پيش ملك عادل - برادر صلاح - الدين - فرستادند .\r\nصلاح الدين هنگامى كه مىخواست به درب ساك و بغراس برود ، برادر خويش - ملك عادل - را با گروهى از لشكريان خود به قلعه كرك گماشته بود تا اين دژ را محاصره كند و از احوال آن ناحيه آگاهى داشته باشد .\r\nفرستادگان فرنگيان كرك پيش ملك عادل آمدند و حاضر\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nشدند كه قلعه را تسليم كنند .\r\nدر برابر اين كار نيز براى ساكنان دژ امان خواستند .\r\nملك عادل ايشان را امان داد . و براى فرمانده لشكرى كه كرك را محاصره كرده بود پيام فرستاد كه دژ را تحويل گيرد .\r\nاو نيز به اهل دژ امان داد و دژ را گرفت .\r\nملك عادل ، همچنين ، دژهاى نزديك كرك مانند شوبك ، هرمز ، و عيره ، و سلع را گرفت .\r\nدر نتيجه ، خاطر از آن ناحيه آسوده شد و اسلام در آن جا استوارى يافت .\r\nدلهاى كسانى كه در شهرهاى آن سرزمين ، مثل قدس و غيره ، مىزيستند ، بياسود زيرا از ساكنان آن دژها انديشناك بودند و از گزندشان مىترسيدند\r\n.\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n\r\nگشودن دژ صفد\r\nوقتى صلاح الدين ، به دمشق رسيد ، به او گفتند ساير لشكريان خود را نيز مرخص كند .\r\nولى او پاسخ داد كه نخست بايد صفد و كوكب و دژهاى ديگر را هم گرفت و از بابت آنها آسوده خاطر شد ، بعد لشكر را مرخص كرد .\r\nاو تا نيمه رمضان در دمشق ماند .\r\nبعد ، از دمشق به سوى قلعه صفد رفت و آن دژ را در ميان گرفت و جنگ را آغاز كرد .\r\nدر برابر دژ منجنيق‌هائى برپا ساخت و تيرباران و سنگباران دژ را شب و روز پيگيرى كرد .\r\nخواربار و ذخائر اهل دژ - طى مدتى كه در حلقه محاصره قرار داشتند - به مصرف رسيده و چيزى نمانده بود كه پايان يابد و ديگر چيزى براى خوردن نداشته باشند . زيرا قبلا هم - همچنان كه گفتيم - لشكر صلاح الدين آن جا را محاصره كرده و راه ورود خواربار را به دژ بسته بودند .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nاز اين رو ، كسانى كه در دژ به سر مىبردند ، وقتى ديدند صلاح الدين در جنگ با ايشان كوشش و جديت بسيار دارد ، ترسيدند كه او آنقدر در آن جا بماند و محاصره را دنبال كند كه همه خواربارشان - كه اندك بود - تمام شود و او دژ را با خشم و كينه بگيرد و همه آنان را نابود كند . يا پيش از تمام شدن خواربارشان ، از ايستادگى در برابر صلاح الدين زبون و ناتوان شوند ، و او دژ را بگيرد و همه را اسير كند .\r\nروى اين انديشه‌ها براى صلاح الدين پيام فرستادند و ازو بجان خود زنهار خواستند .\r\nصلاح الدين ايشان را امان داد و دژ را گرفت .\r\nبنابر اين مردم صفد ، از دژ بيرون رفتند و به سوى شهر صور رهسپار گرديدند .\r\nبدين گونه ، خداوند گزندشان را از جان مؤمنان دور ساخت .\r\nزيرا آنان در ميان شهرهاى اسلامى قرار گرفته بودند\r\n.\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\nگشودن كوكب\r\nهنگامى كه صلاح الدين دژ صفد را در ميان گرفته بود ، فرنگيانى كه در شهر صور مىزيستند و گفتند : « اگر مسلمانان دژ صفد را بگيرند ، كوكب را هم براى ما باقى نخواهند گذاشت زيرا صفد هم به كوكب پيوسته است . و درين صورت اميد ما از شهرهاى آن سو قطع خواهد گرديد . »\r\nدر پى اين انديشه ، با يك ديگر هماهنگ شدند كه براى كمك به مردم كوكب ، پنهانى مردان جنگى و جنگ افزار و چيزهاى ديگر بدان‌جا بفرستند .\r\nاز اين رو دويست مرد از سواران و دلاوران خود را به سوى كوكب روانه ساختند .\r\nاينان شبانه پنهانى راه مىسپردند و روزها نيز در كمين مىنشستند .\r\nبه خواست خداى بزرگ ، تصادفا يكى از مسلمانانى كه كوكب را محاصره كرده بودند ، براى شكار به صحرا رفته بود .\r\nدر آن جا يكى از مردانى را ديد كه براى يارى به مردم\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nكوكب آمده بودند .\r\nديدن چنان مردى در آن سرزمين برايش شگفت‌آور بود .\r\nاز اين رو ، او را گرفت و شكنجه كرد تا وى را از حال خود آگاه سازد و بگويد كه چه كسى او را بدان‌جا فرستاده است .\r\nآن مرد سرانجام ، اقرار كرد و حقيقت حال را باز گفت و او را به محل اقامت ياران ديگر خود رهبرى نمود .\r\nسپاهى مسلمان با آن فرنگى پيش قايماز نجمى رفت . قايماز فرماندهى لشكريانى را داشت كه دژ كوكب را محاصره كرده بود .\r\nامير قايماز هم سوار شد و با دسته‌اى از قشون خود به جائى رفت كه فرنگيان پنهان شده بودند .\r\nآنان را دنبال كرد و جاى همه را در شكاف‌ها و غارها معلوم ساخت .\r\nآنگاه بر ايشان حمله برد و همه را گرفت چنان كه هيچيك از ايشان نتوانستند رهائى يابند .\r\nدو تن از سركردگان سواران استباريه هم با آنان بودند .\r\nاين دو اسير را پيش صلاح الدين فرستادند كه در آن هنگام سرگرم محاصره صفد بود .\r\nهر دو را احضار كرد كه دستور كشتنشان را بدهد . چون به كشتن فرقه داويه و اسبتاريه عادت داشت زيرا اين دو فرقه بيش از همه با مسلمانان دشمنى مىورزيدند و در ريختن خون ايشان دليرى و گستاخى مىكردند .\r\nوقتى صلاح الدين دستور كشتن آن دو را داد ، يكى از آن دو گفت : « گمان نمىكنم كه به ما آسيبى رسد زيرا اكنون چشم ما به\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nديدار مبارك و چهره زيباى تو افتاده است . »\r\nصلاح الدين - كه خدايش بيامرزاد - گذشت بسيار داشت .\r\nپوزش و درخواست رحم در او كارگر مىافتاد و زود از گناه در مىگذشت و چشم مىپوشيد .\r\nازين رو همين كه آن سخن را شنيد ، از ريختن خونشان درگذشت و دستور داد كه آن دو را به زندان اندازند .\r\nپس از گشودن دژ صفد ، صلاح الدين از آنجا به سوى كوكب رفت و اردو زد و آن دژ را در ميان گرفت .\r\nآنگاه براى فرنگيانى كه درون دژ مىزيستند پيام فرستاد و وعده داد كه چنانچه دست از ايستادگى بردارند و تسليم شوند ، ايشان را به جان امان خواهد داد . از سوى ديگر ، ايشان را ترساند كه اگر از تسليم دژ خوددارى كنند جان خود را از دست خواهند داد و زنان و فرزندانشان دچار اسارت خواهند شد و اموالشان نيز به يغما خواهد رفت .\r\nاما ساكنان دژ سخن او را نشنيدند و در خوددارى از تسليم سرسختى و پافشارى نشان دادند .\r\nصلاح الدين نيز در پيكار با ايشان كوشش و جديت به كار برد . در برابر دژ منجنيق‌هائى برپا نمود و به سنگباران كردن مردم دژ پرداخت .\r\nلشكريان خود را نيز فرمان داد كه پى در پى به سوى دژ پيشروى كنند .\r\nباران بسيار مىباريد و شب و روز بارش بند نمىآمد . از اين رو مسلمانان نمىتوانستند بدان گونه كه دلشان مىخواست\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nنبرد كنند .\r\nدر پى اين پيشامد ، ماندن ايشان در آن جا به درازا كشيد سرانجام در يك روز چند بار به نوبت پيشروى كردند تا به ديوار بيرونى دژ رسيدند .\r\nنقب زنان نيز همراهشان بودند .\r\nتيراندازان نيز با تير و كمان‌هاى دستى و پيكان ، آنان را حمايت مىكردند .\r\nدر نتيجه ، هيچيك از ساكنان دژ نمىتوانست سر خود را از فراز بزرگترين ديوار قلعه بيرون آورد ازين رو ، نقب زنان در پاى ديوار بيرونى دژ نقب زدند و آن را فرو ريختند و به سوى ديوار بزرگ‌تر پيش رفتند .\r\nفرنگيان كه چنين ديدند ، آماده تسليم شدند و زنهار خواستند .\r\nصلاح الدين ، ايشان را امان داد و در نيمه ماه ذى القعده دژ را از ايشان گرفت .\r\nآنگاه ايشان را به شهر صور فرستاد ، كه رفتند و به صور رسيدند .\r\nبدين گونه ، شيطان‌هاى فرنگيان و دليران بسيار بىپرواى فرنگى در صور گرد آمدند . توانائى و شكوهشان افزايش يافت و آتش فتنه ايشان شعله‌ور گرديد .\r\nپىدرپى به اندلس و جزيره صقليه و جزيره‌هاى ديگر درياى مديترانه پيك و پيام‌هائى فرستادند و از مردم آن نواحى پناه خواستند و يارى جستند .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nبدين گونه از هر سو كمك‌هائى ، هر قدر هم كه اندك بود ، براى ايشان رسيد .\r\nاين هم نتيجه زياده‌روى صلاح الدين در آزاد ساختن همه كسانى بود كه محاصره‌شان مىكرد .\r\nكار به جائى رسيد كه از روش خود پشيمان شد و انگشت ندامت گزيد ولى ديگر پشيمانى سودى نداشت .\r\nبا گشودن دژهاى كوكب و صفد ، همه سرزمين‌ها از مرز ايله تا دورترين توابع بيروت جزو قلمرو مسلمانان شد و جز شهر صور در ميان آنها جدائى نمىانداخت .\r\nهمچنين ، همه توابع انطاكيه به تصرف مسلمانان در آمد جز قصير .\r\nصلاح الدين ، پس از تصرف صفد به بيت المقدس رفت و عيد قربان را در آن جا جشن گرفت .\r\nسپس به عكا رفت ، و در آن جا ماند تا سال به پايان رسيد\r\n.\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\nشورش دسته‌اى از شيعيان در مصر\r\nدر اين سال ، گروهى از شيعيان ، كه دوازده تن بودند ، در قاهره شبانه شورش كردند .\r\nاين گروه در محله‌هاى شهر مىگشتند و فرياد مىزدند :\r\n« على را دريابيد ، على را دريابيد . » و گمان مىبردند كه مردم شهر دعوتشان را اجابت خواهند كرد و همگام با ايشان خروج خواهند نمود ، و آن عده از علويان را كه در قصر زندانى هستند آزاد خواهند ساخت و شهر را خواهند گرفت و دولت علويان را باز روى كار خواهند آورد .\r\nولى هيچ كس اعتنائى به ايشان نكرد و گوش به سخنشان نداد .\r\nآنان وقتى چنين ديدند از كارى كه كرده بودند بيمناك شدند و پراكنده گرديدند .\r\nولى دستگير شدند .\r\nوقتى موضوع را به صلاح الدين نوشتند آن فتنه به نظرش\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nمهم آمد و او را نگران ساخت .\r\nولى قاضى فاضل پيش او رفت و جريان بىاعتنائى مردم به شورشيان و همچنين دستگير شدن شورشيان را برايش شرح داد و گفت : « اكنون ، كه دانستى دلهاى مردم از مهر تو سرشار است و نيكخواه تو هستند و به دشمنت نمىگروند ، جا دارد كه از اين پيشآمد شادى كنى و غم نخورى و نگران نباشى .\r\nاگر مىخواستى گروهى را بگمارى كه چنان كارى كنند تا از دلهاى ياران خود و مردم خود آگاه شوى ، پول بسيارى در اين راه خرج مىكردى و مىفهميدى كه دشمنانت اندك هستند . »\r\nاين سخنان ، صلاح الدين را از نگرانى بيرون آورد .\r\nاين قاضى فاضل از بزرگان دولت صلاح الدين بود و به زودى ضمن بيان درگذشت او ، مناقب او نيز ذكر خواهد شد و خواهيد ديد كه چه صفات پسنديده‌اى داشته است\r\n.\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n\r\nشكست لشكر خليفه از سلطان طغرل\r\nدر اين سال ، خليفه عباسى - الناصر لدين اللّه - لشكر بسيارى را بسيج كرد .\r\nوزير خود - جلال الدين عبيد اللّه بن يونس - را به فرماندهى آن لشكر گماشت .\r\nاين سپاهيان را به يارى قزل‌ارسلان فرستاد تا سلطان طغرل را از شهرها برانند .\r\nلشكر او در سوم ماه صفر به راه افتاد تا به نزديك همدان رسيد .\r\nقزل‌ارسلان نتوانست خود را به ايشان برساند ولى طغرل با قشون خود به سر وقت ايشان رفت .\r\nدو لشكر در هشتم ربيع الاول در دايمرج ، نزديك همدان ، با يك ديگر روبرو شدند و به پيكار پرداختند .\r\nلشكريان بغداد پايدارى نكردند بلكه گريختند و پراكنده شدند .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nولى وزير خليفه بر جاى خود ايستاد در حالى كه قرآن و شمشير در دست داشت .\r\nچند تن از سپاهيان طغرل رسيدند و او را اسير كردند و از دارائى و جنگ افزار و چارپايان ، هر چه با او بود همه را گرفتند .\r\nلشكريان خليفه نيز به حال پراكنده به سوى بغداد باز - گشتند .\r\nدر آن هنگام من در شام ، در اردوى صلاح الدين بودم كه آهنگ پيكار داشت .\r\nپيك‌هائى كه از حركت لشكريان بغداد براى جنگ با سلطان طغرل آگاه شده بودند ، اين خبر را به صلاح الدين دادند .\r\nصلاح الدين گفت : « درست مثل اين است كه از هم اكنون خبر شكست آنان را آورده باشيد . »\r\nيكى از حاضران پرسيد : « چطور ؟ » جواب داد : « شك نيست كه ياران و خويشان من بيش از آن وزير به كار جنگ آشنا هستند . با اين همه ، من هر گاه يكى از ايشان را با دسته‌اى از لشكريان خود به جنگ مىفرستم ، از پيروزى او اطمينان ندارم و انديشناك هستم . ولى وزير خليفه به جنگ آشنا نيست ، از فرمانروائى هم زياد سررشته ندارد ، سرداران هم او را شايسته آن نمىبينند كه از او اطاعت كنند .\r\nآن وقت در برابر چنين شخصى ، سلطان دليرى است كه شخصا به جنگ مىپردازد و كسانى هم كه با او هستند ، ازو فرمانبردارى مىكنند . بنابر اين ، نتيجه معلوم است . »\r\nسرانجام نيز نتيجه همان شد كه صلاح الدين پيش‌بينى\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nكرده بود .\r\nهمين كه خبر شكست لشكريان بغداد به صلاح الدين رسيد ، به ياران خود گفت : « من به شما گفته بودم كه عاقبت كار چه خواهد بود . حالا هم خبرى كه رسيده درست مطابق گفته من است . »\r\nوقتى لشكريان خليفه شكست خوردند و گريزان به بغداد بازگشتند ، يكى از شاعران - احمد بن الواثق باللّه - اين شعر را ساخت :\r\n اتركونا من جائحات الجريمه * طلعة طلعة تكون و خيمه\r\nبركات الوزير قد شملتنا ف * لهذا امورنا مستقيمه\r\nخرجت جندنا تريد خراسا * ن جميعا بابهات عظيمه\r\nبخيول و عدة و عديد و * سيوف مجربات قديمه\r\nو وزير و طاق طنب و نقش * و خيول معدة للهزيمه\r\nهم رأوا غرة العدو و قد اق - * بل و لوا و انحل عقد العزيمه\r\nو أتونا و لا بخفى حنين * بوجوه سود قباح دميمه\r\nلو راى صاحب الزمان ولوعا * ين افعالهم و قبح الجريمه \r\n\r\n","description":"","footnote":"","page_name":" 209 ","page_number":209},
  {"content":"\r\n\r\n قابل الكل بالنكال و ناهي - * ك بها سبة عليهم مقيمه \r\n( يعنى : از آسيب‌هاى بزرگ ، براى ما صورتى روى داد كه بسيار ناگوار است .\r\nبركت‌هاى وزير شامل حال ما شد . از اين رو كارهاى ما راست گرديد .\r\nلشكريان ما ، همه ، به شكوه و جلال بسيار آهنگ خراسان كردند .\r\nبا اسبان و ساز و برگ بسيار ، و شمشيرهائى كه از دير باز جنگ آزموده بودند .\r\nبا وزير و سراپرده‌ها و اسبانى كه براى گريختن آمادگى داشتند .\r\nهمين كه ديدند مقدمه لشكر دشمن به سوى ايشان پيش مىآيد ، روى گرداندند و از آهنگ جنگ منصرف شدند .\r\nو دست از پا درازتر ، به صورتى زشت ، با سياهروئى باز آمدند .\r\nاگر فرمانرواى زمان ما [ ( 1 ) 
  ] كارهاى ايشان را در نظر مىگرفت و رسوائىهاى بزرگشان را مىديد ، همه را كيفر شايسته‌اى مىداد كه ننگ آن براى ايشان بماند . )\r\nجا داشت كه اين واقعه ، يعنى جنگ لشكر خليفه با سلطان طغرل ، جلوتر ذكر شود ولى من آن را در آخر ذكر كردم تا - رويدادهاى پيشين به دنبال هم قرار گيرند زيرا هر يك به ديگرى بستگى داشت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - احتمالا منظورش صلاح الدين ايوبى است\r\n","page_name":" 210 ","page_number":210},
  {"content":"\r\n\r\n\r\nپاره‌اى ديگر از رويدادهاى سال\r\nدر اين سال ، شيخنا ابو محمد عبد اللّه بن على بن عبد اللّه بن سويده تكريتى درگذشت .\r\nاو از علماى حديث بود و درين باره كتاب‌هائى نگاشته است .\r\nدر اين سال ، سلجوقه خاتون ، دختر قلج ارسلان بن مسعود بن قلج ارسلان ، همسر خليفه عباسى ، در گذشت .\r\nاين خانم قبلا همسر نور الدين محمد بن قرا ارسلان صاحب الحصن ، يعنى فرمانرواى حصن كيفا ، بود .\r\nپس از در گذشت نور الدين ، به عقد خليفه عباسى ، الناصر - لدين اللّه ، در آمد .\r\nمردم همه درين باره شور و التهاب بسيار نشان دادند .\r\nخليفه بر كرانه باخترى دجله براى سلجوقه خاتون آرامگاهى ساخت .\r\nدر پهلوى آرامگاه او نيز كاروانسرائى بنا كرد كه به رمله مشهور است .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nدرين سال ، علاء الدين تنامش در گذشت . و تابوت او به مشهد حسين عليه السلام حمل گرديد .\r\nدرين سال خالص ، خادم خليفه ، از دار جهان رفت . او بزرگترين سردار در بغداد بود .\r\nدرين سال ، ابو الفرج بن النقور العدل ، در بغداد ، از دنيا رفت .\r\nحديث بسيار شنيده بود و از خانواده محدثان به شمار مىرفت .\r\nخدا او را بيامرزاد\r\n!\r\n\r\n","description":"","footnote":"","page_name":" 212 ","page_number":212},
  {"content":"\r\n\r\n\r\n585 وقايع سال پانصد و هشتاد و پنجم هجرى قمرى\r\n\r\nگشودن شقيف ارنون\r\nدرين سال ، در ماه ربيع الاول ، صلاح الدين به سوى شقيف ارنون رهسپار شد تا آن جا را محاصره كند .\r\nشقيف ارنون از بلندترين دژها بود .\r\nصلاح الدين در مرج عيون اردو زد . صاحب دژ شقيف ارنون نيز بدان‌جا آمد .\r\nصاحب شقيف ارنون ، همان پرنس ارناط ، صاحب صيدا ، بود كه همه از هوشيارتر و نيرنگ‌بازتر به شمار مىرفت .\r\nارناط وارد سراپرده صلاح الدين شد و با او به گفت و گو پرداخت .\r\nفرمانبردارى و دوستى خود را نسبت به وى آشكار ساخت و گفت : « من دوست تو هستم و اعتراف مىكنم كه از تو مهربانى\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nديده‌ام . ولى مىترسم مركيس از دوستى ميان من و تو آگاه شود و به فرزندان و خويشان من آسيبى برساند . زيرا آنان در صيدا به نزد او هستند .\r\nبنابر اين خواهش مىكنم به من مهلت دهى تا خانواده خود را از چنگ او خلاص كنم .\r\nآنگاه من و خانواده‌ام پيش تو خواهيم آمد و دژ را به تو خواهيم سپرد و خود نيز در خدمتت خواهيم بود و به هر تيولى كه به ما بدهى قناعت خواهيم كرد . »\r\nصلاح الدين گمان برد كه او راست مىگويد . از اين رو ، درخواستش را پذيرفت .\r\nلذا ميان آنان قرار كار بر اين شد كه ارناط شقيف را در ماه جمادى الآخر تسليم كند .\r\nصلاح الدين به انتظار روز موعود در مرج عيون ماند . در حالى كه چون مدت متاركه جنگ ميان او و بيموند ، فرمانرواى انطاكيه ، نزديك بود پايان يابد ، نگران و انديشناك بود .\r\nاز اين رو ، به برادرزاده خود - تقى الدين عمر - دستور داد تا با لشكريانى كه در اختيار دارد ، و قشونى كه از شهرهاى مشرق برايش مىرسد ، حركت كند و در برابر انطاكيه اردو زند تا فرمانرواى انطاكيه نتواند پس از انقضاء مدت متاركه جنگ بر شهرهاى اسلامى حمله برد .\r\nصلاح الدين از جهة ديگر نيز پريشان خاطر بود و نگرانى بسيار داشت زيرا خبرهائى به دو مىرسيد كه فرنگيان در شهر صور گرد هم آمده‌اند و از سوى دريا نيز پى در پى كمك‌هائى به ايشان\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nمىرسد .\r\nملك فرنگيان هم كه صلاح الدين ، پس از گشودن قدس ، او را گرفتار كرده و سپس آزاد ساخته بود ، اختلافى كه با مركيش داشت مرتفع كرده و با وى صلح نموده بود .\r\nآنان گروهى بىشمار گرد آورده و از شهر صور بيرون آمده و در پيرامون شهر اردو زده بودند .\r\nاين مسئله و مسائلى همانند آن بود كه صلاح الدين را نگران مىساخت .\r\nاو مىترسيد از اينكه شقيف را پشت سر بگذارد و به سوى صور پيش برود چون در آنجا گروه بسيارى بودند و امكان داشت كه راه رسيدن خواربار به وى را قطع كنند .\r\nبا همه اينها ، تنها به خاطر پيمانى كه با ارناط - صاحب شقيف - بسته بود ، در آنجا ماند .\r\nاما پرنس ارناط ، در مدت متاركه جنگ ، از بازار لشكر ، پى در پى خواربار و جنگ‌افزار و چيزهاى ديگرى مىخريد كه با آنها بتواند شقيف را نيرومندتر و استوارتر سازد .\r\nصلاح الدين به دو خوشبين بود و گمان بد نمىبرد .\r\nولى فريبكارى و نيرنگبازىهاى او را پيشش باز گفتند ، و شرح دادند كه قصد او وقت گذرانى است تا فرنگيان از صور بيايند و بر مسلمانان بتازند . و هنگامى نابكارى و ناسازگارى او آشكار خواهد شد كه ديگر به دو دسترسى نباشد .\r\nاز اين رو ، وقتى پايان متاركه جنگ و مهلتى كه به ارناط داده شده بود ، نزديك شد صلاح الدين از اردوگاه خود تا شقيف ارنون\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nپيش رفت و ارناط را به نزد خود فرا خواند .\r\nدر آن هنگام سه روز به پايان مهلت مانده بود .\r\nصلاح الدين ، وقتى ارناط به حضورش رسيد ، موضوع تسليم شقيف را با وى در ميان گذاشت .\r\nارناط پوزش خواست و فرزندان و خويشان خود را بهانه كرد كه مركيس [ ( 1 ) 
  ] نمىگذارد آنها به نزدش بيايند .\r\nبدين بهانه از صلاح الدين درخواست كرد كه گرفتن شقيف را مدت ديگرى به تأخير اندازد .\r\nولى درين هنگام صلاح الدين ديگر از فسونسازى و فريبكارى او آگاهى يافته بود .\r\nاز اين رو ، وى را گرفت و به زندان انداخت و به دو دستور داد كه شقيف ارنون را واگذار كند .\r\nارناط ، كشيشى را نام برد و او را خواست تا به وسيله وى براى ساكنان شقيف ارنون پيغام فرستد كه شقيف را تسليم كنند .\r\nآن كشيش را به نزد ارناط آوردند . ارناط با وى نجوا كرد و حرفى زد كه مسلمانان از آن چيزى نفهميدند .\r\nكشيش به شقيف ارنون رفت و چيزى نگذشت كه مردم شقيف ستيزه‌جوئى و سركشى خود را آشكار كردند .\r\nصلاح الدين كه چنين ديد ارناط را به دمشق فرستاد و او را در آنجا زندانى كرد .\r\nآنگاه به سوى شقيف پيش رفت و آن دژ را محاصره كرد و عرصه را بر اهالى تنگ ساخت و كسانى را در آنجا گماشت كه مراقبت كنند و نگذارند خواربار و سرباز بدانجا برسد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - منظور از مركيس بايد ماركى دومون فرا باشد .\r\n","page_name":" 216 ","page_number":216},
  {"content":"\r\n\r\n\r\nزد و خورد پيشروان لشگر صلاح الدين با فرنگيان\r\nهنگامى كه صلاح الدين در مرج عيون به سر مىبرد و شقيف را محاصره كرده بود ، از سوى لشكريانى كه به عنوان پيشرو و پاسبان در برابر فرنگيان صور گماشته بود نامه‌هائى برايش رسيد .\r\nاين نامه‌ها به دو خبر مىدادند كه فرنگيان گرد هم آمده‌اند و مىخواهند از پلى كه صور دارد بگذرند . و بر آنند كه به شهر صيدا بروند و آنجا را محاصره كنند و بگيرند .\r\nصلاح الدين كه اين نامه‌ها را دريافت كرد ، تنها با گروهى از ياران دلير خود ، بجز سربازانى كه در برابر شقيف گماشته بود ، روانه شد و به سر وقت فرنگيان شتافت ولى هنگامى به ايشان رسيد كه كار از كار گذشته بود .\r\nجريان از اين قرار بود كه فرنگيان تازه از صور دور و به سوى مقصد رهسپار شده بودند كه پاسبانان لشكر صلاح الدين در راه باريكى كه در آن حدود بود با ايشان روبرو شدند و راه را بر ايشان گرفتند و به زد و خورد پرداختند .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nميان آنان جنگى درگرفت چنان سخت كه هر كودكى را از بيم و هراس پير مىساخت .\r\nمسلمانان درين نبرد گروهى از فرنگيان را گرفتار ساختند و گروهى را از دم تيغ گذراندند و گروهى را نيز زخمى كردند .\r\nاز جمله آن كشته‌شدگان هفت تن از شهسواران بلند آوازه فرنگى بودند .\r\nاز مسلمانان هم گروهى به قتل رسيدند .\r\nاز كسانى كه كشته شدند يكى از مملوكان صلاح الدين بود كه از دلاورترين مردان به شمار مىرفت .\r\nاو يكتنه بر صف فرنگيان زد و با ايشان در آميخت و از چپ و راست شمشير زد .\r\nفرنگيان نيز به شماره سربازان خود در اطراف او افزودند و بر او هجوم بردند و او را از پاى در آوردند و خونش را ريختند .\r\nخدا او را بيامرزاد .\r\nبعد ، فرنگيان ، وقتى از رسيدن به صيدا زبون شدند ، به جاى نخستين خود كه صور بود بازگشتند\r\n.\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n\r\nدومين زد و خورد جنگجويان پيشگام\r\nصلاح الدين ، وقتى به پيشروان و پاسبانان لشكر خود رسيد و دريافت كه جنگشان با فرنگيان پايان يافته و مجال شركت در آن پيكار از دستش رفته ، در سراپرده كوچكى ، نزدشان ماند و چشم به راه شد كه فرنگيان باز گردند و انتقام خون مسلمانانى را كه كشته بودند از ايشان بگيرد .\r\nيكى از روزها با دسته‌اى اندك از ياران خود ، سوار شد و به گردش پرداخت تا از بالاى كوه چادرهاى فرنگيان را بنگرد و زير و بالاى كارشان را بسنجد و بر پايه آنچه ديده رفتار كند .\r\nجنگجويان عرب و عجم كه در آنجا بودند ، همين كه آن حال را ديدند گمان بردند كه صلاح الدين آهنگ پيكار دارد .\r\nدر پى اين انديشه ، حزم و احتياط را كنار گذاشتند و از اردوگاه خود دور شدند و شتابان به سوى سرزمين دشمن تاختند و سلطان صلاح الدين را پشت سر گذاردند و به فرنگيان نزديك شدند .\r\nصلاح الدين كه چنين ديد چند تن از سرداران خود را\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nفرستاد كه آنان را باز گردانند و مراقبشان باشند تا سالم از قلمرو دشمن بيرون آيند .\r\nولى آن جنگجويان سخن سرداران را گوش ندادند و نپذيرفتند و از حمله به فرنگيان دست بر نداشتند .\r\nفرنگيان نخست گمان مىبردند كه در پشت سر اين جنگجويان عده‌اى كمين كرده‌اند . از اين رو ، دور انديشى به كار مىبردند و به سوى ايشان پيش نمىرفتند .\r\nولى بعد ، كسانى را فرستادند تا حقيقت امر را بررسى كنند .\r\nفرستادگان خبر آوردند كه اين سربازان از اردوگاه مسلمانان جدا شده‌اند و پشت سرشان هم كسانى كمين نكرده‌اند كه ترس از ايشان موردى داشته باشد .\r\nفرنگيان نيز ، ناگهان همه با هم ، مانند يك فرد واحد ، به آنان حمله بردند و با ايشان جنگيدند و در ريختن خونشان درنگ نكردند .\r\nدرين پيكار گروهى از بلند آوازگان ايشان كشته شدند .\r\nتحمل سرگذشت غم‌انگيزشان براى صلاح الدين و ساير مسلمانان ، سخت ناگوار بود .\r\nاين پيشآمد بدان سبب روى داد كه به خود بيش از اندازه اعتماد داشتند و بىپروائى كردند .\r\nخداوند آنان را بيامرزاد و از آنان خرسند باد .\r\nاين واقعه در نهم جمادى الاولى روى داد .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nصلاح الدين كه آن پيشامد را ديد ، با لشكر خود از كوه فرود آمد و به سوى فرنگيان شتافت .\r\nاو و لشكريانش بر فرنگيان حمله بردند و آنان را به سر پل كشاندند .\r\nراه پل را نيز تازه بسته بودند .\r\nفرنگيان ناچار خود را در آب افكندند .\r\nاز اين رو نزديك به صد تن از زره‌دارانشان در آب غرق شدند .\r\nاين عده سواى كسانى بودند كه به تيغ مسلمانان از پا در آمدند .\r\nصلاح الدين بر آن شد كه فرنگيان را در ميان گيرد و در پيكار با ايشان پايدارى كند .\r\nمردم نيز به دو گوش دادند و ازو پيروى نمودند .\r\nچيزى نگذشت كه مسلمانان از همه سو به دو روى آوردند و گروهى انبوه بر او گرد آمدند .\r\nفرنگيان كه چنين ديدند به شهر صور بازگشتند .\r\nپس از بازگشت فرنگيان به صور ، صلاح الدين به سوى تبنين رهسپار گرديد .\r\nاز آنجا به عكا رفت كه وضع عكا را از نزديك ببيند .\r\nسپس به ميان لشكر و خيمه‌گاه خود برگشت\r\n.\r\n\r\n","description":"","footnote":"","page_name":" 221 ","page_number":221},
  {"content":"\r\n\r\n\r\nسومين زد و خورد\r\nصلاح الدين ، وقتى به لشگرگاه برگشت ، خبر يافت كه فرنگيان براى گردآورى هيزم يا علف‌چينى ، پراكنده از صور بيرون مىآيند .\r\nبه شنيدن اين خبر به سپاهيانى كه در عكا بودند نامه نوشت و روز دوشنبه هشتم جمادى الاخر را با ايشان وعده گذاشت تا در اين روز از دو سو فرنگيان را محاصره كنند .\r\nدر آن دره‌ها و شكاف‌ها نيز گروهى را در كمين نشاند .\r\nآنگاه دسته‌اى از دلاوران لشكر خود را برگزيد و دستور داد كه سر راه بر فرنگيان بگيرند . و هنگامى كه فرنگيان بر ايشان حمله كردند ، اندكى زد و خورد كنند ، آنگاه از پيششان بگريزند و نشان دهند كه از پيكار با آنها زبون هستند .\r\nبعد ، هنگامى كه فرنگيان سر در پى ايشان نهادند و دنبالشان كردند ، باز آنها را جرئت دهند و دلير سازند و به دنبال خود بكشانند تا از كمينگاه‌ها بگذرند .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nآنگاه به سوى فرنگيان برگردند و كسانى هم كه در كمين نشسته‌اند از پشت سرشان در آيند . بدين گونه ، از پيش و پس راه را بر فرنگيان ببندند و كارشان را بسازند .\r\nآنان با اين نقشه حركت كردند و به سر وقت دشمن رفتند .\r\nوقتى كه دو دسته يك ديگر را ديدند و با هم روبرو شدند و به جنگ پرداختند ، سواران مسلمانان عارشان آمد از اينكه به شكست خوردن و گريختن تظاهر كنند .\r\nاز اين رو ، ايستادگى كردند و جنگ را ادامه دادند .\r\nدو دسته در برابر يك ديگر پايدارى نشان دادند . در نتيجه ، جنگ سخت شد و كار بالا گرفت .\r\nپيكار ادامه يافت و سربازانى كه در كمينگاه‌ها چشم به راه بودند ، انتظارشان از حد گذشت .\r\nرفته رفته بر جان ياران خود بيمناك شدند و براى يارى دادن به ايشان از كمينگاه‌هاى خود بيرون شتافتند تا به ياران خود برسند .\r\nهنگامى به ايشان پيوستند كه گرم كارزار بودند . و پيوستن اين دسته به آنها كار جنگ را سخت‌تر كرد .\r\nميان اين دسته چهار تن از سركردگان قبائل ربيعه و طى بودند .\r\nاين چهار تن با آن سرزمين آشنائى نداشتند . از اين رو ، راهى را كه يارانشان مىرفتند نپيمودند و راه دره را پيش گرفتند به گمان اين كه از آنجا به ياران خود خواهند رسيد .\r\nيكى از مملوكان صلاح الدين هم دنبالشان افتاد و از ايشان پيروى كرد .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nفرنگيان همين كه آنان را در دره ديدند ، دانستند كه آنها راه را نمىدانند . اين بود كه به سراغشان رفتند و با ايشان به جنگ پرداختند .\r\nاميرى كه مملوك صلاح الدين بود از اسب خود فرود آمد و بر تخته سنگى نشست و كمان خود را در دست گرفت و به دفاع از خود پرداخت .\r\nفرنگيان هم با پيكان‌هاى نوك تيز - كه زنبورك خوانده مىشد - او را هدف قرار مىدادند .\r\nاو نيز به سوى دشمن تير مىانداخت .\r\nبدين گونه گروهى از فرنگيان را زخمى كرد . خود نيز زخم‌هاى بسيار برداشت .\r\nسرانجام از پاى در آمد و افتاد . و دشمنانش هنگامى به دو رسيدند كه ديگر رمقى در تنش نمانده بود .\r\nاز اين رو ، او را مرده پنداشتند و بر جاى نهادند و رفتند .\r\nروز بعد مسلمانان بدان‌جا رسيدند و به كشته‌شدگان نگريستند و آن مملوك را زنده يافتند .\r\nاو را با جامه‌اى كه بر تن داشت برگرفتند و بردند ، در حالى كه از بسيارى زخم نزديك بود شناخته نشود .\r\nاين بود كه از زندگى او نااميد شدند و به دو شهادت عرضه كردند و به وى مژده دادند كه شهيد از جهان مىرود .\r\nآنگاه از او روى گرداندند و او را ترك گفتند .\r\nولى بعد كه باز به سر وقت او برگشتند ديدند جان تازه‌اى\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nگرفته است .\r\nبه دو نوشيدنى دادند تا شفا يافت .\r\nپس ازين پيشامد ، او در هر جنگى كه شركت مىجست ، مردانه نبرد مىكرد و جانبازى مىنمود ( زيرا چنين دريافته بود كه تا مرگ كسى مقدر نباشد ، نخواهد مرد . و اگر هم در آن جنگهاى مذهبى كشته شود ، به سعادت شهادت خواهد رسيد . )\r\n\r\n","description":"","footnote":"","page_name":" 225 ","page_number":225},
  {"content":"\r\n\r\n\r\nرفتن فرنگيان به عكا و محاصره آن شهر\r\nچنان كه پيش از اين ياد كرديم ، شماره فرنگيان صور پى در پى افزايش مىيافت . زيرا صلاح الدين هر گاه كه شهرى يا دژى را مىگرفت ، مردمش را به جان زنهار مىداد و آنان را با دارائى و زنان و فرزندانى كه داشتند به شهر صور مىفرستاد .\r\nبدين گونه ، گروهى بىحساب و بىشمار در صور گرد آمدند .\r\nدارائى بسيارى نيز در طول ساليان دراز آنجا انباشته شده بود كه از شدت بسيارى ، پايان نمىپذيرفت .\r\nپس از بيرون رفتن بيت المقدس از چنگ فرنگيان ، راهبان و كشيشان و گروه انبوهى از بلند آوازگان و شهسواران فرنگى درين ماتم جامه سياه پوشيدند و اندوه خود را به خاطر واقعه بيت المقدس آشكار كردند .\r\nاسقف بزرگ بيت المقدس نيز پيشاپيش ايشان به راه افتاد و رهبرشان گرديد و همه را در شهرهاى فرنگيان گرداند و از مردم آن شهرها پناه خواست و يارى جست و آنان را برانگيخت تا براى\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nجبران شكست بيت المقدس برپا خيزند و به خونخواهى كسانى كه در آنجا كشته شده بودند اقدام كنند .\r\nاين عده ، تصوير حضرت مسيح عليه السلام را كشيده بودند با تصوير يك عرب كه او را مضروب مىكند .\r\nچهره حضرت مسيح عليه السلام را نيز خون آلوده ساخته بودند .\r\nاين تصوير را به مردم نشان مىدادند و مىگفتند : اين حضرت مسيح است كه محمد ( ص ) پيغمبر مسلمانان او را زخمى كرده و كشته است .\r\nاين موضوع بر فرنگيان گران مىآمد و آنان را به هيجان مىآورد . از اين رو گرد هم آمدند و همه ، حتى زنانشان ، آماده پيكار شدند زيرا در عكا نيز گروهى از زنان همراهشان بودند و - چنان كه ما به خواست خداى بزرگ در جاى خود ياد خواهيم كرد - پابپاى ساير همگنان خود مىجنگيدند .\r\nكسانى هم كه توانائى بيرون رفتن از شهر و جنگ كردن را نداشتند ، افرادى را اجير مىكردند ، كه به جاى ايشان به ميدان رزم روند . يا به اندازه توانائى خود پولى به رزمندگان مىدادند .\r\nبدين گونه ، فرنگيان از مردان جنگى و دارائى به اندازه‌اى گرد آوردند كه بيرون از شمار بود .\r\nيكى از مسلمانان كه در حصن الاكراد به سر مىبرد ، جزو سربازان رؤساى آن حصن بود كه در قديم حصن را به فرنگيان تسليم كرده بودند .\r\nاين مرد پشيمان بود از اين كه با فرنگيان در حمله بر شهرهاى\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nاسلامى و كشتن مسلمانان همكارى و همگامى كرده بود .\r\nآشنائى و گفت و گوى او با من نيز سببى داشت كه من - به خواست خداى بزرگ - ضمن شرح وقايع سال 590 ذكر خواهم كرد .\r\nاين مرد به من گفت : « ما با گروهى از فرنگيان حصن الاكراد با چهار كشتى به راه افتاديم و وارد شهرهاى دريائى شديم كه به فرنگيان و روميان تعلق داشتند .\r\nاز مردم اين شهرها يارى خواستيم و كمك‌هاى نقدى گرفتيم .\r\nسفر خود را با گردش در رومية الكبرى پايان داديم و هنگامى كه ازين شهر بيرون مىآمديم كشتىهاى خود را از نقره پر كرده بوديم . »\r\nيكى از اسيران فرنگى نيز براى من تعريف كرد كه مادرش فرزندى جز او نداشت . از دارائى جهان هم چيزى نداشت جز يك خانه كه آن را فروخت و با پولى كه بدست آورد فرزند خود را آماده پيكار ساخت و براى نجات بيت المقدس فرستاد .\r\nاو هم رفت و اسير شد .\r\nفرنگيان تا اين اندازه انگيزه دينى و روحانى داشتند .\r\nاين بود كه از هر گوشه به راه افتادند و خشكى و دريا را درنورديدند و همه سختىها و خوارىها را به خود هموار كردند تا با مسلمانان بجنگند و بر آنان چيره شوند .\r\nولى خداى بزرگ با مسلمانان يار بود و پادشاه آلمان را ، هنگامى كه مىخواست بر شام بتازد ، به هلاك رساند . چنان كه ما اين\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nموضوع را در جاى خود ذكر خواهيم كرد .\r\nخدا با مسلمانان لطف داشت ، و گر نه اكنون گفته نمىشد كه شام و مصر به مسلمانان تعلق دارد .\r\nوقتى فرنگيان با چنان انگيزه‌اى از زادگاه‌ها و شهرهاى خود بيرون شدند و در شهر صور گرد هم آمدند ، گروه گروه در آنجا موج مىزدند .\r\nبا ايشان نيز دارائى گزاف بود .\r\nدريا نيز پىدرپى آنان را يارى مىكرد و از شهرهايى كه داشتند خواربار و ذخائر و ساز و برگ و مردان جنگى به ايشان مىرساند .\r\nشماره فرنگيان در شهر صور به اندازه‌اى افزايش يافت كه ديگر جائى براى ايشان نماند و فراخناى صور ، چه در درون شهر و چه در بيرون ، بر آنان تنگ شد .\r\nاز اين رو - چنان كه پيش از اين گفتيم - بر آن شدند كه به شهر صيدا روند .\r\nولى چون راه بر ايشان بسته شد برگشتند و با يك ديگر همرأى شدند كه به شهر عكا روى آورند و آنجا را در ميان گيرند و پايدارى كنند تا بر آن شهر دست يابند .\r\nاز اين رو سواره و پياده با دار و ندار و بار و بنه خود گام در راه نهادند .\r\nدر رهگذار خود ، از دريا نيز كناره نمىگرفتند و از راهى مىرفتند كه‌چه آسان و چه دشوار و چه تنگ و چه فراخ ، با دريا نزديك بود .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nكشتىهاى ايشان هم كه جنگ افزارها و ذخائرشان را حمل مىكردند ، همراهشان دريا را مىپيمودند و هوادارشان بودند تا چنانچه واقعه غير منتظره و ناگهانى براى ايشان پيش آيد ، سوار كشتىها شوند و باز گردند .\r\nفرنگيان در تاريخ هشتم ماه رجب حركت كردند و در نيمه آن ماه بر عكا فرود آمدند .\r\nدر راه نيز مسلمانان بر آنان دستبرد مىزدند و هر كس را كه از آن كاروان دور مىافتاد ، مىربودند .\r\nصلاح الدين وقتى حركت فرنگيان را شنيد ، به راه افتاد تا خود را نزديك ايشان رساند .\r\nآنگاه سرداران خود را گرد آورد و درين باره به كنكاش پرداخت كه : آيا همراه با فرنگيان پيش روند و در راه با ايشان نبرد كنند يا راهى ديگر - جز آن راه كه فرنگيان مىروند - برگزينند ؟\r\nسرداران صلاح الدين گفتند : « نيازى نداريم به اينكه همراه فرنگيان پيش رويم و خود را به دردسر اندازيم چون آن راه تنگ و دشوار و ناهموار است و پيروزى بر فرنگيان هم كه مراد ماست از آن راه به دست نمىآيد . بهتر است كه از راه هموارى برويم و در عكا با آنان روبرو شويم و ضرب شست خود را به آنها نشان دهيم و پراكنده‌شان سازيم . »\r\nصلاح الدين دانست كه آنها به آسايش آنى دلبسته‌اند . از اين رو با آنان موافقت كرد .\r\nولى رأى خود او اين بود كه همراه فرنگيان بروند و در راه با آنان پيكار كنند .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nبه همين جهة گفت : « فرنگيان وقتى بدان سرزمين برسند جاى خود را استوار خواهند كرد و ديگر ما نمىتوانيم آنان را برانيم و به منظور خود ، كه چيره شدن بر آنهاست ، برسيم .\r\nپس بهتر است كه با آنها ، پيش از رسيدنشان به عكا ، بجنگيم . »\r\nولى سردارانش با اين نظر مخالفت كردند . او نيز ناچار از ايشان پيروى نمود .\r\nبنابر اين راه كفركنّا را برگزيدند و پيش رفتند . لذا فرنگيان از آنها جلو افتادند .\r\nصلاح الدين گروهى از سرداران خود را در برابر فرنگيان گماشته بود كه همراهشان پيش بروند و در راه با آنان به زد و خورد و جنگ و گريز پردازند و دستبرد بزنند .\r\nآنان نيز چنين مىكردند و با اينكه عده ايشان اندك بود فرنگيان بر ايشان حمله‌ور نمىشدند .\r\nبدين جهة ، اگر ياران صلاح الدين ، رأى او را به كار مىبستند و با فرنگيان پيش از آن كه به عكا برسند ، در راه مىجنگيدند ، راه را بر ايشان مىبستند و به مراد خود نيز مىرسيدند .\r\nولى خداوند ، هر گاه بخواهد كه كارى انجام شود ، اسبابش را نيز فراهم مىسازد .\r\nصلاح الدين همين كه به عكا رسيد ، ديد فرنگيان در برابر شهر اردو زده و از يك كرانه دريا تا كرانه ديگر را گرفته‌اند . چنان كه مسلمانان ديگر راهى براى رسيدن به شهر ندارند .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nاو نيز در برابر فرنگيان اردو زد و بر فراز تل كيسان سراپرده خود را به پا كرد .\r\nجناح راست لشكر خود را تا تل غياظيه و جناح چپ را تا نهر الجارى ادامه داد .\r\nبار و بنه را نيز در صفوريه فرود آوردند .\r\nصلاح الدين از آنجا نامه‌هائى نگاشت و لشكريان اطراف را فرا خواند .\r\nبا دريافت اين نامه‌ها لشكريان موصل و دياربكر و سنجار و ساير شهرهاى جزيره ابن عمر به نزد او آمدند .\r\nبرادرزاده او ، تقى الدين عمر ، همچنين مظفر الدين بن زين الدين كه فرمانرواى حران و رها بود ، به خدمت وى رسيدند .\r\nبراى مسلمانان از خشكى و براى فرنگيان از دريا كمك مىرسيد .\r\nميان اين دو دسته ، طى مدتى كه در عكا بودند ، جنگ‌هاى بسيارى روى داد كه برخى كوچك و برخى بزرگ بود .\r\nبرخى از روزهاى جنگ روزهاى فراموش نشدنى بود برخى ديگر ، روزهائى كه اهميتى نداشت .\r\nمن براى دورى از درازگوئى ، تنها به شرح روزهاى بزرگ مىپردازم زيرا در روزهاى ديگر ميان اين دو دسته زد و خوردهاى كوچكى بوده كه نيازى به شرح ندارد .\r\nصلاح الدين ، وقتى در آنجا اردو زد ، تا پايان ماه رجب بر فرنگيان توانست دست يابد نه بر عكا .\r\nبعد ، در آغاز ماه شعبان به جنگ پرداخت ولى بدان پيروزى\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nكه مىخواست ، دست نيافت .\r\nلشكريان او شب را با آمادگى براى جنگ به صبح رساندند .\r\nهمين كه روز بعد فرا رسيد ، صلاح الدين با همه توانائى و نيروى خود جنگ را آغاز كرد و از بامداد تا نيمروز فرنگيان را از ساير جهات نيز احاطه نمود .\r\nدرين جنگ ، هر دو دسته چنان پايدارى كردند كه هر كه مىديد به حيرت مىافتاد .\r\nظهر ، تقى الدين عمر - برادرزاده صلاح الدين - از جناح راست به فرنگيانى كه نزديكش بودند حمله‌اى سخت و ناگهانى برد .\r\nبا اين حمله ، آنان را چنان رماند و از جاى خود دور ساخت كه ديگر برادر به برادر اعتنا نمىكرد . همه روى هم ريختند و به ياران ديگر خود پناه بردند و به هم پيوستند تا يك ديگر را نگاه دارند .\r\nدر نتيجه راه گشوده شد و نيمى از شهر تهى گشت .\r\nتقى الدين ازين فرصت استفاده كرد و جاى ايشان را گرفت و بدان بخش از شهر كه خالى شده بود چسبيد تا آنجا را به اختيار خويش در آورد .\r\nاز آنجا مسلمانان داخل شهر شدند و خارج گرديدند .\r\nراه‌ها به هم پيوست و مردم عكا از حلقه محاصره بيرون آمدند .\r\nصلاح الدين نيز از مردان خود هر كه را كه لازم مىديد ، به داخل شهر فرستاد و از ذخائر و اموال و جنگ افزار و غيره ، هر چه را مىخواست ، در شهر جا داد .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nاگر مسلمانان اين پيكار را همچنان تا شب پيگيرى مىكردند ، بىگمان به مراد خود مىرسيدند . زيرا با نخستين آسيبى كه به دشمنان رساندند آنان را بيمناك ساخته بودند .\r\nولى به همان اندازه پيروزى قانع شدند و دست از جنگ كشيدند و گفتند : « فردا دوباره با آنها مىجنگيم و ريشه آنها را قطع مىكنيم . »\r\nميان كسانى كه صلاح الدين به درون شهر عكا فرستاد ، اميرانى هم وجود داشتند .\r\nيكى از ايشان حسام الدين ابو الهيجاء سمين بود كه از بزرگان امراء لشكر وى به شمار مىرفت و از اكراد حكميه شهر اربل بود .\r\nدر اين روز گروه بسيارى از فرنگيان نيز كشته شدند\r\n.\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n\r\nپيكار ديگر و پيكار گروهى از اعراب\r\nروز بعد ، كه ششم شعبان بود ، مسلمانان برخاستند تا بر فرنگيان بتازند . و بر آن بودند كه بكوشند و توانائى خود را به كار برند تا دشمن را از پاى در آورند .\r\nاز اين رو ، همه آماده شدند و پيش رفتند .\r\nولى ديدند كه فرنگيان ، ديگر هوشيار و دورانديش شده و اطراف خود را حفظ كرده و شروع به كندن خندقى نموده‌اند تا از دسترسى به ايشان جلوگيرى شود .\r\nمسلمانان به ديدن اين حال از سستى و اهمالى كه روز پيش روا داشته بودند ، پشيمان شدند .\r\nبا اين همه هر چه كوشيدند كه فرنگيان را به جنگ برانگيزند ، فرنگيان از جايگاه‌هاى خود دور نشدند و براى پيكار با مسلمانان پاى در پيش ننهادند .\r\nمسلمانان كه چنين ديدند از جنگ با ايشان دست كشيدند و بازگشتند .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nدر روز شانزدهم شعبان نيز به گروهى از اعراب خبر رسيد كه فرنگيان از ناحيه ديگرى ، براى گرد آوردن هيزم و كارهاى ديگر ، بيرون مىروند .\r\nبه شنيدن اين خبر ، در پيچ و خم نهر كمين كردند . و همين كه فرنگيان به شيوه هر روز خود بيرون آمدند بر آنان تاختند و تا آخرين نفرشان را كشتند .\r\nآنچه را هم كه فرنگيان داشتند به غنيمت گرفتند .\r\nسرهاى كشته‌شدگان را نيز از تن جدا كردند و پيش صلاح الدين بردند .\r\nصلاح الدين ايشان را بنواخت و خلعت‌هائى داد\r\n.\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\nجنگ بزرگ براى تسخير عكا\r\nپس از پيكارى كه شرحش داده شد ، مسلمانان تا بيستم ماه شعبان در عكا ماندند .\r\nدر اين مدت ، هر روز با فرنگيان جنگ و گريز و كجدار ؟ و مريز مىكردند و گاهى سختى و گاهى سستى نشان مىدادند .\r\nولى فرنگيان از لشگرگاه خود بيرون نمىآمدند و از آنجا دور نمىشدند .\r\nبعد فرنگيان براى كنكاش گرد هم آمدند و پس از مشورت گفتند :\r\n« هنوز كه لشكر مصر به اينجا نرسيده ، صلاح الدين اينطور با ما مىجنگد . اگر لشكر مصر هم به دو ملحق شود چه خواهد كرد ؟\r\nپس بهتر است كه فردا با مسلمانان روبرو شويم و نبرد كنيم شايد پيش از آن كه لشكريان ديگرى هم به آنان برسند و كمكشان كنند بر آنان چيره شويم . »\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nبسيارى از لشكريان صلاح الدين نيز پيش او نبودند . برخى در برابر انطاكيه قرار داشتند تا متجاوزان بيموند ، فرمانرواى انطاكيه را از توابع حلب برگردانند . برخى ديگر در حمص ، روبروى طرابلس ، اردو زده بودند تا آن مرز را نيز نگاه دارند .\r\nلشكرى نيز در مقابل صور بود تا از اين شهر حمايت كند .\r\nسربازانى هم كه از لشكر مصر باقى مانده بودند - چنان كه پيش از اين ياد كرديم - به سبب درازى مدت پيكارشان نتوانسته بودند خود را به صلاح الدين برسانند .\r\nاين موضوع بود كه فرنگيان را بر انگيخت تا فرصت را غنيمت شمارند و براى جنگ با مسلمانان به پا خيزند .\r\nبامداد مسلمانان به شيوه هر روز خود برخاستند .\r\nبرخى از ايشان براى پيكار پاى پيش نهادند ، برخى ديگر در چادرهاى خود ماندند ، برخى نيز براى ديدن دوستان يا به دست آوردن آنچه مورد نياز خودشان و يارانشان يا چارپايانشان بود رفتند ، و برخى به كارهاى ديگر پرداختند .\r\nدر چنين حالى بود كه ناگهان فرنگيان از لشكرگاه خود بيرون تاختند و مانند ملخ‌هاى پراكنده روى زمين را فرا گرفتند و همه جا را از درازا و پهنا پر كردند .\r\nهمين كه به اردوگاه مسلمانان رسيدند ، به جناح راست تاختند كه زير فرمان تقى الدين عمر ، برادر زاده صلاح الدين ، بود .\r\nتقى الدين همين كه ديد فرنگيان به سوى او مىتازند ، خود را بر حذر داشت و ياران خويش را هشدار داد .\r\nفرنگيان به سوى او پيش رفتند و وقتى نزديك به او رسيدند ،\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nتقى الدين عقب نشست .\r\nصلاح الدين كه در قلب لشكر بود ، همين كه آن حال را ديد ، با مردانى كه در اختيار داشت براى جنگ با فرنگيان به كمك تقى الدين شتافت .\r\nسربازان ديار بكر و بعضى از شرقيان در قلب لشكر بودند .\r\nوقتى بسيارى از سربازان قلب لشكر به كمك جناح راست شتافتند ، فرنگيان كه ديدند در قلب لشكر مسلمانان اندكى مانده‌اند ، بدان سو برگشتند . و همه با هم مانند يك فرد واحد به قلب لشكر حمله بردند .\r\nسربازانى كه در آن سو بودند ناچار با شتابزدگى از برابرشان گريختند .\r\nبرخى از ايشان نيز ايستادگى كردند . و در نتيجه اين پايدارى ، گروهى از مسلمانان شربت شهادت چشيدند .\r\nاز جمله اين شهيدان ، امير مجلى بن مروان بود . همچنين ظهير ، برادر فقيه عيسى ، كه حكومت بيت المقدس را داشت و دليرى و دانش و دين را با هم گرد آورده بود ، همينطور ، حاجب خليل هكارى و دلاوران ديگر كه در رزمگاه‌ها مردانه پافشارى مىكردند .\r\nبدين گونه ، در قلب لشكر مسلمانان ديگر كسى باقى نماند كه فرنگيان را براند .\r\nاز اين رو ، فرنگيان بر تلى تاختند كه بر فراز آن سراپرده صلاح الدين برپا شده بود .\r\nهر كسى را كه بر روى آن تپه مىگذشت كشتند و دست به\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nيغما نهادند .\r\nنزديك سراپرده صلاح الدين نيز خون گروهى از مسلمانان را ريختند .\r\nاز كسانى كه كشته شدند يكى شيخنا جمال الدين ابو على بن رواحة الحموى بود كه اهل علم به شمار مىرفت و شعر نيكو مىسرود .\r\nاو شهادت را از دور به ارث برد . زيرا نياى او عبد اللّه بن رواحه ، يار پيغمبر خدا ( ص ) ، در روز جنگ مؤته ، به دست روميان شهيد شد . و اين مرد را نيز فرنگيان در روز جنگ عكا شهيد كردند .\r\nفرنگيان افراد ديگرى را نيز كشتند .\r\nآنگاه به سوى ديگر تل سرازير شدند و به هر كس كه رسيدند ، او را از دم شمشير گذراندند .\r\nاز آنجا كه لطف خداوند شامل حال مسلمانان بود فرنگيان سراپرده صلاح الدين را به زمين نينداختند .\r\nاگر آن چادر را فرود مىآوردند ، مسلمانانى كه مىدانستند فرنگيان به آنجا رسيده و لشكريان از برابرشان گريخته‌اند ، همين كه فرود افتادن خيمه را مىديدند ، همه پا به فرار مىنهادند .\r\nبعد ، فرنگيان وقتى به پشت سر خود نگاه كردند و ديدند كمك‌هائى كه به ايشان مىرسيد قطع شده ، از ترس اينكه مبادا از ياران خود جدا بمانند ، برگشتند .\r\nسبب گسستن يارانشان از آنها اين بود كه جناح راست لشكر صلاح الدين ، در برابر فرنگيان ايستادگى كرد . لذا برخى از فرنگيان نيز لازم بود كه در مقابل مسلمانان پايدارى كنند .\r\nدر اين هنگام جناح چپ لشكر مسلمانان نيز بر آن فرنگيان\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nحمله برد . و گروهى از فرنگيان ناچار شدند به كمك كسانى بشتابند كه در آنجا نبرد مىكردند . از اين رو به سوى خندق‌هاى خود بازگشتند .\r\nكمك به اين عده ، آنان را از پيوستن به يارانى كه روى تل تاخته بودند ، بازداشت .\r\nجناح چپ نيز به فرنگيانى كه قصد سراپرده صلاح الدين كرده بودند حمله برد ولى هنگامى به ايشان برخورد كه از آنجا باز مىگشتند .\r\nلذا با آنان به زد و خورد پرداخت و غلامان لشكر اين زد و خورد را دنبال كردند .\r\nهمين كه سربازان قلب لشكر مسلمانان سر به فرار نهادند ، صلاح الدين به دنبالشان رفت و فرياد زنان دستور داد كه برگردند و به دشمن حمله برند و جنگ را از سر گيرند .\r\nاز آنان گروهى كه شايسته و نيكوكار بودند بازگشتند و در اطراف صلاح الدين گرد آمدند .\r\nصلاح الدين با آنها به فرنگيانى كه سرگرم پيكار با جناح راست قشونش بودند ، از پشت سر حمله برد .\r\nبدين گونه ، فرنگيان از پيش رو و پشت سر گرفتار شدند .\r\nمسلمانان به روى آنها شمشير كشيدند و به هيچيك از آنها مجال ندادند كه از دام رهائى يابد .\r\nدرين كارزار بيشتر فرنگيان كشته شدند و باقى آنها نيز اسير گرديدند .\r\nاز فرنگيانى كه به بند اسارت افتادند يكى سركرده فرقه\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nداويه بود .\r\nاين مرد را صلاح الدين قبلا اسير كرده و آزاد ساخته بود .\r\nاين بار كه بر او دست يافت ، او را كشت .\r\nشماره كشته‌شدگان ، بجز آنها كه بر كرانه دريا بودند ، نزديك به ده هزار مىرسيد .\r\nلاشه‌هاى آنان را در نهرى انداختند كه فرنگيان از آبش مىآشاميدند .\r\nهمه كشته شدن از سواران فرنگى بودند زيرا پيادگان ، در جنگ به آنها نپيوستند .\r\nاز جمله اسيران سه خانم فرنگى بودند كه سواره مىجنگيدند .\r\nهمين كه اسير شدند و سلاح از ايشان فرود افكندند معلوم شد كه زن هستند .\r\nاز مسلمانانى كه در اين جنگ گريختند . عده‌اى بودند كه از طبريه برگشتند ، عده‌اى هم بودند كه تا اردن رفتند و بازگشتند .\r\nعده‌اى نيز به دمشق رسيدند .\r\nاگر آن لشكريان نمىگريختند و پراكنده نمىشدند ، بىگمان مسلمانان به منظور خود - كه از پا در آوردن و كشتن فرنگيان بود - رسيده بودند .\r\nباقى افراد قشون در جنگ جد و جهد مىكردند و مىكوشيدند كه با فرنگيان داخل لشگرگاهشان شوند تا شايد بتوانند تار و مارشان سازند .\r\nولى در اين جا نيز واقعه‌اى اتفاق افتاد كه آنان را از جنگ باز داشت .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nناگهان فرياد بر آمد كه دارائى و بار و بنه ايشان به يغما رفته است .\r\nسبب اين چپاول آن بود كه مردم وقتى فرار عده‌اى از سربازان را ديدند ، بارهاى خود را بر پشت چارپايان بستند تا كوچ كنند .\r\nغلامان و اوباش لشكر نيز از فرصت سوء استفاده كردند و به غارت برخاستند و لشكرگاه را چاپيدند و چيزى در آن بر جاى نگذاشتند .\r\nصلاح الدين مىخواست لشكريان خود را به جنگ و پيشروى و روبرو شدن با دشمن وادارد .\r\nولى ديد همه نگران دارائى از دست رفته خود شده‌اند و در اين انديشه‌اند كه آنها را دوباره بازيابند و گرد آورند .\r\nناچار دستور داد تا جار بزنند كه هر كس هر چه را برگرفته به جاى خود باز گرداند .\r\nبر اثر اين اعلان ، همه اموالى را كه برده بودند باز آوردند و لشكرگاه پر شد از فرش و اثاث و صندوق‌هاى مالامال و جامه‌ها و جنگ افزارها و چيزهاى ديگر .\r\nصلاح الدين همه آن اموال را به صاحبانش پس داد .\r\nبدين گونه ، آن روز ، فرصت كارى كه مىخواست انجام دهد .\r\nاز دستش رفت .\r\nبعد هم بيم و هراس فرنگيان تخفيف يافت .\r\nدوباره دلگرم شدند و وضع پريشان كسانى را كه از دست مسلمانان جان سالم به در برده بودند ، سر و سامان بخشيدند\r\n.\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nرفتن صلاح الدين از پيش فرنگيان و توانائى فرنگيان در محاصره عكا\r\nوقتى آن گروه بسيار از فرنگيان كشته شدند زمين از بوى ناخوش لاشه‌هاى آنان گند برداشت و هوا آلوده شد .\r\nدر نيتجه برخى از سرداران و سپاهيان گرفتار بيمارى شدند .\r\nصلاح الدين نيز تندرستى خود را از دست داد و قولنج سختى كه عادتا داشت ، بروز كرد .\r\nسرداران او به نزدش حاضر شدند و توصيه كردند كه از آن جا برود و از سختگيرى نسبت به فرنگيان دست بردارد .\r\nاو را به رفتن تشويق كردند و گفتند :\r\n« ما عرصه را بر فرنگيان تنگ ساختيم و چنان راه‌ها را بر ايشان بستيم كه اگر هم مىخواستند از اين جا بروند ، نمىتوانستند .\r\nبهتر است اكنون از آنها دور شويم تا جائى كه آنها هم بتوانند كوچ كنند و بر گردند .\r\nظاهرا خودشان مىخواهند بروند .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nاگر پس از رفتن ما رفتند ، هم ما از گزند آنها آسوده خواهيم شد و هم آنها از دست ما راحت مىشوند .\r\nولى اگر نرفتند و همچنان بر جاى ماندند ، ما دوباره بر مىگرديم و جنگ را از سر مىگيريم و سر گرم همان پيكارى مىشويم كه الآن هستيم .\r\nتو هم گرفتار كسالت مزاج هستى و درد سختى دارى . اگر درباره بيمارى تو شايعاتى پراكنده شود ، جان مردم به خطر خواهد افتاد .\r\nبه هر صورت بهتر است از اين جا برويم . »\r\nپزشكان صلاح الدين نيز با اين نظر ، موافق بودند .\r\nپاسخى كه صلاح الدين درين باره به ايشان داد ، اين بود كه خدا هر چه بخواهد ، انجام مىدهد .\r\n « وَ إِذا أَرادَ اللَّهُ بِقَوْمٍ سُوْءاً فَلا مَرَدَّ لَهُ وَ ما لَهُمْ مِنْ دُونِهِ مِنْ والٍ »  [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] بخش آخر آيه يازدهم از سوره رعد ، كه چنين است .\r\n ما « لَهُ مُعَقِّباتٌ مِنْ بَيْنِ يَدَيْهِ وَ مِنْ خَلْفِهِ يَحْفَظُونَهُ مِنْ أَمْرِ اللَّهِ ، إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ ، وَ إِذا أَرادَ اللَّهُ بِقَوْمٍ سُوْءاً فَلا مَرَدَّ لَهُ وَ ما لَهُمْ مِنْ دُونِهِ مِنْ والٍ » . \r\n( براى هر چيز پاسبان‌ها از پيش رو و پشت سر بر گماشته كه به امر خدا او را نگهبانى كنند و خدا ( با همه مهربانى به خلق ) حال هيچ قومى را دگرگون نخواهد كرد . ( يعنى از عزت و نعمت و دولت ، به ذلت و محنت و فقر نكشاند ) تا زمانى كه خود آن قوم حالشان را تغيير دهند « و از نيكى به بدى شتابند » و هر گاه خدا اراده كند كه قومى را به بدى اعمالشان عقاب كند ، هيچ راه دفاعى نداشته و هيچكس را جز خدا ياراى آن كه آن بلا را بگرداند ، نيست . )\r\n( قرآن مجيد با ترجمه مهدى الهى قمشه‌اى )\r\n","page_name":" 245 ","page_number":245},
  {"content":"\r\n\r\nبنا بر اين در تاريخ چهارم ماه رمضان از آن جا كوچ كردند و به سوى خروبه رهسپار شدند .\r\nهنگامى كه مىخواستند از آن جا بروند صلاح الدين به كسانى كه در عكا به سر مىبردند دستور داد كه شهر را نگاه دارند و دروازه‌هاى شهر را ببندند و دور انديشى را از دست ننهند .\r\nضمنا ايشان را از سبب رفتن خود آگاه ساخت .\r\nوقتى او و لشكريانش رفتند ، فرنگيان آسوده خاطر شدند و در آن سرزمين گسترش يافتند . و بازگشتند و بار ديگر عكا را محاصره كردند و از يك كرانه دريا تا كرانه ديگر آن را احاطه نمودند .\r\nكشتىهاى ايشان نيز از سوى دريا به محاصره شهر پرداخت .\r\nآنگاه كندن خندق را آغاز كردند و با خاكى كه از خندق بيرون مىآوردند ديوارى گرداگرد شهر ساختند . و كارهائى انجام دادند كه مسلمانان حسابش را نكرده بودند .\r\nپاسبانان لشكر مسلمانان هر روز براى جنگ با فرنگيان روبرو مىشدند ولى فرنگيان دست به پيكار نمىزدند و از جا نمىجنبيدند .\r\nكوشش ايشان تنها در كندن خندق و ساختن ديوار به كار مىرفت تا چنانچه صلاح الدين براى پيكار با ايشان باز گردد بتوانند در پشت ديوار و خندق پناه گيرند و خود را حفظ كنند .\r\nدرين هنگام نتيجه رأى كسانى كه صلاح الدين را به رفتن وا مىداشتند ، آشكار گرديد .\r\nپاسبانان لشكر اسلام هر روز به صلاح الدين خبر مىدادند كه فرنگيان سرگرم چه كار هستند . و او را از عواقب كار فرنگيان\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nبرحذر مىداشتند .\r\nولى صلاح الدين گرفتار بيمارى بود و نمىتوانست براى جنگ از بستر برخيزد .\r\nبعضى از سردارانش به وى توصيه مىكردند كه همه لشكريان خود را به سر وقت فرنگيان بفرستد تا آنان را از كندن خندق و ساختن ديوار باز دارند ، و با آنان بجنگند .\r\nولى صلاح الدين مخالف اين نظر بود و گفت :\r\n« اگر من خود همراه لشكريانم نباشم ، كارى از پيش نمىبرند و چه بسا كه زيانشان بيش‌تر باشد تا سودى كه ما از آنها انتظار داريم . »\r\nبدين گونه ، كار را به تعويق انداخت تا شفا يافت .\r\nاما در اين مدت ، فرنگيان باز توانائى يافتند و هر چه خواستند كردند .\r\nكارهاى خود را استوار ساختند و براى پناه دادن و محفوظ نگهداشتن خويش راهى يافتند .\r\nمسلمانانى كه در عكا بودند ، هر روز بر آنان خروج مىكردند و به زد و خورد مىپرداختند و در حول و حوش شهر بر آنان دستبرد مىزدند\r\n.\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n\r\nرسيدن لشگر مصر و ناوگان مصرى به كرانه دريا\r\nدر نيمه شوال لشكريان مصرى به عكا رسيدند .\r\nفرمانده ايشان ، ملك العادل سيف الدين ابو بكر بن ايوب بود .\r\nپس از رسيدن او ، مردمى كه در عكا به سر مىبردند ، به ديدن او و همراهانش توانائى و پشت گرمى يافتند .\r\nملك عادل از وسائل محاصره مانند انواع تير و كمان‌ها و زره‌ها و سپرها ، بسيار با خود آورده بود .\r\nهمراه او نيز گروه انبوهى از سربازان پياده بودند .\r\nصلاح الدين از شهرهاى شام نيز سربازان پياده بسيار گرد آورد .\r\nاو بر آن بود كه با پياده نظام و سواره نظام ، هر دو ، پيشروى كند و با فرنگيان به جنگ پردازد .\r\nپس از ملك عادل ، ناوگان مصرى رسيد .\r\nفرمانده اين ناوگان امير لؤلؤ بود كه مردى بيباك و دلير و\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nجنگاور به شمار مىرفت .\r\nاز دريا و جنگ‌هاى دريائى آگاهى داشت . و فرخنده‌يى بود .\r\nناگهان رسيد و به يكى از كشتىهاى بزرگ فرنگيان حمله برد و آن را تصرف كرد و اموال زياد و خواربار بسيارى را كه در آن بود گرفت و همه را به شهر عكا فرستاد .\r\nبه رسيدن آن ناوگان دلهاى كسانى كه در عكا به سر مىبردند آرام يافت و روحيه ايشان قوى شد\r\n.\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\nپاره‌اى ديگر از رويدادهاى سال\r\nدر اين سال ، در ماه صفر به نام وليعهد ، ابو نصر محمد بن خليفه الناصر لدين اللّه ، خطبه خوانده شد .\r\nدينارها و درهم‌هائى نيز براى او نثار گرديد .\r\nبه شهرها هم پيام فرستاده شد كه به نام وليعهد خليفه خطبه بخوانند .\r\nاين دستور انجام شد .\r\nدر اين سال ، خليفه عباسى ، الناصر لدين اللّه ، در ماه شوال ، تكريت را گرفت .\r\nسبب اين اقدام آن بود كه فرمانرواى تكريت ، امير عيسى ، را برادرانش كشتند و بعد قلعه را تصرف كردند .\r\nخليفه هم لشكرى به سر وقت ايشان فرستاد . اين سربازان قلعه را محاصره كردند و گرفتند .\r\nپس از اين واقعه صاحبان قلعه به بغداد آمدند و به ايشان تيول‌هاى ديگرى داده شد .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nدر اين سال ، در ماه صفر ، كاروانسرائى كه خليفه در بغداد ، بر كرانه غربى دجله ساخته بود ، افتتاح گرديد .\r\nدر مراسم گشايش ، بسيارى از مردم حضور داشتند و روزى فراموش نشدنى بود .\r\nدر اين سال ، شرف الدين ابو سعد عبد اللّه بن محمد بن هبة اللّه بن ابو عصرون در گذشت .\r\nفوت او در ماه رمضان اتفاق افتاد .\r\nاو در دمشق فقيه شافعى بود و قضاوت مىكرد و زن دومى نيز در آن جا گرفت .\r\nپس از او پسرش به مسند قضاوت نشست .\r\nشيخ شرف الدين از بزرگان فقهاى شافعى بود .\r\nدر اين سال ، فقيه ضياء الدين عيسى هكارى ، كه همراه صلاح الدين بود ، در خروبه در گذشت .\r\nفوت او در ماه ذى القعده رخ داد .\r\nاو از بزرگان امراء لشكر صلاح الدين و از پيشوايان اصحاب امير اسد الدين شير كوه بود .\r\nمردى فقيه ، سپاهى ، دلاور ، بخشنده ، و داراى خونگرمى و مردانگى بود .\r\nاز ياران شيخ الامام ابو القاسم بن برزى به شمار مىرفت و در جزيره ابن عمر نزد او فقه خواند ، سپس به امير اسد الدين شير كوه\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nپيوست و يكى از پيشوايان لشكر او شد .\r\nاسد الدين چنان دلاورىهائى از او ديد كه تيول‌هائى برايش معين كرد .\r\nفقيه عيسى در خدمت صلاح الدين نيز رياست يافت و به پايه‌اى بلند رسيد .\r\nدر اين سال ، شيخنا ابو العباس احمد بن عبد الرحمن بن وهبان ، معروف به ابن افضل الرمان ، در مكه وفات يافت .\r\nدر گذشت او در ماه صفر روى داد .\r\nاو كه خدايش بيامرزاد ، در علوم بسيارى تبحر داشت ، صرف نظر از فقه مذهب خويش و اصولين و حساب و فرائض و نجوم و هيئت و منطق و غيره .\r\nپايان كارهاى او زهد و گوشه‌گيرى بود . جامه خشن مىپوشيد و در شهر مكه - كه خداى بزرگ حفظش كند - مجاور بود .\r\nهم در آن شهر از جهان رفت .\r\nدر صحبت و خلق و خوى از بهترين مردم روزگار محسوب مىشد .\r\nدر اين سال ، ابو طالب مبارك بن مبارك كرخى ، مدرس مدرسه نظاميه درگذشت .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nفوت او در ماه ذى القعده اتفاق افتاد .\r\nاو از ياران ابو الحسن بن الخل بود .\r\nمردى شايسته و نيكوكار به شمار مىرفت و خليفه و توده مردم او را بسيارى گرامى مىداشتند و برايش مقام بسيار قائل بودند .\r\nخطى زيبا داشت و خوش خطى او ضرب المثل بود\r\n.\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n\r\n586 وقايع سال پانصد و هشتاد و ششم هجرى قمرى\r\n\r\nزد و خورد فرنگيان با پاسداران لشكر اسلام و بازگشت صلاح الدين به پيكار با فرنگيان\r\nپيش ازين گفتيم كه صلاح الدين به سبب بيمارى خود ، از عكا رهسپار خروبه گرديد .\r\nهمين كه بهبود يافت در خروبه ماند تا فصل زمستان سپرى شد .\r\nهنگامى كه او در خروبه به سر مىبرد ، پاسداران و پيشروان لشگر وى از فرنگيان دست بر نمىداشتند و همچنان مراقب احوالشان بودند .\r\nدر ماه صفر سال 586 فرنگيان شنيدند كه صلاح الدين به\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nنخجيرگاه رفته و سرگرم شكار شده است .\r\nهمچنين ، ديدند پاسداران لشكر صلاح الدين هم - كه مأمور مراقبت ايشان مىباشند - اندكى بيش نيستند . گل و لاى نيز در مرغزار عكا به قدرى زياد است كه كسى نمىتواند از آن جا بگذرد و به كمك پاسداران بشتابد .\r\nبنا بر اين ، فرصت را غنيمت شمردند و هنگام عصر از خندق خود بيرون جستند .\r\nپاسداران لشكر اسلام كه مأمور جلوگيرى از خروج فرنگيان بودند ، با آنان سرگرم جنگ شدند و ضمنا با تير اندازى از خود دفاع كردند .\r\nفرنگيان كه چنين ديدند عقب نشستند تا وقتى كه تيرهاى پاسداران تمام شد .\r\nآنگاه در يك زمان ، همه با هم ، مانند يك مرد ، بر آنان حمله بردند .\r\nجنگ سختى شد و كار بالا گرفت .\r\nمسلمانان دريافتند كه جز پايدارى و پيكار راستين ، هيچ راه ديگرى آنان را رهائى نخواهد بخشيد .\r\nاز اين رو مانند جانبازانى كه از كشتن و كشته شدن باك ندارند ، نبرد كردند تا شب فرا رسيد .\r\nاز آن دو دسته گروه بسيارى كشته شدند .\r\nسرانجام فرنگيان به خندق خود بازگشتند .\r\nصلاح الدين ، همين كه به لشكرگاه خويش برگشت و خبر آن زد و خورد را شنيد ، نخست مردم را مأمور كرد كه به يارى برادران\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nخود بشتابند ولى بعد كه شنيد فرنگيان به خندق خود برگشته‌اند ، از لشكر كشى چشم پوشيد و همچنان بر جاى خويش ماند .\r\nپس از سپرى شدن فصل زمستان ، لشكريانى از شهرهاى نزديك - منجمله ، دمشق و حمص و حماة و شهرهاى ديگر - به خدمت او رسيدند .\r\nبا اين نيرو از خروبه رهسپار عكا شد و در تل كيسان اردو زد .\r\nاز آن پس ، هر روز با فرنگيان مىجنگيد تا آنان را از زد و خورد با پاسدارانى كه در عكا بودند باز دارد . زيرا آن دو دسته پياپى با هم زد و خورد مىكردند و خسته نمىشدند\r\n.\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n\r\nآتش زدن برج‌ها و زد و خورد ناوگان\r\nفرنگيان ، طى مدتى كه در عكا به سر مىبردند ، سه برج بسيار بلند از چوب ساخته بودند .\r\nهر يك از اين سه برج تا شصت ذراع سر به آسمان بر افراشته بود .\r\nهر برجى نيز پنج طبقه داشت و هر طبقه‌اش پر از مردان جنگاور بود .\r\nچوب ويژه اين برج‌ها را از الجزاير آورده بودند زيرا براى چنان برج‌هاى بزرگى هر چوبى شايسته نيست و چوب‌هائى كه براى اين كار خوب باشند كم و كميابند .\r\nفرنگيان روى چوب اين برج‌ها روپوش ويژه‌اى كشيده و روپوش را نيز با سركه و گل و داروهائى كه از آتش‌سوزى جلوگيرى مىكنند ، اندوده بودند تا مسلمانان نتوانند آنها را آتش بزنند .\r\nآنگاه راه‌ها را براى حركت دادن برج‌ها هموار ساختند و برج‌ها را از سه جهة به سوى شهر عكا پيش بردند .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nبا اين برج‌ها در تاريخ بيستم ربيع الاول پيشروى نمودند تا به ديوار شهر نزديك شدند در حالى كه بر ديوار تسلط داشتند .\r\nسپس مدافعانى را كه بالاى ديوار بودند به كنار راندند و راهى گشودند و از آن جا به پر كردن خندق شهر پرداختند .\r\nديگر چيزى نمانده بود كه شهر را با زور و خشونت و سرسختى تصرف خويش در آورند .\r\nمردم شهر كه چنين ديدند مردى را فرستادند كه در دريا شنا كرد و خود را به صلاح الدين رساند و او را آگاه ساخت از اين كه مردم عكا در چه تنگنائى گرفتار شده‌اند و چيزى نمانده كه شهر از دست برود و فرنگيان همه را اسير كنند يا بكشند .\r\nصلاح الدين ، به شنيدن اين خبر ، با سرداران و سپاهيان خود سوار شد و به سر وقت فرنگيان شتافت و بر آنان از همه سو حمله برد .\r\nجنگى سخت و دامنه دار كرد و آن را پيگيرى نمود تا فرنگيان را از هجوم به شهر عكا باز دارد .\r\nفرنگيان كه چنين ديدند ، به دو دسته شدند : دسته‌اى با صلاح - الدين مىجنگيد و دسته‌اى با مردم عكا .\r\nتنها تفاوتى كه ازين پيشامد روى داد ، آن بود كه بار گران جنگ براى مردم شهر سبك شد .\r\nاين جنگ هشت روز پياپى ادامه يافت و آخرين روز آن بيست و هشتم ربيع الاول بود .\r\nسر انجام هر دو دسته از پيكار خسته شدند و از زد و خوردى كه شب و روز ادامه مىيافت به ستوه آمدند .\r\nمسلمانان وقتى ديدند كه مردم عكا از مبارزه با دشمنانى كه\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nدر برج‌ها هستند عاجز شده‌اند و نمىتوانند آنها را برانند ، ديگر براى ايشان شكى باقى نماند كه فرنگيان به زودى شهر را خواهند گرفت .\r\nمردم شهر براى از ميان بردن آن برج‌ها هر تدبيرى كه به فكرشان مىرسيد ، به كار بستند ولى هيچ نتيجه‌اى نگرفتند .\r\nپى در پى گلوله‌هاى بزرگ نفت آلود را آتش زدند و به سوى برج‌ها پرتاب كردند ولى هيچيك از گلوله‌ها كارگر نيفتاد و آتشى در برج‌ها نيفروخت .\r\nهنگامى كه ديگر به تباهى و نابودى خود يقين داشتند ، خداوند ، ايشان را يارى كرد و اراده‌اش بر اين تعلق گرفت كه برج‌ها آتش بگيرند و از پا در آيند .\r\nسبب آتش گرفتن و سوختن برج‌ها اين بود كه مردى از اهالى دمشق به گرد آورى وسائل نفت اندازى و آتشبازى و مواد آتش‌زا علاقه داشت .\r\nهر كس كه او را مىشناخت بر اين كار او خرده مىگرفت و سرزنشش مىكرد .\r\nولى او در پاسخ مىگفت : « من شخصا به انجام اين كارها دست نمىزنم فقط به آشنائى و آگاهى از خواص آنها علاقه دارم . »\r\nاين مرد ، در آن هنگام ، در عكا بود و گوئى آنجا براى انجام كارى به سر مىبرد كه خداوند مىخواست .\r\nاو وقتى ديد فرنگيان در برابر ديوار عكا برج‌هائى بر پا داشته‌اند ، به كار بردن داروهائى را آغاز كرد كه مىدانست موجب تقويت آتش مىشوند چنان كه گل و سركه و غيره هم نتواند از -\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nآتش‌سوزى جلوگيرى كند .\r\nپس از به كار بردن داروها و تركيب ماده‌اى كه لازم داشت ، پيش امير قراقوش رفت كه كارهاى عكا را در دست داشت و حاكم شهر بود .\r\nبه امير قراقوش گفت : « به كسى كه مأمور منجنيق‌هاست دستور بده تا با منجنيقى كه در برابر يكى ازين برج‌هاست ، چيزى را كه من به او مىدهم به سوى برج پرتاب كند تا برج را آتش بزنم . »\r\nامير قراقوش درين هنگام ، به خاطر آسيبى كه قريبا به شهر و مردم شهر مىرسيد چنان سر آسيمه و هراسناك و خشمگين بود كه مىخواست بيدرنگ او را بكشد .\r\nبه شنيدن آن سخن خشمش زياد شد و به دو پرخاش كرد و گفت : « همه كسانى كه اهل نفت اندازى و اين گونه كارها بودند ، كوشيدند و كوشش آنها به جائى نرسيد . درين صورت از دست تو چه كارى بر مىآيد ؟ » ولى يكى از كسانى كه پيش او بود ، گفت : « شايد خداى بزرگ ، گشايش كار ما را به دست اين مرد قرار داده باشد . براى ما چه ضررى دارد كه پيشنهادش را بپذيريم ؟ » امير قراقوش كه اين حرف را شنيد ، موافقت كرد و به كسى كه مأمور منجنيق‌ها بود دستور داد كه به هر چه آن مرد مىگويد ، گوش دهد .\r\nبدين گونه ، نخست چند ديگ پر از نفت كه آميخته با داروها و مواد ديگر بود ، بى اينكه آن را آتش بزنند ، به سوى برج پرتاب كردند .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nفرنگيان وقتى ديدند كه آن مواد چيزى را آتش نزد ، بر بالاى برج فرياد شادى بر آوردند و به رقص و بازى پرداختند .\r\nولى ناگهان ديدند كسى كه آن مواد را ريخته قريبا به برج دست خواهد يافت و آن را نابود خواهد ساخت زيرا يك ديگ ديگر از آن مواد پر كرد و اين بار آن را آتش زد و به سوى برج انداخت و برج آتش گرفت .\r\nبعد ، ديگ‌هاى دومى و سومى را پرتاب كرد و آتش به تمام قسمت‌هاى برج شعله كشيد .\r\nكسانى كه در طبقات پنجگانه برج بودند ، شتابان به گريز و رهائى خود پرداختند .\r\nولى برج و كسانى كه در برج بودند ، با جوشن‌ها و سلاح‌هاى بسيار ديگرى كه در آن وجود داشت ، همه به كام آتش فرو رفتند .\r\nسبب نابودى فرنگيان اين بود كه وقتى ديدند ديگهاى نخستين كارى صورت نمىدهد خاطرشان آسوده شد و ديگر در صدد رهائى خود بر نيامدند تا خداوند ، ايشان را درين جهان به آتش سوزاند پيش از آن كه در آن جهان بسوزند .\r\nآن مرد ، پس از آتش زدن برج اول ، به برج دوم رفت .\r\nكسانى كه در برج دوم بودند از بيم جان گريختند .\r\nاو اين برج را نيز آتش زد و از ميان برد . همچنين ، برج سوم را .\r\nآن روز ، روزى نمايان و فراموش نشدنى به شمار مىرفت كه هيچ كس همانندش را نديده بود .\r\nمسلمانان آتش گرفتن برج‌ها را مىنگريستند و شادى\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nمىكردند .\r\nوقتى دريافتند كه خداوند مسلمانان عكا را يارى كرده و از كشته شدن رهائى بخشيده اثر اندوه از چهرهاى ايشان محو شد و نشانه شادى پديدار گشت زيرا ميان آنان هيچ كس نبود كه در آن شهر خويشاوندى يا دوستى نداشته باشد .\r\nمردى را كه در برج‌ها آتش افكنده بود ، پيش صلاح الدين بردند .\r\nصلاح الدين او را بنواخت و وعده داد كه مبالغى سرشار و تيول بسيار به او بدهد .\r\nولى او ذره‌اى از آن عطايا را نپذيرفت و گفت : « من اين كار را براى خداى بزرگ كردم و از هيچ كس جز خدا نيز پاداش نمىخواهم . »\r\nبه شهرها نامه نگاشتند و آن پيروزى را مژده دادند .\r\nصلاح الدين پيك و پيغام فرستاد و لشكريان شرقى را به خدمت خود فرا خواند .\r\nنخستين كسى كه با كسان خود به خدمت او رسيد ، عماد الدين زنگى بن مودود بن زنگى ، صاحب سنجار و ديار جزيره ، بود .\r\nبعد علاء الدين آمد كه پسر عز الدين مسعود - فرمانرواى موصل - بود .\r\nپدرش ، او را به فرماندهى سپاهى گماشته و او را با آن سپاه گسيل داشته بود .\r\nسپس ، زين الدين يوسف ، صاحب اربل فرا رسيد .\r\nهر يك از ايشان نيز همين كه از راه مىرسيد ، با لشكر خود به\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nفرنگيان مىتاخت .\r\nديگران نيز به دو مىپيوستند و آتش جنگ را دامن مىزدند .\r\nسپس فرود مىآمدند و مىآسودند .\r\nدرين گير و دار ناوگان مصر نيز رسيد .\r\nفرنگيان ، همين كه خبر نزديك شدن اين ناوگان را شنيدند ، ناوگانى را آماده كردند و براى روبرو شدن و جنگيدن با آن كشتى ها فرستادند .\r\nصلاح الدين كه چنين ديد با همه لشكريان خود سوار شد و از همه سو با فرنگيان به پيكار پرداخت كه بدين وسيله آنان را از جنگ با ناوگان باز دارد تا كشتىها بتوانند خود را به عكا برسانند .\r\nولى فرنگيان از پيكار با ناوگان باز نماندند و به چيز ديگرى توجه نكردند .\r\nاز اين رو ، جنگ ميان دو دسته در دريا و در خشكى در گرفت .\r\nروزى بزرگ به شمار مىرفت كه تاريخ همانندش را نياورده بود .\r\nمسلمانان ، يك كشتى با جنگاوران و جنگ افزارهائى كه در آن وجود داشتند ، از فرنگيان گرفتند .\r\nفرنگيان نيز يك كشتى ، همانند آن ، از مسلمانان گرفتند .\r\nتنها تفاوتى كه وجود داشت اين بود كه فرنگيان بيش از مسلمانان كشته دادند .\r\nناوگان مسلمانان نيز سالم به عكا رسيد\r\n.\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n\r\nرسيدن پادشاه آلمان به شام و مرگ او\r\nدر اين سال ، پادشاه آلمان [ ( 1 ) 
  ] از شهرهاى خويش بيرون شد و به سوى شهرهاى اسلامى حركت كرد .\r\nآلمانىها نوعى از فرنگيان هستند ، شماره آنان بسيار است و از لحاظ زور و صلابت نيز از همه فرنگيان سخت‌ترند .\r\nدست يافتن لشكريان اسلام بر بيت المقدس ، پادشاه آلمان را نگران و بىآرام ساخت .\r\nاز اين رو ، سپاهيان خود را گرد آورد و اشكالات كارشان را از ميان برد و آنان را براى پيكار آماده كرد .\r\nبا اين لشكر از شهرهاى خويش روانه شد و راه خود را به قسطنطنيه ( استانبول ) انداخت .\r\nپادشاه روم شرقى كه در قسطنطنيه اقامت داشت براى صلاح - الدين ايوبى پيام فرستاد و او را آگاه ساخت و وعده داد كه نخواهد گذاشت آلمانىها از شهرهاى وى بگذرند .\r\nولى وقتى پادشاه آلمان به قسطنطنيه رسيد ، فرمانرواى\r\n\r\n\r\n\r\n\r\n","description":"","footnote":"\r\n[ ( 1 ) 
  ] - كنراد سوم .\r\n","page_name":" 264 ","page_number":264},
  {"content":"\r\n\r\nروم شرقى ، بسيارى لشكريان وى را در نظر گرفت و نتوانست از عبور آنان جلوگيرى كند .\r\nاما خواربار را از ايشان دريغ داشت و هيچيك از مردم خود را نيز اجازه نداد كه آنچه مورد نيازشان بود به ايشان برساند .\r\nاز اين رو ، زاد و توشه آلمانىها به پايان رسيد و دچار تنگى و سختى شدند .\r\nبا اين حال راه خود را پيگيرى كردند تا از خليج قسطنطنيه گذشتند و به سرزمين اسلام پاى نهادند .\r\nآن جا قلمرو فرمانروائى قلج ارسلان بن مسعود بن سليمان بن قتلمش بن سلجق بود .\r\nهمين كه به اوائل آن سرزمين رسيدند تركمانان اوج بر ايشان تاختند .\r\nاز آن پس ، پيوسته آنان را دنبال مىكردند و هر كس را از آن كاروان دور مىافتاد مىكشتند .\r\nكالاهاى آن گروه را نيز تا آن جا كه دستشان مىرسيد ، مىدزديدند .\r\nفصل زمستان بود . سرما هم در آن شهرها سخت است و برق بسيار بر روى هم انباشته مىشود .\r\nاز اين رو ، سرما و گرسنگى و حمله تركمانان ، پى در پى آنان را نابود ساخت و شماره آنان كاهش يافت .\r\nوقتى به شهر قونيه نزديك شدند ، ملك قطب الدين ملكشاه بن قلج ارسلان ، به سر وقت ايشان شتافت تا از پيشرفتشان جلوگيرى كند .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nولى نتوانست به زور و نيرو با آنان برابرى نمايد . از اين رو ، به قونيه بازگشت .\r\nدر قونيه پدر او - قلج ارسلان - مىزيست .\r\nاين پسر از فرمانبردارى او سرباز زده بود . پسران ديگرش نيز در شهرهاى ديگرش پراكنده شده بودند .\r\nهر يك از ايشان هم به ناحيه‌اى دست يافته بود و فرمان مىراند .\r\nوقتى قطب الدين نتوانست در برابر آلمانىها ايستادگى كند و بازگشت . آلمانىها در پى او شتافتند تا روبروى قونيه رسيدند .\r\nاز آن جا براى قلج ارسلان هديه‌اى فرستادند و گفتند : « ما قصد تصرف شهرهاى ترا نداريم و در آنها نمىخواهيم وارد شويم .\r\nما مىخواهيم به بيت المقدس برويم . »\r\nو از او خواستند كه به مردم خود اجازه دهد تا آنچه از خواربار و غيره مورد نياز لشكريان آلمان است ، براى ايشان بفرستند .\r\nاو نيز اين اجازه را داد . از اين رو ، مردم قونيه آنچه را كه آلمانىها مىخواستند ، در اختيارشان گذاشتند .\r\nبدين گونه ، آنان سير شدند و خواربار و زاد و توشه ذخيره كردند و آماده حركت گرديدند .\r\nبعد ، از قطب الدين خواستند كه به مردم خود دستور دهد تا از سرشان دست بردارند .\r\nهمچنين ، چند تن از سرداران خود را به عنوان گروگان به آنها بسپارد .\r\nقطب الدين كه از آلمانىها مىترسيد ، بيست و اند تن از\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nسرداران خود را - كه از آنها بدش مىآمد - به آلمانىها سپرد .\r\nآلمانىها سرداران را با خود بردند .\r\nولى آن سرداران ، از حمله دزدان و راهزنان و ديگران به آلمانىها و دستبرد زدن به ايشان جلوگيرى نكردند .\r\nپادشاه آلمان نيز سرداران گروگان را كه مانع كارش بودند ، دستگير ساخت و به زندان انداخت .\r\nبرخى از ايشان دربند زندان جان سپردند و برخى ديگر نيز با پرداخت تن بها ، آزادى خود را باز خريدند .\r\nپادشاه آلمان راه خود را همچنان دنبال كرد تا به شهرهاى ارمنستان رسيد .\r\nفرمانرواى آن سرزمين لافون بن استفان بن ليون بود .\r\nاو با آماده كردن خواربار و علوفه ، آلمانىها را يارى داد و در شهرهاى خودش فرمانروائى بخشيد و فرمانبردارى خود را نسبت به ايشان آشكار كرد .\r\nآلمانىها سپس به سوى انطاكيه رفتند .\r\nدر راهشان رودخانه‌اى بود . در كنار اين رودخانه پياده شدند و بياسودند .\r\nپادشاه آلمان در آب رفت كه خود را شست و شو دهد . و در جائى غرق شد كه آب تا كمر يك مرد هم نمىرسيد .\r\nبدين گونه خدا آسيب او را از سر مسلمانان دور ساخت .\r\nيكى از پسران او - كه همراهش بود - پس از او به فرمانروائى رسيد . و به سوى انطاكيه رهسپار گرديد .\r\nياران او در راه با او اختلاف به هم زدند . برخى از ايشان\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nدوست داشتند كه به شهرهاى خود باز گردند . بدين جهة از فرمان او سرپيچى كردند .\r\nبرخى ديگر مىخواستند به جاى او ، برادر او را به فرمانروائى برسانند .\r\nاين گروه نيز از او روى بر تافتند و بازگشتند .\r\nسرانجام ، او ناچار به همراهى كسانى كه با او يك دل بودند پاى در راه نهاد .\r\nهنگامى كه آنان را سان ديد و سرشمارى كرد چهل هزار و اندى بودند .\r\nاين عده نيز در راه گرفتار بيمارى و با شدند و بسيارى از آنها به كام مرگ فرو رفتند .\r\nدر نتيجه ، وقتى به انطاكيه رسيدند ، مثل اين بود كه تازه از گور سر بر آورده‌اند .\r\nفرمانرواى انطاكيه هم كه از ديدنشان بيزار شده بود ، وادارشان كرد تا پيش فرنگيانى بروند كه در عكا بودند .\r\nاز اين رو ، باز به راه افتادند و به جبله و لاذقيه و شهرك‌هاى ديگرى رفتند كه در تصرف مسلمانان بود .\r\nمردم حلب و شهرهاى ديگر بر ايشان تاختند و گروه بسيارى از آنان را اسير گرفتند .\r\nبيشتر كسانى كه گرفتار شده بودند در بند اسارت جان سپردند .\r\nآن عده از آلمانىها كه بازمانده بودند به طرابلس رسيدند و چند روزى در آن جا به سر بردند .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nمرگ و مير در ميانشان زياد شد تا جائى كه تنها نزديك به هزار مرد از ايشان باقى ماند .\r\nاين گروه سوار كشتى شدند و از راه دريا به سوى فرنگيانى رفتند كه در عكا بودند .\r\nوقتى به عكا رسيدند و ديدند در راه چه بلاها به سرشان آمده و در آن جا هم چه اختلاف‌هايى با يك ديگر دارند بر آن شدند كه به سوى شهرهاى خود بازگردند .\r\nدر بازگشت نيز كشتىهاى مسلمانان ، آنان را در دريا غرق كردند و هيچيك از ايشان نجات نيافت .\r\nملك قلج ارسلان با صلاح الدين نامه‌نگارى مىكرد و از حركت آلمانىها آگاهش مىساخت و به او وعده مىداد كه نخواهد گذاشت آنها از شهرهايش بگذرند .\r\nوقتى آلمانىها از آن جا گذشتند و آن سرزمين را پشت سر گذاشتند براى صلاح الدين پيام فرستاد و پوزش خواست از اين كه نتوانسته جلوى ايشان را بگيرد . زيرا فرزندانش بر او چيره هستند و فرمان مىرانند و به سخنش گوش نمىدهند و از اطراف او پراكنده شده‌اند و از فرمان وى بيرون رفته‌اند .\r\nاما صلاح الدين ، همين كه خبر حركت پادشاه آلمان به دو رسيد ، با ياران خود به كنكاش پرداخت .\r\nبيشترشان توصيه كردند كه به سر وقت آلمانىها شتابد و پيش از آن كه به عكا برسند با آنان بجنگد .\r\nصلاح الدين گفت : « ولى ما در اين جا مىمانيم تا آلمانىها به ما نزديك شوند ، آن وقت با آنها همان كار را مىكنيم كه الآن مىخواهيم\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nبكنيم ، تا بدين ترتيب لشكريانى هم كه در عكا داريم مجبور نشوند كه از مراقبت شهر دست بكشند . »\r\nولى او برخى از لشكريانى كه نزد خود داشت ، مانند لشكر حلب و جبله و لاذقيه و شيزر و جاهاى ديگر ، را به سوى توابع حلب گسيل داشت تا آن نواحى را از دستبرد آلمانىها حفظ كنند .\r\nحال مسلمانان در آن هنگام چنان بود كه خداى عز و جل فرمود :\r\n  « إِذْ جاؤُكُمْ مِنْ فَوْقِكُمْ وَ مِنْ أَسْفَلَ مِنْكُمْ وَ إِذْ زاغَتِ الْأَبْصارُ وَ بَلَغَتِ الْقُلُوبُ الْحَناجِرَ وَ تَظُنُّونَ بِاللَّهِ الظُّنُونَا هُنالِكَ ابْتُلِيَ الْمُؤْمِنُونَ وَ زُلْزِلُوا زِلْزالًا شَدِيداً . »   [ ( 1 ) 
  ]\r\nخداوند نيز گزند دشمنان را از سر مسلمانان دور ساخت و آنان را به دامى در انداخت كه خود به دست نيرنگ گسترده بودند .\r\nاز نشانه‌هاى شدت بيم و هراس مسلمانان اين كه : يكى از سرداران صلاح الدين در موصل قريه‌اى داشت و برادر من - كه خدايش بيامرزاد - كارهاى آن قريه را عهده‌دار بود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيه‌هاى دهم و يازدهم سوره احزاب :\r\n( ياد آوريد وقتى را كه در جنگ احزاب لشكر كفار از بالا و زير بر شما حمله‌ور شدند و چشم‌ها حيران شد و جان‌ها به گلو رسيد و به وعده خدا گمان‌هاى مختلف كرديد . ( مؤمنان حقيقى خوش گمان به وعده حق و فتح اسلام ، ديگران بد گمان بودند . ) در آن جا مؤمنان امتحان شدند و ( ضعيف ايمان‌ها ) سخت متزلزل گرديدند .\r\n( قرآن مجيد با تفسير و ترجمه مهدى الهى قمشه‌اى )\r\n","page_name":" 270 ","page_number":270},
  {"content":"\r\n\r\nوقتى ، محصول آن جا را از گندم و جو و كاه فراهم آورد ، به صاحب قريه درباره فروش آنها نامه‌اى نگاشت .\r\nپاسخ نامه او اين بود :\r\n« حتى يك دانه از گندم و جو را نفروش . كاه و ينجه را نيز هر چه مىتوانى زياد كن و نگه دار . »\r\nولى پس از اين نامه ، چند روز بعد نامه ديگرى رسيد ، بدين مضمون :\r\n« همه را به فروش چون نيازى به آنها نداريم . »\r\nوقتى سردارى كه صاحب قريه بود به موصل آمد ، ازو پرسيديم كه چرا اول اجازه فروش غله را نداد ولى بعد از مدت كمى اجازه داد .\r\nگفت : « وقتى خبر آمدن پادشاه آلمان را شنيديم يقين كرديم كه ديگر براى ما در شام جائى نيست .\r\nاين بود كه نوشتم از فروش غله خوددارى كنيد تا وقتى كه پيش شما آمديم ذخيره‌اى داشته باشيم .\r\nولى وقتى خداى بزرگ آلمانىها را نابود كرد ، من ديگر به آن غله احتياجى نداشتم . اين بود كه نوشتم آنها را بفروشيد تا از پولش استفاده كنيم . »\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n\r\nزد و خورد مسلمانان و فرنگيان در عكا\r\nدر اين سال ، در بيستم ماه جمادى الآخر ، فرنگيان ، چه سواره و چه پياده ، از پشت خندق‌هاى خود بيرون آمدند و بر مسلمانان تاختند .\r\nاين گروه ، كه شماره ايشان از شدت بسيارى ، بيرون از حساب بود ، به لشكر مصر حمله بردند .\r\nفرماندهى سپاهيان مصرى را ملك العادل ابو بكر بن ايوب - برادر صلاح الدين - بر عهده داشت .\r\nاين مصريان تازه سوار شده و براى روبرو شدن با فرنگيان صف آرائى كرده بودند .\r\nدو دسته در برابر يك ديگر قرار گرفتند و به جنگ پرداختند .\r\nجنگى سخت در گرفت .\r\nمسلمانان عقب‌نشينى كردند و آنقدر عقب نشستند تا فرنگيان داخل چادرهاى ايشان شدند و دست به يغماى اموالشان گذاشتند .\r\nدر اين هنگام ناگهان مصريان به سوى فرنگيان برگشتند و\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nدر ميان چادرهاى خود با آنان نبرد كردند و همه را راندند .\r\nدسته‌اى از مصريان نيز به سوى خندق‌هاى فرنگيان روى آوردند و بدين گونه ، راه كمك به يارانشان را كه از خندق خارج شده بودند ، قطع كردند .\r\nفرنگيان مانند مورچگان به هم پيوسته بودند و همين كه - كمك‌هاى ايشان قطع شد به چنگ مسلمانان افتادند .\r\nدر اين هنگام مسلمانان از هر سو به رويشان شمشير كشيدند و در نتيجه ، از فرنگيان جز عده‌اى اندك كه پراكنده شده بودند ، از آن مهلكه جان بدر نبردند .\r\nاز آنان گروهى بسيار كشته شد . و شماره كشته‌شدگان از ده هزار افزون بود .\r\nلشكريان موصل به سربازان مصرى نزديك بودند .\r\nفرماندهى لشكر موصل را علاء الدين خرمشاه - پسر عز الدين مسعود ، فرمانرواى موصل - بر عهده داشت .\r\nلشكريان موصل نيز بر فرنگيان حمله بردند و از آنان گروه بسيارى را كشتند و در اين كشتار زياده‌روى كردند .\r\nتنها اين دو دسته - يعنى موصليان و مصريان - بودند كه آن روز با فرنگيان جنگيدند .\r\nاز سرداران و سپاهيان ويژه‌اى كه با صلاح الدين بودند هيچ كس در آن نبرد شركت نجست . از جناح چپ نيز كه عماد الدين زنگى ، صاحب سنجار ، فرماندهى آن را داشت ، همچنين از لشكر اربل و غيره كسى وارد جنگ نشد .\r\nفرنگيان كه چنان شكستى خوردند ، آتششان سرد شد و از\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nجوش و خروش افتادند .\r\nمسلمانان به صلاح الدين توصيه كردند كه فرصت را غنيمت شمارد و بامداد روز بعد نيز جنگ را از سر گيرد و كار فرنگيانى را كه دچار زبونى و بيتابى و ترس شده‌اند ، يكسره كند .\r\nولى تصادفا روز بعد نامه‌اى از حلب رسيد كه مژده مىداد از مرگ پادشاه آلمان و آنچه از مردن و كشته شدن و اسير شدن ، بر سر ياران وى آمده و اين كه چگونه شماره ايشان كاهش يافته و به خوارى افتاده‌اند .\r\nاين مژده ، و شادى و نشاطى كه به مسلمانان از دريافت آن دست داد ، ايشان را از پيكار با دشمنانى كه در روبروى خود داشتند ، غافل ساخت ، و گمان بردند كه فرنگيان نيز وقتى اين خبر را بشنوند دلسردى ديگرى به دلسردى ايشان و ترس ديگرى به ترس ايشان افزوده خواهد شد و ديگر به كلى خود را خواهند باخت .\r\nولى دو روز بعد ، از راه دريا براى فرنگيان كمك‌هائى رسيد .\r\nاين كمك‌ها را كنت بزرگى از كنت‌هاى نيروى دريائى آورده بود كه او را كنت هرى مىخواندند .\r\nاو از سوى پدر برادر زاده پادشاه فرانسه و از سوى مادر برادر زاده پادشاه انگلستان بود .\r\nاو همراه خود دارائى بسيار فراوانى آورد كه از شمارش بيرون بود .\r\nبدين گونه فرنگيان نيروى از دست رفته خود را بار ديگر به دست آوردند و باز به هم پيوستند و جاهاى خود را نگاه داشتند .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nسپس آشكار ساختند كه مىخواهند با مسلمانان روبرو شوند و بجنگند .\r\nولى صلاح الدين در تاريخ بيست و هفتم جمادى الآخر ، از جايگاه خود به خروبه رفت يكى از آن جهة كه فرصتى داشته باشد و نفسى تازه كند و ديگر از آن جهة كه اردوگاه وى در عكا از بوى - لاشه‌هاى كشته‌شدگان ، هواى آلوده‌اى داشت .\r\nوقتى كنت هرى منجنيق‌هائى بر پا كرد و سپرها و - گردونه‌هاى جنگى به كار انداخت مسلمانانى كه در عكا بودند بيرون تاختند و آنها را گرفتند و بسيارى از فرنگيانى را كه بر سر آنها كار مىكردند ، كشتند .\r\nكنت هرى وقتى منجنيق‌هاى خود را از دست داد ، بر آن شد كه منجنيق ديگرى به پا كند ولى نتوانست ، زيرا مسلمانان عكا نمى - گذاشتند آنها حفاظى بسازند كه تير اندازان منجنيق ، بتوانند خود را در پشت آن پنهان كنند .\r\nاز اين رو ، كنت هرى ، دور از شهر عكا ، پشته‌اى بلند ساخت .\r\nفرنگيان اين پشته را آهسته آهسته به سوى عكا پيش مىبردند و خود در پشت آن پنهان مىشدند .\r\nوقتى آن پشته به شهر نزديك شد و تا جائى رسيد كه مىتوانستند از پشت آن با منجنيق سنگ پرتاب كنند ، دو منجنيق در عقب آن ساختند .\r\nآن پشته نيز حفاظى در برابر آن دو منجنيق شد .\r\nخواربار در عكا كاهش يافته بود . از اين رو ، صلاح الدين\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nبه اسكندريه پيام فرستاد و دستور داد تا با كشتى خواربار و گوشت و چيزهاى ديگرى را كه مورد نياز بود ، به عكا بفرستند .\r\nولى فرستادن آنها به تأخير افتاد .\r\nلذا صلاح الدين كسانى را پيش نايب خود در بيروت فرستاد و آنچه لازم داشت ، ازو خواست .\r\nاو نيز كشتى بزرگى پر كرد از تمام چيزهائى كه مسلمانان مىخواستند و به سرنشينان و كاركنان كشتى دستور داد كه جامه فرنگيان بپوشند و خود را همانند آنان سازند .\r\nاين دستور را به كار بستند و صليب‌هائى نيز بر روى كشتى بر افراشتند .\r\nبا اين تدبير وقتى به عكا رسيدند ، فرنگيان شكى نداشتند در اين كه كشتى از آن خودشان است . و از رسيدن آن به بندر جلوگيرى نكردند .\r\nكشتى به بندر رسيد و لنگر انداخت و كاركنان كشتى از آن پياده شدند و وارد بندر گرديدند .\r\nمسلمانان بديدن آن كشتى شاد شدند و نيروى تازه‌اى يافتند و روحيه ايشان قوى گرديد و با آنچه در كشتى بود ساختند تا از اسكندريه براى آنها خواربار رسيد .\r\nدر همان اوقات يكى از ملكه‌هاى فرنگيان هم با نزديك به هزار مرد جنگجو از راه دريا خروج كرد .\r\nاو نيز در نواحى اسكندريه ، با همه همراهانش ، دستگير شد و به بند اسارت افتاد .\r\nبعد ، نامه‌اى به فرنگيان رسيد ، از سوى پاپ كه بزرگ ايشان\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nبود و همه از او فرمانبردارى مىكردند . سخن او در نزدشان چون سخن پيامبران بود و هيچ كس در برابر آن ياراى چون و چرا نداشت . محروم در پيش آنها كسى بود كه پاپ او را از خود دور مىساخت . مقرب نيز كسى بود كه پاپ وى را به خود نزديك مىكرد .\r\nپاپ فرمانرواى رومية الكبرى ( يعنى امپراطورى روم غربى ) بود .\r\nپاپ در نامه خود به فرنگيان نوشته بود كه از جنگ براى تصرف عكا غافل نمانند و به كارى كه در پيش دارند بچسبند و از آن دست بر ندارند .\r\nدرين نامه ، آنان را آگاه ساخته بود كه براى همه فرنگيان پيام فرستاده و دستور داده كه از دريا و خشكى به كمك ايشان بشتابند .\r\nهمچنين ، آنان را خبر داده و اميدوار ساخته بود كه به زودى كمك‌هائى براى ايشان خواهد رسيد .\r\nنامه پاپ مايه افزايش اميدوارى و نيرومندى فرنگيان عكا گرديد\r\n.\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n\r\nبيرون ساختن فرنگيان از خندق‌هاى خويش\r\nوقتى كمك‌هائى به دنبال هم براى فرنگيان رسيد و كنت هرى نيز با دارائى سرشارى كه همراه آورده بود گروه بسيارى را آماده ساخت و بسيج كرد ، بر آن شدند كه از خندق‌هاى خود بيرون روند و با مسلمانان بجنگند .\r\nاز اين رو ، در عكا كسانى را گذاشتند كه شهر را در ميان گيرند و با مردم شهر پيكار كنند .\r\nآنگاه در تاريخ يازدهم شوال از خندق‌هاى خود بيرون شدند در حالى كه از بسيارى ، مانند مورچگان ، و از گرمى مانند آتش بودند .\r\nصلاح الدين كه چنين ديد ، بار و بنه مسلمانان را به قيمون برد كه در سه فرسنگى عكا قرار داشت .\r\nاز لشكريان صلاح الدين هر كس كه گريخته بود ، پس از شنيدن خبر مرگ پادشاه آلمان به پيش صلاح الدين باز گشته بود .\r\nبنا بر اين صلاح الدين توانست با نيروئى آماده با فرنگيان روبرو شود .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nفرزندان او - افضل على ، و ظاهر غازى ، و ظافر خضر - از كسانى بودند كه در قلب سپاه وى قرار داشتند .\r\nالعادل ابو بكر - برادر صلاح الدين - نيز فرماندهى جناح راست را عهده‌دار بود و سربازان مصرى را در اختيار داشت به علاوه سربازان ديگرى را كه به دو پيوسته بودند .\r\nدر جناح چپ سپاه نيز عماد الدين ، صاحب سنجار ، و تقى - الدين ، صاحب حماة ، و معز الدين سنجر شاه ، صاحب جزيره ابن عمر با گروهى از سرداران خويش ، بودند .\r\nتصادفا صلاح الدين گرفتار شكم دردى گرديد كه هميشه بدان دچار مىشد .\r\nاز اين رو ، چادر كوچكى بر فراز پشته‌اى زد كه مسلط به لشكر بود .\r\nدرين چادر سكونت گزيد و از آن جا كارهاى لشكريان خود را زير چشم گرفت .\r\nفرنگيان به سوى كرانه خاورى رودى كه آن جا بود پيش رفتند تا به سر نهر رسيدند و همين كه لشكريان اسلام را ديدند ، از بسيارى آنان به هراس افتادند .\r\nچالشگران و پيشتازان لشكر صلاح الدين با آنان روبرو شدند و چنان بارانى از تير بر ايشان باريدند كه نزديك بود روى خورشيد را بپوشاند .\r\nفرنگيان كه كار را چنين ديدند به سوى كرانه باخترى رود روى آوردند .\r\nولى پيشتازان اسلام در آن جا نيز دست از جنگ با ايشان\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nبرنداشتند .\r\nچون فرنگيان گرد هم آمده و برخى به برخى ديگر پيوسته بودند چالشگران صلاح الدين مىخواستند كارى كنند كه فرنگيان به آنان حمله‌ور شوند و دو دسته با هم به زد و خورد پردازند و كار جنگ بالا گيرد و ميان فرنگيان پراكندگى افتد تا از نيروى ايشان كاسته شود و مسلمانان از دستشان بياسايند .\r\nفرنگيان كه در آن گير و دار از كناره گيرى از خندق‌هاى خود پشيمان شده بودند ، در همان جا ، يعنى كرانه باخترى رود ، ماندند و شب را نيز در آن جا به صبح رساندند .\r\nروز بعد به سوى عكا باز گشتند تا به خندق‌هاى خود پناه برند . چالشگران سر در پى ايشان نهادند و گاه با شمشير و گاه با نيزه و گاه با تير ، با آنان مىجنگيدند .\r\nفرنگيان هر گاه كه يكى از ايشان كشته مىشد ، او را با خود مىبردند تا مسلمانان ندانند كه چه آسيبى به آنها رسيده است .\r\nاگر صلاح الدين بدان بيمارى دچار نشده بود ، اين جنگ يقينا با پيروزى مسلمانان پايان مىپذيرفت ولى خداوند هر گاه چيزى را بخواهد ، همان را به انجام خواهد رساند .\r\nفرنگيان وقتى به خندق‌هاى خود رسيدند ، ديگر از آن جا بيرون نيامدند .\r\nمسلمانان نيز به چادرهاى خود بازگشتند .\r\nاز فرنگيان گروهى انبوه كشته شده بود .\r\nدر بيست و سوم ماه شوال نيز گروهى از مسلمانان در كمين نشستند و گروهى ديگر به فرنگيان تاختند .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nدر نتيجه اين حمله چهار صد سوار فرنگى از خندق خود بيرون جستند و با مسلمانان به زد و خورد پرداختند .\r\nمسلمانان جنگ كوتاهى كردند . سپس عقب نشستند . فرنگيان سر در پى ايشان نهادند تا از كمينگاه گذشتند .\r\nآنگاه كسانى كه در كمين نشسته بودند بر آنان حمله بردند و آنان را گرفتار كردند و هيچيك را زنده نگذاشتند .\r\nاز جهة كميابى خواربار نيز چنان كار فرنگيان به سختى كشيد كه يك جوال گندم بيش از صد دينار صورى قيمت پيدا كرد . ولى در برابر اين گرانى و كميابى پايدارى مىنمودند .\r\nبرخى از مسلمانان ، از شهرهاى خود به فرنگيان خوراك مىرساندند . از آن جمله ، امير اسامه ، نگهبان بيروت ، بود كه خوراك و چيزهاى ديگر براى آنان مىفرستاد .\r\nديگر سيف الدين على بن احمد معروف به مشطوب بود كه از شهر صيدا خوردنى براى ايشان حمل مىكرد .\r\nهمچنين از عسقلان و شهرهاى ديگر به فرنگيان خواربار مىرسيد و گرنه از گرسنگى مىمردند به ويژه در فصل زمستان كه كشتىها به سبب تلاطم دريا نمىتوانستند حركت كنند و چيزى براى آنها بياورند\r\n.\r\n\r\n","description":"","footnote":"","page_name":" 281 ","page_number":281},
  {"content":"\r\n\r\n\r\nفرستادن جانشين به عكا و سهل انگارى در كار آن شهر تا جائى كه شهر از دست رفت\r\nهمين كه زمستان فرا رسيد و بادها وزيدن گرفتند فرنگيان از بابت كشتىهائى كه داشتند بيمناك شدند زيرا اين كشتىها در بندر نبودند .\r\nاز اين رو آنها را به شهرهاى خويش ، يعنى شهرهايى كه در تصرف فرنگيان بود ، مانند صور و الجزاير فرستادند .\r\nبدين گونه كشتىهاى فرنگيان رفت و راه دريائى براى ناوگان مسلمانان باز شد .\r\nدر اين هنگام مردم عكا نيز پيش صلاح الدين از دلتنگى و خستگى و فرسودگى شكوه كردند زيرا مدت زيادى آن جا در برابر دشمنان پايدارى نموده بودند .\r\nفرمانده لشكر عكا امير حسام الدين ابو الهيجاء سمين بود .\r\nصلاح الدين كه ديد لشكريان عكا خسته شده و به ستوه آمده‌اند دستور داد كه سربازان ديگرى را جانشين ايشان كنند و به عكا بفرستند\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nو كسانى را كه مأمور عكا هستند بيرون آورند .\r\nترتيب انجام اين كار را نيز به برادر خود - ملك عادل - واگذار كرد .\r\nملك عادل نيز به كرانه دريا نقل مكان نمود و در زير كوه حيفا اردو زد و كشتىهاى بادبانى و پاروئى را گرد آورد و هر گاه كه گروهى سرباز از راه دريا برايش مىرسيد آنان را به عكا مىفرستاد و در عوض آنها سربازانى را از آن جا بيرون مىآورد .\r\nبدين گونه بيست سردار وارد عكا شدند در صورتى كه پيش از آن در عكا شصت سردار به سر مىبردند . و كسانى كه در آن جا وارد شدند به نسبت كسانى كه از آن جا خارج گرديدند ، اندك بودند .\r\nنايبان صلاح الدين نيز در سرباز گيرى و فرستادن سرباز به عكا سستى مىورزيدند .\r\nدر انبار كالاى صلاح الدين هم گروهى از مسيحيان كار مىكردند . و هر وقت عده‌اى كه تازه سرباز شده بودند براى دريافت ساز و برگ پيششان مىآمدند در حق آنان گاهى دانسته و گاهى ندانسته ، انواع سختگيرى و سرزنش را روا مىداشتند .\r\nدر نتيجه اين طرز رفتار گروه انبوهى پراكنده شدند و رفتند .\r\nسستى و كوتاهى صلاح الدين و اعتماد او به نايبانى كه داشت و سهل انگارى نايبان وى نيز مزيد بر علت شد .\r\nوضع بدين گونه بود تا زمستان سپرى گرديد و كشتىهاى فرنگيان به عكا برگشتند و راه دريا به روى مسلمانان قطع شد مگر براى كسانى كه شناكنان خود را به عكا مىرساندند و نامه‌اى مىآوردند .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nاز جمله سردارانى كه وارد عكا شدند سيف الدين على بن احمد مشطوب بود .\r\nعز الدين مسعود ، فرمانرواى موصل ، نيز پس از جاولى و پسر جاولى ، فرمانده لشكر امير اسد الدين شير كوه را فرستاد .\r\nتاريخ داخل شدن اين سرداران به شهر عكا آغاز سال 587 هجرى قمرى بود .\r\nگروهى به صلاح الدين توصيه كرده بودند كه براى سرداران و سپاهيانى كه مأمور نگهدارى عكا هستند پول و مال فراوان و ذخائر و خواربار بسيار بفرستد و به آنان دستور دهد كه در جاى خود بمانند .\r\nو آنها را عوض نكند زيرا آنها در كار خود تمرين‌ها كرده و تجربه‌ها اندوخته‌اند و وظيفه‌اى را كه در پيش دارند ، با اطمينان خاطر انجام مىدهند .\r\nولى صلاح الدين به اين توصيه گوش نداد و گمان كرد كه آنها از خستگى و كسالت به ستوه آمده‌اند و اين خستگى ، آنها را به زبونى و شكست خواهد كشاند .\r\nولى جريان امر بر خلاف آن بود\r\n.\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\nدرگذشت زين الدين يوسف صاحب اربل ، و رفتن برادرش ، مظفر الدين ، به سوى اربل\r\nزين الدين يوسف بن زين الدين على ، فرمانروائى شهر اربل را داشت .\r\nاو با لشكريان خود به خدمت صلاح الدين آمده بود كه بيمار شد و در تاريخ هيجدهم ماه رمضان درگذشت .\r\nعماد كاتب در كتاب خود ، البرق الشامى ، از اين موضوع ياد كرده و نوشته است :\r\n« ما پيش مظفر الدين رفتيم تا به مناسبت درگذشت برادرش ، با وى همدردى كنيم و او را تسليت گوئيم .\r\nگمان مىبرديم كه او ماتمزده است چون جز او برادر ديگرى نداشت ، پسرى هم نداشت كه به دو دلبسته باشد و غم برادر نخورد .\r\nبا اين همه ، چيزى او را از سوگوارى باز مىداشت آن هم انديشه\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nترتيب كار براى جانشينى برادر بود .\r\nاو در سراپرده برادر در گذشته خود نشسته بود .\r\nدر همان زمان گروهى از سرداران برادر را گرفته و در بند انداخته و در غافلگير كردن و بازداشت ايشان شتاب ورزيده و فرصتى را از دست نداده بود .\r\nاز جمله سرداران گرفتار ، يكى بلداجى ، صاحب قلعه خفتيدگان ، بود .\r\nمظفر الدين ، پس از آماده كردن زمينه كار ، براى صلاح - الدين پيام فرستاد و از او اربل را خواست تا در برابرش از حزان و رها كناره‌گيرى كند .\r\nصلاح الدين نيز اربل را به دو سپرد و شهر زور و توابع آن ، همچنين دربند قرابلى و بنى قفجاق را بدان افزود .\r\nپس از در گذشت زين الدين ، كسانى كه در اربل به سر مىبردند ، به مجاهد الدين قايماز نامه‌اى نوشتند درباره علاقه‌اى كه به وى دارند و نيكرفتاريهائى كه او با ايشان كرده است .\r\nدر اين نامه از او خواسته بودند كه پيش ايشان برود و فرمانروائى اربل را عهده‌دار گردد .\r\nولى از ترس صلاح الدين ، نه او جرئت اين كار را كرد نه سرور او ، عز الدين اتابك مسعود بن مودود . »\r\nاما بزرگ‌ترين علل چشم پوشى از اربل اين بود كه عز الدين وقتى مجاهد الدين قايماز را گرفت و به زندان انداخت ، زين الدين را در اربل فرمانروائى بخشيد .\r\nبعد ، مجاهد الدين را از گرفتارى آزاد ساخت و نيابت خود\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nرا به وى داد .\r\nپيش از اين ، ما از همه اين رويدادها ياد كرديم .\r\nولى عز الدين ، پس از آزاد كردن مجاهد الدين ، اگر چه نيابت خود را به دو داد ، امكان كار و قدرت انجام كار برايش باقى نگذاشت و يكى از غلامان او را با او در فرمانروائى و حل و عقد امور شريك قرار داد .\r\nمجاهد الدين از اين بابت كينه و خشم شديدى داشت و هنگامى كه او را به سوى اربل فرا خواندند به يكى از كسانى كه مورد اعتمادش بود گفت :\r\n« من اين كار را نمىپذيرم ، چون اگر قبول كنم ، فلان كس ( يعنى همان غلام ) فرمانرواى حقيقى اربل خواهد شد و دست مرا از كار كوتاه خواهد ساخت . »\r\nبارى ، مظفر الدين به اربل رفت و آن شهر را به اختيار خويش در آورد .\r\nاين اندوه مانند گرهى در گلوى خاندان اتابكى ماند و نمىتوانستند آن را فرو برند .\r\nاگر خداى بزرگ بخواهد ، ما به زودى از آنچه مكرر درين باب روى داد ، ياد خواهيم كرد\r\n.\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n\r\nدست يافتن فرنگيان بر شهر شلب [ ( 1 ) 
  ] و باز افتادن شهر به دست مسلمانان\r\nدر اين سال ، ابن الرنك كه از ملوك فرنگيان شهرهاى باخترى اندلس بود ، شهر شلب را گرفت و بر آن تسلط يافت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - شلب ( به كسر شين ) : شهرى است غربى اندلس - منتهى الارب .\r\nشهرى است در غرب اسپانيا و از آن تا باجه سه روز است و در غرب قرطبه واقع است - يادداشت مؤلف ( دهخدا ) .\r\nشهرى است در پرتغال ، و آن مركز غرب اندلس در روزگار عرب بود .\r\nگروهى از اهل يمن در آن سكونت كردند و آنان به زبان فصيح عربى خود شهرت داشتند .\r\nبقيه ذيل در صفحه بعد\r\n","page_name":" 288 ","page_number":288},
  {"content":"\r\n\r\nشهر از شهرهاى بزرگ مسلمانان در اندلس به شمار مىرفت .\r\nوقتى اين خبر به امير ابو يوسف يعقوب بن يوسف بن عبد المؤمن ، فرمانرواى غرب و اندلس ، رسيد ، لشكريان بسيارى را بسيج كرد و رهسپار اندلس شد و از تنگه جبل الطارق گذشت .\r\nگروه بسيارى از لشكريان خود را نيز از راه دريا فرستاد .\r\nبا اين سپاه انبوه وقتى به شلب رسيد ، شهر را در ميان گرفت و به جنگ پرداخت .\r\nكسانى هم كه در شهر به سر مىبردند ، سخت جنگيدند و پايدارى كردند تا سر انجام از پاى در آمدند و زنهار خواستند .\r\nابو يوسف يعقوب درخواستشان را پذيرفت و آنان را به جان امان داد و شهر را گرفت .\r\nلشكريان او پس از اين پيروزى به شهرهاى خود بازگشتند .\r\nابو يوسف لشكرى از موحدان را هم با گروهى از اعراب به شهرهاى فرنگيان فرستاد .\r\nاين سربازان چهار شهر را كه فرنگيان چهل سال پيش از آن گرفته بودند ، بار ديگر به تصرف خويش در آوردند .\r\nدر ميان فرنگيان نيز كشتار بسيار كردند تا جائى كه پادشاه\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل سانش اول ، پادشاه پرتغال ، آن را از تازيان باز گرفت .\r\nفرهنگ فارسى دكتر معين ( از لغتنامه دهخدا )\r\n","page_name":" 289 ","page_number":289},
  {"content":"\r\n\r\nفرنگى طليطله از ايشان هراسناك شد و درخواست صلح كرد .\r\nابو يوسف براى مدت پنج سال قرار صلح داد و به مراكش بازگشت .\r\nگروهى از فرنگيان به اين متاركه جنگ راضى نبودند و اظهار مخالفت نيز نمىتوانستند بكنند .\r\nبنا بر اين تا سال 590 آرام نشستند ، بعد به جنبش در آمدند .\r\nما به خواست خداى بزرگ خبر ايشان را در جاى خود ذكر خواهيم كرد\r\n.\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n\r\nجنگ ميان غياث الدين و سلطانشاه در خراسان\r\nسلطانشاه برادر خوارزمشاه ، در خراسان به شهرهاى غياث الدين و معز الدين ، دو فرمانرواى غورى ، تركتازى و دست - اندازى كرده بود .\r\nغياث الدين نيز لشكرى آماده ساخت و در سال 585 از فيروز كوه به خراسان رفت .\r\nاو همچنان ميان طالقان و بنجده ( پنج ده ) [ ( 1 ) 
  ] و مرو و شهرهاى ديگر رفت و آمد مىكرد و مىخواست با سلطانشاه روبرو شود و بجنگد و\r\n\r\n\r\n\r\n\r\n","description":"","footnote":"\r\n[ ( 1 ) 
  ] - پنج ده : پنج ده نزديك به هم از نواحى مرو الرود از نواحى خراسان بود كه در ابتدا مجزا بود و سپس به تدريج بر اثر عمران به هم متصل گرديد و هر كدام به منزله محله‌اى از آن باشد .\r\nياقوت گويد : به سال 617 پيش از تسلط تاتار بر خراسان و كشتار مردم آن سامان آن جا را ترك كردم در حالى كه از بلاد آبادان خراسان بودند .\r\nاما اينكه پس از حمله مغول به چه صورت در آمد ، نمىداند .\r\nمعرب آن فنج ديه است .\r\n( از لغتنامه دهخدا )\r\n","page_name":" 291 ","page_number":291},
  {"content":"\r\n\r\nضرب شست خود را به وى نشان دهد .\r\nچنين بود تا سال 586 فرا رسيد .\r\nدر اين سال ، سلطان شاه لشكريان خود را گرد آورد و به سر وقت غياث الدين شتافت .\r\nدو لشكر صف آرائى كردند و با يك ديگر به پيكار پرداختند .\r\nسلطان شاه شكست خورد و گريخت و غياث الدين برخى از شهرهاى او را گرفت و به غزنه باز گشت\r\n.\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n\r\nبرخى ديگر از رويدادهاى سال\r\nدر اين سال ، در ماه ربيع الاول ، خليفه عباسى ، الناصر لدين اللّه ، حديثه عانه را گرفت .\r\nاو در سال 585 لشكرى بدان جا فرستاده بود كه آن جا را محاصره كرده و سخت جنگيده بودند .\r\nاين محاصره ادامه يافت و از دو طرف ، گروه بسيارى كشته شدند .\r\nوقتى مردم حديثه عانه از لحاظ كميابى خواربار دچار سختى و تنگى گرديدند ، تيول‌هاى ديگرى خواستند و آن جا را تسليم نمودند .\r\nصاحب حديثه عانه با خانواده خود به بغداد آمد و به او تيول‌هائى داده شد .\r\nولى آنان بعد در شهرها پراكنده شدند و به تنگدستى افتادند و از نيازمندى بسيار كارشان به جائى رسيد كه من يكى از آنان را ديدم كه به گدائى افتاده بود .\r\nيكى ديگر از آنان پيش اين و آن نوكرى مىكرد .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nپناه مىبرم به خداوند از نابود شدن نعمت او و از دست رفتن ايمنى و سلامت او .\r\nدر اين سال ، مسعود بن نادر صفار در بغداد در گذشت .\r\nاو حديث بسيار روايت مىكرد ، خط زيبائى داشت و نيكوكار و مورد اعتماد بود .\r\nدر اين سال ، ابو حامد محمد بن محمد بن عبد اللّه بن قاسم شهرزورى ، زندگانى را بدرود گفت .\r\nدرگذشت او در موصل روى داد .\r\nاو قاضى موصل بود . پيش از آن نيز قضاوت حلب و همه توابع آن را بر عهده داشت .\r\nرئيسى بخشنده بود و جوانمردى بسيار داشت و كارها را از روى دين و اخلاق نيكو انجام مىداد\r\n.\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n.\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n.\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n.\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n.\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n.\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n.\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n.\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n.\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n.\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n.\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n.\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n.\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n.\r\n\r\n","description":"","footnote":"","page_name":" 307 ","page_number":307},
  {"content":"\r\n\r\n.\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n.\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n.\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n.\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n.\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n.\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n.\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n.\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n.\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n.\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n.\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n.\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n.\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n.\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n.\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n.\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n.\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n.\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n.\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n.\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n.\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n.\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n.\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n.\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n.\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n.\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n.\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n.\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n.\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n.\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n.\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n.\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n.\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n.\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n.\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n.\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n.\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n.\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n.\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n.\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n.\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n.\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n.\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n.\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n.\r\n\r\n\r\n","description":"","footnote":"","page_name":" 352 ","page_number":352}
  ]