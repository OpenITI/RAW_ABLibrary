[
  {"content":"\r\nاصول كافى\r\nتأليف :\r\nثقة الإسلام أبى جعفر محمد بن يعقوب بن اسحاق الكلينى الرازى رحمه الله\r\nالمتوفى سنة 328 / 329 ه‍\r\nبا ترجمه و شرح\r\nبقلم دانشمند محترم آقاى حاج سيد جواد مصطفوى\r\nبسرمايه : جناب آقاى حاج سيد محمود كتابچى\r\nانتشارات علميّه اسلاميه\r\nبازار شيرازى - جنب نوروزخان\r\nالجزء الأول\r\nتلفن 29417\r\nحقوق طبع محفوظ\r\nچاپخانه حيدرى - افست\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nمتن عربى اين كتاب با نسخه اصول كافى كه جناب آقا على اكبر غفارى با نسخه علامه مجلسى و شيخ حر عاملى اعلى الله مقامهما مقابله و تصحيح نموده بودند مقابله شد و كاملا مورد اطمينان است .\r\nمصحح\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\n\r\nمقدمه مترجم\r\nبِسْمِ الله الرَّحْمنِ الرَّحِيمِ\r\nالحمد لله الكافى عبده و الناصر جنده و الصلاة و السلام على ترجمان كتابه و شارح عقابه و ثوابه : محمد المصطفى و آله الحجج الاصفياء اختارهم الله لتجلية مرآة العقول و تخلية النفوس عن الاهواء و الفضول صلوات الله عليهم اجمعين .\r\nآفرين و صدها هزار آفرين بر روان پاك دانشمند عميق و محدث بصيرى كه در يازده قرن پيش ، مدّت بيست سال از عمر خود را با كمال اخلاص و مودّت صرف كرد و معتبرترين احاديث و اخبار ائمه معصومين عليهم السّلام را از لابلاى كتب و رساله ها برگزيد و مجموعه ئى نفيس و بىنظير ، بلكه گنجينه اى سرشار و پايان ناپذير ، بجامعه اسلام و تشيع تحويل داد كه در تمام اين يازده قرن در ميان صدها هزار كتاب اسلامى مانند خورشيد تابان درخشندگى نمود و سال بسال بر عزت و شوكتش بيفزود ، تا آنجا كه متجاوز از پنجاه كتاب در شرح و ترجمه و تعليقش بزبانهاى مختلف منتشر گشت و آن مجموعه در ميان دانشمندان و مؤلفين بعنوان يك حجت و سند مذهبى تلقّى شد و در جامعهء تشيّع در رديف معتبرترين كتب بعد از قرآن معرفى گشت .\r\nنام آن دانشمند بزرگوار و مؤلف عاليقدر : ثقة الاسلام شيخ ابو جعفر محمد بن يعقوب بن اسحاق كلينى رازى و نام مجموعه گرانبها و شريفش كتاب كافى است .\r\n\r\n( اهميت و ارزش كتاب كافى )\r\nاز يازده قرن پيش تا حال دانشمندان بزرگ و نوابغ علمى شيعه قلم بدست\r\n","description":"","footnote":"","page_name":" مقدمه مترجم 3 ","page_number":3},
  {"content":"\r\nگرفته ، و در اطراف حديث و جهات مختلف آن كتابها نوشته مجموعه ها پرداخته‌اند ولى با تمام اين احوال ، كتاب كافى عظمت و ارزش خود را از لحاظ اهميّت و اعتبار حفظ كرده و امروز هم در باره آن به « معتبرترين كتاب بعد از قرآن » قضاوت مىشود .\r\nبايد متوجّه بود كه چنين قضاوتى در باره كتاب كافى پس از آنست كه اين كتاب شريف مدّت يازده قرن متوالى مورد مطالعه و تحقيق و بررسى دانشمندان نقاد و نكته سنج و محدثين دقيق و باريكبين بوده است ، و هر يك از احاديثش از نظر هزارها فقيه و حكيم و متكلَّم و محدّث و خطيب گذشته و روات و مخبرينى كه آن احاديث را از زبان معصوم گرفته و دست بدست گردانيده تا بشيخ كلينى رسانيده‌اند يك بيك مورد كنجكاوى علماء رجال و درايت قرار گرفته و به صحت و وثوق و اعتبار و امثال اين تعبيرات نمره گرفته‌اند .\r\nپيداست كه قضاوت در باره هر موضوعى ابتداء ممكن است با عينك دودى حب و بغض صورت گيرد و مسامحه و مجامله ، حجاب بصيرت گردد ، و در نتيجه حقيقت و واقع چنان كه هست نمايش ندهد ، امّا قضاوتى كه نتيجه يازده قرن كنجكاوى و بررسى نقادان موشكاف باشد ، مقرون بحقيقت و خالى از شك و شبهت است .\r\nما در فصول آتيه قسمتى از تعاريف و ستايشهاى دانشمندان را از كتاب كافى نقل ميكنيم ولى جمله كوتاه و مختصرى كه از تمام آن كلمات بدست مىآيد اينست : كتاب كافى در رديف معتبرترين كتب اسلامى است .\r\nجامعه تشيع در اين عصر و دوران احتياج شديدى احساس مىكند كه آنچه در متن و واقع اصل دينست بداند و مورد اعتقاد و عمل قرار دهد ، و زوائد و پيرايه هائى كه به آن بسته شده ، كنار گذارد و دور بريزد ، بدون شك كتاب كافى در رديف معتبرترين كتبى است كه اين احتياج را از همه بيشتر تأمين مىكند .\r\nما ميدانيم كه در ميان احاديث و آياتى كه امروز در دست داريم و به پيغمبر و ائمه معصومين هم نسبت داده شده است ، اخبارى است كه يا بكلَّى پيغمبر و امام آن را\r\n","description":"","footnote":"","page_name":" مقدمه مترجم 4 ","page_number":4},
  {"content":"\r\nنفرموده و يا به اين صورت نبوده است ، بلكه هدفهاى ناپاك و دستهاى خيانتگر جاعلين و محرفين در ساختن و پرداختن آنها كمك كرده است ، جامعه تشيع در اين عصر و زمان عاشق تشنه كام عين كلمات صادره از ميان دو لب پيشوايان خويش است ، و بدون ترديد و مبالغه كتاب كافى سرچشمه صافى است كه زلالترين آن مقصود را بلب تشنگان خود مينوشاند .\r\n\r\nچرا مرحوم كلينى ( قده ) كتاب كافى را نوشت ؟\r\nاز حاصل گفتار شيخ بزرگوار مرحوم ثقة الاسلام كلينى در مقدمه همين كتاب چنين بدست مىآيد كه : يكى از شيعيان و برادران دينيش به او نامه نوشته و يا پيغام داده است كه مردم زمان ما علم و دانش را رها كرده و در جهل و نادانى غوطه ور شده‌اند ، نام خود را مسلمان گذاشته و از مقرّرات واقعى اسلام خبرى ندارند .\r\nتنها از روى عادت و تقليد از نياكان خود اعمالى را بنام دين انجام ميدهند و ميگويند ما در هر مطلبى بعقل خود رجوع ميكنيم . آيا چنين طريقه و روش صحيح است و مردم مىتوانند بدين رويّه ادامه دهند ؟ ! ! شيخ بزرگوار با استناد بآيات و احاديث ثابت مىكند كه چون خداى تعالى بر انسان منت نهاد و به او عقل و هوش و استعداد عنايت فرمود ، لياقت يافت كه پيغمبران و نمايندگان خود را براى هدايتش بفرستد و كتب آسمانى خود را بر آنها نازل كند و اوامر و نواهى خود را كه موجب ثواب و كيفر است ، بايشان برساند و معلومست كه ثواب و پاداش به كسى ميدهد كه اوامر او را طبق دستورى كه خود او معين كرده است انجام دهد .\r\nاين اوامر و مقرّرات را تنها بوسيله پيغمبران و حجج خويش ابلاغ فرموده و از مردم خواسته است كه مقرراتش را از روى يقين و بصيرت انجام دهند و به گمان و تقليد اعتماد نكنند ، پس روش آن مردم كه تو گفتى خدا پسندانه نيست .\r\nاز من تقاضا كردى كتابى بنويسم كه شامل جميع علوم دينى از گفتار امام باقر و صادق عليهما السّلام و سنتهاى استوارى كه بايد طبق آن عمل كرده بوده باشد . سپس\r\n","description":"","footnote":"","page_name":" مقدمه مترجم 5 ","page_number":5},
  {"content":"\r\nميگويد : خدا را شكر ميكنم كه وسائل تأليف و تدوين چنان كتابى را كه تقاضا كردى آماده كرد و اميدوارم چنان كه خواستى بوده باشد ، زيرا نصيحت و خير - خواهى برادران دينى بر ما لازمست ، و ما اميدواريم با كسانى كه از اين زمان تا روز قيامت از اين كتاب استفاده ميكنند ، در اجر و ثواب شريك باشيم - انتهى - باز هم ما ميگوئيم آفرين و صدها هزار آفرين بر روان پاك روشن بينت كه با فراست ذاتى و نور ايمان خويش دريافتى كه كتاب تو تا روز قيامت باقى باشد و مسلمين از آن استفاده كنند و مدّت بيست سال از عمر شريفت را در جمع و تأليف اين كتاب صرف كردى .\r\nثقة الاسلاما ! چه عمر پرخير و بركتى داشتى ؟ ! ! جزاك الله عن الاسلام و المسلمين خير الجزاء\r\n\r\nشرح حال كلينى قدس الله سره\r\nدر شرح حال و زندگى مرحوم كلينى مانند بسيارى از علماء و محدثين سلف نقاط مبهم و نامعلومى باقى است كه كنجكاوى و تلاشهاى امروز هم نتيجه اى جز تكثير وجوه و احتمالات ندارد . استاد معاصر آقاى دكتر حسين على محفوظ در مقدمه اصول كافى طبع تهران كه بتذييلات آقاى على اكبر غفارى دام توفيقه موشح است شرح حال مفصل و مبسوطى راجع بثقة الاسلام كلينى نوشته‌اند و از 100 كتاب چاپى و خطى حيات كلينى را استخراج كرده و با اختلاف اقوالش ذكر نموده‌اند كه شايد بهتر از آن هنوز نوشته نشده باشد .\r\nما براى اينكه اين مجموعه خالى از اين بهره نباشد قسمتهائى را از آن مقدمه استخراج كرده در اينجا ترجمه ميكنيم ، و در هر قسمت تنها بذكر يك قول اكتفا ميورزيم .\r\nكلين ( بر وزن حسين ) قريه ايست در 38 كيلومترى جنوب غربى شهر رى كنونى كه پنج كيلومتر از جاده دور است و از اين قريه فقها و محدثينى بزرگ برخاسته‌اند كه از جمله آنها محمّد بن يعقوب كلينى و دائى او مرحوم علَّان است . مرحوم كلينى در آنجا\r\n","description":"","footnote":"","page_name":" مقدمه مترجم 6 ","page_number":6},
  {"content":"\r\nشيخ و پيشواى شيعه بود و سپس ببغداد مسافرت كرد و در آنجا هم بتدريس و فتوى اشتغال داشت . سال ولادت كلينى معلوم نيست ولى وفاتش در 328 يا 329 بوده است و سفراء مهدى عليه السّلام يعنى نواب خاصّ آن حضرت را درك كرده و احاديث و اخبار را از دست اوّلش اخذ كرده است . بعضى از علما معتقدند كه كتاب كافى بر امام زمان عليه السّلام عرضه شده ، و آن حضرت فرمود : * ( الكافى كاف لشيعتنا ) * « همين كتاب كافى شيعيان ما را بس است » معلوم نيست كه مرحوم كلينى كتاب كافى را در كجا و از كجا و از چه سالى شروع كرده است ولى آنچه معلومست تأليف آن مدت بيست سال طول كشيده و در بغداد خاتمه يافته است .\r\n\r\n( ستايش كلينى )\r\n1 - نجاشى گويد : او در زمان خود شيخ و پيشواى شيعه بود در رى ، و حديث را از همه بيشتر ضبط كرده و بيشتر از همه مورد اعتماد است .\r\n2 - ابن طاوس گويد : توثيق و امانت شيخ كلينى مورد اتفاق همگان است .\r\n3 - ابن اثير گويد : او بفرقه اماميه در قرن سوم زندگى تازه اى بخشيد و پيشوا و عالم بزرگ و فاضل و مشهور در آن مذهب است .\r\n4 - ابن حجر عسقلانى گويد : كلينى از رؤساء فضلاء شيعه است در ايام مقتدر عبّاسى .\r\n5 - محمد تقى مجلسى گويد : حقّ اينست كه در ميان علماء شيعه مانند كلينى نيامده است و هر كه در اخبار و ترتيب كتاب او دقت كند ، در مييابد كه او از جانب خداوند تبارك و تعالى مؤيّد بوده است .\r\n\r\n( تأليفات كلينى )\r\n1 - كتاب تفسير الرؤيا ( تعبير خواب ) .\r\n2 - كتاب الرجال .\r\n3 - كتاب الرد على القرامطة ( طايفه اى از خوارج - مجمع البحرين - ) .\r\n4 - كتاب الرسائل ، رسائل ائمه عليهم السّلام .\r\n","description":"","footnote":"","page_name":" مقدمه مترجم 7 ","page_number":7},
  {"content":"\r\n5 - كتاب الكافى .\r\n6 - كتاب ما قيل في الائمة عليهم السّلام من الشعر .\r\n\r\n( مقبره كلينى )\r\nنجاشى گويد : كلينى در مقبره خود در باب الكوفه بغداد و در جانب غربى به خاك سپرده شد و ابن عبدون متوفى بسال 423 قبر او را ميشناخته و گفته است : من قبر او را در جاده طائى ديده‌ام كه لوحى داشت و روى آن نام او و پدرش بر آن نقش بود و در اواخر قرن چهارم كهنه شده بود . و اكنون قبر او در جانب شرقى دجله نزد باب جسر عتيق ( جسر مأمون ) است ، كسى كه از جانب مشرق بيايد و به طرف كرخ رود ، مقبره در سمت دست چپ او واقع مىشود و شيعيان قرنها است كه زيارت اين محل را بنام مقبره كلينى عادت كرده‌اند و سنّىها هم بر احترام آن مقبره و تعظيم ( كلينى ) اتفاق دارند و اين شيوهء مستمر و روش ديرين گذشتگان ، ما را باحترام همين مكان وادار مىكند ، اگر چه دفن او در آنجا از لحاظ تاريخ محقق نباشد .\r\nمحمّد تقى مجلسى گويد : مقبره كلينى در مولوى خانه بغداد است و بشيخ المشايخ معروفست و عامه و خاصّه آن را زيارت ميكنند ، من از جماعتى از شيعيان شنيدم كه آن مقبره محمّد بن يعقوب كلينى است و خودم او را در همان جا زيارت كردم .\r\n\r\n( ستايش كتاب كافى )\r\n1 - شيخ مفيد گويد : كافى در رديف جليلترين كتب شيعه و سودمندترين آنهاست .\r\n2 - محمّد بن مكى شهيد در اجازه خود بابن خازن گويد : كتاب كافى در علم حديث است و اماميه مانندش را ننوشته‌اند .\r\n3 - محقق كركى در اجازه خود بقاضى صفى الدين عيسى گويد : كتابى بزرگ در موضوع حديث بنام كافى است كه مانندش نوشته نشده . اين كتاب از احاديث شرعى و اسرار دينى مقدارى جمعآورى نموده كه در كتاب ديگرى يافت نميشود .\r\n4 - فيض كاشانى گويد : كافى شريفترين و كاملترين و جامعترين كتب است\r\n","description":"","footnote":"","page_name":" مقدمه مترجم 8 ","page_number":8},
  {"content":"\r\nزيرا كه در ميان آنها شامل اصول و خالى از عيب و فضول است .\r\n5 - شهيد ثانى گويد : كتاب كافى ، آبشخور صافى است كه بجان خودم هيچ نويسنده ئى مانندش را برشته تأليف در نياورده است و قدر و منزلت كلينى و جلالت او از اين كتاب هويدا گردد .\r\n6 - مولى محمّد امين استرآبادى در كتاب « فوائد المدنية » گويد : ما از اساتيد و علماء خود شنيده‌ايم كه در اسلام كتابى تأليف نشده كه برابر يا نزديك بكتاب كافى باشد .\r\nيكى از افاضل گويد : بدان كه كافى كتابيست جامع احاديث در تمام علوم عقايد و اخلاق و آداب و فقه - از اول تا آخرش - كه در كتب احاديث عامه مانندش نيست كجا آنها مىتوانند كتابى مانند كافى در جميع فنون و احاديث و تمام اقسام علوم الهى كه از خاندان عصمت و رحمت بدست آمده داشته باشند . ( زيرا آنها خاندان عصمت و رحمتى ندارند ) .\r\nكتاب كافى از علومى كه گفتيم آنقدر گرد آورده كه در كتاب ديگرى نيست بدرجه اى كه احاديثش از لحاظ متن و سند بر تمام شش كتاب صحيح عامّه فزونى دارد زيرا شماره احاديث كافى 16199 مىباشد « 1 » در صورتى كه تمام احاديث صحيح بخارى با مكرراتش 7275 حديث است و گفته‌اند كه با حذف مكرّرات 4000 حديث است و ابن تيمية گويد مجموع احاديث صحيح بخارى و مسلم از 7000 كمتر است .\r\n\r\n\r\n( خصائص و امتيازات كتاب كافى )\r\n1 - مؤلفش در زمان سفراء امام زمان عليه السّلام زنده بوده و بقول سيد بن طاوس اين خود براى ما راهى باز مىكند كه نوشتجات كلينى را توأم با حقيقت بدانيم .\r\n2 - كلينى ملتزم است كه در كتاب كافى همه احاديث را جز اندكى با تمام\r\n","description":"","footnote":"\r\n« 1 » فاضل متتبع آقاى على اكبر غفارى احاديث اصول و فروع و روضه كافى را با دقت شمرده و طرق مختلفى را كه مرحوم كلينى براى بعضى از احاديث نقل كرده يكى به حساب آورده است و به شماره 15176 رسيده است . ","page_name":" مقدمه مترجم 9 ","page_number":9},
  {"content":"\r\nسلسله سند تا برسد به امام ذكر كند و گاهى صدر سند را حذف كرده زيرا حديث را از كتاب شخصى كه از او روايت نموده نقل كرده و سلسله سند در آن كتاب بوده است يا بواسطه آنكه بسندى كه قبلا گذشته حواله كرده است .\r\n3 - يكى از بزرگان محققين گفته است : روش كلينى در ترتيب احاديث هر باب اينست كه حديث درستتر و روشنتر را در اول باب قرار داده و سپس به همين ترتيب احاديث مبهم و مجمل را ذكر نموده است از اين جهت غالبا احاديث آخر هر بابى خالى از اجمال و ابهام نيست .\r\n4 - در بيشتر موارد ، اخبار متعارض را ذكر نكرده و تنها بذكر رواياتى كه دليل عنوان با بست اكتفا نموده و اين خود دليل ترجيح دادن اوست روايات ذكر شده را بر رواياتى كه ذكر نكرده است . پايان نقل از مقدمه آقاى دكتر محفوظ .\r\n\r\nاحاديث متشابه را بپذيريم يا رد كنيم ؟\r\nدر ميان روايات و احاديث كتاب كافى و همچنين . كتب ديگر حديث ، مطالبى يافت مىشود كه درك آنها دشوار و سنگين به نظر ميرسد و خرد و مغز انسان تحمل هضم و فهم آن را ندارد ، در اينجا سؤالى كه در بالا نوشتم ، پيش مىآيد : « احاديث متشابه را بپذيريم يا رد كنيم ؟\r\nاگر بايد بپذيريم . تكليفى محال و غير مقدور است ، زيرا محل پذيرش اين مطالب تنها عقل و مغز انسانست كه در ابتداى مواجهه ، گنجايش آن را در خود احساس نكرده و از آنها روگردان شده است و تعبد هم در اينجا راه ندارد زيرا ممكن نيست انسان را وادار كنيم بباور داشتن آنچه باور ندارد و پذيرفتن آنچه عقلش درك نميكند اين تكليف متناقض و غير مقدور و تحميلى ناممكن و غير مشروعست .\r\nو اگر تكليف ما رد كردن و نپذيرفتن اين احاديث باشد ، با مشكل ديگرى مواجه ميشويم كه آن هم بدستور همان عقل واقع بين و دورانديش است ، زيرا از بديهيات عقل سالم است كه تا انسان مطلبى را به تمام جهات و شرائطش احاطه پيدا\r\n","description":"","footnote":"","page_name":" مقدمه مترجم 10 ","page_number":10},
  {"content":"\r\nنكرده و مقتضيات و موانع آن را به خوبى درك ننموده است ، نميتواند آن را انكار كند ، زيرا هر تصديقى فرع بر تصوّر و اثبات و نفى هر چيزى پس از ثبوت و حضور آن چيز در ذهنست و بلكه موضوع نفى و انكار بسى مشكلتر از اثبات و پذيرفتن است .\r\nدر مثال محسوس اگر سوزنى در خانه گم شود بمحض اينكه آن را در گوشه اى ببينيم ميتوانيم بگوئيم : « سوزن در خانه هست » ولى اگر بخواهيم وجود سوزن را در خانه نفى كنيم و بگوئيم : « سوزن در خانه نيست » وقتى ميتوانيم كه تمام اشياء و لوازم خانه و همه نقاط بالا و پائين آن را بدقت بررسى كرده باشيم . بسى واضح و روشن است كه اثبات و نفى مطالب عقلى و مباحث علمى بسيار دقيقتر و باريكتر از اين مثالست .\r\nدر حديث 211 همين كتاب ميخوانيد كه امام صادق عليه السّلام بزنديقى كه خدا را انكار ميكرد ، فرمود : « تو كه به آسمان بالا نرفته و فضاى لا يتناهى را بررسى نكرده اى و به زمين هم فرو نرفته و طبقات مختلف و متعدد آن را كنجكاوى ننموده ئى ، چگونه خدا را انكار ميكنى ؟ » يعنى اگر خدا - العياذ با لله - جسم ميبود ، و مانند سلطانى مقتدر بر اريكهء عرش خود تكيه ميداشت تو حقّ نداشتى او را انكار كنى تا چه رسد باينكه او جسم نيست و به چشم ديده نمىشود و در مغز كوچك تو نميگنجد .\r\nآن مرد عاقل و فهميده بود . استدلال روشن امامرا درك كرد و در همان محضر بخداى يگانه اقرار كرد سپس مسلمانى با ايمان و پسنديده و از اصحاب امام صادق عليه السّلام گشت .\r\nاى برادرى كه خداى تعالى چشم بينا و قلب دانا و عقل سالمت عنايت فرموده است ، بدان كه اخبار و احاديث كتاب كافى چنانچه از مقدمه مؤلفش پيداست براى روشن ساختن جاهلان و تنبّه بىروشان مقلَّد برگزيده و تأليف گشته و همگى بر اساس عقل و فطرت سالم پايه گذارى شده است ، فقط ممكن است گاهى خواننده محترم با\r\n","description":"","footnote":"","page_name":" مقدمه مترجم 11 ","page_number":11},
  {"content":"\r\nمطلبى مواجه شود كه هضم و درك آن براى او گران و سنگين باشد ، در صورتى كه همان مطلب براى ديگران ساده و عادى تلقى شود .\r\nخود من از مؤمن ساده و بيغرضى كه اندك فضلى هم داشت شنيدم كه بلسان انتقاد از مرحوم كلينى ميگفت : در كتاب اصول كافى از امام چهارم عليه السّلام نقل شده است كه آن حضرت ميفرمايد : « پرهاى كوچك ملائكه در خانه ما ميريزد و ما آنها را از زمين جمع ميكنيم » به او گفتم : اى برادر شما كه طبق مبانى دينى وجود ملائكه و فرود آمدن او را از آسمان به زمين و آوردن وحى او را قبول دارى ، از پذيرفتن پر كوچك او چه استبعادى ميكنى ؟ ! ! مگر پر داشتن ملائكه با چه آيه قرآن و دليل عقلى مخالفست ؟ و در اينجا ميگوئيم نفى و انكار پر ملائكه وقتى صحيح و معقولست كه انسان كيفيّت تجسّم و فرود آمدن ملائكه و نيز كيفيّت ارتباط و برخورد امامرا با فرشتگان درك كرده و فهميده باشد ، و در آنجا دليلى روشن و مقبول ، مخالف با ريختن پر آنها در منزل امام در دست داشته باشد كه باتّكاء به آن دليل بتواند اين روايت را انكار كند و گر نه با مجرد استبعاد ، ردّ و انكارش نزد عقلا پسنديده نيست .\r\nاكنون كه واضح گشت كه اين گونه اخبار و احاديث را نبايد انكار كرد و هم نميتوان پذيرفت ، تكليف چيست ؟ و چگونه راه حلَّى بايد پيدا كرد ؟\r\nخوبست جواب اين پرسش را از خود قرآن و اخبار بشنويم و سپس بر عقل دقيق و نكته سنج خود عرضه كنيم . بايد دانست كه امثال اين روايات در آيات قرآن هم هست و بنام « آيات متشابه » خوانده مىشود ، از آيه سوّم سوره آل عمران و خطبه 89 نهج البلاغه و روايات مختلف و متعدد كتب حديث استفاده مىشود كه نسبت به اين گونه مطالب بايد تصديق اجمالى داشت و واقع و حقيقت را به خدا و پيغمبرش ارجاع داد و سكوت نمود و نسبت بنفى و اثباتش چيزى نگفت ، در اينجا چون بداورى عقل و خردمندان بشر هم مراجعه ميكنيم راه حلَّى جز اين نشان نميدهند ، عقل ميگويد :\r\nچون گوينده اين سخن صادق و عالم و واقعبين است و حتما معنى صحيح و درستى از آن اراده كرده است ؛ نبايد سخن او را رد كنيم ، و چون معنى كلامش بر ما پوشيده\r\n","description":"","footnote":"","page_name":" مقدمه مترجم 12 ","page_number":12},
  {"content":"\r\nو مبهم است ، نميتوانيم بپذيريم و تصديق كنيم ، پس چاره ئى جز ايمان اجمالى و ارجاع به خود آنها نداريم .\r\nبزرگ دانشمند مشرق زمين شيخ الرئيس ابو على سينا در باره اين موضوع جمله اى دارد كه دانشمندان پس از وى هم آن را پذيرفته ، و در كتب خود به آن استدلال ميكنند و آن جمله اينست : كلما قرع سمعك من غرائب عالم الطبيعة فذره في بقعة الامكان ما لم يذدك عنه واضح البرهان « هر گاه از امور جهان مطلبى عجيب و شگفتآميز به گوشت رسيد ، تا زمانى كه دليل روشنى بر نفى و انكارش نيافته اى آن را در رديف امور ممكن گذار » يعنى نسبت بنفى و انكارش سكوت كن و معتقد باش كه شايد درست باشد .\r\nسخن بو على سينا متين و درست است ولى در برابر جمله اى كه از شاگرد مكتب وحى خدا و معلَّم دانشمندان بشر ، امير مؤمنان على بن ابى طالب صلوات الله عليه رسيده است فروغ و پرتوى نيارد ، آرى ، سينا كجا و مولا كجا ؟ ! آن حضرت در نامه اى كه بعنوان درس عقيده و زندگى به فرزند عزيزش نوشته و گنجينه اى از معارف و اخلاق ، بلكه محكمترين برنامه زندگى مادى و معنوى بشر را بجامعه انسانيت تحويل داده است ، پس از آنكه راجع بمبدأ و معاد بياناتى ميفرمايد چنين مىنويسد :\r\n* ( فان اشكل عليك شىء من ذلك ، فاحمله على جهالتك به ، فانك اول ما خلقت كنت جاهلا و ما اكثر ما تجهل من الامر و يتحير فيه رأيك و يضل فيه بصرك ، ثم تبصره بعد ذلك . ) *\r\n« پس اگر چيزى از اين مطالب بر تو مشكل آمد ، آن را بر نادانى خود حمل كن ، زيرا تو در ابتداى آفرينشت نادان بودى و سپس دانش آموختى ، چه بسيار از امورى را كه تو نميدانى و نسبت به آن سر - گردان و گمراهى و سپس بينا و آگاه ميشوى » .\r\nامام عليه السّلام در اين جمله شريف ، بزرگترين رمز حلّ اين مشكل را بيان كرده است و آن موضوع جهالت و نادانى انسانست ، بشر از مادر متولد مىشود ، در حالى كه از علم و سواد هيچ بهره ئى ندارد ، و چون بزرگ مىشود ، هر مطلبى را كه\r\n","description":"","footnote":"","page_name":" مقدمه مترجم 13 ","page_number":13},
  {"content":"\r\nميشنود برايش تازگى دارد و عجيب و غريب است ، زيرا بواسطه سابقه جهلش آن را ناآشنا و غير مأنوس مييابد ، بسا ممكن است انسان مطلبى را بشنود كه آن را محال و غير ممكن بداند ، و سپس دير يا زود با وقوع و انجام آن مواجه شود ، پس چگونه ميتواند ، هر چه را نفهميد انكار كند ؟ ! .\r\nانسان هر چه عاقلتر و پخته تر و آزموده تر شود ، بعظمت جهان هستى و نادانى خويش بيشتر پى مىبرد و نسبت بامور سنگين و غير قابل هضم ، احتمال امكان و وقوعش بيشتر مىشود . اينست كه بو على سينا در اواخر عمر و كمال دانشش ميگويد :\r\n\r\nتا بدان جا رسيد دانش من\r\nكه بدانم همى كه نادانم\r\n\r\nدر صورتى كه جاهل ناپخته و بىتجربه ، در همان نظر اوّل يا ميپذيرد و يا بنفى و انكار ميپردازد ، قرآن كريم از آن مردم پخته و آزموده به راسخين در علم تعبير فرموده است . و در باره جاهلان ناپخته فرمايد : « * ( بَلْ كَذَّبُوا بِما لَمْ يُحِيطُوا بِعِلْمِه ) * » .\r\nانسان اگر بتواند بفهمد كه معلومات او و همه دانشمندان در برابر واقعيّات جهان هستى ، راستى نسبت قطره بدرياست و بلكه گاهى ممكن است كه معلومات اندوخته هفتاد ساله او ، همه جهالات و اشتباهات باشد . ميتواند مانند بو على سينا بگويد « من نادانم » و ميتواند بگويد ريختن پر ملائكه و امثال آن ممكن است درست باشد و آنگاه بعظمت كلام شاه مردان و امير مؤمنان پى ميبرد .\r\nاگر در اين موضوع اندكى بيشتر دقت نمائيد ، اعتراف ميكنيد كه نخستين قدم در راه موفقيّت كاشفين و مخترعين بزرگ بشر ، همين احتمال وقوع موضوعاتى است كه مردم عادى آن را محال و غير ممكن ميشمارند ، و شايد آن مردم ، كاشفين و مخترعين را در زمان مطالعه و تحقيق و آزمايش تسفيه و تحميق كنند .\r\nدر پايان اين موضوع اشاره به چند نكته لازم به نظر ميرسد :\r\n1 - روايتى كه مضمون آن مخالفت صريح با نصّ قرآن داشته باشد ، از موضوع سخن ما خارجست و بايد نفى و انكار شود ، و بلكه مطابق روايات معتبرى كه در اين باب رسيده است ، بايد به ديوار زده شود .\r\n","description":"","footnote":"","page_name":" مقدمه مترجم 14 ","page_number":14},
  {"content":"\r\n2 - آنچه در باره عدم امكان پذيرش اين گونه از روايات گفتيم و بيان نموديم كه تعبّد در آن جارى نيست ، مربوط باصول دين و مطالب اعتقاديه است ولى نسبت بفروع احكام و وظائف عملى اسلام جريان تعبّد دليل متين و مستحكمى دارد .\r\n3 - بعضى از متفضّلان ساده دل اين عصر در تطبيق آيات و احاديث با علوم عصرى جديد حرص و ولع بسيارى از خود نشان ميدهند و ميخواهند شكافتن اتم و سفينه هاى هواپيمائى امروز را از قرآن و حديث استنباط كنند ، و در نتيجه بر شأن و فضيلت پيغمبر و ائمه هدى بيفزايند ، اينان در كتابهاى خود مينويسند : آيه « * ( إِذَا السَّماءُ انْشَقَّتْ ) * از شكافتن اتم خبر ميدهد و جمله * ( « الماء تحت الهواء » ) * را با چاههاى جوّى كه هواپيما از برخورد به آن احتراز مىكند منطبق ميسازند و جمله « آية محكمة » را در كلام رسول خدا صلَّى الله عليه و آله و سلَّم با فرمولهاى رياضى الكتريسته و اتم تطبيق ميدهند .\r\nگويا اينان متوجّه نيستند كه با اين توجيهات زشت و ركيك خود ، علاوه بر اينكه شأن و فضيلتى براى پيشوايان ثابت نميكنند ، توهين بزرگى نسبت بساحت مقدس ايشان نموده و آنها را عالم بلغت عرب ندانسته‌اند و گمان كرده‌اند كه ايشان كلمات و جملات را در غير موارد استعمال خود به كار مىبرند .\r\nما قبول داريم كه قرآن كريم و حلال و حرام محمّد صلى الله عليه و آله و سلَّم براى هميشه زنده و رهبر اخلاق و ضامن سعادت بشر است و لزومى هم ندارد كه از جزئيات اختراعات بشر خبر دهد ، بعلاوه علوم قرآن ثابت و تغيير ناپذير و علوم بشر متحوّل و دگرگونست ، شريعت مقدس اسلام براى رهبرى تمام مردم جهان ، در همه قرون و اعصارست و انحصارى بعصر جديد و احتياجات مردم خاصّى ندارد . ما منكر نيستيم كه گاهى برخى از علوم جديد كه پايه و ريشه ثابتى دارد مصداق آيات و احاديثى واقع مىشود ولى تا حدودى كه قواعد لغت و ادب اجازه دهد و از دلالات سه گانه ( مطابقه و تضمن و التزام ) خارج نباشد : و خلاصه توجيه و تأويل روايات از قالب الفاظ كوچكتر و بزرگتر نباشد .\r\n","description":"","footnote":"","page_name":" مقدمه مترجم 15 ","page_number":15},
  {"content":"\r\nاين برادران ايمانى ما اگر از اين خيرخواه بيغرض بشنوند ، در اين گونه موارد نسبت نادانى را به خود بدهند بهتر است تا به پيشوايان دينى خود و بدانند كه اظهار نادانى افتخار مانند بو على سيناست در درجه نهائى دانش و علمش .\r\n4 - از توضيحات مبسوطى كه در سابق بيان كرديم ، معلوم شد كه تصديق اجمالى آيات و روايات متشابه نتيجه تحقيق و تدبّر و استنباط است نه ركود عقل و جمود فكر ، زيرا خلاصه و حاصل گفتار ما اينست كه : نسبت باحاديث و اخبار تا آنجا كه عقل و فكر انسان درك مىكند و قواعد صرف و نحو زبان هم اجازه ميدهد ، بايد استنباط و اجتهاد كند و قواعد تخصيص و تقييد و ورود و حكومت را جارى سازد ، ولى نسبت باحاديثى كه قوّه عقل و قواعد زبان پيشروى ندارد و از دلالت بر معنى و مفهوم درستى امتناع و سرپيچى مىكند ، مسلمان بايد سكوت كند و تصديق اجمالى نمايد و واقع و حقيقت را به خدا و رسولش ارجاع دهد .\r\n5 - آنچه تاكنون گفتيم راجع بمتن و دلالت حديث است كه در مرحله دوم قرار دارد و امّا راجع بسند و طريق حديث و تحقيق در بارهء اشخاصى كه آن حديث را از پيغمبر صلَّى الله عليه و آله و سلَّم و ائمه هدى عليهم السّلام بمرحوم كلينى و ساير مؤلفين رسانيده‌اند ، جداگانه بحثى مفصّل و مبسوط دارد كه دانشمندان رجال كتابهاى قطور در آن موضوع نوشته و براى هر يك از آنها پرونده اى مخصوص تشكيل داده‌اند كه مرحله نخستين قبول و انكار احاديث در آن مرز است .\r\nچون خوشبختانه كتاب اصول كافى از اين جهت بهره وافرى دارد ، و رجالش از لحاظ اعتبار و وثوق در رديف معتبرترين اصحاب حديثند ، ما را بتوضيح آن مرحله نيازى نيست .\r\n\r\nآنچه در باره كتاب كافى نوشته اند\r\nمؤلفات و كتبى كه در باره كتاب كافى نوشته شده در مقدّمه اصول كافى طبع تهران به شش قسمت تقسيم شده است .\r\n1 - شروح عربى مفصل و مبسوطى كه دانشمندان از قرن يازدهم ببعد نوشته اند\r\n","description":"","footnote":"","page_name":" مقدمه مترجم 16 ","page_number":16},
  {"content":"\r\nو آنها دوازده شرح است كه نخستين آنها شرح صدر المتألهين شيرازى معروف بشرح ملا صدرا مىباشد كه در سال 1050 وفات يافته است و آخرين آنها كتاب هدى العقول في شرح احاديث الاصول از محمّد بن عبد على . . . قطيفى از علماء اوائل قرن سيزدهم است اين كتاب خطى و در كتابخانه مدرسه عالى سپهسالار است .\r\n2 - حواشى و تعليقاتى كه تنها جملات مشكل و مبهم آن را توضيح داده است ، اين حواشى بسيار است و در آن مقدّمه بيست و يك حاشيه را با مؤلفش نام ميبرد .\r\n3 - ترجمه ها و شروح فارسى كه سه تاى آنها در آن مقدّمه ذكر شده است دو كتاب آنها خطى است و در كتابخانه اهدائى سيد محمّد مشكات استاد دانشگاه تهرانست و سوّمى شرح شيخ خليل بن غازى قزوينى است كه در سال 1308 هجرى در لكنهو چاپ شده و در دو جلد است . و بقلم و سبك نگارش ديروز است .\r\nعلاوه بر اينها ترجمه و شرحى است فارسى كه اخيرا در تهران چاپ شده و از نظر نگارش تا حدّى بقلم روز و سبك جديد است لكن مترجم و شارحش در مواردى از آن كتاب عقايد خاصّى بر خلاف تحقيق علماء شيعه و اساطين فقه و حديث و فلسفه و كلام اظهار مىكند و نسبت بمفاخر شيعه بى جا ميتازد « 1 » بسى تعجّب كردم ، زمانى كه صفحاتى از آن كتاب را مطالعه كردم و اشتباهاتى حتى در قواعد ابتدائى صرف و نحو ديدم كه از يك مبتدى عربى آموز هم انتظار نبود و ناچار همه را حمل بر طغيان قلم نموده و گذشتم « 2 » .\r\n\r\n","description":"","footnote":"\r\n« 1 » - در جلد دوم كتابش ص 5 - 6 باعلام و اساطين مذهب تشيع : شيخ مفيد ، علامه حلى ، مرحوم مجلسى تندى كرده و مخصوصا نسبت بشيخ مفيد جمله اى گفته است كه گمان ندارم هيچ مسلمانى آن نسبت را براى آن بزرگ دانشمند بپسندد ، و در مجلد اول ص 56 - 60 نسبت بمرحوم صدر المتألهين و فيض كاشانى و علامه مجلسى رحمهم اللَّه هم سوء تعبيراتى دارد .\r\n« 2 » - درج 1 ص 19 در كلمه « و ما يضمر النبى » ماء موصوله را بماء نافيه اشتباه كرده است و در ص 121 « لم » تعليلية را « لم » نافيه خيال كرده است و در دو صفحه بعد كلمه « اعمى را افعل تفضيل ترجمه كرده است تنها در نيمى از جلد اول كتابش علاوه بر آنچه گفتيم بصفحات 70 - 79 - 108 - 155 - 163 - 166 - 178 - 211 - 239 - 252 - 266 مراجعه كنيد و قضاوت نمائيد .\r\n","page_name":" مقدمه مترجم 17 ","page_number":17},
  {"content":"\r\nلكن اين جهات و علل ديگر « 1 » موجب شد كه از آن ترجمه و شرح سلب اعتماد گشت .\r\n4 - شرح بعضى از احاديث كافى و از اين قسمت دو كتاب را ذكر نموده است :\r\nالف - كتاب « حثيث الفلجة في شرح حديث الفرجة » تأليف سيد بهاء الدين محمّد بن محمّد باقر حسينى مختارى از علماء اوائل قرن دوازدهم .\r\nب - كتاب « هداية النجدين و تفضيل الجندين » رساله ايست در شرح حديث جنود عقل و جهل اصول كافى .\r\n5 - مختصر كافى و آن منحصر بكتاب محمّد جعفر بن محمّد صفى ناعسى است و يك نسخه خطى آن در كتابخانه اهدائى سيد محمّد مشكات استاد دانشگاه است .\r\n6 - تحقيقاتى كه راجع ببعضى از جهات كتاب كافى شده است و از اين قسمت ده كتاب ذكر مىكند .\r\nاينها پنجاه كتاب تمامست كه در اطراف كتاب كافى نوشته شده است كه بيشتر آنها عربى يا چاپ نشده است و ترجمه و شرح فارسى چاپ شده غير از همان دو كتابى كه در شماره 3 توضيح داديم به نظر نميرسد .\r\nمدير محترم كتابفروشى علميه اسلاميه باينجانب پيشنهاد كرد كه ترجمه و توضيحى براى اصول كافى بنويسم ، من هم چون بعد از كتاب « الكاشف عن الفاظ نهج البلاغه » فهرستى به همان ترتيب براى تمام اصول كافى كه مشتمل بر 3785 حديث است نوشته بودم كه تمام الفاظ و جملات اصول كافى به ترتيب حروف الفبا منظَّم گشته و شماره مسلسل حديث پشت سرش گذاشته شده و آماده چاپست ، از طرفى به آن كتاب جديد العهد بودم و از طرفى ميخواستم نسخه اى از اصول كافى كه شماره هاى حديثش مطابق فهرست من باشد ، در دست باشد از اين جهت و جهات ديگرى كه اكنون\r\n\r\n","description":"","footnote":"\r\n« 1 » - مانند توجيهاتى كه در تطبيق احاديث با علوم عصر جديد دارد و ما اين موضوع را قبلا توضيح داديم .\r\n","page_name":" مقدمه مترجم 18 ","page_number":18},
  {"content":"\r\nذكر مىشود آن پيشنهاد را پذيرفتم و شماره دهگان احاديث را به ترتيب در اين كتاب گذاشتم . تا پس از طبع آن فهرست پيدا كردن هر كلمه از اصول كافى براى دارندگان آن نسخه به سهولت انجام گيرد .\r\n\r\nسبك فكر و اسلوب نگارش اين كتاب\r\nبعقيده ما در ميان پنجاه تأليفى كه در باره كتاب كافى شده است ، از لحاظ شرح و توضيح مطالب و حلّ مشكلات و استدلال بر مطالب نظرى آن چهار شرح امتياز و شهرت دارد :\r\n1 - شرح صدر المتألهين معروف بملا صدراى شيرازى است كه چاپ شده آن مقدار 500 حديث از اصول كافى است و طبق مذاق آن مرحوم احاديث و اخبار با عينك فلسفه و عرفان ملاحظه شده است .\r\n2 - كتاب وافى تأليف ملا محسن فيض كاشانى شاگرد صدر المتألهين است كه يكى از كتب اربعه متأخره محسوب مىشود و احاديث را از نظرى نزديك به نظر استادش بيان مىكند .\r\n3 - كتاب مرآة العقول علامه مجلسى ( ره ) متوفى بسال 1111 كه شايد متأخرترين شرح چاپ شده عربى اصول كافى و در نتيجه كاملترين آنها باشد . و احاديث ، بيشتر از نظر افكار فقهاء و محدثين بيان و توضيح شده است .\r\nمرحوم مجلسى در اين كتاب نخبه ها و برگزيده هاى سخنان صدر المتألَّهين و فيض كاشانى و ساير شارحين قدس الله اسرارهم - را انتخاب كرده و در بيان احاديث ذكر نموده است . در صفحه 77 مرآة العقول از گفتار ملا صدرا به اين جمله تعبير مىكند « ما ذكره بعض المحققين » و نسبت بمرحوم فيض « ما ذكره بعض الافاضل » ميفرمايد و در صفحه 69 در باره سخن ملا صدرا « ما حققه بعض الافاضل » تعبير مىكند و در صفحه 60 « قال بعضهم » ميگويد و در صفحه 54 راجع بحديث فرجه هفت قول نقل مىكند كه سوّمى آنها قول ملا صدراست و اقوال ديگرى را كه تنها احاطه و تبحّر بىنظير آن دانشمند متتبع توانسته است در آنجا گرد آورد و همچنين اقوال\r\n","description":"","footnote":"","page_name":" مقدمه مترجم 19 ","page_number":19},
  {"content":"\r\nو وجوهى را كه در احاديث ديگر ذكر مىكند تنها اختصاص بشرح او دارد .\r\n4 - شرح ملا صالح مازندرانى متوفى بسال 1080 است كه نزد افاضل فقها مشهور است و اكنون با تذييلات علامه معاصر آقاى حاج ميرزا ابو الحسن شعرانى دام ظله چاپ مىشود و از چاپشده هاى آن گاهى مورد استفاده ما قرار ميگيرد .\r\nبعقيده ما آنچه در باره احاديث اصول كافى بايد گفته شود ، تنها همين چهار دانشمند بزرگ گفته‌اند و نوشته‌اند ، و بر ماست كه فقط لباب و برگزيده هاى كلمات ايشان را انتخاب و اختصار كرده . به فارسى ترجمه كنيم و هم در مواردى باقتضاى تغيير محيط و حبر تاريخ با وجود اعتراف باستحكام پايه گذارى ايشان ، سبك توضيح و استدلال را تغيير دهيم و يا توضيح و استدلالى را كه آنها نگفته و لازم دانسته‌ايم بنويسيم و اگر احيانا نظرى بر خلاف انظار آن بزرگان داشته‌ايم با كمال احترام تذكر داده‌ايم « 1 » و خلاصه اين ترجمه و توضيح داراى روش و خصوصيات زير است :\r\n1 - در احاديثى كه روشن و واضح به نظر رسيده بترجمه تنها اكتفا شده است .\r\n2 - روايات و احاديثى كه مجمل و مبهم بوده توضيح داده‌ايم و آن توضيح را غالبا از همان چهار شرح انتخاب كرده و در بين هلالين ( پرانتز ) يا تحت عنوان توضيح نوشته‌ايم .\r\n3 - كلمات و جملاتى كه نسخه بدل داشته و يا آنكه متحمل چند معنى بوده است نسخه و احتمال زائد را ميان اين علامت [ 
  ] قرار داده‌ايم .\r\n4 - رواياتى كه مضامينش براى مسلمين پاكدل و بىآلايش و راسخ ، قطعى و روشن بوده و براى كسانى كه اطلاع دينى كمترى دارند ولى هنوز براى دستورات دينى دنبال دليل ميگردند ، به اندازه اى كه خداى تعالى بفهم و درك ما استعداد داده استدلال كرده‌ايم ولى استدلالى كه باز به قرآن و حديث متّكى باشد و از طريقه و مذاق\r\n\r\n","description":"","footnote":"\r\n« 1 » - براى نمونه بصفحات 46 و 103 و 217 مراجعه شود .\r\n","page_name":" مقدمه مترجم 20 ","page_number":20},
  {"content":"\r\nاهل بيت عصمت خارج نشود « 1 » و از فضل و كرم خداوند منّان در اين منظور كمك خواسته‌ايم كه فكر و قلم ما را هدايت و رهبرى فرمايد و از خطا و لغزش مصون دارد .\r\n5 - چنان كه در سابق بيان كرديم شماره هاى مسلسل احاديث را هم ده بده گذاشته‌ايم تا با كتاب فهرست الفاظى كه براى اصول كافى نوشته‌ايم منطبق باشد .\r\n6 - هر گاه حديثى از لحاظ مضمون مناسب حديث گذشته بوده است به همان شماره مسلسل عطف داده‌ايم .\r\n7 - تا آنجا كه توانسته‌ايم مطالب را با سطحى هر چه نازلتر و قلمى هر چه ساده تر بيان كرده‌ايم مگر در مواردى كه از ذكر اصطلاحات ناگزير بوده‌ايم مانند بيشتر مباحث توحيد .\r\nخداى تعالى را به اين توفيق شكرگزاريم و هميشه از خطا و لغزش فكر و قلم به او پناه ميبريم و هدايت و رهبرى آن دو را در طريق مستقيم دين حنيف اسلام و روش پاك و معتدل پيغمبر و ائمه هدى صلوات الله عليهم اجمعين از درگاه كريمش خواستاريم .\r\nسيد جواد مصطفوى خراسانى\r\n\r\n","description":"","footnote":"\r\n« 1 » - براى نمونه بصفحات 93 و 300 - 303 و 304 و 224 مراجعه شود .\r\n","page_name":" مقدمه مترجم 21 ","page_number":21},
  {"content":"\r\n\r\nمقدمه\r\nباسمه تعالى\r\nستايش خداى راست كه براى نعمتش ستايش شده و براى قدرتش پرستيده گشته در سلطنت خويش فرمانرواست و به جهت شوكتش از او بيم دارند ، بدان چه نزد او است رغبت شده ، فرمانش بر همه مخلوق جارى است ، والاست در نهايت والائى ، نزديكست و در عين حال بلند مرتبه ، از ديدگاه بينندگان فرا رفته ، ناآغازست و بىانتها ، بيش از همه چيز برجا بوده و هميشه نگهدار آنها است ، زبر دستى كه نگهدارى همه چيزش خسته نكند ، توانائى كه بعظمتش در سلطه آسمانى فريد است و بقدرتش در بزرگ منشى وحيد ، آياتش را بحكمتش بر مخلوق هويدا كرد ، همه چيز را بىسابقه آفريد و بقدرت و حكمت خويش نقشه آنها را آغاز نمود ، ماده اى نبود تا اختراع صدق نكند و علتى نداشت تا ابتداع درست نيايد . آنچه را خواست چنان كه خواست آفريد و براى نماياندن حكمت و حقيقت ربوبيتش در اين آفرينش يكتاست خردهايش فرا نگيرند و انديشه ها به دو نرسند ، ديدگانش در نيابند و اندازه بر او احاطه نكند ، بيان از وصفش ناتوان است و ديدگان در آستانش نابينا و هر گونه توصيفى در مقامش نارسا ، بىمانع نهانست و بىپرده پنهان ، ناديده شناخته شده و بىشكل توصيف گشته و بىجسم تعريفش كنند ، معبودى جز خداى\r\n","description":"","footnote":"","page_name":" 1 ","page_number":22},
  {"content":"\r\nبزرگ و و الا نيست ، انديشه ها از رسيدن بحقيقتش حيران شده و خردها از درك نهايتش سرگردان ، خيال تيز پر بوى نرسد و ديدهء گذرا دركش نكند و اوست شنوا و دانا . با فرستادگانش بر مخلوق حجت آورد و هر امرى را با دليل خود روشن ساخت . پيمبران را مژده دهان و بيم دهان فرستاد تا هر كه هلاك شود بدليلى روشن هلاك شود و هر كه زنده و سعادتمند گردد بدليلى روشن زنده ماند و تابندگان آنچه نميدانند از پروردگارشان بياموزند و ربوبيتش را پس از آنكه منكر بودند معترف شوند و بعد از آنكه با شريكش ميپنداشتند يكتاپرست گردند . او را ميستايم چنان كه درمان روانها و موجب خرسندى وى و شكرانه نعمتهاى شايان و فراوان و آزمايش نيك او باشد . و گواهى دهم كه معبودى جز خداى يگانهء بىشريك نيست ، خدائى يكتا ، بىمانند ، بينياز كه نه همسرى گيرد و نه فرزندى دارد . و گواهى دهم كه محمد ( ص ) بنده ايست كه او را برگزيده و فرستاده ايست كه او را مبعوث كرد در زمان فترت رسولان و خواب دراز ملتها و گسترش نادانى و سركشى فتنه و گسيختن اساس محكم و كورى از دريافت حق و سرپيچى ستم و نابودى ديانت و قرآن را بسويش فرستاد كه در اوست بيان و توضيح حقيقت ، قرآنى است بلسان عربى ، بدون كجى و انحراف تا شايد مردم پرهيزگار شوند . قرآن را براى مردم بيان كرد و توضيح داد با برنامه روشنى كه تشريحش فرمود و دينى كه توضيحش داد و دستوراتى كه آن را لازم شمرد و امور ديگرى كه براى مخلوقش آشكار و هويدا ساخت ، در آن امور است رهنمائى بسوى نجات و نشانه هائى كه بهدايت كشاند ، پيغمبر هم مأموريت خويش را تبليغ نمود و دستور خود آشكار ساخت و تكليفش را كه بار نبوت بود به منزل رسانيد و براى\r\n","description":"","footnote":"","page_name":" 2 ","page_number":23},
  {"content":"\r\nرضاى پروردگارش صبر كرد و در راهش جهد نمود و امت خود را نصيحت كرد و به راه نجاتشان دعوت فرمود و به ياد خدا وادار كرد و براى پس از خود هم ايشان را به راه هدايت دلالت فرمود بسبب راههاى روشن و انگيزه هائى كه براى بندگان پايه گذارى فرمود و پرچمهاى مناره هاى روشن را برايشان برافراشت ( يعنى امامان دوازده گانه را براى رهبرى امت معرفى فرمود ) تا پس از وى گمراه نگردند چون نسبت بايشان مهربان و دلسوز بود و چون روزگارش سپرى و عمرش بپايان رسيد خدايش بسوى خود خواند و روحش را دريافت داشت در حالتى كه كردارش پسنديدهء خدا و بهره اش بسيار و مقامش شامخ بود . او در گذشت و در ميان امتش كتاب خدا و جانشينش امير مؤمنان و پيشواى پرهيزكاران عليه السّلام را بجاى گذاشت كه دو همدم خو گرفته بودند و هر يك گواه درستى ديگرى ( گواهى ايشان چنين است كه ) آنچه را خدا بر بندگانش در قرآن واجب فرموده امام از جانب حق بيان مىكند مانند اطاعت خدا و اطاعت امام و دوستى امام و حق لازم وى كه بوسيله آن خدا خواست دينش را كامل و امرش را ظاهر كند و با حجتهاى خويش اقامه حجت كند و از نور خود او بندگانش پرتو گيرند ، نورى كه در معادن برگزيدگانش و انتخاب شده از نيكانش مىباشد .\r\nو خدا بوسيله پيشوايان هدايت كه خاندان پيغمبر ما ميباشند دينش را آشكار نمود و راههاى راست خود را روشن ساخت و حقيقت چشمه هاى دانش خويش را برگشود ، ايشان را طريق معرفتش و نشانه هاى دينش و دربانان بين خود و خلقش و باب شناسائى حقش قرارداد و محرم أسرار نهفته خويش ساخت .\r\nهر گاه يكى از آن امامان در ميگذشت از دنبال او امامى هويدا و رهبرى پرتو افكن و پيشوائى\r\n","description":"","footnote":"","page_name":" 3 ","page_number":24},
  {"content":"\r\nنگهدار برميگماشت ، همه به حق هدايت ميكردند و به حق حكم مينمودند ، ايشان حجتهاى خدا و خوانندگان بسويش و سرپرستان خلقش بودند تا بندگان برهبرى آنان ديندارى كنند ، و شهرها بنور علم ايشان روشن باشند ، خدا ايشان را مايه زندگى مردم و چراغهاى تاريكى و كليدهاى سخنورى و اركان اسلام قرار داد و نظام اطاعت و تماميت دستور واجب خويش را در احكامى كه معلوميت ، پذيرفتن از ايشان و در آنچه نامعلوم است ، ارجاع دادن به آنها مقرر داشت و پيشدستى كردن ديگران را در اعتقاد به آنچه نميدانند و انكار آنچه ميدانند غدقن نمود ، چون اراده فرمود هر كه را از مخلوقش بخواهد از پيش آمدهاى تاريك و مجهولات پوشيده دستگيرى كند ، درود خدا بر محمد و خاندان نيكش كه خدا پليدى را از آنها شسته و به خوبى پاكشان فرمود .\r\nاما بعد : اى برادر ! آگاه شدم از آن شكايت كه نسبت بمردم زمان ما نمودى كه ايشان بر نادانى با هم سازش نموده و در آبادانى راه جهالت همدست و كوشايند تا آنجا كه نزديكست دانش به كلى از ايشان رخت بربندد و ريشه كن گردد ، چون ايشان بر اعتماد بجهل و تباه ساختن دانش و دانشمند خرسند گشته‌اند و پرسيدى كه آيا رواست مردم بر نادانى بپايند و از روى گمان بدين دل خوش كنند . چون در ظاهر بدين اسلام گرويده‌اند ولى مقرراتش را بطور دلخواه و عادت و تقليد از پدران و نياكان و بزرگان باور كرده و در مطالب مهم و غير مهم بعقل خود اعتماد ميكنند .\r\nپس بدان اى برادر - كه خدايت رحمت كناد : - خداى تبارك و تعالى بسبب هوش و عقلى كه در خلقت بندگانش آميخت ايشان را از چارپايان ممتاز ساخت و شايسته امر و نهى فرمود و آنها را دو\r\n","description":"","footnote":"","page_name":" 4 ","page_number":25},
  {"content":"\r\nدسته ساخت : مردم سالم و بىعيب و كوران و زمين گيران ( مراد بدسته اول آنهايند كه شرايط تكليف را دارند و مقصود از دسته دوم ديوانگان و كودكانند كه تكليف ندارند ) پس سالمان را بعد از آنكه ابراز تكليفشان را كامل ساخت ، بامر و نهى مخصوص گردانيد و از معيوبان تكليف را برداشت زيرا آفرينش ايشان را طورى قرار داد كه تحمل آموزش و پرورش نتوانند كرد و سالمان را سبب بقاى ايشان قرار داد و بقاء سالمان را بآموزش و پرورش مقرر فرمود . اگر براى سالمان جهالت روا باشد روا بود كه تكليف از ايشان برداشته شود و در آن صورت آمدن دستورات و كتب آسمانى و پيمبران بيهوده باشد و اين خود موجب فساد تدبير و رجوع بگفتار طبيعيين است . بنا بر اين مقتضاى عدل و حكمت الهى اينست كه مخلوقى را كه قابل تكليف آفريده امر و نهى كند تا وجود ايشان بيهوده و مهمل نباشد و بعظمت و يگانگى و ربوبيتش اقرار كنند و بدانند كه او خالق و رازق ايشانست ، زيرا گواهان پروردگاريش هويدا و حجتهايش آشكار و روشن و علاماتش واضح است ، مردم را بيگانگى خداى عز و جل دعوت كنند و بربوبيت و خدائى سازنده خويش گواهى دهند زيرا آثار صنع خدا و شگفتيهاى تدبيرش در آنها نمايانست . خدا هم اين مردم را بشناسائى خود دعوت بر خود نموده تا نشناختن خود و دين و احكامش را بر مردم روا نداشته باشد زيرا شخص حكيم جهالت و انكار دين را روا نداند از اين جهت فرموده است ( 169 سوره 7 ) مگر در كتاب از آنها پيمان گرفته نشد كه در باره خدا جز حق نگوئيد « و نيز فرمود : ( 41 سوره 10 ) بلكه تكذيب\r\n","description":"","footnote":"","page_name":" 5 ","page_number":26},
  {"content":"\r\nكردند چيزى را علمش را خوب فرا نگرفتند « بنا بر اين وظيفه مردم منحصر در امر و نهى الهى و نيز بگفتار حق مأمورند ، پايدارى بر نادانى را اجازه ندارند . خداى ايشان را بپرسش و فهميدن امور دين امر كرده و فرموده است ( 124 سوره 9 ) چرا از هر گروه ايشان دسته اى سفر نكنند تا در امر دين دانش اندوزند و چون بازگشتند قوم خود را بيم دهند . و نيز فرمود ( 46 سوره 16 ) اگر خودتان نميدانيد از اهل كتاب بپرسيد . پس اگر براى سالمان پايدارى بر نادانى روا بود ايشان را بپرسش امر نميفرمود و بفرستادن پيمبران و كتب و دستورات نيازى نبود و در اين صورت ايشان مانند چارپايان و ناسالمان بودند و چون چنين ميبودند چشم بهم زدنى باقى نميماندند و چون بقائشان جز با آموزش و پرورش روا نباشد ، لازم شد هر كه خلقتش سالم و ابزار تكليفش كامل است براى خود معلم و رهنما و رأى زن و فرمانده و باز دارنده گيرد ، و راه آموزش پرورش و پرسش پويد .\r\nپس سزاوارتر چيزى كه عاقل برگيرد و متفكر با هوش آن را جويد و شخص با توفيق و درست رو در آن كوشد همانا علم دين و شناختن روش عبادتى است كه خدا از خلقش خواسته و آن توحيد و مقررات و احكام و امر و نهى و جلوگيريها و آداب او مىباشد . زيرا حجت تمام است و تكليف لازم و عمر كوتاه و تأخير ناپذيرفته و در روش عبادتى كه خدا از خلقش خواسته شرط است كه تمام واجباترا مردم از روى علم و يقين و بصيرت بجاى آرند كه در اين صورت بجاى آورنده آنها نزد خدا پسنديده و سزاوار ثواب و پاداش\r\n","description":"","footnote":"","page_name":" 6 ","page_number":27},
  {"content":"\r\nبزرگ او گردد . زيرا كسى كه بىدانش و بصيرت كارى انجام دهد نميداند چه مىكند و براى كى انجام ميدهد و چون نادانست به كار خود اطمينان و تصديق ندارد ، زيرا تا كسى بمعتقداتش بدون شك و ترديد آشنا نباشد او را تصديقكننده نگويند زيرا شك دارنده شوق و ترس و خضوع و تقرب عالم با يقين را ندارد و خداى عز و جل فرموده است ( 78 سوره 43 ) مگر كسانى كه به حق گواهى داده و خودشان علم داشته باشند .\r\nپس گواهى پذيرفته شد به جهت علم به آن و اگر علم بگواهى نباشد پذيرفته نيست و كسى كه از روى و بدون علم و بصيرت انجام وظيفه مىكند كارش با خداست ، اگر خواهد بر او تفضل نموده ، عملش بپذيرد و اگر خواهد نپذيرد ، زيرا خدا با او شرط كرده كه واجباتش را از روى علم و بصيرت و يقين انجام دهد ، تا از آنها نباشد كه خدايشان چنين توصيف نمود ( 12 سوره 22 ) از جمله مردمان كسى است كه خدا را با دو دلى پرستد ، اگر چيزى به او رسد به خداپرستى قرار گيرد اگر بلائى به او رسد روى بگرداند دنيا و آخرت را زيان كند و زيان آشكار همين است . چون او بدون علم و يقين در دين داخل شده خروجش هم از دين بىعلم و يقين است و امام عليه السّلام فرموده است : كسى كه از روى علم داخل ايمان شود ثابت ماند و ايمانش او را سود بخشد و كسى كه بدون علم داخل شود همچنان كه داخل شده خارج مىشود و نيز فرموده است : هر كه دينش را از كتاب خدا و سنت پيغمبرش ( ص ) برگيرد از كوهها استوارتر است و كسى كه دينش را از دهان مردم گيرد همان مردمش از دين برگردانند ، و باز فرمود : هر كه امر امامت ما را از قرآن نفهمد از فتنه ها بيرون نرود .\r\n","description":"","footnote":"","page_name":" 7 ","page_number":28},
  {"content":"\r\nاز اين روست كه بر مردم روزگار ما كيشهاى باطل و مذاهب زشتى كه تمام شرايط كفر و شرك را دارد رخنه كرده است . اينها همه بتوفيق و خذلان خداى متعال بستگى دارد . هر كه را خدا خواهد موفق باشد و ايمانش ثابت بر جا ماند ، اسبابى برايش فراهم كند كه او دينش را از كتاب خدا و سنت پيغمبر صلَّى الله عليه و آله با علم و يقين و بصيرت برگيرد . اين است آنكه در دين خود از كوههاى محكم استوارتر است و هر كه را خواهد واگذارد و دينش عاريت و ناپايدار باشد - پناه به خدا ميبريم از اين حالت - برايش اسباب دلخواهى و تقليد و تاويل بىعلم و بصيرت فراهم سازد و كارش بخواست خدا مربوط است اگر خواهد ايمان ناقصش را كامل كند و اگر خواهد از او بگيرد و در امان نيست كه صبح مؤمن باشد و شب كافر يا شب مؤمن باشد و صبح كافر زيرا كه چنين شخصى هر گاه يكى از بزرگان را بيند به دو گرايد و هر چه را خوش ظاهر بيند بپذيرد ، در صورتى كه امام عليه السّلام فرموده است : خداى عز و جل پيمبران را براى پيمبرى آفريد و جز آن نباشند و اوصياء را براى وصايت آفريد و جز آن نباشند و ايمان مردمى را هم عاريت قرار داد ، اگر خواهد ثابتش قرار دهد و اگر خواهد از ايشان جدا كند و در باره ايشان صادق است گفتار ( 98 سوره 6 ) « ايمان برخى پا برجاست و از بعضى ناپايدار » .\r\nو تو يادآور شدى كه مطالبى برايت مشكل شده كه بواسطه اختلاف روايات وارده در آنها حقيقت آنها را نميفهمى و دانسته اى كه اختلاف روايت مربوط باختلاف علل و اسباب آنست و بدانشمند مورد اعتمادى كه در اين قسمت وارد باشد دسترسى ندارى تا با او مذاكره و گفتگو كنى و گفتى كه ميخواهم كتابى داشته باشم كه تمام\r\n","description":"","footnote":"","page_name":" 8 ","page_number":29},
  {"content":"\r\nقسمتهاى علم دين در آن باشد كه دانشجو را بىنياز كند و مرجع هدايت خواه باشد و كسى كه علم دين و عمل باخبار صحيح امامان صادق و سنتهاى ثابته مورد عمل را خواهد از آن كتاب برگيرد و واجبات خدا و سنت پيغمبر ( ص ) را از روى آن كتاب انجام دهد و گفتى كه اگر چنين كتابى باشد اميدوارم خداى تعالى بوسيله آن و به يارى و توفيق خويش برادران و هم مذهبان ما را اصلاح كند و بهدايتشان متوجه كند .\r\nپس بدان اى برادر - كه خدايت هدايت كند - كسى را نميرسد كه به نظر خويش روايات مختلفه اى را كه از امامان عليهم السّلام رسيده است تشخيص دهد مگر بدستور خود امام عليه السّلام ( و آن بيكى از سه راه است : ) 1 - روايت را با قرآن بسنجيد آن را كه مطابق قرآنست بگيريد و آن را كه مخالف است رد كنيد 2 - روايتى كه مطابق گفتار عامه است رها كنيد زيرا هدايت در مخالفت ايشانست 3 - روايتى كه مورد اتفاقست بگيريد زيرا در مورد اتفاق ترديدى نيست . و ما با اين دستور فقط مقدار كمى از روايات را تشخيص ميدهيم و ( نسبت به باقى روايات مختلف ) راهى وسيعتر و بااحتياطتر از اين نميدانيم كه علم آنها را به خود امام رد كنيم و دستور آسانى كه امام عليه السّلام داده است بپذيريم كه فرموده است : هر كدام از دو روايت مختلف را كه گردن نهيد براى شما جايز است . خدا را شكر كه تأليف كتابى را كه خواستى ميسر كرد . اميدوارم چنان كه خواستى باشد . اگر در آن كوتاهى رفته باشد در نيت ما كه خيرخواهى است كوتاهى نبوده . زيرا خير خواهى برادران و هم مذهبان بر ما واجب است بعلاوه ما اميدواريم كه با مردم اين زمان و آنها كه تا پايان دنيا از اين كتاب استفاده و به آن عمل ميكنند در ثواب شريك باشيم زيرا پروردگار بزرگ و عزيز\r\n","description":"","footnote":"","page_name":" 9 ","page_number":30},
  {"content":"\r\nيكى است و پيغمبر محمد آخرين پيمبران - حق - يكى است و شريعت يكى است حلال محمد حلال و حرامش حرامست تا روز قيامت . ما اندكى كتاب حجت را تفصيل داديم اگر چه چنانچه سزاوارش بود تكميل نكرديم زيرا نخواستيم تمام بهره هاى آن را كاهش دهيم . و اميدوارم كه خداى عز و جل امضاء اين نيت ما را تسهيل فرمايد تا اگر اجل مهلت دهد كتابى مفصلتر و كاملتر از اين بنويسيم كه تا تمام حقش ادا كنيم بخواست خدا و بحول و قوه او اميد زيادى كمك و توفيق تنها به او است و درود بر سيد ما محمد پيمبر - ص - و خاندان نيك طاهرش من اين تصنيفم را با كتاب عقل و فضائل علم و بلندى درجه و ارجمندى دانشمندان و نقص جهل و پستى و بىارزشى جاهلان شروع ميكنم زيرا عقل محورى است كه همه مدار بر آنست و سود و زيان ثواب و كيفر متوجه او است [ و خداست توفيق ده 
  ] .\r\n\r\n( كتاب عقل و جهل )\r\n1 - امام باقر عليه السّلام فرمايد : چون خدا عقل را آفريد از او بازپرسى كرده به او گفت پيش آى پيش آمد ، گفت بازگرد ، بازگشت ، فرمود بعزت و جلالم سوگند مخلوقى كه از تو بپيشم محبوبتر باشد نيافريدم و ترا تنها به كسانى كه دوستشان دارم بطور كامل دادم . همانا امر و نهى كيفر و پاداشم متوجه تو است .\r\n","description":"","footnote":"","page_name":" 10 ","page_number":31},
  {"content":"\r\nشرح - مراد بعقل چنانچه از جميع روايات اين باب استفاده مىشود همان قوه تشخيص و ادراك و واداركننده انسان به نيكى و صلاح و بازدارنده او از شر و فساد مىباشد چنانچه در روايت سوم عقل وسيله پرستش خدا و بدست آوردن بهشت معرفى شده و در حديث چهارم 75 خاصيت و اثر آن بنام لشكر عقل توضيح داده شده است پس عاقل كامل كسى است كه آن اثر در او باشد ، و مراد به پيش آمدن و بازگشتن عقل اينست كه اين موجود در برابر اوامر و نواهى خالقش كاملا منقاد و مطيع است و جمله آخر حديث در روايات ديگر توضيح داده مىشود كه كيفر پاداش مردم در روز جزا به مقدار عقل ايشانست .\r\n2 - اصبغ بن نباته از على عليه السلام روايت مىكند كه جبرئيل بر آدم نازل شد و گفت : اى آدم من مأمور شده‌ام كه ترا در انتخاب يكى از سه چيز مخير سازم پس يكى را برگزين و دوتا را واگذار . آدم گفت چيست آن سه چيز ؟ گفت : عقل و حياء و دين آدم گفت عقل را برگزيدم ، جبرئيل بحياء و دين گفت شما بازگرديد و او را واگذاريد ، آن دو گفتند اى جبرئيل ما مأموريم هرجا كه عقل باشد با او باشيم . گفت خود دانيد و بالا رفت .\r\nشرح - از مجموع اين روايت چنين استفاده مىشود كه عقل باحياء و دين لازم و ملزومند و از يك ديگر جدا نشوند پس خداوند بهر كس عقل عنايت كند حياء و دين هم عنايت كرده است و كسى را كه باحياء و متدين يافتيم بايد او را عاقل هم بدانيم .\r\n3 - شخصى از امام ششم عليه السلام پرسيد عقل چيست ؟ فرمود چيزيست كه بوسيله آن خدا پرستش شود و بهشت بدست آيد آن شخص گويد : گفتم پس آنچه معاويه داشت چه بود ؟ فرمود : آن نيرنگست ، آن شيطنت است ، آن نمايش عقل را دارد ولى عقل نيست .\r\n4 - حسن بن جهم گويد : از امام رضا عليه السلام شنيدم كه ميفرمود : دوست هر انسانى عقل او است\r\n","description":"","footnote":"","page_name":" 11 ","page_number":32},
  {"content":"\r\nو دشمن او جهلش .\r\n5 - حسن بن جهم گويد : به حضرت ابو الحسن عليه السلام عرض كردم نزد ما دسته اى هستند كه دوستدار امامند ولى آن تصميم راسخرا ندارند ( كه بتوانند از راه عقيده خويش از جان و مال بگذرند ) همين قدر است كه از محبت امام دم ميزنند . فرمود آنها ( بواسطه كوتاهى عقل و قصور ادراكشان ) از جمله كسانى كه مورد سرزنش خدا قرار گرفته‌اند نيستند . همانا خدا ميفرمايد : عبرت گيريد اى صاحبان بصيرت ( و ايشان صاحب بصيرت نميباشند ) .\r\n6 - اسحاق بن عمار گويد : امام صادق عليه السلام فرمود : هر كه عاقل است دين دارد و كسى كه دين دارد ببهشت ميرود ( پس هر كه عاقل است ببهشت ميرود ) .\r\n7 - ابو جارود از امام پنجم عليه السلام نقل مىكند : خدا در روز قيامت نسبت به حساب بندگانش به اندازه عقلى كه در دنيا به آنها داده است باريك بينى مىكند .\r\n8 - سليمان ديلمى گويد : به امام صادق عليه السلام عرضكردم فلانى در عبادت و ديانت و فضيلت چنين و چنانست فرمود : عقلش چگونه است ؟ گفتم نميدانم ، فرمود ، پاداش به اندازه عقل است ، همانا مردى از بنى اسرائيل در يكى از جزاير دريا كه سبز و خرم و پر آب و درخت بود عبادت خدا ميكرد يكى از فرشتگان\r\n","description":"","footnote":"","page_name":" 12 ","page_number":33},
  {"content":"\r\nاز آنجا گذشت و عرضكرد پروردگارا مقدار پاداش اين بنده ات را به من بنما خداوند به او نشان داد و او آن مقدار را كوچك شمرد ، خدا به او وحى كرد همراه او باش پس آن فرشته به صورت انسانى نزد او آمد عابد گفت تو كيستى ؟ گفت مردى عابدم چون از مقام و عبادت تو در اين مكان آگاه شدم نزد تو آمدم تا با تو عبادت خدا كنم پس آن روز را با او بود ، چون صبح شد فرشته به او گفت : جاى پاكيزه اى دارى و فقط براى عبادت خوبست . عابد گفت : اينجا يك عيب دارد . فرشته گفت ، چه عيبى ؟ عابد گفت : خداى ما چهارپائى ندارد ، اگر او خرى ميداشت در اينجا ميچرانديمش براستى اين علف از بين ميرود ! فرشته گفت : پروردگار كه خر ندارد ، عابد گفت : اگر خرى ميداشت چنين علفى تباه نميشد ، پس خدا بفرشته وحى كرد : همانا او را به اندازه عقلش پاداش مىدهم ( يعنى حال اين عابد مانند مستضعفين و كودكان است كه چون سخنش از روى ساده دلى و ضعف خرد است مشرك و كافر نيست ليكن عبادتش هم پاداش عبادت عالم خداشناس را ندارد ) .\r\n9 - امام صادق عليه السلام از رسول خدا صلَّى الله عليه و آله نقل مىكند كه : چون خوبى حال مردى ( مانند نماز و روزه بسيارش ) بشما رسيد ، در خوبى عقلش بنگريد زيرا به ميزان عقلش پاداش مييابد .\r\n10 - ابن سنان گويد به حضرت صادق عليه السلام عرضكردم : مرديست عاقل كه گرفتار وسواس در وضو و نماز مىباشد : فرمود چه عقلى كه فرمانبرى شيطان مىكند ؟ گفتم : چگونه فرمان شيطان ميبرد ؟\r\nفرمود از او بپرس وسوسه اى كه به او دست ميدهد از چيست ؟ قطعا به تو خواهد گفت از عمل شيطانست .\r\n","description":"","footnote":"","page_name":" 13 ","page_number":34},
  {"content":"\r\n11 - پيغمبر فرمود : خدا به بندگانش چيزى بهتر از عقل نبخشيده است ، زيرا خوابيدن عاقل از شب بيدارى جاهل بهتر است و در منزل بودن عاقل از مسافرت جاهل ( بسوى حج و جهاد ) بهتر است و خدا پيغمبر و رسول را جز براى تكميل عقل مبعوث نسازد ( تا عقلش را كامل نكند مبعوث نسازد ) و عقل او برتر از عقول تمام امتش باشد و آنچه پيغمبر در خاطر دارد ، از اجتهاد مجتهدين بالاتر است و تا بنده اى واجباترا بعقل خود درنيابد آنها را انجام نداده است همه عابدان در فضيلت عبادتشان بپاى عاقل نرسند . عقلا همان صاحبان خردند كه در باره ايشان فرموده : تنها صاحبان خرد اندرز ميگيرند .\r\n12 - هشام بن حكم گويد : موسى بن جعفر عليهم السلام به من فرمود : اى هشام خداى تبارك و تعالى صاحب عقل و فهم را در كتاب مژده داده و فرموده ( 20 سوره 39 ) آن بندگانم را كه هر سخن را شنوند و از نيكوترش پيروى كنند مژده بده ، ايشانند كه خدا هدايتشان كرده و ايشانند صاحبان عقل . اى هشام همانا خداى متعال بواسطه عقل حجت را براى مردم تمام كرده و پيغمبران را بوسيله بيان يارى كرده و بسبب برهانها بربوبيت خويش دلالتشان نموده و فرموده است ( 160 سوره 2 ) خداى شما خدائيست يگانه كه جز او خدائى نيست و رحمان و رحيم است . در آفرينش آسمانها و زمين و تفاوت شب و روز و كشتيهائى كه بسود مردم در دريا روانست و آبى كه خدا از آسمان فروآورد كه زمين را بعد از مواتشدنش زنده گرداند و از همه جنبندگان در آن\r\n","description":"","footnote":"","page_name":" 14 ","page_number":35},
  {"content":"\r\nپراكند و گردش بادها و ابرى كه بين آسمان و زمين زير فرمانست نشانه هائيست بر ربوبيت ما براى مردمى كه تعقل كنند . ( 1 ) اى هشام خدا اينها را دليل بر شناسائى خود قرار داده كه مسلما مدبرى دارند ، پس فرموده است ( 160 سوره 25 ) و شب و روز و خورشيد و ماه را به خدمت شما گماشت و ستارگان تحت فرمان اويند در اينها براى گروهى كه عقل خود را به كار اندازند نشانه ها است و باز فرمود ( 70 سوره 40 ) اوست كه شما را از خاكى آفريد آنگاه از نطفه اى آنگاه از پاره گوشتى سپس شما را به صورت طفلى بيرون آورد تا هنگامى كه بكمال نيرو برسيد و بعدا پير شويد و بعضى از شما پيش از پيرى بميرد و بمدتى معين برسد شايد تعقل كنيد . و باز فرموده : همانا در گردش شب و روز و رزقى كه خدا از آسمان فرستاد كه زمين را بعد از مواتشدنش زنده كرد و در گردش بادها [ و ابر مسخر در فضا 
  ] براى آنها كه تعقل ميكنند نشانه هائيست و باز فرمود ( 16 سوره 57 ) زمين را بعد از مواتشدنش زنده مىكند ، اين آيات را براى شما بيان ميكنيم شايد تعقل كنيد . و نيز فرمود ( 4 سوره 13 ) و باغها از تاك و كشتزار و نخلستان جفت هم و جدا از هم كه همه از يك آب مشروب ميشوند ليكن ميوه بعضى را بر بعضى ديگر برترى داده‌ايم در اينها آياتيست براى كسانى كه تعقل كنند و فرمود ( 24 سوره 30 ) از جمله آيه هاى وى اينست كه برق را براى بيم و اميد بشما بنماياند و از آسمان آبى نازل كند تا زمين را پس از مواتشدنش زنده كند در اينها براى مردمى كه تعقل ميكنند نشانه هائيست . و باز فرمود ( 153 سوره 6 ) بگو بيائيد آنچه را پروردگارتان بشما حرام كرده بخوانم : اينكه چيزى را با او شريك مكنيد و با پدر و مادر نيكى كنيد و فرزندان خود را از بيم تنگدستى نكشيد كه شما و آنها را ما روزى ميدهيم و به كارهاى زشت چه عيان و چه نهانش نزديك نشويد و تنى را كه خدا محترم داشته نكشيد مگر به حق . اينها است كه\r\n","description":"","footnote":"","page_name":" 15 ","page_number":36},
  {"content":"\r\nخدا شما را به آن سفارش كرده شايد تعقل كنيد . ( 1 ) و نيز فرمود ( 28 سوره 30 ) مگر بعضى از بردگان شما نسبت باموالى كه بشما داده‌ايم شريكتان ميباشند تا در دارائى برابر باشيد و از آنها چنانچه از يك ديگر ميترسيد بترسيد آيات خود را اين گونه براى مردمى كه تعقل ميكنند شرح ميدهيم . اى هشام پس خداوند صاحبان عقل را اندرز داده و بآخرت تشويقشان نموده و فرموده است ( 33 سوره 6 ) زندگى دنيا جز بازيچه و سرگرمى نيست و سراى آخرت براى پرهيزكاران بهتر است چرا تعقل نميكنيد .\r\nاى هشام - سپس خدا كسانى را كه كيفرش را تعقل نميكنند بيم داده و فرموده ( 138 سوره 37 ) سپس ديگران را هلاك ساختيم شما صبحگاهان و هنگام شب به آنها ميگذريد پس چرا تعقل نميكنيد و فرموده ( 35 سوره 29 ) ما بر مردم اين دهكده بسبب گناهى كه ميكرده‌اند عذابى از آسمان فرود آريم از اين حادثه براى آنها كه تعقل ميكنند نشانه اى روشن بجا گذاشته‌ايم . اى هشام عقل همراه علم است و خدا فرموده ( 43 سوره 29 ) اين مثلها را براى مردم مىزنيم و جز دانشمندان تعقل نميكنند اى هشام سپس كسانى را كه تعقل نميكنند نكوهش نموده و فرموده ( 166 سوره 2 ) و چون بمشركان گويند از آنچه خدا نازل كرده پيروى كنيد گويند : نه ، بلكه از آئينى كه پدران خويش را بر آن يافتيم پيروى ميكنيم . و گرچه پدرانشان چيزى تعقل نكرده و هدايت نيافته بودند و فرموده داستان كافران چنانست كه شخصى بحيوانى كه جز صدائى و فريادى نميشنود بانگ زند ايشان كرانند و لالانند ، كورانند پس تعقل نميكنند . و فرموده ( 43 سوره 10 ) بعضى از آنها بسويت گوش فرا دهد اما مگر تو ميتوانى بكران در صورتى كه تعقل هم نميكنند بشنوانى و باز فرموده ( 47 سوره 25 ) مگر\r\n","description":"","footnote":"","page_name":" 16 ","page_number":37},
  {"content":"\r\nگمانبرى بيشتر آنها ميشنوند يا تعقل ميكنند ؟ ! ايشان جز بمانند چارپايان نيستند بلكه روش ايشان گمراهانه تر است . ( 1 ) و فرموده ( 15 سوره 49 ) با شما دسته جمعى كارزار نكنند مگر از درون دهكده اى مستحكم يا از پشت ديوارها ، دليرى ايشان ميان خودشان با شدت است ، گمانبرى باهمند اما دلهاشان پراكنده است ، چنين است زيرا آنها گروهى هستند كه تعقل نميكنند . و فرموده ( 44 سوره 2 ) خود را از ياد ميبريد در صورتى كه كتاب آسمانى ميخوانيد مگر تعقل نميكنيد اى هشام - خدا اكثريت را نكوهش نموده و فرموده ( 117 سوره 6 ) اگر بخواهى از اكثريت مردم زمين پيروى كنى ترا از راه خدا بدر برند . و فرموده ( 25 سوره 31 ) و اگر از آنها بپرسى كه آسمانها و زمين را آفريده مسلما ميگويند :\r\nخدا ، بگو ستايش مخصوص خداست اما اكثريت آنها نميدانند . و فرموده ( 63 سوره 29 ) و اگر از آنها بپرسى كه از آسمان باران فرستد و زمين موات را بدان زنده كند قطعا ميگويند : خدا ، بگو : حمد خدا را اما اكثريت آنها تعقل نميكنند . اى هشام - سپس اقليت را ستوده و فرموده ( 13 سوره 34 ) و كمى از بندگانم شكرگزارند و فرموده ( 24 سوره 38 ) ( بسيارى از شريكان بيكدگر ستم كنند مگر كسانى كه ايمان دارند و كار شايسته كنند ) و آنها كمند و فرموده ( 29 سوره 4 ) تنها يك مرد با ايمان از خاندان فرعون كه ايمانش را پنهان ميداشت گفت : ميخواهيد مردى را بكشيد كه ميگويد : پروردگارم خداست ؟ ! و فرموده ( 43 سوره 11 ) جز اندكى بنوح ايمان نياوردند و فرموده : ( 38 سوره 6 ) ليكن بيشترشان نميدانند و فرموده ( 103 سوره 5 ) و بيشترشان تعقل نميكنند . و فرموده ( ؟ ) و بيشترشان ادراك نميكنند اى هشام - سپس خداوند از صاحبان عقل به نيكوترين وجه ياد نموده و ايشان را ببهترين زيور آراسته و فرموده ( 282 سوره 2 ) خدا بهر كه خواهد حكمت دهد و هر كه حكمت گيرد خير بسيار گرفته است\r\n","description":"","footnote":"","page_name":" 17 ","page_number":38},
  {"content":"\r\nو جز صاحبان عقل در نيابند . ( 1 ) و فرموده ( 5 سوره 3 ) آنها كه در دانش ريشه دارند گويند به قرآن ايمان داريم تمامش از نزد پروردگار ما است ولى جز صاحبان عقل در نيابند . و فرموده ( 187 سوره 3 ) همانا در آفرينش آسمانها و زمين و رفت و آمد شب و روز براى صاحبان عقل نشانه هاست . و فرموده ( 20 سوره 13 ) مگر آنكه ميداند آنچه از پروردگارت به تو نازل شده حق است ، مانند شخص كور است تنها صاحبان عقل در مييابند . و فرموده ( 10 سوره 39 ) مگر آنكه در اوقات شب در حال سجده و قيام مشغول عبادت است و از آخرت بيم دارد و برحمت پروردگارش اميدوار است ( مانند غير او است ) بگو مگر كسانى كه دانند با كسانى كه ندانند يكسانند صاحبان عقل در مييابند . و فرموده ( 29 سوره 38 ) كتاب پر بركتى را بسويت فرستاديم تا در آياتش تدبر كنند و تا صاحبان عقل متذكر شوند . و فرموده ( 57 سوره 40 ) موسى را هدايت داديم و آن كتاب را كه هدايت و پند صاحبان عقل بود ميراث بنى اسرائيل كرديم . و فرموده ( 56 سوره 51 ) و پند ده كه پند دادن مؤمنان را سود دهد . اى هشام - خداى تعالى در كتابش ميفرمايد ( 37 سوره 50 ) همانا در اين كتاب يادآورى است براى كسى كه دلى دارد ( يعنى عقل دارد ) و فرموده ( 12 سوره 31 ) « همانا بلقمان حكمت داديم » فرمود مقصود از حكمت عقل و فهم است . اى هشام - لقمان بپسرش گفت : حق را گردن نه تا عاقلترين مردم باشى همانا زيركى در برابر حق ناچيز است پسر عزيزم دنيا درياى ژرفى است كه خلقى بسيار در آن غرقه شدند ( اگر از اين دريا نجات ميخواهى ) بايد كشتيت در اين دريا تقواى الهى\r\n","description":"","footnote":"","page_name":" 18 ","page_number":39},
  {"content":"\r\nو آكنده آن ايمان و بادبانش توكل و ناخدايش عقل و رهبرش دانش و لنگرش شكيبائى باشد . اى هشام - براى هر چيز رهبرى است و رهبرى عقل انديشيدن و رهبر انديشيد خاموشى است و براى هر چيزى مركبى است و مركب عقل تواضع است ، براى نادانى تو همين بس كه مرتكب كارى شوى كه از آن نهىشده ئى .\r\nاى هشام - خدا پيغمبران و رسولانش را بسوى بندگانش نفرستاد مگر براى آنكه از خدا خردمند شوند ( يعنى معلومات آنها مكتسب از كتاب و سنت باشد نه از پيش خود ) پس هر كه نيكوتر پذيرد معرفتش بهتر است و آنكه بفرمان خدا داناتر است عقلش نيكوتر است و كسى كه عقلش كاملتر است مقامش در دنيا و آخرت بالاتر است : اى هشام - خدا بر مردم دو حجت دارد : حجت آشكار و حجت پنهان ، حجت آشكار رسولان و پيغمبران و امامانند ( ع ) و حجت پنهان عقل مردم است . اى هشام - عاقل كسى است كه حلال او را از سپاسگزارى باز ندارد و حرام بر صبرش چيره نشود . اى هشام - هر كه سه چيز را بر سه چيز مسلط سازد بويرانى عقلش كمك كرده است : آنكه پرتو فكرش را بآرزوى درازش تاريك كند و آنكه شگفتيهاى حكمتش را بگفتار بيهوده اش نابود كند و آنكه پرتو اندرز گرفتن خود را بخواهشهاى نفسش خاموش نمايد ( هر كه چنين كند ) گويا هوس خود را برويرانى عقلش كمك داده و كسى كه عقلش را ويران كند دين و دنياى خويش را تباه ساخته است . اى هشام - چگونه كردارت نزد خدا پاك باشد كه دل از فرمان پروردگارت بازداشته و عليه عقلت از هوست فرمان برده باشى . اى هشام - صبر بر تنهائى نشانه قوت عقل است . كسى كه از خدا خردمندى گرفت از اهل دنيا و دنياطلبان كناره گيرد و به آنچه نزد خداست بپردازد و خدا انيس وحشت او و يار تنهائى او\r\n","description":"","footnote":"","page_name":" 19 ","page_number":40},
  {"content":"\r\nو اندوخته هنگام تنگدستى او و عزيزكننده اوست بىفاميل و تبار . ( 1 ) اى هشام - حق براى فرمانبردارى خدا به پا داشته شد ، نجاتى جز بفرمانبردارى نيست و فرمانبردارى بسبب علم است و علم با آموزش بدست آيد و آموزش بعقل وابسته است و علم جز از دانشمندان الهى بدست نيايد و شناختن علم بوسيله عقل است .\r\nاى هشام - كردار اندك از عالم چند برابر پذيرفته شود و كردار زياد از هواپرستان و نادانان پذيرفته نگردد . اى هشام - همانا عاقل بكم و كاست دنيا با دريافت حكمت خوشنود است و با كم و كاست حكمت و رسيدن به دنيا خوشنود نيست از اين رو تجارتشان سودمند گشت . اى هشام - همانا خردمندان زياده بر احتياج از دنيا را كنار نهادند تا چه رسد بگناهان با اينكه ترك دنيا فضيلت است و ترك گناه لازم . اى هشام - عاقل به دنيا و اهل دنيا نگريست و دانست كه دنيا جز با زحمت دست ندهد و بآخرت نگريست و دانست كه آن هم جز با زحمت نيايد پس با زحمت در جستجوى پاينده تر آن برآمد ( يعنى چون ديد بدست آوردن دنيا و آخرت هر دو احتياج به زحمت دارد با خود گفت چه بهتر كه اين زحمت را در راه تحصيل آخرت پاينده متحمل شوم ) . اى هشام - خردمندان از دنيا روگردانيده بآخرت روى آوردند زيرا ايشان دانستند كه دنيا خواهانست و خواسته و آخرت هم خواهانست و خواسته و كسى كه خواهان آخرت باشد دنيا او را بجويد تا روزيش را بطور كامل از دنيا برگيرد و كسى كه دنيا طلبد آخرت او را جويد يعنى مرگش در رسد و دنيا و آخرتش را\r\n","description":"","footnote":"","page_name":" 20 ","page_number":41},
  {"content":"\r\nتباه سازد . ( 1 ) اى هشام - كسى كه ثروت بدون مال و دل آسودگى از حسد و سلامتى دين خواهد بايد با تضرع و زارى از خدا بخواهد كه عقلش را كامل كند زيرا عاقل به قدر احتياج قناعت كند و آنكه به قدر احتياج قناعت كند بىنياز گردد و كسى كه به قدر احتياج قناعت نكند هرگز بىنيازى نيابد . اى هشام - خدا از مردمى شايسته حكايت كند كه آنها گفتند ( 8 سوره 3 ) « پروردگارا بعد از آنكه ما را هدايت فرمودى دلهايمان را منحرف مساز و ما را از نزد خويش رحمتى بخشاى كه تو بخشاينده ئى » چون دانستند كه دلها منحرف شوند و بكورى و سرنگونى گرايند . همانا از خدا نترسد كسى كه از جانب خدا خردمند نگردد و كسى كه از جانب خدا خرد نيابد دلش بر معرفت ثابتى كه بدان بينا باشد و حقيقتش را دريابد بسته نگردد و كسى بدين سعادت رسد كه گفتار و كردارش يكى شود و درونش با برونش موافق باشد زيرا خدائى كه اسمش مبارك است بر عقل درونى پنهان جز بظاهرى كه از باطن حكايت كند دليلى نگماشته است . اى هشام - امير المؤمنين عليه السلام ميفرمود : خدا با چيزى بهتر از عقل پرستش نشود و تا چند صفت در انسان نباشد عقلش كامل نشده است مردم از كفر و شرارتش در امان و به نيكى و هدايتش اميدوار باشند . زيادى مالش بخشيده زيادى گفتارش بازداشت شده باشد . بهره او از دنيا مقدار قوتش باشد . تا زنده است از دانش سير نشود . ذلت با خدا را از عزت با غير خدا دوستتر دارد . تواضع را از شرافت دوستتر دارد . نيكى اندك ديگران را زياد\r\n","description":"","footnote":"","page_name":" 21 ","page_number":42},
  {"content":"\r\nو نيكى بسيار خود را اندك شمارد همه مردم را از خود بهتر داند و خود را از همه بدتر و اين تمام مطلب است . ( 1 ) اى هشام - عاقل دروغ نگويد اگر چه دلخواه او باشد . اى هشام - كسى كه مردانگى ندارد دين ندارد كسى كه عقل ندارد مردانگى ندارد . با ارزشترين مردم كسى است كه دنيا را براى خود منزلتى نداند .\r\nهمانا براى هدفهاى شما بهائى جز بهشت نيست پس آن را به غير بهشت نفروشيد . اى هشام - امير المؤمنين عليه السلام ميفرمود : از جمله علامات عاقل اينست كه سه خصلت در او باشد :\r\n1 - چون از او پرسند . جواب دهد 2 - و چون مردم از سخن در مانند او سخن گويد 3 - و رأيى اظهار كند كه بمصلحت همگان باشد كسى كه هيچ يك از اين صفات ندارد احمق است ، امير المؤمنين عليه السلام فرمود در صدر مجلس نبايد نشيند مگر مرديكه اين سه خصلت يا يكى از آنها را داشته باشد و كسى كه هيچ ندارد و در صدر نشيند احمق است .\r\nو حسن بن على عليهما السّلام فرمود حاجات خود را از اهلش خواهيد عرض شد اهلش كيانند اى پسر پيغمبر ؟ فرمود : آنها كه خدا در كتابش بيان كرده و ياد نموده و فرموده : تنها صاحبدلان پند گيرند .\r\nو آنها خردمندانند . و على بن حسين عليهما السّلام فرمود : همنشينى با خوبان صلاح انگيز است و حسن اخلاق دانشمندان عقل خيز و فرمانبرى از حاكمان عادل كمال عزت است و بهره بردارى از مال كمال مردانگى و\r\n","description":"","footnote":"","page_name":" 22 ","page_number":43},
  {"content":"\r\nرهنمائى مشورت خواه اداى حق نعمت است و خوددارى از آزار نشانه كمال عقل است و آسايش تن در دنيا و آخرت . ( 1 ) اى هشام عاقل به كسى كه بترسد تكذيبش كند خبر ندهد و از آنكه نگرانى مضايقه دارد چيزى نخواهد و به آنچه توانا نيست وعده ندهد و به آنچه در اميدواريش سرزنش شود اميد نبندد و بكارى كه بترسد در آن درماند اقدام نكند .\r\nشرح - مقصود اصلى و تكيه گاه سخن در اين حديث شريف طولانى همانا عقل و عاقل است چه در اصل سخن خود حضرت و چه در آيات كريمه ايكه از قرآن استشهاد فرمود و چه در اخبارى كه از اجداد بزرگوارش نقل ميفرمايد حتى نكوهش اكثريت و ستايش اقليت از اين نظر است كه بيشتر مردم تعقل نميكنند و شكرگزاران مؤمن نيكوكار همواره در اقليتند .\r\n13 - امير المؤمنين عليه السّلام فرمود : عقل پرده ايست پوشاننده محبت . و فضل جمالى است هويدا پس نادرستىهاى اخلاقت را بفضلت بپوشان و با عقلت هوست را بكش تا دوستى مردم برايت سالم ماند و محبت تو بر آنها آشكار گردد .\r\nشرح - خواهشهاى نفسانى انسان هميشه او را تهييج و بستم و كار زشت تحريك ميكنند ولى انسان عاقل بوسيله عقلش شهوت را خاموش مىكند و روى آنها پرده مياندازد تا از طرف آن آزارى بمردم نرسد و براستى و حقيقت مردم را دوست داشته باشد و نيز عاقل اگر بعضى از صفات نيك را ندارد يا ناقص دارد بسبب نيكى و احسانى كه بمردم مىكند جلوه اى پيدا مىكند و محبت آنها را نسبت به خود جلب مينمايد .\r\n14 - سماعه گويد خدمت حضرت صادق عليه السّلام بودم و جمعى از دوستانش هم حضور داشتند كه ذكر عقل و جهل بميان آمد حضرت فرمود : عقل و لشكرش و جهل و لشكرش را بشناسيد ، سماعه گويد من عرض كردم قربانت گردم غير از آنچه شما بما فهمانيده‌ايد نميدانيم . حضرت فرمود خداى عز و جل عقل را\r\n","description":"","footnote":"","page_name":" 23 ","page_number":44},
  {"content":"\r\n\r\nاز نور خويش و از طرف راست عرش آفريد و آن مخلوق اول از روحانيين است ( 1 ) پس به دو فرمود پس رو او پس رفت سپس فرمود پيش آى پيش آمد خداى تبارك و تعالى فرمود : ترا با عظمت آفريدم و بر تمام آفريدگانم شرافت بخشيدم سپس جهل را تاريك و از درياى شور و تلخ آفريد به او فرمود پس رو پس رفت فرمود پيش بيا پيش نيامد فرمود : گردنكشى كردى ؟ او را از رحمت خود دور ساخت سپس براى عقل هفتاد و پنج لشكر قرار داد . چون جهل مكرمت و عطاء . خدا را نسبت بعقل ديد دشمنى او را در دل گرفت و عرض كرد پروردگارا اين هم مخلوقى است مانند من . او را آفريدى و گراميش داشتى و تقويتش نمودى من ضد او هستم و براو توانائى ندارم آنچه از لشكر به او دادى به من هم عطا كن فرمود بلى مىدهم ولى اگر بعد از آن نافرمانى كردى ترا و لشكر ترا از رحمت خود بيرون ميكنم عرض كرد خشنود شدم پس هفتاد و پنج لشكر به او عطا كرد . و هفتاد و پنج لشكرى كه بعقل عنايت كرد ( و نيز هفتاد و پنج لشكر جهل ) بدين قرار است :\r\nنيكى و آن وزير عقل است و ضد او را بدى قرارداد ، كه آن وزير جهل است ؛ و ايمان و ضد آن كفر ؛ و تصديق حق و ضد آن انكار حق ؛ و اميدوارى و ضد آن نوميدى ؛ و دادگرى و ضد آن ستم ؛ و خشنودى و ضد آن قهر و خشم ؛ و سپاسگزارى و ضد آن ناسپاسى ؛ و چشم داشت رحمت خدا و ضد آن يأس از رحمتش ؛ و توكل و اعتماد به خدا و ضد آن حرص و آز ؛ و نرم دلى و ضد آن سخت دلى ؛ و مهربانى و ضد آن كينه توزى ؛ و دانش و فهم و ضد آن نادانى ؛ و شعور و ضد آن حماقت ؛ و پاكدامنى و ضد آن بىباكى و رسوائى ؛\r\n","description":"","footnote":"","page_name":" 24 ","page_number":45},
  {"content":"\r\nو پارسائى و ضد آن دنياپرستى ؛ و خوشرفتارى و ضد آن بدرفتارى ؛ پروا داشتن و ضد آن گستاخى ؛ و فروتنى و ضد آن خودپسندى ؛ و آرامى و ضد آن شتابزدگى ؛ و خردمندى و ضد آن بيخردى ؛ و خاموشى و ضد آن پرگوئى ؛ و رام بودن و ضد آن گردنكشى ؛ و تسليم حق شدن و ضد آن ترديد كردن ؛ و شكيبائى و ضد آن بيتابى ؛ و چشمپوشى و ضد آن انتقامجوئى ؛ و بىنيازى و ضد آن نيازمندى ؛ و به ياد داشتن و ضد آن بىخبر بودن ؛ و در خاطر نگه داشتن و ضد آن فراموشى ؛ و مهرورزى و ضد آن دورى و كناره گيرى ؛ و قناعت و ضد آن حرص و آز ؛ و تشريك مساعى و ضد آن دريغ و خوددارى ؛ و دوستى و ضد آن دشمنى ؛ و پيمان دارى و ضد آن پيمانشكنى ؛ و فرمانبرى و ضد آن نافرمانى ؛ سرفرودى و ضد آن بلندى جستن ؛ و سلامت و ضد آن مبتلا بودن ؛ و دوستى و ضد آن تنفر و انزجار ؛ و راستگوئى و ضد آن دروغگوئى ؛ و حق و درستى و ضد آن باطل و نادرستى ؛ و امانت و ضد آن خيانت ؛ و پاكدلى و ضد آن ناپاكدلى ؛ و چالاكى و ضد آن سستى ؛ و زيركى و ضد آن كودنى ؛ و شناسائى و ضد آن ناشناسائى ؛ و مدارا و رازدارى و ضد آن راز فاش كردن ؛ و يك روئى و ضد آن دغلى ؛ و پرده پوشى و ضد آن فاش كردن ؛ و نمازگزاردن و ضد آن تباه كردن نماز ؛ و روزه گرفتن و ضد آن روزه خوردن ؛ و جهاد كردن و ضد آن فرار از جهاد ؛ و حج گزاردن و ضد آن پيمان حج شكستن و سخن نگهدارى و ضد آن سخن چينى ؛ و نيكى به پدر و مادر و ضد آن نافرمانى پدر و مادر ؛ و با حقيقت بودن و ضد آن رياكارى ؛ و نيكى و شايستگى و ضد آن زشتى و ناشايستگى ؛ و خودپوشى و ضد آن خود آرائى ؛\r\n","description":"","footnote":"","page_name":" 25 ","page_number":46},
  {"content":"\r\nو تقيه و ضد آن بىپروائى ؛ و انصاف و ضد آن جانبدارى باطل ؛ و خودآرائى براى شوهر و ضد آن زنادادن ؛ و پاكيزگى و ضد آن پليدى ؛ و حيا و آزرم و ضد آن بىحيائى ؛ و ميانه روى و ضد آن تجاوز از حد ؛ و آسودگى و ضد آن خود را برنج انداختن ؛ و آسانگيرى و ضد آن سختگيرى ؛ و بركت داشتن و ضد آن بىبركتى ؛ و تندرستى و ضد آن گرفتارى ؛ و اعتدال و ضد آن افزونطلبى ؛ و موافقت با حق و ضد آن پيروى از هوس ؛ و سنگينى و متانت و ضد آن سبكى و جلفى ؛ و سعادت و ضد آن شقاوت ؛ و توبه و ضد آن اصرار بر گناه ؛ و طلب آمرزش و ضد آن بيهوده طمع بستن ؛ و دقت و مراقبت و ضد آن سهل انگارى ؛ دعا كردن و ضد آن سرباز زدن ؛ و خرمى و شادابى و ضد آن سستى و كسالت ؛ و خوشدلى و ضد آن اندوهگينى ؛ مأنوس شدن و ضد آن كناره گرفتن ؛ و سخاوت و ضد آن بخيل بودن .\r\nپس تمام اين صفات ( هفتاد و پنجگانه ) كه لشكريان عقلند جز در پيغمبر و جانشين او و مؤمنى كه خدا دلش را بايمان آزموده جمع نشود اما دوستان ديگر ما برخى از اينها را دارند تا متدرجا همه را دريابند و از لشكريان جهل پاك شوند آنگاه با پيغمبران و اوصياءشان در مقام اعلى همراه شوند و اين سعادت جز با شناختن عقل و لشكريانش و دورى از جهل و لشكريانش بدست نيايد خدا ما و شما را بفرمانبرى و طلب ثوابش موفق دارد . [ در متن جنود عقل و جهل را 75 ذكر كرده و در توضيح 78 و ظاهرا بعضى بعبارت ديگر تكرار شده 
  ] .\r\nشرح - مقصود از جهل يا شيطان است و يا همان قوه اى كه انسان را به كار زشت و گناه دعوت مىكند و وسوسه مينمايد و اين در فرشتگان نيست از اين جهت هيچ يك از هفتاد و پنج لشكر جهل كه در اين حديث شريف نام برده شده در ايشان نيست و انسان آنگاه از فرشته برتر شود كه با وجود آنكه استعداد پذيرش\r\n","description":"","footnote":"","page_name":" 26 ","page_number":47},
  {"content":"\r\nاين صفات زشت را دارد به آنها متصف نگردد و آنها را در خود راه ندهد و مراد بعقل هم چنانچه در حديث اول گفتيم قوه ايست كه انسان را بفضائل و كارهاى نيك واميدارد و لشكريان او هم در برابر لشكريان جهل صف كشيده و هميشه نفس انسان ميدان معركه و محل زد و خورد و كارزار اين دو صف مىباشد .\r\n15 - حضرت صادق عليه السّلام فرمود : هيچ گاه پيغمبر با مردم از عمق عقل خويش سخن نگفت بلكه ميفرمود : ما گروه پيغمبران مأموريم كه با مردم به اندازه عقل خودشان سخن گوئيم .\r\n16 - امير المؤمنين عليه السّلام فرمود : دلهاى نادانان را طمعها از جا برميكنند و آرزوهاى بىجا در گروشان ميگذارند و نيرنگها بدامشان مياندازند .\r\n17 - حضرت صادق عليه السّلام فرمود باعقلترين مردم خوشخلقترين آنها است .\r\n18 - ابو هاشم گويد : خدمت حضرت رضا عليه السّلام بودم و از عقل و ادب گفتگو ميكرديم حضرت فرمود : اى ابو هاشم عقل موهبت خدا است و ادب با رنج سختى بدست آيد پس كسى كه در كسب ادب زحمت كشد آن را بدست آرد و كسى كه در كسب عقل رنج برد بر نادانى خويش افزايد .\r\n19 - اسحاق بن عمار گويد به حضرت صادق عرض كردم : قربانت گردم من همسايه اى دارم كه نماز خواندن و صدقه دادن و حج رفتنش بسيار است و عيب ظاهرى ندارد فرمود عقلش چطور است گفتم : عقل\r\n","description":"","footnote":"","page_name":" 27 ","page_number":48},
  {"content":"\r\nدرستى ندارد فرمود : پس با آن اعمال درجه اش بالا نميرود .\r\n20 - ابن سكيت گويد به امام دهم عليه السّلام عرض كردم : چرا خدا حضرت موسى را با وسيله عصا و يد و بيضا و ابزار ابطال جادو فرستاد و حضرت عيسى را با وسيله طبابت و حضرت محمد را - كه بر او و خاندانش و پيمبران درود باد - بوسيله كلام و سخنرانى حضرت فرمود : چون خدا موسى عليه السّلام را مبعوث كرد جادوگرى بر مردم آن زمان غلبه داشت پس او از طرف خدا چيزى آورد كه مانندش از توانائى آنها خارج بود و بوسيله آن جادوى آنها را باطل ساخت و حجت را برايشان ثابت كرد و عيسى عليه السّلام را در زمانى فرستاد كه فلج و زمينگيرى زياد شده بود و مردم نياز بطب داشتند پس او از جانب خدا چيزى آورد كه مانندش را نداشتند پس به اجازه خدا مردگان را زنده كرد و كور مادرزاد و پيس را درمان نمود و حجت را برايشان ثابت كرد . و حضرت محمد ( ص ) را در زمانى فرستاد كه خطبه خوانى و سخنورى - بگمانم شعر را هم فرمود - زياد شده بود ، پس آن حضرت از طرف خدا پندها و دستوراتى شيوا آورد كه گفتار آنها را باطل كرد و حجت را برايشان تمام نمود . ابن سكيت گفت به خدا هرگز مانند ترا نديدم بفرمائيد در اين زمان حجت خدا بر مردم چيست فرمود : عقلست كه بوسيله آن امام راستگو را ميشناسد و تصديقش مىكند و دروغگو را ميشناسد و تكذيبش مينمايد . ابن سكيت گفت به خدا جواب درست همين است .\r\n","description":"","footnote":"","page_name":" 28 ","page_number":49},
  {"content":"\r\n21 - حضرت باقر عليه السّلام فرمود : چون قائم ما قيام كند خداوند دست رحمتش را بر سر بندگان گذارد پس عقولشان را جمع كند و ( تا پيروى هوس نكنند و با يك ديگر اختلاف نورزند ) و در نتيجه خردشان كامل شود ( متانت و خود نگهداريشان كامل شود ) .\r\n22 - حضرت صادق فرمود : حجت خدا بر بندگان پيغمبر است و حجت ميان بندگان و خدا عقل است .\r\n23 - و فرمود : پايه شخصيت انسان عقل است و هوش و فهم و حافظه و دانش از عقل سرچشمه ميگيرند . عقل انسان را كامل كند و رهنما و بيناكننده و كليد كار اوست و چون عقلش بنور خدائى مؤيد باشد دانشمند و حافظ و متذكر و با هوش و فهميده باشد و از اين رو بداند چگونه و چرا و كجاست و خير خواه و بدخواه خود را بشناسد و چون آن را شناخت روش زندگى و پيوست و جدا شده خويش بشناسد و در يگانگى خدا و اعتراف بفرمانش مخلص شود و چون چنين كند از دست رفته را جبران كرده برآينده مسلط گردد و بداند در چه وضعى است و براى چه در اينجاست و از كجا آمده و بكجا ميرود ؟ اينها همه از تأييد عقل است .\r\n24 - حضرت صادق عليه السّلام فرمود عقل راهنماى مؤمن است .\r\n","description":"","footnote":"","page_name":" 29 ","page_number":50},
  {"content":"\r\n25 - امام صادق عليه السّلام از پيغمبر ( ص ) نقل مىكند كه فرمود : اى على هيچ تهيدستى سختتر از نادانى و هيچ مالى سودبخشتر از عقل نيست .\r\n26 - امام باقر عليه السّلام فرمود چون خدا عقل را آفريد به او فرمود پيش بيا ، پيش آمد فرمود برگرد ، برگشت فرمود بعزت و جلالم مخلوقى بهتر از تو نيافريدم ، امر و نهى و پاداش و كيفرم متوجه تو است .\r\n27 - اسحاق بن عمار گويد به حضرت صادق عليه السّلام عرض كردم : نزد مردى ميروم و بعضى از سخنم را ميگويم او تمام مقصود مرا ميفهمد و مردى ديگر نزد او ميروم و تمام سخنم را به او ميگويم او طبق گفته من جواب ميدهد و مردى ديگر نزد او ميروم و سخنم را ميگويم او ( چون مقصود مرا نميفهمد ) ميگويد دوباره بگو . فرمود : اى اسحاق ميدانى چرا چنين است ؟ گفتم : نه ، فرمود : آنكه تمام سخن ترا از بعض گفتارت ميفهمد ، كسى است كه نطفه اش با عقلش خمير شده است و آنكه پس از اتمام سخنت جوابترا ميگويد كسى است كه عقلش در شكم مادر به او آميخته است و آنكه چون سخنش گوئى گويد : دوباره بگو كسى است كه پس از بزرگ شدن عقلش به او آميخته شده او است كه ميگويد دوباره بگو .\r\n","description":"","footnote":"","page_name":" 30 ","page_number":51},
  {"content":"\r\n28 - امام صادق عليه السلام از پيغمبر اكرم ( ص ) فرمود : چون مردى را پرنماز و روزه ديديد به او ننازيد تا بنگريد عقلش چگونه است .\r\n29 - امام صادق عليه السلام فرمود اى مفضل كسى كه تعقل نكند رستگار نگردد و تعقل نكند كسى كه نداند ، كسى كه بفهمد نجيب مىشود ، كسى كه صبر كند پيروز شود ، دانش سپر بدبختى است و راستى عزت است و نادانى ذلت ، فهميدن بزرگوارى و سخاوت كاميابى و خوش خلقى دوستى آورنده است ، كسى كه باوضاع زمانش آگاه باشد اشتباهات بر او هجوم نيارد ، دورانديشى همان بدبينى است واسطه بين انسان و رسيدن بحقيقت نعمت وجود عالم است و نادان در اين ميان بدبخت است ، خدا دوست كسى است كه او را شناخت و دشمن آنكه خود سرانه خويش را در زحمت شناسائيش انداخت خردمند عيبپوش است و نادان فريبنده اگر خواهى بزرگوار شوى ملايم باش و اگر خواهى خوار شوى درشتى كن . شريف طينت نرم دل است بد اصل سخت دل كسى كه كوتاهى كند بپرتگاه افتد و كسى كه از عاقبت بيم كند از نسنجيده كارى سالم ماند ، كسى كه ندانسته و ناگاه بكارى در آيد بينى خود را بريده است ( خود را بنهايت خوارى و مذلت انداخته است ) . هر كه نداند نفهمد و هر كه نفهمد سالم نماند و آنكه سالم نماند عزيز نگردد و هر كه عزيز نگردد خرد شود و آنكه خرد شود سرزنش شود و هر كس چنين باشد سزاوار است كه پشيمان شود .\r\n30 - امير المؤمنين عليه السلام فرمود : كسى را كه آگاه شوم بر يكى از صفات خوب استوار است ،\r\n","description":"","footnote":"","page_name":" 31 ","page_number":52},
  {"content":"\r\nبپذيرم و از نداشتن صفات ديگرش بگذرم ولى از نداشتن عقل و دين چشم نميپوشم زيرا جدائى از دين جدائى از امنيت است و زندگى با هراس گوارا نباشد و فقدان عقل فقدان زندگى است ( زيرا بىخردان ) فقط با مردگان مقايسه شوند و بس .\r\nشرح - ممكن است انسان بواسطه يكى از صفات نيك مانند سخاوت ، حيا ، غيرت ، عدالت ، راستگوئى نجات يابد و سعادتمند گردد به شرط آنكه آن صفت ملكه راسخه او گشته و هميشه بر آن پايدار و ثابت باشد چنانچه پيغمبر اكرم ( ص ) فقط شخصى را بخاطر راستگوئيش اهل بهشت دانست و حاتم طائى را بسبب سخاوت و نوشيروان را به جهت عدالت در بعضى از روايات اهل نجات شمرده‌اند ولى دو صفت دين و عقل است كه در هر حال براى انسان لازمست زيرا مردمى كه دين ندارند امنيت ندارند و آنها كه عقل ندارند زندگى انسانى ندارند .\r\n31 - و نيز فرمود : خودبينى انسان دليل بر سستى خودش مىباشد .\r\n32 - حسن بن جهم گويد : جمعى از ياران ما خدمت حضرت رضا عليه السلام سخن از عقل بميان آوردند . امام فرمود : ديندارى كه عقل ندارد اعتنائى به او نباشد . گفتم : قربانت گردم . بعضى از مردمى كه بامامت قائلند ما نقصى بر آنها نمىبينيم در صورتى كه به اندازه عقلشان عقل شايسته ندارند فرمود :\r\nايشان مورد خطاب خدا نيستند ( زيرا خدا عاقل را امر و نهى مىكند و به اندازهء عقلشان پاداش و كيفر ميدهد ) خدا عقل را آفريد به او فرمود : پيش آى پيش آمد ، برگرد ، برگشت فرمود بعزت و جلالم بهتر و محبوبتر از تو چيزى نيافريدم باز خواست و بخششم متوجه تو است .\r\n33 - امام صادق عليه السلام فرمود : ميان ايمان و كفر فاصله اى جز كم عقلى نيست . عرض شد\r\n","description":"","footnote":"","page_name":" 32 ","page_number":53},
  {"content":"\r\nچگونه اى پسر پيغمبر ؟ فرمود : بنده خدا متوجه مخلوقى مىشود ( و حاجت خود را از فقيرى مانند خود ميخواهد ) در صورتى كه اگر با خلوص نيت متوجه خدا شود آنچه خواهد در نزديكتر از آن وقت به او رسد .\r\n34 - امام صادق از امير المؤمنين عليهما السلام نقل ميفرمايد : عمق حكمت بوسيله عقل و عمق عقل بوسيله حكمت بيرون آيد ، حسن تدبير وسيله ادب شايسته است ؛ و نيز ميفرمود تفكر و تعقل مايه زندگى دل شخص با بصيرت است چنان كه رونده در تاريكى كه بوسيله نور گام بردارد به خوبى رهائى يابد و اندكى در راه درنگ كند .\r\nشرح - مراد بحكمت حقائق علوم الهى و معارف دينى است كه تنها وسيله رسيدن به آن عقل است و چون با درجه اى از عقل بدرجه اى از حكمت رسد عكس العملش اينست كه عقلش پرتو بيشترى ميگيرد و بواسطه ترقى حكمت عقل هم ترقى مىكند و كمال مييابد و مراد بادب نگاهداشت حد هر چيز و طور پسنديده آنست مانند اخلاق حميده و انجام اعمال شرعيه كه اينها در صورتى حاصل مىشود كه معلم مدبر و با سياستى براى فرد يا جامعه باشد .\r\nالف - امام صادق عليه السلام در حديثى طولانى فرمايد : آغاز و نخست هر چيز و نيرو و آبادانى آن كه هر سودى تنها به آن مربوط است عقل است كه آن را خدا زينت و نورى براى خلقش قرار داده .\r\nبا عقل بندگان خالق خود بشناسند و دانند كه آنها مخلوقند و او مدبر و ايشان تحت تدبير اويند و اينكه خالقشان پايدار و آنها فانى ميباشند و بوسيله عقول خويش از ديدن آسمان و زمين و خورشيد و ماه و\r\n","description":"","footnote":"","page_name":" 33 ","page_number":54},
  {"content":"\r\nشب و روز استدلال كردند كه او و اينها خالق سرپرستى دارند ناآغاز و بىانتها و با عقل تشخيص زشت و زيبا دادند و دانستند در نادانى تاريكى و در علم نور است اينست آنچه عقل به آنها رهنما گشته . عرض شد : آيا بندگان مىتوانند بعقل تنها اكتفا كنند ( و در پى تحصيل علم و ادب برنيايند ) فرمود : عاقل برهبرى همان عقلى كه خداوند نگهدار او و زينت و سبب هدايتش قرار داده ميداند كه خدا حق است و پروردگار اوست و ميداند كه خالقش را پسند و ناپسنديست و اطاعت و معصيتى ، و عقلش را به تنهائى راهنماى به اينها نمىبيند و ميفهمد كه رسيدن به اين مطالب جز با طلب علم ممكن نيست و اگر بوسيله علمش به اينها نرسد عقلش او را سودى نداده پس واجب است بر عالم طلب علم و ادب نمايد كه بىآن استوار نماند . ( 1 ) ب - صفوان گويد شنيدم امام صادق عليه السلام ميفرمود : مكنتى پرنعمتتر از عقل نيست و تنگدستى پستتر از حماقت نى . و در هر كار پشتيبانى فزونتر از مشورت نيست .\r\n","description":"","footnote":"","page_name":" 34 ","page_number":55},
  {"content":"\r\n\r\n( كتاب فضل علم )\r\n\r\n( باب وجوب دانش و آموختن آن و تشويق بدان )\r\n1 - رسول خدا ( ص ) فرمود : دانشجوئى بر هر مسلمانى واجب است ، همانا خدا دانشجويان را دوست دارد .\r\n2 - حضرت صادق عليه السلام فرمود : دانشجوئى واجب است .\r\n3 - از حضرت ابو الحسن عليه السلام سؤال شد كه : مردم را ميرسد كه از آنچه نياز دارند نپرسند فرمود : نه .\r\n4 - امير المؤمنين ( ع ) ميفرمود : اى مردم بدانيد كمال دين طلب علم و عمل بدانست ، بدانيد كه طلب علم بر شما از طلب مال لازمتر است زيرا مال براى شما قسمت و تضمين شده . عادلى ( كه خداست ) آن را بين شما قسمت كرده و تضمين نموده و بشما مىرساند ولى علم نزد أهلش نگهداشته شده و شما مأموريد كه آن را از اهلش طلب كنيد ، پس آن را بخواهيد .\r\n","description":"","footnote":"","page_name":" 35 ","page_number":56},
  {"content":"\r\n5 - پيغمبر ( ص ) فرمود طلب علم واجب است و در حديث ديگر فرمود : طلب علم بر هر مسلمانى واجب است . همانا خدا دانشجويان را دوست دارد .\r\n6 - على بن أبى حمزه گويد شنيدم كه حضرت صادق عليه السلام ميفرمود : دين را خوب بفهميد زيرا هر كه دين را خوب نفهمد مانند صحراگرد است . خداوند در كتابش ميفرمايد ( 124 سوره 9 ) تا در امر دين دانش اندوزند و چون بازگشتند قوم خود را بيم دهند شايد آنها بترسند .\r\n7 - مفضل گويد از امام صادق عليه السلام شنيدم كه ميفرمود : بر شما باد كه در دين خدا دانشمند شويد و صحراگرد نباشيد زيرا آنكه در دين خدا دانشمند نشود خدا روز قيامت به او توجه نكند و كردارش را پاكيزه نشمارد .\r\n8 - و فرمود : ميخواهم با تازيانه بر سر اصحابم بزنند تا دين را خوب بفهمند .\r\n9 - مردى به امام صادق عليه السلام عرض كرد : قربانت مرديست كه امر امامت را شناخته و در خانه نشسته و با هيچ يك از برادران دينيش آشنائى ندارد فرمود : اين مرد چگونه دينش را ميفهمد .\r\n","description":"","footnote":"","page_name":" 36 ","page_number":57},
  {"content":"\r\n\r\n( باب توصيف و فضيلت علم و فضل دانشمندان )\r\n1 - امام هفتم عليه السلام فرمود : چون رسول خدا ( ص ) وارد مسجد شد ديد جماعتى گرد مردى را گرفته‌اند فرمود : چه خبر است گفتند علامه ايست . فرمود : علامه يعنى چه ؟ گفتند : داناترين مردم است بدودمان عرب و حوادث ايشان و بروزگار جاهليت و أشعار عربى . پيغمبر فرمود : اينها علمى است كه تا دانش را زيانى ندهد و عالمش را سودى نبخشد ، سپس فرمود : همانا علم سه چيز است :\r\n\r\nآيه محكم ، فريضه عادله ، سنت پا برجا ، و غير از اينها فضل است .\r\nشرح - در بيان اين حديث شريف اشاره به چند نكته لازمست : اول - كلمه « علم » در معانى مختلفى به كار ميرود : 1 - بمعنى قطع و يقين مانند ( * ( ما لَهُمْ بِذلِكَ مِنْ عِلْمٍ إِنْ هُمْ إِلَّا يَظُنُّونَ ) * ) يعنى به آن يقين ندارند تنها گمان ميكنند 2 - بمعنى مطلق دانستن در برابر جهل و نادانى مانند « * ( هَلْ يَسْتَوِي الَّذِينَ يَعْلَمُونَ وَالَّذِينَ لا يَعْلَمُونَ ) * » مگر دانندگان با نادانان برابرند ؟ 3 - بمعنى دانستن قواعد و كلياتى كه بر مصاديق و جزئياتش تطبيق كند چنان كه گويند : علم منطق ، فلسفه ، فقه ، اصول ، پيداست كه كلمه « علم » در اين حديث شريف بمعنى دوم و سوم مناسب است . دوم - علم از نظرهاى گوناگون تقسيمات مختلف و گوناگونى دارد مانند * ) العلم علمان : مطبوع و مسموع : العلم علمان : علم الابدان و علم الاديان ) *\r\n- علم بر دو قسمست : علم غيب و شهود - علم بر چهار قسمست كه در حديث 134 همين كتاب بيان مىشود - گاهى علم را از نظر سود و زيان تقسيم ميكنند مانند :\r\n* ( لا خير في علم لا ينفع ) * . علمى كه سود ندهد خير ندارد و مانند همين حديث شريف كه علم را از اين نظر تقسيم نموده و علم سودمند سه قسم شمرده شده است . سوم - شخصى كه راجع بعلم يا هر موضوعى سخن ميگويد موقعيت و مسئوليتش در معنى سخنش تأثير مىكند پس بايد در مقام تفسير و بيان سخنش موقعيت و مسئوليت او را در نظر گرفت مثلا كلمه « آية و آيات يا آيه محكمه و آيات محكمات » در 232 مورد از قرآن و 17 مورد از نهج البلاغه ذكر شده است و در تمام اين موارد بمعنى آيه قرآن يا نشانه اى كه از آن به خدا پى برند يا مطلق نشانه به كار رفته است در صورتى كه همين كلمه را اگر ابن سينا و ملا صدرا بدون قرينه ذكر كنند معنى برهان منطقى و صغرى و كبراى صحيح از آن فهميده مىشود و\r\n","description":"","footnote":"","page_name":" 37 ","page_number":58},
  {"content":"\r\nچون اين كلمه را يك دانشمند طبيعى استعمال كند معنى فرمول آزمايش شده از آن تبادر مىكند .\r\nاكنون با ملاحظه اين سه مقدمه و تفكر در صدر و ذيل اين حديث شريف بايد بگوئيم كه « علم سودمند از نظر پيغمبر بر سه قسم است ، شارحين بصير و روشنفكر اصول كافى تمام اين نكات را اگر چه تصريح نكرده‌اند در نظر گرفته و اين حديث را بيان و توضيح داده‌اند عارف خبير و دانشمند بصير مرحوم فيض كاشانى چنين فرمايد پيغمبر ( ص ) با جملهء * ( « لا يضر من جهله » ) * بمردم فهمانيد كه معلومات اين شخص كه علامه اش مىخوانيد در حقيقت علم نيست بلكه علم حقيقى آنست كه دانستنش براى معاد و قيامت مفيد باشد و ندانستنش در آن روز زيان دهد نه آنچه را كه عوام مردم بپسندند و وسيله جمع مال شود .\r\n\r\n\r\nآنگاه علم سودمند در نظر شرع را بيان كرده و بسه قسم منحصر نموده است : 1 - * ( آية محكمة ) * كه باصول عقايد اشاره دارد زيرا براهين آن آيات محكمات جهان و قرآن كريم است و در قرآن دلائل مبدء و معاد بلفظ « آيه و آيات » بسيار ذكر شده است و * ( فريضة عادلة ) * اشاره بعلم اخلاقست كه خوبش از لشكر عقل و بدش از لشكر جهل است و بر انسان فريضه ( واجب ) است كه لشكر عقل را داشته باشد و از لشكر جهل تهى باشد و عدالت آن كنايه از حد وسط بين افراط و تفريط است و * ( سنة قائمة ) * اشاره به احكام شريعت يعنى مسائل حلال و حرام دارد و انحصار علوم دينى به اين سه قسم معلومست و اين كتاب كافى هم مشتمل بر همين سه علم است و با سه نشأة انسانيت مطابقست يعنى علم اصول عقايد براى عقلش و علم اخلاق براى جان و دلش و حلال و حرام براى بدن او مىباشد مرحوم ملا صدرا و مجلسى همين تفاسير را عينا يا با اختلاف در عموم و خصوص از جمله اقوال و وجوه شمرده‌اند و نيز اين بيان را مفسرين در آيه كريمه * ( يَتْلُوا عَلَيْهِمْ آياتِه وَيُزَكِّيهِمْ وَيُعَلِّمُهُمُ الْكِتابَ وَالْحِكْمَةَ ) * با اندكى فرق ذكر ميكنند ، شيخ طوسى از قول قتاده ميفرمايد مراد بحكمت سنت است ، در حديث 134 امام صادق عليه السلام ميفرمايد : همهء علم مردم را چهار قسم ديدم : اول اينكه خدايت را بشناسى دوم - بدانى چه مصالحى در ساختن تو به كار برده . سوم بدانى از تو چه خواسته . چهارم آنچه ترا ز دينت خارج كند بشناسى ، و خلاصه علم مفيد از نظر قرآن و پيغمبر و امام صادق در اطراف همين مطالب دور مىزند و علوم ديگر در آنها زياديست چنانچه در اين حديث پيغمبر فرموده : بود و نبودش سود و زيانى ندارد .\r\nصدر المتألهين ( ره ) در اينجا بحث مربوطى مطرح كرده ميگويد : علم يعنى شناختن و دانستن چيزى همانطور كه هست و اين از صفات خداوندست پس چگونه مىشود چيزى علم باشد و زيادى و ناپسند باشد خلاصه سخنش اينكه : دانستن هر چيز بهتر از ندانستن آنست پس چگونه در اين روايت فقط سه علم را خوب دانسته و بقيه را بد آنگاه پاسخى مفصل ميگويد كه خلاصه اش اينست : نكوهش علم بواسطه خود علم و دانستن چيزى نيست بلكه به جهت نتائج زيان بخشى است كه به خود عالم يا به ديگران ميرسد مانند علم جادو و شعبده و طلسمات كه بوسيله آن بين زن و شوهر جدائى مياندازند و مانند علم نجوم و هيئت كه باستثناى قسمت مفيد آن بيشترش تضييع عمر و وقت بيهوده گذرانيدن و احتمال و تخمينى ياد گرفتن است و يا مانند علوم حقيقى غامض و مشكل كه فهم انسان طاقت درك آن را ندارد مانند بحث قضا و قدر الهى\r\n","description":"","footnote":"","page_name":" 38 ","page_number":59},
  {"content":"\r\n2 - امام صادق فرمود : دانشمندان وارثان پيمبرانند براى اينكه پيمبران پول طلا و نقره به ارث نگذارند و تنها احاديثى از احاديثشان بجاى گذارند هر كه از آن احاديث برگيرد بهرهء بسيارى برگرفته است . پس نيكو بنگريد كه اين علم خود را از كه ميگيريد ، زيرا در خاندان ما اهل بيت در هر عصر جانشينان عادلى هستند كه تغيير دادن غاليان و به خود بستگى خرابكاران و بد معنى كردن نادانان را از دين برميدارند .\r\n\r\nشرح - خرابكارى در دين طبق اين روايت سه گونه است : 1 - كلمه يا جمله قرآن و حديث را بنفع و سليقه خويش تغيير دادن و اين عمل گاهى از غلاة و مسلمين كاسه از آش داغتر سر مىزند\r\n2 - كسانى كه مسلمان و متدين نيستند خود را باسلام و دين به بندند يا مطلبى كه از دين نيست بدين نسبت دهند 3 قرآن و حديث را از معنى حقيقى خود برگردانيده طبق سليقه شخص خويش معنى كنند و در هر دوره امامان يا علماء عادلى هستند كه از اين اعمال جلوگيرى كنند .\r\n3 - و فرمود : چون خدا خير بنده ئى خواهد او را در دين دانشمند كند .\r\n4 - امام باقر عليه السلام فرمود : كمال انسان و نهايت كمالش دانشمند شدن در دين و صبر در بلا و اقتصاد در زندگى است .\r\n5 - امام صادق عليه السلام فرمود : دانشمندان امينند و پرهيزكاران دژها و جانشينان سروران و در روايت ديگر دانشمندان برجهاى نورافكن و پرهيزكاران دژها و جانشينان سرورانند .\r\n","description":"","footnote":"","page_name":" 39 ","page_number":60},
  {"content":"\r\n6 - حضرت صادق عليه السلام به بشير فرمود : هر يك از اصحاب ما كه فهم دين ندارد خيرى ندارد ، اى بشير هر مردى از ايشان كه از نظر فهم دين بىنياز نباشد به ديگران نياز پيدا مىكند و چون به آنها نيازمند شد او را در گمراهى خويش وارد كنند و او نفهمد .\r\n7 - رسول خدا ( ص ) فرمود : در زندگى جز براى دو نفر خيرى نيست : عالمى كه فرمانش برند . و شنونده نگهدار ( آنكه چون مطلبى از دين شنيد حفظ كند و عمل نمايد ) .\r\n8 - امام باقر عليه السلام فرمود : عالمى كه از علمش بهره برد ( يا بهره برند ) بهتر از هفتاد هزار عابد است .\r\n9 - معاوية بن عمار گويد : به امام صادق عليه السلام عرض كردم : مرديست كه از شما روايت بسيار نقل كند و ميان مردم انتشار دهد و آن را در دل مردم و دل شيعيانتان استوار كند و شايد عابدى از شيعيان شما باشد كه در روايت چون او نباشد كداميك بهترند ؟ فرمود : آنكه احاديث ما را روايت كند و دلهاى شيعيانمان را استوار سازد از هزار عابد بهتر است .\r\n","description":"","footnote":"","page_name":" 40 ","page_number":61},
  {"content":"\r\n\r\n( باب انواع مردم )\r\n1 - امير مؤمنان عليه السلام ميفرمود : پس از رسول خدا ( ص ) مردم بسه جانب روى آوردند :\r\n1 - بعالمى كه رهبرى خدائى داشت و خدا او را به آنچه ميدانست از علم ديگران بىنياز ساخته بود ( قطعا اين عالم خود آن حضرت بود و آن مردم سلمان و مقداد و ابو ذر و امثال آنها ) 2 - بنادانى كه مدعى علم بود و علم نداشت ، به آنچه در دست داشت مغرور بود ، دنيا او را فريفته بود و او ديگران را 3 - بدانش آموزى كه دانش خود را از عالمى كه در راه هدايت خدا و نجاة گام برداشته پس آنكه ادعا كرد هلاك شد و آنكه دروغ بست نوميد گشت .\r\n2 - امام صادق عليه السلام فرمود : مردم سه دسته‌اند : دانشمند و دانشجو و خاشاك روى آب ( كه هر لحظه آبش بجانبى برد مانند مردمى كه چون تعمق دينى ندارند هر روز بكيشى گروند و دنبال صدائى برآيند ) .\r\n3 - و آن حضرت به ابى حمزه فرمود : يا دانشمند باش و يا دانشجو و يا دوستدار دانشمندان و چهارمى ( يعنى دشمن اهل علم ) مباش كه بسبب دشمنى آنها هلاك شوى .\r\n4 - و فرمود : مردم بر سه دسته شوند : دانشمند و دانشجو و خاشاك روى آب ، ما دانشمندانيم\r\n","description":"","footnote":"","page_name":" 41 ","page_number":62},
  {"content":"\r\nو شيعيان ما دانشجويان و مردم ديگر خاشاك روى آب .\r\n\r\n( باب ثواب دانشمند و دانشجو )\r\n1 - رسول خدا ( ص ) فرمود : كسى كه در راهى رود كه در آن دانشى جويد خدا او را براهى سوى بهشت برد ، همانا ، فرشتگان با خرسندى بالهاى خويش به راه دانشجو فرونهند و اهل زمين و آسمان تا برسد بماهيان دريا براى دانشجو آمرزش طلبند و برترى عالم بر عابد مانند برترى ماه شب چهارده است بر ستارگان ديگر و علماء وارث پيمبرانند زيرا پيمبران پول طلا و نقره بجاى نگذارند بلكه دانش بجاى گذارند ، هر كه از دانش ايشان برگيرد بهره فراوانى گرفته است .\r\n2 - امام باقر عليه السلام فرمود : آنكه از شما شيعيان به ديگرى علم آموزد مزد او به مقدار مزد دانشجو است با قدرى بيشتر پس از دانشمندان دانش آموزيد و آن را ببرادران دينى خود بياموزيد چنان كه دانشمندان بشما آموختند .\r\n3 - ابو بصير گويد شنيدم امام صادق عليه السلام ميفرمود : كسى كه به ديگرى چيزى آموزد براى اوست مثل پاداش كسى كه به آن عمل كند . عرض كردم : اگر باز به ديگرى آموزد همين پاداش براى او\r\n","description":"","footnote":"","page_name":" 42 ","page_number":63},
  {"content":"\r\nهست ؟ فرمود : اگر به همه مردم بياموزد همان ثواب در باره او جاريست ، گفتم : اگر چه معلم بميرد فرمود : اگر چه بميرد .\r\n4 - حضرت باقر عليه السلام فرمود : هر كه بمردم درى از هدايت آموزد مثل پاداش ايشان دارد بدون اينكه از پاداش آنها چيزى كم شود و كسى كه بمردم درى از گمراهى آموزد مثل گناه ايشان دارد بدون اينكه از گناه آنها چيزى كم شود .\r\n5 - امام چهارم عليه السلام فرمود : اگر مردم بدانند در طلب علم چه فايده ايست آن را ميطلبند اگر چه با ريختن خون دل و فرورفتن در گردابها باشد . خداوند تبارك و تعالى بدانيال وحى فرمود كه : منفور ترين بندگانم نزد من نادانى است كه حق علماء را سبك شمرد و پيروى ايشان نكند و محبوبترين بندگانم پرهيزكاريست كه طالب ثواب بزرگ و ملازم علماء و پيرو خويشتنداران و پذيرنده حكما باشد .\r\n6 - حفص گويد امام صادق عليه السلام به من فرمود : هر كه براى خدا علم را بياموزد و بدان عمل كند و به ديگران بياموزد در مقامهاى بلند آسمانها عظيمش خوانند و گويند : آموخت براى خدا ، عمل كرد براى خدا ، تعليم داد براى خدا .\r\n","description":"","footnote":"","page_name":" 43 ","page_number":64},
  {"content":"\r\n\r\n( باب صفت علماء )\r\n1 - امام صادق عليه السلام ميفرمود : دانش آموزيد با وجود آن خود را با خويشتن دارى و سنگينى بيارائيد و نسبت بدانش آموزان خود تواضع كنيد و نسبت باستاد خود فروتن باشيد و از علماء متكبر نباشيد كه رفتار باطلتان حق شما را ضايع كند .\r\n2 - امام صادق عليه السلام راجع بقول خداى عز و جل ( تنها بندگان دانشمند خدا از او ترس دارند ) فرمود : مراد بدانشمند كسى است كه كردارش گفتارش را تصديق كند و كسى كه چنين نباشد عالم نيست .\r\n3 - امير المؤمنين عليه السلام فرمود : آيا از آنكه بحقيقت فقيه است بشما خبر ندهم ؟ او كسى است كه مردم را از رحمت خدا نااميد نكند و از عذاب خدا ايمن نسازد و به آنها رخصت گناه ندهد و قرآن را ترك نكند از روى اعراض و به چيز ديگر متوجه شود . همانا در علمى كه فهم نباشد خيرى نباشد همانا در خواندنى كه تدبر نباشد خيرى نباشد همانا در عبادتى كه تفكر نباشد خيرى نباشد . و در روايت ديگريست : همانا در علمى كه فهم نباشد خيرى نيست همانا در خواندنى كه تدبر نباشد خيرى نيست همانا در خداپرستى كه فقه نباشد خيرى نيست همانا در عبادتى كه در آن پرهيزكارى نباشد خيرى نيست .\r\n","description":"","footnote":"","page_name":" 44 ","page_number":65},
  {"content":"\r\n4 - امام رضا عليه السلام فرمود : از نشانه هاى فهميدن دين خويشتن دارى و خاموشى است .\r\n5 - امير المؤمنين عليه السلام فرمود : سفاهت و فريفتگى ( ناآزمودگى ) در دل عالم نيست .\r\n6 - امام عليه السلام از عيسى بن مريم نقل مىكند كه او گفت : اى گروه حواريون : مرا بشما حاجتى است ، آن را برآوريد : گفتند حاجتت رواست يا روح الله ! پس برخاست و پاهاى ايشان را بشست ، آنها گفتند : ما بشستن سزاوارتر بوديم يا روح الله فرمود : همانا سزاوارترين مردم به خدمت نمودن عالمست من تا اين اندازه تواضع كردم تا شما پس از من در ميان مردم چون من تواضع كنيد سپس عيسى عليه السلام فرمود : بناى حكمت بوسيله تواضع ساخته شود نه بوسيله تكبر چنان كه زراعت در زمين نرم ميرويد نه در كوه .\r\n7 - امير المؤمنين عليه السلام فرمود : اى دانشجو همانا دانشمند را سه علامت است : علم و خويشتندارى و خاموشى . و عالم نما را سه علامت است : با نافرمانى نسبت بما فوق خود كشمكش كند و بوسيله چيرگى به زير دست خود ستم كند . و از ستمكاران پشتيبانى نمايد .\r\n\r\n( باب حق عالم )\r\n1\r\nامير المؤمنين عليه السلام ميفرمايد : از جمله حقوق عالمست كه از او زياد نپرسى و جامه اش نگيرى و\r\n","description":"","footnote":"","page_name":" 45 ","page_number":66},
  {"content":"\r\nچون بر او وارد شدى و گروهى نزد او بودند به همه سلام كن و او را نزد آنها بتحيت مخصوص گردان ، مقابلش بنشين و پشت سرش منشين ، چشمك مزن ، با دست اشاره مكن ، پرگوئى مكن كه فلانى و فلانى بر خلاف نظر او چنين گفته‌اند و از زيادى مجالستش دلتنگ مشو زيرا مثل عالم مثل درخت خرماست بايد در انتظار باشى تا چيزى از آن بر تو فروريزد و پاداش عالم از روزه دار شبزنده دارى كه در راه خدا جهاد كند بيشتر است .\r\n\r\n( باب مردن علماء )\r\n\r\n1 - امام صادق عليه السلام فرمود : مرگ هيچ كس نزد شيطان محبوبتر از مرگ عالم نيست .\r\n2 - و فرمود : چون مؤمن عالمى بميرد ، رخنه ئى در اسلام افتد كه چيزى آن را نبندد . شرح صدر المتألهين فرمايد « در اينجا اشكالى است و آن اينست كه ممكن است فقيهى بميرد و بجاى او يك يا چند فقيه ديگر آيند كه رخنه اسلام بوجود آنها بسته شود ( در صورتى كه در روايت فرمود : چيزى اين رخنه را نبندد ) و ممكن است از اين اشكال جواب داد باينكه الف و لام در * ( « المؤمن الفقيه » ) * جنسى باشد و ثابت است كه ارتفاع طبيعت برفع تمام افراد آنست همچنين است حكم مردن زيرا كه آن عدم است » . بنا بر جواب ايشان معنى روايت اينست كه اگر تمام فقها مردند رخنه جبران ناپذيرى در اسلام افتاده است در صورتى كه انصافا چنين احتمال بسيار ضعيف و از سياق عبارت بدور است ، در اين باره با بعضى از فضلاء معاصر گفتگو ميكردم ، آنها با اقرار بضعف آن احتمال ميگفتند اگر عالمى جانشين عالم ديگر شود او خود وجودى مستقل است و رخنه مرگ فقيه سابق را جبران نكرده است ، گفتم بنا بر اين معنى\r\n","description":"","footnote":"","page_name":" 46 ","page_number":67},
  {"content":"\r\nروايت اينست كه فقيه سابق براى اسلام اثرى داشت و با مرگ او آن اثر از بين رفت پس اينكه توضيح واضح است و از دائره احاديث و روايات بدور مىباشد ، آنچه به نظر قاصر من ميرسد اينست كه چيزهائى كه سبب بقاء و تقويت اسلامست مانند مسجد و مدرسه و مؤذن و سرباز حافظ مرز در تأثير تقويت اسلام بپاى فقيه نرسد يعنى هر يك از آنها كه از بين برود ديگرى جانشين آن شود و آن رخنه را جبران كند جز وجود فقيه كه رخنه مرگش را جبران آنها نكند اين روايت تنها در مقام بيان اين معنى است و نظرى به صورت وجود فقيهى سابق ندارد زيرا كه واضح است كه در آن صورت جبران رخنه حتمى است مثلا مهندسى با سنگ و آهن و سيمان سدى ميسازد ولى براى استحكام بيشتر سد فلز و ماده نفيسى هم پيدا مىكند و در آن به كار ميبرد اگر آن مهندس بنگهبانان سد بگويد : فلزى در اين سد به كار بردم كه اگر از بين رفت چيزى جاى آن را نميگيرد ، معنى سخنش اينست كه مصالح ساختمانى ديگر جاى آن را نميگيرد مگر اينكه دوباره خود آن پيدا شود .\r\n3 - امام هفتم عليه السلام فرمود چون مؤمن بميرد فرشتگان و صومعه هاى زمينى كه خدا را در آن عبادت ميكرده و درهاى آسمانى كه اعمالش از آنها بالا ميرفته بر او گريه كنند و در اسلام رخنه ئى افتد كه چيزى آن را نبندد زيرا مؤمنين دانشمند دژهاى اسلامند مانند دژهاى اطراف شهر .\r\n4 - امام صادق عليه السلام فرمود : مرگ هيچ يك از مؤمنين نزد شيطان محبوبتر از مرگ عالم نيست .\r\n5 - امام صادق عليه السلام فرمود : پدرم ميفرمود : خداوند پس از آنكه علم را فروفرستاد برنميگرداند ، ليكن عالم كه بميرد علمش برود و جاى خود را بمردم خشك و خشنى دهد كه گمراهند و گمراه كننده و چيزى كه بتون و ريشه ندارد خير ندارد . ( مجلسى عليه الرحمه « تليهم » را از ماده ولايت گرفته و چون به نظر درست نيامد از ماده ولى گرفتيم )\r\n","description":"","footnote":"","page_name":" 47 ","page_number":68},
  {"content":"\r\n6 - زين العابدين عليه السلام ميفرمود : زود مردن و كشته شدن ما خانواده را گفتار خدا بر من گوارا مىكند ( 41 سوره 13 ) « مگر نمىبينند كه ما بر زمين درآئيم و از اطرافش كاهش دهيم » كاهش اطراف زمين همان از دست رفتن علماست .\r\n\r\n( باب همنشينى و همدمى با علما )\r\n1 - امام فرمايد : لقمان بپسرش گفت : پسر عزيزم همنشين را از روى بصيرت انتخاب كن .\r\nاگر ديدى گروهى خداى عز و جل را ياد ميكنند با ايشان بنشين كه اگر تو عالم باشى علمت سودت بخشد و اگر جاهل باشى ترا بياموزند و شايد خدا بر آنها سايه رحمت اندازد و ترا هم فراگيرد . و چون ديدى گروهى به ياد خدا نيستند با آنها منشين زيرا اگر تو عالم باشى علمت سودت ندهد و اگر جاهل باشى نادانترت كنند و شايد خدا بر سرشان كيفرى آرد و ترا هم فراگيرد .\r\n2 - موسى بن جعفر عليهما السلام فرمود : گفتگوى با عالم در خاكروبه بهتر از گفتگوى با جاهل است روى تشكها .\r\n3 - رسول خدا فرمود : حواريين بعيسى عليه السلام گفتند يا روح الله با كه بنشينيم فرمود : با كسى كه\r\n","description":"","footnote":"","page_name":" 48 ","page_number":69},
  {"content":"\r\nديدارش شما را به ياد خدا اندازد و سخنش دانشتان را زياد كند و كردارش شما را بآخرت تشويق كند .\r\n4 - رسول خدا فرمود : همنشينى با اهل دين شرف دنيا و آخرتست .\r\n5 - امام باقر عليه السلام فرمود : نشستن نزد كسى كه به او اعتماد دارم از عبادت يك سال برايم اطمينانبخشتر است .\r\n\r\n( باب پرسش از عالم و مذاكره با او )\r\n1 - يكى از اصحاب گويد : از امام صادق عليه السلام پرسيدم كه مردى آبله دار جنب شده بود او را غسل دادند و مرد ، فرمود : او را كشتند ! چرا نپرسيدند ، همانا دواى نفهمى پرسش است .\r\n2 - حضرت صادق بحمران راجع بسؤالى كه كرده بود فرمود : همانا مردم هلاك شدند چون نپرسيدند .\r\n3 - و فرمود : بر در اين علم قفلى است كه كليد آن پرسش است .\r\n","description":"","footnote":"","page_name":" 49 ","page_number":70},
  {"content":"\r\n4 - ( 1 ) و فرمود : مردم در فراخى و گشادگى نيستند مگر اينكه بپرسند و بفهمند و امام خويش بشناسند و بر آنها رواست كه به آنچه امام گويد عمل كنند اگر چه از روى تقيه باشد .\r\n5 - رسول خدا ( ص ) فرمود : اف بر مرديكه خود را در هر روز جمعه [ هفته اى يك روز 
  ] براى امر دينش آماده نكند تا با آن تجديد عهد كند و از دينش سؤال كند و در روايت ديگرى است : اف بر هر مرد مسلمانى كه . . .\r\n6 - و فرمود : خداى عز و جل فرمايد : گفتگوى علمى ميان بندگانم سبب زنده شدن دلهاى مرده ميگردد در صورتى كه پايان گفتگويشان بامرى كه مربوط به من است برسد ( اصول دين باشد يا فروع دين ) .\r\n7 - ابو جارود گويد شنيدم امام باقر عليه السلام ميفرمود : خدا رحمت كند بنده ئى را كه علم را زنده كند . گفتم زنده كردن علم چيست ؟ فرمود : اينست كه با اهل دين و اهل پرهيزكارى مذاكره شود .\r\n8 - رسول خدا ( ص ) فرمود : با يك ديگر مذاكره و ملاقات و گفتگو كنيد زيرا حديث صيقل دلهاست همانا دلها مانند شمشير زنگار ميگيرد و صيقل آنها حديث است .\r\n9 - امام باقر عليه السلام ميفرمايد : مذاكره علم درس است و درس نماز [ دعاء 
  ] خوبى است ( ثواب\r\n","description":"","footnote":"","page_name":" 50 ","page_number":71},
  {"content":"\r\nنماز مقبول را دارد ) .\r\n\r\n( باب بذل علم )\r\n1 - امام صادق عليه السلام فرمايد : در كتاب على عليه السلام خواندم كه : خدا از نادانها پيمانى براى طلب علم نميگيرد تا آنكه از علماء پيمان گيرد كه بنادانان علم آموزند زيرا كه علم بر جهل مقدم است ( يعنى خلقت موجودات عالم مانند لوح و قلم و ملائكه و آدم بر خلقت مردم جاهل مقدم است و ابتدا خدا از آنها پيمان گرفته است سپس از نادانان ) .\r\n2 - امام صادق در باره اين آيه ( 18 سوره 31 ) « از مردم روى برمگردان » فرمايد : بايد همه مردم از نظر علم پيشت مساوى باشند ( و از نظر آموختن بين دانشآموزانت فرق نگذارى ) .\r\n3 - امام باقر عليه السلام فرمود : زكات علم اينست كه آن را به بندگان خدا بياموزى .\r\n4 - امام صادق عليه السلام فرمود : عيسى عليه السلام ميان بنى اسرائيل ايستاد و گفت : اى بنى اسرائيل خبر حكمت را بنادانان نگوئيد كه بايشان ستم كرده باشيد و از اهل حكمت آن را بازنداريد كه به آنها ستم كرده باشيد . ( مقصود از حكمت حقايق و دقايق دين است كه هر مغزى تحمل درك آن ندارد ) .\r\n","description":"","footnote":"","page_name":" 51 ","page_number":72},
  {"content":"\r\n\r\n( باب نهى از ندانسته گوئى )\r\n1 - مفضل گويد امام صادق عليه السلام به من فرمود : ترا بازمىدارم از دو صفت كه هلاك مردان در آنست ، باز ميدارمت از اينكه با روش باطلى ديندارى كنى و ندانسته بمردم فتوى دهى .\r\n2 - ابن حجاج گويد حضرت صادق به من فرمود : از دو صفت بپرهيز كه هر كس هلاك شد از آن جهت بود : بپرهيز از اينكه طبق رأى و نظر خويش بمردم فتوى دهى يا به آنچه نميدانى عقيده دينى پيدا كنى .\r\n3 - امام باقر عليه السلام فرمود : هر كه ندانسته و رهبرى نشده بمردم فتوى دهد فرشتگان رحمت و فرشتگان عذاب او را لعنت كنند و گناه آنكه بفتوايش عمل كند دامنگيرش شود .\r\n4 - امام باقر عليه السلام فرمود : آنچه ميدانيد بگوئيد و آنچه نميدانيد بگوئيد خدا داناتر است . همانا مرد آيه اى از قرآن بيرون ميكشد ( تا بدلخواه خويش تفسير كند و دليل مدعاى باطل خويش سازد ) از اين رو بفاصله اى دور تر از ميان آسمان و زمين سرنگون گردد . [ يا از معنى حقيقى آيه به اين مسافت دور شود 
  ] .\r\n5 - براى عالم رواست كه چون از او سؤالى شود كه نداند گويد : خدا داناتر است ولى براى غير عالم شايسته نيست كه چنين گويد ( بلكه او بايد صريحا بگويد نميدانم و اگر او بگويد خدا داناتر است\r\n","description":"","footnote":"","page_name":" 52 ","page_number":73},
  {"content":"\r\nروا نيست ( معنى تضمنى اين جمله آنست كه من دانايم اما خدا داناتر است ) .\r\n6 - امام صادق عليه السلام فرمود : چون مردى از شما را از آنچه نداند پرسند بگويد نميدانم و نگويد خدا بهتر ميداند تا در دل رفيقش شكى اندازد . و اگر كسى كه از او سؤال مىشود بگويد نميدانم سائل او را متهم نكند .\r\nشرح - شكى كه در دل رفيق يعنى سئوالكننده مياندازد اينست كه چون او در جواب ميگويد خدا داناتر است سئوالكننده خيال مىكند كه او جواب را ميداند ولى بواسطه تكبر يا تقيه يا تشبه بعلماء يا جهات ديگر است كه صريحا نميگويد نميدانم ولى اگر صريحا بگويد نميدانم مورد هيچ يك از اين تهمتها واقع نگردد .\r\n7 - زرارة گويد از امام باقر عليه السلام پرسيدم : حق خدا بر بندگان چيست ؟ فرمود آنچه ميدانند بگويند و از آنچه نميدانند باز ايستند .\r\n8 - امام صادق عليه السلام فرمود : خدا بندگان ( پيرو قرآن ) خود را به دو آيه از كتابش تخصيص داده است در باره اينكه تا ندانند نگويند و تا آنجا كه ميدانند پرسنده را رد نكنند [ با قول قائلى از روى نادانستن رد نكنند 
  ] . خداى عز و جل فرمايد ( 29 سوره 7 ) مگر از ايشان در كتاب آسمانى پيمان نگرفتيم كه جز حق بر خدا نگويند ( يعنى بر خدا دروغ نبندند ) و فرمود است ( 40 سوره 10 ) بلكه چيزى را كه بعلم آن نرسيده‌اند و از تأويل آن خبر ندارند تكذيب كردند .\r\n9 - ابن شبرمه گويد حديثى از امام صادق عليه السلام شنيده‌ام كه هر گاه يادم مىآيد نزديكست دلم شكافته شود فرمود : خبر داد مرا پدرم از جدم تا برسد برسول خدا - ابن شبرمه گويد به خدا سوگند كه\r\n","description":"","footnote":"","page_name":" 53 ","page_number":74},
  {"content":"\r\nنه پدرش بر جدش دروغ بست و نه جدش برسول خدا - كه رسول خدا ( ص ) فرمود هر كه بقياسها عمل كند خودش سخت هلاك شده و مردم را هلاك كرده است و كسى كه ندانسته فتوى دهد و او ناسخ را از منسوخ و محكم را از متشابه تشخيص ندهد سخت هلاك شده و هلاك كرده است .\r\n\r\n( باب كسى كه ندانسته عمل كند )\r\n1 - امام صادق عليه السلام ميفرمود : هر كه بدون بصيرت عمل كند مانند كسى است كه بيراهه ميرود هر چند شتاب كند از هدف دور تر گردد .\r\n2 - و ميفرمود : خدا عملى را جز با معرفت نپذيرد و معرفتى نباشد مگر با عمل پس كسى كه معرفت دارد ، همان معرفت او را بر عمل دلالت كند ، و كسى كه عمل نكند معرفت ندارد همانا برخى از ايمان از برخ ديگرش بوجود آيد .\r\nشرح - بعد از اين در كتاب ايمان و كفر ان شاء الله بيان مىشود كه ايمان سه جزء دارد : 1 - اعتقاد قلبى 2 - اقرار زبانى 3 - عمل جوارحى . و اين سه جزء ايمان در يك ديگر تأثير و تأثر دارند چنانچه در اين حديث شريف تأثير و تأثر اولى را با سومى بيان مىكند بدين نحو كه تا كسى درجه اول اعتقاد را كه قول * ( لا إِله إِلَّا الله ) * است نداشته باشد عملى بعنوان تقرب و رضاى خداى از او پذيرفته نيست زيرا او كافر است و هنوز در زمره مسلمين درنيامده است و از آن طرف بجاآوردن اعمال عبادى واجب و مستحب با معرفت اندك سبب مىشود كه نور معرفت و خداشناسيش تا بنده تر گردد و بدرجه بالاترى از معرفت ترقى كند .\r\n","description":"","footnote":"","page_name":" 54 ","page_number":75},
  {"content":"\r\n3 - رسول خدا ( ص ) فرمود : كسى كه ندانسته عملى انجام دهد خراب كردنش از درست كردنش بيشتر است .\r\n\r\n( باب به كار بستن علم )\r\n1 - سليم گويد شنيدم امير المؤمنين را كه از رسول خدا ( ص ) خبر ميداد كه آن حضرت در سخنش ميفرمود مردم دانشمند دو قسمند : دانشمندى كه علم خود را به كار بسته و اين رستگار است و دانشمندى كه علمش را كنار گذاشته و اين هلاك شده است . همانا دوزخيان از بوى گند عالم بىعمل دراذيتند و ميان دوزخيان ندامت و حسرت آن كس سختتر است كه در دنيا بنده اى را بسوى خدا خوانده و او پذيرفته و اطاعت خدا كرده و خدا ببهشتش در آورده است و خود دعوتكننده را بسبب عمل نكردن و پيروى هوس و درازى آرزويش بدوزخ درآورده است ، پيروى هوس از حق جلوگيرد و درازى آرزو آخرت را از ياد برد .\r\n2 - امام صادق عليه السلام فرمود : علم با عمل همدوش است ( نجات و رستگارى انسان بهر دو مربوط است ) هر كه بداند بايد عمل كند و هر كه عمل كند بايد بداند ، علم عمل را صدا زند اگر پاسخش گويد بماند و گر نه كوچ كند ( مثلا كسى كه ميداند اطاعت خدا خوبست و لازم گويا همان دانستن او را به زبان حال صدا مىزند و ميگويد تو كه ميدانى اطاعت خدا خوبست اطاعت كن ، اگر فرمان برد علمش ثابت و برجا ماند و گر نه با شك و شبهه و فراموشى از ميان برود ) .\r\n","description":"","footnote":"","page_name":" 55 ","page_number":76},
  {"content":"\r\n3 - و فرمود : چون عالم بعلم خويش عمل نكند اندرزش از دلهاى شنوندگان بلغزد چنان كه باران از سنگ صاف بلغزد .\r\n4 - مردى خدمت امام چهارم عليه السلام آمد و از او مسائلى پرسيد و آن حضرت جوابداد سپس بازگشت تا همچنان بپرسد حضرت فرمود : در انجيل نوشته است كه : تا بدان چه دانسته‌ايد عمل نكرده‌ايد از آنچه نميدانيد نپرسيد ، همانا علمى كه به آن عمل نشود جز كفر [ ناسپاسى 
  ] داننده و دورى او را از خدا نيفزايد .\r\n5 - مفضل گويد : به امام صادق عليه السلام عرض كردم ! اهل نجات بچه علامت شناخته شود ؟ فرمود آنكه كردارش موافق گفتارش باشد ، گواهى بنجاتش حتمى است يا گواهى بنجاتش را منتشر كن و كسى كه كردارش موافق گفتارش نباشد دينش متزلزل است .\r\n6 - امير المؤمنين عليه السلام در سخنرانى منبر خويش فرمود : اى مردم چون دانا شديد به آن عمل كنيد شايد هدايت شويد . عالمى كه بر خلاف علمش عمل كند چون جاهل سرگردانى است كه از نادانى به هوش نيايد بلكه حجت بر او تمامتر و حسرت اين عالمى كه از علم خويش جدا شده بيشتر است از حسرت جاهل سرگردان در جهالت و هر دو سرگردان و خوابند . ترديد و دو دلى به خود راه ندهيد تا به شك افتيد و شك نكنيد تا كافر شويد و به خود اجازه ندهيد ( از خود سلب مسئوليت نكنيد ) تا سست شويد و در راه حق سست نشويد\r\n","description":"","footnote":"","page_name":" 56 ","page_number":77},
  {"content":"\r\nتا زيان يابيد . از جمله حق اينست كه دين را بفهميد و از فهميدن است كه فريب نخوريد . همانا خير خواه - ترين شما نسبت به خود مطيعترين شماست خدا را و خائنترين شما با خود نافرمانترين شماست خدا را ، كسى كه اطاعت خدا كند ايمن گردد و مژده يابد و آنكه نافرمانى خدا كند نوميد گردد و پشيمان شود .\r\n7 - امام باقر عليه السلام ميفرمود : چون علم را شنيديد بكارش بنديد و بايد دلهاى شما گنجايش داشته باشد ( زيادتر از استعداد و حوصله خود علم را فرا نگيريد ) زيرا چون علم در دل مرد بقدرى زياد شود كه نتواند تحمل كند شيطان بر او مسلط شود ، پس چون شيطان با شما بدشمنى برخاست با آنچه ميدانيد به او روى آوريد زيرا نيرنگ شيطان ضعيف است ( راوى گويد ) گفتم آنچه ميدانيم چيست ؟ فرمود : با او مبارزه كنيد به آنچه از قدرت خداى عز و جل براى شما هويدا گشته است .\r\nشرح - دشمنى شيطان اينست كه در اصول دين انسان وسوسه و تشكيك كند در آنجا بايد انسان او را به همان ادله مختصرى كه ميداند جواب گويد مثلا در اثبات صانع گويد : اين جهان منظم بىصانع نميشود و راجع بنبوت و امامت بعلم و حلم و معجزه آنها استدلال كند .\r\n\r\n( باب كسى كه از علمش روزى خورد و به آن بنازد )\r\n1 - امير المؤمنين عليه السلام گويد رسول خدا ( ص ) فرمود : دو پرخورند كه سير نشوند : دنيا طلب و دانشجو ، كسى كه از دنيا به آنچه خدا برايش حلال كرده قناعت كند سالم ماند و كسى كه دنيا را از راه غير حلالش بدست آورد هلاك گردد مگر اينكه توبه كند و بازگشت نمايد ، ( مال حرام را به صاحبش برگرداند )\r\n","description":"","footnote":"","page_name":" 57 ","page_number":78},
  {"content":"\r\nو كسى كه علم را از اهلش گرفته و به آن عمل كند نجات يابد و كسى كه منظورش از طلب علم مال دنيا باشد بهره اش همانست ( و در آخرت بهره ندارد ) .\r\n2 - امام صادق عليه السلام فرمود كسى كه حديث ما را براى سود دنيا خواهد در آخرت بهره ئى ندارد و هر كه آن را براى خير آخرت جويد خداوند خير دنيا و آخرت به او عطا فرمايد .\r\n3 - و فرمود : هر كه حديث را براى سود دنيا خواهد در آخرت بهره ئى ندارد .\r\n4 - و فرمود : چون عالم را دنيا دوست ديديد او را نسبت بدينتان متهم دانيد ( بدانيد دينداريش حقيقى نيست ) زيرا دوست هر چيزى گرد محبوبش ميگردد ، و فرمود خدا بداود وحى فرمود كه : ميان من و خودت عالم فريفته دنيا را واسطه قرار مده كه ترا از راه دوستيم بگرداند زيرا كه ايشان راهزنان بندگان جوياى منند ، همانا كمتر كارى كه با ايشان كنم اينست كه شيرينى مناجاتم را از دلشان بركنم .\r\n5 - رسول خدا ( ص ) فرمود : دانشمندان فقيه تا هنگامى كه وارد دنيا نشده‌اند امين پيغمبرانند .\r\nعرض شد يا رسول الله ! معنى ورودشان در دنيا چيست ؟ فرمود : پيروى سلطان ، پس چون چنين كنند نسبت بدينتان از ايشان برحذر باشيد .\r\n","description":"","footnote":"","page_name":" 58 ","page_number":79},
  {"content":"\r\n6 - امام باقر عليه السلام فرمود : هر كه علم جويد براى اينكه بر علما ببالد يا بر سفها ستيزد يا مردم را متوجه خود كند بايد آتش دوزخ را جاى نشستن خود گيرد همانا رياست جز براى اهلش شايسته نيست .\r\n\r\n( باب ثبوت حجت بر عالم و سختى امرش )\r\n1 - امام صادق عليه السلام بحفص بن غياث فرمود : اى حفص هفتاد گناه جاهل آمرزيده شود پيش از آنكه يك گناه عالم آمرزيده شود .\r\n2 - و حضرت صادق عليه السلام فرمود : عيسى بن مريم عليه السلام - فرمود : واى بر علماء بد كه چگونه آتش دوزخ بر آنها زبانه كشد .\r\n3 - و حضرت صادق عليه السلام فرمود ، چون جان باينجا رسد - با دست به گلويش اشاره كرد - براى عالم توبه اى نيست سپس اين آيه را قرائت فرمود ( 17 سوره 4 ) قبول توبه بر خدا فقط نسبت به كسانى است كه از روى نادانى بدى ميكنند .\r\n4 - امام باقر عليه السلام راجع بگفتار خداى عز و جل ( 94 سوره 26 ) گمراه كنندگان و گمراه شدگان\r\n","description":"","footnote":"","page_name":" 59 ","page_number":80},
  {"content":"\r\nبدوزخ سرنگون گردند ميفرمايد : ايشان گروهى باشند كه عدالت را به زبان بستايند ( ولى در مقام عمل ) مخالفت نموده بستم گرايند [ عادل را ستايند و به ظالم گرايند 
  ] .\r\n\r\n( باب نوادر - متفرقات )\r\n1 - امير المؤمنين عليه السلام ميفرمود : جان خود را بمطالب شگفت حكمت استراحت دهيد زيرا جان هم چون تن خسته شود .\r\n\r\n2 - امير المؤمنين عليه السلام ميفرمود : اى دانشجو همانا دانش امتيازات بسيارى دارد ( اگر به انسان كاملى تشبيه شود ) سرش تواضع است ، چشمش بىرشكى ، گوشش فهميدن ، زبانش راست گفتن حافظه اش كنجكاوى ، دلش حسن نيت ، خردش شناختن اشياء و امور ، دستش رحمت ، پايش ديدار علما همتش سلامت ، حكمتش پرهيزكارى ، قرارگاهش رستگارى ، جلودارش عافيت ، مركبش وفا ، اسلحه اش نرم زبانى ، شمشيرش رضا ، كمانش مدارا ، لشكرش گفتگوى با علماء ، ثروتش ادب ، پس اندازش دورى از گناه ، توشه اش نيكى ، آشاميدنيش سازگارى ، رهبرش هدايت ، رفيقش دوستى نيكان .\r\n","description":"","footnote":"","page_name":" 60 ","page_number":81},
  {"content":"\r\n\r\n3 - رسول خدا ( ص ) فرمود : چه خوب وزيريست علم براى ايمان ، چه خوب وزيريست خويشتندارى براى علم ، چه خوب وزيريست ملايمت براى خويشتندارى ، چه خوب وزيريست بردبارى براى ملايمت .\r\n4 - مردى خدمت رسول خدا آمد و گفت : يا رسول الله علم چيست ؟ فرمود : سكوت كردن ، گفت سپس چه ؟ فرمود : گوش فرادادن ، گفت سپس چه ؟ فرمود : حفظ كردن ، گفت سپس چه ؟ فرمود به آن عمل كردن ، گفت سپس چه اى رسول خدا : فرمود : انتشارش دادن .\r\n5 - امام صادق عليه السلام فرمود : دانشجويان سه دسته‌اند ، ايشان را و صفاتشان را بشناسيد : دسته اى دانش را براى نادانى و ستيزه جويند ، و دسته اى براى بلندى جستن و فريفتن جويند ، و دسته اى براى فهميدن و خردورزيدن جويند ، يار نادانى و ستيزه ( اولى ) مردم آزار و ستيزه گر است و در مجالس مردان سخنرانى مىكند ، از علم ياد مىكند و حلم را ميستايد بفروتنى تظاهر مىكند ولى از پرهيزكارى تهى است خدا [ از اين جهت 
  ] بينيش را بكوبد و كمرش را جدا كند و يار بلندى جستن و فريفتن ( دومى ) نيرنگ باز و چاپلوس است و بر همدوشان خود گردن فرازى كند و براى ثروتمندان پستتر از خود كوچكى نمايد ، حلواى آنها را بخورد و دين خود را بشكند خدا او را [ بر اين روش 
  ] بىنام و نشان كند و اثرش را\r\n","description":"","footnote":"","page_name":" 61 ","page_number":82},
  {"content":"\r\n\r\nاز ميان آثار علما قطع نمايد . و يار فهم و خرد ( سومى ) افسرده و غمگين و شب بيدارست ، تحت الحنك خويش انداخته ( خلوت گزيده ) و در تاريكى شب به پا ايستاده است ، ترسان و خواهان و هراسان عمل كند ، به خود مشغول است ، مردم زمانش را خوب ميشناسد و از مطمئنترين برادرانش دهشتناكست ، خدا [ از اين جهت 
  ] پايه هاى وجودش را محكم كند و روز قيامت امانش عطا فرمايد .\r\n6 - امام صادق عليه السلام فرمود : همانا روايتكنندگان قرآن بسيارند و رعايتكنندگانش كم چه بسا مردمى كه نسبت بحديث خيرخواه و نسبت به قرآن خيانتگرند ، علما از رعايت نكردن غمگينند و جاهلان از حفظ روايت ( از اينكه نتوانند روايت را حفظ كنند غمگينند ) ، يكى در پى حفظ حيات خود است و ديگرى در پى هلاكت خويش ، در اينجاست كه دو دسته رعايتكننده اختلاف پيدا ميكنند و از هم جدا ميشوند ( در صورتى كه بحسب ظاهر و در نظر مردم جاهل هر دو دسته ستايش شوند ) .\r\nشرح - روايت كردن قرآن در اينجا بمعنى تصحيح الفاظ و تجويد و قراءت و از بركردن آنست و مراد از خير خواهى هم همين است و رعايت بمعنى فهميدن معنى و تفكر و تدبر در آن و عمل كردن بمقتضاى آنست .\r\n7 - و فرمود : كسى كه چهل حديث از احاديث ما را حفظ كند خدا او را روز قيامت عالم و فقيه مبعوث كند .\r\nشرح - مراد از حفظ حديث يا از بركردن آنست و يا معنى عامى كه شامل نوشتن و تصحيح و تدريس و تفكر در آن و نگهداريش از تغيير و تحريف و عمل كردن بمقتضاى آن ميگردد و البته همين معنى است كه موجب بقاء دين و مذهب تشيع گرديده است .\r\n","description":"","footnote":"","page_name":" 62 ","page_number":83},
  {"content":"\r\n8 - زيد شحام از امام باقر در باره گفتار خداى عز و جل ( 24 سوره 80 ) بايد انسان بخوراك خويش نظر داشته باشد ، پرسيد معنى خوراك چيست ؟ فرمود : علمى را كه فرا ميگيرد نظر كند از كه فرا ميگيرد .\r\n( زيرا علم غذاى روحست و خوبش موجب صحت ، و بدش باعث مرض روح ميگردد ) .\r\n9 - حضرت باقر عليه السلام فرمود : از امر مشتبه باز ايستادن بهتر است از به هلاكت افتادن و واگذاردنت حديثى را كه روايت آن برايت ثابت نشده بهتر است از روايت كردنت حديثى را كه بر آن احاطه ندارى .\r\nشرح - اين حديث شريف را از لحاظ كلمه « تروه » و احتمالاتى كه در تلفظ آن داده‌اند معانى مختلفى كرده‌اند ولى تمام آن احتمالات اين معنى را در بردارد كه حديثى كه از همهء جهات برايت روشن و واضح نيست و از مصاديق امر مشتبه است بازايستادن از آن و واگذاشتن آن بهتر از روايت كردنش مىباشد\r\n10 - ابن طيار بر حضرت صادق بعضى از سخنرانيهاى پدرش عليهما السلام را عرضه كرد تا بجمله اى از آن رسيد فرمود : بايست و ساكت باش . سپس فرمود : در امورى كه با آن مواجه ميشويد و حكمش را نميدانيد وظيفه اى جز بازايستادن و درنگ كردن و ارجاع دادن آن را بائمه هدى عليه السلام نداريد ، تا ايشان شما را بر اعتدال [ راه راست يا هدفتان 
  ] وادارند و گمراهى را از شما بردارند و حق را بشما بفهمانند خداى تعالى فرموده ( 42 سوره 16 ) اگر نميدانيد از اهل قرآن بپرسيد .\r\n11 - امام صادق عليه السلام ميفرمود : همه علم مردم را در چهار چيز يافتم : اول اينكه پروردگار خود را بشناسى . دوم اينكه بدانى با تو چه كرده ( بخلقت موزون و حكيمانه ات و نعمت عقل و حواس و ارسال\r\n","description":"","footnote":"","page_name":" 63 ","page_number":84},
  {"content":"\r\nرسل و انزال كتب پى ببرى ) سوم اينكه بدانى او از تو چه خواسته است ، چهارم اينكه بدانى چه چيز ترا از دينت خارج كند ( گناهان و موجبات شرك و ارتداد را بشناسى ) .\r\n12 - هشام گويد : به امام صادق عليه السلام عرض كردم : حق خدا بر مردمان چيست ! فرمود اينكه آنچه دانند بگويند و از آنچه ندانند باز ايستند ، چون چنين كنند حق خدا را به او پرداخته‌اند . ( از علم خود مضايقه نكنند و ندانسته چيزى نگويند ) .\r\n13 - امام صادق عليه السلام فرمود : منزلت مردم را به اندازه روايتى كه از ما ميكنند بشناسيد . ( هر كه بيشتر و بهتر روايت كند مقامش بالاتر است ) .\r\n14 - امير المؤمنين عليه السلام در بعضى از سخنرانيهايش ميفرمود : بدانيد كسى كه از سخن ناحقى كه به او گويند از جا كنده شود عاقل نيست ، و آنكه بستايش نادان خرسند گردد حكيم نيست ، مردم فرزند كارهاى نيكشانند و ارزش هر كس به اندازه كاريست كه به خوبى انجام دهد ، سخن علمى گوئيد تا ارزشتان هويدا شود .\r\n15 - عبد الله بن سليمان گويد مردى از اهل بصره كه نامش عثمان اعمى بود به امام باقر ( ع ) عرض كرد : حسن بصرى عقيده دارد كسانى كه علم را كتمان كنند گند شكمشان اهل دوزخ را اذيت كند . امام فرمود : بنا بر اين مؤمن آل فرعون هلاك شده است ! ! ( در صورتى كه قرآن او را بكتمان ايمان ستايد )\r\n","description":"","footnote":"","page_name":" 64 ","page_number":85},
  {"content":"\r\nاز زمان بعثت نوح عليه السلام علم پنهان بوده است . حسن بصرى بهر راهى كه خواهد برود . به خدا علم جز در اين خاندان يافت نشود .\r\n\r\n( باب روايت كتب و توسل به آنها و حديث و فضيلت نوشتن )\r\n1 - ابو بصير از امام صادق عليه السلام راجع به آيه ( 18 سوره 39 ) كسانى كه گفتارها را ميشنوند و از بهترش پيروى ميكنند پرسيد حضرت فرمود : او مرديست كه حديثى را شنود سپس آن را چنان كه شنيده بىكم و زياد باز گويد .\r\n2 - محمد بن مسلم گويد به امام صادق عليه السلام عرضكردم : من از شما حديث ميشنوم و در آن كم و زياد ميكنم . فرمود : اگر مقصودت بيان معانى آن باشد عيب ندارد : ( اگر مقصودت شرح و توضيح باشد به نحوى كه معنى را تغيير ندهد عيب ندارد ) .\r\n3 - ابن فرقد گويد : به امام صادق عليه السلام گفتم سخنى از شما ميشنوم ميخواهم بالفاظى كه شنيده‌ام روايت كنم بخاطرم نميآيد . فرمود : عمدا فراموش ميكنى گفتم : نه فرمود : مقصودت معانى كلام من است گفتم بلى ، فرمود : عيب ندارد .\r\n4 - ابو بصير گويد به امام صادق عليه السلام عرضكردم : حديثى را از شما بشنوم و از پدرتان روايت كنم يا از پدرتان بشنوم و از شما روايت كنم چطور است ؟ فرمود : فرقى ندارد جز اينكه اگر از پدرم روايت\r\n","description":"","footnote":"","page_name":" 65 ","page_number":86},
  {"content":"\r\nكنى دوستتر دارم . و آن حضرت . بجميل فرمود : آنچه از من ميشنوى از پدرم روايت كن .\r\n5 - عبد الله بن سنان گويد : به امام صادق عليه السلام عرضكردم مردم مىآيند تا حديث شما را از من بشنوند ( چون مقدارى از احاديث كتابم را برايشان ميخوانم كسل ميشوم و نميتوانم ادامه دهم و فرمود : حديثى از اول كتاب و حديثى از وسطش و حديثى از آخرش براى آنها بخوان ( اين حديث راجع به طرز تصحيح و مقابله احاديث و اجازه روايت در عصر امام صادق عليه السلام است كه محدثين را در اين زمينه تحقيقات و تدقيقات فراوانست ) .\r\n6 - احمد بن عمر حلال گويد : به امام هشتم ( ع ) عرضكردم : مردى از اصحاب خود ما شيعيان كتابى به من ميدهد و نميگويد اين كتاب را از من روايت كن ، من ميتوانم از او روايت كنم ؟ فرمود : اگر بدانى كتاب از خود اوست از او روايت كن .\r\n7 - امير المؤمنين عليه السلام فرمود : چون حديثى بشما گويند در مقام نقل آن را بگوينده اش نسبت دهيد اگر درست باشد بنفع شماست و اگر دروغ باشد بزيان گوينده است .\r\n8 - امام صادق عليه السلام فرمود : دل به نوشته اطمينان پيدا مىكند .\r\n9 - و فرمود : احاديث را بنويسيد زيرا تا ننويسيد حفظ نميكنيد .\r\n","description":"","footnote":"","page_name":" 66 ","page_number":87},
  {"content":"\r\n10 - و فرمود : نوشتجات خود را محفوظ داريد كه در آينده به آن نياز پيدا ميكنيد .\r\n11 - مفضل گويد : امام صادق عليه السلام به من فرمود : بنويس و علمت را در ميان دوستانت منتشر ساز و چون مرگت رسيد آنها را بپسرانت ميراث ده زيرا براى مردم زمان فتنه و آشوب ميرسد كه آن هنگام جز با كتاب انس نگيرند .\r\n12 - و فرمود از دروغ مفترع بپرهيزيد ، عرض شد دروغ مفترع چيست ؟ فرمود : اينكه مردى به تو حديثى گويد و تو در مقام نقل گوينده را رها كنى و آن را از كسى كه گوينده از او خبر داده روايت كنى .\r\nشرح - در حديث 7 از امير المؤمنين عليه السلام نقل شد كه حديث را بگوينده اش نسبت دهيد تا اگر دروغ باشد زيانش دامنگير او شود و در اين حديث ميفرمايد اگر بگوينده نسبت ندهى و به آن كه گوينده از او نقل كرده نسبت دهى يكنوع دروغست زيرا ميگوئى از فلانى شنيدم در صورتى كه چنين نبوده اما معنى كردن كلمه « مفترع » را به فارسى براى ما لازم نيست زيرا معنى حقيقى آن را خود امام عليه السلام بيان فرموده و از سؤال اصحاب با آنكه اهل لسان بودند كه استعمال اين كلمه در اين مورد از ابتكارات و اصطلاحات خود آن حضرتست نظير استعمال الفاظ صوم و صلاة در معانى شرعيه ولى اگر بخواهيم با قطع نظر از بيان امام عليه السلام معنى فارسى مناسبى برايش بگوئيم بايد گفت : « دروغ غير اصلى يا دروغ ميان پاره » تا بيان امام عليه السلام با معنى لغوى آن تطبيق كند .\r\n13 - و فرمود : حديث ما را اعراب دهيد ( صحيح تلفظ كنيد و درست بنويسيد ) زيرا ما خانواده مردمى فصيح زبانيم .\r\n","description":"","footnote":"","page_name":" 67 ","page_number":88},
  {"content":"\r\n14 - و فرمود : حديث من حديث پدرم است و حديث پدرم حديث جدم و حديث جدم حديث حسين و حديث حسين حديث حسن و حديث حسن حديث امير المؤمنين و حديث امير المؤمنين حديث رسول خدا ( ص ) و حديث رسول خدا ( ص ) گفتار خداى عز و جل .\r\n15 - راوى گويد : به امام نهم عليه السلام عرض كردم فدايت شوم ، اساتيد ما از امام باقر و امام صادق عليهما السلام رواياتى دارند كه چون در آن زمان تقيه سخت بوده كتب خود را پنهان كردند و از آنها روايت نشد ، چون آنها مردند كتب ايشان بما رسيد . فرمود : آنها را نقل كنيد كه درست است .\r\n\r\n( باب تقليد )\r\n1 - ابو بصير گويد از امام صادق عليه السلام در باره آيه ( 31 سوره 9 ) « علما و راهبان خويش را پروردگار خود گرفتند نه خدا را » پرسيدم فرمود : به خدا سوگند كه علما و راهبان مردم را بعبادت خويش نخواندند و اگر هم ميخواندند آنها نميپذيرفتند ولى حرام خدا را براى آنها حلال و حلالش را حرام كردند ، بنا بر اين آنها ندانسته و نفهميده عبادت ايشان كردند .\r\n2 - محمد بن عبيده گويد : حضرت ابو الحسن عليه السلام به من فرمود : اى محمد تقليد شما محكمتر\r\n","description":"","footnote":"","page_name":" 68 ","page_number":89},
  {"content":"\r\nاست يا مرجئه ؟ ( آنها كه پس از پيغمبر ( ص ) ابو بكر را مقدم و على عليه السلام را مؤخر داشتند ) عرض كردم ما هم تقليد كرديم آنها هم تقليد كردند . فرمود : اين را از تو نپرسيدم ، محمد گويد : من جوابى بيشتر از اين جواب نداشتم ، امام فرمود : مرجئه مردى را كه اطاعتش واجب نبود بخلافت نصب كردند و تقليدش كردند و شما مردى را نصب كرديد و اطاعتش را لازم دانستيد و تقليدش نكرديد پس تقليد آنها از شما محكمتر است ( چنانچه على عليه السلام هم از اصحابش همين گله را داشت كه چرا بايد پيروان معاويه پيشواى باطل خود را اطاعت كنند و شما رهبر حق خود را نافرمانى كنيد آنها در باطل مجتمعند و شما در حق متفرق ) .\r\n3 - امام صادق عليه السلام در تفسير آيه ( 31 سوره 9 ) « غير خدا علما و راهبان خود را پروردگار گرفتند » ميفرمايد : به خدا براى آنها روزه نگرفتند و نماز نگزاردند بلكه برايشان حرام را حلال و حلال را حرام ساختند و ايشان هم پذيرفتند .\r\n\r\n( باب بدعتها و رأى و قياسها )\r\n1 - امير المؤمنين عليه السلام براى مردم سخنرانى كرد و فرمود : اى مردم همانا آغاز پيدايش آشوبها فرمانبرى هوسها و بدعت نهادن احكامى است بر خلاف قرآن كه مردمى بدنبال مردمى آن را بدست گيرند ، اگر باطل برهنه مىبود بر خردمندى نهان نمىگشت و اگر حق ناآميخته مينمود اختلافى پيدا\r\n","description":"","footnote":"","page_name":" 69 ","page_number":90},
  {"content":"\r\nنميشد ولى مشتى از حق و مشتى از باطل گرفته و آميخته شود و با هم پيش آيند ، اينجاست كه شيطان بر دوستان خود چيره شود و آنها كه از جانب خدا سبقت نيكى داشتند نجات يابند .\r\n2 - رسول خدا ( ص ) فرمود : زمانى كه در امتم بدعتها هويدا گشت بر عالم است كه علم خويش را آشكار كند ، هر كه نكند لعنت خدا بر او باد .\r\n3 - در حديث است : كسى كه نزد بدعتگزارى آيد و تعظيمش كند در خرابى اسلام كوشيده است .\r\n4 - رسول خدا ( ص ) فرمود : خدا از قبول توبه بدعتگزار خوددارى فرموده . عرض شد چرا چنين است ؟ فرمود : زيرا كه دوستى بدعت دلنشينش شده . ( پس توبه كردنش حقيقى نيست ) .\r\n5 - رسول خدا ( ص ) فرمود : براى هر بدعتى كه پس از من براى نيرنگ زدن با ايمان پيدا شود سرپرستى از خاندانم گماشته شده كه از ايمان دفاع كند و بالهام خدا سخن گويد و حقرا آشكار و روشن كند و نيرنگ نيرنگبازان را رد كند و زبان ناتوانان باشد ، اى هوشمندان پند گيريد و به خدا توكل كنيد .\r\n6 - امير المؤمنين عليه السلام فرمود : مبغوضترين مردم نزد خدا دو نفرند : 1 - مرديكه خدا او\r\n","description":"","footnote":"","page_name":" 70 ","page_number":91},
  {"content":"\r\nرا به خودش واگذاشته از راه راست منحرف گشته ، ( 1 ) دلباخته سخن بدعت شده ، از نماز و روزه هم دم مىزند ، مردمى بوسيله او بفتنه افتاده‌اند ، راه هدايت پيشينيانش را گم كرده و در زندگى و پس از مرگش گمراه كننده پيروانش گشته ، باربر خطاهاى ديگرى شده و در گرو خطاى خويش است .\r\n2 - مرديكه نادانى را در ميان مردم نادان قماش خود قرار داده ، اسير تاريكيهاى فتنه گشته ، انسان نماها او را عالم گويند در صورتى كه يك روز تمام را صرف علم نكرده ، صبح زود برخاسته و آنچه را كه كمش از زيادش بهتر است ( مال دنيا يا علوم بيفائده ) فراوان خواسته چون از آب گنديده سير شد و مطالب بيفائده را انباشته كرد ، بين مردم بر كرسى قضاوت نشست و متعهد شد كه آنچه بر ديگران مشكل بوده حل كند ، اگر با نظر قاضى پيشينش مخالفت مىكند اطمينان ندارد كه قاضى پس از او حكم او را نقض نكند چنان كه او با قاضى پيشين كرد ، اگر با مطالب پيچيده و مشكلى مواجه شود ترهاتى از نظر خويش براى آن بافته و آماده مىكند و حكم قطعى ميدهد شبهه بافى او مثل تار بافتن عنكبوتست ، خودش نميداند درست رفته يا خطا كرده ، گمان نكند در آنچه او منكر است دانشى وجود داشته باشد و جز معتقدات خويش روش درستى سراغ ندارد ، اگر چيزى را به چيزى قياس كند ( و بخطا هم رود ) نظر خويش را تكذيب نكند و اگر مطلبى بر او تاريك باشد براى جهلى كه در خود سراغ دارد آن را پنهان مىكند تا نگويند نميداند سپس گستاخى كند و حكم دهد اوست كليد تاريكيها ( كه در نادانى بر مردم گشايد ) شبها ترا مرتكب شود ، در نادانيها كوركورانه گام بردارد ، از آنچه نداند پوزش نطلبد\r\n","description":"","footnote":"","page_name":" 71 ","page_number":92},
  {"content":"\r\nتا سالم ماند ( 1 ) و در علم ريشه دار و قاطع نيست تا بهره برد . روايات را در هم ميشكند همچنان كه باد گياه خشكيده را ، ميراثهاى بنا حق رفته از او گريانند ، و خونهاى بناحق ريخته از او نالان ، زناشوئى حرام به حكم او حلال گردد ، و زناشوئى حلال حرام شود ، براى جوابدادن بمسائلى كه نزدش مىآيد سرشار نيست و اهليت رياستى را كه بواسطه داشتن علم حق ادعا مىكند ندارد . توضيح فرق ميان اين دو نفر اينست كه اولى در اصول دين خرابكارى كند و بدعت گذارد و دومى مقام قضاء و فتوى را بناحق غصب كند .\r\n7 - امام صادق عليه السلام ميفرمود : قياسكنندگان علم را از راه قياس جستند و قياس جز دورى از حق بر آنها نيفزود ، همانا دين خدا با قياس درست نميشود .\r\nتوضيح - قياس يكى از ادله شرعيه است نزد ابو حنيفه و پيروانش و فقهاء شيعه با استناد باحاديث اين باب قياس در احكام شرعى را ممنوع و قدغن دانسته‌اند .\r\n8 - امام باقر و امام صادق عليهما السلام فرمودند : هر بدعتى گمراهى و هر گمراهى راهش بسوى دوزخ است .\r\n9 - محمد بن حكيم گويد : به حضرت ابو الحسن عليه السلام عرض كردم : قربانت مادر دين دانشمند شديم و از بركت شما خدا ما را از مردم بىنياز كرد تا آنجا كه جمعى از ما در مجلسى باشيم : كسى از رفيقش چيزى نپرسد چون آن مسأله و جوابش را در خاطر دارد بواسطه منتى كه خدا از بركت شما بر ما نهاده ، اما گاهى مطلبى براى ما پيش مىآيد كه از شما و پدرانت در بارهء آن سخنى بما نرسيده است پس ما به بهترين\r\n","description":"","footnote":"","page_name":" 72 ","page_number":93},
  {"content":"\r\nوجهى كه در نظر داريم توجه ميكنيم و راهى را كه با اخبار از شما رسيده موافقتر است انتخاب ميكنيم .\r\nفرمود : چه دور است ، چه دور است اين راه از حقيقت ، به خدا هر كه هلاك شد از همين راه هلاك شد اى پسر حكيم سپس فرمود : خدا لعنت كند ابو حنيفه را كه ميگفت : على چنان گفت و من چنين گويم .\r\nابن حكيم بهشام گفت به خدا من از اين سخن مقصودى نداشتم جز اينكه مرا بقياس اجازه دهد .\r\n10 - يونس گويد بموسى بن جعفر عليهما السلام عرض كردم : بچه وسيله خدا را بيگانگى پرستم ؟\r\nفرمود : اى يونس : بدعتگزار مباش كسى كه برأى خويش توجه كند هلاك شود و هر كه خانواده پيغمبرش را ( ص ) رها كند گمراه گردد و كسى كه قرآن و گفتار پيغمبرش را رها كند كافر گردد .\r\n11 - ابو بصير گويد به امام صادق عليه السلام عرض كردم مطالبى براى ما پيش مىآيد كه حكمش را از قرآن نميفهميم و حديثى هم نداريم كه در آن نظر كنيم ( ميتوانيم برأى و قياس عمل كنيم ؟ ) فرمود : نه ، زيرا اگر درست رفتى پاداش ندارى و اگر خطا كنى بر خدا دروغ بسته اى .\r\n12 - رسول خدا ( ص ) فرمود : هر بدعتى گمراهى و هر گمراهى در آتش است .\r\n13 - سماعه گويد : به امام هفتم عرض كردم : اصلحك الله ما انجمن ميكنيم و وارد مذاكره ميشويم ، هر مطلبى كه پيش آيد ، راجع به آن نوشته اى داريم ، اين هم از بركت وجود شماست كه خدا بما لطف كرده\r\n","description":"","footnote":"","page_name":" 73 ","page_number":94},
  {"content":"\r\nاست ، گاهى مطلب كوچكى پيش مىآيد كه حكمش را حاضر نداريم و به يكديگر نگاه ميكنيم و چون نظير آن موضوع را داريم آن را ببهترين نظيرش قياس ميكنيم . فرمود : شما را با قياس چكار ؟ ! همانا پيشينيان شما كه هلاك شدند بواسطه قياس هلاك شدند ، سپس فرمود : چون مطلبى براى شما پيش آمد كه حكمش را ميدانيد بگوئيد و چون آنچه را نميدانيد پيش آمد ، اين - با دست بلبهاى خويش اشاره فرمود - ( يعنى سكوت كنيد يا حكمش را از دهان من جوئيد ) پس فرمود : خدا ابو حنيفه را لعنت كند كه ميگفت على چنان گفت و من چنين گويم ، اصحاب چنان گفتند و من چنين گويم ، پس فرمود : در مجلسش بوده اى ؟\r\nگفتم : نه ، ولى اين سخن اوست ، پس گفتم اصلحك الله آيا پيغمبر احتياجات مردم زمان خويش را كامل آورد ؟ فرمود : بلى و آنچه را هم تا قيامت محتاجند ، گفتم : آيا چيزى هم از دست رفت ؟ گفت نه ، نزد اهلش محفوظ است .\r\n14 - امام صادق عليه السلام فرمود : دانش ابن شبرمه در برابر جامعه كه باملاء پيغمبر و دستخط على ( ع ) است گمشده و نابود است ، جامعه براى كسى جاى سخن نگذاشته ، در آنست علم حلال و حرام ، همانا اصحاب قياس عمل را بوسيله قياس جستند لذا از راه حق دور تر شدند . همانا دين خدا با قياس درست نميشود .\r\nتوضيح - راجع بجامعه در كتاب حجت توضيح بيشترى مىآيد .\r\n15 - حضرت صادق عليه السلام بابان بن تغلب فرمود : احكام اسلامى را نتوان قياس كرد ، نمىبينى كه زن حائض روزه‌اش را قضا كند و نمازش را قضا نكند اى ابان احكام اسلامى اگر قياس شود دين از ميان برود .\r\n","description":"","footnote":"","page_name":" 74 ","page_number":95},
  {"content":"\r\n16 - عثمان بن عيسى گويد از حضرت موسى بن جعفر راجع بقياس پرسيدم . فرمود : شما را با قياس چكار ؟ ! از خدا پرسش نشود چگونه حلال و چگونه حرام كرده است .\r\n17 - مسعدة گويد امام صادق از پدرش عليهما السلام خبر داد كه على صلوات الله عليه فرموده است :\r\nهر كه خود را بر كرسى قياس نشاند هميشه عمرش در اشتباه است و كسى كه براى خود خداپرستى كند هميشهء عمر در باطل فرو رفته است . و امام باقر ( ع ) فرمود : كسى كه برأى خويش بمردم فتوى دهد ندانسته خداپرستى كرده است و آنكه ندانسته خداپرستى كند مخالفت خدا نموده چون كه آنچه را ندانسته حلال و حرام كرده است .\r\n18 - امام صادق ( ع ) فرمود : شيطان خود را با آدم قياس كرد و گفت : ( 12 سوره 7 ) مرا از آتش و شيطان را از خاك آفريدى . و اگر گوهرى را كه خدا آدم را از آن آفريد با آتش قياس ميكرد آن گوهر درخشنده تر و روشنتر از آتش بود .\r\n19 - زرارة گويد از امام صادق ( ع ) راجع بحلال و حرام پرسيدم فرمود : حلال محمد هميشه تا روز قيامت حلالست و حرامش هميشه تا روز قيامت حرام ، غير حكم او حكمى نيست و جز او پيغمبرى نيايد و على ( ع ) فرمود هيچ كس بدعتى ننهاد جز آنكه بسبب آن سنتى را ترك كرد .\r\n","description":"","footnote":"","page_name":" 75 ","page_number":96},
  {"content":"\r\n20 - ابو حنيفه بر امام صادق ( ع ) وارد شد . حضرت فرمود : به من خبر رسيده كه تو قياس ميكنى گفت آرى فرمود : قياس مكن زيرا نخستين كسى كه قياس كرد شيطان بود ، آنگاه كه گفت : مرا از آتش آفريدى و آدم را از خاك ، او بين آتش و خاك قياس كرد و اگر نورانيت آدم را با نورانيت آتش قياس ميكرد امتياز ميان دو نور و پاكيزگى يكى را بر ديگرى ميفهميد .\r\n21 - قتيبه گويد مردى از امام صادق ( ع ) مسأله اى پرسيد و حضرت جوابش داد سپس گفت :\r\nبرأى شما اگر چنين و چنان باشد جوابش چيست ؟ فرمود خاموش باش ، هر جوابى كه من به تو مىدهم از قول رسول خدا ( ص ) است ، ما از خود رأيى نداريم .\r\n22 - امام باقر ( ع ) فرمود : غير خدا را براى خود تكيه گاه و محرم راز مگيريد كه مؤمن نباشيد زيرا هر وسيله و پيوند و خويشى و محرم راز و بدعت و شبهتى نزد خدا بريده و بىاثر است جز آنچه را كه قرآن اثبات كرده است ( و آن علم و ايمان و تقوى است ) .\r\n\r\nباب رجوع به قرآن و سنت و اينكه همه حلال و حرام و احتياجات مردم در قرآن يا سنت موجود است )\r\n1 - امام صادق ( ع ) فرمود : خداى تبارك و تعالى در قرآن بيان هر چيز را فرو فرستاده تا آنجا كه\r\n","description":"","footnote":"","page_name":" 76 ","page_number":97},
  {"content":"\r\nبه خدا سوگند چيزى را از احتياجات بندگان فروگذار نفرموده : و تا آنجا كه هيچ بنده ئى نتواند بگويد اى كاش اين در قرآن آمده بود جز آنكه خدا آن را در قرآن فرو فرستاده است .\r\n2 - امام باقر ( ع ) ميفرمود : خداى تبارك و تعالى چيزى از احتياجات امت را وانگذاشت جز آنكه آن را در قرآنش فروفرستاد و براى رسولش بيان فرمود و براى هر چيز اندازه و مرزى قرار داد و براى رهنمائى آن رهبرى گماشت و براى كسى كه از آن مرز تجاوز كند كيفرى قرار داد .\r\n3 - امام صادق ( ع ) فرمود : خدا حلال و حرامى نيافريده جز آنكه براى آن مرزى مانند مرز خانه هست آنچه از جاده است جزء جاده محسوب شود و آنچه از خانه است به خانه تعلق دارد تا آنجا كه جريمه خراش و غير خراش و يك تازيانه و نصف تازيانه ( در حلال و حرام خدا ) معين شده است .\r\n4 - و فرمود : چيزى نيست جز آنكه در باره اش آيه قرآن يا حديثى هست .\r\n5 - ابو جارود گويد : امام باقر عليه السلام فرمود : چون بشما از چيزى خبر دهم از من بپرسيد كجاى قرآنست آنگاه حضرت ضمن گفتارش فرمود : پيغمبر ( ص ) از قيل و قال و تباه ساختن مال و زيادى سؤال نهى فرموده است ، به حضرت عرض شد ، پسر پيغمبر ! همين كه فرموديد در كجاى قرآنست ؟ فرمود : خداى عز و جل\r\n","description":"","footnote":"","page_name":" 77 ","page_number":98},
  {"content":"\r\nميفرمايد : ( 114 سوره 4 ) در بسيارى از سرگوشيهاى مردم خيرى نيست جز آنكه به صدقه يا نيكى يا اصلاح ميان مردم دستور دهد . و فرمود ( 5 سوره 4 ) اموالتان را كه خدا اقوام كار شما قرار داده بكمخردان مدهيد ، و فرموده ( 101 سوره 5 ) از چيزهائى كه اگر بر شما عيان شود غمگينتان كند سؤال نكنيد .\r\n6 - امام صادق ( ع ) فرمود : هيچ امرى نيست كه دو نفر در آن اختلاف نظر داشته باشند جز آنكه براى آن در كتاب خدا ريشه و بنيادى است ولى عقلهاى مردم به آن نميرسد .\r\n7 - امير المؤمنين ( ع ) فرمود : اى مردم خداى تبارك و تعالى پيغمبر را بسوى شما فرستاد و قرآن حقرا بر او نازل فرمود در حالى كه شما از قرآن و فرستنده قرآن بىخبر بوديد و هم از پيغمبر و فرستنده او ، در زمان تعطيلى پيغمبران و خواب دراز ملتها و گسترش نادانى و سركشى فتنه و گسيختن اساس محكم و كورى از حقيقت و سرپيچى ستم و كاهش دين و شعله ورى آتش جنگ ، همزمان با زردى گلستان باغ جهان و خشكيدن شاخه ها و پراكندگى برگها و نوميدى از ميوه و فرو رفتن آبهاى آن ، پرچمهاى هدايت فرسوده و پرچمهاى هلاكت افراشته بود ، دنيا برخسار مردم عبوس و روى درهم كشيده بود ، به آنها پشت گردانيده روى خوش نشان نميداد : ميوه دنيا آشوب و خوراكيش مردار بود نهانش ترس و آشكارش شمشير\r\n","description":"","footnote":"","page_name":" 78 ","page_number":99},
  {"content":"\r\nبود ، بند از بند شما جدا گشته و پراكنده بوديد ، ديدگان مردم جهان نابينا و روزگارشان تاريك بود پيوند خويشى خود را بريده و خون يك ديگر را ميريختند ، دختران خود را در جوار خود زنده بگور كردند ، زندگى خوش و رفاه و آسايش از ايشان دور گشته بود ، نه از خدا اميد پاداشى و نه از او بيم كيفرى داشتند ، زنده ايشان كورى بود پليد و مرده آنها در آتش و نوميد . در آن هنگام پيغمبر اكرم نسخه اى از كتب آسمانى نخستين برايشان آورد كه كتب جلوترش را تصديق داشت و حلال را از حرام مشكوك جدا ساخت . اين نسخه همان قرآنست ، از او بخواهيد تا با شما سخن گويد ، او هرگز سخن نگويد ، ولى من از او بشما خبر مىدهم ، در قرآنست علم گذشته و علم آينده تا روز قيامت ميان شما حكم مىدهد و اختلافات شما را بيان مىكند ، اگر از من قرآن را بپرسيد بشما مىآموزم .\r\n8 - عبد الاعلى گويد : شنيدم امام صادق ( ع ) ميفرمود : من زاده رسول خدايم و به قرآن دانايم ، در قرآنست آغاز خلقت و آنچه تا روز قيامت رخ دهد و خبر آسمان و زمين و خبر بهشت و دوزخ و خبر گذشته و خبر آينده تمام اينها را ميدانم چنان كه به كف دست خود مينگرم ، همانا خدا ميفرمايد : در قرآنست بيان آشكار هر چيز .\r\n9 - و فرمود : قرآنست كه هر خبرى كه پيش از شما بوده و هر خبرى كه بعد از شما باشد در آنست و داور ميان شما است و ما آن را ميدانيم .\r\n","description":"","footnote":"","page_name":" 79 ","page_number":100},
  {"content":"\r\n10 ( 1 ) سماعة به امام كاظم ( ع ) عرضكرد : همه چيز در كتاب خدا و سنت پيغمبرش موجود است يا شما هم در آن گفتارى داريد ؟ فرمود : همه چيز در كتاب خدا و سنت پيغمبرش مىباشد .\r\n\r\nباب اختلاف حديث\r\n1 - سليم بن قيس گويد : بامير المؤمنين ( ع ) عرضكردم . من از سلمان و مقداد و ابى ذر چيزى از تفسير قرآن و هم احاديثى از پيغمبر شنيده‌ام كه با آنچه در نزد مردم است مخالفست و باز از شما ميشنوم چيزى كه آنچه را شنيده‌ام تصديق مىكند ، و در دست مردم مطالبى از تفسير قرآن و احاديث پيغمبر مىبينم كه شما با آنها مخالفيد و همه را باطل ميدانيد ، آيا عقيده داريد كه مردم عمدا برسول خدا دروغ مىبندند و قرآن را برأى خود تفسير ميكنند ؟ سليم گويد : حضرت به من توجه كرد و فرمود ، سؤالى كردى اكنون پاسخش را بفهم .\r\nهمانا نزد مردم حق و باطل و راست و دروغ و ناسخ و منسوخ و عام و خاص و محكم و متشابه و خاطره درست و نادرست همه هست و در زمان پيغمبر ( ع ) مردم بر حضرتش دروغ بستند تا آنكه ميان مردم بسخنرانى ايستاد و فرمود : « اى مردم همانا دروغبندان بر من زياد شده‌اند هر كه عمدا به من دروغ بندد بايد جاى نشستن خود را دوزخ داند . » سپس بعد از او هم بر او دروغ بستند همانا حديث از چهار طريقى كه پنجمى ندارد بشما ميرسد .\r\n","description":"","footnote":"","page_name":" 80 ","page_number":101},
  {"content":"\r\n\r\nاول - شخص منافقى كه تظاهر بايمان مىكند و اسلام ساختگى دارد و از عمدا دروغ بستن به پيغمبر پروا ندارد و آن را گناه نميشمارد ، اگر مردم بدانند كه او منافق و دروغگو است از او نميپذيرند و تصديقش نميكنند ليكن مردم ميگويند اين شخص همدم پيغمبر بوده و او را ديده و از او شنيده است مردم از او اخذ كنند و از حالش آگهى ندارند در صورتى كه خداوند پيغمبرش را از حال منافقين خبر داده و ايشان را توصيف نموده و فرموده است ( 3 سوره 63 ) « چون ايشان را ببينى از ظاهرشان خوشت آيد و اگر سخن گويند بگفتارشان گوش دهى » منافقين پس از پيغمبر زنده ماندند و برهبران گمراهى و كسانى كه با باطل و دروغ و تهمت مردم را بدوزخ خوانند پيوستند و آنها پستهاى حساسشان دادند و بر گردن مردمشان سوار كردند و بوسيله آنها دنيا را بدست آوردند زيرا مردم همراه زمامداران و دنبال دنيا ميروند مگر آن را كه خدا نگهدارد اين بود يكى از چهار نفر .\r\nدوم - كسى كه چيزى از پيغمبر ( ص ) شنيده و آن را درست نفهميده و بغلط رفته ولى قصد دروغ نداشته آن حديث در دست او است ، به آن معتقد است و عمل مىكند و به ديگران مىرساند و ميگويد من اين را از رسول خدا ( ص ) شنيدم . اگر مسلمين بدانند كه او بغلط رفته نمىپذيرندش و اگر هم خودش بداند اشتباه كرده و آن را رها مىكند .\r\nسوم - شخصى كه چيزى از پيغمبر ( ص ) شنيده كه به آن امر ميفرمود سپس پيغمبر از آن نهى فرموده و او آگاه نگشته يا نهى چيزى را از پيغمبر شنيده و سپس آن حضرت به آن امر فرموده و او اطلاع نيافته پس\r\n","description":"","footnote":"","page_name":" 81 ","page_number":102},
  {"content":"\r\nاو منسوخ را حفظ كرده و ناسخرا حفظ نكرده اگر او بداند منسوخست تركش كند و اگر مسلمين هنگامى كه از او ميشنوند بدانند منسوخست تركش كنند . ( 1 ) چهارم - شخصى كه بر پيغمبر دروغ نبسته و دروغرا از ترس خدا و احترام پيغمبر مبغوض دارد و حديث را هم فراموش نكرده بلكه آنچه شنيده چنان كه بوده حفظ كرده و همچنان كه شنيده نقل كرده ، به آن نيفزوده و از آن كم نكرده و ناسخرا از منسوخ شناخته ، بناسخ عمل كرده و منسوخ را رها كرده ، زيرا امر پيغمبر ( ص ) هم مانند قرآن ناسخ و منسوخ [ و خاص و عام 
  ] و محكم و متشابه دارد ، گاهى رسول خدا ( ص ) به دو طريق سخن ميفرمود : سخنى عام و سخنى خاص مثل قرآن . و خداى عز و جل در كتابش فرموده ( 7 سوره 59 ) آنچه را پيغمبر برايتان آورده اخذ كنيد و از آنچه نهيتان كرده باز ايستيد ، كسى كه مقصود خدا و رسولش را نفهمد و درك نكند بر او مشتبه شود ، اصحاب پيغمبر ( ص ) كه چيزى از او ميپرسيدند همگى كه نميفهميدند ، بعضى از آنها از پيغمبر ميپرسيدند ولى ( به علت شرم يا احترام يا بىقيدى ) فهمجوئى نميكردند و دوست داشتند كه بيابانى و رهگذرى بيايد و از پيغمبر بپرسد تا آنها بشنوند .\r\nاما من هر روز يك نوبت و هر شب يك نوبت بر پيغمبر ( ص ) وارد ميشدم با من خلوت ميكرد و در هر موضوعى با او بودم ( محرم رازش بودم و چيزى از من پوشيده نداشت ) اصحاب پيغمبر ( ص ) ميدانند كه جز من با هيچ كس چنين رفتار نميكرد ، بسا بود كه در خانه خودم بودم و پيغمبر ( ص ) نزدم مىآمد ، و اين همنشينى در خانه من بيشتر واقع ميشد از خانه پيغمبر و چون در بعضى از منازل بر آن حضرت وارد\r\n","description":"","footnote":"","page_name":" 82 ","page_number":103},
  {"content":"\r\nميشدم ، زنان خود را بيرون ميكرد و تنها با من بود ( 1 ) و چون براى خلوت به منزل من مىآمد فاطمه و هيچ يك از پسرانم را بيرون نميكرد ، چون از او ميپرسيدم جواب ميداد و چون پرسشم تمام ميشد و خاموش ميشدم او شروع ميفرمود ، هيچ آيه ئى از قرآن بر رسول خدا ( ص ) نازل نشد جز اينكه براى من خواند و املا فرمود و من به خط خود نوشتم و تأويل و تفسير و ناسخ و منسوخ و محكم و متشابه و خاص و عام آن را به من آموخت و از خدا خواست كه فهم و حفظ آن را به من عطا فرمايد ، و از زمانى كه آن دعا را در باره من كرد هيچ آيه ئى از قرآن و هيچ علمى را كه املا فرمود و من نوشتم فراموش نكردم و آنچه را كه خدا تعليمش فرمود از حلال و حرام و امر و نهى گذشته و آينده و نوشته اى كه بر هر پيغمبر پيش از او نازل شده بود از طاعت و معصيت به من تعليم فرمود و من حفظش كردم و حتى يك حرف آن را فراموش نكردم ، سپس دستش را بر سينه‌ام گذاشت و از خدا خواست دلم را از علم و فهم و حكم و نور پركند ، عرضكردم اى پيغمبر خدا پدر و مادرم قربانت از زمانى كه آن دعا را در باره من كردى چيزى را فراموش نكردم و آنچه را هم ننوشتم از يادم نرفت ، آيا بيم فراموشى بر من دارى ؟ فرمود ! نه بر تو بيم فراموش و نادانى ندارم .\r\n2 - محمد بن مسلم گويد به حضرت صادق عليه السلام عرضكردم ، چه مىشود مردمى را كه متهم بدروغ نيستند حديثى را با واسطه از رسول خدا ( ص ) روايت ميكنند ولى از شما خلافش بما ميرسد ؟ فرمود : حديث هم مانند قرآن نسخ مىشود .\r\n","description":"","footnote":"","page_name":" 83 ","page_number":104},
  {"content":"\r\n3 - ابن حازم گويد : چه مىشود كه من از شما مطلبى ميپرسم و شما جواب مرا ميگوئيد سپس ديگرى نزد شما مىآيد و به او جواب ديگرى ميفرمائيد ! فرمود : ما مردم را به زياد و كم ( به اندازه عقلشان ) جواب ميگوئيم . عرضكردم ، بفرمائيد آيا اصحاب پيغمبر ( ص ) بر آن حضرت راست گفتند يا دروغ بستند ! فرمود : راست گفتند . عرضكردم پس چرا اختلاف پيدا كردند ؟ فرمود : مگر نمىدانى كه مردى خدمت پيغمبر ( ص ) مىآمد و از او مسأله اى ميپرسيد و آن حضرت جوابش ميفرمود و بعدها به او جوابى مىداد كه جواب اول را نسخ ميكرد پس بعضى از احاديث بعضى ديگر را نسخ كرده است .\r\n4 - زياد گويد : امام باقر عليه السلام فرمود : اگر ما بيكى از دوستان خود فتوائى از روى تقيه دهيم چه ميگوئى ! عرضكردم ؛ قربانت ، شما بهتر دانيد . فرمود : اگر همان را اخذ كند برايش بهتر و پاداشش بزرگتر است . - و در روايت ديگر است كه فرمود : اگر آن را اخذ كند پاداش يابد و اگر رها كند به خدا كه گناه كرده است .\r\n5 - زراره گويد : از امام باقر ( ع ) مطلبى پرسيدم و جوابم فرمود ، سپس مردى آمد و همان مطلب را از او پرسيد و او بر خلاف جواب منش گفت ، سپس مرد ديگرى آمد و به او جوابى بر خلاف هر دو جواب داد ، چون آن دو مرد رفتند ، عرضكردم پسر پيغمبر ! دو مرد از اهل عراق و از شيعيان شما\r\n","description":"","footnote":"","page_name":" 84 ","page_number":105},
  {"content":"\r\nآمدند و سؤالى كردند و شما هر يك را بر خلاف ديگرى جواب داديد ! ! فرمود : اى زراره اين گونه رفتار براى ما بهتر و ما و شما را بيشتر باقى دارد و اگر اتفاق كلمه داشته باشيد ، مردم متابعت شما را از ما تصديق ميكنند ( و اتحاد شما را عليه خود ميدانند ) و زندگى ما و شما ناپايدار گردد .\r\nزراره گويد سپس به امام صادق ( ع ) عرضكردم : شيعيان شما چنانند كه اگر آنها را بسوى سر نيزه و آتش برانيد ميروند با اين حال از شما جوابهاى مختلف ميشنوند . آن حضرت هم مانند پدرش به من جواب داد .\r\n6 - امام صادق ( ع ) فرمود كسى كه ميداند ما جز حق نگوئيم بايد همان علمش بما او را بس باشد پس اگر از ما خلاف آنچه را ميداند ( گفتارى به ظاهر ناحق ) شنيد بايد بداند كه آن گفتار براى دفاع ماست از او .\r\n7 - سماعه گويد از امام صادق ( ع ) پرسيدم : مرديست كه دو نفر از هم مذهبانش نسبت بمطلبى دو روايت مختلف برايش نقل ميكنند ، يكى امرش مىكند و ديگرى نهيش مينمايد ، او چه كند ! فرمود :\r\nتأخيرش اندازد تا آنكه را بواقع خبرش ميدهد ( امام زمانش را ) ملاقات كند ، و تا زمان ملاقاتش خود مختار است . و در روايت ديگر است ، بهر كدام از آن دو روايت كه با رضايت خاطر عمل كنى ترا روا است .\r\n8 - راوى گويد : امام صادق ( ع ) به من فرمود : بگو بدانم . اگر من امسال حديثى به تو گويم\r\n","description":"","footnote":"","page_name":" 85 ","page_number":106},
  {"content":"\r\n\r\nو سال آينده كه نزد من آئى خلاف آن را به تو گويم بكدام يك از دو حديث عمل ميكنى ! عرضكردم ؛ بدومى فرمود خدايت بيامرزد .\r\n9 - ابن خنيس گويد به امام صادق ( ع ) عرض كردم : اگر حديثى از امام سابق رسد و حديثى بر خلافش از امام لاحق بكداميك عمل كنيم ! فرمود : بيكى از آن دو ( بحديث امام لاحق عمل كنيد - ملا صدرا - ) تا از امام زنده بيانى رسد و چون از امام زنده بيانى رسيد به آن عمل كنيد ، سپس فرمود : به خدا ما شما را براهى درآريم كه در وسعت باشيد و در روايت ديگر است : بحديث تازه تر عمل كنيد .\r\n10 - عمر بن حنظله گويد : از امام صادق عليه السلام پرسيدم : دو نفر از خودمان راجع بوام يا ميراثى نزاع دارند و نزد سلطان و قاضيان وقت بمحاكمه ميروند ، اين عمل جايز است ؟ فرمود : كسى كه در موضوعى حق يا باطل نزد آنها بمحاكمه رود چنانست كه نزد طغيانگر بمحاكمه رفته باشد و آنچه طغيانگر برايش حكم كند اگر چه حق مسلم او باشد چنان است كه مال حرامى را ميگيرد زيرا آن را به حكم طغيانگر گرفته است در صورتى كه خدا امر فرموده است به او كافر باشند خداى تعالى فرمايد ( 23 سوره 60 ) ميخواهند بطغيانگر محاكمه برند در صورتى كه مأمور بودند به او كافر شوند . عرض كردم : پس چه كنند ؟ فرمود : نظر كنند بشخصى از خود شما كه حديث ما را روايت كند و در حلال و حرام ما نظر افكند و احكام ما را بفهمد ، بحكميت او راضى شوند همانا من او را حاكم شما قرار دادم ؛ اگر طبق دستور ما حكم داد و يكى از آنها\r\n","description":"","footnote":"","page_name":" 86 ","page_number":107},
  {"content":"\r\nاز او نپذيرفت همانا حكم خدا را سبك شمرده و ما را رد كرده است ( 1 ) و آنكه ما را رد كند خدا را رد كرده و اين در مرز شرك به خدا است . گفتم : اگر هر كدام از آن دو يكى از اصحابمان را ( از شيعيان ) انتخاب كرده ، بنظارت او در حق خويش راضى شد و آن دو در حكم اختلاف كردند و منشأ اختلافشان ، اختلاف حديث شما بود ، فرمود : حكم درست آنست كه عادلتر و فقيه تر و راستگوتر در حديث و پرهيزكارتر آنها صادر كند و به حكم آن ديگر اعتنا نشود . گفتم : اگر هر دو عادل و پسنديده نزد اصحاب باشند و هيچ يك بر ديگرى ترجيح نداشته باشد ، چه كنند ؟ فرمود : توجه شود به آن كه مدرك حكمش حديث مورد اتفاق نزد اصحاب باشد به آن حديث عمل شود و حديث ديگرى كه تنها و غير معروف نزد اصحابست رها شود زيرا آنچه مورد اتفاق است ترديد ندارد و همانا امور بر سه قسمند : 1 - امرى كه درستى و هدايت آن روشن است و بايد پيروى شود . 2 - امرى كه گمراهيش روشن است و بايد از آن پرهيز شود . 3 - امرى كه مشكل و مشتبه است و بايد دريافت حقيقت او به خدا و رسولش ارجاع شود ، پيغمبر ( ص ) فرموده است : حلالى است روشن و حراميست روشن و در ميان آنها اموريست مشتبه ( پوشيده و نامعلوم ) كسى كه امور مشتبه را رها كند از محرمات نجات يابد و هر كه مشتبهات را اخذ كند مرتكب محرمات هم گردد و ندانسته هلاك شود . گفتم اگر هر دو حديث مشهور باشند و معتمدين از شما روايت كرده باشند ؟ فرمود : بايد توجه شود ، هر كدام مطابق قرآن و سنت و مخالف عامه باشد اخذ شود ، و آنكه مخالف قرآن و سنت و موافق عامه باشد رها شود . گفتم : قربانت به من بفرمائيد اگر هر دو فقيه حكم را از قرآن و سنت بدست آورده باشند ، ولى\r\n","description":"","footnote":"","page_name":" 87 ","page_number":108},
  {"content":"\r\nيكى از دو خبر را موافق عامه و ديگرى را مخالف عامه بيابيم ، بكداميك أخذ شود ؟ ( 1 ) فرمود : آنكه مخالف عامه است حق است . گفتم فدايت شوم ، اگر هر دو خبر موافق دو دسته از عامه باشد ؟ فرمود : نظر شود بخبرى كه حاكمان و قاضيان ايشان بيشتر توجه دارند ترك شود و آن ديگر اخذ شود . گفتم : اگر حاكمان عامه بهر دو خبر با توافق نظر دهند ؟ فرمود : چون چنين شد صبر كن تا امامت را ملاقات كنى ، زيرا توقف در نزد شبهات از افتادن بمهلكه بهتر است .\r\n\r\n( باب اخذ بقول پيغمبر ( ص ) و شواهد قرآن )\r\n1 - رسول خدا ( ص ) فرمود : براى هر امر حقى و حقيقتى موجود است ( كه بسوى آن حق رهبرى مىكند ) و بر سر هر امر درستى نورى موجود است ، پس آنچه موافق قرآنست اخذ كنيد و آنچه مخالف قرآنست ترك نمائيد ( زيرا قرآن نور است و حقيقت كه مردم را به حق و صواب دلالت كند )\r\n2 - ابن ابى يعفور گويد از امام صادق عليه السلام پرسيدم در باره اختلاف حديث كه آن را روايت كند كسى كه به او اعتماد داريم و كسى كه به او اعتماد نداريم ( و در مضمون مختلف باشند ) فرمود : چون حديثى بشما رسيد و از قرآن يا قول پيغمبر ( ص ) گواهى بر آن يافتيد اخذش كنيد و گر نه براى آورنده اش سزاوارتر است . ( شما نپذيريد و به كسى كه نقل مىكند برگردانيد ) .\r\n","description":"","footnote":"","page_name":" 88 ","page_number":109},
  {"content":"\r\n3 - امام صادق عليه السلام فرمود : هر موضوعى بايد به قرآن و سنت ارجاع شود و هر حديثى كه موافق قرآن نباشد دروغيست خوش نما .\r\n4 - و فرمود : حديثى كه با قرآن موافقت نكند دروغيست خوش نما .\r\n5 - پيغمبر ( ص ) در منى سخنرانى كرده فرمود : اى مردم آنچه از جانب من بشما رسيد و موافق قرآن بود آن را من گفته‌ام و آنچه بشما رسيد و مخالف قرآن بود من آن را نگفته‌ام .\r\n6 - امام صادق عليه السلام فرمود : كسى كه با قرآن و سنت محمد ( ص ) مخالفت كند كافر است .\r\n\r\nتوضيح - كلمه « سنت » در معانى بسيارى به كار ميرود مانند 1 - طريقه موافق دين در مقابل بدعت 2 - مستحب مقابل واجب 3 - حديث و خبرى كه از پيغمبر ( ص ) رسيده است 4 - روش عملى پيغمبر ( ص ) . و اينجا دو معنى اخير مناسب است .\r\n7 - امام چهارم عليه السلام فرمود : شريفترين اعمال نزد خدا عمل بسنت است اگر چه كم باشد .\r\n8 - ابان بن تغلب گويد : از امام باقر عليه السلام مسأله اى پرسيده شد و حضرت پاسخ فرمود ، مرد سائل گفت : فقها چنين نگويند : فرمود : واى بر تو ! تو هرگز فقيهى ديده اى ؟ ! فقيه حقيقى ، زاهد در دنيا ، مشتاق آخرت ، چنگ زننده بسنت پيغمبر ( ص ) است .\r\n","description":"","footnote":"","page_name":" 89 ","page_number":110},
  {"content":"\r\n9 - رسول خدا ( ص ) فرمود : هيچ گفتارى جز با كردار ارزش ندارد و هيچ گفتار و كردارى جز با نيت ارزش ندارد هيچ گفتار و كردار و نيتى جز با موافقت سنت ارزش ندارد .\r\n10 - امام باقر عليه السلام فرمود : هر كسى را جوشش و آرامشيست ، آنكه آرامشش بسوى سنت باشد رهبرى شده و آنكه آرامشش بسوى بدعت باشد گمراه گشته .\r\nشرح - هر كسى براى اخذ دين درست و روش عملى خويش ابتدا در تكاپو و تلاش و جوشش است .\r\nبهر درى سرى مىزند و از هر كسى چيزى ميشنود تا بالاخره روش ثابتى براى خود اخذ مىكند و دلش آرامش و سكون مييابد ، كسى كه نتيجه تلاش و جوشش اخذ سنت و روش پيغمبر باشد و در آنجا آرامش دل يابد هدايت يافته است و آنكه حاصل تكاپويش اتخاذ روش بدعت باشد گمراهست و ممكن است مراد بجوشش زمان جوانى و نشاط شباب و مراد بآرامش هنگام پيرى و فرتوتى باشد .\r\n11 - امام باقر عليه السلام فرمود : هر كه از سنت تجاوز كند بايد بسنت برگردد .\r\n12 - امير المؤمنين عليه السلام فرمود : سنت دو گونه است : سنتى است در واجب كه عمل به آن هدايت و تركش گمراهى است ، و سنتى است در غير واجب كه عمل به آن فضيلت است و ترك آن غير گناه .\r\nتوضيح - دو معنى اخيرى كه براى « سنت » در حديث ششم گفته شد در اينجا مناسب است زيرا كه سخن پيغمبر ( ص ) گاهى امر به عمل واجب است و گاهى امر به عمل مستحب و همچنين عمل خود آن حضرت گاهى انجام عمل واجبى است و گاهى انجام عمل مستحب .\r\nكتاب فضل علم بپايان رسيد * ( وَالْحَمْدُ لِلَّه رَبِّ الْعالَمِينَ ) * و صلى الله على محمد و آله الطاهرين .\r\n","description":"","footnote":"","page_name":" 90 ","page_number":111},
  {"content":"\r\nبنام خداوند رحمان و رحيم\r\n\r\nكتاب توحيد\r\n\r\nباب حادث بودن جهان و اثبات پديد آورنده آن\r\n1 - هشام بن حكم گويد : در مصر زنديقى بود كه سخنانى از حضرت صادق عليه السلام به او رسيده بود بمدينه آمد تا با آن حضرت مباحثه كند در آنجا به حضرت برنخورد ، به او گفتند به مكه رفته است ، آنجا آمد ، ما با حضرت صادق عليه السلام مشغول طواف بوديم كه بما رسيد : نامش عبد الملك و كينه اش ابو عبد الله بود ، در حال طواف شانه اش را به شانه امام صادق عليه السلام زد ، حضرت فرمود : نامت چيست ؟ گفت نامم : عبد الملك ، ( بنده سلطان ) : فرمود : كنيه ات چيست ؟ گفت : كنيه‌ام ابو عبد الله ( پدر بنده خدا ) حضرت فرمود : اين ملكى كه تو بنده او هستى ؟ از ملوك زمين است يا ملوك آسمان و نيز به من بگو پسر تو بنده خداى آسمانست يا بندهء خداى زمين ، هر جوابى بدهى محكوم مىشوى ( او خاموش ماند ) ، هشام گويد :\r\n","description":"","footnote":"","page_name":" 91 ","page_number":112},
  {"content":"\r\nبزنديق گفتم چرا جوابش را نميگوئى ؟ از سخن من بدش آمد ، امام صادق عليه السلام فرمود : چون از طواف فارغ شدم نزد ما بيا زنديق پس از پايان طواف امام عليه السلام آمد و در مقابل آن حضرت نشست و ما هم گردش بوديم ، امام بزنديق فرمود : قبول دارى كه زمين زير و زبرى دارد ؟ گفت : آرى فرمود : زير زمين رفته اى ؟ گفت : نه ، فرمود : پس چه ميدانى كه زير زمين چيست ؟ گفت : نميدانم ولى گمان ميكنم زير زمين چيزى نيست ! امام فرمود : گمان درماندگى است نسبت به چيزى كه به آن يقين نتوانى كرد . سپس فرمود : به آسمان بالا رفته اى ؟ گفت : نه : فرمود : ميدانى در آن چيست ؟ گفت : نه فرمود : شگفتا از تو كه نه بمشرق رسيدى و نه به مغرب ، نه به زمين فرو شدى و نه به آسمان بالا رفتى و نه از آن گذشتى تا بدانى پشت سر آسمانها چيست و با اين حال آنچه را در آنها است ( نظم و تدبيرى كه دلالت بر صانع حكيمى دارد ) منكر گشتى ، مگر عاقل چيزى را كه نفهميده انكار مىكند ؟ ! ! زنديق گفت : تا حال كسى غير شما با من اين گونه سخن نگفته است امام فرمود : بنا بر اين تو در اين موضوع شك دارى كه شايد باشد و شايد نباشد ! گفت شايد چنين باشد . امام فرمود : اى مرد كسى كه نمىداند بر آنكه مىداند برهانى ندارد ، نادان را حجتى نيست اى برادر اهل مصر از من بشنو و درياب ما هرگز در باره خدا شك نداريم ، مگر خورشيد و ماه و شب و روز را نمىبينى كه بافق در آيند ، مشتبه نشوند ، بازگشت كنند ناچار و مجبورند\r\n","description":"","footnote":"","page_name":" 92 ","page_number":113},
  {"content":"\r\nمسيرى جز مسير خود ندارند ، ( 1 ) اگر قوه رفتن دارند ؟ پس چرا برميگردند ، و اگر مجبور و ناچار نيستند چرا شب روز نميشود و روز شب نميگردد ؟ اى برادر اهل مصر به خدا آنها براى هميشه [ بادامه وضع خود 
  ] ناچارند و آنكه ناچارشان كرده از آنها فرمانرواتر [ محكمتر 
  ] و بزرگتر است ، زنديق گفت : راست گفتى ، سپس امام عليه السلام فرمود : اى برادر اهل مصر براستى آنچه را به او گرويده‌ايد و گمان مىكنيد كه دهر است ، اگر دهر مردم را ميبرد چرا آنها را بر نمىگرداند و اگر برميگرداند چرا نمىبرد ؟ اى برادر اهل مصر همه ناچارند ، چرا آسمان افراشته و زمين نهاده شده چرا آسمان بر زمين نيفتد ، چرا زمين بالاى طبقاتش سرازير نميگردد و به آسمان نمىچسبد و كسانى كه روى آن هستند بهم نمىچسبند و زنديق بدست امام عليه السلام ايمان آورد و گفت : خدا كه پروردگار و مولاى زمين و آسمانست آنها را نگه داشته ، حمران ( كه در مجلس حاضر بود ) گفت : فدايت اگر زنادقه بدست تو مؤمن شوند ، كفار هم بدست پدرت ايمان آوردند پس آن تازه مسلمان عرضكرد : مرا بشاگردى بپذير ، امام عليه السلام بهشام فرمود : او را نزد خود بدار و تعليمش ده هشام كه معلم ايمان اهل شام و مصر بود او را تعليم داد تا پاك عقيده شد و امام صادق ( ع ) را پسند آمد و محتمل است كه ضمير كان راجع به مؤمن باشد .\r\n\r\nشرح - در سخنان پر مغز و طريقه استدلال متين امام صادق ( ع ) نكات و دقايق درخشانى به نظر ميرسد كه ما را ناچار كرد از روش اختصار تا حدى تجاوز كرده و يكى از هزار و مشتى از خروار آن نكات را در اينجا يادآور شويم بعلاوه بسيارى از اين نكات در اين كتاب ديده مىشود و ذكرش لا اقل در يك مورد لازم به نظر ميرسد .\r\n\r\nنكته اول\r\n- امام ( ع ) از موضوع كوچك و دم دستى كه پرسيدن نام و كنيه زنديق بود شروع فرمود و بالاخره او را محكوم و بايمان و توحيد كشانيد و همچنين در حديث بعد كه با ابن ابى العوجاء در كنار خانه خدا مباحثه ميفرمايد از همان طواف مردم مسلمان كه به چشم مىخورد شروع مىكند سپس حالات نفسانى او را كه از همه چيز به او نزديكتر است گواه مىآورد و او را مجاب مينمايد ، در حديث چهارم كه بر مرد ديصانى احتجاج ميفرمايد ، كودكى نزدش نشسته و با تخم مرغى بازى مىكند حضرت همان تخم مرغ را گرفته و با آن شروع ميفرمايد اينها دلالت دارد اولا بر مهارت و زبردستى امام ( ع ) در طرز استدلال و ثانيا بر اينكه هر موجودى اگر چه بسيار كوچك و پيش پا افتاده باشد گواه وجود صانع حكيم است و ثالثا اينكه توحيد فطرى بشر است و اثبات آن بتعمق و تجسم نياز ندارد و هميشه راه پر پيچ و خم دور و تسلسل را نبايد پيمود اگر دختر 9 ساله و مردم ضعيف العقل بخداشناسى مكلف شده‌اند از طاقتشان خارج نيست و خداشناسى به همان مقدار فهمشان كافى و مجزى است .\r\n\r\nنكته دوم\r\n- امام ( ع ) بدون آنكه خود وارد استدلال طولانى شود از زنديق سؤالات كوتاهى\r\n","description":"","footnote":"","page_name":" 93 ","page_number":114},
  {"content":"\r\nفرمود و او را طبق جواب خودش محكوم كرد و اين بهترين طريقه مباحثه و جدال با حسن است كه قرآن كريم بدان امر فرموده است .\r\n\r\nنكته سوم\r\n- از كفر تا توحيد سه منزل بسيار طولانى و دراز وجود دارد : انكار وجود خدا و بيزارى از خداپرستان 2 - شك داشتن در خدا باينكه شايد باشد و شايد نباشد 3 - اقرار و ايمان بوجود خدا ، اين زنديق چنان كه از شانه زدنش به امام پيداست در منزل اول يعنى منكر خدا و معاند خداپرستان بوده امام ( ع ) با چند جمله كوتاه و مختصر او را مجبور كرد كه از مرحله اول بمرحله دوم صعود كند و اين مسافت طولانى را در عرض چند دقيقه بپيمايد و سپس هم وارد مرحله سوم شود . و اين نكته نيز در حديث بعد جاريست .\r\n\r\nنكته چهارم\r\n- پس از آنكه زنديق را از مرحله انكار بسر منزل شك وارد ساخت خودش با كمال جرأت و شهامت فرمود ، از من بشنو و بفهم ما هرگز در وجود خدا شك نداريم ، نميتوانيم بگوئيم اين جمله تأثيرى در روح و مغز زنديق باقى گذاشت گويا امام به او فرمود : اى مگس عرصه سيمرغ نه جولانگه تو است ، حالا كه آمدى خود را آماده كن حريفت بسيارى قوى است هر تيرى در تركش دارى به كار انداز ، خيال نكنى مباحثه با ما جنبه سخنبافى و مغالطه بازى و ظاهر سازى دارد ما به آنچه ميگوئيم عقيده قطعى و مسلم داريم .\r\n\r\nنكته پنجم\r\n- در عين اينكه امام ( ع ) از نظر استدلال زنديق را ميكوبد و خرد مىكند و سخنانش چون چكش آهنين مغز زنديق را متلاشى مىكند از نظر آداب اجتماعى استمالت و دلجوئى را فراموش نميكند و 4 مرتبه او را « برادر اهل مصر » خطاب مىكند . ابدا سخن تند و زشتى به او نميگويد ، استنباط بقيه نكات را بخواننده متفطن ميسپارم و ميگويم پدر و مادرم بفدايت اى حجت خدا ، اى رهبر گرامى ما عقيده من بامامت شما تنها مدركش همين سخنان پر مغز و متين و محكم و مستدل شماست كه هر چه در جهان گوش دادم و مطالعه كردم مانندش را نيافتم ، اكنون به طرز استدلال آن حضرت دقت نمائيد . چنانچه مجلسى ره ميفرمايد در اين حديث شريف از سه راه بر اثبات صانع استدلال شده است : 1 - حركت منظم و رفت و برگشت كواكب و سيارات دلالت بر صانع با اراده و مختار آنها دارد زيرا اگر صانع با شعورى نداشته باشند حركات آنها يا بطبيعت خودشانست و يا باراده و شعور خودشان و هر دو باطلست زيرا كه حركت طبيعى بيك طرف متوجه است و يك اقتضاء دارد مانند جسم سنگين كه هميشه به پائين ميل كند و جسم سبك مانند دود و بخار هميشه به بالا رود و هيچ گاه برعكس نشود و چون حركت سيارات آسمان دورى و رفتن و برگشتن است پس طبيعى نيست و نيز باراده خودشان هم نيست . زيرا شخص با اراده نشاط و كسالت دارد ، تند و كند ميرود و گاهى هم ميايستد در صورتى كه حركت سيارات بر يك نظم معين و دائمى است پس\r\n","description":"","footnote":"","page_name":" 94 ","page_number":115},
  {"content":"\r\nچاره نداريم جز اينكه بگوئيم آنها مجبورند و زير فرمان قدرتى با اراده و شعور اداره ميشوند .\r\n2 - موجودات جهان همه در تغيير و تبديلند مىآيند و ميروند ، موجود و معدوم ميگردند جوان و پير مىشوند و مذهب دهريه كه همان طبيعيون باشند اينست كه فاعل و علت اين تغييرات همان طبيعت است و اين قول باطلست زيرا نسبت وجود و عدم و جوانى و پيرى بطبيعت امكانيه مساوى است و ترجيح يك طرف بلا مرجح است ، مثلا انسانى زنده مىشود و انسانى ميميرد ما بدهرى ميگوئيم طبيعت كه بمذهب شما بىاراده و شعور است پس چرا آن را زنده كرد و اين را ميرانيد ، چرا برعكس نشد ؛ جوابى ندارد جز اينكه در اينجا بشعور و اراده ئى اعتراف كند و آن خود اعتراف بخداست .\r\n3 - تمام موجودات جهان از زمين و آسمان و آنچه در آنها است با نظم و ترتيب و حكمت و طبق مصلحت و براى ادامه زندگى خلق شده است و در هيچ گوشه جهان بىنظمى و اختلال ديده نميشود ، هيچ گاه آسمان به طرف زمين حركت نمىكند و زمين به طرف آسمان نميرود ، اين نظام متقن و محكم جهان جز با تدبير و تسخير پروردگار زنده حكيم و قادر و قاهر ممكن نگردد .\r\n\r\n2 - مردى گويد : من و ابن ابى العوجاء و ابن مقفّع در مسجد الحرام بوديم ، ابن مقفّع با دست اشاره به محل طواف كرد و گفت : اين مردم را كه ميبينى كسى از ايشان را شايسته نام انسانيت نميدانم مگر آن شيخ نشسته - مقصودش امام صادق ( ع ) بود - اما ديگران ناكسانند و چهارپايان ؛ ابن ابى العوجاء گفت :\r\nچگونه اين نام را تنها شايان اين شيخ دانى گفت : براى اينكه آنچه را نزد او ديدم از علم و كياست نزد آنها نيافتم ابن ابى العوجاء گفت : لازمست گفته ات را در باره او بيازمايم ، ابن مقفّع گفت : اين كار مكن كه ميترسم عقيده ات را\r\n","description":"","footnote":"","page_name":" 95 ","page_number":116},
  {"content":"\r\nفاسد كند : ( 1 ) گفت : نظر تو اين نيست بلكه ميترسى نظرت نسبت بمقام شامخى كه براى او توصيف كردى نزد من سست شود ، ابن مقفّع گفت : چون چنين گمانى به من برى برخيز و نزد او برو و تا توانى خود را از لغزش نگهدار و مهار از دست مده كه ترا در بند كند و آنچه بسود يا زيان تو باشد كه بر او عرضه كنى علامت گذار يا آزمايش كن راوى گويد : ابن ابى العوجاء برخاست و من و ابن مقفّع نشسته بوديم ، چون ابن ابى العوجاء برگشت ، گفت : واى بر تو پسر مقفّع : ( كه مقام او را كوچك دانستى ، بعقيده من ) اين مرد از جنس بشر نيست ، بلكه اگر در دنيا روحى باشد كه هر گاه خواهد با كالبد هويدا شود و هر گاه خواهد روحى ناپيدا گردد ، اين مرد است ! ! ، ابن مقفّع گفت : چطور ، گفت : نزد او نشستم چون ديگران رفتند و من تنها ماندم ، بىپرسش من فرمود : اگر حقيقت چنان باشد كه اينها ميگويند - و همانطور هم هست - ( مقصودش مسلمين طوافكننده بود ) آنها رستگارند و شما هلاكيد و اگر چنان باشد كه شما گوئيد - در صورتى كه چنان نيست شما به آنها برابريد من گفتم : خدايت رحمت كند - مگر ما چه ميگوئيم و آنها چه ميگويند ، گفته ما و آنها يكى است فرمود : چگونه گفتار تو با آنها يكى است : ؛ در صورتى كه آنها معتقدند كه معاد و پاداش و كيفرى دارند و معتقدند كه در آسمان معبوديست و آنجا ( با وجود فرشتگان ) آباد است و شما عقيده داريد آسمان خرابست و كسى در آن نيست ، ابن ابى العوجاء گويد من اين سخن را از او غنيمت دانستم و گفتم : اگر مطلب چنانست كه اينها ميگويند ( و خدائى هست ) چه مانعى دارد كه بر مخلوقش آشكار شود و آنها را به پرستش خود خواند تا حتى دو نفر از مردم با هم اختلاف نكنند ، چرا از آنها پنهان گشت و فرستادگانش را بسوى ايشان گسيل داشت اگر خود\r\n","description":"","footnote":"","page_name":" 96 ","page_number":117},
  {"content":"\r\nبىواسطه اين كار را ميكرد ، راه ايمان مردم به او نزديكتر ميشد ، ( 1 ) به من فرمود : واى بر تو ! چگونه پنهان گشته بر تو كسى كه قدرتش را در وجود خودت به تو ارائه داده است ، پيداشدنت بعد هيچ بودنت ، بزرگساليت بعد كودكى ، نيرومنديت بعد ناتوانى و ناتوانيت پس از نيرومندى ، بيماريت بعد تندرستى و تندرستيت پس از بيمارى ، خرسنديت بعد از خشم و خشمت پس از خرسندى ، و اندوهت بعد از شادى و شاديت پس از اندوه دوستيت بعد دشمنى و دشمنيت پس از دوستى تصميمت بعد درنگت و درنگت پس از تصميم ، خواهشت بعد از نخواستن و نخواستنت پس از خواهش ، تمايلت بعد هراست و هراست پس از تمايل . اميدت بعد از نوميدى و نوميديت پس از اميد ، بخاطر آمدنت آنچه در ذهنت نبود و ناپيدا گشتن آنچه يك ميدانى از ذهنت ، به همين نحو پشت سر هم قدرت خدا را كه در وجودم بود و نميتوانستم انكار كنم برايم ميشمرد كه معتقد شدم به زودى در اين مباحثه بر من غالب خواهد شد .\r\nشرح - از اين احتجاج پيداست كه ابن ابى العوجاء دهرى بوده و به خدا و معاد اعتقاد نداشته است امام ( ع ) در مرحله اول او را از انكار به شك و ترديد وارد ساخت و فرمود ، اگر خدا و معاد و پاداش و كيفرى باشد مسلمين از عذاب و دوزخ نجات يافته و شما گرفتاريد و اگر پاداش و كيفرى نباشد مسلمين زيانى نبرده و با شما برابرند زيرا كه هر دو زندگى كرديد و نابود شديد سپس براى اثبات وجود صانع و ظهور و آشكارى او آثار قدرتش را در وجود شخص ابن ابى العوجاء كه از همه چيز به او نزديكتر است گواه ميگيرد به اين بيان كه پيدا شدن انسان و پيرى و ناتوانى و شادى و خشم و ده ها حالت ديگرى كه يكى پس از ديگرى بر انسان عارض مىشود خود انسان ميداند كه از اختيار او خارجست و خود او علت اين حوادث و آثار نيست و علت ديگرى جز اراده و مشيت قادرى حى و مدرك ندارد پس چگونه پنهانست كسى كه آثار قدرتش ساعت بساعت در جان انسان هويدا و روشن است .\r\nراوى گويد روز ديگر ابن ابى العوجاء برگشت و در مجلس امام صادق عليه السلام خاموش نشست و دم نميزد ، امام فرمود : گويا آمده اى كه بعضى از مطالبى را كه در ميان داشتيم تعقيب كنى ؟ گفت : همين را خواستم\r\n","description":"","footnote":"","page_name":" 97 ","page_number":118},
  {"content":"\r\nاى پسر پيغمبر ! ( 1 ) امام به او فرمود تعجب است از اينكه تو خدا را منكرى و باينكه من پسر رسول خدايم گواهى دهى ! ! گفت عادت مرا به اين جمله وادار مىكند ؟ امام فرمود : پس چرا سخن نگوئى ؟ عرض - كرد : از جلال و هيبت شما است كه در برابرتان زبانم بسخن نيايد من دانشمندان را ديده و با متكلمين مباحثه كرده‌ام ولى مانند هيبتى كه از شما به من دست دهد هرگز به من روى نداده است فرمود : چنين باشد ولى من در پرسش را برويت باز ميكنم ، سپس به او توجه كرد و فرمود : تو مصنوعى يا غير مصنوع ( ساخته شده ئى يا نساخته و خود رو پيداشده ئى ) عبد الكريم بن ابى العوجاء گفت ساخته نشده‌ام ، امام فرمود : براى من بيان كن كه اگر ساخته شده بودى چگونه ميبودى ؟ عبد الكريم مدتى دراز سر بگريبان شده پاسخ نميداد و بچوبى كه در مقابلش بود ورميرفت و ميگفت : دراز ، پهن ؛ گود ، كوتاه ، متحرك ساكن همه اينها صفت مخلوقست ، امام فرمود : اگر براى مصنوع صفتى جز اينها ندانى بايد خودت را هم مصنوع بدانى زيرا در خود از اين امور حادث شده مىيابى . عبد الكريم گفت : از من چيزى پرسيدى كه هيچ كس پيش از تو نپرسيده و كسى بعد از تو هم نخواهد پرسيد ، امام فرمود : فرضا بدانى درگذشته از تو نپرسيده‌اند از كجا ميدانى كه در آينده نميپرسند علاوه بر اينكه با اين سخن گفتار خود را نقض كردى زيرا تو معتقدى كه همه چيز از روز اول مساوى و برابر است پس چگونه چيزى را مقدم و چيزى را مؤخر ميدارى ؟ ( يعنى تو كه منكر صانع هستى نسبت وجود و عدم را باشياء و حوادث برابر ميدانى و تقدم و تأخرى قائل نيستى پس چگونه در كلامت گذشته و آينده آوردى ) اى عبد الكريم ! توضيح بيشترى برايت\r\n","description":"","footnote":"","page_name":" 98 ","page_number":119},
  {"content":"\r\nدهم : ( 1 ) بگو بدانم اگر تو كيسه جواهرى داشته باشى و كسى به تو گويد : در اين كيسه اشرفى هست و تو بگوئى نيست ، او به تو بگويد اشرفى را براى من تعريف كن و تو اوصاف آن را ندانى ، آيا تو ميتوانى ندانسته بگوئى اشرفى در كيسه نيست ؟ گفت : نه امام فرمود ، جهان هستى كه درازا و پهنايش از كيسه جواهر بزرگتر است . شايد در اين جهان مصنوعى باشد زيرا كه تو صفت مصنوع را از غير مصنوع تشخيص نميدهى ، عبد الكريم درماند ولى بعضى از رفقايش اسلام آوردند و بعضى هم با او بكفر باقى ماندند .\r\nروز سوم برگشت و گفت ميخواهم كه من پرسش كنم ، امام فرمود : هر چه خواهى بپرس ، عرضكرد : دليل بر حدوث اجسام چيست ( ظاهرا مقصودش همان بحث مشهور حدوث و قدم ماده است كه مجادلات دامنه دار و طولانى بين دانشمندان طبيعى و اسلامى بوجود آورده است ) ؟ فرمود : من هيچ چيز كوچك و بزرگ را نمىبينم مگر اينكه چون چيزى مانندش به آن ضميمه شود بزرگتر شود ، همين است نابود شدن ( چيز كوچك ) و انتقال از حالت اول ( كه كوچك بود به حالت دوم كه بزرگ گشت و همين است معنى حدوث ) و اگر قديم بودى نابود و متغير نگشتى زيرا آنچه نابود و متغير شود رواست كه پيدا شود و از ميان برود پس با بودشدنش بعد از نابودى داخل در حدوث شود و با بودنش در ازل داخل در عدم گردد ( اگر آن چيز كوچك را ازلى فرض كنيم اكنون معدومست زيرا اكنون بجاى او چيز بزرگ وجود دارد ) و صفت ازل و عدم و حدوث و قدم در يك چيز جمع نشود . عبد الكريم گفت : فرض در صورت جريان حالت كوچكى و بزرگى و زمان سابق و لاحق مطلب چنان باشد كه فرمودى و بر حدوث اجسام استدلال نمودى ولى اگر چيزها همگى بكوچكى خود باقى مانند از چه راه بر حدوث آنها استدلال\r\n","description":"","footnote":"","page_name":" 99 ","page_number":120},
  {"content":"\r\nمىكنيد ؟ ( 1 ) امام فرمود : بحث ما روى همين جهان موجود است اگر اين جهان موجود را برداريم و جهان ديگرى بجاى آن گذاريم هيچ چيز از اين جهان نابود شده و همين نابود شدن و بوجود آمدن ديگرى دلالتش بر حدوث بيشتر نيست ولى باز هم من از همين راه كه فرض كردى بر ما احتجاج كنى جوابت گويم ما ميگوئيم اگر همه چيز پيوسته به حال اين كوچكى باقى ماند در عالم فرض جايز و صحيح است كه اگر بهر چيز كوچكى چيزى مانندش را ضميمه كنيم بزرگتر گردد و جايز بودن اين تغيير آن را از قدم خارج كند و در حدوث داخل نمايد ، اى عبد الكريم ديگر سخنى ندارى ، عبد الكريم درماند و رسوا گشت ( حاصل استدلال امام عليه السلام را منطقيين براى مثال شكل اول از اشكال اربعه به اين صورت بيان ميكنند « العالم متغير و كل متغير حادث . فالعالم حادث » و براى اثبات صغرى و كبرى اين قضيه مفصل استدلال ميكنند ولى بعقيده ما بيان امام ( ع ) بسيار روشن و واضح و دور از اصطلاحات گنگ و مبهم ايشان مىباشد ) .\r\nچون سال آينده شد امام ( ع ) در حرم مكه به او برخورد يكى از شيعيان به حضرت عرضكرد :\r\nابن ابى العوجاء مسلمان شده ؟ فرمود او نسبت باسلام كوردلست ، مسلمان نشود ، چون ابن ابى العوجاء چشمش به امام افتاد : گفت : اى آقا و مولاى من ! ! امام فرمود : براى چه اينجا آمدى ؟ گفت : براى عادت تن و سنت ميهن و براى اينكه ديوانگى و سرتراشى و سنگ پرانى مردم را ببينم امام فرمود اى عبد الكريم تو هنوز بر سركشى و گمراهيت پابرجائى ؟ عبد الكريم رفت سخنى گويد كه امام ( ع ) فرمود :\r\nدر حج مجادله روا نيست و عبايش را تكان داد و فرمود : اگر حقيقت چنان باشد كه تو گوئى - در صورتى كه چنان نيست - ما و تو رستگاريم و اگر حقيقت چنان باشد كه ما گوئيم - و چنان هم هست - ما رستگاريم\r\n","description":"","footnote":"","page_name":" 100 ","page_number":121},
  {"content":"\r\nو تو هلاك ، ( 1 ) عبد الكريم رو باطرافيان خود كرد و گفت در دلم دردى احساس مىكنم مرا برگردانيد ، چون او را برگشت دادند جان سپرد خدايش نيامرزد .\r\n\r\n3 - خادم حضرت رضا ( ع ) گويد : مردى از زنادقه خدمت امام آمد وقتى كه جمعى حضورش بودند امام ( ع ) فرمود : به من بگو اگر قول حق گفته شما باشد - با اينكه چنان نيست - مگر نه اينست كه ما و شما همانند و برابريم ، آنچه نماز گزارديم و روزه گرفتيم و زكات داديم و ايمان آورديم كه بما زيانى نداد ، آن مرد خاموش بود ، سپس امام ( ع ) فرمود : و اگر قول حق گفته ما باشد . با آنكه گفته ماست مگر نه اينست كه شما هلاك شديد و ما نجات يافتيم ، گفت خدايت رحمت كند ، به من بفهمان كه خدا چگونه و در كجاست ، فرمود ، واى بر تو اين راه كه رفته اى غلط است ، او مكان را مكان قرار داد بدون اينكه براى او مكانى باشد و چگونگى را چگونگى قرار داد بدون اينكه براى خود او چگونگى باشد ( آن زمان كه خدا بود هيچ چيز ديگر نبود - كلمه آن زمان هم از باب ضيق تعبير و تنگى قافيه است - نه جسمى بود و نه روحى نه مكانى نه كمى و نه كيفى و نه زمينى و نه آسمانى خودش بود و خودش و سپس بتدريج همه چيز را آفريد و او هم كه جسم و ماهيت نيست تا در مكانى باشد و مركب نيست تا چگونگى داشته باشد ) پس خدا بچگونگى و مكان گرفتن شناخته نشود و به هيچ حسى درك نشود و با چيزى سنجيده نگردد .\r\nآن مرد گفت : در صورتى كه او به هيچ حسى ادراك نشود پس چيزى نيست ، امام ( ع ) فرمود ، واى بر تو كه چون حواست از ادراك او عاجز گشت منكر ربوبيتش شدى ولى ما چون حواسمان از ادراكش عاجز گشت يقين كرديم او پروردگار ماست كه بر خلاف همه چيزهاست ( ما دانستيم كه تنها جسم و ماده است كه بحس درك شود و آنچه بحس درك شود مصنوع و حادث و محتاجست و خالق و صانع أشياء\r\n","description":"","footnote":"","page_name":" 101 ","page_number":122},
  {"content":"\r\n\r\nمحالست كه مصنوع و حادث باشد ولى تو چون به اين حقيقت پى نبردى در نقطه مقابل ما ايستادى ) . ( 1 ) آن مرد گفت : به من بگو خدا از چه زمانى بوده است ، امام فرمود : تو به من بگو چه زمانى بوده كه او نبوده تا بگويم از چه زمانى بوده است . آن مرد گفت : دليل بر وجود او چيست امام فرمود : من چون تن خود را نگريستم كه نتوانم در طول و عرض آن زياد و كم كنم و زيان و بديها را از او دور و سود و خوبىها را به او برسانم يقين كردم اين ساختمان را سازنده ايست و بوجودش اعتراف كردم علاوه بر اينكه مىبينيم گردش فلك بقدرت اوست و پيدايش ابر و گردش بادها و جريان خورشيد و ماه و ستارگان و نشانه هاى شگفت و آشكار ديگر را كه ديدم دانستم كه اين دستگاه را مهندس و مخترعى است . ( در حديث 277 توضيح بيشترى براى اين حديث بيان ميكنيم ) .\r\n4 - عبد الله ديصانى از هشام پرسيد : تو پروردگارى دارى ، گفت : آرى گفت : او قادر است ؟ گفت : آرى قادر و هم قاهر است گفت : ميتواند تمام جهان را در تخم مرغى بگنجاند كه نه تخم مرغ بزرگ شود و نه جهان كوچك : هشام گفت : مهلتم بده ، ديصانى گفت : يك سال به تو مهلت دادم و بيرون رفت . هشام سوار شد و خدمت امام صادق ( ع ) رسيد و اجازه خواست و حضرت به او اجازه داد ، هشام عرضكرد : يا بن رسول الله عبد الله ديصانى از من سؤالى كرده كه در آن تكيه گاهى جز خدا و شما نباشد . امام فرمود : چه سؤالى كرده :\r\nعرضكرد : چنين و چنان گفت . حضرت فرمود : اى هشام چند حس دارى ! گفت : پنج حس . فرمود\r\n","description":"","footnote":"","page_name":" 102 ","page_number":123},
  {"content":"\r\nكدام يك كوچكتر است ! گفت باصره ( يعنى چشم ) . فرمود : اندازه بيننده چه قدر است ، گفت :\r\nاندازه يك عدس يا كوچكتر از آن ( 1 ) پس فرمود : اى هشام به پيش رو و بالاى سرت بنگر و به من بگو چه مىبينى ، گفت : آسمان و زمين و خانه ها و كاخها و بيابانها و كوهها و نهرها مىبينم . امام ( ع ) فرمود آنكه توانست آنچه را تو مىبينى در يك عدس يا كوچكتر از عدس درآرد مىتواند جهان را در تخم مرغ درآورد بىآنكه جهان كوچك و تخم مرغ بزرگ شود ، آنگاه هشام بجانب حضرت خم شد و دست و سر و پايش بوسيد و عرض كرد : مرا بس است اى پسر پيغمبر و بمنزلش بازگشت . ديصانى فردا نزد او آمد و گفت اى هشام من آمدم كه به تو سلام دهم نه آنكه از تو جواب خواهم ، هشام گفت اگر براى طلب جواب هم آمده ئى اينست جوابت ( جواب حضرت را به او گفت ) ديصانى از نزد او خارج شد و در خانه امام صادق ( ع ) آمد و اجازه خواست ، حضرت به او اجازه داد ، چون نشست گفت . اى جعفر بن محمد مرا بمعبودم راهنمائى فرما ، امام صادق به او فرمود : نامت چيست ؟ ديصانى بيرون رفت و اسمش را نگفت رفقايش به او گفتند چرا نامت را به حضرت نگفتى ؟ جواب داد : اگر مىگفتم نامم عبد الله ( بنده خدا ) است مىگفت : آنكه تو بنده اش هستى كيست ؟ آنها گفتند باز گرد و بگو ترا بمعبودت دلالت كند و اسمت را نپرسد . او بازگشت و گفت : مرا بمعبودم راهنمائى كن و نامم مپرس حضرت به او فرمود : بنشين ، در آنجا يكى از كودكان امام ( ع ) تخم مرغى در دست داشت و با آن بازى مىكرد : حضرت به او فرمود : اين تخم مرغ را به من ده\r\n","description":"","footnote":"","page_name":" 103 ","page_number":124},
  {"content":"\r\n\r\nآن را بوى داد ( 1 ) امام ( ع ) فرمود : اى ديصانى اين تخم سنگريست پوشيده كه پوست كلفتى دارد و زير پوست كلفت پوست نازكى است و زير پوست نازك طلائى است روان و نقره ايست آب شده كه نه طلاى روان به نقره آب شده آميزد و نه نقره آب شده با طلاى روان درهم شود و به همين حال باقى است ، نه مصلحى از آن خارج شده تا بگويد من آن را اصلاح كردم و نه مفسدى درونش رفته تا بگويد من آن را فاسد كردم و معلوم نيست براى توليد نر آفريده شده يا ماده ، ناگاه ميشكافد و مانند طاوس رنگارنگ بيرون ميدهد آيا تو براى اين مدبرى در مييابى ، ديصانى مدتى سر به زير افكند و سپس گفت : گواهى دهم كه معبودى جز خداى يگانه بىشريك نيست و اينكه محمد بنده و فرستاده اوست و تو امام و حجت خدائى بر مردم و من از حالت پيشين توبه گزارم .\r\nشرح - جواب امام صادق عليه السلام در موضوع گنجيدن جهان در يك تخم مرغ مانند تمام سخنان و بيانات اين خانواده از معجزات كلام و محكمات استدلال و منطق است ، پيداست كه سؤال ديصانى از يك امر غير ممكن و محال عقلى بوده است كه دانشمندان گويند قدرت خداوند بمحال تعلق نميگيرد و اين نقص از ناحيه امر محال است نه از ناحيه قدرت خدا ، زيرا كه امر محال ذات و شيئيت ندارد تا شايسته باشد در دائره ممكن و موجود در آيد و مانند شريكست براى خدا كه قدرت نامتناهى خدا هم بايجادش تعلق نگيرد زيرا هر چه خدا خلق كند باز او مخلوقست و خداى خالق و شريك خدا نتواند بود ، امام عليه السلام در جواب ديصانى اين مطلب را صريحا نفرموده و مثال بينائى ديده و منطبع شدن آنچه ميبينيد را در آن بيان فرموده است تا بطور كنايه و التزام دلالت داشته باشد بر اينكه اولا سؤال تو غلط و بيجاست چون هر كودكى ميفهمد كه آن نشدنى است ثانيا اگر ميخواهى كمال قدرت خدا را بدانى در اينكه من ميگويم بينديش كه در عين اينكه محال نيست از خوارق عادت و رقايق خلقت و دقايق نظام طبيعت است و ثالثا اگر گنجيدن دنيا را در تخم مرغ ميخواهى به اين طريق كه من گفتم يعنى از راه انطباع و انعكاس ممكن است و خدا هم بر آن قدرت دارد و رابعا اگر خدا تخم - مرغ را مانند عدسى چشم قرار ميداد كه جهان در آن منعكس شود در نظام خلقت مصلحتى نداشت و فائده اى بر آن مترتب نبود آنچه بمصلحت بشر است بينائى چشم اوست به اين طريق حيرت انگيز كه اختراع فرموده است . خلاصه اين 4 مطلب با وضوح و روشنى كامل به شرط اندكى دقت از اين حديث شريف پيداست و سؤال و جواب در اين حديث عينا مثل اينست كه شخصى از ديگرى بپرسد انسان ميتواند به هوا بپرد او جواب دهد انسان ميتواند هواپيما بسازد و در آن بنشيند و در هوا سير كند يعنى اولا سؤال تو غلط و بيجاست ثانيا اگر ميخواهى قدرت فوق العاده بشر را بدانى در ساختن هواپيما بينديش و ثالثا پرواز در هوا با\r\n","description":"","footnote":"","page_name":" 104 ","page_number":125},
  {"content":"\r\nهواپيما ممكن است رابعا عاقل باش و بفهم به هوا پريدن ثمرى ندارد و آنچه فائده دارد طى مسافت است كه با هواپيما انجام ميگيرد من كه هر چه فكر مىكنم جوابى از بيان حضرت دقيقتر و محكمتر و مناسبتر نميتوان پيدا كرد و گمان نميكنم مطالبى كه ما از اين حديث شريف بدلالت التزام استنباط كرديم تكلف و تعسفى داشته و توجيه و تأويلى باشد بلكه از جمله اشارات و معاريض سخن است كه در هر لغتى موجود است چنانچه با مثل فارسى پرواز انسان هم تطبيق كرديم بنا بر اين گمان نميكنم كه در بيان حديث احتياجى باشد به اين كه بگوئيم جواب حضرت از باب مجادله با حسن و ساكت كردن خصم است چنانچه مرحوم فيض ( ره ) فرموده يا بگوئيم سؤال ديصانى از گنجيدن دنيا در تخم مرغ نبوده بلكه از « حاصل شدن چيز بزرگى در چيز كوچكى بوده است » و يا آنكه امام عليه السلام ميدانسته است كه ديصانى فرق بين داخل شدن و منطبع شدن را نمىگذارد لذا آن طور جوابش داد ، چنانچه مرحوم مجلسى ره فرموده يا بگوئيم اگر امام عليه السلام جواب ميداد كه آنچه تو گفتى امر محاليست ، او نميفهميد زيرا فهم مردم عوام به اين دقايق نميرسد و لذا جواب اقناعى داد چنانچه مرحوم ملا صدرا ( ره ) فرموده ، البته مرحوم مجلسى ( ره ) به دو وجه از چهار وجهى كه ما بيان كرديم اشاره فرموده و جزء احتمالات شمرده‌اند ولى خود ايشان آن را نپسنديده و قسمت اخير را كه از ايشان نقل كرديم اختيار كرده و اظهر دانسته‌اند .\r\nعلاوه بر آنچه گفتيم امام عليه السلام در مقام جواب مناسبترين و منطبقترين مثال را كه در مصنوعات خدا بهتر از آن نميتوان فكر كرد پيدا كرده و تحويل هشام داده است ، من گاهى فكر ميكردم كه مثال منعكس شدن اشياء در ذهن انسان از مثال امام وسيعتر است ، انسان ميتواند در يك آن تمام جهان و صدها مانند آن را در ذهن خود حاضر كند ولى بعد متوجه شدم كه سؤال ديصانى از گنجيدن محسوس بوده است و وجه شبه در مثال امام عليه السلام كمال تناسب را با سؤال او دارد و بگنجيدن محسوس نزديكتر است زيرا آنجا انطباع و انعكاس است ولى در ذهن شبح است و عرض اگر درست باشد و همچنين امثال وجود ميليونها درخت تنومند در يك هسته نيست زيرا كه در اينجا فعليت و وجودى نيست بلكه قوه محض است .\r\n5 - هشام بن حكم گويد : قسمتى از سخن امام صادق عليه السلام بزنديقى كه خدمتش رسيد اين بود :\r\nاينكه گوئى خدا دوتاست بيرون از اين نيست كه يا هر دو قديم و قويند و يا هر دو ضعيف يا يكى قوى و ديگرى ضعيف : اگر هر دو قويند پس چرا يكى از آنها ديگرى را دفع نكند تا در اداره جهان هستى تنها باشد ( زيرا قدرت خدا بايد فوق همه قدرتها باشد و اگر قدرتى در برابرش يافت شود نشانه عجز و\r\n","description":"","footnote":"","page_name":" 105 ","page_number":126},
  {"content":"\r\nناتوانى است ) ، ( 1 ) و اگر يكى را قوى و ديگرى را ضعيف پندارى گفتار ما ثابت شود كه خدا يكى است به علت ناتوانى و ضعفى كه در ديگرى آشكار است ( و اگر هر دو ضعيف باشند پيداست كه هيچ يك خدا نخواهد بود ) ( اين بيان امام ( ع ) ساده و روشن و مطابق فهم عامه مردم است ، اكنون همين مطلب را با استدلالى دقيقتر كه مناسب فهم خواص و نكته سنجانست بيان مىفرمايد - از ملا صدرا ) اگر بگوئى خدا دو تاست بيرون از اين نيست كه يا هر دو در تمام جهات برابرند يا از تمام جهات مختلف و متمايزند ، چون ما امر خلقت را منظم مىبينيم و فلك را در گردش و تدبير جهان را يكسان و شب و روز و خورشيد و ماه را مرتب :\r\nدرستى كار و تدبير و هماهنگى آن دلالت كند كه ناظم يكى است بعلاوه اگر ادعاى دو خدا كنى بر تو لازمست ميانه اى بين آنها قائل شوى تا دوئيت آنها درست شود بنا بر اين آن ميانه خداى سومى قديمى است بين آن دو پس سه خدا گردنگيرت شود و اگر سه خدا ادعاى كنى بر تو لازم شود آنچه در دو خدا گفتم كه بين آنها ميانه باشد بنا بر اين خدايان پنج ميشوند و همچنين در شماره بالا مىرود و زيادى خدا بىنهايت مىشود ، هشام گويد از جمله سؤال زنديق اين بود كه گفت : دليل بر وجود خدا چيست ؟ امام ( ع ) فرمود :\r\nوجود ساخته ها دلالت دارد بر اينكه سازنده اى آنها را ساخته ، مگر نمىدانى كه چون ساختمان افراشته و استوارى بينى يقين كنى كه بنائى داشته اگر چه تو آن بنا را نديده و مشاهده نكرده باشى ، زنديق گفت خدا چيست ؟ فرمود : خدا چيزيست بر خلاف همه چيز بعبارت ديگر ثابت كردن معنائيست و اينكه او چيزيست بحقيقت « چيز بودن » جز اينكه جسم و شكل نيست ، ديده نشود ، لمس نگردد ، به هيچ يك از حواس پنجگانه درك نشود : خيالها او را در نيابند و گذشت زمان كاهشش ندهد و دگرگونش نسازد .\r\nشرح - مجلسى ( ره ) در شرح اين حديث گويد : اين حديث از غوامض و مشكلات احاديث است و هفت وجه مفصل از قول علما در شرح آن بيان كرده است ، ولى پيداست كه مشكل بودن اين حديث از نظر مستصعب بودن و يا متشابه بودن آن نيست بلكه از اين جهت است كه سخن امام ( ع ) تقطيع شده و تنها قسمتهائى از آن با حذف ايصال ذكر شده و قرائن فهم معنى از ميان رفته است لذا تفكر در توجيه و تاويل آن و تكثير احتمالات خالى از تكلف نگردد مجلسى ( ره ) نسبت به چند احتمال كه نقل مىكند مىگويد تكلف است ، دور از فهم است ، و حق هم با اوست ولى براى اينكه خوانندگان به كلى بىبهره نباشند خلاصه بيان مرحوم ملا صدرا ( ره ) را كه مجلسى هم يكى از اقوال شمرده با اندكى تصرف ذكر مىكنيم : او مىگويد : اين\r\n","description":"","footnote":"","page_name":" 106 ","page_number":127},
  {"content":"\r\nحديث مشتمل بر سه مطلب است : 1 - اثبات وحدت خداى جهان 2 - اثبات وجود او 3 اثبات اينكه او وجود بحت بسيط است و ماهيتى غير از اين ندارد اما براى مطلب اول امام ( ع ) دو دليل بيان فرموده كه يكى براى عوام و ديگرى براى خواص است ( سپس دليل عوام را چنان كه گفتيم تشريح كرده ) و اما دليل خواص بيانش اينست كه اگر دو خداى قديم فرض شود يا هر دو از تمام جهات متفقند و يا از تمام جهات مختلف و يا از جهتى متفق و از جهتى مختلفند ، اگر از هر دو جهت متفق باشند بطلانش واضحست زيرا تا يكى از دو چيز از ديگرى امتياز نداشته باشد و لو از يك جهت دوئيت محقق نميشود بلكه آن دو يك چيز است و بواسطه وضوحش در روايت ذكر نشده و اگر هر دو از تمام جهات مختلف باشند فرضش باطلست زيرا هيچ دو چيز در عالم نيست مگر اينكه يك جهت اتفاق دارند و لو جهت اتفاق تنها اشتراك در جود و شيئيت باشد كه اين را امام ( ع ) نفرموده و دليل ديگرى فرموده و آن اينست كه تمام جهان مانند يك انسانست كه داراى اعضاء و جوارح بسياريست و با آنكه هر يك از اعضاء خاصيت و عمل مخصوصى دارد ولى يك روح و نفس است كه مدير و فرمانرواى همه آنهاست همچنين است جهان هستى كه آسمان و زمين و كوه و دريا و ماه و خورشيدش هر يك وظيفه مخصوصى دارد و عمل جدائى انجام ميدهد ولى در عين حال همه با هم همكارى و تشريك مساعى دارند و بنفع ساكنان زمين و حيوان و گياه آن قدم برميدارند ، انسان طورى آفريده شده كه مواد مخصوصى به اندازه معينى براى تغذيه لازم دارد و از آن طرف زمين و گياه و حيوان روى زمين همان مواد مخصوص را به همان اندازه معين تحويل انسان ميدهند ، انسان براى تنفس احتياج به هوا دارد و براى زينت احتياج به طلا و هر دو در جهان هستى موجود است به اندازه احتياج بنا بر اين از ارتباط و هماهنگى أجزاء عالم و وحدت هدف و منظور پى ميبريم كه صانع و مدبر آنها يكى است .\r\nو اما در صورتى كه دو خدا از جهتى متفق و از جهتى مختلف باشند لازمست يك امر وجودى در ميان باشد كه يكى از دو خدا آن را داشته باشد و ديگرى نداشته باشد تا امتياز صادق آيد و اين امر نميتواند عدمى باشد زيرا اعدام تمايزى ندارند و ما به الامتياز واقع نشوند و نيز اين امر وجودى بايد قديم باشد و همراه آن دو خدا تا دوئيت قديم صادق آيد بنا بر اين خدايان سه تا شوند و چون سه شدند بين هر دوتاى آنها چنان كه گفتيم يك امر وجودى فارق لازمست پس خدايان پنج ميشوند و باز به همين ترتيب عدد خداها بالا ميرود تا به بينهايت ميرسد و آن تسلسل باطلست و اگر بگوئى بنا بر اين نبايد هيچ دو چيزى در خارج پيدا شود ميگويم فرق دو خدا با دو چيز خارجى اينست كه در دو چيز خارجى آن امر وجودى كه در ميان\r\n","description":"","footnote":"","page_name":" 107 ","page_number":128},
  {"content":"\r\nآيد و به آنها ضميمه شود مانند انضمام فصل بجنس است كه فصل جنس مبهم را تحصل ميدهد ولى در دو خدا چون واجب الوجود خود امر محصلى است پس ضميمه امر وجودى به آن ضميمه كردن امر محصل موجوديست بامر محصل موجود ديگر .\r\nمطلب دوم : اثبات وجود خدا - در اين قسمت مرحوم ملا صدرا ( ره ) ابتدا شرحى راجع به تقدم توحيد بر اثبات صانع و توضيح دليل انّى و لمّى ميدهد كه از شرح متن حديث خارج است سپس حاصل بيان امام ( ع ) را برهانى كرده و به شكل اول برميگرداند به اين طريق : جهان ساخته و بنا شده است و هر ساخته بناشده اى اقتضاى بانى و صانعى مىكند پس جهان صانعى دارد .\r\nمطلب سوم : اثبات اينكه خدا وجود بحت است - ماهيت خداى تعالى همان انيت اوست يعنى خدا جز همان حقيقت محض و انيت بحت ماهيتى ندارد و وجود صرفى است كه وجودى كاملتر و تمامتر از او نيست از اين رو عدم و عموم و خصوص عارضش نشود اينست معنى قول امام عليه السلام شىء بخلاف الاشياء زيرا هر چيزى جز حقيقت وجود ماهيت خاصى هم دارد كه عدم و كليت و جزئيت عارضش شود و اشياء بسيارى از او سلب شود مانند جسم كه عقل نيست انسان كه فلك نيست ماده كه صورت نيست بخلاف ذات خداى تعالى كه كل وجود و وجود كل است پس در عالم هستى جز ذات او و صفات و افعال او چيزى نيست و نيز از اين جهت امام عليه السلام نقايص و تصورات و تراكيب و كثرات و تغيرات را از او نفى كرده است و هر چه جز او باشد اين نقايص و معايب را دارد چنانچه جسم مركب است و هر چه بحس درك شود در خارج يا در ذهن كثير الافراد است و هر چه در عقل يا ذهن يافت شود قابل اشتراك بين كثيرين است و آنچه در زمان يافت شود ناپايدار و معدومشدنى است ولى ذات خدا كه مثل و نظيرى ندارد نه بحسى درك شود و نه زمان و دهر و ساعت بر او توارد كند .\r\n6 - امام باقر ( ع ) فرمود : خلقت پروردگار غالب و سلطنت پروردگار زبر دست و شكوه پروردگار ظاهر و نور پروردگار مسلط و دليل پروردگار صادق و اعترافى كه از زبان بندگان گذرد و آنچه پيغمبران آورده‌اند و آنچه بر بندگان نازل شده ، كافى است كه بر خردمندان راهنماى پروردگار باشد .\r\nشرح - در اين حديث شريف هشت چيز از آثار قدرت پروردگار و صفات او ذكر شده است كه\r\n","description":"","footnote":"","page_name":" 108 ","page_number":129},
  {"content":"\r\nخردمند در آنها بينديشد و پروردگار خويش بشناسد و در هر يك از پنج قسمت اول ممكن است كلمه سوم را صفت كلمه اول قرار داد و در هر يك معنى مناسبى لحاظ كرد .\r\n\r\nباب جواز تعبير از خدا به شىء « چيز »\r\n1 - ابن ابى نجران گويد : از امام جواد ( ع ) راجع بتوحيد سؤال كردم و گفتم : ميتوانم خدا را چيزى تصور كنم ؟ فرمود : آرى ولى چيزى كه حقيقتش درك نميشود و حدى ندارد زيرا هر چيز كه در خاطرت در آيد خدا غير او باشد ، چيزى مانند او نيست و خاطرها او را درك نكنند ، چگونه خاطرها دركش كنند در صورتى كه او بر خلاف آنچه تعقل شود و در خاطر نقش بندد مىباشد ، در باره خدا تنها همين اندازه بخاطر گذرد : « چيزى كه حقيقتش درك نشود و حدى ندارد » .\r\nشرح - وقتى گوئيم زمين چيزيست ، آب چيزيست ، كوه چيزيست ، حقيقت معانى اين الفاظ را مىفهميم و صورتى از آنها در ذهن ما منتقش است كه محدود به حد معينى است ، مثلا حد آب اينست كه روان باشد اگر جامد شد نامش يخ است نه آب بخلاف وقتى كه گوئيم « خدا چيزيست » اولا بايد بدانيم كه حقيقت خدا را نميتوانيم درك كنيم ثانيا ممكن نيست صورتى از خدا در ذهن ما منتقش شود ثالثا خدا به حدى محدود نگردد و به همين دليل در ذهن در نيابد .\r\n2 - از امام باقر ( ع ) سؤال شد : رواست كه به خدا گويند چيزيست ؟ فرمود : آرى چيزى كه او را از حد تعطيل ( خدائى نيست ) و حد تشبيه ( مانند ساختن او را بمخلوق ) خارج كند ( يعنى چون گوئى خدا چيزيست اعتراف بوجودش كرده اى پس كافر و طبيعى نيستى اما بايد بدانى كه او چيزيست بيمانند ) .\r\n3 - امام باقر ( ع ) فرمود : ذات خدا از مخلوقش جدا و مخلوقش از ذات او جداست ( به هيچ وجه\r\n","description":"","footnote":"","page_name":" 109 ","page_number":130},
  {"content":"\r\nشباهتى در ميان نيست ) و هر آنچه نام « چيز » بر او صادق باشد جز خدا مخلوقست .\r\n4 - امام صادق ( ع ) فرمود : ذات خدا از مخلوقش جدا و مخلوقش از ذات او جداست و هر آنچه نام « چيز » بر او صادق باشد جز خدا مخلوقست و خدا خالق همه چيز است ، پر خير و منزه است آنكه چيزى مانندش نيست و او شنوا و بيناست .\r\n5 - و فرمود : ذات خدا از مخلوقش جدا و مخلوقش از ذات او جداست و هر آنچه نام « چيز » بر او صادق آيد جز خداى تعالى مخلوقست و خدا خالق همه چيز است .\r\n6 - هشام بن حكم گويد : امام صادق عليه السلام بزنديقى كه از او پرسيد : خدا چيست ؟ فرمود :\r\nاو چيزيست بخلاف همه چيز گفته من برگشتش باثبات معنائى است براى خدا ( همين قدر كه به او اعتراف كنى و منكرش نشوى و بدانى كه ) او چيزيست بحقيقت معنى « چيز » جز اينكه جسم نيست ، صورت نيست ، ديده نشود ، لمس نگردد ، و به هيچ يك از حواس پنجگانه در نيايد ، خاطرها دركش نكنند و گذشت روزگار كاهشش ندهد و سپرى شدن زمان دگرگونش نسازد ، سائل گفت : ميگوئيد خدا شنوا و بيناست ؟ فرمود :\r\nاو شنوا و بيناست : شنواست بىعضو گوش ، بيناست ، بىابزار چشم ، بلكه بنفس خود شنود و بنفس خود بيند ، اينكه گويم : شنواست و بنفس خود شنود ، بيناست و بنفس خود بيند معنيش اين نيست كه او چيزيست و\r\n","description":"","footnote":"","page_name":" 110 ","page_number":131},
  {"content":"\r\nنفس چيز ديگرى ( 1 ) بلكه خواستم آنچه در دل دارم بلفظ آورم چون از من پرسيده اى و ميخواهم به تو كه سائلى بفهمانم ( لذا بايد با الفاظى كه تو با آنها مأنوسى مقصود مرا ادا كنم ) حقيقت اينست كه او با تمام ذاتش ميشنود و معنى تمام اين نيست كه او را بعضى باشد بلكه خواستم به تو بفهمانم و مقصود مرا بلفظ آورم ، و برگشت سخنم باينست كه او شنوا ، بينا ، دانا و آگاه است بىآنكه ذات و صفت اختلاف و كثرت پيدا كند .\r\nسائل گفت : پس او چه باشد ؟ امام فرمود : او رب ( پروردگار ) است ، او معبود است ، او الله است ، اينكه گويم : الله است ، ( رب است ) نظرم اثبات حروف : الف ، لام ، هاء ، راء ، باء ، نيست ، بلكه بازگرد بمعنائى و چيزى كه خالق همه چيز است و سازنده آنها و مصداق اين حروف و معنائى كه ، الله ، رحمان ، رحيم ، عزيز و اسماء ديگرش ناميده مىشود و او است پرستيده شده بزرگ و و الا ، سائل به حضرت عرض كرد : هر چيز كه در خاطر گذرد مخلوقست حضرت فرمود : اگر چنين باشد كه تو گوئى خداشناسى از ما ساقط است زيرا ما جز بشناختن آنچه در خاطر گذرد مكلف نيستيم ، بلكه ما مىگوئيم هر چيز كه حقيقتش بحواس در آيد و درك شود و در حواس محدود و ممثل گردد مخلوقست ( و چون حقيقت خدا بحواس در نيايد و در آنجا محدود و ممثل نگردد پس مخلوق نيست بلكه او خالقست ) [ خالق اشياء بايد از دو جهت ناپسنديده بر كنار باشد ، يكى از آن دو جهت نفى است 
  ] ( يعنى نبود خدا و انكارش - جمله اى كه در بين دو قلاب ترجمه كرديم در كتاب توحيد و احتجاج هست و از قلم مرحوم كلينى يا كاتب افتاده است - ) زيرا كه نفى نبودنست و جهت دوم تشبيه است زيرا كه تشبيه ( مانند چيزى بودن ) صفت مخلوقست كه اجزايش بهم پيوستگى و هماهنگى آشكارى دارد ، بنا بر اين چاره اى نيست جز اثبات صانع ( و اعتراف به آن ) به جهت بودن مصنوعين و آفريدگان و ناگزيرى آنها از اعتراف باينكه آنها\r\n","description":"","footnote":"","page_name":" 111 ","page_number":132},
  {"content":"\r\nمصنوعند ( 1 ) و صانعشان غير آنهاست و مانند آنها نيست زيرا هر چيز كه مانند آنها باشد با آنها شباهت دارد در ظاهر پيوستگى و هماهنگى پيكر و در بودن بعد از نبودن و انتقال از كودكى ببزرگى و از سياهى بسفيدى و از نيرومندى بناتوانى و حالات موجود و معلوم ديگرى كه نيازى بتوضيح آنها نيست زيرا كه عيانند و موجود .\r\nسائل گفت چون وجود خدا را ثابت كردى پس او را محدود ساختى ( و قبلا فرمودى كه خدا محدود نشود ) امام فرمود : محدودش نكردم بلكه اثباتش كردم زيرا بين نفى و اثبات منزلى نيست ( يعنى نتيجه استدلالات من همين قدر است كه صانعى موجود است در مقابل آنها كه گويند موجود نيست و استدلال من از هيچ راه دلالت بر محدود ساختن او ندارد ) .\r\nسائل گفت : خدا را انيت و مائيت باشد ؟ فرمود : آرى جز با انيت و مائيت چيزى ثابت نشود ( انيت و مائيت را بايد بالفاظى مانند خودى و ذاتيت معنى كرد و اصطلاح فلسفى آن را در شرح بيان ميكنيم ) سائل گفت ، خدا كيفيت ( چگونگى ) دارد فرمود : نه زيرا كيفيت جهت صفت و احاطه است ( چون چيزى متصف به چيزى يا محاط به چيزى باشد كيفيتى پيدا مىكند مثلا كاغذ چون بنازكى متصف شده و سفيدى بر آن احاطه دارد كيفيت مخصوصى پيدا كرده ولى چون صفات خدا عين ذات او است و محاط به چيزى نيست كيفيت ندارد ) ولى بناچار او از جهت تعطيل و تشبيه خارج است ( نبايد نفيش نمود و نه به چيزى مانندش كرد ) زيرا كسى كه نفيش كند منكرش گشته و ربوبيتش را رد كرده و ابطالش نموده است و هر كه او را به چيز ديگرى مانند سازد صفت مخلوق ساخته شده اى را كه سزاوار ربوبيت نيست برايش ثابت كرده است ولى بايد كيفيتى را كه ديگرى سزاوار آن نيست و شريكش نباشد و بر خدا احاطه نكند و جز او كسى نداند برايش ثابت و اعتراف نمود ( يعنى خداوند كيفيت بمعنى سابق را ندارد ولى اگر مقصود\r\n","description":"","footnote":"","page_name":" 112 ","page_number":133},
  {"content":"\r\n\r\nاز كيفيت توصيفش به اين صفات باشد كه از حد تعطيل و تشبيهش خارج كند بناچار بايد برايش ثابت كرد ) ( 1 ) سائل گفت : رنج كارها را خودش متحمل شود ؟ امام فرمود : او برتر از اينست كه زحمت كارها را بتصدى خود بدوش كشد زيرا اين طرز عمل شأن مخلوقست كه انجام كارها براى او بدون تصدى و زحمت ممكن نيست ولى خدا مقامش عاليست ، اراده و خواستش نافذ است ، آنچه خواهد انجام دهد .\r\nشرح - حاصل سخن مرحوم ملا صدرا ( ره ) در بيان انيت و مائيت اينست كه : انيت وجود خاص اشياء است در مقابل مفهوم عام و مشترك وجود كه بر همه چيز از واجب الوجود و ممكن الوجود صادق است و مفهوميست ذهنى خارج از حقيقت اشياء ، و چون از بيان امام عليه السلام معلوم شد كه مفهوم عام وجود خارج از وجود خاص خداوند است سائل گفت : آيا براى خدا وجود خاصى غير از مفهوم عام وجود هست ؟ حضرت فرمود : آرى هست ، و اما مائيت يا ماهيت دو معنى دارد : اول ماهيت در مقابل وجود چنان كه گوئيم ماهيت ممكن خارج از وجود اوست و عموم و اشتراك عارض اين ماهيت شود پس خدا ماهيتى به اين معنى ندارد .\r\nدوم - ماهيت بمعنى ما به الشيء هو هو است و برگشت اين عبارت بحقيقت ذات است و مائيت در كلام سائل و امام به اين معناست كه براى خدا ثابت فرموده است .\r\n7 - از حضرت ابى جعفر عليه السلام سؤال شد كه : رواست گفته شود : خدا چيزيست ؟ فرمود : آرى چيزى كه او را از حد تعطيل و تشبيه خارج كند ( اين حديث در ص 109 گذشت ) .\r\n\r\nباب - آنكه خدا را جز به خودش نتوان شناخت\r\n1 - امير المؤمنين عليه السلام فرمود : خدا را به خدا بشناسيد و رسول را برسالتش و صاحبان فرمان را بامر بمعروف و دادگرى و نيكوكارى .\r\n","description":"","footnote":"","page_name":" 113 ","page_number":134},
  {"content":"\r\n( مؤلف كتاب مرحوم كلينى - ره - فرمايد ) : معنى سخن حضرت كه « خدا را به خدا بشناسيد » اينست كه : خدا اشخاص و انوار و جواهر و اعيان را خلق فرمود ، اعيان پيكرها ( موجودات جسمانى ) و جواهر روحهاست و خداى عز و جل شباهتى با جسم و روح ندارد هيچ كس را در آفريدن روح حساس دراك دستور و وسيله اى نبوده ، خدا در خلقت ارواح و اجسام يكتا بوده است ، پس چون كسى شباهت خدا را با موجودات جسمانى و روحانى از ميان برد خدا را به خدا شناخته و چون او را بروح يا جسم يا نور تشبيه كند خدا را به خدا نشناخته است .\r\n\r\nشرح - مراد به اولى الامر ( صاحبان فرمان ) ائمه معصومين ( ص ) است و مراد بجمله * ( « اعرفوا الله با لله » ) * بقرينه دو جمله بعد * ( « اعرفوا الله بالالوهية » ) * مىباشد ، پس مقصود از جمله اول اينست كه خدا را بسبب شؤون و امتيازات خدائى بشناسيد يعنى چون شأن الوهيت اينست كه قديم وحى و عالم و قادر و بيمانند باشد و جسم و شريكدار و محتاج و مركب نباشد ، اگر خدا را اين گونه شناختيد او را بالوهيت شناخته‌ايد و برگشت اين معنى بكلام مرحوم كلينى ( ره ) مىباشد و از اين معنى ميتوان نتيجه گرفت كه خدا را با معرفى خودش كه توسط پيمبران و كتب آسمانى نموده بشناسيد ، خدا را با استحسان و عقل ناقص خود نشناسيد ، خدا را با نور خدائى كه در دل بندگان شايسته اش پرتو افكند بشناسيد ، يا با اطاعت و تضرع در خانه او شناسائيش را بخواهيد ، چون كسى خدا را به غير اين صفات معرفى كرد نپذيريد همه اينها از لوازم معنائى است كه از كلام مرحوم كلينى ( ره ) استفاده مىشود : و اما جمله دوم يعنى پيغمبر را بشؤن و امتيازات پيغمبرى بشناسيد چون شأن پيغمبر آوردن معجزه و شريعت مستقيم و دين و كتابى است كه با موازين عقلى و قوانين فطرى و عدالت و حكمت موافق باشد پس پيغمبر را بايد از روى اين امور شناخت و لازمه اين سخن آنست كه در باره پيغمبر غلو نشود و خدايش ندانند و نيز از مقام واقعيش نكاهند و همچنين شأن امام عليه السلام امر بمعروف و اقامه عدل و احسانست كه بايد امامرا بوسيله آنها شناخت پس كسى كه ادعاى امامت كند و اقامه عدل و احسان نكند دروغگو است ، با اين معنى كه براى حديث شريف گفتيم لازم نيست كه هر يك از نتائج و لوازمى را كه بيان كرديم احتمالى جداگانه براى معنى حديث دانست چنان كه مرحوم مجلسى ( ره ) قرار داده است بلكه ارجاع همه احتمالات به همان يك معناست ولى مرحوم صدوق و فيض و ملا صدرا هر يك معنائى جدا غير از آنچه گفتيم گفته‌اند كه اين مختصر مناسب ذكرش نيست .\r\n","description":"","footnote":"","page_name":" 114 ","page_number":135},
  {"content":"\r\n2 - از امير المؤمنين ( ع ) سؤال شد كه پروردگارت را بچه شناختى ؟ فرمود : به آنچه خودش خود را برايم معرفى كرده . عرض شد : چگونه خودش را به تو معرفى كرده ؟ فرمود : هيچ صورتى شبيه او نيست و بحواس درك نشود و بمردم سنجيده نشود ، در عين دورى نزديكست و در عين نزديكى دور ( با آنكه از رگ گردن به بندگانش نزديكتر است ، بندگان در نهايت پستى و او در نهايت علو است ) برتر از همه چيز است و گفته نشود چيزى برتر از اوست ، جلو همه چيز است و نتوان گفت جلو دارد ( پس جلو بودنش بمعنى تقدم رتبه و علت بودن اوست نه جلو بودن مكانى ) در اشياء داخل است نه مانند داخل بودن چيزى در چيزى ( بلكه بمعنى احاطه علم و تدبير و فيضش باجزاء ممكنات ) از همه چيز خارجست نه مانند چيزى كه از چيزى خارج باشد ( بلكه بمعنى شباهت نداشتنش به هيچ چيز ) منزه است آنكه چنين است و جز او چنين نيست ، و او سر آغاز همه چيز است .\r\n3 - منصور بن حازم گويد : به امام صادق ( ع ) عرض كردم : با مردمى مناظره كردم و بايشان گفتم :\r\nخداى جل جلاله ، بزرگوارتر و ارجمندتر و گراميتر است از اينكه بسبب مخلوقش شناخته شود بلكه بندگان بسبب خدا شناخته شوند . فرمود : خدايت رحمت كناد .\r\n\r\nباب كمترين درجه خداشناسى\r\n1 - فتح بن يزيد گويد : از حضرت ابو الحسن عليه السلام راجع بكمترين حد خداشناسى پرسيدم :\r\nفرمود : اقرار داشتن باينكه جز او خدائى نيست و مانندى ( در صفات ) و نظيرى ( در الوهيت ) ندارد\r\n","description":"","footnote":"","page_name":" 115 ","page_number":136},
  {"content":"\r\nو او قديم است و پا برجا ، موجود است و گم نشدنى و اينكه چيزى مانندش نيست .\r\n2 - طاهر بن حاتم در زمانى كه عقيده درست داشت ( و غالى نشده بود ) به امام نوشت : در خداشناسى مقدارى كه به كمتر از آن اكتفا نشود چيست ؟ حضرت به او نوشت ، اينكه خدا هميشه دانا و شنوا و بيناست ، آنچه خواهد انجام دهد . و حضرت ابو جعفر عليه السلام را پرسيدند از مقدارى كه در خداشناسى به كمتر از آن اكتفا نشود ، فرمود : اينكه چيزى مانند و شبيه او نيست ، هميشه دانا و شنوا و بيناست .\r\n3 - امام صادق عليه السلام فرمود : همه امر خدا شگفت آور است جز اينكه به مقدارى كه از خود بشما معرفى كرده مسئولتان دانسته است ( كه او را به همان مقدار بشناسيد و فرمان بريد ) .\r\n\r\nباب معبود - پرستش شده\r\n1 - امام صادق ( ع ) فرمود : كسى كه خدا را از روى خيال خود پرستد كافر است ، كسى كه تنها نام خدا را بدون صاحب نام پرستد كافر است كسى كه نام و صاحب نام را با هم پرستد مشرك است ، كسى كه صاحب نام را پرستد و با صفاتى كه خود را به آن ستوده نامها را هم بر آن تطبيق كند و دل بدان محكم كند و در نهان و آشكارش به زبان آورد اينها اصحاب حقيقى امير المؤمنين ( ع ) ميباشند .\r\n","description":"","footnote":"","page_name":" 116 ","page_number":137},
  {"content":"\r\nو در حديث ديگر است : ايشان مؤمنين حقيقى ميباشند .\r\n2 - هشام بن حكم گويد از حضرت صادق راجع باسماء خدا و اشتقاق آنها پرسيدم كه الله از چه مشتق است ؟ فرمود : از « الاه » و إله مألوهى ( آنكه پرستشش كنند ) لازم دارد و نام غير صاحب نام است ، كسى كه نام را بدون صاحب نام پرستد كافر است و چيزى نپرستيده ، و هر كه نام و صاحب نام را پرستد كافر است و دو چيز پرستيده و هر كه صاحب نام را پرستد نه نام را اين يگانه پرستى است ، اى هشام فهميدى عرضكردم : بيشتر بفرمائيد . فرمود : خدا را نود و نه نام است ؟ اگر هر نامى همان صاحب نام باشد بايد هر كدام از نامها معبودى باشند ، ولى خدا خود معنائى است كه اين نامها بر او دلالت كنند و همه غير خود او باشند ، اى هشام كلمه خبز ( نان ) نامى است براى خوردنى و كلمه ماء ( آب ) نامى است براى آشاميدنى و كلمه ثوب ( لباس ) نامى است براى پوشيدنى و كلمه نار ( آتش ) نامى است براى سوزنده ، اى هشام طورى فهميدى كه بتوانى دفاع كنى و در مبارزه با دشمنان ما و كسانى كه همراه خدا چيز ديگرى پرستند پيروز شوى ، عرض كردم آرى ، فرمود : اى هشام خدايت بدان سود دهد و استوارت دارد . هشام گويد :\r\nاز زمانى كه از آن مجلس برخاستم تا امروز كسى در مباحثه توحيد بر من غلبه نكرده است .\r\n3 - ابن ابى نجران گويد : به امام باقر ( ع ) نوشتم ، يا گويد : زبانى عرضكردم : خدا مرا قربانت كند ، ما ميتوانيم بخشندهء مهربان يگانهء يكتاى بىنياز را پرستش كنيم ؟ فرمود : هر كه تنها نام را بدون آنكه بدان ناميده شده پرستد مشرك و كافر و منكر است و چيزى نپرستيده ، بلكه خداى يگانه يكتاى\r\n","description":"","footnote":"","page_name":" 117 ","page_number":138},
  {"content":"\r\nبىنيازى را كه به اين نامها ناميده شده پرستش كن نه خود نامها را زيرا نامها صفاتى هستند كه خدا خود را به آنها ستوده .\r\n\r\nباب بودن و مكان\r\n1 - نافع بن ازرق به امام باقر ( ع ) عرضكرد : به من بفرمائيد : خدا از چه زمانى بوده ؟ فرمود : مگر چه زمانى نبوده تا به تو گويم از چه زمانى بوده ، منزه باد آنكه هميشه بوده و هميشه باشد ، يكتا و بىنياز است ، همسر و فرزند نگيرد .\r\n2 - مردى از پشت نهر بلخ آمد و خدمت حضرت رضا ( ع ) رسيد و عرضكرد : من از شما مسأله اى ميپرسم ، اگر چنانچه ميدانم جواب گوئى بامامتت معتقد شوم . امام فرمود : هر چه خواهى بپرس ، عرض كرد : به من بگو پروردگارت از كى بوده [ و كجا بوده 
  ] و چگونه بوده و تكيه اش بر چيست ؟ امام فرمود خداى تبارك و تعالى مكان را مكان كرد بىآنكه خود مكانى داشته باشد و چگونگى را چگونگى ساخت بىآنكه خود چگونگى داشته باشد و بر قدرت خود تكيه دارد ، آن مرد برخاست و سر آن حضرت را بوسيد و گفت گواهى دهم كه شايان پرستش جز خدا نيست و محمد فرستاده اوست و على وصى پيغمبر و سرپرست دعوت او پس از وى مىباشد و شمائيد پيشوايان راستگو و توئى جانشين بعد از آنها ( راجع بتوضيح حديث به صفحه - 101 - مراجعه شود ، حديث - 3 - باب اول ) .\r\n","description":"","footnote":"","page_name":" 118 ","page_number":139},
  {"content":"\r\n3 - مردى خدمت امام باقر ( ع ) آمد و عرضكرد : به من بگو پروردگارت از كى بوده ؟ فرمود :\r\nواى بر تو ، به چيزى كه در زمانى نبوده گويند ، از كى بوده ، همانا پروردگار من تبارك و تعالى هميشه بوده و زنده است بدون چگونگى ، براى او بود شد نيست ( جمله « بود شد » نسبت به خدا غلط است زيرا اين جمله را به كسى گويند كه نباشد و سپس پيدا شود ) و بودنش را چگونه بودن نباشد ، ( زيرا او وجود بحت بسيط است و هيچ گونه تركيبى ندارد تا چگونگى داشته باشد ) مكانى ندارد ، در چيزى نيست و بر چيزى قرار ندارد ، و براى منزلت خود مكانى پديد نياورده ، پس از آنكه چيزها را آفريد نيرومند نگشت و پيش از آنكه چيزى آفريند ناتوان نبود ، پيش از آنكه چيزى پديد آورد ترسان نبود ، به آنچه در لفظ آيد و بخاطر گذرد مانند نيست ، پيش از آفريدنش هم از سلطنت جدا نبود و پس از رفتن آفريدگان نيز از آن جدا نباشد هميشه زنده است بدون زندگى جداى از ذاتش ، پيش از آنكه چيزى آفريند پادشاه توانا بود و پس از ايجاد جهان هستى پادشاه مقتدر است ، براى او چگونگى و مكان و حدى نيست و بوسيله شباهت به چيزى شناخته نشود ، هر چه بماند پير نگردد ، او از چيزى نترسد بلكه تمام چيزها از ترس او قالب تهى كنند ، زنده است بدون زندگى پديد آمده و بود قابل وصفى و چگونگى محدودى و مكانى كه در آن ايستد و مكانى كه مجاور چيزى باشد ، بلكه زنده ايست ( كه بآثار قدرت و زندگى ) شناخته شده و پادشاهى است كه هميشه قدرت و پادشاهى دارد ، آنچه را خواست بمحض آنكه خواست بمشيت خود پديد آورد ، نه محدود است و نه داراى اجزاء و فانى نگردد ، او سرآغاز هستى است بدون كيفيت ( هر چيز كه آغاز چيز ديگر باشد براى او كيفيتى از آن حاصل شود جز آغاز بودن خداوند ) و انجام هستى است بدون مكان ( مؤخر بودن هر چيز واقع شدن\r\n","description":"","footnote":"","page_name":" 119 ","page_number":140},
  {"content":"\r\nاوست در مكانى عقبتر از پيشينيانش جز ذات بارى كه اوليت و آخريتش عين هم عين ذات اوست ) ( 1 ) همه چيز نابود است جز ذات او ( زيرا همه چيز بمنزله سايه و پرتوى از وجود اوست كه چون از ارتباط و تعلقشان به او صرف نظر شود جز نابودى چيزى نباشند ) ، آفرينش و فرمان بدست اوست ، پرخير است پروردگار جهانيان ، واى بر تو اى سئوالكننده ، همانا پروردگار من خاطره ها او را فرا نگيرند و شبهات بر او فرود نيايند و سرگردان نشود ( همه چيز نزدش روشن و قطعى است ) چيزى به نزديكى او نرسد ، پيش آمدها بر او وارد نشود مسئول چيزى واقع نگردد و بر چيزى پشيمان نگردد ، چرت و خوابش نبرد ، هر چه در آسمانها و زمين و ميان آنها و زير خاكست از آن اوست .\r\n4 - يهود گرد رأس الجالوت ( بزرگ عالم يهود ) اجتماع كرده به او گفتند : اين مرد عالم است مقصودشان امير المؤمنين ( ع ) بود - ما را نزد او ببر تا از او سؤال كنيم ، نزدش آمدند ، به آنها گفتند :\r\nحضرت در خانه خويش است ، بانتظار نشستند تا درآمد رأس الجالوت عرض كرد : آمده‌ايم از شما پرسشى كنيم . فرمود : اى يهودى بپرس از هر چه بخاطرت گذرد ، گفت : از پروردگارت ميپرسم كه از چه زمانى بوده ؟ فرمود : خدا بوده است بدون پديد آمدن [ بدون بودنى زائد بر انيت و حقيقتش او همان حقيقت وجود بحت است 
  ] و بدون چگونگى ( پس صفاتش عين ذاتش باشد ) هميشگى است بدون كميت و كيفيت زمانى ( زيرا زمان از مجعولات و مخلوقات اوست و محالست كه در ذات او تأثيرى كند ) چيزى پيش از او نبوده او خود بدون پيشى پيش از هر پيش است ( چون اوليت او عين ذاتش باشد پس اوليتى زائد بر ذات ندارد و چون مبدء المبادى و علت العلل است بر هر پيشى مقدم است ) او پايان و نهايتى ندارد ، پايان از او منقطع است و او پايان هر پايان است ( چون آخريت او عين ذاتش باشد پس آخريت زائدى ندارد و چون همه چيز پايدار پايان يابد و او باقى باشد پس پايان پايان است ) رأس الجالوت گفت : بيائيد برويم كه او از آنچه هم در باره اش گويند دانشمندتر است .\r\n","description":"","footnote":"","page_name":" 120 ","page_number":141},
  {"content":"\r\n5 - امام صادق فرمود : يكى از دانشمندان يهود نزد امير المؤمنين ( ع ) آمد و گفت : اى امير مؤمنان پروردگارت از كى بوده ؟ فرمود : مادرت بىتو شود ، خدا كى نبوده تا گفته شود از كى بوده ، پروردگارم بدون پيشى پيش از هر پيشى بوده و بدون بعدى پس از هر بعدى است ، براى پايانش پايان و نهايتى نيست ، پايانها نزد او منقطع شوند پس او نهايت هر پايان است ، گفت يا امير المؤمنين تو پيغمبرى فرمود : واى بر تو ، من بنده اى از بندگان محمدم ( ص ) و روايت شده كه از آن حضرت سؤال شد : پروردگار ما پيش از آنكه آسمان و زمينى آفريند كجا بود ؟ فرمود : كلمه اين ( كجا ) پرسش از مكانست و خدا بوده و مكانى نبوده ( به توضيح حديث پيش رجوع شود ) .\r\n6 - امام صادق ( ع ) فرمود : رأس الجالوت بيهود گفت : مسلمين گمان كنند على از همه مردم بحاثتر و داناتر است ، مرا نزدش بريد ، شايد از او چيزى پرسم و خطايش را ثابت كنم خدمت حضرت آمد و عرضكرد : اى امير مؤمنان ميخواهم از شما مسأله اى پرسم . فرمود هر چه خواهى بپرس گفت : اى امير مؤمنان پروردگار ما از كى بوده ؟ فرمود : اى يهودى از كى بوده را به كسى گويند كه زمانى نبوده آنجا درست است از كى بوده ، ولى خدا موجود است بدون بودن پديد آمده ئى ، بوده است بدون هيچ كيفيتى آرى اى يهودى باز هم آرى اى يهودى چگونه براى او قبلى باشد ؟ در صورتى كه او پيش از پيش است ، بدون پايان ، و پايانش نهايت ندارد ، پايان به او نرسد ، پايانها نزد او منقطع شوند ، اوست پايان هر پايان ،\r\n","description":"","footnote":"","page_name":" 121 ","page_number":142},
  {"content":"\r\nيهودى گفت : گواهى دهم كه دين تو حق است و آنچه مخالف آنست باطل ( به حديث - 4 - رجوع شود ) .\r\n7 - زراره گويد به حضرت باقر ( ع ) عرضكردم : آيا خدا بوده و چيزى نبوده فرمود : آرى خدا بوده چيزى نبوده ، گفتم : پس كجا بوده ؟ حضرت تكيه كرده بود ، راست نشست و فرمود : سخن محالى گفتى اى زراره ، چون از مكان لا مكان پرسيدى .\r\n8 - امام صادق ( ع ) فرمود : يكى از دانشمندان يهود نزد امير المؤمنين ( ع ) آمد و گفت اى امير مؤمنان ! پروردگارت از كى بوده ؟ فرمود : واى بر تو ، از كى بوده را به چيزى گويند كه زمانى نبوده ولى به آنچه بوده گفته نشود از كى بوده ، او بدون پيشى پيش از هر پيش است و بدون بعدى پس از هر بعدى است و او را نهايت پايانى نيست تا پايانش بانتها رسد : عرضكرد : آيا تو پيغمبرى ؟ فرمود مادرت مرگت بيند همانا من بنده اى از بندگان رسول خدايم .\r\nشرح - از مجموع اين 8 روايت استفاده مىشود كه كلمه « كان الله » ( بوده است خدا ) را نسبت به خدا گفتن از باب ضيق تعبير يا از نظر مشاكلت با الفاظ پيش و پس جمله است زيرا لفظ « كان » اگر چه تامه باشد چون به صيغه ماضى است كيفيتى را براى بودن ثابت كند در صورتى كه مكرر در اين احاديث فرمودند بودن خدا كيفيت ندارد يعنى او بود مطلق و هستى صرف است .\r\n\r\nباب انتساب و خويشى\r\n1 - امام صادق ( ع ) فرمود : يهود از رسول خدا ( ص ) سؤال كردند و گفتند نژاد پروردگارت را\r\n","description":"","footnote":"","page_name":" 122 ","page_number":143},
  {"content":"\r\nبراى ما بيان كن ، حضرت سه روز درنگ كرد و پاسخشان نداد سپس سوره « * ( قُلْ هُوَ الله أَحَدٌ ) * » تا آخرش نازل شد .\r\n2 - حماد نصيبى گويد از امام صادق ( ع ) در باره « * ( قُلْ هُوَ الله أَحَدٌ ) * » پرسيدم فرمود : نسبت خداست به مخلوقش يكتاست ، مقصود مخلوق [ بىخلل 
  ] است ، هميشگى است ، نياز مخلوق به اوست او را دست آويزى نباشد كه نگاهش دارد ، بلكه او همه چيز را با دستآويزشان نگهدارد ، مجهول را شناسد و نزد هر جاهلى معروفست ( زيرا معرفت حق فطرى بشر است و آثار وجودش عالم و جاهل را فرا گرفته است ) يكتاست ، نه مخلوقش در او باشند و نه او در مخلوقش ، محسوس نيست و بلمس در نيايد ، ديدگان دركش نكنند ، بلند است تا آنجا كه نزديكست ( رتبه علم و قدرتش بقدرى بالاست كه به همه مخلوقش از نزديك احاطه دارد ) نزديكست تا آنجا كه دور است ( از شدت ظهورش مخفى است ) نافرمانى شود و بيامرزد . اطاعت شود و پاداش دهد ، زمينش او را فرانگيرد و آسمانهايش حامل او نگردند ، او با قدرتش همه چيز را برداشته ، بىپايان و بىآغاز است فراموش نكند ، بيهوده گرى ننمايد غلط نرود ، بازى نكند ، خواستش را منعى نيست ( هر چه خواهد فورا پديد آيد ) داوريش ( در قيامت ) پاداش است ( ستم و جور در آن نيست ) و فرمانش جاريست : فرزند ندارد تا ارثش برند [ چيزى از او جدا نشده تا قسمتى از او به ديگرى منتقل شده باشد 
  ] زائيده نيست تا شريكش باشند ( تا پدرانش انباز او بلكه بالاتر از او باشند ) [ از چيزى جدا نشده تا آن چيز در صفات و خصوصيات شريك و مانندش باشد 
  ] و هيچ كس همتاى او نيست .\r\n3 - از امام چهارم ( ع ) راجع بتوحيد پرسش شد ، فرمود : خداى عز و جل دانست كه در آخر الزمان مردمى محقق و مو شكاف آيند از اين رو سوره « * ( قُلْ هُوَ الله أَحَدٌ ) * » و آيات سورهء حديد را كه آخرش « * ( وَهُوَ عَلِيمٌ\r\n","description":"","footnote":"","page_name":" 123 ","page_number":144},
  {"content":"\r\nبِذاتِ الصُّدُورِ ) * » است نازل فرمود ، پس هر كه براى خداشناسى غير از اين جويد هلاك است .\r\nشرح - مرحوم مجلسى ( ره ) علت نزول آيات را براى مردم كنجكاو سه چيز دانسته : 1 - تا فكر دقيق و عميق آنها در معانى اين آيات به كار افتد 2 - تا در خداشناسى بافكار خود تكيه نكنند بلكه بمضامين همان آيات اكتفا كنند 3 - تا اين آيات معيار و ميزانى باشند كه افكار خود را بر آنها عرضه كنند و درست و نادرست آن را باز شناسند ، ولى پيداست كه اين سه معنى لازم و ملزوم يك ديگرند و بيك معنى رجوع كنند . زيرا تا در آيات تعمق نكند نتواند آنها را معيار قرار دهد و چون معيار قرار داد بافكار خود تكيه نكند و مراد از آيات شش آيه اول سوره حديد ( سوره 57 ) قرآنست كه اينك ترجمهء آن را ذكر ميكنيم و توضيح و تفسيرش را كه مناسب اين مختصر نيست باهل تعمق واميگذاريم ، بعد از * ( بِسْمِ الله الرَّحْمنِ الرَّحِيمِ ) * چنين فرمايد : ( 1 ) آنچه در آسمانها و زمين است تسبيح خدا گويند و او نيرومند و فرزانه است ( 2 ) پادشاهى آسمانها و زمين خاص اوست ، او زنده كند و بميراند و به همه چيز تواناست ( 3 ) او اول و آخر است و آشكار و نهانست و به همه چيز داناست ( 4 ) اوست كه آسمانها و زمين را در شش روز آفريد سپس بعرش پرداخت ، آنچه به زمين فرو رود و آنچه از آن برون شود و آنچه از آسمان فرود آيد و آنچه بسويش بالا رود همه را خدا ميداند ، هر جا كه باشيد او با شماست و به آنچه ميكنيد بيناست ( 5 ) پادشاهى آسمانها و زمين خاص او است و تمام كارها به خدا بازگشت مينمايد ( 6 ) شب را بروز در آورد و روز را بشب در آورد و او از درون سينه ها آگاه است .\r\n4 - عبد العزيز گويد از حضرت رضا ( ع ) راجع بتوحيد پرسيدم ، فرمود : هر كه « * ( قُلْ هُوَ الله أَحَدٌ ) * » را بخواند و به آن ايمان آورد توحيد را شناخته است ، عرض كردم : اين سوره را چگونه بخواند ؟ فرمود چنان كه مردم ميخوانند ، و خود حضرت اين جمله را افزود : چنين است پروردگارم [ چنين است پروردگارم 
  ] ( افزودن اين جمله پس از پايان سوره مستحب است و مانند گفتن « صدق الله العلى العظيم » پس از پايان قرآن و گفتن « لبيك » بعد از « * ( يا أَيُّهَا الَّذِينَ آمَنُوا ) * » مىباشد .\r\n\r\nباب نهى از سخن گفتن در چگونگى\r\n1 - امام باقر ( ع ) فرمود : در باره خلق خدا سخن گوئيد و راجع به خدا سخن نگوئيد زيرا سخن\r\n","description":"","footnote":"","page_name":" 124 ","page_number":145},
  {"content":"\r\nراجع به خدا جز سرگردانى براى گوينده زياد نكند . و در روايت ديگرى از حريز است در باره هر چيزى سخن گوئيد ولى راجع بذات خدا سخن نگوئيد .\r\nشرحبنظر ميرسد كه در روايت اول مراد از خلق خدا انسان و مراد از خدا ذات خداست بقرينه مقابله اين دو با يك ديگر ولى در روايت ديگر چون « هر چيز » در برابر « خدا » قرار گرفت ، آن قرينه از بين رفت لذا كلمه « ذات » را اضافه فرمود .\r\n2 - امام صادق ( ع ) گويد : خداى عز و جل ميفرمايد ( 43 سوره 53 ) همانا پايان و سرانجام سوى پروردگارت باشد . پس چون سخن به خدا رسيد باز ايستيد .\r\n3 - و بمحمد بن مسلم فرمود : اى محمد مردم هميشه و از هر درى سخن گويند تا آنجا كه در باره خدا هم سخن گويند چون شما آن را شنيديد ، بگوئيد : شايسته پرستش جز خداى يكتاى بيمانند نيست .\r\n4 - امام باقر به زياد فرمود : اى زياد از گفتگوهاى دشمنى خيز بپرهيز كه موجب شك شود و عمل را تباه كند و صاحبش را هلاك نمايد و ممكن است در آن ميان كسى سخنى گويد و آمرزيده نشود ، در زمان گذشته مردمى علمى را كه واگذارشان شده بودند ترك كردند و در طلب علمى كه از آن نهى شده بودند رفتند تا آنجا كه سخنشان به خدا رسيد و سرگردان شدند و كارشان ( در حيرت و دهشت ) به جائى رسيد كه مردى را از پيش او صدا ميزدند و او به پشت سرش جواب ميداد و از پشت سرش صدا ميكردند و او بپيش رو پاسخ ميگفت\r\n","description":"","footnote":"","page_name":" 125 ","page_number":146},
  {"content":"\r\nو در روايت ديگر است : تا آنجا كه در زمين سرگردان شدند .\r\n5 - امام صادق ( ع ) فرمود : هر كه در باره خدا فكر كند كه او چگونه است هلاك گردد .\r\n6 - و فرمود : پادشاه و الا مقامى در انجمنش نسبت بپروردگار تبارك و تعالى ناروا سخن گفت پس از آن گم گشت و معلوم نشد كجا رفت .\r\n7 - امام باقر ( ع ) فرمود : از تفكر در باره خدا بپرهيزيد . ولى اگر خواستيد در عظمتش بينديشيد در عظمت خلقش نظر كنيد .\r\n8 - امام ششم ( ع ) فرمود : اى پسر آدم : اگر دل ترا پرنده اى بخورد سيرش نكند و اگر بر چشمت سوراخ سوزنى نهند آن را بپوشاند ، تو خواهى با اين دو ( عضو كوچك ) سلطه آسمانها و زمين را بشناسى ، اگر راست ميگوئى اين خورشيد است كه مخلوقى از مخلوقات خداست ، اگر توانستى چشمت را به آن بدوزى چنانست كه تو ميگوئى .\r\nشرح - حاصل روايت اينست كه انسان در برابر ذات بارى تعالى بىنهايت حقير و نادان و ناچيز است و خدا كه واهب خير و معطى كمال او است به او آن استعداد را نداده كه بتواند حقيقت ذات خدا بلكه خيلى كوچكتر از آن را دريابد بدليل اينكه اعضاء رئيسه پيكر او را كه دريچه فكر و عقلش قرار داده كوچك آفريده پس چگونه ميتوان از دريچه و روزنه كوچك بجهان هستى و خالق بزرگتر آن نظر افكند و آن را دريافت .\r\n9 - و فرمود : يك يهودى كه نامش « سبحت » بود خدمت رسول خدا ( ص ) آمد و عرض كرد : اى\r\n","description":"","footnote":"","page_name":" 126 ","page_number":147},
  {"content":"\r\nرسول خدا : آمده‌ام تا در باره پروردگارت از تو سؤال كنم . اگر پاسخ سؤال مرا دادى ميپذيرم و گر نه برميگردم . فرمود : از آنچه خواهى بپرس گفت : پروردگارت در كجاست ؟ فرمود : او در همه جاست و در جاى محدودى نيست ، گفت : خدا چگونه است ؟ فرمود : چگونه توانم پروردگار مرا بچگونگى توصيف كنم در صورتى كه چگونگى مخلوقست و خدا بمخلوقش توصيف نشود ( زيرا وصف هر چيزى مختص خود او است و ديگرى كه آن وصف را ندارد نتوان بدان توصيفش كرد ) گفت : از كجا بدانيم تو پيغمبر خدائى ؟ چون اين بگفت هر سنگ و چيز ديگرى كه در اطرافش بود بلغت عربى واضح گويا شدند كه :\r\nاى « سبحت » او فرستادهء خداست . سبحت گفت : تا امروز مطلبى واضحتر از اين نديده‌ام سپس گفت :\r\nگواهم كه معبودى جز خدا نيست و توئى فرستادهء خدا .\r\n10 - ابن عتيك گويد : سؤالى در باره صفت خدا از امام باقر ( ع ) نمودم حضرت دستش بسوى آسمان بلند كرد و فرمود : والاست خداى جبار ، والاست خداى جبار ، هر كه به آنچه آنجاست دست درازى كند هلاك گردد .\r\n\r\nباب ابطال ديدن خدا\r\n1 - يعقوب بن اسحاق گويد : به امام حسن عسكرى ( ع ) نوشتم كه : چگونه بنده پروردگارش را پرستد در صورتى كه او را نبيند ، آن حضرت نوشت : اى ابا يوسف : آقا و مولا و ولينعمت من و پدرانم بزرگتر از\r\n","description":"","footnote":"","page_name":" 127 ","page_number":148},
  {"content":"\r\nآنست كه ديده شود . گويد از آن حضرت سؤال كردم آيا پيغمبر ( ص ) پروردگارش را ديده است ، در جواب نوشت خداى تبارك و تعالى از نور عظمتش بقلب پيغمبرش آنچه دوست داشت ارائه فرمود .\r\n\r\n2 - صفوان بن يحيى گويد : ابو قرهء محدث از من خواست كه او را خدمت حضرت رضا ( ع ) برم ، از آن حضرت اجازه خواستم ، اجازه فرمود ، ابو قره بمحضرش رسيد و از حلال و حرام و احكام دين پرسش كرد تا آنكه سؤالش بتوحيد رسيد و عرض كرد : براى ما چنين روايت كرده‌اند كه خدا ديدار و هم سخنى خويش را ميان دو پيغمبر تقسيم فرمود ، قسمت هم سخنى را بموسى و قسمت ديدار خويش را بمحمد عطا كرد . حضرت فرمود : پس آنكه از طرف خدا بجن و انس رسانيد كه : ديده ها او را درك نكند ، علم مخلوق به او احاطه نكند ، چيزى مانند او نيست ، كى بود ؟ مگر محمد ( ص ) نبود ؟ عرض كرد :\r\nچرا ، فرمود : چگونه ممكن است مردى بسوى تمام مخلوق آيد و به آنها گويد كه از جانب خدا آمده و آنها را بفرمان خدا بسوى خدا خواند و بگويد : ديده ها خدا را در نيابند و علمشان به او احاطه نكند و چيزى مانندش نيست سپس همين مرد بگويد : من بچشمم خدا را ديدم و به او احاطه علمى پيدا كردم و او به شكل انسانست ! ! ! خجالت نميكشيد ؛ ! زنادقه نتوانستند چنين نسبتى به او دهند كه او چيزى از جانب خدا آورد و سپس از راه ديگر خلاف آن را گويد .\r\nابو قره گفت : خدا خود فرمايد : ( 13 سوره 53 ) بتحقيق او را در فرود آمدن ديگرى ديد .\r\nحضرت ابو الحسن عليه السلام فرمود : بعد از اين آيه ، آيه ايست كه دلالت دارد بر آنچه پيغمبر ديده ، خدا\r\n","description":"","footnote":"","page_name":" 128 ","page_number":149},
  {"content":"\r\nفرمايد : ( آيه 11 ) ( 1 ) دل آنچه را ديد دروغ نشمرد يعنى دل محمد آنچه را چشمش ديد ، دروغ ندانست - سپس خدا آنچه را محمد ديده خبر دهد و فرمايد ( آيه 18 ) پيغمبر از آيات بسيار بزرگ پروردگارش ديد ، و آيات خدا غير خود خداست ، و باز خدا فرمايد : مردم احاطه علمى به خدا پيدا نكنند ، در صورتى كه اگر ديدگان او را بينند علمشان به او احاطه كرده و دريافت او واقع شده است . ابو قره عرض كرد : پس روايات را تكذيب مينمائيد . فرمود : هر گاه روايات مخالف قرآن باشند تكذيبشان كنم ، و آنچه مسلمين بر آن اتفاق دارند اينست كه : احاطه علمى به او پيدا نشود ، ديدگان او را ادراك نكنند ، چيزى مانند او نيست ،\r\n3 - محمد بن عبيد گويد : به حضرت رضا عليه السلام نامه نوشتم و در باره ديدن خدا و آنچه عامه و خاصه روايت كرده‌اند سؤال كردم و خواستم كه اين مطلب را برايم شرح دهد ، حضرت به خط خود نوشت : همه اتفاق دارند و اختلافى ميان آنها نيست كه شناسائى از راه ديدن ضرورى و قطعى است ، پس اگر درست باشد كه خدا به چشم ديده شود قطعا شناختن او حاصل شود ، آنگاه اين شناختن بيرون از اين نيست كه يا ايمانست و يا ايمان نيست ، اگر اين شناسائى از راه ديدن ايمان باشد پس شناسائى در دنيا كه از راه كسب دليل است ايمان نباشد زيرا اين شناسائى ضد آنست و بايد در دنيا مؤمنى وجود نداشته باشد زيرا ايشان خداى عز ذكره - را نديده‌اند و اگر شناسائى از راه ديدن ايمان نباشد ، شناسائى از راه كسب دليل بيرون از آن نيست كه يا در معاد نابود شود و نبايد نابود شود [ و يا نابود نشود ، 
  ] اين دليلست بر\r\n","description":"","footnote":"","page_name":" 129 ","page_number":150},
  {"content":"\r\nاينكه خداى - عز و جل - به چشم ديده نشود زيرا ديدن به چشم به آنچه گفتيم ميرسد\r\nشرح - هر چند استدلال در روايت سابق با وجود قوت و استحكامش ساده و روشن بود استدلال در اين روايت مشكل و پيچيده است بطورى كه فهم آن براى شارحين ايجاد صعوبت كرده است ، ولى سخن غواص بحار احاديث علامه مجلسى ( ره ) در اين ميان بسيار متين و پسنديده است ، آن مرحوم در بيان حديث سه قول از شارحين و ناظرين در اين حديث را نقل مىكند و خودش قول اول را نزديكتر بافهام ميداند قول دوم گوينده اش معلوم نيست و قول سوم گفتار مرحوم ملا صدراست كه مجلسى ( ره ) از آن تعبير به ما حققه بعض الافاضل مىكند و در آخر ميگويد : شايد در زمان امام عليه السلام مقدماتى بين دو طرف مجادله براى الزام بوده است كه ما آن را نميدانيم چنانچه در بيشتر أخبار چنين است ، اينك بيان قول اول : شناسائى خدا از راه اكتساب دليل و راهنمائى قرآن و حديث به اين نتيجه ميرسد كه خدا جسم نيست ، مانند ندارد پس ديدنش به چشم محالست و اگر فرض شود كسى او را به چشم ببيند قطعا او را شناخته است ولى اين شناسائى مخالف و ضد شناسائى از راه دليلست ، پس اگر ديدن به چشم ايمان باشد شناسائى از راه دليل ايمان نيست در صورتى كه قرآن ايشان را مؤمن خوانده و اگر ايمان نباشد ايمان اكتسابى در قيامت يا از بين ميرود و يا نميرود و هر دو باطلست زيرا اگر از بين برود مخالف اجماع است كه ايمان ثابت از دليل كه در دنيا حاصل شده در آخرت محالست از بين برود و اگر از بين نرود با ايمان از راه ديدن به چشم اجتماع نقيضين شود .\r\n4 - احمد بن اسحاق گويد : به امام حسن عسگرى عليه السلام نامه نوشتم و از ديدن خدا و اختلاف مردم در آن سؤال كردم . آن حضرت نوشت : تا وقتى كه ميان بيننده و ديده شده ( هدف ديد ) هوائى كه ديد در آن نفوذ كند نباشد ديدن صورت نگيرد ، پس اگر چنين هوائى از ميان بيننده و هدف قطع شود ديدن درست نشود و در صورت درستى هم مانند شدن بيننده بهدف است ( در اينكه هر دو جايگزين شده و در جهت مخصوصى هستند ) زيرا بيننده چون برابر هدف قرار گرفت از نظر شرط ديدن ميان آنها تشبيه واقع شود ، و اين همان تشبيه ممتنع است ( كه خدا را مانندى باشد ) زيرا اتصال بين أسباب و مسببات حتمى است .\r\nشرح - دانشمندان طبيعى گويند منعكس شدن چيزى در چشم متوقف بر سه شرط حتمى است :\r\n1 - هدف ديد جسم كثيف باشد تا بتواند نور را منعكس و پراكنده كند از اين جهت اجسام لطيفه مانند هوا و فرشته و جن ديده نشوند مگر وقتى كه بقالب جسم كثيف در آيند . 2 - ميان آن دو فاصله معينى كه\r\n","description":"","footnote":"","page_name":" 130 ","page_number":151},
  {"content":"\r\nنه بسيار دور و نه بسيار نزديك باشد وجود داشته باشد . 3 - ميان آن دو هواى لطيفى موجود باشد تا حامل جسم شعاعى گردد ، امام يازدهم عليه السلام در اين حديث شريف بقسمتى از اين شرائط اشاره كرده و فرموده است اگر خدا ديده شود بايد در آن شرايط باشد زيرا رابطه بين شرط و مشروط و سبب و مسبب حتمى است و اگر بر فرض محال اين شرايط موجود شد لازم مىآيد كه خدا هم مانند مخلوق خود باشد زيرا كه هدف ديد قرار گرفته است و هدف ديد چنان كه گفتيم بايد جسم كثيف باشد و خدا بزرگتر از اينست كه جسم باشد .\r\n5 - مردى از خوارج خدمت امام باقر ( ع ) رسيد و عرض كرد : اى ابا جعفر چه چيز را ميپرستى ؟\r\nفرمود : خداى تعالى را ، گفت او را ديده ئى ؟ فرمود : ديدگان او را ببينائى چشم نبينند ولى دلها او را بحقيقت ايمان ديده‌اند ، با سنجش شناخته نشود و با حواس درك نشود و بمردم مانند نيست ، با آياتش توصيف شده و با علامات شناخته شده ، در داوريش ستم نكند ، اوست خدا سزاوار پرستشى جز او نيست ، مرد خارجى بيرون رفت و ميگفت : خدا داناتر است كه رسالت خويش را كجا قرار دهد .\r\n6 - امام صادق ( ع ) فرمود : عالمى خدمت امير المؤمنين ( ع ) رسيد و گفت اى امير مؤمنان : پروردگارت را هنگام پرستش او ديده ئى ! فرمود : واى بر تو ! من آن نيستم كه پروردگارى را كه نديده‌ام بپرستم ، عرضكرد : چگونه او را ديده اى ؟ فرمود : واى بر تو ديدگان هنگام نظر افكندن او را درك نكنند ولى دلها با حقايق ايمان او را ديده‌اند .\r\n7 - عاصم بن حميد گويد : با امام صادق ( ع ) در باره آنچه راجع بديدن خدا روايت كنند مذاكره ميكردم ، حضرت فرمود : اين خورشيد يك هفتادم نور كرسى است و كرسى يك هفتادم نور عرش و عرش يك هفتادم\r\n","description":"","footnote":"","page_name":" 131 ","page_number":152},
  {"content":"\r\nنور حجاب و حجاب يك هفتادم نور ستر ، اگر آنها راستگويند چشم خود را به همين خورشيد وقتى كه در ابر نباشد بدوزند .\r\n8 - حضرت رضا ( ع ) فرمود : رسول خدا ( ص ) ميفرمود : چون مرا به آسمان بردند ، جبرئيل مرا به جائى رسانيد كه جبرئيل هيچ گاه به آنجا گام ننهاده بود ، سپس از پيش ديده پيغمبر پرده برداشته شد و خدا از نور عظمت خويش به آن حضرت آنچه دوست داشت ارائه فرمود : ( در باره آيه شريفه « ديدگان او را در نيابند ولى او ديدگان را دريابد ) .\r\n\r\n9 - ابن سنان گويد : امام صادق ( ع ) راجع به آيه ( 104 سوره 6 ) ديدگان او را درنيابند ، فرمود :\r\nمقصود احاطه وهم است ( يعنى معنى مقصود از آيه شريفه اينست كه خدا در خاطرها نگنجد و چشم دل به او دست نيابد ) مگر نمىبينى خدا چه ميفرمايد ( آيه 104 سوره انعام ) از پروردگارتان بصيرتها سوى شما آمده ، كه مقصود بينائى به چشم نيست ( و نيز در آيه 104 سوره 6 ) فرمايد هر كه بينا شد بسود خودش باشد كه مقصود بينائى به چشم نيست ، ( سپس فرمايد ) و هر كه كور گشت بزيان خودش باشد ، كه مقصود كورى چشم نيست ، همانا مقصود احاطه و هم است چنان كه ميگويند فلانى بشعر بيناست و فلانى بفقه بيناست و فلانى بسكه پول بيناست و فلانى به لباس بيناست ، خدا بزرگوارتر از اينست كه به چشم ديده شود . ( خلاصه اينكه چون ديدن خدا به چشم محالست و هيچ كس خيال آن را نميكند آيه شريفه آن را نفى نكرده است تا از قبيل توضيح واضح باشد بلكه مقصود از آيه شريفه احاطه وهم است به خدا و گنجيدن كنه ذات در خاطر انسان\r\n","description":"","footnote":"","page_name":" 132 ","page_number":153},
  {"content":"\r\n\r\nكه چون توهم اين معنى ممكن است آيه شريفه آن را نفى نموده .\r\n10 - ابو هاشم گويد : به امام رضا ( ع ) عرض كردم : ميتوان خدا را توصيف نمود ؟ فرمود : مگر قرآن نميخوانى ؟ عرض كردم : چرا فرمود : مگر نخوانده ئى گفته خداى تعالى را « أبصار دركش نكنند و او ابصار را درك كند » گفتم : چرا ، فرمود : ميدانيد ابصار چيست ؟ گفتم ديدن بچشمها ، فرمود :\r\nخاطرات دلها از بينائى چشمها قويتر است ، خاطرات او را درك نكنند و او خاطرات را درك كند .\r\n11 - ابو هاشم گويد : به حضرت جواد ( ع ) آيه « * ( لا تُدْرِكُه الأَبْصارُ وَهُوَ يُدْرِكُ الأَبْصارَ ) * » را عرض كردم ، فرمود : اى ابا هاشم خاطره دلها دقيقتر از بينائى چشمهاست ، زيرا تو گاهى با خاطره دلت سند و هند و شهرهائى كه به آنها نرفته اى درك ميكنى ولى با چشمت درك نميكنى ، خاطره دلها خدا را درك نكنند تا چه رسد ببينائى چشمها .\r\n12 - هشام بن حكم گويد : تمام اشياء با دو چيز درك شوند : حواس پنجگانه و دل ، و ادراك حواس بر سه قسم است : 1 - ادراك بوسيله دخول 2 - ادراك بوسيله سودن و لمس كردن 3 - ادراك بدون دخول و سودن . اما ادراك بوسيله دخول در صداها و بوئيدنيها و چشيدنيها است ( كه صوت داخل گوش شود و هواى متعفن داخل بينى و چشيدنى داخل بصاق زبان ) و اما ادراك بلمس و سودن در شناختن اشكال هندسى\r\n","description":"","footnote":"","page_name":" 133 ","page_number":154},
  {"content":"\r\nمانند مربع و مثلث ( چنان كه در تاريكى دست روى جسم مثلث و مربع گذاريم ) و نيز در شناختن نرمى و زبرى و گرمى و سردى است و اما ادراك بىدخول و سودن با چشم است زيرا كه چشم چيزها را درك مىكند بدون لمس و دخول نه در جانب خود و نه در جانب آنها ( مثلا انسان كه قلم را ميبيند نه قلم به چشم او در آيد و به آن سايد و نه چشم به طرف قلم رود و اين كار كند ) و ادراك به چشم راه و وسيله مخصوصى دارد ، راهش هوا و وسيله اش روشنى است كه چون راه بين چشم و هدف متصل شد و وسيله برجا بود ، چشم آنچه را در ملاقاتش باشد مانند رنگها و پيكرها درك كند و اگر چشم را به چيزى وادارند كه راهى برايش نباشد بازگشت كند و پشت سرش را ( كه پيكر بيننده است ) نشان دهد ، مانند كسى كه در آينه بنگرد چشمش در آينه نفوذ نكند و چون راه نفوذ در آينه را ندارد بازگشت كند و پشت سرش را نشان دهد ، همچنين كسى كه در آب صاف بنگرد بينائيش برگردد و پشت سرش را نشان دهد زيرا راهى براى نفوذ چشمش نيست و اما دل تسلطش به هوا و فضاى جهانست ، و او آنچه را در فضاست درك كند و بخاطر گذراند ، و اگر دل را بدرك آنچه در فضا نيست وادارند برگشت كند و پشت سرش را ( از آنچه در جهانست ) بيند بنا بر اين عاقل را سزاوار نيست كه دلش را بر درك آنچه در فضا نيست وادار كند و آن شناختن خداى - جل و عز - است زيرا كسى كه چنين كند غير آنچه در فضاست درك نكند چنانچه راجع به چشم گفتيم ، خدا بزرگتر از اينست كه مانند خلقش باشد .\r\nتوضيح - اين روايت مرسل و موقوفست يعنى سندش به امام ( ع ) نرسيده و تنها از قول هشام بن حكم كه از اكابر اصحاب حضرت صادق و بلكه شاگرد اول مكتب آن حضرت است نقل شده است پس سخن او متخذ از فرمايش امام ( ع ) و يا عين كلام آن حضرتست .\r\n","description":"","footnote":"","page_name":" 134 ","page_number":155},
  {"content":"\r\n\r\nنهى از توصيف خدا به غير آنچه خود توصيف نموده\r\n1 - ابن عتيك گويد : به امام صادق ( ع ) نامه نوشتم و توسط عبد الملك بن اعين فرستادم كه : مردمى در عراق خدا را به شكل و ترسيم وصف ميكنند ، اگر صلاح دانيد - خدا مرا قربانت كند - روش درست خداشناسى را برايم مرقوم داريد . حضرت به من چنين نوشت : خدايت رحمت كناد از خداشناسى و عقيده مردم معاصرت سؤال كردى ، برتر است آن خدائى كه چيزى مانند او نيست و او شنوا و بيناست ، برتر است از آنچه توصيف كنند : توصيفكنندگانى كه او را بمخلوقش تشبيه كنند و بر او تهمت زنند ، بدان كه - خدايت رحمت كناد - روش درست خداشناسى آنست كه قرآن در باره صفات خداى - جل و عز - به آن نازل شده - بطلان و تشبيه را از خدا بر كنار ساز ، نه سلب درست است و نه تشبيه ( يعنى نه نفى و انكار خدا و نه تشبيه او بمخلوق ) اوست خداى ثابت موجود ، برتر است خدا از آنچه واصفان گويند ، از قرآن تجاوز نكنيد كه پس از توضيح حق گمراه شويد .\r\n2 - ابو حمزة گويد : امام چهارم ( ع ) به من فرمود : اى ابا حمزة : همانا خدا به هيچ محدوديتى توصيف نشود ، پروردگار ما بزرگتر از وصف است ، چگونه بمحدوديت وصف شود آنكه حدى ندارد بينائيها او را درك نكنند و او بينائيها را درك كند و او لطيف و آگاهست .\r\n","description":"","footnote":"","page_name":" 135 ","page_number":156},
  {"content":"\r\n3 - خزاز و محمد بن حسين گويند : خدمت حضرت رضا ( ع ) شرفياب شديم و براى آن حضرت نقل كرديم ، روايتى كه : محمد ( ص ) پروردگارش را به صورت جوان آراسته سى ساله ديده و گفتيم : هشام بن سالم و صاحب طاق و ميثمى ميگويند : خدا تا ناف ميان خالى بود و باقى تنش تو پر ، حضرت براى خدا به سجده افتاد و فرمود : منزهى تو ، ترا نشناختند و يگانه ات ندانستند ، از اين رو برايت صفت تراشيدند ، منزهى تو ، اگر ترا ميشناختند به آنچه خود را توصيف كرده ئى توصيف ميكردند ، منزهى تو ، چگونه به خود اجازه دادند كه ترا به ديگرى تشبيه كنند بار خدايا : من ترا جز به آنچه خود ستوده ئى نستايم و بمخلوقت مانند نسازم ، تو هر خيرى را سزاوارى ، مرا از مردم ستمگر قرار مده سپس بما توجه نمود و فرمود : هر چه بخاطرتان گذشت خدا را غير آن دانيد ، بعد فرمود : ما آل محمد طريق معتدلى ( صراط مستقيمى ) باشيم كه غلوّكننده بما نرسد و عقب افتاده از ما نگذرد ( مثل آنكه ما امير المؤمنين ( ع ) را خليفه بلا فصل دانيم ولى يك دسته غلو كرده او را خدا دانند و يك دسته عقب افتاده در رتبه چهارمش دانند ، اين دو دسته بايد در عقيده خود را بما كه در حد وسطيم رسانند تا نجات يابند ) اى محمد هنگامى كه رسول خدا ( ص ) بعظمت پروردگارش نظر افكند جوان آراسته و در سن سى سالگى بود اى محمد ! پروردگار - عز و جل - من بزرگتر از اينست كه بصفت آفريدگان باشد . عرضكردم : قربانت گردم ، كى بود كه دو پايش در سبزه بود ؟ فرمود : او محمد ( ص ) بود كه چون با دل متوجه پروردگارش شد ، خدا او را در نورى مانند نور حجت ( معارف و عقول ) قرار داد تا آنجا كه آنچه در حجب بود برايش هويدا گشت ، همانا نور\r\n","description":"","footnote":"","page_name":" 136 ","page_number":157},
  {"content":"\r\nخدا سبز و سرخ و سفيد و رنگهاى ديگر است ، ( 1 ) اى محمد ! عقيده ما همانست كه كه قرآن و حديث به آن گواهى دهد .\r\n4 - امام چهارم ( ع ) فرمود : اگر اهل آسمان و زمين انجمن كنند كه خدا را بعظمتش توصيف كنند نتوانند :\r\n5 - سهل از قول همدانى گويد كه من نوشتم به امام كه دوستان شما در اين شهر در توحيد اختلاف دارند : بعضى گويند : او جسم است و بعضى گويند صورتست ، حضرت به خط خود نوشت : منزه باد آنكه محدود نباشد و به وصف در نيايد چيزى مانند او نيست و او شنوا و داناست ( سهل گويد كه همدانى گفت :\r\nدانا ) يا گفت بينا .\r\n6 - محمد بن حكيم گويد : موسى بن جعفر عليه السلام بپدرم نوشت : خدا بالاتر و والاتر و بزرگتر از اينست كه حقيقت صفتش درك شود ، پس او را به آنچه خود توصيف نموده بستائيد و از غير آن باز ايستيد ( از پيش خود چيزى نگوئيد ) .\r\n7 - مفضل گويد از حضرت ابو الحسن عليه السلام مطلبى از صفت خدا پرسيدم ، فرمود : از آنچه در قرآنست تجاوز نكنيد .\r\n8 - كاشانى گويد : به امام عليه السلام نوشتم كه معاصرين ما در باره توحيد اختلاف دارند ، حضرت نوشت منزه باد آنكه محدود نباشد و به وصف در نيايد ، چيزى مانند او نيست و او شنوا و بيناست .\r\n","description":"","footnote":"","page_name":" 137 ","page_number":158},
  {"content":"\r\n9 - نيشابورى گويد : به امام عليه السلام نوشتم كه مردم زمان ما در باره توحيد اختلاف دارند : بعضى گويند : او جسم است و بعضى گويند صورت است ، حضرت به من نوشت : منزه باد آنكه محدود نباشد و به وصف در نيايد ، چيزى مانند او نيست و او به چيزى نماند و او شنوا و بيناست .\r\n10 - سهل گويد : در سال 255 به حضرت عسكرى نوشتم كه اصحاب ما شيعيان در توحيد اختلاف دارند : برخى گويند او جسم است و بعضى گويند او صورتست اگر صلاح بدانيد بچاكر خود لطف كنيد و به من بياموزيد آنچه را كه بر آن بايستم و از آن تجاوز نكنم انجام مىدهم ، حضرت به خط خود مرقوم فرمود از توحيد پرسيدى در صورتى كه از شما بر كنار است ( وظيفه شما نيست ) خدا يگانه و يكتاست ، نزاده و زاده نشده و چيزى همتاى او نيست ، او خالق است و مخلوق نيست خداى تبارك و تعالى هر چه خواهد از جسم و غير جسم بيافريند و خودش جسم نيست ، آنچه خواهد صورتگرى كند و خودش صورت نيست ، سپاسش بزرگست نامهايش مقدستر از آنكه برايش مانندى جز خود او باشد ، چيزى مانندش نيست و او شنوا و بيناست .\r\n11 - امام صادق عليه السلام فرمود : همانا خدا را توصيف نتوان كرد چگونه توان توصيفش نمود كه در كتابش فرمايد : ( 91 سورهء 6 ) خدا را چنان كه شأن اوست نشناختند ، پس خدا با هيچ مقياسى توصيف نشود جز آنكه بزرگتر از آنست .\r\n12 - امام صادق عليه السلام فرمود : خدا بزرگست و با رفعت بندگان توصيفش نتوانند و بحقيقت عظمتش\r\n","description":"","footnote":"","page_name":" 138 ","page_number":159},
  {"content":"\r\nنرسند ، بينائيها او را درك نكنند و او بينائيها را درك كند و او لطيف و آگاهست ، بچگونگى و جايگزينى و چه سوئى توصيف نشود ( نتوان گفت خدا چگونه است يا بكجاست يا در چه سو است ) چگونه توانم او را بچگونگى وصف كنم با اينكه چگونگى را او آفريد تا چگونگى شد و بوسيله چگونگى كه براى ما قرار داد چگونگى شناخته شد يا چگونه توانم او را بجايگزينى وصف كنم در صورتى كه او جا را آفريد تا جا محقق شد و ما بوسيله جايگزينى كه براى ما قرار داد معنى جايگزينى را فهميديم ، يا چگونه توانم او را به در چه سو است وصف كنم در صورتى كه او سو و جهت آفريد تا آن محقق شد و ما بوسيله جهتى كه براى خود ما قرار داد سو و جهت را فهميديم ، پس خداى - تبارك و تعالى در همه جا داخل و از همه چيز خارج است ( علم و قدرتش به همه جا احاطه دارد و ذاتش غير همه چيز است ) بينائيها دركش نكنند و او بينائيها را درك كند ( چشم در حالى كه همه چيز را ميبيند خودش را و ديدنش را و ابزار ديدنش را درك نميكند اما خدا اينها را درك مىكند تا چه رسد بچيزهائى كه چشم مىبيند چنان كه در آيه ديگر فرمايد نگاه خيانت آميز را ميداند ) شايسته پرستشى جز خداى فراز و بزرگ نيست و او لطيف است و آگاه .\r\n\r\nشرح - اينكه گوئيم خدا بود و هيچ چيز با او نبود از جمله چيزها همين چگونگى و جايگزينى و در چه سوئى است چگونگى بمعنى حالت و صفت و كيفيت است مثلا چون خدا انسان را آفريد چگونگيهائى به او داد مانند قامت راست ، شعورى بيشتر از حيوان ، استعداد سخن گفتن و عالم شدن ، حواس پنجگانه با اثرهاى مخصوص و در جاهاى معين اينها و هزارها مانند آن چگونگىهائى است براى انسان كه بعد از آنكه انسان آفريده شد ما به اين چگونگيها پى برديم همچنين است چگونگيهاى همه چيز جهان اما خداوند متعال وجود صرف هستى مطلق است و هيچ گونه چگونگى ندارد زيرا اگر او چگونگى داشته باشد بايد ديگرى آن چگونگى را به او داده و او را آن گونه خلق كرده باشد در صورتى كه او مخلوق ديگرى نيست بلكه خود او خالق همه چيز و چگونگىهاى آنهاست همچنين است موضوع جايگزينى و در چه سوئى .\r\n","description":"","footnote":"","page_name":" 139 ","page_number":160},
  {"content":"\r\n\r\nباب نهى از جسم و صورت در باره خدا\r\n1 - ابن ابى حمزة گويد : به امام صادق عليه السلام عرضكردم : من از هشام بن حكم شنيدم كه از شما روايت ميكرد كه : خدا جسمى است ، توپر ، نورانى شناختنش ضرورى ، بهر كس از مخلوقش كه خواهد منت نهد ، حضرت فرمود : منزه باد ، آنكه كسى جز او نداند كه او چگونه است ، چيزى مانندش نيست و او شنوا و بيناست . محدود نگردد ، بحس در نيايد ، سوده نشود ، حواس دركش نكنند ، چيزى بر او احاطه نكند نه جسم است و نه صورت و نه ترسيم و نه محدود .\r\n2 - حمزة بن محمد گويد : به حضرت ابى الحسن عليه السلام نوشتم و در باره جسم و صورت از او پرسيدم ، حضرت نوشت : منزه باد آنكه چيزى مانندش نيست ، نه جسم است و نه صورت .\r\n3 - محمد بن زيد گويد خدمت حضرت رضا شرفياب شدم و در باره توحيد پرسيدم ، حضرت برايم ديكته كرد : ستايش خداى راست كه همه چيز را بدون نقشه پديد آورد و بقدرت و حكمت خويش اختراعشان كرد آنها را از چيزى نيافريد تا اختراع صادق نيايد و علت و سببى در ميان نبود تا ابتكار صحيح نباشد آنچه را خواست چنانچه خواست با يكتائى خويش براى اظهار حكمت و حقيقت ربوبيتش آفريد ، خردها او را بدست نگيرند و خاطرها به او نرسند ، بينائيها دركش نكنند و در اندازه نگنجد ، در آستانش تعبير ناتوان و\r\n","description":"","footnote":"","page_name":" 140 ","page_number":161},
  {"content":"\r\nبينائىها در مانده‌اند هر گونه ستايشى در مقام او نارسا است ، بىپرده نهانست و بىپوشش پوشيده ، ناديده شناخته شده و بىتصور ستوده گرديده و بىجسم توصيف شده ، شايسته ستايشى جز خداى بزرگ متعال نيست .\r\n4 - محمد بن حكيم گويد : براى موسى بن جعفر عليه السلام گفتار جواليقى را بيان كردم و گفتار هشام بن حكم را حكايت نمودم : كه خدا جسم است ، حضرت فرمود : خداى تعالى را چيزى مانند نيست ، چه دشنام و ناسزائى بزرگتر است از گفته كسى كه خالق همه چيز را بجسم يا صورت يا مخلوقش يا محدوديت و اعضاء توصيف كند خداى ازين گفتار بسيار برترى دارد .\r\n5 - ابن فرج گويد : به حضرت ابو الحسن ( ع ) نوشتم در باره قول هشام بن حكم كه خدا جسم است و هشام بن سالم كه او صورتست پرسيدم ، حضرت نوشت : سرگردانى حيرت زده را از خود دور كن و از شيطان به خدا پناه بر ، اين گفتار ، گفتار آن دو هشام نيست . ( زيرا اين دو نفر از بزرگان و ثقات اصحاب ميباشند ) و شراح چنين معنى كرده‌اند كه فرمود : گفتار هشامين صحيح نيست .\r\n6 - يونس گويد : خدمت امام صادق ( ع ) رسيدم و عرضكردم : همانا هشام بن حكم سخنى سخت گويد كه من چند جمله اش را براى شما مختصر ميكنم : او عقيده دارد كه خدا جسم است زيرا كه چيزها دو قسمند : جسم و عمل جسم : و درست نيست كه صانع چيزها عمل و كار باشد ولى رواست كه فاعل باشد .\r\nحضرت فرمود ، واى بر او مگر نميداند كه جسم محدود و متناهى است و صورت هم محدود و متناهى است\r\n","description":"","footnote":"","page_name":" 141 ","page_number":162},
  {"content":"\r\nو چون جسم محدوديت دارد ، فزونى و كاهش پيدا مىكند و چون فزونى و كاهش پيدا كرد مخلوق خواهد بود . عرضكردم پس من چه عقيده داشته باشم ؟ فرمود : نه جسم است و نه صورت ، او اجسام را اجسام كند و صورتها را صورت نمايد ، جزء ندارد ، نهايت ندارد افزايش و كاهش نيابد ، اگر حقيقت چنان باشد كه آنها گويند ميان خالق و مخلوق و آفريننده و آفريده فرقى نباشد ، ولى اوست پديد آورنده ، ميان او و كسى كه جسمش ساخته و صورتش داده و پديدش آورده فرق است ، زيرا چيزى مانند او نيست و او به چيزى نماند .\r\n7 - حمانى گويد : به امام موسى بن جعفر ( ع ) عرضكردم ، هشام بن حكم عقيده دارد كه خدا جسمى است كه چيزى مانند او نيست و او دانا ، شنوا ، بينا ، توانا ، متكلم و ناطقست ، و كلام و قدرت و علم در يك روشند ( عين ذاتند ) هيچ كدام از آنها مخلوق نيست ، حضرت فرمود : خدا او را بكشد مگر نميداند كه جسم محدود است و كلام غير متكلم است ، پناه ميبرم به خدا و در حمايت او از اين سخن بيزارى جويم نه جسمست ، نه صورت ، و نه محدوديت و هر چيز جز او مخلوق است بمحض اراده و خواست او موجود شود ، بدون كلام و حركت خاطر و سخن زبانى .\r\n8 - محمد بن حكيم گويد براى حضرت ابو الحسن ( ع ) گفتار هشام جواليقى را كه خدا به صورت\r\n","description":"","footnote":"","page_name":" 142 ","page_number":163},
  {"content":"\r\nجوان آراسته است و نيز گفتار هشام بن حكم را بيان كردم . حضرت فرمود : همانا چيزى به خدا مانند نيست .\r\nتوضيح - چون برائت ساحت اين دو بزرگوار ( هشام بن حكم و هشام بن سالم ) و جلالت ايشان نزد ارباب رجال مسلم است راجع به اين چند حديث كه عقيده تجسم آنها را ميرسانند مجلسى ره بياناتى مفيد دارد كه نقل آنها از وظيفه اين كتاب خارج است .\r\n\r\nباب صفات ذات\r\n\r\n1 - ابو بصير گويد : شنيدم كه امام صادق ( ع ) ميفرمود : خداى عز و جل هميشه پروردگار ما و علم عين ذاتش بوده آنگاه كه معلومى وجود نداشت و شنيدن عين ذاتش بود زمانى كه شنيده شده ئى وجود نداشت و بينائى عين ذاتش بوده آنگاه كه ديده شده ئى وجود نداشت و قدرت عين ذاتش بوده زمانى كه مقدورى نبود ، پس چون اشياء را پديد آورد و معلوم موجود شد علمش بر معلوم منطبق گشت و شنيدنش بر شنيده شده و بينائيش بر ديده شده و قدرتش بر مقدور ابو بصير گويد : عرضكردم : پس خدا هميشه متحرك است ؟ فرمود : خدا برتر از آنست ، حركت صفتى است كه با فعل بوجود آيد ، عرضكردم : پس خدا هميشه متكلم است ؟ فرمود : كلام صفتى است پديدشونده ازلى و قديم نيست ، خداى بود و متكلم نبود .\r\nشرح - مرحومين ملا صدرا و مجلسى ره در شرح اين حديث بعنوان مقدمه صفات خداوند را بسلبيه محضة مانند فرديت و قدوسيت و اضافيه محضة مانند مبدئيت و خالقيت و حقيقيه اضافيه مانند عالميت و قادريت يا غير اضافيه مانند حيات و بقاء تقسيم كرده‌اند ولى تقسيم و توضيح مرحوم فيض ارتباطش بحديث بيشتر است لذا مختصرى از بيان او را ذكر ميكنيم : در صفحه 98 وافى ميگويد : يك قسم از صفات خدا صفاتى كه در ازل براى او ثابت بوده و ثبوتش كمال و نفيش نقص است اينها را صفت ذات نامند و بر دو قسمند : 1 - صفاتى\r\n","description":"","footnote":"","page_name":" 143 ","page_number":164},
  {"content":"\r\nكه اضافه به غير ندارند و تنها بيك وجه ملاحظه شوند مانند حيوة و بقاء 2 - صفاتى كه اضافه به غير دارند ولى اضافه آنها مؤخر است مانند علم و شنيدن و ديدن ، مثلا معنى علم خدا اينست كه آنچه در جهان هستى پيدا مىشود از امور كلى و جزئى با تعيين وقت و ساعت همه را خدا ميداند و اين دانستنش هم از ازل و زمانى كه او بوده و چيز ديگر نبوده با او بوده و بلكه عين ذات او بوده و بعد از اينكه اين امور واقع شد اضافه علم به آنها پيدا مىشود يعنى علم بر آنها منطبق مىشود بدون كم و زياد و معنى عين ذات اينست كه همان چيزى كه خداست همان چيز هم علم است ( علم ما غير خود ماست و عرضى است قائم بما بخلاف علم خدا ) ذات خدا علم و قدرت و حيات و سمع و بصرست و همان هم عليم و قادر وحى و سميع و بصيرست و تنها مفهوم هر يك از اينها غير ديگرى است لذا امير المؤمنين فرمايد : كمال اخلاص بنده به خدا اينست كه صفاترا از او نفى كند يعنى صفات زائد بر ذات را نفى كند و آنها را عين ذات داند و قسم ديگر صفات فعل است و آن صفاتى كه بحسب مصالح خلق پديد آيد و اينها بر دو قسم است : 1 - صفاتى كه اضافه محضه است و خارج از ذاتست و براى آنها معنائى غير از علم و قدرت و اراده و مشيت نيست مانند خالقيت و رازقيت و تكلم 2 - صفاتى كه علاوه بر اضافه معناى ديگرى در ذات دارد ولى اضافه و مضاف اليه از آن انفكاك ندارد مانند مشيت و اراده كه هيچ گاه مشى و مراد از اين دو صفت انفكاك نيابد زيرا هر چه خدا خواهد و اراده كند فورا موجود شود پس اين دو صفت بدون متعلق آن وجود نيابند و فرق بين اين دو اينست كه اراده جزئى و مقارنست و مشيت كلى و متقدم و صفات فعل اگر اگر چه هر يك اصلى و مبدئى در ذات قديم دارند كه آن اصل صفت ذاتست و قديم صفات فعل فروعى است مترتب بر آنها مثلا خالقيت و تكلم خدا عبارت از اينست كه ذات بارى بنحويست كه ( اگر چه نحو ندارد ) هر چه خواهد خلق كند و با هر كه خواهد تكلم نمايد ميتواند اما از نظر اينكه جهت ثبات و قدم در صفات مانند علم و قدرت دلالتش بر مجد و كمال از جهت تجدد و حدوث بيشتر و ظاهرتر است زيرا تخلف و تأخر متعلقات اين صفات از آنها زيانى بكمال آنها نزند ، از اين نظر اينها را صفت ذات گفتند بخلاف مثل ارادة و مشيت كه جهت تجدد و حدوث در آنها دلالتش بر عزت و جلال ذات ربوبى بيشتر است از اين جهت كه متعلقات آنها از آنها تخلف پيدا نكند لذا آنها را صفت فعل دانستند چون كه خطاب شارع با جمهور و توده مردم است .\r\n2 - امام باقر عليه السلام فرمود : خداى عز و جل بود و چيزى با او نبود و هميشه عالم بود به آنچه پديد مىآيد و علم او به آن پيش از بودنش مانند علم اوست به آن بعد از بودنش ( مثلا هيچ كس نميداند فردا چه پيش مىآيد ،\r\n","description":"","footnote":"","page_name":" 144 ","page_number":165},
  {"content":"\r\nممكن است شخص متفرسى باشد و در يك موضوع كوچك سياسى يا اجتماعى حدسى بزند كه صدى نود آن درست باشد ولى علم خدا به همه امور كلى و جزئى جهان از زمانى كه خود او بوده و چيزى با او نبوده تا اين زمان و هر زمان كه بيايد صدى صد مطابق است ) .\r\n3 - كاهلى گويد : در باره جمله « سپاس خدا راست تا نهايت علمش » كه در دعائى است به حضرت ابو الحسن عليه السلام نوشتم و پرسيدم . حضرت به من نوشت : نگو « نهايت علمش » زيرا علمش را نهايتى نيست بلكه بگو « نهايت رضايتش » ( زيرا كه رضايت او مربوط باعمال صالح بندگانست كه محدود و متناهى است ) .\r\n4 - ايوب بن نوح گويد : به حضرت ابو الحسن عليه السلام نوشتم و از او پرسيدم : آيا خداى عز و جل عالم بود بهر چيز پيش از آنكه آنها را بيافريند و پديد آرد يا آنكه نميدانست تا آنها را آفريد و آفرينش و بودن آنها را اراده كرد و علم پيدا كرد بمخلوق هنگامى كه خلق كرد و بموجود هنگامى كه موجود كرد ؟\r\nپس به خط خود مرقوم فرمود : خدا هميشه به همه چيز علم دارد پيش از خلقت آنها مانند علم داشتنش به آنها بعد از خلقتشان .\r\n5 - جعفر بن محمد بن حمزة گويد نوشتم به امام عليه السلام و پرسيدم كه دوستان شما در باره علم خدا اختلاف دارند بعضى گويند : خدا پيش از خلقت اشياء هم عالمست و بعضى گويند : ما نميگوئيم خدا هميشه عالمست ، زيرا معنى ميداند ، خلق مىكند است پس اگر علم هميشگى براى او ثابت كنيم :\r\nچيزى هميشگى با او ثابت كرده‌ايم ( و قائل به دو قديم شده‌ايم ) اگر صلاح بدانيد - خدايم قربانت كند نسبت به اين موضوع چيزى به من بياموزيد تا بر آن بايستم و از آن در نگذرم ، حضرت به خط خود مرقوم فرمود خدا هميشه عالم است پر خير و بلند است ياد او\r\n","description":"","footnote":"","page_name":" 145 ","page_number":166},
  {"content":"\r\n6 - فضيل گويد : به امام باقر عليه السلام عرضه داشتم : قربانت ، اگر صلاح بدانيد به من بفهمانيد كه آيا خداى - جل وجهه - پيش از اينكه مخلوق را بيافريند ميدانست كه يكتاست ؟ زيرا دوستان شما اختلاف كرده ، بعضى گويند : پيش از آنكه مخلوقى آفريند عالم بود و بعضى گويند معنى ميداند خلق مىكند است پس خدا امروز ميداند كه پيش از خلقت اشياء يگانه بوده و اينها گويند اگر ثابت كنيم كه او هميشه بيگانگى خود عالم بوده در ازل با او چيز ديگرى ثابت كرده‌ايم . آقاى من اگر صلاح دانيد به من بياموزيد چيزى را كه از آن تجاوز نكنم : حضرت نوشت : خداى - تبارك و تعالى ذكره - هميشه عالم است .\r\nشرح - در نحوهء علم خداوند بموجودات اقوال و وجوه بسياريست يكى از اساتيدم ميگفت : « من تا 32 قول پيدا كردم » مانند مشائيون سابق كه بمتابعت ارسطاطاليس علم را متقدم بر اشياء دانند و خدا را فاعل بالعناية و اثر افيون بمتابعت افلاطون قائل بمعيت علم با وجود اشيائند و اضافه علم را باشياء اضافه فاعليه دانند و محقق طوسى در اشارات راه ديگرى پيموده است ، مرحوم صدر المتألهين سر دقيق و بحر عميق ديگرى كشف كرده است ، خلاصه در ميان اين قائلين كسانى هستند كه گويند علم خداوند بدون وجود معلوم ممكن نيست اگر چه وجود انكشافى و نحوى از حصول باشد و گويا كسانى كه در اين چند روايت گفتند : علم خدا بمعنى فعل و خلق اوست همين مقصود را دارند ، ولى امام ( ع ) بواسطه اينكه فهم سائل را كوتاه ميدانسته يا بواسطه اينكه سخن گفتن و تفكر در اين موضوع با ملاحظه عينيت ذات و صفات مشمول سخن از كيفيت است جواب اجمالى و سر بسته داده و قدم فرا گذاشتن را اجازه نفرموده است .\r\n\r\nباب ديگرى كه از جمله باب اولست\r\n1 - محمد بن مسلم گويد امام باقر ( ع ) در باره صفت خداى قديم فرمود : همانا او يگانه و توپر است ؛\r\n","description":"","footnote":"","page_name":" 146 ","page_number":167},
  {"content":"\r\nيكتا معنى است ، معانى زياد و مختلفى ندارد ( علم و قدرت و ساير صفاتش همه بذاتش بر ميگردند بلكه عين ذاتند ( عرضكردم مردمى از اهل عراق معتقدند كه او ميشنود بوسيله غير آنچه مىبيند و مىبيند بوسيله غير آنچه ميشنود ، فرمود دروغ گفتند و از دين منحرف شدند و خدا را تشبيه كردند - خدا برتر از آنست - خدا شنوا و بيناست ، ميشنود به آنچه ميبيند و مىبيند به آنچه ميشنود ، عرضكردم : آنها عقيده دارند كه خدا بيناست به همان معنائى كه آنها از بينائى تعقل ميكنند فرمود : خداى برتر است ، تعقل شود هر چيز كه بصفت مخلوق باشد و خدا چنين نيست ( معنائى كه آنها از بينائى تعقل ميكنند اينست كه ديدن با عضوى مانند چشم صورت گيرد و قوه بينائى انسان غير از خود انسان است ولى بينائى خدا اين گونه نيست زيرا اولا خدا از عضو و تركيب منزه است و ثانيا قوه بينائى او هم عين خود اوست ) .\r\n2 - امام صادق بزنديقى كه به آن حضرت عرض كرد : آيا خدا شنوا و بيناست ؟ فرمود : خدا شنوا و بيناست شنواست بدون عضو ، بيناست بدون ابزار ، بلكه بذات خود ميشنود و بذات خود ميبيند و اينكه گويم بذات خود ميشنود معنيش اين نيست كه او چيزيست و ذات چيز ديگر ، ولى چون تو از من پرسيدى براى فهمانيدن به تو خواستم آنچه در دل دارم بلفظ آورم ، پس ميگويم خدا ميشنود به تمام ذاتش ولى نه به آن معنى كه ذاتش بعض و پاره داشته باشد چنان كه تمام ما داراى بعض است بلكه مقصودم فهماندن به تو و تعبير از ضميرم بود و بازگشت سخنم باينست كه او شنوا ، بينا : دانا : آگاهست بدون آنكه ذات و صفتش اختلاف و كثرت پيدا كند ( براى اين جمله در حديث 308 توضيح كامل مىآيد ) .\r\n","description":"","footnote":"","page_name":" 147 ","page_number":168},
  {"content":"\r\n\r\nباب اراده از صفات فعل است و ساير صفات فعل\r\n1 - عاصم گويد : به امام صادق ( ع ) عرضكردم : خدا هميشه مريد ( با اراده ) است ؟ فرمود : مريد نميباشد مگر با بودن مراد ( اراده شده ) با او ، خدا هميشه عالم و قادر است و سپس اراده كرده است ( هنگامى كه خواست چيزى خلق كند ) .\r\n2 - بكير بن اعين گويد : به امام صادق ( ع ) عرضكردم علم و مشيت خدا با هم فرق دارند يا يك چيزند فرمود : علم غير مشيت است ( دانستن غير خواستن است ) مگر نمىبينى كه خودت ميگوئى اين كار خواهم كرد و اگر خدا بخواهد و نميگوئى اين كار خواهم كرد اگر خدا بداند ، پس اينكه گوئى اگر خدا بخواهد دليل است بر اينكه خدا نخواسته و چون خواست ، آنچه را خواست چنان كه خواست واقع شود ، پس علم خدا پيش از مشيت اوست .\r\n3 - صفوان گويد : به حضرت ابو الحسن عليه السلام عرضكردم ، اراده خدا و اراده مخلوق را برايم بيان كنيد ، فرمود : اراده مخلوق ضمير و آهنگ درونى او است و آنچه پس از آن از او سر مىزند ، و اما اراده خداى تعالى همان پديد آوردن اوست نه چيز ديگر ، زيرا او نينديشد و آهنگ نكند و تفكر ننمايد ، اين صفات در او نيست و صفات مخلوقست ، پس اراده خدا همان فعل او است نه چيز ديگر ، بهر چو خواهد\r\n","description":"","footnote":"","page_name":" 148 ","page_number":169},
  {"content":"\r\nموجود شود گويد « باش پس مىباشد » ( موجود شو بلا فاصله موجود شود ) بدون لفظ و سخن به زبان و آهنگ و تفكر ، و اراده خدا چگونگى ندارد چنانچه ذات او چگونگى ندارد .\r\n4 - امام صادق ( ع ) فرمود : خداوند مشيت را به خود مشيت آفريد سپس چيزها را با مشيت آفريد .\r\nشرح - معنى جمله دوم واضحست ولى در باره جمله او انظار و اقوال مختلفى از شارحين كافى نقل شده است ، مرحوم مجلسى پنج قول در مرآت نقل مىكند ، يكى از آن اقوال كه روشنتر به نظر ميرسد قول مرحوم فيض است كه خلاصه اش اينست كه مشيت نسبتى بشائى ( خداوند ) و نسبتى بمشىء ( خواسته شده ) دارد و از لحاظ اول صفت ذاتى قديم و عين ذات خداوند است به اين معنى است كه ذات خدا ميتواند آنچه خير و صلاح است اختيار كند بنا بر اين كلمه « خلق » ( آفريد ) مجاز است و مراد تحقق و ثبوت مشيت است و انتزاع آن از ذات بارى تعالى و اما از لحاظ دوم همان معنى جمله دومست كه همه چيز را خداوند بمشيت آفريند .\r\n5 - يكى از شيعيان در محضر امام باقر ( ع ) شرفياب بود كه عمرو بن عبيد وارد شد و گفت : قربانت خداى تبارك و تعالى - كه فرمايد : « هر كه غضب من به او در آيد سقوط كند » معنى اين غضب چيست ؟ فرمود آن كيفر است ، اى عمرو كسى كه گمان كند خدا از حالى به حال ديگر در آيد او را بصفت مخلوق توصيف نموده است ، خداى تعالى را چيزى از جا نكند تا تغييرش دهد ( او مخلوقست كه غضب از جايش بكند و تغييرش دهد ) .\r\n6 - هشام بن حكم گويد : از جمله پرسش زنديق از امام صادق ( ع ) اين بود كه : خدا خشنودى و خشم دارد ؟ حضرت فرمود آرى ولى خشم و خشنودى او طبق آنچه در مخلوقين پيدا مىشود نيست ، زيرا\r\n","description":"","footnote":"","page_name":" 149 ","page_number":170},
  {"content":"\r\nكه خشنودى حالتى است كه به انسان وارد مىشود و او را از حالى بحالى بر ميگرداند چون كه مخلوق تو خالى ساخته شده و بهم آميخته است . هر چيز در او راه دخولى دارد و خالق ما را راه دخولى براى اشياء نيست زيرا او يكتاست ، ذاتش يگانه و صفتش يگانه است ، پس خرسندى او پاداش او و خشمش كيفرش مىباشد بدون اينكه چيزى در او تأثير كند و او را برانگيزاند و از حالى بحالى گرداند ، زيرا اين تغييرات از صفات مخلوقين ناتوان نيازمند است .\r\n7 - امام صادق ( ع ) فرمود : مشيت پديد شده است ( چنانچه در دو حديث قبل از قول مرحوم فيض بنقل مجلسى ره ذكر شد و آن لحاظ دوم مشيت است كه بمخلوق ) نسبت پيدا مىكند .\r\n\r\nخلاصه سخن در صفات ذات و صفات فعل\r\nهر دو صفتى كه بتوانى خدا را به آنها توصيف كنى و هر دو وجود داشته باشد صفت فعل خدايند ، توضيح اين جمله مختصر اينست كه تو در جهان هستى ثابت ميكنى چيزى را كه ميخواهد و چيزى را كه نميخواهد ( ميگوئى آسانى كار بندگانش را ميخواهد و دشوارى آن را نميخواهد ) و چيزى كه خشنودش كند و چيزى كه بخشمش آرد و چيزى كه دوست دارد و چيزى كه مبغوض دارد ( اينها همه صفات فعل خدا هستند و اراده هم صفت فعل است ) زيرا اگر اراده مانند علم و قدرت از صفات ذات باشد « ما لا يريد » آنچه خدا اراده ندارد ناقض اين قول مىباشد و نيز اگر آنچه دوست دارد از صفات ذات باشد ، آنچه مبغوض دارد ناقض آن خواهد بود ، مگر نميبينى كه ما در عالم وجود آنچه را خدا نداند و آنچه را خدا بر آن قدرت ندارد نمىيابيم ، همچنين است تمام صفات ذات ازلى او كه ما نميتوانيم خدا را بقدرت و عجز [ و علم\r\n","description":"","footnote":"","page_name":" 150 ","page_number":171},
  {"content":"\r\nو جهل و سفه و نيز حكمت و خطا و عزت 
  ] و ذلت وصف كنيم ولى جايز است بگوئيم : اطاعتكننده أشرا دوست دارد و نافرمانش را مبغوض شمارد اطاعتكننده را يارى كند و با نافرمان دشمنى كند و خدا خشنود شود و خشم كند ، در دعا گفته مىشود : خدايا از من راضى باش و بر من خشم مكن مرا يارى كن و با من دشمنى مكن و جايز نيست گفته شود : ميتواند بداند ، و نميتواند نداند مىتواند سلطان باشد و نميتواند سلطان نباشد ، ميتواند عزيز و حكيم باشد و نميتواند عزيز و حكيم نباشد ، مىتواند جواد باشد و نميتواند كه جواد نباشد ، ميتواند آمرزنده باشد و نمىتواند آمرزنده نباشد ، و نيز جايز نيست گفته شود : اراده كرد پروردگار ، قديم ، عزيز ، حكيم ، مالك عالم و قادر باشد زيرا اينها صفات ذاتند و اراده صفت فعل ، مگر نبينى كه گفته مىشود : خدا اين را خواست و اين را نخواست در صورتى كه در برابر هر صفت ذات ضد آن صفت از خدا نفى مىشود : گفته مىشود : حى ، عالم ، سميع ، بصير ، عزيز ، حكيم ، غنى ، ملك ، حليم : عدل ، كريم . و جهل ضد علمست ، عجز ضد قدرت ، صوت ضد حيات ، ذلت ضد عزت ، خطا ضد حكمت ، عجله و جهل ضد حلم ، ظلم و جور ضد عدل .\r\n\r\nباب حدوث اسماء\r\n1 - امام صادق ( ع ) فرمود : خداى تبارك و تعالى اسمى آفريد كه صداى حرفى ندارد ، بلفظ ادا نشود تن و كالبد ندارد ، بتشبيه موصوف نشود ، برنگى آميخته نيست ، أبعاد و اضلاع ندارد ، حدود و اطراف از\r\n","description":"","footnote":"","page_name":" 151 ","page_number":172},
  {"content":"\r\nاو دور گشته ، حس توهمكننده به او دست نيابد ، نهانست بىپرده ، خداى آن را يك كلمه تمام قرار داد داراى چهار جزء مقارن كه هيچ يك پيش از ديگرى نيست ، سپس سه اسم آن را كه خلق به آن نياز داشتند هويدا ساخت و يك اسم آن را نهان داشت و آن همان اسم مكنون و مخزونست ، و آن سه اسمى كه هويدا گشت ظاهرشان « الله » تبارك و تعالى است ، و خداى سبحان براى هر اسمى از اين اسماء چهار ركن مسخر فرمود كه جمعا 12 ركن مىشود ، سپس در برابر هر ركنى 30 اسم كه به آنها منسوبند آفريد كه آنها ، رحمان رحيم ، ملك ، قدوس ، خالق بارئ و مصور ، حى قيوم ، بىچرت و خواب و عليم ، خبير . سميع ، بصير حكيم ، عزيز ، جبار ، متكبر ، على ، عظيم ، مقتدر ، قادر ، سلام ، مؤمن ، مهيمن ، منشى ، بديع رفيع جليل ، كريم ، رزاق : زنده كننده ، ميراننده ، باعث ، وارث ، مىباشد ، اين اسماء با اسماء حسنى تا 360 اسم كامل شود فروع اين سه اسم ميباشند و آن سه اركانند و آن يك اسم مكنون مخزون بسبب اين اسماء سه گانه پنهان شده ، اينست معنى قول خداوند ( 110 سوره 17 ) بگو خدا را بخوانيد يا رحمان را بخوانيد هر كدام را بخوانيد نامهاى نيكو از اوست .\r\nتوضيح - مرحوم مجلسى ره گويد : اين حديث از احاديث متشابه و اسرار غامض است كه جز خدا و راسخين در علم تأويل آن ندانند پس بهتر اينست كه نسبت به آن سكوت كنيم و اقرار نمائيم كه فهم ما عاجز از درك آنست . ولى با وجود اين ميفرمايد بواسطه پيروى از ديگران كه در اين حديث سخن گفته‌اند سخنى بر سبيل احتمال ميگوئيم .\r\n","description":"","footnote":"","page_name":" 152 ","page_number":173},
  {"content":"\r\n2 - ابن سنان گويد از امام رضا ( ع ) پرسيدم : آيا خداى عز و جل پيش از آنكه مخلوق را آفريند بذات خود شناسائى داشت ؟ فرمود : آرى عرضكردم : آن را ميديد و ميشنيد ؟ ( خودش نام خود را مىگفت و خودش ميشنيد ؟ ) فرمود نيازى به آن نداشت زيرا نه از آن پرسشى داشت و نه خواهشى ، او خودش بود و خودش او قدرتش نفوذ داشت پس نيازى نداشت كه ذات خود را نام ببرد ولى براى خود نامهائى برگزيد تا ديگران او را به آن نامها بخوانند ، زيرا اگر او بنام خود خوانده نميشد شناخته نميشد و نخستين اسمى كه براى خود برگزيد : على عظيم بود ، زيرا او برتر از همه چيز است ، معناى او الله است ( يعنى كلمه الله دال است و ذات خدا مدلول ) و اسم او على عظيم است كه اول نامهاى اوست و برتر از همه چيز است ( پس كلمه الله باعتبار ذاتست و اسماء ديگر باعتبار صفات ) .\r\n3 - ابن سنان گويد : از حضرت رضا ( ع ) پرسيدم : اسم خدا چيست ؟ فرمود : صفتى است براى موصوف ( اسماء خدا بر صفاتى كه بر خدا صادق آيد دلالت كنند « مرآت » اسم چيزيست كه بر ذاتى كه صفت معينى دارد دلالت كند چه آنكه لفظ باشد يا حقيقت موجودى پس تمام موجودات از نظر صاحبدلان زبانى گويا بيگانگى خدا هستند . وافى ) .\r\n4 - امام صادق ( ع ) فرمود : اسم خدا غير خود اوست و هر آنچه نام « چيز » بر آن صادق آيد مخلوقست جز خدا و اما آنچه به زبان تعبير شود ( كلمه الله كه به زبان آيد ) يا بدست انجام گيرد ( وقتى به خط نوشته شود ) آن مخلوقست و خدا مقصودى از مقاصد او است ( يعنى آنكه لفظ « الله » را گويد يا نويسد مقصودش ذات خداست كه بوسيله لفظ و خط به او متوسل مىشود ) [ لفظ « الله » يكى از علامات بسوى خداست 
  ]\r\n","description":"","footnote":"","page_name":" 153 ","page_number":174},
  {"content":"\r\nو صاحب علامت غير از خود علامت است زيرا علامت توصيف مىشود و هر چيز كه توصيف شود مصنوع است ولى صانع همه چيز به هيچ حدى كه قابل ذكر باشد توصيف نشود ، پديد آورده نشده تا چگونگى پديد آمدنش از روى مصنوعى جز او شناخته شود [ از روى ساختن سازنده اش شناخته شود 
  ] و مردم در شناسائى او بهر نهايتى كه رسند او غير از آنست ، كسى كه اين حقيقت را بفهمد هرگز نلغزد ، اينست توحيد خالص ، با اجازه خدا آن را بجوئيد [ نگهداريد 
  ] و باور كنيد و درست بفهميد . هر كه گمان كند خدا را با حجاب يا صورت يا مثال شناخته است مشركست زيرا كه حجاب و مثال و صورت غير خود اوست زيرا او يگانه است و يكتا دانسته پس چگونه او را شناخته باشد كسى كه عقيده دارد او را به غير او شناخته ، كسى كه خدا را به خدا شناسد او را شناخته است و كسى كه او را به خود او نشناسد او را نشناخته است بلكه غير او را شناخته ، ميان خالق و مخلوق چيز ديگرى نيست ( چيزى نيست كه نه خالق باشد نه مخلوق ) خدا خالق همه چيز است بدون ماده و مايه ، و خدا باسمااش ناميده و خوانده شود ، او غير اسماأش باشد و أسماء غير او .\r\n\r\nباب معانى اسماء و اشتقاق آنها\r\n1 - ابن سنان گويد : از امام صادق ( ع ) تفسير « * ( بِسْمِ الله الرَّحْمنِ الرَّحِيمِ ) * » را پرسيدم ، فرمود :\r\nباء بهاء ( روشنى ) خدا و سين سناء ( رفعت ) خداست و ميم مجد ( بزرگوارى ) خداست و بعضى روايت كرده‌اند كه ميم ملك ( سلطنت ) خداست و الله معبود هر چيزيست ، رحمان مهربان است به تمام خلقش ، رحيم مهربانست بخصوص مؤمنين .\r\n","description":"","footnote":"","page_name":" 154 ","page_number":175},
  {"content":"\r\nشرح - ملا صدرا گويد : تفسيرى كه امام ( ع ) براى حروف باء و سين و ميم نمود از باب توقيف است ( يعنى بايد عين آنچه را فرموده بدون چون و چرا پذيرفت ) و عقل راهى بفهم آن ندارد ، و اما در باره رحمان و رحيم خلاصه سخن مجلسى ره اينست كه : چون زيادى لفظ دلالت بر زيادى معنى دارد و رحمان يك حرف بيشتر از رحيم دارد مبالغه اش در رحمت بيشتر است ، پس مهربانى خدا به تمام مخلوق از مؤمن و كافر باعتبار رحمانيت او است و توفيق و هدايتى كه نصيب مؤمنان كرده باعتبار صفت رحيميت اوست .\r\n2 - هشام بن حكم از امام صادق ( ع ) راجع باشتقاق اسماء خدا پرسيد ، الله از چه مشتق است ؟ فرمود :\r\nاى هشام الله مشتق ازاله ( پرستش شده ) است و پرستش شده شايسته پرستشى لازم دارد ، و نام غير صاحب نام است كسى كه تنها نام را بدون صاحب نام پرستد كافر گشته و در حقيقت چيزى نپرستيده است و هر كه نام و صاحب نام را پرستد مشرك گشته و دو چيز پرستيده است و كسى كه صاحب نام را پرستد نه نام را آنست يكتاپرستى ، اى هشام فهميدى ؟ عرضكردم : توضيح بيشترى برايم دهيد ، فرمود : خدا را نود و نه نام است اگر نام همان صاحب نام باشد بايد هر اسمى از آنها معبودى باشد ، ولى خدا معنى ( و ذات يگانه ايست ) كه همه اين اسماء بر او دلالت كند و همه غير او باشند ، اى هشام نان اسم خوردنىست و آب اسم آشاميدنى و جامه اسم پوشيدنى و آتش اسم سوختنى ، فهميدى اى هشام بطورى كه بتوانى دفاع كنى و بر دشمنان ما كه با خدا ديگرى را شريك گرفته‌اند در مباحثه غلبه كنى ؟ عرض كردم آرى ، فرمود اى هشام خدايت به آن سود دهد و بر آن پا برجايت دارد ، هشام گويد : از زمانى كه از آن مجلس برخاستم ديگر در بحث توحيد كسى بر من غلبه نكرد .\r\n3 - از حضرت موسى بن جعفر ( ع ) راجع بمعنى الله سؤال شد فرمود : خدا بر هر چيز كوچك و بزرگ تسلط دارد ( چون استيلاء و تسلط بر همه موجودات لازمه معنى الوهيت است حضرت بلازم معنى\r\n","description":"","footnote":"","page_name":" 155 ","page_number":176},
  {"content":"\r\nپاسخش داد . )\r\n4 - ابن هلال گويد : از حضرت رضا ( ع ) تفسير قول خدا ( آيه 36 سوره 24 ) خدا نور آسمانها و زمين است را پرسيدم فرمود : خدا هادى اهل آسمانها و هادى اهل زمين است - و در روايت برقى بلفظ مصدر يا ماضى وارد شده .\r\n5 - ابن ابى يعفور گويد : از حضرت صادق عليه السلام راجع بقول خدا « او اول و آخر است » پرسيدم و گفتم . معنى اول را فهميدم و اما آخر را شما تفسيرش را برايم بيان كنيد . فرمود : هر چيز جز پروردگار جهانيان نابود شود و دگرگون گردد يا نابودى و دگرگونى از خارج به او راه يابد يا رنگ و شكل و وصفش عوض شود و از زيادى بكمى و از كمى بزيادى گرايد ، تنها اوست كه هميشه بيك حالت بوده و باشد اوست اول و پيش از هر چيز و اوست آخر براى هميشه ، صفات و أسماء گوناگون بر او وارد نشود چنان كه بر غير او وارد شود ، مانند انسان كه گاهى خاك و گاهى گوشت و خون و گاهى استخوان پوسيده و نرم شده است و مانند غوره خرما كه گاهى بلح و گاهى بسر و گاهى خرماى تازه و گاهى خرماى خشك است كه اسماء و صفات مختلف بر آن وارد شود و خداى - جل و عز - بخلاف آنست - .\r\nشرح - بلح و بسر دو مرحله از مراحل خرماى نارس است كه در فارسى اسمى براى آن نيافتم مقصود اينست كه خرما شكل و رنگ و مزه اش بمرور زمان تغيير مىكند و طبق اين تغيير اسمش هم تغيير مىكند ولى خداى عز و جل را هيچ گونه تغييرى نيست .\r\n","description":"","footnote":"","page_name":" 156 ","page_number":177},
  {"content":"\r\n6 - چون از امام صادق ( ع ) راجع به اول و آخر سؤال شد ، فرمود : اولى است كه پيش از او اولى نبوده و آغازى او را سبقت نگرفته [ از چيزى پيش از خود پديد نيامده 
  ] و آخريست كه آخريتش از ناحيه پايان نيست چنان كه از صفت مخلوقين فهميده مىشود ( چنان كه گوئيم جمعه آخر هفته است كه آخر بودن جمعه از ناحيه پايان هفته بودنش مىباشد ) ولى خدا قديمست ، اولست ، آخر است ، هميشه بوده و هميشه مىباشد بدون آغاز و بدون پايان پديد آمدن بر او وارد نشود و از حالى بحالى نگردد ، خالق همه چيز است .\r\n7 - ابو هاشم گويد خدمت حضرت جواد ( ع ) بودم كه مردى از آن حضرت پرسيد و گفت به من بگوئيد آيا اسماء و صفاتى كه در قرآن براى پروردگار هست ، آن اسماء و صفات ، خود پروردگار است حضرت فرمود : سخن تو دو معنى دارد ، اگر مقصود تو كه گوئى اينها خود او هستند اينست كه خدا متعدد و متكثر است كه خدا برتر از آنست ( كه متكثر باشد ) و اگر مقصودت اينست كه اين اسماء و صفات ازلى ( هميشگى ) ميباشند ، ازلى بودن دو معنى دارد : ( اول ) اگر بگوئى خدا هميشه به آنها علم داشته و سزاوار آنها بوده ، صحيح است ( دوم ) و اگر بگوئى تصوير آنها و الفباى آنها و حروف مفرده آنها هميشگى بوده ، پناه ميبرم به خدا كه با خدا چيز ديگرى در ازل بوده باشد ، بلكه خدا بود و مخلوقى نبود ، سپس اين اسماء و صفاترا پديد آورد تا ميان او و مخلوقش واسطه باشند و بوسيله آنها بدرگاه خدا تضرع كنند و او را پرستش نمايند و آنها ذكر او باشند ، خدا بود و ذكرى نبود و كسى كه بوسيله ذكر ياد شود همان خداى قديمست كه هميشه\r\n","description":"","footnote":"","page_name":" 157 ","page_number":178},
  {"content":"\r\nبوده ( 1 ) و اسماء و صفات مخلوقند و معانى آنها و آنچه از آنها مقصود است همان خدائيست كه اختلاف و بهم پيوستگى او را سزاوار نيست ، چيزى كه جزء دارد اختلاف و بهم پيوستگى دارد ( نه خداى يگانه يكتا ) پس نبايد گفت : خدا بهم پيوسته است و نه خدا كم است و نه زيادست بلكه او بذات خود قديمست ، زيرا هر چيز كه يكتا نباشد تجزيه پذير است و خدا يكتاست و تجزيه پذير نيست و كمى و زيادى نسبت به او تصور نشود هر چيز كه تجزيه پذيرد و كم و زيادى نسبت به او تصور شود مخلوقى است كه بر خالق خويش دلالت كند ، اينكه گوئى خدا تواناست خبر داده اى كه چيزى او را ناتوان نكند و با اين كلمه ناتوانى را از او برداشته اى و ناتوانى را غير او قرار داده اى و نيز اينكه گوئى خدا عالمست ، با اين كلمه جهل را از او برداشته اى و جهل را غير او قرار داده اى و چون خدا همه چيز را نابود كند ، صورت تلفظ و مفردات حروف را هم نابود كند و هميشه باشد آنكه علمش هميشگى است .\r\nآن مرد عرض كرد ( اگر الفاظ از بين رود ) پس چگونه پروردگار خود را شنوا ميناميم ؟ فرمود :\r\nاز آن جهت كه آنچه با گوش درك شود بر خدا پوشيده نيست ولى او را بگوشى كه در سر فهميده مىشود توصيف نميكنيم ، همچنين او را بينا ميناميم از آن جهت كه آنچه با چشم درك شود مانند رنگ و شخص و غير اينها بر او پوشيده نيست ولى او را به بينائى نگاه چشم توصيف نكنيم و همچنين او را لطيف ناميم براى آنكه بهر لطيفى داناست ( چيز كوچك و دقيق ) مانند پشه و كوچكتر از آن و محل نشو و نماى او و شعور و شهوت جنسى او و مهرورزى باولادش و سوار شدن بعضى بر بعض ديگر و بردن خوردنى و آشاميدنى براى اولادش در كوهها و كويرها و نهرها و خشكزارها ، از اينجا دانستيم كه خالق پشه لطيف است بدون كيفيت ، كيفيت تنها براى\r\n","description":"","footnote":"","page_name":" 158 ","page_number":179},
  {"content":"\r\nمخلوقست كه چگونگى دارد ، ( 1 ) و همچنين پروردگار خود را توانا ناميم نه از جهت توانائى مشتكوبى كه ميان مخلوق معروف است ، اگر توانائى او توانائى مشتكوبى معمول ميان مخلوق باشد تشبيه بمخلوق مىشود و احتمال زيادت برد و آنچه احتمال زيادت برد احتمال كاهش برد و هر چيز كه ناقص و كاست باشد قديم نباشد و چيزى كه قديم نيست عاجز است ، پس پروردگار ما - تبارك و تعالى - نه مانند است و نه ضد و نه همتا و نه چگونگى و نه پايان و نه ديدن به چشم ، بر دلها تحريم شده است كه تشبيهش كنند و بر خاطرها كه محدودش كنند و بر انديشه ها كه پديد آمده اش دانند ، او از ابزار مخلوقش و نشانه هاى آفريدگانش بالا و بر كنار است ، و از آن برترى بسيارى دارد .\r\n8 - مردى خدمت امام صادق عليه السلام عرض كرد : الله اكبر ( خدا بزرگتر است ) فرمود ، خدا از چه بزرگتر است ؟ عرض كرد : از همه چيز ، فرمود : خدا را محدود ساختى ، عرضكرد : پس چه بگويم ؟\r\nفرمود : بگو خدا بزرگتر از آنست كه وصف شود .\r\n9 - جميع گويد : امام صادق ( ع ) از من پرسيد : معنى الله اكبر چيست ؟ عرضكردم خدا بزرگتر از همه چيز است ، فرمود : مگر آنجا چيزى بود كه خدا بزرگتر از آن باشد ، عرضكردم : پس چيست ؟\r\nفرمود : خدا بزرگتر از آنست كه وصف شود .\r\n10 - هشام بن حكم گويد از حضرت صادق ( ع ) راجع به « سبحان الله » پرسيدم ، فرمود : ننگ\r\n","description":"","footnote":"","page_name":" 159 ","page_number":180},
  {"content":"\r\nداشتن خداست ( يعنى تنزه و بر كناريش از هر نقص و عيبى ) .\r\n11 - جواليقى گويد : از امام صادق ( ع ) پرسيدم گفته خداى عز و جل « سبحان الله » معنيش چيست ؟\r\nفرمود : تنزيه اوست .\r\n12 - ابو هاشم گويد : از امام جواد ( ع ) پرسيدم : معنى خدا يكتاست چيست ؟ فرمود اتفاق همه زبانها بر يكتائى او چنانچه خودش فرمايد : اگر از آنها بپرسى كى آنها را آفريده ؟ محققا ميگويند : خدا .\r\n\r\nباب ديگرى كه جزء باب اولست جز اينكه فرق ميان معانى اسماء خدا و اسماء مخلوق را اضافه دارد\r\n1 - جرجانى گويد : شنيدم كه حضرت ابو الحسن عليه السلام ميفرمود : خدا لطيف ، آگاه ، شنوا ، بينا ، يگانه ، يكتا و بىنياز است ، نزاده و زاده نشده و هيچ كس همتاى او نيست ، اگر او چنان باشد كه مشبهه گويند نه خالق از مخلوق شناخته شود و نه آفريننده از آفريده ولى اوست آفريننده ، ميان او و كسى كه جسم و صورتش داده و ايجادش كرده فرق است ، زيرا چيزى مانند او نيست و او مانند چيزى نباشد ، عرضكردم : آرى خدايم قربانت گرداند ولى شما فرموديد او يكتا و بىنياز است و فرموديد چيزى مانند او نيست در صورتى كه خدا يكتا\r\n","description":"","footnote":"","page_name":" 160 ","page_number":181},
  {"content":"\r\nاست و انسان هم يكتا است ، ( 1 ) مگر يكتائى او شبيه يكتائى انسان نيست ؟ فرمود : اى فتح محال گفتى ، خدايت پا برجا دارد ، همانا تشبيه نسبت بمعانى است ، اما نسبت باسمها همه يكى است و آنها بر صاحب نام دلالت كنند ، بيانش اينست كه چون گفته شود انسان يكى است اين گفته خبردادن از آنست كه انسان يك پيكر است و دو پيكر نيست ولى خود انسان يكى نيست زيرا اعضاء و رنگهايش مختلف است ، كسى كه رنگهايش مختلف است يكى نيست ، أجزاءش قابل تقسيم است ، يك نواخت نيست ، خونش غير گوشتش و گوشتش غير خونش باشد ، عصبش غير رگهايش و مويش غير پوستش و سياهيش غير سفيدى او است همچنين است مخلوقهاى ديگر ، پس انسان اسمش يكى است ، معنايش يكى نيست ، و خداى - جل جلاله - يكتاست يكتائى جز او وجود ندارد ، در او اختلاف و تفاوت و زيادى و كمى نيست ، اما انسان مخلوق و مصنوعست ، از اجزاء مختلف و مواد گوناگون تركيب شده ، جز اينكه در حال جمع اجزاء يك چيز است ، عرضكردم : قربانت گردم ، رهائى و آسودگيم بخشيدى ، خدايت فرج دهد ، لطيف و آگاه بودن خدا را كه فرمودى برايم تفسير كن چنان كه يكتا را تفسير كردى ، من ميدانم كه لطف او غير از لطف مخلوقست به جهت فرق ( ميان خالق و مخلوق ) ولى دوست دارم برايم شرح دهيد ، فرمود : اى فتح اينكه گوئيم خدا لطيف است به جهت آفريدن چيز لطيف و دانائيش به چيز لطيف است ، مگر نمىبينى - خدايت توفيق دهد و ثابت دارد - اثر ساخت و هنر او را در گياه لطيف و غير لطيف و در آفرينش لطيف مثل جاندار كوچك و پشه و كوچك آن و كوچكتر از آن كه به چشم در نيايد بلكه بواسطه كوچكى نر و ماده و نوزاد و پيش زاد آن تشخيص داده نشود و ما چون\r\n","description":"","footnote":"","page_name":" 161 ","page_number":182},
  {"content":"\r\nكوچكى اين حيوان را با لطافتش ديديم ( 1 ) و نيز رهبرىشدنش به نزديكى با ماده و گريز از مرگ و گرد آوردن منافع خويش و جاندارانى كه در گردابهاى دريا و پوستهاى درختان و كويرها و بيابانها و فهمانيدن برخى از آنها اندكى از سخنش را و آنچه به بچه هاى خود ميفهماند و خوراك برايشان ميبرد و باز موضوع رنگ آميزى آنها ، سرخ با زرد و سفيد با قرمز و اينكه از خردى اندام به چشم ما هويدا نگردند ، نه چشمان ما آن را بيند و نه دستهاى ما آن را لمس نمايد ، از ملاحظه تمام اينها دانستيم كه خالق اين مخلوق لطيف در خلقت آنچه نام برديم لطافت به كار برده بدون رنج بردن و استعمال ابزار و آلت و نيز دانستيم كه هر كه چيزى سازد از ماده اى سازد ولى خداى خالق لطيف بزرگوار خلقت و صنعش از ماده اى نبوده .\r\n2 - حضرت امام رضا عليه السلام بيكى از اصحاب فرمود : بدان - خدايت خير آموزد - خداى تبارك و تعالى قديم است ، و قديم بودن صفتى است براى او كه خردمند را رهبرى مىكند باينكه چيزى پيش از او نبوده و در هميشگى بودنش شريك ندارد ، پس باعتراف داشتن عموم خردمندان اين صفت معجزه را ( يعنى قديم بودنى كه از درك آن عاجزند ) براى ما روشن گشت كه چيزى پيش از خدا نبوده و نسبت بدوامش هم چيزى با او نيست ( همه چيز فانى شوند و او باقيست ) و گفته آنكه معتقد است كه پيش از او يا همراه او چيزى بوده باطل گشت زيرا اگر چيزى هميشه با او باشد خدا خالق او نخواهد بود چون كه او هميشه با خدا بوده پس چگونه خدا خالق كسى باشد كه هميشه با او بوده و اگر چيزى پيش از او باشد او اول خواهد بود نه اين و آنكه اولست سزاوارتر است كه خالق ديگرى باشد ، آنگاه خداى تبارك و تعالى خود را بنامهائى توصيف\r\n","description":"","footnote":"","page_name":" 162 ","page_number":183},
  {"content":"\r\nنموده ( 1 ) كه چون مخلوق را آفريد و پرستش و آزمايششان را خواست ، ايشان را دعوت كرد كه او را به آن نامها بخوانند ، پس خود را شنوا ، بينا ، توانا ، قائم ، گويا ، آشكار ، نهان ، لطيف ، آگاه ، قوى ، عزيز ، حكيم ، دانا و مانند اينها ناميد و چون بدخواهان تكذيبكننده اين اسماء را ملاحظه كردند و از طرفى از ما شنيده بودند كه از خدا خبر ميداديم كه چيزى مانند او نيست و مخلوقى حالش چون او نباشد گفتند : شما كه عقيده داريد خدا مانند و نظيرى ندارد پس چگونه در اسماء حسناى خدا خود را شريك او ساختيد و همه را نام خود پذيرفتيد ، اين خود دليل است كه شما در تمام يا بعض حالات مانند خدا هستيد زيرا نامهاى خوب را براى خودتان هم جمع كرديد .\r\nما به آنها جواب گوئيم همانا خداى تبارك و تعالى بندگانش را باسمائى از اسماء خويش با اختلاف معانى الزام نموده است ، چنان كه يك اسم دو معنى مختلف دارد ، دليل بر اين مطلب گفته خود مردمست كه نزد آنها پذيرفته و مشهور است و خدا هم مخلوقش را به همان گفته خطاب كرده و به آنچه ميفهمند با آنها سخن گفته تا نسبت به آنچه ضايع كردند حجت بر آنها تمام باشد ، گاهى به مردى گفته مىشود : سگ ، خر ، گاو ، شيلم ، تلخ ، شير ، تمام اينها بر خلاف حالات مرد است ، و اين اسامى بمعانى كه براى آنها نهاده شده به كار نرفته است ، زيرا انسان نه شير است و نه سگ ، اين را بفهم خدايت بيامرزد ، خدا هم كه عالم ناميده مىشود ، بواسطه علم حادثى نيست كه چيزها را به آن داند و بر نگهدارى امر آينده اش و تفكر در آنچه آفريند و تباه كند آنچه را از مخلوقش نابود كرده استعانت جويد كه اگر اين\r\n","description":"","footnote":"","page_name":" 163 ","page_number":184},
  {"content":"\r\nعلم نزدش حاضر نبود و از او غيبت كرده بود نادان و ناتوان باشد ، ( 1 ) چنان كه علماء از مخلوق را مىبينيم براى علم پديد آمده آنها عالم ناميده شوند زيرا پيش از آن نادان بودند و بسا باشد كه همان علم از آنها دورى كند و بنادانى برگردند ، و خدا را عالم نامند زيرا به چيزى نادان نيست ، پس خالق و مخلوق در اسم عالم شريك شدند و معنى چنان كه دانستى مختلف بود .\r\nو باز پروردگار ما شنوا ناميده شود نه به اين معنى كه سوراخ گوشى دارد كه با آن آواز را بشنود و با آن چيزى نبيند مانند سوراخ گوش ما كه از آن ميشنويم ولى با آن نتوانيم ديد ، اما خدا خود خبر دهد كه هيچ آوازى بر او پوشيده نيست و اين بر طبق آنچه ما اسم ميبريم نيست ، پس او هم در اسم شنيدن با ما شريك است ، ولى معنى مختلف است ، همچنين است ديدن او با سوراخ چشم نيست چنان كه ما با سوراخ چشم خود بينيم و از آن استفاده ديگرى نكنيم ولى خدا بيناست و بهر چه توان نگاه كرد نادان نيست ، پس در اسم بينائى با ماست و معنى مختلف است .\r\nاو قائم است ولى نه به اين معنى كه راست ايستاده و سنگينى روى ساق پا انداخته چنانچه چيزهاى ديگر ايستند بلكه معنى آن اينست كه خدا حافظ و نگهدار است چنان كه كسى گويد فلانى قائم بامر ماست ( مانند قيم صغار ) و خدا بر هر جانى نسبت به آنچه انجام داده قائم است ، و نيز « قائم » در زبان مردم بمعنى باقى است و معنى سرپرستى را هم ميدهد ، چنان كه به مردى گوئى : بامر فرزندان فلانى قيام كن يعنى سرپرستيشان نما ، و قائم از ما كسى است كه روى ساق ايستاده ، پس در اسم شريك او شديم و در معنى شريك نگشتيم ،\r\n","description":"","footnote":"","page_name":" 164 ","page_number":185},
  {"content":"\r\nاما لطيف بودنش بمعنى كمى و باريكى و خردى نيست بلكه بمعنى نفوذ در أشياء ( علمش به همه جا احاطه دارد ) و ديده نشدن اوست ، چنان كه به مردى گوئى : اين امر از من لطيف شد و فلانى در كردار و گفتارش لطيف است ، به او خبر ميدهى كه عقلت در آن امر درمانده و جستن از دست رفته و بطورى عميق و باريك گشته كه انديشه دركش نكند ، همچنين لطيف بودن خداى تبارك و تعالى از اين نظر است كه به حد و وصف درك نشود ، و لطافت ما بمعنى خردى و كمى است ، پس در اسم شريك او شديم و معنى مختلف گشت .\r\nو اما خبير ( آگاه ) كسى است كه چيزى بر او پوشيده نيست و از دستش نرفته ، خبير بودن خدا از نظر آزمايش و عبرت گرفتن از چيزها نيست كه اگر آزمايش و عبرت باشد بداند و چون نباشد نداند زيرا كسى كه چنين باشد نادانست و خدا هميشه نسبت بآفريدگانش آگاه است ولى آگاه در ميان مردم كسى است كه از نادانى دانش آموز خبرگيرى كند [ كه پس از نادانى آگاه و دانا شده 
  ] پس در اسم شريك او شديم و معنى مختلف شد .\r\nاما ظاهر بودن خدا از آن نظر نيست كه روى چيزها برآمده و سوار گشته و بر آنها نشسته و بپله بالا برآمده باشد بلكه بواسطه غلبه و تسلط و قدرتش بر چيزهاست چنانچه مردى گويد « بر دشمنانم ظهور يافتم و خدا مرا بر دشمنم ظهور داد » او از پيروزى و غلبه خبر ميدهد همچنين است ظهور خدا بر چيزها ، و معنى ديگر ظاهر بودنش اينست كه براى كسى كه او را طلب كند ظاهرست ( و براى خدا هم همه چيز ظاهر است ) و چيزى بر او پوشيده نيست و اوست مدبر هر چه آفريده ، پس چه ظاهرى از خداى تبارك و تعالى ظاهرتر و روشنتر است زيرا هر سو كه توجه كنى صنعت او موجودست و در وجود خودت از آثار او به قدر كفايت\r\n","description":"","footnote":"","page_name":" 165 ","page_number":186},
  {"content":"\r\nهست ، ( 1 ) و ظاهر از ما كسى است كه خودش آشكار و محدود و معين باشد پس در اسم شريكيم و در معنى شريك نيستيم .\r\nو اما باطن بودن خدا بمعنى درون چيزها بودن نيست بلكه به اين معنى است كه علم و نگهدارى و تدبيرش بدرون چيزها راه دارد ، چنان كه كسى گويد « ابطنته » يعنى خوب آگاه شدم و راز پنهانش دانستم و باطن در ميان ما كسى است كه در چيزى نهان و پوشيده گشته ، پس در اسم شريكيم و معنى مختلف است .\r\nو اما قاهر بودن خدا بمعنى رنج زحمت و چاره جوئى و ملاطفت و نيرنگ نيست چنان كه بعضى از بندگان بر بعضى قهر كند و مقهور قاهر شود و قاهر مقهور گردد ، ولى قاهر بودن خداى - تبارك و تعالى - اينست كه تمام آفريدگانش در برابر او كه آفريدگارست لباس خوارى و زبونى پوشيده‌اند ، از آنچه خدا نسبت به آنها اراده كند قدرت سرپيچى ندارند ، به اندازه چشم بهم زدنى از حكومت او كه گويد : باش و مىباشد خارج نشوند ، قاهر در ميان ما آن گونه است كه بيان و وصف كردم ، پس در اسم شريكيم و معنى مختلف است ، همچنين است تمام اسماء خدا ، و اگر ما تمام آنها را بيان نكرديم براى آنكه به مقدارى كه به تو گفتيم براى پند گرفتن و نيك انديشيدن كفايت كند - خداست ياور تو و ياور ما در هدايت و توفيقمان - .\r\n\r\nباب تاويل صفت « صمد »\r\n1 - جعفرى گويد : به امام جواد ( ع ) عرضكردم : فدايت گردم ، معنى صمد چيست ؟ فرمود :\r\nآقائى كه در هر كم و زياد به او توجه شود .\r\n","description":"","footnote":"","page_name":" 166 ","page_number":187},
  {"content":"\r\n2 - جابر گويد : از امام باقر ( ع ) مطلبى از توحيد پرسيدم ، فرمود : خدائى كه اسماءش كه به آنها خوانندش ، پرخير و بركت است و در علو حقيقتش تعالى دارد ، يكتاست ، در حال يكتائى خودش ( كه چيزى با او نبود ) بيگانه دانستن خود منفرد بود [ در يكتائى منفرد است ، يكتاى ديگرى چون او نيست 
  ] سپس اين توحيد را ميان خلقش جارى ساخت پس او ، يكتا ، صمد ، قدوس است ، همه چيز پرستشش كند و بسوى او نياز برد و علمش همه چيز را فرا گرفته است . ( 2 ) ( كلينى فرمايد : ) اينست معنى صحيح در تاويل صمد نه آنچه مشبهه معتقد شده‌اند كه تاويل صمد : توپرى است كه جوف ندارد ، زيرا كه توپرى صفت جسم است و خداى جل ذكره از آن برتر است او بزرگتر و والاتر است از اينكه اوهام بوصفش رسد يا حقيقت عظمتش درك شود و اگر تأويل صمد كه صفت خداى عز و جل است توپر باشد بر خلاف گفته خداى عز و جل است كه فرموده : چيزى مانند او نيست ، زيرا توپرى صفت اجساميست كه پرند و جوف ندارند مثل سنگ و آهن و ساير چيزهاى توپر بىجوف ، مقام خداى از اين صفت بسيار بلند است .\r\nاما اخبارى كه در اين باره وارد شده است خود امام ( ع ) داناتر است بگفته خويش و اينكه ( در دو روايت مزبور ) فرمود صمد بمعنى سيد مورد نياز است معنائيست صحيح و موافق گفتار خداى عز و جل « چيزى مانند او نيست » و در لغت هم مصمود بمعنى مقصود است .\r\n","description":"","footnote":"","page_name":" 167 ","page_number":188},
  {"content":"\r\nابو طالب در بعضى اشعارش كه پيغمبر ( ص ) را مدح نموده گفته است ( معنى شعر ) : سوگند بجمره عقبه ، زمانى كه براى پرانيدن سنگها بسر او متوجهش شوند ، « صمد و الها » يعنى بسوى او متوجه شوند و سنگش زنند ، مراد بجنادل سنگهاى كوچكى است كه جمار ناميده شود .\r\nيكى از شعراء جاهليت گويد : ( معنى شعر ) گمان ندارم در اطراف مكه خانه آشكارى براى خدا باشد كه متوجهش شوند ، و ابن زبرقان گويد : رهيبة جز سيد صمد نيست ( رهيبة نام مرديست و صمد شاهد مثال است كه بمعنى مورد توجه آمده ) .\r\nو شداد بن معاويه در باره حذيفة بن بدر گويد ( معنى شعر ) شمشيرى روى سرش بلند كردم و گفتم اى حذيفة آن را بگير كه تو سيد و مورد توجهى ، و مانند اين مثالها زياد است ، و خداى عز و جل سيد صمديست كه تمام مخلوق از جن و انس در حوائج به او متوجه شوند و در گرفتاريها به او پناه برند و از او اميد گشايش و دوام نعمت دارند كه گرفتاريها را از آنها بردارد .\r\nتوضيح - راجع بمعنى كلمه « صمد » كه صفت خداوند است و در سوره توحيد آمده است دو دسته روايات وارد شده است : 1 - همين دو روايتى كه مرحوم كلينى در اينجا ذكر نمود كه صمد را بمعنى مورد توجه و نياز تفسير كرده يعنى خدا استغناء و بىنيازى كامل دارد و همه مخلوق به او نيازمندند و در حوائج خود او را مورد توجه قرار دهند . 2 - رواياتى كه « صمد » را بمعنى توپر تفسير كرده‌اند در مقابل مخلوق كه تو خالى و ميان تهى است . شارحين اصول كافى ميگويند چنان كه معنى تو خالى بودن مخلوق اينست كه او ممكن است و محتاج و ذاتش كامل نيست و باطن و حقيقتش خالى و صفر است معنى توپر بودن خدا هم نقطه مقابل همين معانى است پس او واجب الوجود است غنى بالذاتست عدم و امكان و نقص را در او راه نفوذى نيست پس اين\r\n","description":"","footnote":"","page_name":" 168 ","page_number":189},
  {"content":"\r\nمعانى با معانى مورد توجه و نياز روايات دسته اول مخالفتى ندارد بلكه لازم و ملزوم يك ديگرند زيرا آنكه غنى بالذات و كامل از تمام جهات شد و در مقابل مخلوقى محتاج و تو خالى قرار گرفت قهرا اين فقير به آن غنى متوجه مىشود و به دو نياز ميبرد : بنا بر اين آنچه مرحوم كلينى فرمودند نسبت بكسانيست كه از كلمه « صمد توپر » معنى ظاهر لفظش را اراده كنند و خدا را مانند سنگ و آهن - العياذ با لله - توپر بدانند همچنان كه آيات شريفه : * ( يَدُ الله فَوْقَ أَيْدِيهِمْ ) * ، و جاء * ( رَبِّكَ - إِنَّ الله ) * * ( عَلَى الْعَرْشِ اسْتَوى ) * را بمعنى ظاهرش ميگيرند و براى خدا دست و شخص و جسم قائل ميشوند در صورتى كه اين كنايات و استعارات در لغت عرب و بلكه در هر لغتى فراوان است و ابلغ از تصريح شمرده شده است .\r\n\r\nباب حركت و انتقال\r\n1 - جعفرى گويد ، در خدمت حضرت موسى بن جعفر ( ع ) گفته شد : مردمى عقيده دارند : خداى تبارك و تعالى به آسمان پائين فرود آيد حضرت فرمود : خدا فرود نيايد و نيازى بفرود آمدن ندارد : ديدگاه او نسبت بنزديك و دور برابر است ( همچنان كه آسمان بالا را ميبيند آسمان پائين را هم ميبيند ) هيچ نزديكى از او دور نشده و هيچ دورى به او نزديك نگشته ، او به چيزى نياز ندارد بلكه نياز همه به اوست ، او عطاكننده است ، شايسته پرستشى جز او نيست عزيز و حكيم است ، اما گفتهء وصفكنندگانى كه گويند خداى تبارك و تعالى فرود آيد ( درست نيست ) و اين سخن كسى گويد كه خدا را بكاهش و فزونى نسبت دهد ( زيرا جسم محدود است و هر محدودى كم و زياد مىشود ) بعلاوه هر متحركى احتياج بمحرك يا وسيله حركت دارد ، كسى كه اين گمانها را به خدا برد هلاك گردد ، بپرهيزيد از اينكه راجع بصفات خدا در حد معينى بايستيد و او را بكاهش يا فزونى يا تحريك يا تحرك يا انتقال يا فرود آمدن يا برخاستن يا نشستن محدود كنيد ، خداى\r\n","description":"","footnote":"","page_name":" 169 ","page_number":190},
  {"content":"\r\nاز توصيف واصفان و ستايش ستايندگان و توهم متوهمان و الا و گرامىست بر خداى عزيز مهربانى كه ترا هنگام ايستادن و گشتنت ميان سجده كنان ميبيند توكل نما .\r\n2 - امام كاظم عليه السلام فرمود : اينكه گويم خدا قائم است به اين معنى نيست كه او را از مكانش جدا سازم ( چنان كه هر نشسته هنگام ايستادن از مجلسش جدا شود ) [ او را از منزلت و مقام مجردش دور سازم و باجسامش مانند كنم 
  ] و نيز او را به مكان معينى كه در آن باشد محدود نسازم و به حركت اعضاء و جوارح محدود نسازم و بتلفظ از شكاف دهن محدود نسازم ولى چنان گويم كه خداى تبارك و تعالى فرمايد ( كار او وقتى چيزى را اراده كند فقط اينست كه به او گويد ) : باش و وجود يابد بدون تردد خاطر ، ( تفكر ) او صمد است و يگانه بشريكى احتياج ندارد كه امور سلطنت او را يادش آورد و درهاى علمش را برويش گشايد ( بلكه خودش به تنهائى ايجاد كند و سپس نگهدارى نمايد و چيزى را از ياد نبرد و علم كامل و محيطش دستخوش تغير و نقصان نگردد ) .\r\n3 - عيسى بن يونس گويد : ابن ابى العوجاء در بعضى از مباحثاتش با امام صادق ( ع ) به آن حضرت عرضكرد : شما نام خدا بردى و بنا پيدائى حواله دادى ، حضرت فرمود : واى بر تو ! چگونه ناپيداست كسى كه نزد مخلوقش حاضر است ، از رگ گردن ( كه باعث حياتست ) بايشان نزديكتر است ، ( پس او زندگى بخش و مدبر انسانست ) سخنشان را ميشنود و خودشان را ميبيند و رازشان را ميداند ، ابن ابى العوجاء گفت : مگر او در همه جا هست وقتى در آسمانست چگونه در زمين باشد و هنگامى كه در زمين است چگونه در آسمان باشد ، حضرت فرمود : تو ( با اين بيانت ) مخلوقى را توصيف كردى كه چون از مكانى برود ،\r\n","description":"","footnote":"","page_name":" 170 ","page_number":191},
  {"content":"\r\nجايى او را فرا گيرد و جايى از او خالى شود و در جايى كه آمد از جايى كه بوده خبر ندارد كه چه پيش آمد كرده ، ولى خداى عظيم الشأن و سلطان جزابخش هيچ جا از او خالى نيست و هيچ جا او را فرا نگيرد و به هيچ مكانى نزديكتر از مكان ديگر نيست ،\r\n4 - محمد بن عيسى گويد : به حضرت امام على النقى ( ع ) نوشتم : آقايم خدا مرا قربانت گرداند براى ما روايت كرده‌اند كه : خدا در موضع معينى از عرش قرار دارد و نيمه آخر هر شب به آسمان پائين فرود آيد و باز روايت كنند كه در شب عرفه پائين آيد و سپس بجاى خود برگردد ، يكى از دوستان شما در اين باره گويد : اگر خدا در موضع معينى باشد در ملاقات و مجاورت هوا قرار گيرد در صورتى كه هوا جسم رقيقى است كه بهر چيز به اندازه خودش احاطه كند ، پس چگونه در اين صورت هوا به خدا احاطه كند ؟\r\nحضرت مرقوم فرمود : اين را خدا خود ميداند و اوست كه نيكو اندازه گيرى آن كند ، بدان كه او اگر در آسمان پائين باشد همچنان در عرش است ( در يك وقت معين علمش بهر دو ناحيه مساويست ) و علم و قدرت و سلطنت و احاطه او بر همه چيز يكسانست .\r\nشرح - در اين حديث شريف امام دهم عليه السلام سؤال محمد بن عيسى را از ظاهر فاسدش برگردانيده و با متانت كاملى به طرز صحيح و معقولش جوابداده است زيرا پائين آمدن و به اندازه معينى در مجاورت هوا قرار گرفتن را كه در سؤال مربوط بذات خداوند متعال دانسته و او را جسم و صاحب مكان فرض كرده در مقام جواب حضرت بنزول رحمت و اندازه گيرى خلقت برگردانيده و پاسخ داده است يعنى سؤال از اندازه گيرى شدن خداست و جواب از اندازه گرفتن خدا ، سپس توضيح بيشترى داده كه مقصود از بودن او در عرش\r\n","description":"","footnote":"","page_name":" 171 ","page_number":192},
  {"content":"\r\nيا آسمان پائين ، بودن علم و قدرت و تدبير اوست گويا با رمز دقيق و كنايه لطيفى ميخواهد بفرمايد شيعه ما را سزاوار نيست كه فكر جسميت خدا در مغزش آيد و يا توهم كند كه خدا پائين مىآيد و در مجاورت هوا قرار ميگيرد .\r\n\r\n5 - راجع بقول خداى تعالى « هر راز گوئى كه ميان سه نفر باشد خدا چهارمين آنهاست\r\nامام صادق عليه السلام راجع بقول خداى تعالى ( 7 سوره 58 ) « رازگوئى ميان سه نفر نباشد جز اينكه خدا چهارمين آنهاست و نه ميان پنج نفر جز اينكه او ششمين آنهاست » فرمود : او يكتا و ذاتش يگانه و از خلقش جداست و خود را اين گونه توصيف نموده است ( كه فرموده : چيزى مانند او نيست ) و او به همه چيز احاطه دارد ( نه بطور احاطه ظرف بر مظروف بلكه ) بطور زير نظر داشتن و فرا گرفتن و توانائى ، هموزن ذره و نه سبكتر و نه سنگينتر از آن نه در آسمانها و نه در زمين از علم او پنهان نيست از نظر احاطه و علم نه از نظر ذات و حقيقت ، زيرا اماكن به چهار حد ( راست ، چپ ، جلو و عقب ) محدود و مشتمل است ، اگر از نظر ذات و حقيقت باشد لازم آيد كه در برگيرد .\r\nشرح - چون از آيه شريفه استفاده مىشود كه هر چند نفرى كه با يك ديگر رازگوئى و در گوشى كنند خدا با آنها هست ممكن است كسى گمان كند كه خدا هم مانند يكى از آنها در كنار ايشان نشسته است ، از اين جهت امام ( ع ) براى بيان حقيقت ، وحدت و علم خداى متعال را توضيح ميدهد و تشريح ميفرمايد كه اولا يكتائى خداوند مانند يكتائى مخلوق نيست چنان كه گوئيم يك انسان ، يك قطره ، يك ذره يك روح ، يك عقل ، زيرا تمام اينها و هر مخلوقى بدون استثنا مركب از ماهيت و وجود است و خداى متعال صرف وجود و وجود بحت كاملىست كه هيچ گونه تركيبى در ذات او مقصور نيست پس اگر در يكزمان سه نفر در مشرق و پنج نفر در مغرب مثلا رازگوئى كنند او با هر دو دسته هست او يكتا وجوديست كه بر سراسر جهان و اجزائش احاطه دارد يعنى تمام مخلوقش را زير نظر دارد ، از همه چيز آگاه است ، چه رازگوئيهاى بندگانش باشد و چه غير آن و بر همه قدرت دارد ، احاطه او بر سراسر جهان چنان نيست كه ذات او - نعوذ با لله - مانند فلكى بزرگتر و وسيعتر از همه جهان باشد و جهان را در بر گرفته باشد .\r\n","description":"","footnote":"","page_name":" 172 ","page_number":193},
  {"content":"\r\n\r\n6 - راجع بقول خداى تعالى « خداى رحمان بر عرش استوا دارد »\r\nاز حضرت صادق ( ع ) راجع بقول خداى تعالى ( 5 سوره 20 ) « رحمان بر عرش استوا دارد » سؤال شد ، حضرت فرمود : او بر همه چيز مسلط است چيزى به او نزديكتر از چيز ديگر نيست .\r\n7 - و باز در اين باره فرمود : نسبت به همه چيز برابر است چيزى به او نزديكتر از چيز ديگر نيست :\r\n8 - ابن حجاج گويد : از امام صادق ( ع ) راجع بقول خداى تعالى « رحمان بر عرش استوا دارد » پرسيدم فرمود : او در همه چيز استوا دارد ، چيزى به او نزديكتر از چيز ديگر نيست ، هيچ دورى از او دور نيست و هيچ نزديكى به او نزديك نيست ، او نسبت به همه چيز برابر است . ( مخلوقست كه چون مكان معينى دارد بعضى از چيزها به او نزديك و برخى از او دور مىشود . )\r\n9 - ابو بصير گويد : امام صادق ( ع ) فرمود : هر كس معتقد شود كه خدا از چيزيست يا در چيزيست كافر است ، عرض كردم برايم توضيح دهيد فرمود : مقصودم اينست كه چيزى او را فرا گيرد يا او را نگهدارد يا چيزى بر او پيشى گيرد . و در روايت ديگريست : هر كه گمان كند خدا از چيزيست ، او را پديد آمده قرار داده و هر كه گمان كند در چيزيست ، او را در حصار قرار داده و هر كه گمان كند بر چيزيست ،\r\n","description":"","footnote":"","page_name":" 173 ","page_number":194},
  {"content":"\r\nاو را قابل حمل قرار داده .\r\nشرح - كلمه « استوى » كه از ماده « سوى » مشتق است بمعنى برابرى و اعتدال و يك نسبت داشتن است و مساوات و تساوى و تسويه هم از همين ماده مشتق است ولى چون به حرف « على » متعدى شود مانند آيه شريفه متضمن معنى غلبه و استيلاء و تسلط گردد از اين جهت بيشتر مفسرين آيه را بمعنى غلبه و استيلاء گرفته‌اند و گفته‌اند چون كلمه « عرش » بمعنى احاطه علمى و ايجادى خداست بر تمام جهان آفرينش پس استيلاء خدا بر عرش بمعنى تسلط اوست بر تمام جهان آفرينش ولى امام صادق ( ع ) در اين سه حديث استوى را بمعنى اصلى آن كه برابرى و اعتدالست تفسير فرموده يعنى علم و قدرت خدا نسبت به همه چيز جهان برابر است يا مهر و لطف او نسبت به همه يكسانست و اين معنى با كلمه « رحمان » مناسبتر است و اين دو تفسير با يك ديگر منافات ندارد زيرا آيات قرآن بقالبى ريخته شده كه گاهى متحمل هفتاد معنى هم مىباشد و اين از معجزات قرآن كريم است و گاهى كلمه استوى بوسيله حرف « الى » متعدى شود و در آنجا بمعنى قصد و توجه آيد چنان كه در آيه شريفه « * ( ثُمَّ اسْتَوى إِلَى السَّماءِ ) * » به اين معنى آمده است .\r\n\r\n10 - راجع بقول خداى تعالى « اوست كه در آسمان معبود و در زمين معبود است »\r\nهشام بن حكم گويد : ابو شاكر ديصانى گفت : آيه اى در قرآن است كه گفته ما را مىرساند گفتم : كدام آيه ؟ گفت : ( آيه 83 سوره 43 ) « اوست كه در آسمان معبود و در زمين معبود است » هشام گويد من نفهميدم چگونه جوابش گويم مغلوب شدم [ سپس به حج رفتم 
  ] و به امام صادق عليه السلام گزارش دادم ، حضرت فرمود اين سخن زنديقى خبيث است ، چون بسويش باز گشتى به او بگو ، اسم تو در كوفه چيست ، او ميگويد : فلان ، سپس بگو اسم تو در بصره چيست ، او ميگويد همان فلان ، پس بگو همچنين است خداى پروردگار ما در آسمان معبود است و در زمين معبود است و در درياها معبود است و در بيابانها معبود است و در همه جا معبود است ، هشام گويد : من بازگشتم و نزد ابو شاكر آمدم و به او باز گفتم ، او گفت ، اين جواب از حجاز آمده است .\r\n","description":"","footnote":"","page_name":" 174 ","page_number":195},
  {"content":"\r\nتوضيح - چنانچه از بعضى اخبار استفاده مىشود ، ديصانى طبيعى مذهب بوده و بعضى گفته‌اند قائل به دو خدا بوده است و گويا استدلال او از آيه شريفه بر مذهب خويش چنين است كه : كلمه إله ( معبود ) در آيه تكرار شده است و نكره هم مىباشد پس معنى آنست كه آسمان طبيعتى دارد كه منشأ و مبدأ آنست و زمين هم طبيعتى اين گونه دارد اگر خدا و مبدأ يكى ميبود بايد بگويد « او در آسمان و زمين إله است » و حاصل جواب حضرت آنست كه كه كلمه « إله » اسمى است براى ذات خداى متعال و هيچ گاه اسم باختلاف امكنه و نقاط اختلاف پيدا نميكند همچنان كه ترا در بصره « ابو شاكر » گويند و در كوفه هم ابو شاكر خوانند خداى متعال را هم در آسمان و زمين و بيابان و دريا « إله » خوانند .\r\n\r\nباب عرش و كرسى\r\n1 - جاثليق از امير المؤمنين عليه السلام پرسيد و گفت : به من بگو آيا خداى عز و جل عرش را حمل مىكند يا عرش او را حمل مينمايد ؟ حضرت فرمود : خداى عز و جل حامل عرش و آسمانها و زمين و آنچه در آنها و ميان آنهاست مىباشد و اين گفتار خود خداى عز و جل است ( 41 سوره 35 ) « خدا آسمانها و زمين را نگه ميدارد كه نيفتد جز او هيچ كس نگهشان نميدارد و او بردبار و آمرزنده است . جاثليق گفت : پس چگونه خدا فرمايد ( 17 سوره 69 ) در آن روز هشت نفر عرش پروردگار ترا در بالايشان حمل كنند و شما گفتى خدا عرش و آسمانها و زمين را حمل كند . حضرت فرمود : همانا خداى تعالى عرش را از چهار نور آفريد : نور سرخى كه هر سرخى از آن سرخى گرفت و نور سبزى كه هر سبزى از آن سبزى يافت و نور زردى كه هر زردى از آن زردى گرفت و نور سفيدى كه از آن سفيد شد و آن دانشى است كه خدا بحاملين عطا فرموده است و آن نوريست از عظمت او ، پس خدا به سبب عظمت و نورش دلهاى مؤمنان را بينا\r\n","description":"","footnote":"","page_name":" 175 ","page_number":196},
  {"content":"\r\nكرده ( 1 ) و به همان سبب نادانان با او دشمنى كرده و به همان سبب تمام مخلوق او كه در آسمانها و زمينند با اعمال مختلف و دينهاى همانند بسويش وسيله جويند آنها كه از طريقى كه خود او تعيين كرده رفتند به حق رسيدند و كسانى كه بفكر خود و تقليد گمراهان تكيه كردند گمراه شدند و بت و خورشيد و ماه و ستاره و امثال آن را پرستيدند بنا بر اين همگى محمولند و خدا آنها را بسبب نور و عظمت و قدرتش حمل كند و آنها بر زيان و سود و مرگ و زندگى و برخاستن از گور خود توانائى ندارند ، همه چيز محمولست و خداى تبارك و تعالى آسمان و زمين و آنچه را به آنها احاطه دارد از افتادن نگهدارد و خداست زندگى هر چيز و روشنى هر چيز ، منزهست و برترى بزرگى دارد از آنچه بناحق گويند . جاثليق گفت : به من خبر ده كه خدا در كجاست ؟ امير المؤمنين فرمود ، او اينجاست و اينجا و بالا و پائين و محيط بر ما و همراه ما چنان كه فرمايد « رازگوئى ميان سه نفر نباشد جز اينكه خدا چهارمين آنها و نه ميان پنج نفر جز اينكه او ششمين آنها و نه كمتر از اين و نه بيشتر باشد جز اينكه هر كجا باشند خدا با آنهاست » بنا بر اين كرسى بآسمانها و زمين و فضا و زير خاك احاطه دارد و اگر بگفتارت آواز بردارى او راز و پنهانت را از آن را ميداند و همين است معنى قول خداى تعالى ( 255 سوره 2 ) كرسى خدا آسمانها و زمين را فرا گرفته و نگهداشتنش بر او سنگينى نميكند و او و الا و بزرگست ، پس كسانى كه عرش را حمل كنند دانشمندانى هستند كه خدا علم خود را به آنها عطا فرموده و آنچه خدا در ملكوتش آفريده و ببرگزيدگان و خليلش ابراهيم عليه السلام نموده از اين چهار نور بيرون نيست كه فرموده است ( 75 سوره 6 ) « بدينسان ملكوت آسمانها و زمين را بابراهيم نموديم و براى اينكه از اهل يقين باشد » چگونه ممكن است حاملين عرش خدا را حمل كنند با آنكه\r\n","description":"","footnote":"","page_name":" 176 ","page_number":197},
  {"content":"\r\n\r\n\r\nبسبب زندگى او دلهاى ايشان زنده گشته ( 1 ) و بسبب نور او بمعرفتش راهنمائى شده‌اند .\r\nتوضيح - عرش در لغت بمعنى سايبان و تخت است و در زبان اخبار گاهى بمعنى فلك بزرگ محيط بر همه افلاك و گاهى بمعنى آنچه غير خداست از عقل و روح و جسم و گاهى بمعنى علم خدا بطور كلى يا علمى كه برسل و ائمه ميدهد به كار ميرود كه در اين حديث و حديث بعد معنى اخير مناسب است ولى سائل گمان كرده است كه عرش بمعنى تخت است و خدا - العياذ با لله - روى آن نشسته است و چون عرش را هشت نفر حمل كنند خدا هم حمل شده است پس او محمول خواهد بود .\r\n2 - ابو قرة محدث بر حضرت امام رضا ( ع ) وارد شد و از مسائل حلال و حرام پرسيد ، سپس عرضكرد : شما قبول داريد كه خدا محمولست ؟ حضرت فرمود : هر محمولى فعلى بر او واقع شده كه به ديگرى نسبت دارد ( و آن فعل حمل است كه بحامل نسبت دارد ) و « محمول » اسمى است كه در تعبير دلالت بر نقص دارد و « حامل » فاعل است و در تعبير دلالت بر مدح دارد و همچنين است قول آنكه گويد : زبر ، زير ، بالا ، پائين ( كه زبر و بالا دلالت بر مدح دارد و زير و پائين دلالت بر نقص ) و خدا فرموده است ( 110 سوره 17 ) « خدا را نامهاى نيكوست ، او را به آنها بخوانيد » و در هيچ يك از كتب آسمانى خود نفرموده است كه او محمولست بلكه گفته است او حامل است در خشكى و دريا ( فرزندان آدم را در آيه 70 سوره 18 ) و نگهدار آسمانها و زمين است از افتادن ( در آيه 41 سوره 35 ) و غير خدا محمولست و هيچ گاه از كسى كه به خدا و عظمتش ايمان دارد شنيده نشده كه در دعاى خود گويد « يا محمول » ابو قرة گفت : خدا خود فرموده است : در آن روز عرش پروردگار ترا هشت نفر در بالايشان حمل كنند « و باز فرموده است ( 7 سوره 40 ) كسانى كه عرش را حمل ميكنند » حضرت ابو الحسن ( ع ) فرمود : عرش كه خدا نيست عرش نام علم و قدرتست و عرشى است كه همه چيز در او است ( اشاره بمعنى اول و دوميست كه\r\n","description":"","footnote":"","page_name":" 177 ","page_number":198},
  {"content":"\r\nدر توضيح بيان كرديم ) ( 1 ) آنگاه فعل حمل را به غير خود كه مخلوقى از مخلوقاتش باشد نسبت داده است بدين جهت كه از آن مخلوق بسبب حمل عرشش عبادت خواسته است ، حاملان عرش حاملان علم خدايند و مخلوقى هستند كه گرد عرش او تسبيح گويند و بعلم او كار كنند و فرشتگانى هستند كه كردارهاى بندگانش را نويسند و از اهل زمين بسبب طواف گرد خانه خويش عبادت خواسته است ( پس از هر مخلوقى بنوعى خاص عبادت خواسته است ) و خدا بر عرش تسلط دارد چنانچه فرمود ( و در باب سابق بيان شد ) و عرش و آنها كه حملش كنند و آنها كه گردش باشند ( همگى نسبت به خدا محمولند ) و خدا حامل آنها و حافظ آنها و نگهدارندهء آنهاست و بپادارنده هر جان و بالاى هر چيز و بر همه چيز است و نسبت به خدا كلمه محمول و اسفل به تنهائى بدون اينكه به كلمه ديگرى بچسبد نبايد گفت تا لفظ و معنى خراب شود ( زيرا اسماء خداى تعالى توقيفى است « و محمول و اسفل » علاوه بر اينكه دلالت بر نقص و احتياج دارد در هيچ دعائى نسبت به خدا گفته نشده است ولى جايز است به كلمه ديگر بچسبد و مثلا گفته شود عرش خدا محمولست زمين خدا اسفل آسمانست ) ابو قرة گفت : شما آن روايت را تكذيب ميكنيد كه ميگويد : چون خدا خشم كند ، فرشتگانى كه عرش را حمل ميكنند از سنگينى دوش خود خشم او را دريابند و به سجده در افتند و چون خشم خدا برود دوش آنها سبك شود و بجايگاه خويش ( حالت اوليه ) برگردند ، حضرت فرمود : به من بگو از زمانى كه خدا شيطان را لعنت كرده و بر او خشمگين شده است تا امروز كى از او خشنود گشته است طبق بيان تو كه خدا هميشه بر شيطان و دوستان و پيروانش خشمگين است ( پس بايد از آن زمان تا حال حاملان عرش در سجود باشند ، بعلاوه ) چگونه جرأت ميكنى كه پروردگار ترا بدگرگونشدن از حالى بحالى نسبت دهى و بگوئى آنچه بر مخلوق وارد مىشود بر او هم وارد شود ، او منزه است . متعالىست ، پا برجاست همراه نابودشوندگان ، بىدگرگونيست همراه دگرگونان ، بىعوضشدنست همراه عوضشوندگان ،\r\n","description":"","footnote":"","page_name":" 178 ","page_number":199},
  {"content":"\r\nهر چيز جز او در قبضه او و تحت تدبير اوست و همگى به او محتاج و او از غير خود بىنياز است .\r\n3 - فضيل گويد : از امام صادق ( ع ) راجع بقول خداى عز و جل « كرسى خدا آسمانها و زمين را در بردارد » پرسيدم فرمود : اى فضيل همه چيز در كرسى است ، آسمانها و زمين و همه چيز در كرسى است ( و عرش بر كرسى و همه چيز احاطه دارد ) .\r\n4 - زرارة گويد از حضرت صادق ( ع ) راجع بقول خداى جل و عز « * ( وَسِعَ كُرْسِيُّه السَّماواتِ وَالأَرْضَ ) * » پرسيدم كه آيا آسمانها و زمين كرسى را در بردارند يا كرسى آسمانها و زمين را در بردارد فرمود بلكه كرسى آسمانها و زمين و عرش را در بردارد ( پس كرسى مرفوع است و فاعل وسع ) و كرسى همه چيز را در بردارد .\r\n5 - زرارة گويد از حضرت صادق در باره قول خداى عز و جل « * ( وَسِعَ كُرْسِيُّه السَّماواتِ وَالأَرْضَ ) * » پرسيدم كه آسمانها و زمين كرسى را در بردارند يا كرسى آسمانها و زمين را در بردارد فرمود : همه چيز در كرسى جا دارد .\r\n6 - امام صادق ( ع ) فرمود : حاملين عرش - و عرش بمعنى علم است - هشت نفرند : چهار كس از\r\n","description":"","footnote":"","page_name":" 179 ","page_number":200},
  {"content":"\r\nما و چهار كس از آنها كه خدا خواهد ،\r\nتوضيح - مجلسى ره فرمايد حديثى از حضرت امام كاظم ( ع ) رسيده است كه حاملين عرش روز قيامت هشت نفرند چهار نفر از پيشينيان و آنها نوح و ابراهيم و موسى و عيسى باشند و چهار نفر از آخرين و آنها محمد و على و حسن و حسين باشند .\r\n7 - داود رقى گويد : از امام صادق ( ع ) راجع بقول خداى عز و جل « و عرش خدا بر آب بود » پرسيدم فرمود : در اين باره چه ميگويند ؟ عرضكردم : ميگويند عرش روى آب بود و پروردگار بالاى آن ، فرمود : دروغ گويند ، هر كه اين گمان كند خدا را محمول قرار داده و او را بصفت مخلوق وصف كرده است و او را لازم آيد كه چيزى كه خدا را حمل مىكند تواناتر از او باشد . عرضكردم قربانت گردم شما برايم بيان كنيد . فرمود : پيش از آنكه زمينى يا آسمانى يا جن و انسى يا خورشيد و ماهى باشد ، خدا دينش را و علمش را به آب عطا فرمود ، ( مقصود از آب ماده ايست كه قابليت خلق پيغمبران را دارد - مرآت ) چون خدا خواست مخلوق را بيافريند ايشان را در برابر خويش پراكنده ساخت و به آنها گفت : پروردگار شما كيست ؟ نخستين كسى كه سخن گفت رسول خدا ( ص ) و امير المؤمنين ( ع ) و ائمه صلوات الله عليهم بودند كه گفتند : توئى پروردگار ما ، خدا بايشان علم و دين عطا كرد سپس بفرشتگان فرمود : اينان حاملان دين و علم من و امينان من در ميان خلقم و مسئولانند ، آنگاه بفرزندان آدم گفت : بربوبيت خدا و ولايت و اطاعت اين اشخاص اعتراف كنيد ، گفتند ، آرى اى پروردگار ما اعتراف نموديم ، پس خدا بفرشتگان فرمود : گواه باشيد ، فرشتگان گفتند : گواهى دهيم و اين پيمان براى آن بود كه فردا نگويند ما از آن بىخبر بوديم يا آنكه بگويند : پدران ما از پيش مشرك شدند و ما هم فرزندان پس از آنها بوديم ، ما\r\n","description":"","footnote":"","page_name":" 180 ","page_number":201},
  {"content":"\r\nرا به آنچه اهل باطل كردند هلاك ميكنى ؟ اى داود ولايت ما در زمان پيمانگيرى برايشان مؤكد گشته است .\r\n\r\nباب روح\r\n1 - احول گويد : از حضرت صادق ( ع ) در باره روحى كه در آدم ( ع ) دميده شد پرسيدم كه خدا فرمايد :\r\n( 38 سوره 11 ) « چون او را برابر ساختم و از روح خود در او دميدم » حضرت فرمود : آن روح مخلوقست و هم روحى كه در عيسى بود مخلوق بود .\r\n2 - حمران گويد : از امام صادق ( ع ) راجع بقول خداى عز و جل « و روح منه » پرسيدم ، فرمود آن روح آفريده است كه آن را خدا در آدم و عيسى پديد آورد .\r\n3 - محمد بن مسلم گويد از امام صادق ( ع ) راجع بقول خداى عز و جل « و از روح خود در او دميدم » پرسيدم كه آن دميدن چگونه بود ؟ فرمود : روح مانند باد متحركست و براى آن روحش نامند كه نامش از ريح ( باد ) مشتق است و چون أرواح همجنس باد باشند روح را از لفظ ريح بيرون آورد و آن را به خود نسبت داد زيرا كه آن را بر ساير ارواح برگزيد چنان كه نسبت بيك خانه از ميان همه خانه ها فرموده خانه من ( و آن كعبه است ) و نسبت بيك پيغمبر ( ابراهيم ) از ميان پيغمبران فرموده است خليل من و نظاير اينها ( چنان كه گويد : دين من ، بندهء من ، رسول من ) و همهء اينها مخلوق و ساخته شده و پديد آمده و پروريده و تحت تدبيرند .\r\n","description":"","footnote":"","page_name":" 181 ","page_number":202},
  {"content":"\r\n4 - محمد بن مسلم گويد از امام باقر ( ع ) پرسيدم راجع به آنچه روايت كنند كه : خدا آدم را به صورت خود آفريده است « حضرت فرمود : آن صورتى است پديده و آفريده كه خدا آن را انتخاب كرده و بر ساير صورتهاى مختلف برگزيده است و به خود نسبت داده است همچنان كه كعبه و روح را به خود نسبت داده و فرموده است : خانه من و دميدم در او از روحم .\r\n\r\nباب كليات توحيد\r\n1 - امام صادق ( ع ) فرمود : امير المؤمنين ( ع ) براى مرتبه دوم مردم را بجنگ معاويه برانگيخت چون مردم انجمن گشتند بسخنرانى برخاست و فرمود : ستايش خداى راست كه يگانه و يكتا و بىنياز و تنهاست ، بود او از چيزى نيست و آفرينشش از چيزى نبوده ، تنها با قدرتى آفريده كه بسبب آن از همه چيز جدا شده و همه چيز از او جدا گشته است ، براى او صفتى كه بدان توان رسيد نباشد و حدى كه براى آن مثل آورند نيست آرايش لغتها از توصيف او ناتوان و ستودنهاى گوناگون در آنجا گم گشته و حيران است : راههاى عميق انديشه نسبت بملكوت او سرگردان و تفاسير جامع از نفوذ در علمش بريده گشته ، پرده هاى ناپيدا نزد كنه پنهانش حايل شده و خردهاى تند رو نسبت بمطالب دقيق در نزديكترين درجاتش گم گشته ، پر بركت باد خدائى كه دوربينى همتها به او نرسد و زيركيهاى عميق او را درنيابد ، متعالى است آنكه وقت قابل شماره و عمر دراز و صفت محدود ندارد ( عمر دراز براى كسى است كه دورانش پايان داشته باشد ) منزه باد\r\n","description":"","footnote":"","page_name":" 182 ","page_number":203},
  {"content":"\r\nآنچنان خدائى كه نه آغازى دارد كه از آن شروع شود ( 1 ) و نه انجامى كه به آن پايان يابد و نه آخرى كه در آنجا نابود گردد . او منزه است ، او چنانست كه كه خود را ، وصف نموده وصفكنندگان بستايش او نرسند ، همه چيز را هنگام آفرينش محدود ساخت تا از همانندى خودش ( كه محدود نيست ) جدا باشند و او از همانندى آنها جدا باشد در چيزها درون نشده تا بتوان گفت در آنها جا دارد و از آنها دور نگشته تا بتوان گفت او از آنها بيگانه است و از آنها بر كنار نگشته تا توان گفت : در كجاست ، ولى خداى سبحان علمش همه چيز را فرا گرفته و صنعش آنها را محكم ساخته و يادش آنها را شماره كرده ، پنهانيهاى هواى ناپيدا ( مانند امواج و برق و قواى ناقل صدا ) و پوشيده هاى نهان تاريكى شب و آنچه در آسمانهاى بالا و زمينهاى پائين است از او نهان نيست ، براى هر چيزى از جانب او نگهبان و گماشته ايست و چيزى نيست جز اينكه به چيز ديگر احاطه دارد و آنكه به همه احاطه كنندگان احاطه دارد خداى يگانه يكتاى بىنيازيست كه گردش زمان دگرگونش نسازد و ساختن هيچ چيز او را خسته نكند ، فقط به آنچه خواهد گويد : باش موجود شود ، آنچه را آفريده بدون نمونه قبلى و بدون رنج و تلاش اختراع نموده ، هر كسى كه چيزى سازد آن را از ماده اى سازد و خدا بىماده ساخته است ، هر دانشمندى پس از نادانى دانا گشته و خدا نادان نبوده و دانش نياموخته علمش به همه چيز پيش از بودن آنها احاطه كرده و از پيدايش آنها علمش افزون نگشته ، علم او به آنها پيش از پديد آمدنشان چون علم اوست به آنها پس از پديد آوردنشان ، چيزها را نيافريده تا سلطنتش استوار شود يا بيم نابودى و كاهشش برود يا در برابر مخالف ستيزه گر و همانند\r\n","description":"","footnote":"","page_name":" 183 ","page_number":204},
  {"content":"\r\n\r\nافزون طلب و انباز گردنكش كمك گيرد بلكه همه آفريدگان پروريده و بندگان سربزيرند . ( 1 ) منزه باد خدائى كه آفرينش آنچه اختراع كرده و سرپرستى آنچه آفريده برنجش نينداخته ، از ناتوانى و خستگى نيست كه به همين قدر كه آفريده اكتفا كرده ( بلكه در آفرينش بيش از اين مقدار حكمت و مصلحت نديده ) آنچه را آفريده دانسته و آنچه را بصلاح دانسته آفريده است در اثر انديشه و علم پيداشده ئى نبوده كه در آفرينش خطا نكرده ، و آنچه را نيافريده بواسطه ترديدش نبوده بلكه آفرينش او قضاء و فرمانيست ناگسستنى و دانشى است محكم و فرمانيست استوار ، بربوبيت يگانه گشته و خود را بيگانگى مخصوص گردانيده و بزرگوارى و ستايش را از آن خود كرده ، بتوحيد و بزرگى و نوربخشى يگانه گشته و بستايش يكتا شده و ببزرگوارى مخصوص است ، از گرفتن فرزندان برتر است و از آميزش زنان پاكيزه و مقدس است ، از همسايگى انبازان عزيز و والاست در آنچه آفريده ضدى ندارد و در آنچه مالك شده همانندى ندارد ؟ هيچ كس در ملك او شريك نگشته ، يگانه و يكتا و بىنياز است ، نابودكننده هميشگى و جاى گزين پايان است ( هر دراز عمرى را خدا نابود كند و خودش هميشه باقيست ) آنكه هميشه بوده و هميشه باشد ، يگانه است و ازلى پيش از آغاز روزگار بوده و پس از گذشت امور باشد ، نابود نگردد ، و تمام نشود ، بدين گونه پروردگارم را ميستايم ، شايسته پرستشى جز خدا نيست شگفتا از بزرگى كه چه بزرگست و از والائى كه چقدر والاست و از عزيزى كه چه اندازه عزيز است و از آنچه ستمگران در باره اش گويند بلندى بسيار دارد ( 2 ) ( ثقة الاسلام كلينى ره فرمايد ) اين خطبه از خطبه هاى مشهور آن حضرتست و از زيادى شهرت عامه مردم آن را كوچك شمرده‌اند در صورتى كه همين خطبه براى كسى كه علم توحيد جويد كافى\r\n","description":"","footnote":"","page_name":" 184 ","page_number":205},
  {"content":"\r\nاست اگر در آن بينديشد و آن را بفهمد ، ( 1 ) زيرا اگر تمام جن و انس جز پيغمبران همزبان شوند كه توحيد را مانند آنچه آن حضرت - پدر و مادرم فدايش - فرموده بيان كنند نتوانند و اگر بيان آن حضرت عليه السلام نبود مردم نميدانستند چگونه در راه توحيد قدم بردارند ، مگر نظر نميكنى كه ميفرمايد : او از چيزى بود نشده و آنچه بوده از چيزى نيافريده كه با گفته « او از چيزى بود نشده » معنى حدوث و پديد شدن خدا را نفى كرده و نمىبينى كه چگونه بر آنچه خدا پديد آورده صفت آفريدگى و اختراع بدون ماده و نمونه ثابت كرده است تا گفته كسانى را كه گويند هر چيزى از چيز ديگر پديد آمده نفى كند و گفتار ثنويه ( معتقدين به دو خدا ) را كه معتقدند خدا چيزى را بىماده نيافريده و بدون نقشه گيرى ايجاد نكرده باطل كند ، آن حضرت با جمله « و آنچه بوده از چيزى نيافريده » تمام ادله و اشكالات ثنويه را رد كرده ، زيرا مهمتر دليلى كه ثنويه در حدوث عالم به آن تكيه دارند اينست كه ميگويند : از اين بيرون نيست كه خدا چيزها را يا از چيزى آفريده و يا از هيچ ، از چيزى آفريدن را كه قبول نداريد و باطل دانيد و از هيچ آفريدن هم تناقض و محالست زيرا كلمه « من » چيزى را ثابت مىكند و كلمه « لا شىء » آن را نفى مىكند ولى امير المؤمنين عليه السلام اين كلمه را برساترين و درستترين تعبير ادا نموده و فرموده است « آنچه بوده از چيزى نيافريده » ( و بسيار فرقست بين از هيچ آفريده و از چيزى نيافريده ) « من » را كه دلالت بر اثبات چيزى مىكند برداشته و چيزى را هم نفى كرده ، زيرا آنچه را خدا آفريده و پديد آورده از مايه و ماده نيافريده است چنان كه ثنويه گويند خدا چيزها را از ماده اى قديم آفريده و تدبير چيزى بدون نقشه گيرى ممكن نيست ، سپس اين جمله\r\n","description":"","footnote":"","page_name":" 185 ","page_number":206},
  {"content":"\r\n\r\nآن حضرت عليه السلام را ملاحظه كن كه ميفرمايد ( 1 ) « براى او وصفى نيست كه توان بدان رسيد و حدى كه برايش آورند نباشد ، آرايش لغتها از توصيفش ناتوان است » با اين جمله گفته مشبهه را باطل كرده است كه گويند خدا مانند شمش و بلور است و گفته هاى ديگرى كه درازى قامت و جايگزينى برايش ثابت كنند و نيز آنچه گويند كه تا دلها كيفيتى از او درك نكنند و هيئتى ثابت نشود ، چيزى تعقل نكنند و صانعى ثابت نشود ؟ امير المؤمنين عليه السلام تشريح فرمود كه : او يگانه است بدون كيفيت و دلها به او معرفت دارد بدون تصوير و فرا گرفتن و باز بنگر گفتار آن حضرت را كه ؛ دور بينى همتها به او نرسد و زيركيهاى عميق او را در نيابد ، متعاليست خدائى كه وقت معدود و پايان دراز و وصف محدود ندارد « سپس گفتار آن حضرت كه : « در چيزها درون نشده تا گويند در آنها جا دارد و از آنها دور نگشته تا گويند از آنها بر كنار است « كه با اين جمله دو صفت اعراض و اجسام را از خدا نفى كرده ، زيرا صفت اجسام دورى و بركنارى از يك ديگر است و صفت اعراض بودن در اجسامست بطور درون شدن بىتماس و فاصله گرفتن و دورى از آنها ( بطور مقوله وضع يا اين ) بعد از اين فرمود ، » ولى علمش بچيزها احاطه دارد و صنعش آنها را محكم ساخته « يعنى بودن او در چيزها بمعنى احاطه علم و تدبير اوست بدون تماس جسمى .\r\n2 - امام صادق عليه السلام فرمود : خداى كه نامش پر بركت و يادش متعالى و ثنايش بزرگست ، منزه و مقدس است ، تنها و يگانه است هميشه بوده و هميشه باشد ، اولست و آخر ، ظاهر است و باطن ، ناآغازست ،\r\n","description":"","footnote":"","page_name":" 186 ","page_number":207},
  {"content":"\r\nرفيعست در بالاترين درجه بلندى ، اركانش شامخ ، دستگاهش رفيع ، سلطنتش بزرگ ، نعمش فراوان ، بزرگواريش درخشان است ، وصفكنندگان از حقيقت صفتش عاجز گشته و توانائى تحمل معرفت خدائى او را ندارند ، نتوانند محدودش ساخت زيرا با بيان كيفيت به او نتوان رسيد .\r\n3 - جرجانى گويد ، در بين راه مراجعتم از مكه و رفتن حضرت ابو الحسن ( ع ) بعراق با آن حضرت برخورد كردم و از او شنيدم كه ميفرمود : « هر كه از نافرمانى خدا بپرهيزد هيبتش نگهدارند و هر كه فرمان خدا برد فرمانش برند » من با ملايمت و لطف بسويش رفتم و چون خدمتش رسيدم سلام كردم ، جواب گفت سپس فرمود : اى فتح هر كه خدا را خشنود كند بايد از خشم مخلوق باك نداشته باشد و هر كه خدا را بخشم آورد سزاوارست كه خدا خشم مخلوق را بر او مسلط سازد ، خداى خالق جز به آنچه خود را ستوده نبايد توصيف شود ، چگونه توان توصيف نمود آنكه را حواس از دركش ناتوان گشته و اوهام از رسيدنش و خاطرها از تحديدش و بينائيها از در خود گنجانيدنش ، از آنچه واصفان ستايندش بزرگتر و از آنچه مداحيش كنند برتر است ، دور است در عين نزديكى ، نزديك است در عين دورى ، پس با وجود دورى نزديكست و با وجود نزديكى دور ( چون او واجب است و مخلوق ممكن بلندى مقامش از آنها بسيار دور است و چون علم و قدرت و تدبيرش بذرات وجود مخلوق احاطه دارد از هر نزديكى به آنها نزديكتر است ) او كيفيت را بوجود آورده پس به او كيف گفته نشود و او جايگزينى را\r\n","description":"","footnote":"","page_name":" 187 ","page_number":208},
  {"content":"\r\nآفريده پس نسبت به او « كجاست » گفته نشود زيرا او از چگونگى و جايگزينى بر كنار است .\r\n4 - امام صادق ( ع ) فرمود : در آن ميان كه امير المؤمنين ( ع ) در كوفه بر منبر سخنرانى ميفرمود مرديكه نامش ذعلب بود برخاست و او مردى شيوا سخن و قوى القلب بود ، پس گفت اى امير مؤمنان آيا پروردگار ترا ديده ئى ؟ امام فرمود : واى بر تو اى ذعلب من پروردگارى كه نديده‌ام عبادت نكنم عرضكرد اى امير مؤمنان ، او را چگونه ديده اى ؟ فرمود : واى بر تو اى ذعلب ديدگان او را بنگاه چشم نبينند بلكه دلها او را با ايمان حقيقى دريابند : واى بر تو اى ذعلب ، پروردگار من لطافتش لطيف است بىلطافت جسمانى ( يعنى لطيف بودن خدا لطف خاصى دارد ، او جسمى ندارد تا لطيف باشد ) عظمتش عظيمست بدون بزرگى جسمانى ، بزرگواريش بزرگست بدون بزرگوارى انسانى جلالتش جليل است بدون غلظت و كلفتى پيش از همه چيز است بدون پيشى چيز ديگر بر او : بعد از همه چيز است ( همه چيز نابود شود و او باقى باشد ) بدون اينكه او را بعد گويند [ بدون اينكه او را بعدى باشد كه در آنجا پايان پذيرد 
  ] چيزها را كه خواسته بدون انديشه بوده ، خوب درك كند بىنيرنگ و حيله ، در همه چيز است بدون آميختگى به آنها و نه بركنارى از آنها ، ظاهر است نه بمعنى بشره نمودن ، تجلى دارد و نيازى نيست كه در پى ديدنش باشند ، دور است بدون بعد مسافت ، نزديكست بدون همجوارى ، لطيف است بدون لطافت جسمانى ، موجود است ، نه پس از نيستى فاعلست نه بناچارى ( آفرينش و تدبير تنها باراده و خواست خود اوست ) ، اندازه گير است بدون جنبش ، اراده كند بدون انديشه ، شنواست بدون آلت ، بيناست بدون ابزار ، اماكنش در خود نگنجانند و اوقاتش در بر نگيرند و اوصافش محدود نكنند خوابهايش فرا نگيرند ، بود او بر اوقات پيشى گرفته ( او بود و زمان نبود ) وجودش بر عدم ( پيش از همه چيز است و حادث نيست ) و ازليتش بر آغاز ( هر آغازى كه برايش تصور شود او پيش از آن\r\n","description":"","footnote":"","page_name":" 188 ","page_number":209},
  {"content":"\r\nبوده ) ( 1 ) بساختنش مشاعر را دانسته شد كه او را مشعرى نيست ( و مشاعر آلات درك و شعور است مانند فكر و عقل و خيال ) و از جوهر ساختنش دانسته شد كه او را جوهرى نيست ، و از ضد آفرينى او دانسته شد كه ضد ندارد و قرين ساختنش دليل بىقرينى اوست ، روشنى را ضد تاريكى ساخت و خشكى را ضد ترى ، درشتى را ضد نرمى و سردى را ضد گرمى ، ناجورها را هماهنگ ساخت ( چون روح و بدن ) و هماهنگها را از هم جدا كرد ( مانند از هم پاشيدن اجزاء بدن پس از مرگ ) تا جدائيشان دلالت كند بر جداكننده و هماهنگيشان دلالت كند بر هماهنگ سازنده [ زيرا هر مصنوعى را صانعى بايد و هر معلولى را علتى شايد 
  ] و همينست معنى گفتار خداى تعالى ( 49 سوره 51 ) « از هر چيز دوتاى جفت هم آفريديم شايد متذكر شويد » ( كه آنها آفريدگارى دارند بىجفت و تركيب خدا ) بين پيش و پس جدائى انداخت ( يعنى زمان را آفريد ) تا دانسته شود او را پيش و پسى نيست ( اول و آخر ندارد ) و تا آفريدگان بغرائز خود ( بطبائع ذاتى خود يا بغرائز نفسانى خود مانند شجاعت و سخاوت ) گواهى دهند كه غريزه دهنده آنها غريزه ندارد و بموقت بودنشان گزارش بىوقتى وقت گذارشان را دهند ، ميان بعضى از آنها را با بعض ديگر پرده افكند ( چنانچه جماد و نبات و حيوان از حقيقت انسان و از حال يك ديگر بىخبرند چون همه ظلمتند و جهل ) تا دانسته شود ميان او و مخلوقى پرده ئى نيست ( زيرا او صرف نور است و مخلوق تاريكى محض و بين آن دو مانعى جز ذات خود تاريكى نيست ) او پروردگار بود آنگاه كه پروريده اى نبود و شايان پرستش بود زمانى كه پرستيده اى نبود ، دانا بود و هنوز دانسته ئى وجود نداشت ، شنوا بود گاهى كك آواز قابل شنيدنى موجود نبود .\r\nشرح - قسمتى از اين خطبه شريفه را مرحوم سيد رضى با اندكى اختلاف در نهج البلاغه آورده است و دانشمندان بزرگ شارحين نهج البلاغه و اصول كافى در بيان عبارات دقيق و پر مغزش قلمفرسائىها كرده و كم و بيش بعجز و قصور خويش اعتراف كرده‌اند ، نيمه اول خطبه مشتمل بر مطالبى است كه در صفحات گذشته بطور متفرق توضيح داده شده و نيمه اخير آن در بيان اين مطلب است كه خدا بمخلوق صفات و خصائصى داده است كه وجود آنها در مخلوق دلالت دارد بر اينكه خدا آن صفات و خصائص را ندارد .\r\nشارحين بزرگوار نهج البلاغه و كافى را در بيان اين استدلال طرق مختلف و وجوه و احتمالات بسياريست كه بيان مرحوم فيض بعد از مقايسه اصح و اوضح به نظر رسيد ، آن عارف خبير گويد : بساختن مشاعرش دانسته شد كه او را مشعرى نيست زيرا كه با ساختن آنها خداى عز و جل فهمانده است كه آنها احتياج به آفريننده اى\r\n","description":"","footnote":"","page_name":" 189 ","page_number":210},
  {"content":"\r\nدارند و اگر خداى عز و جل هم مشعرى داشت بايد مشعر آفرينى داشته باشد زيرا خودش نميتواند براى خود مشعر آفريند و در آن صورت ذاتش محتاج باشد و بدان كه بخشيدن كمالات بايشان دليل بر اينست كه خودش آنها را بطور تمام و كامل دارد زيرا كسى كه كمالى را به ديگرى ميبخشد ممكن نيست كه ذات خودش از آن خالى باشد .\r\n\r\n( ذات نايافته از هستى بخش\r\nكى تواند كه شود هستى بخش )\r\n\r\nو نيز دلالت دارد كه آن كمال در خود او بىنقصان است زيرا كه نقصان كمالى در خدا منافى الوهيت و ربوبيت و بىنيازى حقيقى او است ؟ پس همچنان كه ما از بخشيدن او علم و قدرت و ادراك را بما استدلال ميكنيم كه خود او علم و قدرت و ادراك دارد از نقص اينها در خود ما استدلال ميكنيم كه در او كامل و تمامست يعنى علم ما پس از جهل است و قدرت ما پس از عجز و ادراك ما بوسيله مشاعر ولى ، علم و قدرت خدا سابقه جهل و عجز ندارد و ادراك او محتاج بمشاعر نيست و در ساير عبارات اين خطبه هم مانند جوهر ساختن و ضد آفريدن و قرين نمودن نيز همين طور ميگوئيم .\r\n5 - ابن قتيبة گويد : من با عيسى شلقان بمحضر امام صادق ( ع ) رفتيم ، حضرت خود آغاز سخن كرد و فرمود : تعجب است از مردمى كه بامير المؤمنين ( ع ) نسبت ميدهند چيزى را كه او هرگز به آن لب نگشوده است ( ميگويند او خداست و قابل پرستش در صورتى كه ) آن حضرت در كوفه براى مردم خطبه خواند و فرمود ستايش خداى راست كه ستايشش را ببندگان خود الهام فرمود و شناسائى ربوبيتش را سرشت ايشان ساخت ، بوسيله خلقش بر وجود خود رهنمون گشت و بحادث بودن مخلوقش بر ازلى بودن خود و بمانند بودن آنها بر بيمانندى خود دلالت كرد ، آيات خود را گواه قدرتش گرفت ، ذاتش از پذيرش صفات امتناع دارد ( زيرا تمام صفات كمال عين ذاتش باشد و محالست كه صفت زائدى پذيرد ) و ديدنش از بينائيها و در خود گنجانيدنش نسبت بخاطرها محالست ، بودش را سرآغازى نيست و دوامش را انجامى نباشد ، ابزار درك او را فرانگيرد و پرده ها او را نپوشاند پردهء ميان او و مخلوقش همان طرز خلقت آنهاست زيرا آنچه لايق بذات مخلوقست نسبت به او ممتنع است و آنچه نسبت بوى ممتنع است مخلوق را سزاوار است ( جهل و عجز و فقر و نابودى نسبت بوى محالست و همه اينها براى مخلوق ضرورى و لازمست ، اين است پرده ميان خالق\r\n","description":"","footnote":"","page_name":" 190 ","page_number":211},
  {"content":"\r\nو مخلوق ) و نيز به جهت فرق ميان سازنده و ساخته شده و ميان محدودكننده و محدود شده و ميان پروردگار و پروريده ، ( 1 ) يكتاست نه بمعنى عدد ( يك بلكه به اين معنى كه مركب نيست و مانند ندارد ) آفريننده است نه بمعنى جنبش اعضاء ( چنان كه هر سازنده ئى اعضائش حركت كند ) بيناست بدون أبزار ، شنواست بدون آلت ، حاضر است بدون تماس جسمى ، باطن است نه به زير پرده ، ظاهر است و بر كنار نه بمعنى دورى مسافت ، ( چنان كه كسى كه از ما بر كنار است بين ما و او مسافتى است ) ازليتش جلوگير تاختن افكار است ( توسن فكر هر چه بتازد آغازى برايش نيابد ) و هميشگيش مانع سركشيهاى خرد ، كنه و حقيقت او ديدگان تيزبين را درمانده كرده و وجودش خاطرهاى تندرو را از بن كنده ، هر كه خدا را توصيف كند محدودش كرده و هر كه محدودش كند به شماره اش آورده و هر كه او را به شماره آورد ازليتش را باطل كرده و هر كه گويد :\r\nكجاست نهايتى برايش قائل شده ( يعنى ذات او را در مكان محدودى منتهى دانسته ) و هر كه گويد روى چيست جايى را از او خالى دانسته و هر كه گويد : در چيست ؟ او را گنجانيده است .\r\n6 - فتح بن عبد الله گويد : به حضرت موسى بن جعفر نوشتم و مطلبى راجع بتوحيد از او پرسيدم ، حضرت به خط خود نوشت ، ستايش خداى راست كه ستايشش را ببندگانش الهام كرد - و همان روايت سهل بن زياد سابق را تا جمله « وجودش خاطرهاى تندرو را از بن كنده » ذكر نموده - سپس افزوده است : آغاز اعتقاد به خدا شناسائى اوست و كمال شناسائيش يگانه دانستن او و كمال يگانه دانستنش نفى صفات ( زائد پر ذات ) از او بواسطه گواهى دادن هر صفتى كه آن غير موصوفست و گواهى هر موصوفى كه آن غير صفت است و بهمراه يك ديگر گواه دوئيت باشند كه ازليت را نشايد ( اگر بگوئيم صفات خدا غير ذاتش و زائد بر آن\r\n","description":"","footnote":"","page_name":" 191 ","page_number":212},
  {"content":"\r\nمىباشد قائل بتركيب و تعدد قديم و احتياج آنها به يكديگر شده‌ايم ) هر كه خدا را توصيف كند محدودش كرده و هر كه محدودش كند معدودش نموده و هر كه معدودش نمايد ازليتش را باطل كرده و هر كه گويد چگونه است ، جوياى وصف او شده و هر كه گويد در چيست ؟ او را گنجانيده و هر كه گويد روى چيست ؟ او را نشناخته و هر كه گويد كجاست ، جايى را از او خالى دانسته و هر كه گويد ذات او چيست ؟ تعريفش نموده و هر كه گويد : تا كى باشد ، متناهيش دانسته « عالمست آنگاه كه معلومى نبود خالقست زمانى كه مخلوقى نبود ( پس هميشه توانائى خلقت دارد ) پروردگار است گاهى كك پروريده ئى نبود ، پروردگار ما اين گونه توصيف شود بلكه او بالاتر از توصيف واصفانست .\r\n7 - حارث اعور گويد روزى بعد از عصر امير المؤمنين ( ع ) خطبه اى خواند كه مردم را از خوشستائى و بزرگداشتش خداى جل جلاله را خوش آمد ابو اسحاق گويد بحارث گفتم آن سخنرانى را حفظ كرده اى ؟\r\nگفت آن را نوشته‌ام ، سپس از نوشته خود براى ما املا كرد كه : سپاس از آن خدائى كه مرگ ندارد و عجائبش پايان نيابد زيرا او هر روز در كار جداگانه ايست و آن ايجاد چيز تازه ايست كه سابقه نداشته است ، ( لعنت خدا بر يهود كه گفتند دست خدا بسته است ) خدائى كه نزائيده تا در عزت شريك داشته باشد و زائيده نشده تا بميرد وارث گذارد ( بحديث 241 رجوع شود ) دستخوش اوهام مردم نگردد تا به صورت دور نمائى اندازه گيريش نمايند و بينائيها دركش نكند تا پس از بازگرفتن نظر از وى دگرگون شود ( باينكه در برابر ديده نباشد ) [ تا پس از بازگرفتن نظر خيالى بيش نباشد 
  ] خدائى كه براى اوليتش نهايتى نيست ( كه از آنجا شروع شود ) و براى آخريتش حد و انجامى نيست ، ( كه به آنجا پايان يابد ) خدائى كه وقتى بر او سبقت\r\n","description":"","footnote":"","page_name":" 192 ","page_number":213},
  {"content":"\r\nنداشته ( 1 ) و زمانى از او جلوتر نبوده و دستخوش افزونى و كاهش نگردد و كجا و چرا در باره اش گفته نشود مكانى ندارد ، خدائى كه علمش در باطن امور پنهان نفوذ دارد [ حقيقت ذاتش از امور پنهانى پنهانتر است 
  ] و بسبب نشانه هاى تدبيريكه در خلقش ديده مىشود در خردها آشكار است ، خدائى كه او را از پيغمبران پرسيدند ايشان به اندازه و جزء توصيفش نكردند بلكه او را بافعالش سودند و بآياتش نشان دادند ، خردهاى مردم متفكر توانائى انكارش ندارند ، زيرا كسى كه آسمانها و زمين و درونيهاى آن و فضا و آفرينش او و او صانع آنهاست ، قدرتش انكار ناپذير است ، خدائى كه از خلق بدور است و از اين رو چيزى مانندش نيست ، خدائى كه مخلوقش را براى پرستش آفريد و بوسيله ابزارى كه بايشان داد آنها را بر اطاعتش توانا كرد و بسبب حجتها ( كه عقل خود مردم و پيمبران و ائمه باشند ) عذر را از ايشان برداشت ، پس آنكه هلاك شد با وجود حجت هلاك شد و آنكه نجات يافت با منت و لطف خدا بود ، از آغاز تا بازگشت تفضل از آن خداست ، سپس خدا كه ستايش از آن او است ستايش را براى خود آغاز كرد و امر دنيا و مكانت آخر ترا با ستايش خويش پايان داد و ( در كتابش ) فرمود : ميان آنها بدرستى داورى شد و گفته شد : ستايش از آن خداى پروردگار جهانيان است .\r\nستايش خداى را كه لباس كبريائى در بر كرده بىآنكه مجسم باشد و رداى شكوه پوشيده بىآنكه ممثل باشد و بدون نابودى بر عرش مسلط گشته ، بر مخلوقش فراز گرفته بدون دورى از ايشان و بدون تماس با ايشان ، براى او حدى نيست كه به آن حد پايان يابد و مانندى ندارد تا بمانندش شناخته شود ، جز او هر كه جبارى كند خوار است و جز او هر كه گردن فرازى نمايد خرد و ناچيز است ، همه چيز در برابر عظمتش فروتنى كرده و در دربار سلطنت و عزتش رام و زبون گشته ، حركت چشمها از دركش وامانده و اوهام\r\n","description":"","footnote":"","page_name":" 193 ","page_number":214},
  {"content":"\r\nمخلوق از رسيدن بصفتش كوتاه شده ، ( 1 ) او آغاز است و پيش از همه چيز و پيش از او چيزى نيست و آخر است و بعد از همه چيز و پس از او چيزى نيست با قهر و سلطه خود بر همه چيز غلبه جسته و همه جا را بدون انتقال بسوى آن ديده و حاضر شده ، هيچ لامسه ئى او را نسوده و هيچ حسى دركش ننموده ، اوست كه در آسمان معبود است و در زمين معبود و او فرزانه و داناست ، از ميان آنچه دور نمائى ميكرد ( قابليت آفرينش داشت ) آنچه را كه اراده فرمود بيافريند بدون نقشه و نمونه قبلى محكم و متقن آفريد بىآنكه در آفرينش آن خستگى عارضش شود ، آنچه را اراده كرد آغاز باشد اول آفريد و آنچه را خواست از دو ثقل هستى كه جن و انس باشند چنان كه خواست ايجاد كرد تا ربوبيتش بشناسند و اطاعتش در ميان آنها جايگزين گردد . او را ببالاترين درجه ستايش بر تمام نعمش ميستائيم و براى اصلاح امور خود از او راهنمائى ميجوئيم و از كردارهاى زشت خود به او پناه ميبريم و نسبت بگناهانى كه از ما سر زده از او آمرزش ميطلبيم و گواهى دهيم كه شايان پرستشى جز خدا نيست و محمد بنده و فرستاده اوست ، او را بدرستى برانگيخت تا نشانش دهد و بسويش رهنما باشد ، خدا ببركت آن حضرت از گمراهى براهمان آورد و از نادانى نجاتمان بخشيد ، هر كه اطاعت خدا و رسولش كند بكاميابى بزرگى رسد و ثواب نيكى دريابد و هر كه نافرمانى خدا و رسولش كند زيان آشكارى برد و سزاوار عذابى دردناك گردد . در انجام وظيفه خود كه شنيدن و فرمانبردن و خيرخواهى مخلصانه و حسن مساعدت است جدا بكوشيد و با جدا نشدن از راه راست و بركنارى از كارهاى زشت خود را يارى كنيد ، حق را ميان خود بگردانيد و نزد من با آن يك ديگر را كمك دهيد ، دست ستمگر نادان را ببنديد به كار نيك دستور دهيد و از كار زشت جلوگيرى كنيد ، اهل فضل را قدرشناسيد ، خدا ما و شما را به راه هدايت\r\n","description":"","footnote":"","page_name":" 194 ","page_number":215},
  {"content":"\r\nنگهدارد و بر جاده تقوى پا برجايمان دارد ، براى خود و شما از خدا آمرزش ميطلبم .\r\n\r\nباب نوادر\r\n1 - حارث بن مغيرة گويد از امام صادق ( ع ) در باره قول خداى تبارك و تعالى ( 88 سوره 28 ) « همه چيز نابود است جز وجه خدا » پرسش شد حضرت فرمود : در اين باره چه ميگويند ؟ عرض كردم ميگويند همه چيز هلاك شود جز وجه خدا ، فرمود منزه است خدا ، سخن درشتى گفتند ، مقصود از وجه راهى است كه بسوى خدا روند .\r\n2 - امام صادق راجع بقول خداى عز و جل « همه چيز نابود است جز وجه خدا » فرمود : هر كه از راه اطاعت محمد با انجام آنچه مأمور شده است بسوى خدا رود ، وجهى است كه نابود نگردد چنان كه فرمايد ، ( 79 سوره 4 ) هر كه اطاعت پيغمبر كند اطاعت خدا كرده است . شرح - مفسرين در تفسير آيه شريفه چند معنى ذكر نموده‌اند : 1 - مراد از وجه ذات خداست كه هميشه باقى است و فانى و نابود نگردد و جز او همه چيز نابود گردد 2 - مقصود از آن كاريست كه تنها براى رضاى خدا انجام شود و در آن نظر ريا و خود نمائى نباشد ، چنين كردار است كه هيچ گاه از بين نرود .\r\n3 - همه چيز از نظر ذات و حقيقت خود نابود و از ميان رفته است ولى از نظر ارتباط و نسبتش بذات خداى تعالى باقى و موجود است . 4 - همه چيز نابود است جز دين خدا كه مخلوق از آن راه بسوى خدا تقرب جويند . 5 - مراد از وجه خدا پيغمبران و ائمه ( ص ) باشند زيرا كه مخلوق بواسطه آنها رو بسوى خدا كنند و خدا در خطاب به بندگانش با ايشان مواجهه نمايد و پيداست كه اين معانى با يك ديگر اختلافى ندارند و ممكن است همگى در آيه شريفه مقصود باشند چنانچه بعضى از اين معانى از اين دو روايت اخذ شده و روايات ديگرى هم كه شاهد معانى ديگر است وارد شده كه اين مقامرا گنجايش ذكرش نيست .\r\n","description":"","footnote":"","page_name":" 195 ","page_number":216},
  {"content":"\r\n3 - ( 1 ) امام صادق ( ع ) فرمود : مائيم آن مثانى كه خدا به پيغمبر ما محمد ( ص ) عطا فرموده است ( يعنى همدوش قرآنيم كه پيغمبر فرمود : دو چيز سنگين ميان شما گذاشته‌ام ) و مائيم وجه خدا كه در زمين ميان شما رفت و آمد كنيم مائيم ديده خدا ميان خلقش ( ناظر و شاهد كردار مخلوقيم ) و دست باز رحمت او بر بندگانش شناخت هر كه ما را شناخت ( و خوشا بحالش ) و پيشوائى پرهيزگاران را نشناخت هر كه ما را نشناخت ( و چه زيان بزرگى كرد كه مرگش در پيش است و آنگاه زيان خود دريابد ) .\r\n4 - و آن حضرت راجع به قول خداى عز و جل « خدا را نامهاى نيكوست او را به آنها بخوانيد » فرمود :\r\nسوگند به خدا مائيم آن نامهاى نيكو كه خدا عملى را از بندگان نپذيرد مگر آنكه با معرفت ما باشد .\r\n( بدستور و راهنمائى ما باشد ) .\r\n5 - امام صادق فرمود : خدا ما را آفريد و آفرينش ما را نيكو ساخت ( زيرا طينت ما را از عليين قرار داد و استعداد كمالات را در ما فوق العاده ساخت ) و ما را صورتگرى كرد و نيكو صورتگرى كرد ( اخلاق حميده و صفات فاضله را در سرشت ما گذاشت ) و ما را در ميان بندگان ديده خويش قرار داد ( تا كردار آنها را بنگريم و نزد او گواهى دهيم ) و در ميان خلقش زبان گويا قرار داد ( تا معارف و حلال و حرام او را براى آنها بيان كنيم ) و دست مهر و رحمت گشوده بر سر بندگانش ساخت و وجه خود قرار داد كه از آن سوى به او گرايند ( به حديث دوم رجوع شود ) و ما را درى كه او را نشان دهد قرار داد ( پس هر كه از اين در وارد شود بمعرفت و اطاعت او رسد ) و گنجينه دار ميان آسمان و زمينش نمود ( تا معارف و بلكه تمام خيرات او از بركت ما بمردم رسد ) و از بركت وجود ما درختان بارور گردند و ميوه ها برسند و نهرها جارى شوند و از بركت ما باران از آسمان ببارد و گياه از زمين برويد ( زيرا شناختن و\r\n","description":"","footnote":"","page_name":" 196 ","page_number":217},
  {"content":"\r\nپرستش خداى يكتا و ظهور كمالات نفسانى مخلوق ميوه ايست كه از درخت وجود انسان مطلوبست و بدست آمدن اين ميوه شرايط و معداتى لازم دارد كه در اثر تبليغات فرستادگان و برگزيدگان خدا حاصل آيد ) و بوسيله عبادت ما خدا پرستش شد و اگر ما نبوديم خدا پرستش نميگشت ( زيرا پرستش كامل و واجد تمام شرايطى كه خدا ميخواهد ، ما ميدانيم و ميگوئيم و انجام ميدهيم ) .\r\n6 - امام صادق ( ع ) راجع بقول خداى عز و جل ( 54 سوره 43 ) « چون ما را بافسوس آوردند از ايشان انتقام گرفتيم » فرمود : خداى عز و جل چون افسوس ما افسوس نخورد ليكن او دوستانى اى خود آفريده كه آنها افسوس خورند و خشنود گردند . و ايشان مخلوقند و پروريدگان و خداوند خشنودى آنها را خشنودى خود و خشم آنها را خشم خود قرار داده زيرا ايشان را مبلغين خود و دلالتكنندگان بسوى خود مقرر داشته است و از اين جهت است كه آن مقامرا دارند ، معنى آيه آن نيست كه افسوس دامن خداى تعالى را گيرد چنان كه دامنگير مخلوق شود بلكه معنى آن چنانست كه در اين باره گفته است « هر كه بيكى از دوستان من اهانت كند بپيكار من آمده و مرا بمبارزه خوانده است و فرموده ( 80 سوره 4 ) » هر كه فرمان پيغمبر برد فرمان خدا برده است « و نيز فرموده است ( 10 سوره 48 ) » همانا كسانى كه با تو بيعت كنند با خدا بيعت كرده‌اند و دست خدا روى دست ايشانست « تمام اين عبارات و آنچه مانند اينهاست معنايش همانست كه برايت گفتم و همچنين است خشنودى و خشم و غير اين دو از صفات ديگر مانند آنها ، اگر بنا باشد كه افسوس و دلتنگى دامن خدا را هم بگيرد در صورتى كه خود او خالق و پديد آورنده آنها است روا باشد كه كسى بگويد روزى شود كه خداى خالق نابود گردد ، زيرا اگر خشم و دلتنگى بر او درآيد\r\n","description":"","footnote":"","page_name":" 197 ","page_number":218},
  {"content":"\r\nدگرگونى عارضش شود و چون دگرگونى عارضش شود از نابودى ايمن نباشد ، بعلاوه در اين صورت ميان پديد آورنده و پديد شده و ميان قادر و آنچه زير قدرتست و ميان خالق و مخلوق فرقى نباشد ، خدا از چنين گفتار برترى بسيار دارد ، او خالق همه چيز است بدون آنكه به آنها نيازى داشته باشد و چون بىنياز است اندازه و چگونگى نسبت به او محالست - مطلب را بفهم ان شاء الله تعالى .\r\nشرح - ملا صدراى شيرازى ( ره ) براى اين جمله روايت « و چون دگرگونى عارضش شود از نابودى ايمن نباشد » چهار دليل اقامه كرده است : 1 - افسوس و خشم و دلتنگى و مانند اينها كيفياتيست كه قابل اشتداد است و لازمه اشتداد تضاد است و دو چيز متضاد فاسدشدنى و از بين رفتنى است مثلا وقتى آب در گرمى شدت مىكند آب بودنش از ميان ميرود و بخار و هوا مىشود و همچنين هوا چون در سردى شدت كند منقلب به آب مىشود و هوا بودنش از ميان ميرود و همچنين انسان چون خشمش شدت كند يا ترسش بنهايت درجه رسد ميميرد . 2 - هر چيز متغيرى را مغيرى غير از ذات خود لازمست زيرا با برهان ثابت شده است كه چيزى از ناحيه ذات خود به حركت در نيايد و هر چيز كه مغيرى داشته باشد آن مغير در آن تصرف كند و بر آن غالب و مسلط باشد و بر نابود كردن آن قدرت دارد . 3 - هر چيز متغيرى مركب از دو امر است كه بسبب يكى بالفعل است و بسبب ديگرى بالقوة زيرا كه محالست فعليت و قوه در چيزى يك جهت و يك سبب داشته باشد و وجود و عدم چيزى علت واحد داشته باشد زيرا كه قوه نوعى از عدمست و معلومست كه هر مركبى قابل انحلال و زوالست 4 - چيزى كه قوه غير متناهية دارد چيزى ديگر در او تأثير نكند و او از چيزى متأثر و منفعل نگردد زيرا ضعيف در برابر قوى نتواند مقاومت كند تا چه رسد كه بر او غلبه كند و تا چه رسد كه آن قوى در قوت غير متناهى باشد و عكس نقيض جمله اول اينست كه هر چيز متغيرى متأثر و منفعل گردد و قوتش متناهى باشد و هر چيز كه چنين باشد ناچار روزى نابود و فانى شود . سپس ملا صدرا گويد امام ( ع ) فرمود از نابودى ايمن نباشد و نفرمود قطعا نابود شود براى اينكه ممكن است هميشه از مبادى عاليه به چيز متغير كمك رسد و آن را باقى نگهدارد و اين هم نسبت به خدا محالست ، و اما راجع به آنچه امام ( ع ) در آخر حديث فرمود كه : « چون بىنياز است اندازه و چگونگى نسبت به او محالست » مرحوم ملا صدرا دليلى آورده است كه در نظر ابتدائى ما مربوط به بيان امام ( ع ) نيست و خود دليلى جداگانه است و دليلى كه ميتوان برايش اقامه نمود اينست كه وجود غير محدود كاملست و احتياجى ندارد و هر موجودى كه به چيزى احتياج دارد معنى آن احتياج نقصى است در حد ذات يا صفات او كه او را در آنجا محدود كرده و به او كيفيتى آن گونه داده است و بايد آن احتياج رفع شود تا غير متناهى گردد ( اگر چه وقوع اين فرض محالست ) و چيز غير متناهى حد و كيفيت ندارد .\r\n","description":"","footnote":"","page_name":" 198 ","page_number":219},
  {"content":"\r\n7 - اسود بن سعيد گويد خدمت امام باقر ( ع ) بودم كه خود حضرت بدون آنكه من چيزى بپرسم شروع كرد و فرمود : ما حجت خدائيم ما باب خدائيم ، ما زبان خدائيم ، ما وجه خدائيم ، ما ديده خدا در ميان خلقش باشيم ، مائيم سرپرستان امر خدا در ميان بندگانش ( امر خدا همان فرمانهاى خداست نسبت ببندگانش و يا بمعنى مطلق كار و مطلب خدائى است مانند امر توحيد و معاد و نبوت و عبادات و معاملات از نظر شرع و معانى ساير جملات در دو حديث قبل بيان شد ) .\r\n8 - جنبى گويد : از امير المؤمنين ( ع ) شنيدم كه ميفرمود : منم چشم خدا ، منم دست خدا ، منم جنب خدا ( يعنى به خدا نزديكم و مردم بايد از ناحيه من به خدا تقرب جويند ) منم باب خدا ( هر كه معرفت و خشنودى خدا طلبد بايد از طريق من داخل شود ) .\r\n9 - موسى بن جعفر ( ع ) راجع بقول خداى عز و جل ( 55 سوره 39 ) « دريغا بر من از آنچه در جنب خدا قصور ورزيدم » فرمود : جنب خدا امير المؤمنين است و همچنين اوصياء بعد از او تا آخرين آنها در مقام بلندى باشند .\r\n10 - امام باقر ( ع ) فرمود : بوسيله ما خدا پرستش شد و بوسيله ما خدا شناخته شد و بوسيله ما خداى تبارك و تعالى را يگانه شناختند و محمد پرده دار خداى تبارك و تعالى است ( تا واسطه ميان او و مخلوقش باشد ) .\r\n","description":"","footnote":"","page_name":" 199 ","page_number":220},
  {"content":"\r\n11 - زرارة گويد : از امام باقر ( ع ) راجع بقول خداى عز و جل ( 54 سوره 2 ) « بما ستم نكردند بلكه بخودشان ستم كردند » پرسيدم ، فرمود : همانا خداى تعالى بزرگتر و عزيزتر و جليلتر و والاتر است كه ستم شود ولى ما را به خود پيوسته و ستم بما را ستم به خود انگاشته و ولايت ما را ولايت خود قرار داده ، آنجا كه ميفرمايد : ( 60 سوره 5 ) « همانا ولى شما فقط خداست و پيغمبر او و كسانى كه ايمان دارند » كه مراد از آنها امامان از خاندان مايند ( پس همچنان كه در اين آيه ولايت ما را بولايت خود پيوسته ) در جاى ديگر ( ستم بما را ستم به خود دانسته ) و فرموده است « بما ستم نكردند بلكه به خود ستم كردند » و سپس مانند اين در قرآنش ذكر كرده است ( مانند خشنودى و غضب و افسوس كه آنها را به خود نسبت داده و مقصود مائيم ) [ و در موضع ديگر قرآن اين آيه را فرموده است 
  ] .\r\n\r\nباب بداء\r\n1 - زرارة از يكى از دو امام ( پنجم يا ششم ) نقل مىكند كه فرمود : خدا به چيزى چون بداء پرستش نشده است و در روايت ابن ابى عمير از هشام بن سالم است كه امام صادق عليه السلام فرمود : خدا به چيزى چون بداء بزرگ شمرده نشده است .\r\nشرح - چنانچه از ابواب سابق معلوم شد صفاتى را كه نسبت بخدايتعالى ميدهيم از لحاظ مفهوم و معنى با صفات مخلوق فرق دارد علم خدا غير از علم مخلوقست ، ديدن و شنيدن و يكتا بودن و لطيف بودن و ظاهر بودن و قاهر بودن خدا غير از اين صفاتست در مخلوق چنانچه تمام اينها در ابواب گذشته خصوصا در حديث 317 و 318 توضيح داده شد ، اكنون ميگوئيم بدا هم نيز چنين است ، بدا نسبت به خدا غير از بداى نسبت بمخلوقست و در هر يك معنى جداگانه اى دارد : بدا نسبت بمخلوق عبارت از اينست كه شخصى نزد خود نقشه كارى را طرح كند و سود و زيان آن را بسنجد و چون جانب سود را ترجيح دهد در آن كار وارد شود و اقدام كند ، ناگاه در وسط كار يا جلوتر و دنبالتر به جهتى متوجه شود كه قبلا آن را نميدانست و آن جهت زيان و آسيبى باشد كه از ناحيه آن كار وارد شود و چند برابر سودى باشد كه او خيال كرده بود ، در\r\n","description":"","footnote":"","page_name":" 200 ","page_number":221},
  {"content":"\r\nآنجا دست از كار بكشد و بگويد برايم بدا حاصل شد ، پيداست كه چنين بدائى نسبت بخداى تبارك و تعالى محالست ، خدا پيش از آفرينش مخلوق همه چيز را ميدانسته و سود و زيان هر چيز نزدش هويدا و آشكار بوده است ، او هرگز چيزى خلق نكند و فرمانى ندهد كه بعدا پشيمان شود و منصرف گردد . چنانچه امام صادق عليه السلام در حديث 9 و 10 اين باب به اين معنى تصريح ميفرمايد ، و اما بداء نسبت به خدا به اين معنىست كه خدا چيزى را مطابق اوضاع و شرايطى مقرر دارد و سپس بواسطه تغيير اوضاع و شرايط آن را تغيير دهد و چون ما خدا را فعال ما يشاء ميدانيم و ميدانيم كه او هر چه را مصلحت داند مىكند و هر روز در كار تازه ايست و او دست بسته و كنار نشسته نيست بايد اين تغيير را بدهد و از اين جهت است كه عقيده ببدا در روايت 1 و 3 و 12 و 13 - اين باب با اهميت تلقى شده است دانشمندان اسلامى اگر چه در معنى بداى خدا نسبت بمقام ثبوت نظرهاى مختلفى دارند ، مير داماد ره گويد بدا در مقام قضا و جناب قدس حق و مفارقات محضه و متن دهر نيست بلكه در قدر و امتداد زمانست و شاگردش ملا صدرا هم از او تبعيت كرده است ، سيد مرتضى فرموده است بدا همان نسخ در احكامست ، مجلسى ره قائل بلوح محفوظ و لوح محو و اثبات شده است ولى تمام اين بزرگان اين معنى را قبول دارند كه خدا آنچه را تغيير ميدهد پيش از آنكه چيزى را بيافريند ميدانسته است يعنى او ميدانسته كه مثلا در هزار سال بعد كودكى متولد مىشود كه عمرش را 50 سال مقرر ميدارد ولى آن كودك بزرگ مىشود و گناهانى كه موجب كوتاهى عمر است مانند زنا و قطع رحم انجام ميدهد و او عمرش را از 50 به 40 مىآورد و در آن سن ميميرد و جز خدا كسى اين را نداند و اين بزرگان چون به اين مطلب عقيده دارند ناچار ميشوند كه در مقام ثبوت بدا دو مرحله قائل شوند و شايد بيان مرحوم مجلسى مطابق اخبار باشد ، خلاصه تمام دانشمندان شيعه باور دارند كه بدا به اين معنى اولا وقوع دارد و ثانيا خداى تعالى از اول به آن عالم بوده است و اما علت اينكه خداوند از اول چيزى را مقرر ميدارد و سپس تغيير ميدهد چند وجه است : اول اينكه بندگان به كارهاى نيك چون صله رحم و احسان به فقرا راغب باشند . دوم - امتحان حسن اطاعت بندگان است كه خدا ببيند آيا در موقع تغيير بندگان تمرد و سرپيچى ميكنند و در مقام اعتراض و اشكال بر مىآيند چنانچه در باره تغيير قبله بعضى باعتراض برخاستند يا آنكه تسليم و منقاد حكم خدا ميشوند . سوم - چون بندگان بدانند كه ممكن است شخصى كه نزد خدا شقى بوده برگردد و سعيد شود از دعا و تضرع به پيشگاه حضرت احديت رو نگردانند و هميشه بحالتى ميان خوف و رجا باشند . مرحوم مجلسى سه جهت ديگر غير از آنچه ما گفتيم در مرآت صفحه 100 بيان كرده است ، بعضى از دانشمندان سنى كه معنى بدا را بمذاق شيعه نفهميده و خيال كرده است شيعه بداى نسبت به خدا را به همان معنى بدا نسبت به انسان ميداند به آنها اعتراض كرده و سخنان زشتى نسبت داده است : مجلسى ره ميفرمايد اين سخنان ناشى از عصبيت بيجاست زيرا كه در اخبار آنها مطالبى كه بدا را تصديق مىكند بسيار است ولى چون آنها نسبت به خدا مطالب ناروائى ميگويند كه شيعه آنها را باطل مىكند و خدا را از آنها با دليل روشن منزه ميسازد و آنها سر افكنده ميشوند و نميتوانند جواب گويند ببهتان و افترا كه شيوه ناتوانانست متمسك ميشوند .\r\n","description":"","footnote":"","page_name":" 201 ","page_number":222},
  {"content":"\r\n2 - امام صادق عليه السلام راجع به آيه ( 41 سوره 13 ) « و خدا آنچه را خواهد محو مىكند و ثبت مىكند » فرمود : مگر نه اينست كه محو شود چيزى كه ثابت بوده و ثبت شود چيزى كه نبوده ( و بدا چيزى جز اين نيست ) .\r\n3 - امام صادق عليه السلام فرمود : خدا هيچ پيغمبرى را مبعوث نفرمود جز اينكه سه خصلت را از او پيمان گرفت : 1 - اقرار به بندگى خدا 2 - كنار زدن شريكها و مانندها براى خدا 3 - اقرار باينكه خدا هر چه را خواهد مقدم دارد و هر چه را خواهد بتأخير اندازد ( و همين است معنى بدا و از اين روايت اهميت موضوع « بدا » معلوم مىشود ، زيرا كه در رديف خداپرستى و توحيد قرار گرفته است ) .\r\n4 - حمران گويد از امام باقر راجع بقول خداى عز و جل ( 3 سوره 6 ) « مدتى معين كرد و مدتى معين نزد اوست پرسيدم ، حضرت فرمود : مقصود دو مدت است : مدتى حتمى و مدتى مشروط .\r\n5 - مالك جهنى گويد : امام صادق عليه السلام راجع بقول خداى تعالى ( 68 سوره 19 ) « مگر انسان به ياد ندارد كه ما او را آفريديم و هيچ نبود » پرسيدم : فرمود : نه اندازه گيرى و نه هست شده بود و راجع بقول خدا ( اول سوره 77 ) « آيا بر انسان زمانى از روزگار گذشت كه چيز قابل ذكرى نبود » پرسيدم فرمود : اندازه گيرى شده بود ولى قابل ذكر نبود .\r\n6 - امام باقر عليه السلام فرمود : علم دو گونه است : 1 - علمى كه نزد خدا در خزانه است و كسى از\r\n","description":"","footnote":"","page_name":" 202 ","page_number":223},
  {"content":"\r\nمخلوق از آن آگاه نيست 2 - علمى كه خدا بفرشتگان و پيغمبرانش تعليم كرده ، علمى كه بفرشتگان و پيغمبرانش تعليم كرده ( مطابق آنچه تعليم كرده ) واقع خواهد شد زيرا خدا نه خودش را تكذيب كند و نه فرشتگان و پيمبرانش را و علمى كه نزدش در خزانه است هر چه را خواهد پيش دارد و هر چه را خواهد پس اندازد و هر چه را خواهد ثبت كند .\r\n7 - و فرمود : بعضى از امور نزد خدا مشروط است ، هر چه را از آنها كه خواهد پيش دارد و هر چه را كه خواهد پس اندازد .\r\n8 - امام صادق عليه السلام فرمود : همانا : خدا را دو علم است : 1 - علم نهفته و در خزانه كه جز او كسى نداند و بدا از اين علم باشد 2 علمى كه بملائكه و رسولان و پيغمبرانش تعليم داده كه ما آن را ميدانيم .\r\n9 - براى خدا نسبت به چيزى بدا حاصل نشد جز اينكه پيش از اينكه بدا حاصل شود خدا آن را ميدانست .\r\n10 - بدا نسبت به خدا ناشى از جهل نيست ( چنانچه نسبت بمخلوق است ) .\r\n11 - منصور بن حازم گويد : از امام صادق عليه السلام پرسيدم كه : آيا ممكن است امروز چيزى واقع\r\n","description":"","footnote":"","page_name":" 203 ","page_number":224},
  {"content":"\r\nشود كه ديروز در علم خدا نبوده باشد ( يعنى خدا آن را نداند مگر وقتى كه واقع شود ) فرمود : نه ، هر كه چنين گويد خدايش رسوا كند . عرضكردم بفرمائيد مگر نه اينست كه آنچه واقع شده و آنچه تا روز قيامت واقع مىشود در علم خدا هست فرمود : چرا ، پيش از آنكه خلق را بيافريند ( همه چيز را ميدانست ) .\r\n12 - و فرمود اگر ميدانستند چه پاداشى در اعتقاد ببدا هست از سخن در آن سستى نميورزيدند .\r\n13 - و فرمود : هرگز هيچ كس پيغمبر نشد تا به پنج خصلت براى خدا اقرار كرد : بدا ، مشيت سجود ، بندگى ، اطاعت .\r\n14 - و فرمود : خداى عز و جل محمد ( ص ) را به آنچه از اول دنيا واقع شده و به آنچه تا پايان دنيا واقع مىشود خبر داد ، آنچه از اين وقايع حتمى است به او خبر داد ( و نسبت به غير آن كه حتمى نيست و بمشيت او مربوطست ) استثنا قائل شد . ( و به او خبر نداد ) .\r\n15 - حضرت رضا عليه السلام فرمود ، هرگز خدا پيغمبرى مبعوث نفرمود مگر با حكم حرمت شراب و اقرار به بدا براى خدا .\r\n16 - از امام عليه السلام سؤال شد كه خدا چگونه داند ؟ فرمود : خدا بداند و بخواهد و اراده كند و مقدر سازد\r\n","description":"","footnote":"","page_name":" 204 ","page_number":225},
  {"content":"\r\nو حكم كند و امضاء فرمايد پس امضاء كند آنچه را حكم كرده و حكم كند آنچه را مقدر ساخته و مقدر كند آنچه را اراده كرده ، بنا بر اين از علمش مشيت خيزد و از مشيتش اراده و از اراده اش تقدير و از تقديرش حكم و از حكمش امضاء و علمش مقدم بر مشيت است ، مشيت در مرتبه دوم است و اراده در مرتبه سوم و تقدير بر حكم مقرون به امضاء واقع شود ، و براى خداى تبارك و تعالى بد است نسبت به آنچه بداند هر گاه كه خواهد و نسبت به آنچه اراده كند براى تقدير چيزها ولى اگر حكم مقرون به امضاء گشت ديگر بدا نيست و علم بهر معلومى پيش از بودن اوست و مشيت نسبت بخواسته شده پيش از وجود آنست و اراده پيش از بر پا شدن مراد است و تقدير اين معلومات پيش از آنست كه جدا شوند و بهم پيوندند در وجود مشخص و از لحاظ وقت و حكم مقرون بامضا انجامشدنيهاى قطعى ميباشند كه داراى جسمند و بحواس درك شوند مانند آنچه رنگ و بو دارد و وزن دارد و پيمانه شود و آنچه در زمين بجنبد و بخرامد كه انسان و جن و پرندگان و درندگان و جز اينها باشد كه بحواس درك شود ، براى خداى تبارك و تعالى نسبت به آنچه وجود خارجى ندارد بدا مىباشد و چون وجود خارجى قابل فهم و درك بيابد ، بدا نباشد و خدا آنچه خواهد بكند ، بعلم خود همه چيز را پيش از پديد آمدنشان دانسته و با مشيت خود صفات و حدود آنها را شناخته و پيش از اظهار آنها انشائشان كرده و بوسيله اراده تعيين رنگ و صفاتشان نموده و با تقدير خود روزيشان را اندازه گيرى نموده و آغاز و پايان آنها را شناخته و بسبب حكمش اماكن آنها را براى مردم هويدا ساخته و به آنها رهبريشان\r\n","description":"","footnote":"","page_name":" 205 ","page_number":226},
  {"content":"\r\nنموده ( 1 ) و با امضائش علل آنها را تشريح كرده و امرشان را آشكار نموده ، اينست ، تقدير خداى عزيز دانا .\r\nشرح - مجلسى عليه الرحمه فرمايد : اين حديث از جمله مشكلات و متشابهات احاديث است و شايد اشاره داشته باشد باختلاف مراتب تقدير چيزها در الواح آسمانى يا اختلاف مراتب آماده شدن علل آنها تا وقت حصول آنها .\r\n\r\nباب اينكه چيزى در آسمان و زمين نباشد جز با هفت خصلت\r\n1 - امام صادق عليه السلام فرمود : چيزى نه در آسمان و نه در زمين باشد جز با اين هفت خصلت : با مشيت و اراده و قدر و قضاء و اذن و كتاب و اجل ، هر كه گمان كند كه او ميتواند يكى از اينها را نقض كند كافر است .\r\n2 - موسى بن جعفر عليه السلام فرمود : چيزى نه در آسمانها و نه در زمين باشد مگر بسبب هفت چيز با قضاء و قدر و اراده و مشيت و كتاب و اجل و اذن . هر كه غير اين گمان كند بر خدا دروغ بسته است - يا فرمود بر خداى عز و جل رد كرده است .\r\nشرح - پيداست كه در اين دو روايت مقدمات وجود و پيدايش هر چيزى را هفت مرتبه دانسته است اما ترتيب آنها محقق نيست زيرا كه همين دو روايت در ذكر ترتيب مختلف است . شارحين دانشمند براى هر يك از اين هفت مرتبه معانى مختلفى گفته‌اند ، ولى در باب آينده مشيت و اراده و قضاء و قدر از قول امام هفتم\r\n","description":"","footnote":"","page_name":" 206 ","page_number":227},
  {"content":"\r\nعليه السلام توضيح داده مىشود و نسبت ببقيه مرحوم مجلسى ره فرمايد مقصود از اذن خدا علم او و يا امر او و يا رفع موانع است و مراد بكتاب ، نوشتن در لوحهاى آسمانى و يا واجب ساختن است چنانچه خدا فرمايد * ( كُتِبَ عَلَيْكُمُ الصِّيامُ ) * يعنى روزه بر شما واجب شد و مقصود از اجل مدت معين و وقت مقدريست كه نزد خود او است ، مرحوم ملا صدرا گويد : « اين مراتب هفتگانه نسبت بامور تشريعى است و در امور تكوينى هر گاه خدا چيزى را خواهد ، گويد » باش ، او مىباشد « ولى به نظر ما ظاهر روايات عموم و شمولست .\r\n\r\nباب مشيت و ارادة\r\n1 - على بن ابراهيم هاشمى گويد : از موسى بن جعفر ( ع ) شنيدم كه فرمود : چيزى نباشد جز آنچه خدا خواهد و اراده كند و اندازه گيرى نمايد و حكم دهد ، گفتم معنى خواست خدا چيست ؟ فرمود : آغاز كار است گفتم معنى اندازه گيرى چيست ؟ فرمود : آن اندازه گرفتن طول و عرض چيز است : گفتم معنى قضا و حكمش چيست ؟ فرمود هر گاه حكم كند بگذراند و آنست كه برگشت ندارد .\r\nشرح - در اين روايت امام هفتم ( ع ) چهار مرتبه از مقدمات ايجاد و آفرينش مخلوق را بيان كرده و راوى سه تاى آن را توضيح خواسته و حضرت توضيح داده است ؛ مجلسى ره فرمايد : بروايت كتاب محاسن راوى پس از سؤال از معنى مشيت معنى اراده را پرسيد و حضرت فرمود : « معنى اراده اينست كه بر آنچه خواسته بپايد و بايستد » و اين جمله از قلم مصنف يا نساخ افتاده است بنا بر اين معنى روايت بسيار روشن است كه چون بنا شود چيزى خلق گردد اولا مشيت خدا به آن تعلق ميگيرد و ثانيا آن را قطعى و مسجل مىكند كه در اين مرتبه اراده نام دارد ثالثا حدود اندازه آن را معين ميفرمايد كه تقدير نام دارد رابعا فرمان خلقت صادر مىكند كه قضاء نام دارد .\r\n2 - ابو بصير گويد به امام صادق ( ع ) عرضكردم : خدا خواسته و اراده كرده و مقدر نموده و حكم فرموده ؟ فرمود : آرى : عرضكردم و دوست هم داشته است فرمود : نه : گفتم : چگونه خواسته و اراده\r\n","description":"","footnote":"","page_name":" 207 ","page_number":228},
  {"content":"\r\nكرده و مقدر نموده و حكم فرموده ولى دوست نداشته است ؟ فرمود اين چنين بما رسيده است .\r\nشرح - گويا امام ( ع ) سائل را قابل ندانسته و يا در مجلس نااهلى بوده كه بيان مطلب مقتضى حكمت نبوده است لذا بطور اجمال فرمود : اين چنين از پيغمبر و پدرانم به من رسيده است و توضيح نفرموده و احتمال دارد توضيح سخن امام ( ع ) اين باشد كه خواست و اراده تقدير و حكم خدا بافعال و كردارهاى بندگان تعلق ميگيرد ولى خدا گناه و كار زشت آنها را دوست ندارد و يا مقصود اينست كه اسناد آن چهار صفت نسبت به خدا صحيح است ولى اسناد محبت به او صحيح نيست . و يا چون اراده و خواست و تقدير و حكم خدا بخلقت و ايجاد بنده تعلق گيرد و خواهد كه او قادر و مختار باشد طبعا بعضى از بندگان از اين قدرت و اختيار سوء استفاده كرده مرتكب گناه و عصيان ميشوند كه خدا آن را دوست ندارد پس اراده و خواست خدا بالاصالة بوجود و اختيار بنده تعلق گرفته و بالتبع بگناهى كه از او سر مىزند ولى دوست نداشتن خدا بالاصاله بگناه تعلق گرفته است .\r\n3 - امام صادق ( ع ) فرمود : ممكن است خدا امر كند و نخواهد و خواهد و امر نكند ، شيطان را امر كرد كه به آدم سجده كند و خواست كه سجده نكند و اگر ميخواست سجده ميكرد . و آدم را از خوردن آن درخت نهى فرمود و خواست كه از آن بخورد و اگر نميخواست او نميخورد .\r\nشرح - چنانچه به همين زودى بيان مىشود مذهب ما شيعيان در مسأله جبر و تفويض بر اساس عدل و امر بين الامرين است و از اين جهت ما را عدليه نامند ولى ظاهر اين خبر با عقيده جبريه موافق است لذا مجلسى ره با هشت طريق اين حديث را توجيه نموده است بعضى از آنها كه روشنتر به نظر ميرسد اينست : اول اين خبر در مورد تقيه صادر شده است و شاهدى هم برايش ذكر مىكند دوم - اينكه مقصود از خواست خدا علم اوست و آن هم شاهد دارد سوم - اينكه مراد بخواست خدا هدايات و الطاف خاصه او است كه چون از آدم و ابليس باز گرفت مرتكب نافرمانى شدند . چهارم - مقصود اينست كه خدا خواست شيطان را بر سجود و آدم را بر نخوردن از درخت مجبور نكند و آنها را به اختيار خود واگذارد .\r\n4 - حضرت ابو الحسن ( ع ) فرمود : خدا را دو اراده و دو مشيت است . ارادهء حتم و ارادهء عزم ( و مشيت حتم و مشيت عزم ) خدا نهى مىكند و ميخواهد ، امر مىكند و نميخواهد ، مگر نمىبينى كه او\r\n","description":"","footnote":"","page_name":" 208 ","page_number":229},
  {"content":"\r\nآدم و همسرش را نهى كرد كه از آن درخت نخورند ولى خوردن ايشان را خواست و اگر نميخواست كه بخورند خواست آنها بر خواست خداى تعالى غلبه نميكرد و حضرت ابراهيم را امر كرد كه اسحاق ( و بقول مشهور اسماعيل ) را سر ببرد ولى نخواست كه سر او را ببرد و اگر ميخواست ، خواست ابراهيم بر خواست خداى تعالى غلبه نميكرد .\r\nشرح - علامه مجلسى از قول صدوق - عليهما الرحمة - نقل مىكند كه او در كتاب توحيد بعد از ذكر اين خبر ميگويد : خداى تعالى آدم و همسرش را از خوردن آن درخت نهى كرد و ميدانست كه آنها خواهند خورد ولى خداى عز و جل خواست كه با جبر و قدرت مانع خوردن آنها نشود چه آنكه آنها را از خوردن نهى كرده و باز داشته بود ، اينست معنى خواست خدا نسبت به آنها و اگر ميخواست ايشان را با جبر و زور از خوردن باز دارد و آنها ميخوردند ، خواست آنها بر خواست خدا غلبه كرده بود چنان كه امام ( ع ) فرمود .\r\nسپس مرحوم مجلسى اراده عزم و اراده حتم را معنى مىكند كه اراده عزم آنست كه تنها چيزى را بخورد و بطلب آن كشيده شود و اراده حتم آنست كه تمام شرايط تأثير را داشته باشد و بوجود آوردن آنچه را خواسته قطعى شده باشد پس ممكن است اراده عزم باشد و اراده حتم نباشد .\r\n5 - امام صادق ( ع ) فرمود : خدا خواسته و اراده كرده ولى دوست نداشته و نپسنديده ، خواسته است كه چيزى نباشد مگر اينكه او بداند و همچنين هم اراده كرده و دوست نداشته كه او را سوم سه خدا گويند و كفر را براى بندگان خود نپسنديده است .\r\nشرح - اراده و خواست خدا تعلق گرفته است كه آنچه در عالم واقع مىشود از كوچك و بزرگ چنان كه هست بداند و حتى ميداند كه نصارى او را خداى سوم دانند ولى آن را دوست ندارد و ميداند كه بعضى از بندگانش به او كافر شوند ولى او كفر را براى بندگانش نمىپسندد .\r\n6 - امام رضا عليه السلام فرمود : خداى تعالى فرمايد : اى پسر آدم بخواست من است كه تو هر چه براى خود خواهى توانى خواست و بنيروى من است كه واجبات مرا انجام ميدهى و بنعمت من است كه بر نافرمانيم\r\n","description":"","footnote":"","page_name":" 209 ","page_number":230},
  {"content":"\r\nتوانا ميشوى ، من ترا شنوا ، بينا ، توانا ساختم ، هر نيكى كه به تو رسد از جانب خداست و هر بدى كه به تو رسد از خود تو است و اين براى آنست كه من به كارهاى نيك تو از خودت سزاوارترم و تو به كارهاى زشتت از من سزاوار ترى و علت اين آنست كه من از آنچه ميكنم بازخواست نشوم ولى مردم بازخواست شوند .\r\nشرح - انسان با نيرو و نعمتى كه خدا به او عطا فرمود راه ميرود و مىبيند و ميشنود ولى به اختيار خود گاهى راه مسجد و زمانى طريق ميخانه ميسپارد و در هر دو صورت نيروى گام برداشتنش از خداست ولى بايد انسان مسجد رفتنش را به خدا نسبت دهد و ميخانه رفتنش را به خود زيرا كه مسجد رفتنش بنيرو و بتوفيق و لطف خاص او باشد و ذات او خير محض است ولى ميخانه رفتنش از نظر اينكه نيرو و قدرت از خداست و آن نيرو را براى صرف در راه طاعت به او داده و بدان امر فرموده است ولى بنده آن را از راه مستقيم خود منحرف كرده و در راهى كه او نهى فرموده مصرف كرده است پس سزاوارست كه به خود او انتساب يابد سپس بطور تفريع يا تعليل ميفرمايد « من از آنچه ميكنم بازخواست نميشوم و مردم بازخواست شوند » زيرا آنچه او كرده خلقت بنده و اعطاء قدرت و اختيار است نسبت بوى كه همه خير است و احسان و نبايد از آن بازخواست نمود ولى آنچه بنده نافرمان بجا آورده صرف كردن نعمت منعم و خالق خويش است در راه خلاف رضاى او و ناسپاسى و كفران نسبت بوى كه عقلا موجب بازخواست و سؤالست .\r\n\r\nباب امتحان و آزمايش\r\n1 - امام صادق عليه السلام فرمود : هيچ قبض و بسطى ( تنگى و فراخى ، بستن و گشودنى ) نباشد جز آنكه براى خدا نسبت به آن خواست و حكم و آزمايش است :\r\n2 - و فرمود : از آنچه خدا به آن امر كرده يا از آن نهى فرموده چيزى كه در آن قبض و بسطى باشد نيست مگر آنكه براى خداى عز و جل نسبت به آن آزمايش و حكمى است .\r\nشرح - قبض و بسط تقريبا مانند حركت و سكون است و داراى معنى عامى است كه بيشتر اوضاع\r\n","description":"","footnote":"","page_name":" 210 ","page_number":231},
  {"content":"\r\n\r\nو احوال خلق را شامل مىشود زيرا قبض و بسط خدا نسبت به دارائى مردم فقر و غناى آنهاست و نسبت بنفوسشان غم و شادى آنها و نسبت ببدنشان مرض و تندرستى آنها و نسبت بكردارشان خذلان و توفيق ايشان و نسبت بدعايشان اجابت و عدم اجابت آنست و همچنين ساير جهات انسان از معنى قبض و بسط خارج نيست ولى چون در روايت دوم اين قبض و بسط مقيد بامر و نهى خدا شده است مختص مىشود بامورى كه مربوط بشرع و دين باشد و خدا در آن فرمان يا نهيى داشته باشد مانند فقر و غنى و صحت و مرض ، كه انسان در حالت فقر و مرض امر بصبر و شكيبائى دارد و در حال صحت و ثروت امر بپرداخت حقوق واجب و به دستگيرى از فقرا و صله رحم و مانند آن دارد پس تمامى اين گونه احوال بندگان اولا بخواست و حكم خداست و ثانيا خدا بوسيله همين امور بندگانش را آزمايش و امتحان مىكند نه براى آنكه خودش از حال آنها با خبر شود زيرا او علام الغيوبست بلكه براى آنكه استحقاق ثواب يا عقاب را به خود آنها بفهماند و حجت را بر آنها تمام كند .\r\n\r\nباب سعادت و شقاوت\r\n1 - امام صادق عليه السلام فرمود : همانا خدا سعادت و شقاوت را آفريد پيش از آنكه مخلوقش را بيافريند هر كه را خدا با سعادت آفريد هيچ گاه او را دشمن ندارد و چون كار بدى بجا آورد كردارش را دشمن دارد .\r\nولى خودش را دشمن ندارد و اگر شقى بوده باشد او را هرگز دوست ندارد و چون عمل صالحى انجام دهد كردارش را دوست دارد و خودش را دشمن دارد بواسطه سرانجامى كه بسوى آن ميرود ، پس چون خدا چيزى را دوست دارد ديگر هرگز آن را دشمن ندارد و چون چيزى را دشمن دارد ديگر هرگز آن را دوست ندارد .\r\nشرح - سعادت در اصطلاح شرع امريست كه موجب دخول بهشت و راحت ابدى شود و شقاوت آنست كه موجب دخول دوزخ و عقوبت ابدى شود و مقصود از آفرينش سعادت و شقاوت تقدير و اندازه گيرى تكاليفى است كه مايه سعادت و شقاوت گردد پس از آنكه خداى تعالى تكاليف واجب و حرام را مقرر داشت انسان را آفريد و با علم خود دانست كه كداميك از مخلوقش تكاليف موجب سعادت را برگزيند و سرانجامش بسعادت كشد و كدام آنها موجبات شقاوت را انتخاب كند و عاقبتش بشقاوت رسد ، پس يك دسته را سعيد و يك دسته را شقى آفريد و او سعيد را دوست دارد و شقى را دشمن و همچنين عمل صالح را دوست دارد اگر چه از شقى سرزند و گناه و معصيت را دشمن دارد اگر چه شخص سعيد انجام دهد .\r\n","description":"","footnote":"","page_name":" 211 ","page_number":232},
  {"content":"\r\n2 - ابو بصير گويد : خدمت امام صادق عليه السلام نشسته بودم كه شخصى از او پرسيد و گفت : قربانت گردم اى پسر پيغمبر از چه جهت شقاوت بگنهكاران رسيد تا خدا در علم خود بر عمل ايشان حكم به عذاب كرد امام ( ع ) فرمود : اى سئوالكننده ، هيچ يك از خلق خدا نتواند به حق او قيام كند ( و چنان كه شايسته او است انجام وظيفه نمايد ) و چون اين مطلب را دانست [ به آن حكم كرد 
  ] باهل محبت خويش نيروى معرفتش عطا فرمود و سنگينى عمل ( و اطاعت خويش ) را از ايشان برداشت بطورى كه سزاوار آن بودند ، و باهل معصيت نيروى معصيت بخشيد براى آنچه از پيش نسبت بايشان ميدانست و ايشان را از توانائى پذيرش از خود باز داشت و حال آنها با آنچه از پيش نسبت بايشان ميدانست موافق گشت ( چون به دنيا آمدند آن نيرو را در معصيت صرف كردند ) و نتوانستند وضعى پيش آورند كه ايشان را از عذاب او برهاند زيرا علم خدا را بحقيقت باور كردن سزاوارتر است ، اينست معنى « خدا خواست هر چه را خواست » و اينست راز او .\r\nشرح - اين حديث شريف مربوط بباب طينت است كه ان شاء الله در اول جلد سوم بتفصيل بيان مىشود زيرا ظاهرا سؤال از اينست كه : از كجا و بچه علت دسته اى در اول خلقت محكوم بشقاوت و عذاب خدا گشتند ؟ امام ( ع ) پس از آنكه بمناسبت مقام اولا حال اهل سعادت را بيان مىكند نسبت باهل شقاوت ميفرمايد چون خدا ميدانست يك دسته از مخلوقش پس از آنكه به دنيا آيند طريق گناه و نافرمانى سپارند بدين جهت هنگام خلقت به آنها نيروى معصيت داد و ايشان را از پذيرفتن اطاعت خود ممنوع كرد و اين عمل براى اينست كه خدا بهر كس آنچه سزاوارست عنايت كند و توفيقات و الطاف خاصه خود را بى جا صرف نكند . طريقه و روش خردمندان اين است كه لباس نفيس و گرانقيمت را بر تن نوكر و فرزندى كه در خاك ميغلطد نكنند و اسبى كه گاز ميگيرد افسارش كنند ، با اين فرق كه انسان چون علمش كوتاهست هر چيزى را مىآزمايد و سپس بطورى كه سزاوار است عمل مىكند ولى خداى تعالى چون كه علام الغيوب است و هر پنهانى نزدش آشكار مىباشد و گذشته و آينده هر چند كه دور هم باشد از نظر علم او روشن است اين عمل را پيش از خلقت انسان انجام ميدهد يعنى هر چيز را بجاى خود ميگذارد ، اينست آنچه بفكر ناقص ما نسبت ببيان اين حديث شريف ميرسد ، ولى علامه مجلسى قدس الله سره اين حديث را در نهايت صعوبت و اشكال معرفى كرده و تطبيق\r\n","description":"","footnote":"","page_name":" 212 ","page_number":233},
  {"content":"\r\nآن را بر مذهب عدليه محتاج بتكلفات دانسته است ، به نظر كوتاه ما صعوبت و اشكال در نظر مقدس ايشان از آن جهت پيدا شده كه جمله « لسبق علمه فيهم » را چنين معنى كرده است : چون خدا ميدانست كه مخلوق تا ابزار و نيروى انجام تكليف نداشته باشند نميتوانند تكليف را انجام دهند لذا به آنها نيرو داد و اگر آن نيرو نميداد جبرا و قهرا ترك معصيت ميكردند .\r\n3 - امام صادق عليه السلام فرمود : گاهى شخص سعيد را براى اهل شقاوت برند تا آنجا كه مردم گويند چقدر شبيه آنها شده بلكه اين هم از آنهاست ولى سپس سعادت او را دريابد و اصلاحش كند ( اين شخص نيكو مآبى است كه اتفاقا گناهانى از او سر زند و سپس با توبه و يا اعمال شايسته آنها را جبران كند ) و گاهى شقى را به راه سعادتمندان برند تا آنجا كه مردم گويند : چه اندازه به آنها ماند بلكه اين هم از آنهاست و سپس شقاوت او را دريابد ( و اين شخص بدجنسى است كه بدون تصميم جدى يا براى تظاهر عمل خيرى انجام دهد و سپس بخميره بد خويش گرايد ) آن را كه خدا ( در لوح محفوظ ) با سعادت نوشته است پايان كارش بسعادت انجامد اگر چه از دنيا به اندازه فاصله ميان دو دوشيدن ماده شتر ( كه چند لحظه بيش نيست ) باقى نمانده باشد . ( پس ملاك سعادت و شقاوت پايان عمر و زمان رفتن از دنياست خدا ما و تمام مؤمنين را عاقبت بخير و اهل سعادت فرمايد ) .\r\n\r\nباب نيكى و بدى\r\n1 - امام صادق عليه السلام فرمود : از جمله آنچه خدا بجناب موسى عليه السلام وحى فرمود و در تورات بر او نازل شد اين بود كه : همانا منم خدا كه جز من شايسته پرستشى نيست ، مخلوق را آفريدم و نيكى را آفريدم و آن را بدست هر كه دوست داشتم جارى ساختم ، خوشا به حال آنكه نيكى را بدست او ( بر مخلوقم )\r\n","description":"","footnote":"","page_name":" 213 ","page_number":234},
  {"content":"\r\nجارى ساختم . منم خدا و شايان پرستشى جز من نيست ، مخلوق را آفريدم و بدى را آفريدم و آن را بدست هر كه اراده كردم جارى ساختم .\r\nشرح - مقصود از خلقت بدى تقدير و اندازه گيرى ابزار و اسباب گناهست مانند خلقت شراب و مراد بجارى ساختن بدست هر كه خدا اراده كند اينست كه خدا ميداند كداميك از مخلوقش بگناه و بدى گرايند و اين معنى اگر چه مخالف با ظاهر لفظ است بعضى از شراح گفته‌اند و اگر بخواهيم به ظاهر لفظ تمسك كنيم بعقيده ما بيان و توجيهش همانست كه در دو حديث پيش گفته شد كه چون خدا اهل نيكى و بدى را شناخت هميشه عمل نيك را پيش اهل خير گذارد و آنها بدان متوجه و سرگرم شوند و بدى را پيش اهل شر گذارد و آنها به آن دلخوش و سرگرم شوند تا بهر كس آنچه لياقت دارد داده باشد .\r\n2 - امام باقر ( ع ) فرمود : در يكى از كتابهائى كه خدا نازل كرده اينست كه : منم خدا كه شايسته پرستشى جز من نيست ، نيكى را آفريدم و بدى را آفريدم ، خوشا به حال آنكه نيكى را به دستش جارى ساختم ، واى بر كسى كه بدى را به دستش جارى ساختم و واى بر كسى كه بگويد چرا اين طور و چرا آن طور ( چرا نيكى بدست اين و بدى بدست آن جارى شد ) .\r\n3 - امام صادق ( ع ) فرمود : خداى عز و جل فرمايد : منم خدا كه معبودى جز من نيست ، آفريننده خير و شرم ، خوشا به حال آنكه خير را به دستش جارى ساختم ، واى بر آنكه شر را به دستش جارى ساختم و واى بر آنكه بگويد : چگونه اين شد و چگونه آن ، يونس گويد : يعنى واى بر كسى كه از روى عقل خود آن را منكر شود ( و بگويد خدا خالق خير و شر نيست ) .\r\n","description":"","footnote":"","page_name":" 214 ","page_number":235},
  {"content":"\r\n\r\nباب جبر و قدر و امر بين الامرين\r\nشرح - كلمه « قدر » در اين عنوان بمعنى تفويض است و مقصود از اين عنوان موضوع مشهور و معروف خلق اعمال و مسأله جبر و تفويض است كه از مهمترين و مشكلترين مسائل مذهب است و در اين خصوص ميان طايفه اماميه و معتزله و اشاعره مباحثات و مناقشات دراز انجام يافته و بيشتر دانشمندان در اين خصوص رساله جداگانه اى نوشته‌اند و عقايد ايشان فروع و منشعباتى پيدا كرده است ولى در اصل مسأله سه عقيده و مذاق بيش نبوده است : اول عقيده بجبر و خلاصه اش اينست كه هر كردار و گفتارى كه از انسان سر مىزند بقدرت و اراده خداست و قدرت و اراده انسان در آن هيچ تأثيرى ندارد بلكه انسان مانند ابزار دست كارگر است ، خدا گاهى درخت را بصدا مىآورد و گاهى انسان را ، زمانى رعد و برق و هوا را بجنبش مىآورد و زمانى انسان را بنا بر اين فرقى ميان گام برداشتن انسان و رعشه دست و پاى او نيست ، اين عقيده شعارا شاعره است و سر سلسله اين عقيده جهم بن صفوان و ابو الحسن اشعرى است كه هر يك تابعين بسيارى دارند دوم عقيده بتفويض است به اين معنى كه قدرت و اراده انسان در گفتار و كردارش از خود اوست و قدرت و اراده خدا در آن تأثير و مدخليت بىواسطه ندارد و نزد بعضى در اين معنى كلمه « قدر » هم به كار ميرود مانند به كار بردن مصنف در اين عنوان و نزد بعضى ديگر اين كلمه بمعنى « جبر » به كار ميرود ، پيغمبر ( ص ) فرموده است :\r\n« قدرية مجوس اين امت است » و هر يك از دو طايفه « مجبره و مفوضه » اين سخن را بر دسته مقابل تطبيق ميكنند . سوم عقيدهء باختياريا « امر بين الامرين » است كه مضمون روايات اين باب و ساير رواياتى است كه از ائمه هدى ( ص ) رسيده است ، در تمام اين روايات جبر و تفويض ( يا قدر ) را رد كرده و بر بطلان آن استدلال فرموده و امر بين الامرين را ثابت نموده‌اند چنان كه اكنون ذكر مىشود . معنى امر بين الامرين اجمالا اينست كه انسان در افعال خود نه چنان مجبور و بىاختيار است كه مانند ابزار دست كارگر باشد و از خود نيروى امتناع و دفاع نداشته باشد و نه چنان كه انسان در كردار خود مستقل باشد و خدا را هيچ گونه دخالتى در آن نباشد بلكه افعال او بهر دو طرف ربط و بستگى دارد هم به خدا و هم به خود او ولى بيان و توضيح اين عقيده و استدلالش معركهء آراء و ميدان نجات و هلاكت شده و دانشمندان را حيران و پريشان كرده است و به همين جهت اين مسأله از غوامض و مشكلات مسائل مذهبى بشمار آمده است در اينجاست كه صاحب كفاية الاصول چون به بن بست جبر از طريق استدلال گير كرده ميگويد « قلم اينجا رسيد و سر بشكست » مرحوم مجلسى در اينجا هشت قول از بزرگان دانشمندان نقل مىكند و بر هر يك ايراد و اعتراضى مينمايد و خودش در آخر قول نهمى احداث مىكند و آن را مستفاد از روايات ميداند ، بسيارى از دانشمندان دليل دندان شكن بر اختيار را وجدان پاك خود انسان دانسته و اينكه خود انسان گاهى ميگويد « دلم خواست يا دلم\r\n","description":"","footnote":"","page_name":" 215 ","page_number":236},
  {"content":"\r\nنخواست « را دليل مختار بودنش دانسته‌اند .\r\n\r\nاينكه گوئى اين كنم يا آن كنم\r\nخود دليل اختيارست اى صنم\r\n\r\nو ما جز اينكه با استمداد از فضل و توفيق خداى منان و با التجاء بدرگاه او از لغزش فكر و قلم وارد ترجمه و شرح روايات شويم چاره ديگرى نداريم و به نظر ما حديث دو از دهم اين باب كه از حضرت ثامن الائمه ( ع ) روايت شده است تا آنجا كه مغز بشر استعداد و اجازه تفكر دارد اين مشكل را حل فرموده است .\r\n1 - امير المؤمنين ( ع ) پس از بازگشت از جنگ صفين در كوفه نشسته بود كه پير مردى آمد و در برابر آن حضرت زانو زد و سپس عرضكرد : اى امير مؤمنان ، بفرمائيد كه آيا رفتن ما بجنگ اهل شام به قضا و قدر خدا بود ؟ حضرت فرمود : آرى اى پير مرد به هيچ تلى بالا نرفتيد و به هيچ دره اى سرا زير نشديد مگر به قضا و قدر خدا ، پير مرد گفت : اى امير مؤمنان رنجى كه من در اين راه بردم به حساب خدا گذارم ؟\r\n( يعنى چون رفتن من بقضاء و قدر خدا بوده است پس من اجرى نخواهم داشت ) حضرت فرمود : ساكت باش اى پير مرد به خدا سوگند كه خدا اجر بزرگى نسبت برفتن آنجا و اقامت در آنجا و بازگشت از آنجا بشما داده است ، و شما نسبت به هيچ يك از حالات خود مجبور و ناچار نبوديد پير مرد گفت : چگونه مىشود كه ما در هيچ يك از حالات مجبور و ناچار نباشيم با آنكه رفتن و حركات و بازگشت ما به قضا و قدر خدا باشد ؟ حضرت به او فرمود : مگر تو گمان كنى كه آن قضا حتمى بود و آن قدر لازم ( بطورى كه اختيار از تو سلب شود و رفتن و جنگ كردنت بقدرت و اراده تو نباشد ) اگر چنين ميبود ثواب و عقاب و امر و نهى و بازداشت خدا بيهوده بود ( زيرا در آن صورت انسان مانند ماشين خود كاريست كه اگر درست كوكش كنند\r\n","description":"","footnote":"","page_name":" 216 ","page_number":237},
  {"content":"\r\nنافع باشد و چون بد جورش كنند زيان رساند و ماشين را امر و نهى كردن و توبيخ و تحسين نمودن بيهوده و باطلست ) ( 1 ) و نويد و بيم دادن انسان معنى ندارد و نه گنهكار سزاوارى سرزنش دارد و نه نيكوكار اهليت ستايش ، بلكه گنهكار از نيكوكار سزاوارتر باحسانست و نيكوكار از گنهكار بعقوبت سزاوارتر است [ نيكو كار از بدكردار سزاوارتر بستايش نيست و بدكردار از نيكوكار سزاوارتر بنكوهش نباشد 
  ] اين سخن گفتار برادران بت پرستان و دشمنان خداى رحمان و حزب شيطان و اهل قدر و مجوس اين امت است ، خداى تبارك و تعالى تكليف با اختيار نموده ( نه با جبر و اضطرار ) و براى بيم دادن نهى فرموده ( تا مردم فهميده و با اختيار بچاه نيفتند ) و بر كردار اندك ثواب بسيار عطا فرموده ، نافرمانى از او غلبه جوئى بر او نيست و فرمانبرى از او باكراه و زور نباشد بمردم آن ملكيت نداده كه يكباره واگذار كرده باشد ( چنان كه اهل تفويض گويند ) و آسمانها و زمين و فضا را بيهوده نيافريده و پيغمبران را بدون جهت مژده گويان و بيم رسان مبعوث نساخته ، اين عقيده كافران است ، واى بر كافران از آتش دوزخ پير مرد ( كه عقده دلش باز شده و از شادى در پوست خود نميگنجيد يك رباعى به اين مضمون ) انشاء نمود و ميگفت : توئى آن امامى كه بسبب اطاعت او از خداى رحمان در روز قيامت اميد آمرزش داريم ، از امر دين ما هر چه مشكل بود روشن ساختى ، در برابر اين احسان پروردگارت به تو جزاى احسان عنايت كند .\r\nشرح - در اين حديث شريف امير المؤمنين ( ع ) در كمال وضوح بر بطلان جبر و تفويض استدلال فرموده است ، آنچه در بين دو قلاب [ 
  ] ذكر نموديم نسخه بدل جمله سابق است كه مجلسى ( ره ) از حديث اصبغ بن نباته نقل فرموده است و به نظر ما عبارت صحيح همان است كه بين دو قلابست زيرا مطابق عبارت كافى اگر چه مجلسى ( ره ) پنج وجه براى توجيه آن بيان كرده است ولى به نظر دقت هيچ يك درست نيست زيرا اساسا امام ( ع ) سزاوارى ثواب و عقاب را در صورت جبر نفى مىكند پس چگونه مىشود كه در دو جمله بعد سزاوارتر بودن آن را ثابت كند و آنكه فرمود اين سخن گفتار برادران بت بتپرستانست براى اينست كه قرآن از قول آنها نقل مىكند كه : « چون كار زشتى كنند گويند پدرانمان را اين گونه ديديم و خدا ما را به اين امر كرده است » يعنى ما مجبور و تحت فرمان خدائيم و اينكه فرمود « دشمن خداى رحمان » گويا مربوط باهل تفويض باشد كه خود را در برابر خدا مستقل ميدانند ولى باز حزب شيطان با اهل جبر مناسبتر است زيرا كه شيطان گفت « * ( رَبِّ بِما أَغْوَيْتَنِي ) * » پروردگارا چون تو مرا گمراه كردى و اهل قدر\r\n","description":"","footnote":"","page_name":" 217 ","page_number":238},
  {"content":"\r\nچنان كه گفتيم بر هر دو دسته تطبيق شده است و همچنين عبارات بعد در حديث شريف بر هر دو طايفه قابل انطباق است ، باهل تفويض ميگوئيم اگر خدا كار را بشما واگذاشته و خود كنار رفته است پس چرا شما را امر و نهى مىكند چرا پيغمبر ميفرستد ، چرا پاداشاند كرا بسيار ميدهد و باهل جبر ميگوئيم بماشين خود كار كه امر و نهى نميكنند و بعلاوه امر او را مقرون به اختيار خود وجدان ميكنى و بعقيدهء تو پاداش بسيار بر عمل اندك معنى ندارد و . و . و اما كلمه قضا و قدر را در اينجا طبق حديثى كه از احتجاج نقل شده بامر و نهى و تمكين خدا معنى فرموده است .\r\n2 - امام صادق عليه السلام فرمود : هر كه معتقد باشد كه : خدا خلقش را به بيعفتى و زشتكارى فرمان ميدهد بر خدا دروغ بسته است و هر كه معتقد شود كه كار نيك و بد از اوست بر خدا دروغ بسته است .\r\nشرح - جمله اول اين روايت رد بر اهل جبر است كه ميگويند : كار زشت ما بدستور خداست چنانچه در شرح حديث سابق از آيه شريفه نقل شد و جمله دوم رد بر اهل تفويض است كه گويند مرجع و منشأ كار نيك و بد خود ما هستيم و خدا را در سلطنتش مغلوب و مقهور ميدانند . دسته اول علل و اسباب اوليه افعال انسان را در نظر گرفته و از علل و اسباب قريبه كه اراده و اختيار انسانست صرف نظر كردند و دسته دوم تنها چشم بعلل قريبه دوختند و قدرت و اراده خدا را ناديده انگاشتند . هر دو دسته بر خدا دروغ بستند و امر بين الامرين را فراموش كردند .\r\n3 - وشاء گويد از حضرت رضا عليه السلام پرسيدم و عرضكردم : خدا كار را به خود بندگان واگذاشته است ؟ فرمود : خدا قادرتر از اينست ، عرضكردم : پس ايشان را بر گناه مجبور كرده است ؟ فرمود خدا عادلتر و حكيمتر از اينست ، سپس فرمود : خدا فرمايد : اى پسر آدم من به كارهاى نيك تو از خود تو سزاوارترم و تو به كارهاى زشتت از من سزاوارترى ( به حديث 383 رجوع شود ) مرتكب گناه ميشوى بسبب نيروئى كه من در وجودت قرار داده‌ام .\r\n4 - يونس بن عبد الرحمن گويد : حضرت رضا عليه السلام به من فرمود : بگفتار قدريه ( اهل تفويض )\r\n","description":"","footnote":"","page_name":" 218 ","page_number":239},
  {"content":"\r\nقائل مباش زيرا قدريه نه بگفتار اهل بهشت قائل شدند و نه بگفتار اهل دوزخ و نه بگفتار شيطان براى اينكه اهل بهشت گفتند ( سورهء 7 - 43 ) « سپاس خداى راست كه ما را به اين بهشت هدايت فرمود و اگر خدا ما را هدايت نميكرد ، ما هدايت نميشديم » و اهل دوزخ گفتند ( سوره 23 - 106 ) « پروردگارا ، شقاوت خود ما بر ما غلبه كرد و ما گروهى گمراه بوديم » و شيطان گفت : « پروردگارا بسبب آنكه تو مرا گمراه كردى » ( پس اين هر سه طايفه نيكى و بدى را به خدا ارجاع ميدهند ولى قدريه بخودشان برميگردانند ) عرضكردم به خدا سوگند من بگفتار ايشان قائل نيستم بلكه ميگويم چيزى نباشد مگر بوسيله آنچه خدا خواهد و اراده كند و تقدير نمايد و حكم فرمايد ، فرمود : اى يونس چنين نيست ، چيزى نباشد مگر آنچه خدا خواهد و اراده كند و تقدير نمايد و حكم فرمايد ميدانى مشيت ( خواست خدا ) چيست ! گفتم :\r\nنه : فرمود : ذكر اولست ( ياد نخستين ) ميدانى اراده چيست ؟ گفتم : نه فرمود : آن تصميم است بر آنچه ميخواهد ، ميدانى قدر چيست ؟ گفتم : نه فرمود آن اندازه گيرى و مرزبندى است مانند مقدار بقا و زمان فناء سپس فرمود و قضا ( حكم ) محكم ساختن و وجود خارجى دادنست ، يونس گويد : از آن حضرت اجازه خواستم كه سرش را ببوسم و عرضكردم : گرهى برايم گشودى كه از آن بىخبر بودم .\r\nشرح - مجلسى عليه الرحمة گويد جمله « لا يكون الا بما شاء الله » در بيشتر نسخ كافى در قول يونس با « باء » و در قول امام بدون « باء » ذكر شده است و سپس دو توجيه براى آن بيان ميفرمايد و همچنين صدر المتألهين و فيض كاشانى قدس سرهما هر كدام در اين زمينه بيانى دارند ولى انصاف اينست كه امام عليه السلام با در نظر گرفتن درجه فهم و دانش يونس و معنائى كه خود او از كلامش اراده كرده جوابش را داده است و اين جهات براى ما واضح و روشن نيست تا بدانيم آن جمله با نداشتن « باء » چه فرقى از لحاظ معنى .\r\nمىكند ، و اما منظور از « ذكر اول » مرحوم فيض گويد كه : لوح محفوظ است و مقصود از بقاء و فناء مدت عمر هر چيز و اجل اوست .\r\n","description":"","footnote":"","page_name":" 219 ","page_number":240},
  {"content":"\r\n\r\n5 - امام صادق عليه السلام فرمود : همانا خدا خلق را آفريد و دانست كه آنها بچه راهى ميروند و ايشان را امر كرد و نهى فرمود : هر امرى كه بايشان نمود راهى بتركش براى آنها گذاشت ( بطورى كه با اختيار خود بجا آوردند و مجبور و ناچار نباشند ) و انجام ندهند و ترك نكنند مگر باذن خدا .\r\nتوضيح - براى اذن خدا پنج معنى گفته‌اند : 1 - امر تشريعى و فرمان 2 - امر تكوينى و ايجاد 3 - تخليه و اطلاق يعنى رها گذاشتن و مجبور نكردن 4 - علم و دانستن 5 - قضاء و قدر ولى با اندكى تأمل ميفهميم كه هيچ يك از اين معانى مناسب نيست و بعقيده ما بايد در اين گونه موارد كشف الكلماتى باشد كه به تمام موارد استعمال كلمه « اذن » نظر شود تا اصطلاح مخصوص ائمه عليهم السلام در اين ماده بدست آيد .\r\n6 - امام صادق از قول پيغمبر ( ص ) فرمايد هر كه معتقد باشد كه خدا بزشتكارى فرمان ميدهد بر خدا دروغ بسته و هر كه معتقد باشد كه خير و شر به غير خواست خداست ، خدا را از سلطنتش بيرون كرده و هر كه معتقد باشد كه ارتكاب گناه با نيروى خدا نيست بر خدا دروغ بسته و هر كه بر خدا دروغ بندد خدا او را بدوزخ برد .\r\n7 - اسماعيل بن جابر گويد : مردى در مسجد مدينه نشسته بود و راجع به قدر سخن ميگفت و مردم گردش را گرفته بودند ، من گفتم اى فلانى از تو سؤالى دارم : گفت بپرس ، گفتم آيا در ملك خدا چيزى هست كه با اراده او نباشد ، مدتى دراز سر بگريبان شد و سپس سرش را بجانب من بلند كرد و گفت اى فلانى ، اگر بگويم در ملك خداست چيزى كه اراده نكرده خدا مقهور و زور پذير گردد و اگر بگويم در ملك او جز آنچه اراده كند نيست گناهان را به تو رخصت داده‌ام ( زيرا آنها را به خدا نسبت داده‌ام و ترا بىتقصير\r\n","description":"","footnote":"","page_name":" 220 ","page_number":241},
  {"content":"\r\nدانسته‌ام ) اسماعيل گويد : من به امام صادق عليه السلام عرضكردم از آن قدرى مذهب چنين پرسيدم و او اين گونه جواب داد حضرت فرمود : او بنفع خويش انديشيد ، اگر جز اين ميگفت ( و طبق عقيده خودش جواب قطعى ميداد ) هلاك ميشد .\r\n8 - مردى گويد به امام صادق عليه السلام عرضكردم : خدا بندگان را بر گناه مجبور ساخته ؟ فرمود :\r\nنه ، گفتم : پس كار را به آنها واگذاشته ؟ فرمود : نه ، گفتم پس حقيقت چيست ؟ فرمود : لطفى است از پروردگارت ميان اين دو مطلب .\r\n\r\nشرح - كلمه « لطف » را در اين حديث مرحوم فيض و استادش بامر دقيق و مشكل معنى كرده‌اند و مرحوم مجلسى احتمال رحمت و توفيق پروردگار را هم داده و بلكه آن را اختيار كرده است ، و در هر حال تمام شارحين اين كلمه را توضيح مذهب اختيار و امر بين امرين دانسته‌اند و چنان كه تحت عنوان اين باب گفتيم براى مذهب اختيار نه معنى گفته‌اند و هر كسى اين كلمه را با مختار خود تطبيق مىكند ، ولى باصطلاح متكلمين كلمه « لطف » معنى ديگرى دارد و آن : « چيزيست كه بنده را باطاعت نزديك كند و از معصيت دور دارد و بسر حد جبر و زور هم نرسد » كه اماميه و معتزله اين معنى را بر خدا واجب عقلى دانسته و اشاعره واجب ندانسته‌اند و هر يك بر گفته خود دليلى دارند كه اين مقام مناسب ذكرش نيست .\r\n9 - امام باقر و امام صادق عليهما السلام فرمودند : خدا بمخلوقش مهربانتر از آنست كه ايشان را مجبور بر گناه كند و سپس به جهت آن عذابشان نمايد ( چنانچه جبرى مذهب گويد ) و خدا عزيزتر از آنست كه چيزى را بخواهد و نشود ( چنانچه تفويضى مذهب گويد ) راوى گويد از آن دو حضرت سؤال شد كه :\r\nمگر ميان جبر و تفويض منزل سومى است ، فرمودند : آرى منزلى است فراختر از ميان آسمان تا زمين\r\nشرح - اين منزل هم تعبير ديگريست از مذهب اختيار و امر بين امرين كه در حديث سابق بلطف تعبير شده بود . ملا صدرا گويد : « اشاره باينست كه قائل بمذهب اختيار در فراخى و وسعت است بمسافتى بيشتر از ميان آسمان و زمين » يعنى اهل جبر و تفويض در تنگناى استناد افعال بندگان به خداوند يا خويش\r\n","description":"","footnote":"","page_name":" 221 ","page_number":242},
  {"content":"\r\nميباشند ولى همين كه اندكى از اين دو تنگنا بيرون رويم و افعال خود را به دو طرف نسبت دهيم در مذهب اختيار واردشده‌ايم چه آنكه خدا را مؤثرتر بدانيم يا خويش را .\r\n10 - از امام صادق عليه السلام راجع بجبر و تفويض پرسش شد ، حضرت فرمود : نه جبر است و نه تفويض بلكه منزلىست ميان آن دو كه حق آنجاست و آن منزل را نداند جز عالم يا كسى كه عالم آن را بوى آموخته باشد .\r\n11 - راوى گويد مردى به امام صادق ( ع ) عرضكرد : قربانت گردم خدا بندگان را بر گناه مجبور كرده است ؟ فرمود : خدا دادگرتر از آنست كه ايشان را بر گناه مجبور كند و سپس به آن جهت عذابشان نمايد ، آن مرد گفت ، قربانت گردم : پس كار را ببندگان واگذاشته است ؟ فرمود اگر بايشان واگذار كرده بود در تنگناى امر و نهيشان قرار نميداد ، عرضكرد : پس ميان اين دو ، منزل ديگريست ؟ فرمود آرى ، فراختر از ميان آسمان و زمين .\r\n12 - احمد بن محمد گويد : به حضرت رضا ( ع ) عرضكردم : بعضى از اصحاب ما شيعيان قائل بجبر و بعضى قائل باستطاعتند حضرت فرمود بنويس : * ( بِسْمِ الله الرَّحْمنِ الرَّحِيمِ ) * ، على بن الحسين فرمود خداى عز و جل فرموده است : اى پسر آدم ، تو بخواست من ميخواهى و به قوت من واجباتم را انجام دهى و بوسيله نعمت من بر نافرمانيم توانا گشتى ، من ترا شنوا و بينا كردم ، هر نيكى كه به تو رسد از خداست و هر بدى كه به تو رسد از خود تو است زيرا من به نيكيهايت از تو سزاوارترم و تو ببديهايت از من سزاوارترى زيرا من از آنچه كنم\r\n","description":"","footnote":"","page_name":" 222 ","page_number":243},
  {"content":"\r\n\r\nبازخواست نشوم و مردم بازخواست شوند ( سپس امام ( ع ) فرمود يا خدا فرمايد ) هر چه ميخواستى برايت برشته در آوردم .\r\nشرح - اين حديث با اندكى اختلاف در باب ( مشيت و اراده ( 383 ) گذشت ) و ما در آنجا توضيحاتى داديم در اينجا علاوه بر آن ميگوئيم : معلوم مىشود احمد بن محمد از اصحاب با هوش و دانشمند حضرت رضا ( ع ) بوده است كه آن حضرت جوابى كامل و پر مغز به او داده و دستور به نوشتن فرموده است بطورى كه در ميان روايات اين باب جامعتر از اين روايتى ديده نميشود اى كاش احمد بن محمد هزارها مانند اين سؤال از آن حضرت كرده بود و اى كاش مانند احمد بن محمد هزارها تن ميان اصحاب آن حضرت و ساير ائمه هدى ( ص ) پيدا ميشد تا از مشكلات علمى حل نشده امروز ما اثرى باقى نباشد . در جمله اول حديث شريف حقيقتى بسيار عالى و گرانبها روشن گشته است ، زيرا در موضوع پرشور و غوغاى جبر و تفويض و اختيار مسأله اى پيش مىآيد كه غالب دانشمندان پايه و مبناى بحث خود قرار ميدهند و آن مسأله اينست كه كارهائى را كه انسان با اراده و اختيار بجا مىآورد يا ترك مىكند مقدماتش به اين ترتيب است كه ابتداء توجهى در نفس انسان نسبت بموضوعى پيدا مىشود ، سپس در باره آن فكر مىكند و اطراف و جوانب را ميسنجد گاهى انجام فعل در نظرش رجحان پيدا مىكند و پس از تفكر و تأمل كم كم عزم و تصميمش جدى مىشود تا آنجا كه دست و پا و ساير اعضائش به طرف آن مطلوب حركت مىكند و گاهى برعكس مىشود و ترك آن كار را اختيار مىكند .\r\nدانشمندان گويند شكى نيست كه توجه و تفكر و عزم و تصميم و قدرت و اختيار و اعضاء و جوارح ما همه ابزار و آلاتى است كه خداوند متعال در اختيار ما گذاشته تا معلوم شود كداميك از ما نيكوكارتريم ، اما سخن در توجه و خواست اولست كه آيا آن از ناحيه ذات خود ماست يا از جانب خداى تعالى ، اگر آن خواست نخستين از خود ما باشد بايد بخواست ديگر ما تعلق داشته باشد تا بگوئيم « خواستم كه بخواهم » و باز آن خواست بخواست قبلى ديگر ما متعلق مىشود و تسلسل لازم مىآيد و آن هم محالست پس مذهب صحيح آنست كه خواستى كه در ما پيدا مىشود از طرف خداى تعالى و معلول خواست اوست . اينجاست كه دانشمندان در بن بست جبر گير ميكنند و سر قلمشان ميشكند ، اما از بيان امام عليه السلام استفاده مىشود كه مشيت خدا تعلق گرفته كه بما مشيت عنايت كند يعنى خدا خواست ما را جورى بسازد كه بتوانيم بخواهيم يا نخواهيم چنان كه بجماد و نبات اين قوه را عنايت نفرمود ، پس خواستن و نخواستن ما كه بانجام دادن يا انجام ندادن كارى منتهى مىشود بدست ما و در اختيار خود ماست بوسيله نيروئى كه خدا در ما بوديعت نهاده است و حاصل اينكه انسان جورى ساخته شده است كه اگر چيزى را بخواهد انجام دهد و اگر نخواهد ترك كند ، و آن جور نيست كه اگر بخواهد تواند بخواهد و اگر نخواهد تواند نخواهد . مطلب ديگرى كه از اين حديث شريف استفاده مىشود اينست كه راجع بانجام واجبات كلمه قوت به كار برده و در باره گناه كلمه نعمت تا اشاره باشد باينكه اگر چه\r\n","description":"","footnote":"","page_name":" 223 ","page_number":244},
  {"content":"\r\nاطاعت و معصيت بنده هر دو به خدا ارتباط دارد اما ارتباط اطاعت باينست كه خدا نيرو و قوتى در انسان ميگذارد براى اينكه آن را صرف اطاعت كند ولى ارتباط گناه به خدا به همين مقدار است كه او نعمت چشم و گوش و ساير قواى ظاهرى و باطنى را به انسان داده است و خود انسان بسوء اختيارش از اين نعمتها سوء استفاده كرده و در غير مورد به مصرف مىرساند مانند كسى كه نعمت آب و برق را به مصرف خراب كردن عمارات و كشتن مردم بيگناه رساند و بايد به او گفت :\r\n\r\nترا تيشه دادم كه هيزم شكن\r\nندادم كه ديوار مردم بكن\r\n\r\n13 - امام صادق عليه السلام فرمود : نه جبر درست است و نه تفويض بلكه امرى است ميان اين دو امر ، راوى گويد : گفتم امر ميان دو امر چيست ؟ فرمود مثلش اينست كه مردى را مشغول گناه بينى و او را نهى كنى او نپذيرد و تو او را رها كنى و او آن گناه را انجام دهد ، پس چون او از تو نپذيرفته و تو او را رها كرده اى نبايد گفت تو او را بگناه دستور داده اى .\r\nشرح - مثال امام عليه السلام راجع بارتباط گناهست بخدايتعالى و اينكه نه جبر است و نه تفويض زيرا در همين مثال امام عليه السلام اگر شخصى كه گناهكار را مىبيند دست و پاى او را به بندد و نگذارد گناه كند مثال از براى مذهب جبر است و اگر او را به بيند و هيچ نگويد ، مثال براى تفويض مىشود ولى آنچه امام عليه السلام فرمود مثال براى مذهب اختيار و امر بين امرين است و آنچه در قرآن و اخبار خذلان و اضلال بندگان به خدا نسبت داده شده است دانشمندان طبق همين مثال معنى ميكنند و ميگويند معنى گمراه كردن و خذلان نمودن خدا بندگانش را اينست كه خدا با زبان پيغمبر و امام و مبلغين خود و يا بوسيله كتب آسمانى و ساير طرق بندگانش را از گناه نهى مىكند و چون نشنيده گرفتند آنها را بخودشان واميگذارند سپس ايشان در گناه و عصيان تا آنجا ميتازند كه پناه ميبريم به خدا .\r\n14\r\n- ( 2 ) امام صادق عليه السلام فرمود : خدا بزرگوارتر از آنست كه كه مردم را به آنچه توانائيش را ندارند تكليف كند و خدا نيرومندتر از آنست كه در حوزه فرمانروائى او چيزى باشد كه آن را اراده نكرده باشد .\r\n","description":"","footnote":"","page_name":" 224 ","page_number":245},
  {"content":"\r\n\r\nباب استطاعت\r\nتوضيح - اين باب هم مربوط بباب « جبر و تفويض و اختيار » است و مراد باستطاعت در اينجا قوه و نيروئى است كه انسان بوسيله آن كارى را انجام دهد يا ترك كند و فرق استطاعت با قدرت اينست كه قدرت توانائى بر اختيار فعل و ترك است و استطاعت توانائى بر فعل يا تركست به اين معنى كه چون بنده كارى را انجام داد گوئيم استطاعت بر فعل آن داشت و چون ترك كرد گوئيم استطاعت بر ترك آن داشت .\r\n1 - على بن اسباط گويد : از حضرت رضا عليه السلام راجع باستطاعت پرسيدم ، فرمود ؛ استطاعت بنده پس از چهار خصلت حاصل مىشود : 1 - اينكه راهش باز باشد 2 - تندرست باشد 3 - اعضائش سالم باشد 4 - براى او سببى از جانب خدا برسد . گفتم : قربانت گردم : سبب از جانب خدا را برايم توضيح دهيد ، فرمود : بعد از آنكه بنده راهش باز باشد ، تندرست باشد ، اعضائش سالم باشد ، ميخواهد زنا كند زنى را پيدا نميكند و سپس پيدا مىكند ، آنگاه يا خود را نگه ميدارد و سرباز مىزند چنان كه حضرت يوسف ( ع ) سرباز زد يا خود را تسليم خواست و اراده اش مىكند و زنا مىكند و زانى ناميده مىشود : نه ( آنكه سر باز زند ) خدا را به زور اطاعت كرده و نه ( آنكه زنا كند ) با نافرمانى خود بر او چيره گشته است .\r\nشرح - از اين روايت استفاده مىشود كه استطاعت 4 - مقدمه و شرط دارد ، پس از اينكه اين چهار چيز موجود شد استطاعت حاصل آيد : اول سرب مخلى است يعنى كارى را كه ميخواهد انجام دهد مانعى سر راهش نباشد كه او را از آن كار جلوگيرى كند دوم - تندرست باشد يعنى تب و ضعف و بيهوشى و امراضى كه بودن آنها مانع انجام كاريست كه اراده دارد نباشد سوم - اعضاء مربوط به آن كار سالم باشد پس نابينا استطاعت نظر بنامحرم ندارد و كر استطاعت شنيدن غنا ندارد چهارم - براى او سببى از خدا برسد ، و اين مطلب را چون راوى نفهميد از امام ( ع ) توضيح خواست و حضرت ضمن يك مثال در باره زنا بيان كرد ، ملا صدرا و مرحوم مجلسى ميفرمايند همان نيروئى كه خدا در او گذاشته كه ميتواند مانند حضرت يوسف خود را نگهدارد يا آنكه مرتكب زنا شود ، سبب رسيده از خداست و مجلسى ( ره ) احتمال ديگرى هم داده و آن را با تكلف دانسته است در صورتى كه روشنتر به نظر ميرسد و آن اينست كه پيدا شدن زن براى زنا سبب رسيده از خدا باشد .\r\n","description":"","footnote":"","page_name":" 225 ","page_number":246},
  {"content":"\r\n2 - مردى بصرى گويد : از حضرت صادق ( ع ) در باره استطاعت پرسيدم . حضرت فرمود :\r\nتو ميتوانى كارى انجام دهى كه نبوده است ؟ گفت : نه ، فرمود : ميتوانى از كارى كه انجام يافته باز ايستى ؟\r\nگفت : نه ، فرمود : پس تو كى استطاعت دارى ؟ گفت : نميدانم ، حضرت به او فرمود : خدا مخلوقى را آفريد و ابزار استطاعت را در آنها قرار داد ولى كار را بايشان واگذار نفرمود . پس ايشان چون كار را انجام دهند هنگام كار و همراه كار استطاعت بر آن كار دارند . اگر كارى را در ملك خدا انجام ندادند استطاعت نداشته‌اند كار انجام نشده استطاعت آن معلوم نيست ، زيرا خداى عز و جل مقتدرتر از آنست كه كسى در ملك او با او رقابت كند ، مرد بصرى گفت : پس مردم مجبورند ؟ فرمود : اگر مجبور بودند معذور بودند ( و نميبايست عقاب شوند ) گفت : پس بايشان واگذار شده است ؟ فرمود : نه ، گفت پس در چه حالند ؟ فرمود : ( پيش از آنكه خدا آنها را بيافريند ) كار و وضع آنها را دانست پس ابزار همان كار را در وجودشان قرار داد و چون انجام دهند مقارن عمل استطاعت دارند ، مرد بصرى گفت : گواهى دهم كه حق همين است و شما خاندان نبوت و رسالت هستيد .\r\nتوضيح - در اين حديث شريف علاوه بر آنكه امام ( ع ) استطاعت را توضيح داده و آن را توانائى حال عمل دانسته است نه قبل و نه بعد از آن ، مطلبى بيان فرموده است كه به نظر ما فتح باب براى جواب از اشكال اخبار طينت است زيرا فرموده : خدا كار و وضع آنها را دانست پس ابزار آن كار را در وجودشان قرارداد يعنى چون دانست كه سلمان و بو ذر و مقداد مثلا وقتى كه به دنيا آيند پيرو حق باشند و منحرف نشوند لذا ايشان را از طينت عليين آفريد و در شكم مادر قرين سعادتشان ساخت و پدر و مادر و محيط و قواى ظاهر و باطنشان را مناسب وضعشان آفريد و چون دانست كه فرعون و بو جهل و بو لهب و پيروان ايشان چون به دنيا آيند با خدا و فرستادگان و برگزيدگانش بمبارزه برخيزند و حق را زير پا گذارند : ايشان را از\r\n","description":"","footnote":"","page_name":" 226 ","page_number":247},
  {"content":"\r\nطينت سجين آفريد و بر آنها مهر شقاوت زد و ايشان را در صلب پدران و مادران ناپاك هم جنس خودشان قرار داد و . و . و استفاده اين معنى از كلام امام ( ع ) بسيار روشن است خصوصا با ملاحظه نكره آوردن كلمه « فعل » مقدما و معرف بلام آوردن آن مؤخرا كه در علم نحو ثابت است كه چنين الف لام عهد ذكرى است و اشاره به همان كلمه نكره سابق دارد .\r\n3 - صالح نيلى گويد : از امام صادق ( ع ) پرسيدم ، آيا بندگان از استطاعت بهره اى دارند ؟\r\nحضرت به من فرمود : زمانى كه كار را انجام دادند استطاعت دارند باستطاعتى كه خدا در آنها نهاده است ، عرضكردم : آن چيست ؟ فرمود : آلت و ابزار است مانند زناكار كه چون زنا كند در زمان زنا استطاعت آن را داشته است و چون ترك زنا كند و مرتكب آن نشود استطاعت ترك زنا داشته است ، سپس فرمود : براى او پيش از عمل هيچ گونه استطاعتى نه كم و نه زيادش نباشد بلكه در صورت انجام دادن يا ترك كردن مستطيع است . عرضكردم : ( اگر آلت و ابزار معصيت هم از خداست ) پس چرا زناكار را عذاب ميكنند ؟\r\nفرمود : بسبب حجت رسا ( كه عقل او و بيان پيمبرانست ) و ابزارى كه در بندگان تركيب كرده ( و آن قدرت و اختيار ايشانست ) خدا هيچ كس را بر نافرمانى خود مجبور نسازد و از هيچ كس كفر را باراده حتمى نخواسته است ولى هنگامى كه كافر شود ( كشف ميكنيم ) كه كفر او در اراده خدا بوده است ( پس از آنكه دانست آن بنده به اختيار خود كفر را انتخاب مىكند ) و نيز در اراده و علم خداست كه كفار بسوى خير نميگرايند ، عرضكردم : خدا نسبت بايشان اراده كرد كه كافر شوند ؟ ! ! فرمود : من چنين نميگويم بلكه من ميگويم : خدا دانست كه ايشان كافر ميشوند پس اراده كفر آنها نمود براى آنچه نسبت بايشان ميدانست ، اين اراده خدا اراده حتمى نيست بلكه اراده اختيار است ( اراده حتمى آنست كه چه آنكه خدا كفر بنده را بداند يا اسلام او را نسبت به او اراده كفر نمايد و اراده اختيار آنست كه طبق اراده و اختيار\r\n","description":"","footnote":"","page_name":" 227 ","page_number":248},
  {"content":"\r\nبنده باشد ) .\r\n4 - حمزة بن حمران گويد : از امام صادق ( ع ) راجع باستطاعت پرسيدم ، جوابم نفرمود ، بار ديگر خدمتش رسيدم و عرضكردم : اصلحك الله - راجع باستطاعت مطلبى بقلبم در آمده كه جز آنچه از شما بشنوم خارجش نكند . حضرت فرمود : آنچه در دلت باشد به تو زيان نرساند ( زيرا من از آن آگاهم و يا چون نزد من بپرسش آمده اى ) عرضكردم - اصلحك الله - من ميگويم : خداى تبارك و تعالى بندگانش را تكليف نميكند به چيزى كه استطاعت ندارند و نه به چيزى كه طاقت ندارند ، و چيزى را جز باراده و خواست و قضاء و قدر خدا انجام ندهند ، فرمود ، همين است آن دينى كه من و پدرانم برآنيم - يا مانند اين تعبير را فرمود .\r\n\r\nباب بيان و معرفى كردن خدا و اتمام حجت وى\r\n1 - امام صادق ( ع ) فرمود خدا بر مردم به آنچه به آنها داده و بايشان معرفى كرده حجت آورد ( يعنى به مقدار عقل و فهمى كه بايشان داده و مطابق خير و شرى كه به آنها شناسانده باز خواست كند نه بيش از آن مقدار كه از عدالت بدور است ) .\r\n2 - محمد بن حكيم گويد : به امام صادق ( ع ) عرضكردم : معرفت ساخت كيست ؟ فرمود : ساخت\r\n","description":"","footnote":"","page_name":" 228 ","page_number":249},
  {"content":"\r\nخداست ، براى بندگان در ساخت آن بهره ئى نيست .\r\nشرح - معرفت زمانى كه در لسان اخبار مطلق و بىقيد گفته شود بشناسائى خدا انصراف دارد و شكى نيست كه خدا شناسائى خود را در سرشت و فطرت بشر گذاشته چنان كه علاقه نوزاد را بپستان مادر فطرى او ساخته است بطورى كه هر كس چون خود را از تعصب و اغراض پست دنيوى خالى كند عقلش بوجود صانع حكيم قضاوت مىكند و مرحله اول خداشناسى را بدست مىآورد سپس بتوسط عبادات و رياضات شرعى اين معرفت تكميل مىشود تا بسر حد علم اليقين و حق اليقين ميرسد و بنده در تمام اين مراحل كاسب و طالب معرفت است نه موجد و محدث آن و روش انبياء و ائمه ( ص ) در دعوت و تبليغ همين طريقه بوده است .\r\n3 - طيار گويد : امام صادق ( ع ) در تفسير قول خداى عز و جل ( 115 سوره 9 ) « خدا پس از آنكه قومى را هدايت كرد بگمراهى نبرد تا آنچه وسيله پرهيزكاريست براى ايشان بيان كند » فرمود : يعنى تا به آنها معرفى كند آنچه او را خوشنود كند و آنچه او را خشمگين سازد و نيز در تفسير ( 8 سوره 91 ) « راه خلافكارى و تقوى را بنفس بشر الهام كرد » فرمود برايش بيان كرد : چه بكند و چه نكند و در تفسير ( 3 سوره 86 ) « ما راه را به انسان نموديم ، او يا سپاسگزار شود و يا ناسپاس گردد » فرمود : راه را به او معرفى كرديم و او يا اخذ مىكند و يا ترك مينمايد ، و پرسيد از قول خدا ( 17 سوره 41 ) « اما قوم ثمود را هدايت كرديم ولى آنها كور دلى را بر هدايت برگزيدند » امام فرمود : بايشان معرفى كرديم و آنها كوردلى را بر هدايت برگزيدند در صورتى كه ميشناختند و در روايت ديگرى است براى آنها بيان كرديم .\r\n4 - و گويد : از آن حضرت پرسيدم راجع بقول خداى عز و جل ( 10 سوره 90 ) انسان را به دو راه\r\n","description":"","footnote":"","page_name":" 229 ","page_number":250},
  {"content":"\r\nبلند و روشن راهنمائى كرديم « فرمود يعنى راه خير و شر .\r\n5 - عبد الاعلى گويد : به امام صادق ( ع ) عرضكردم - اصلحك الله - آيا در مردم ابزارى نهاده شده كه بوسيله آن بمعرفت برسند فرمود : نه ، عرضكردم : آيا بكسب معرفت تكليف دارند ؟ فرمود : نه ، بر خداست كه بيان كند ، خدا هيچ كس را جز به مقدار طاقت تكليف نكند و خدا هيچ كسرا جز به آنچه داده است تكليف نكند ، و از آن حضرت راجع بقول خدا ( 115 سوره 9 ) « خدا پس از آنكه قومى را هدايت كرد بگمراهى نبرد تا موجبات تقوى را براى آنها بيان كند » پرسيدم ، فرمود : تا به آنها بشناساند آنچه را خشنودش سازد و آنچه را خشمناكش كند .\r\n6 - امام صادق ( ع ) فرمود : خدا به هيچ بنده اى نعمتى ندهد جز آنكه نسبت به آن حجتى گردنگيرش كند ، پس كسى كه خدا بر او منت نهاده و توانايش ساخته حجتش بر او انجام تكاليف الهى و بدوش كشيدن از زير دستان و ناتوانتران است و كسى را كه بر او منت نهاده و در مالش توسعه داده است ، همان مالش بر او حجت است و بايد با عطايش به فقرا رسيدگى كند : و كسى را كه خدا بر او منت نهاده و در ميان فاميلش شريف و خوش سيما قرار داده ، حجت خدا بر او اينست كه خدا را نسبت به آن نعمت شكركند و بر ديگران گردنفرازى نكند و بواسطه شرف و جمالش از حقوق ضعفا جلوگيرى نكند .\r\n\r\nباب اختلاف حجت خدا بر بندگانش\r\n1 - امام صادق عليه السلام فرمود : شش چيز است كه بندگان را در آن كارى نيست : معرفت و نادانى ،\r\n","description":"","footnote":"","page_name":" 230 ","page_number":251},
  {"content":"\r\nخشنودى و خشم ، خواب و بيدارى .\r\nشرح - مضمون اين خبر بر عنوان باب انطباق ندارد و در بعضى از نسخ كافى فقط كلمه « باب » است و شايد صواب همان باشد ، زيرا اين روايت جز در موضوع معرفت با عنوان باب سابق هم انطباق ندارد . و حاصل روايت اينست كه اين سه موضوع متقابل در وجود انسان بدست خود او نيست بلكه در دست خداست :\r\n1 - معرفت و نادانى كه مربوط بروح و عقل انسانست . 2 - خشنودى و خشم كه باحساسات و صفات اخلاقى او تعلق دارد . 3 - خواب و بيدارى كه بجسم و تنش عارض مىشود . مرحوم فيض گويد : « ذكر عدد شش در اين روايت براى حصر نيست زيرا چيزهاى ديگرى هم كه در اختيار انسان نيست و بدست خداست مىباشد مانند مرض و صحت و گريه و خنده و غيره و داخل كردن آنها را در آنچه در حديث ذكر شده خالى از تكلف نيست » ولى اگر چنانچه ما گفتيم و آن را از ترجمه و شرح چاپ اسلاميه اخذ كرديم ، آن شش چيز كه از اصول كيفيات و حالاتند بعنوان مثال براى سه جنبه روح و احساس و تن انسان ذكر باشد ، داخل بودن تمام حالات و عوارض در آن بىتكلف است . و اختصاص آنها بذكر براى اينست كه انسان گمان مىكند اين چيزها در اختيار اوست و گويا منظور حديث اينست كه در وجود خود انسان كه از همه چيز به او نزديكتر است حالات و عوارض وجود دارد كه در تصرف و اختيار او نيست و تحت اراده و اختيار مدبر و خالق اوست ، بشر بايد در اين گونه امور بينديشد و بصانع حكيم و قادر خود پى ببرد . ولى فكر كردن از او و الهام معرفت از خداست .\r\n\r\nباب حجتهاى خدا بر خلقش\r\n1 - امام صادق ( ع ) فرمود : براى خدا بر مردم حقى نيست كه بشناسند بلكه براى مردم بر خداست كه به آنها بشناساند و چون بايشان شناسانيد حقى است از خدا بر آنها كه بپذيرند .\r\nشرح - تا وقتى انسان متوجه نشده كه او را خالق و صانعى است و بايد او را بشناسد يعنى اصلا در باره خدا اثباتا يا نفيا فكر نكرده است ، خدا را بر چنين بنده ئى حقى نيست كه از او بازخواست كند كه چرا مرا نشناختى ، بلكه در اين صورت بر خداست كه بر بنده خود منت نهد و بوسيله بيان و تبليغ فرستادگانش و انزال كتب و صحف و بيدار كردن فكر و عقل بنده اش ، خود را به او بشناساند و چون خود را بوى معرفى كرد ، بر بنده\r\n","description":"","footnote":"","page_name":" 231 ","page_number":252},
  {"content":"\r\nاست كه حق را بپذيرد و گردن نهد و در مقام لجاج و عناد برنيايد . و اگر از انصراف و ظهور لفظ معرفت صرف نظر كنيم شناسائى هر مطلب حقى را شامل شود و موضوع جاهل قاصر و مقصرى كه فقها گويند پيش آيد .\r\n2 - عبد الاعلى گويد : از امام صادق ( ع ) پرسيدم كسى كه چيزى را نشناسد مسئوليتى دارد ؟ فرمود : نه ( زيرا مؤاخذه غافل عقلا قبيح است ) .\r\n3 - و فرمود : هر چه را خدا از بندگان پوشيده داشته از گردن ايشان ساقط است ( پس هر كه چيزى را نداند باكى بر او نيست به شرط اينكه در تحصيلش مقصر نباشد ) .\r\n4 - حمزة بن طيار گويد : امام صادق ( ع ) به من فرمود بنويس ، سپس برايم املا كرد : از عقيده ماست كه خدا نسبت به آنچه ببندگان داده و بايشان معرفى كرده احتجاج كند . بسوى ايشان پيغمبر فرستاده و برايشان كتاب نازل كرده كه در آن امر فرموده و نهى نموده ، به نماز و روزه امر فرموده ( روزى بين الطلوعين در وادى معرس ) پيغمبر ( ص ) را از انجام نماز خواب ربود ( و نماز صبحش قضا شد ) خدايش فرمود : من ترا بخواب برم و من ترا بيدار كنم هر وقت از خواب برخاستى نماز بخوان تا مردم بدانند اگر از نماز خوابشان ربود بايد چه كنند ، چنان نيست كه ايشان گويند : چون پيغمبر از نماز خوابش ربود ، هلاك گشت و همچنين است موضوع روزه ( خداى تعالى فرمايد ) من مريضت ميكنم و من بهبودت مىدهم . چون شفايت بخشيدم روزه را قضا كن ، سپس امام صادق ( ع ) فرمود : همچنين در هر چيز ( از اوامر خدا ) كه بنگرى هيچ كس را در تنگى و فشار نمىبينى ، كسى را نمىبينى جز اينكه خدا بر او حجت دارد و خدا را نسبت به كار او مشيت است ،\r\n","description":"","footnote":"","page_name":" 232 ","page_number":253},
  {"content":"\r\nمن نميگويم مردم هر چه خواهند بكنند ( چنان كه تفويضى مذهب گويد ) سپس فرمود : خداست كه راه را نشان دهد و نشان ندهد ( پس كار مردم بدست اوست و به خود واگذار نيستند ) و باز فرمود : مردم به كمتر از طاقتشان مأمورند و نسبت بهر چه مأمورند توانائى دارند و هر چه از طاقتشان خارجست از عهده ايشان ساقط است ولى در مردم خيرى نيست ( زيرا ايشان پس از چنين منت و اتمام حجت و توسعه و سهولت ناسپاسى خدا كنند و در پرستش و طاعتش كوتاهى ورزند ) سپس ( آيه 92 سوره توبه را كه در باره جهاد است ) تلاوت فرمود « بر ناتوانان و بيماران و كسانى كه مالى ندارند تا انفاق كنند تكليفى نيست » پس جهاد را از ايشان برداشت ( و بعد از يك جمله فرمايد ) « بر نيكوكاران راه اعتراضى نيست و خدا آمرزنده و مهربانست و تكليفى نيست بر كسانى كه چون پيش تو آمدند كه مركوبشان دهى - گفتى چيزى ندارم كه شما را بر آن سوار كنم - » پس از اينها هم كه مركوب نداشتند جهاد را برداشت .\r\n\r\nباب هدايت از جانب خداست\r\n1 - ثابت بن سعيد گويد : امام صادق ( ع ) فرمود : اى ثابت شما را با مردم چكار ؟ از مردم دست برداريد و هيچ كس را بمذهب خود نخوانيد ، به خدا اگر اهل آسمانها و اهل زمينها گرد آيند تا بنده اى را كه خدا گمراهيش را خواسته ، هدايت كنند نتوانند و اگر اهل آسمانها و اهل زمينها گرد آيند تا بنده اى را كه خدا هدايتش را خواسته ، گمراه كنند نتوانند ، از مردم دست برداريد و هيچ كس نگويد : اين عموى من ، برادر من ، پسر عموى من ، همسايه من است ( و من نميتوانم نزديكانم را در گمراهى به بينم ) زيرا چون خدا نسبت به بنده اى اراده خير نمايد روحش را پاك كند پس هر مطلب حقى را بشناسد و هر زشت و باطلى را\r\n","description":"","footnote":"","page_name":" 233 ","page_number":254},
  {"content":"\r\nانكار كند ، پس از آن خدا در دلش مطلبى اندازد كه كارش را فراهم آورد . ( يعنى ولايت ائمه را بدلش اندازد كه سعادت و نجاتش را فراهم آورد ) .\r\n2 - امام صادق ( ع ) فرمود : چون خدا خير بنده اى را خواهد ، اثرى از نور در دلش گذارد و گوشهاى دلش را باز كند و فرشته اى بر او گمارد كه نگهدارش باشد و چون براى بنده اى بدخواهد ، اثرى از سياهى در دلش افكند و گوشهاى دلش را به بندد و شيطانى بر او گمارد كه گمراهش كند ، سپس اين آيه ( 126 سوره 6 ) را قرائت فرمود : « هر كه را خدا خواهد هدايت كند ، سينه او را براى اسلام آوردن بگشايد .\r\n( عاشق و فريفته شود ) و هر كه را خواهد گمراه كند سينه اش را تنگ و سخت كند كه گوئى به آسمان خواهد رفت « ( سختى مسلمان شدن در نظر او مانند به آسمان رفتن است ) .\r\n3 - و فرمود : امر تشيع خود را براى خدا قرار دهيد نه براى مردم ، زيرا آنچه براى خداست به حساب او گذارده شود و آنچه براى مردم است ، بسوى خدا بالا نرود : بخاطر دينتان با مردم ستيزه نكنيد ، زيرا ستيزه كردن دل را بيمار كند ، خداى تعالى بپيغمبرش ( ص ) فرمود : « تو نميتوانى كسى را كه دوست دارى هدايت كنى ، بلكه خدا هر كه را خواهد هدايت كند ) و فرموده است ( 100 سوره 10 ) » مگر تو ميتوانى مردم را مجبور كنى كه ايمان آورند « مردم را رها كنيد زيرا آنها از مردم تعليم گرفتند و شما از رسول خدا ( ص ) تعليم گرفتيد . من از پدرم شنيدم كه ميفرمود : چون خداى عز و جل بر بنده اى نويسد كه بايد در اين امر\r\n","description":"","footnote":"","page_name":" 234 ","page_number":255},
  {"content":"\r\n( تشيع ) داخل شود از رفتن پرنده بآشيانه اش شتابنده تر شود .\r\n4 - فضيل بن يسار گويد : به امام صادق ( ع ) عرض كردم مردم را بامر تشيع دعوت كنيم ؟ فرمود : نه ، اى فضيل ! چون خدا خير بنده اى را خواهد بفرشته اى فرمان دهد كه گردنش بگيرد و او را خواه يا ناخواه در امر تشيع در آورد .\r\n\r\nشرح - در روايات اين باب دو مطلب محتاج بتذكر است : اول - اينكه در روايت اول و دوم بود « بنده اى را كه خدا گمراهيش را خواسته ، و چون براى بنده اى بد خواهد » مقصود اراده و خواست اختيارى خداست نه اراده و خواست حتمى او چنانچه در حديث 408 توضيح داده شد . دوم - منظور اصلى در اين روايات اينست كه اهل تسنن و عامه را بمذهب تشيع دعوت نكنيد ، آنها را رها كنيد و بخودشان واگذارند . در صورتى كه آيات و اخبار بسيارى راجع بوجوب امر بمعروف و نهى از منكر و ثواب هدايت و تعليم مردم و دفع شبهات مخالفين وارد شده است ، پس چگونه - اين اخبار نهى از دعوت و تبليغ مىكند ولى با اندكى دقت و تأمل پيداست كه سياق اين روايات در باره اصرار و پافشارى در تبليغ است بطورى كه انسان بخواهد مردم حقيقة شيعة شوند و به حق گرايند ، در صورتى كه پيغمبر همچنين وظيفه اى نداشت ، آيات بسيارى كه بعضى از آنها در اين روايت ذكر شد در قرآن مجيد است به اين مضامين كه : اى پيغمبر محترم هر چند تو دلت ميسوزد و نميتوانى مردم را گمراه به بينى و در هدايت ايشان جانبازى ميكنى ولى بدان كه همه اين مردم مسلمان نخواهند شد ، ايشان را رها كن كه بر تو جز ابلاغ چيزى نيست ، خدا مردم را بهتر ميشناسد آنكه را شايسته مسلمانى داند ، او را بسراغ تو ميفرستد . با چند جمله كوتاه تو دلش را روشن مىكند و آنكه چنين شايستگى ندارد ، اگر چه از خويشان نزديكت باشد ، هر چه بگوئى و اندرز دهى ، در دل سختش تأثير نكند . پيداست وقتى كه وظيفه رهبر دين اين باشد وظيفه پيروانش بمراتب سهلتر و سبكتر است مخصوصا با شدت تقيه در زمان ائمة ( ع ) كه خود آنها را خانه نشين كرده بود ، بمردم كارى نداشتند جز آنكه هر كس مسأله اى از توحيد و معارف و فروع پرسد جوابش گويند و با روش مسالمت آميز خود مذهب تشيع را باقى دارند . پس اصحاب و پيروان ايشان نبايد كاسه داغتر از آش و دايه دلسوزتر از مادر شوند .\r\nپايان كتاب عقل و علم و توحيد ، از كتاب كافى ، و كتاب « حجت » كه جزء دوم كتاب كافى و تأليف شيخ ابو جعفر محمد بن يعقوب كلينى ( ره ) است در دنبال آن بيايد .\r\n","description":"","footnote":"","page_name":" 235 ","page_number":256},
  {"content":"\r\nبنام خداى رحمان و رحيم\r\n\r\nكتاب حجت\r\n\r\nباب ناگزيرى از حجت\r\nتوضيح - راجع بمباحثى كه در كتاب حجت ذكر شده است مطالبى در ذيل حديث 537 ذكر ميكنيم كه مطالعه اش در اينجا مفيد است ان شاء الله تعالى .\r\nابو جعفر محمد بن يعقوب كلينى مصنف اين كتاب رحمه الله گويد كه براى ما حديث كرد .\r\n1 - هشام بن حكم گويد : امام صادق ( ع ) بزنديقى كه پرسيد : پيغمبران و رسولان را از چه راه ثابت ميكنى ؟ فرمود : چون ثابت كرديم كه ما آفريننده و صانعى داريم كه از ما و تمام مخلوق برتر و با حكمت و رفعت است و روا نباشد كه خلقش او را به بينند و لمس كنند و بىواسطه با يك ديگر برخورد و مباحثه كنند ، ثابت شد كه براى او سفيرانى در ميان خلقش باشند كه خواست او را براى مخلوق و بندگانش بيان كنند و ايشان را بمصالح و منافعشان و موجبات تباه و فنايشان رهبرى نمايند ، پس وجود امر و نهىكنندگان و تقرير نمايندگان از طرف خداى حكيم دانا در ميان خلقش ثابت گشت و ايشان همان پيغمبران و برگزيده هاى خلق او باشند ، حكيمانى هستند كه بحكمت تربيت شده و بحكمت مبعوث گشته‌اند ، با آنكه در خلقت و\r\n","description":"","footnote":"","page_name":" 236 ","page_number":257},
  {"content":"\r\nاندام با مردم شريكند در احوال و اخلاق شريك ايشان نباشند . از جانب خداى حكيم دانا بحكمت مؤيد باشند ، سپس آمدن پيغمبران در هر عصر و زمانى بسبب دلائل و براهينى كه آوردند ثابت شود ، تا زمين خدا از حجتى كه بر صدق گفتار و جواز عدالتش نشانه اى داشته باشد ، خالى نماند .\r\n2 - منصور بن حازم گويد : به امام صادق ( ع ) عرضكردم ، همانا خدا برتر و بزرگوارتر از اينست كه بخلقش شناخته شود ( زيرا صفات مخلوق در او نيست و معرفت او موهبتى است از خودش و پيغمبران فقط راهنمائى ميكنند ) بلكه مخلوق به خدا شناخته شوند ، ( بوسيله نور وجودى كه از خدا بمخلوق افاضه شود و آنها پديد آمده‌اند [ بلكه مخلوق خدا را بسبب خود او بشناسند 
  ] يعنى بوسيله صفاتى كه خود او براى خودش بيان كرده است ) فرمود : راست گفتى . عرضكردم : كسى كه بداند براى او پروردگاريست سزاوار است كه بداند براى آن پروردگار خرسندى و خشم است و خرسندى و خشم او جز بوسيله وحى يا فرستاده او معلوم نشود . و كسى كه بر او وحى نازل نشود بايد كه در جستجوى پيغمبران باشد و چون ايشان را بيابد بايد بداند كه ايشان حجت خدايند و اطاعتشان لازمست ، من بمردم ( اهل سنت ) گفتم : آيا شما ميدانيد كه پيغمبر حجت خدا بود در ميان خلقش ؟ گفتند : آرى . گفتم : چون پيغمبر درگذشت ، حجت خدا بر خلقش كيست ؟ گفتند : قرآن ، من در قرآن نظر كردم و ديدم سنى و تفويضى مذهب و زنديقى كه به آن ايمان ندارد ، براى مباحثه و غلبه بر مردان در مجادله به آن استدلال ميكنند ، ( و آيات قرآن را برأى و سليقه خويش بر معتقد خود تطبيق ميكنند ) پس دانستم كه قرآن بدون قيم ( سرپرستى كه آن را طبق واقع و حقيقت تفسير كند ) حجت نباشد و آن قيم هر چه نسبت به قرآن گويد حق است ، پس بايشان گفتم : قيم\r\n","description":"","footnote":"","page_name":" 237 ","page_number":258},
  {"content":"\r\nقرآن كيست ؟ ( 1 ) گفتند : ابن مسعود قرآن را ميدانست ، عمر هم ميدانست ، حذيفة هم ميدانست ، گفتم تمام قرآن را ؟ گفتند : نه ، من كسى را نديدم كه بگويد كسى جز على ( ع ) تمام قرآن را ميدانست و چون مطلبى ميان مردمى باشد كه اين گويد : نميدانم و اين گويد نميدانم و اين گويد نميدانم و اين ( على بن ابى طالب ) گويد ميدانم ، پس گواهى دهم كه على ( ع ) قيم قرآن باشد و اطاعتش لازم است و اوست حجت خدا بعد از پيغمبر بر مردم و اوست كه هر چه نسبت به قرآن گويد حق است ، حضرت فرمود : خدايت رحمت كند .\r\n3 - جمعى از اصحاب كه حمران و ابن نعمان و ابن سالم و طيار در ميانشان بودند خدمت امام صادق ( ع ) بودند و جمع ديگرى در اطراف هشام بن حكم كه تازه جوانى بود ، نيز حضور داشتند ، امام صادق ( ع ) فرمود : اى هشام : گزارش نميدهى كه ( در مباحثة ) با عمرو بن عبيد چه كردى و چگونه از او سؤال نمودى ؟ عرضكرد : جلالت شما مرا ميگيرد و شرم ميدارم و زبانم نزد شما به كار نميافتد ، امام صادق ( ع ) فرمود : چون بشما امرى نمودم بجاى آريد . هشام عرضكرد : وضع عمرو بن عبيد و مجلس مسجد بصره او به من خبر رسيد ، بر من گران آمد ، بسويش رهسپار شدم ، روز جمعه اى وارد بصره شدم و به مسجد آنجا در آمدم ، جماعت بسيارى را ديدم كه حلقه زده و عمرو بن عبيد در ميان آنهاست ، جامه پشمينه سياهى بكمر بسته و عبائى بدوش انداخته و مردم از او سؤال ميكردند ، از مردم راه خواستم ، به من راه دادند تا در آخر مردم به زانو نشستم : آنگاه گفتم : اى مرد دانشمند من مردى غريبم ، اجازه دارم مسأله اى\r\n","description":"","footnote":"","page_name":" 238 ","page_number":259},
  {"content":"\r\nبپرسم ؟ ( 1 ) گفت : آرى . گفتم : شما چشم داريد گفت : پسر جانم اين چه سؤالى است ، چيزى را كه ميبينى چگونه از آن ميپرسى ؟ ! ! گفتم : سؤال من همين طور است . گفت : بپرس پسر جانم ، اگر چه پرسشت احمقانه است . گفتم : شما جواب همان را بفرمائيد ، گفت : بپرس ، گفتم شما چشم داريد ؟ گفت : آرى ، گفتم : با آن چكار ميكنيد ؟ گفت : با آن رنگها و اشخاصرا ميبينم ، گفتم بينى داريد ؟ گفت : آرى گفتم : با آن چه ميكنى گفت :\r\nبا آن ميبويم ، گفتم : دهن داريد ؟ گفت آرى گفتم : با آن چه ميكنيد ؟ گفت : با آن مزه را ميچشم گفتم :\r\nگوش داريد ؟ گفت آرى گفتم : با آن چه ميكنيد ؟ گفت : با آن صدا را ميشنوم گفتم : شما دل داريد گفت آرى گفتم : با آن چه ميكنيد گفت : با آن هر چه بر اعضاء و حواسم در آيد ، تشخيص مىدهم ، گفتم مگر با وجود اين اعضاء از دل بىنيازى نيست ؟ گفت : نه ، گفتم چگونه ؟ با آنكه اعضاء صحيح و سالم باشد ( چه نيازى بدل دارى ) ؟ گفت پسر جانم هر گاه اعضاء بدن در چيزى كه ببويد يا ببيند يا بچشد يا بشنود ترديد كند ، آن را بدل ارجاع دهد تا ترديدش برود و يقين حاصل كند ، من گفتم : پس خدا دل را براى رفع ترديد اعضاء گذاشته است ؟ گفت : آرى ، گفتم : دل لازمست و گر نه براى اعضاء يقينى نباشد گفت : آرى گفتم ، اى ابا مروان ( عمرو بن عبيد ) خداى تبارك و تعالى كه اعضاء ترا بدون امامى كه صحيح را تشخيص دهد و ترديد را متيقن كند وانگذاشته ، اين همه مخلوق را در سرگردانى و ترديد و اختلاف واگذارد و براى ايشان امامى كه در ترديد و سرگردانى خود به او رجوع كنند قرار نداده . در صورتى كه\r\n","description":"","footnote":"","page_name":" 239 ","page_number":260},
  {"content":"\r\n\r\nبراى اعضاء تو امامى قرار داده كه حيرت و ترديدت را به او ارجاع دهى ؟ ( 1 ) او ساكت شد و به من جوابى نداد ، سپس به من متوجه شد و گفت : تو هشام بن حكمى ؟ گفتم : نه گفت : از همنشينهاى او هستى ؟ گفتم :\r\nنه گفت : اهل كجائى ؟ گفتم : اهل كوفه ، گفت : تو همان هشامى . سپس مرا در آغوش گرفت و بجاى خود نشانيد و خودش از آنجا برخاست و تا من آنجا بودم سخن نگفت ، حضرت صادق ( ع ) خنديد و فرمود اين را كى به تو آموخت ؟ عرضكردم : آنچه از شما شنيده بودم منظم كردم ، فرمود به خدا سوگند اين مطالب در صحف ابراهيم و موسى مىباشد .\r\n4 - يونس بن يعقوب گويد : خدمت امام صادق ( ع ) بودم كه مردى از اهل شام بر آن حضرت وارد شد و گفت : من علم كلام و فقه و فرائض ميدانم و براى مباحثه با اصحاب شما آمده‌ام . امام صادق ( ع ) فرمود سخن تو از گفتار پيغمبر است يا از پيش خودت ؟ گفت : از گفته پيغمبر و هم از خودم ، امام فرمود : پس تو شريك پيغمبرى ؟ گفت : نه : فرمود : از خداى عز و جل وحى شنيده اى كه به تو خبر دهد ؟ گفت : نه فرمود : چنان كه اطاعت پيغمبر را واجب ميدانى اطاعت خود ترا هم واجب ميدانى ؟ گفت : نه ، حضرت به من متوجه شد و فرمود ، اى يونس پسر يعقوب ! اين مرد پيش از آنكه وارد بحث شود خودش را محكوم كرد ( زيرا گفته خودش را حجت دانست بدون آنكه دليلى بر حجيتش داشته باشد ) سپس فرمود : اى يونس اگر علم كلام خوب . ميدانستى با او سخن ميگفتى ، يونس گويد : ( من گفتم ) واى افسوس . سپس گفتم : قربانت من شنيدم كه شما از علم كلام نهى مينمودى ، و ميفرمودى واى بر اصحاب علم كلام زيرا ميگويند\r\n","description":"","footnote":"","page_name":" 240 ","page_number":261},
  {"content":"\r\nاين درست مىآيد و اين درست نمىآيد ( ميگويند : سلمنا ، لا نسلم ) اين بنتيجه نميرسد ، اين را ميفهميم و اين را نميفهميم . ( 1 ) امام فرمود : من گفتم واى بر آنها اگر گفته مرا رها كنند و دنبال خواسته خود بروند ، سپس به من فرمود : برو بيرون و هر كس از متكلمين را ديدى بياور ، يونس گويد من حمران بن اعين و احول و هشام بن سالم را كه علم كلام خوب ميدانستند آوردم و نيز قيس بن ماصر كه بعقيده من در كلام بهتر از آنها بود و علم كلام را از على بن حسين ( ع ) آموخته بود آوردم : چون همگى در مجلس قرار گرفتيم ، امام صادق ( ع ) سر از خيمه بيرون كرد و آن خيمه اى بود كه در كوه كنار حرم براى حضرت ميزدند كه چند روز قبل از حج آنجا تشريف داشت . چشم حضرت بشترى افتاد كه به دو مىآمد فرمود :\r\nبپروردگار كعبه كه اين هشام است . ما فكر ميكرديم مقصود حضرت هشام از فرزندان عقيل است كه او را بسيار دوست ميداشت ، كه ناگاه هشام بن حكم وارد شد و او در آغاز روئيدن موى رخسار بود و همه ما از او بزرگسالتر بوديم ، امام صادق برايش جا بازكرد و فرمود ، هشام با دل و زبان و دستش ياور ماست سپس فرمود : اى حمران با مرد شامى سخن بگو . او وارد بحث شد و بر شامى غلبه كرد سپس فرمود : اى طاقى تو با او سخن بگو . او هم سخن گفت و غالب شد سپس فرمود : اى هشام بن سالم تو هم گفتگو كن او با شامى برابر شد [ هر دو عرق كردند 
  ] سپس امام صادق ( ع ) بقيس ماصر فرمود : تو با او سخن بگو او وارد بحث شد و حضرت از مباحثه آنها ميخنديد زيرا مرد شامى گير افتاده بود پس بشامى فرمود با\r\n","description":"","footnote":"","page_name":" 241 ","page_number":262},
  {"content":"\r\nاين جوان - يعنى هشام بن حكم - صحبت كن ، ( 1 ) گفت حاضرم ، سپس بهشام گفت : اى جوان در باره امامت اين مرد از من بپرس ، هشام ( از سوء ادب او نسبت بساحت مقدس امام ( ع ) خشمگين شد بطورى كه ميلرزيد ، سپس بشامى گفت : اى مرد آيا پروردگارت بمخلوقش خير انديشتر است يا مخلوق بخودشان ، گفت بلكه پروردگارم نسبت بمخلوقش خير انديشتر است ، هشام - در مقام خيرانديشى براى مردم چه كرده است ؟ شامى - براى ايشان حجت و دليلى به پا داشته تا متفرق و مختلف نشوند و او ايشان را با هم الفت دهد و ناهمواريهاشان را هموار سازد و ايشان را از قانون پروردگارشان آگاه سازد - هشام - او كيست ؟\r\nشامى رسول خدا ( ص ) است . هشام - بعد از رسول خدا ( ص ) كيست ؟ شامى - قرآن و سنت است . هشام - قرآن و سنت براى رفع اختلاف امروز ما سودمند است ؟ شامى - آرى . هشام پس چرا من و تو اختلاف كرديم و براى مخالفتى كه با تو داريم از شام باينجا آمدى ! شامى خاموش ماند ، امام صادق عليه السلام به او گفت چرا سخن نميگوئى ، شامى گفت : اگر بگويم قرآن و سنت از ما رفع اختلاف ميكنند باطل گفته‌ام زيرا عبارات كتاب و سنت معانى مختلفى را متحمل است ( چند جور معنى مىشود ) و اگر بگويم اختلاف داريم و هر يك از ما مدعى حق ميباشيم ، قرآن و سنت بما سودى ندهند ( زيرا كه هر كدام از ما آن را بنفع خويش توجيه ميكنيم ) ولى همين استدلال بر له من و عليه هشام است ، حضرت فرمود : از او بپرس تا بفهمى كه سرشار است ، شامى - اى مرد : كى بمخلوق خيرانديشتر است : پروردگارشان يا خودشان ! هشام پروردگارشان از خودشان خيرانديشتر است . شامى - آيا پروردگار شخصى را به پا داشته است كه ايشان را\r\n","description":"","footnote":"","page_name":" 242 ","page_number":263},
  {"content":"\r\nمتحد كند و ناهمواريشان هموار سازد و حق و باطل را بايشان باز گويد ؟ ( 1 ) هشام - در زمان رسول خدا ( ص ) يا امروز ؟ شامى - در زمان رسول خدا ( ص ) كه خود آن حضرت بود ، امروز كيست ؟ هشام - همين شخصى كه بر مسند نشسته ( اشاره به امام صادق عليه السلام كرد ) و از اطراف جهان بسويش رهسپار گردند . بميراث علمى كه از پدرانش دست بدست گرفته خبرهاى آسمان و زمين را براى ما باز گويد : شامى - من چگونه ميتوانم اين را بفهمم ؟ هشام - هر چه خواهى از او بپرس . شامى - عذرى برايم باقى نگذاشتى ، بر من است كه بپرسم امام صادق ( ع ) فرمود : اى شامى ! ميخواهى گزارش سفر و راهت را بخودت بدهم ؟ چنين بود و چنان بود ، شامى با سرور و خوشحالى ميگفت : راست گفتى ، اكنون به خدا اسلام آوردم ، امام صادق ( ع ) فرمود نه ، بلكه اكنون به خدا ايمان آوردى ، اسلام پيش از ايمان است ، بوسيله اسلام از يك ديگر ارث برند و ازدواج كنند و بوسيله ايمان ثواب برند ( تو كه قبلا به خدا و پيغمبر ايمان داشتى مسلمانى بودى كه ثواب عبادت نداشتى و اكنون كه مرا بامامت شناختى خدا بر عباداتت هم به تو ثواب خواهد داد ) شامى عرضكرد : درست فرمودى ، گواهى دهم كه شايسته عبادتى جز خدا نيست و محمد ( ص ) رسول خداست و تو جانشين اوصياء هستى ، سپس امام صادق ( ع ) رو بحمران كرد و فرمود : تو سخنت را دنبال حديث ميبرى [ مربوط سخن ميگوئى 
  ] و به حق ميرسى و بهشام بن سالم متوجه شد و فرمود : در پى حديث ميگردى ولى تشخيص نميدهى [ مىخواهى مربوط سخن بگوئى ولى نميتوانى 
  ] و متوجه احول شد و فرمود : بسيار قياس ميكنى از موضوع خارج ميشوى مطلب باطل را بباطلى رد ميكنى و باطل تو روشنتر است . سپس متوجه قيس ماصر شد و فرمود : تو چنان سخن ميگوئى كه هر چه خواهى بحديث پيغمبر ( ص ) نزديكتر باشد دور تر شود حق را\r\n","description":"","footnote":"","page_name":" 243 ","page_number":264},
  {"content":"\r\nبباطل مىآميزى با آنكه حق اندك از باطل بسيار بىنياز مىكند : ( 1 ) تو و احول از شاخه اى بشاخه اى ميپريد و با مهارتيد . يونس گويد به خدا كه من فكر ميكردم نسبت بهشام هم نزديك به آنچه در باره آن دو نفر فرمود ، ميفرمايد ولى فرمود : اى هشام تو بهر دو پا به زمين نميخورى ( بطورى كه هيچ گونه جوابى برايت نباشد ) تا خواهى به زمين برسى پرواز ميكنى ( بمحض اينكه نشانه مغلوبيتت هويدا گردد خودت را نجات ميدهى ) مانند توئى بايد با مردم سخن گويد . خود را از لغزش نگهدار ، شفاعت ما دنبالش مىآيد ان شاء الله .\r\n5 - احول گويد : زيد بن على بن حسين عليهما السلام زمانى كه متوارى و پنهان بود مرا خواست ، نزدش رفتم ، به من گفت اى ابا جعفر اگر از ما خانواده كسى نزد تو آيد ( و ترا به يارى طلبد ) چه جواب ميدهى ، با او بجبهه جنگ ميروى ؟ به او گفتم : اگر پدرت يا برادرت مرا بخواهند ميروم ، زيد گفت من ميخواهم بجنگ اين قوم ( بنى اميه ) بروم با من بيا ، گفتم : نه قربانت گردم . به من گفت : جان خودت را بر من ترجيح ميدهى ؟ ! گفتم من يك نفرم [ يك جان بيش ندارم 
  ] اگر در روى زمين امامى جز تو باشد ، هر كس از تو كناره گيرد نجات يافته و هر كس با تو آيد هلاك گشته و اگر براى خدا امامى روى زمين نباشد ، كسى كه از تو كناره كند با آنكه همراهيت كند برابرست ، به من گفت : اى ابا جعفر من با پدرم سر يكسفره مينشستم ، او پاره گوشت چرب را برايم لقمه ميكرد و لقمه داغ را براى دلسوزى به من سرد ميكرد ، او از گرمى آتش دوزخ به من دلسوزى نكرده است ؟ ، از روش ديندارى به تو خبر داده و به من خبر نداده است ؟ ! ! عرض كردم قربانت گردم ، چون از آتش دوزخ به تو دلسوزى كرده خبرت نداده است ،\r\n","description":"","footnote":"","page_name":" 244 ","page_number":265},
  {"content":"\r\nزيرا ميترسيد كه تو نپذيرى و از آن جهت بدوزخ روى ولى به من خبر داده كه اگر بپذيرم نجات يابم و اگر نپذيرم از دوزخ رفتن من باكى بر او نباشد ( زيرا هر چه باشم فرزند او نيستم پس به من فرمود با بنى اميه نجنگ ولى به تو نفرمود ) سپس به او گفتم : قربانت گردم ، شما بهتريد يا پيغمبران ؟ فرمود : پيغمبران گفتم : يوسف بيعقوب ميگويد « داستان خوابت را ببرادرانت مگو ، مبادا برايت نيرنگى بريزند » او خوابش را نگفت و پنهان داشت كه برايش نيرنگى نريزند ، همچنين پدر تو مطلب را از تو پنهان كرد زيرا بر تو بيم داشت ، زيد فرمود : اكنون كه چنين گوئى بدان كه مولايت در مدينه به من خبر داد كه : من كشته ميشوم و در كناسه كوفه بدار روم و خبر داد كه كتابى نزد اوست كه كشتن و بدار رفتن من در آن نوشته است ، احول گويد من به حج رفتم و گفتگوى خودم را با زيد به حضرت صادق ( ع ) عرضكردم ، فرمود : تو كه راه پيش و پس و راست و چپ و زبر و زير را بر او بستى و نگذاشتى براهى قدم بردارد ( هر چه گفت جوابش را دادى ) .\r\nتوضيح - موضوع قيام و نهضت جناب زيد بن على بن الحسين عليه السلام و منظور و هدف او از آن نهضت در كتب تاريخ و حديث مورد بحث و تحقيق است . از رواياتى استفاده مىشود كه قيام او براى سرنگون ساختن خلافت جابرانه و غاصبانه بنى اميه و نصب امام به حق بوده است ، از روايات ديگرى هم جور ديگر استفاده مىشود چنان كه اين روايت هم دو پهلو است . از اينها گذشته مناسبت اين روايت با عنوان باب كه « الاضطرار الى الحجة » است براى ما معلوم نشد .\r\n\r\nطبقات پيغمبران و رسولان و ائمة ( ع )\r\n1 - امام صادق عليه السلام فرمود : پيغمبران و رسولان چهار طبقه باشند : 1 - پيغمبرى كه تنها براى خودش\r\n","description":"","footnote":"","page_name":" 245 ","page_number":266},
  {"content":"\r\nپيغمبر است و به ديگرى تجاوز نميكند ( و خدا بوسيله اى وظائف شخصى او را به او ميفهماند ) 2 - پيغمبرى كه در خواب ميبيند و آواز هاتف را ميشنود ولى خود او را در بيدارى نميبيند و بر هيچ كس مبعوث نيست و خود او امام و پيشوائى دارد . چنانچه ابراهيم بر لوط ( ع ) امام بود 3 - پيغمبرى كه در خواب ميبيند و صدا را ميشنود و فرشته را مىبيند و بسوى گروهى كم يا زياد مبعوث است مانند يونس ، خدا به او فرمايد : ( 147 سوره 37 ) « ما او را بسوى صد هزار نفر بلكه بيشتر فرستاديم » امام فرمود : مقدار بيشتر سى هزار بود و يونس را پيشوائى بود ( كه جناب موسى باشد و او شريعت موسى را ترويج ميكرد ) 4 - پيغمبرى كه در خواب ميبيند و صدا را ميشنود و در بيدارى ميبيند و او امام است مانند پيغمبران اولو العزم ، ابراهيم ( ع ) مدتى پيغمبر بود و امام نبود تا خدا فرمود : ( 124 سوره 2 ) « من ترا امام مردم قرار دادم ابراهيم گفت از فرزندان من هم ؟ » خدا فرمود « پيمان من بستمكاران نرسد » كسى كه غير خدا يا بتى را پرستيده امام نگردد .\r\nتوضيح - كلمه « عهد » را كه به پيمان معنى كرديم ، مجلسى ( ره ) گويد ، مقصود از عهد معنائيست كه شامل امامت شود و بمعنى فرمانى كه بفرمانداران نويسند ، مىآيد و در اينجا كنايه از مقام خلافت خداست در زمين ، و چون آيه شريفه امامت و پيشوائى امت را از ستمكاران نفى كرد ، دلالت دارد بر ثبوت آن براى عادلان و همين آيه دليل است بر اينكه امام بايد معصوم باشد و گناهى از او سر نزند ، زيرا غير معصوم نسبت به خود يا ديگرى ستمگر است .\r\n2 - امام صادق ( ع ) ميفرمود : خداى تبارك و تعالى ابراهيم را بنده خود گرفت پيش از آنكه پيغمبرش نمايد و او را بپيغمبرى برگزيد پيش از آنكه رسولش كند و رسول خود ساخت پيش از آنكه خليلش گرداند و خليلش گرفت پيش از آنكه امامش قرار دهد ، پس چون همه اين مقامات را برايش گرد آورد\r\n","description":"","footnote":"","page_name":" 246 ","page_number":267},
  {"content":"\r\nفرمود ، « همانا من ترا امام مردم قرار دادم » چون اين مرتبت در چشم ابراهيم بزرگ جلوه نمود ، عرضكرد « از فرزندان من هم » خدا فرمود . « پيمان من بستمكاران نرسد » شخص كم خرد امام شخص پرهيزكار نگردد ( و ستمگر از نظر خدا كم خرد است و ممكن نيست كه او پيشواى امتى گردد كه در ميان ايشان مردم پرهيزكار باشد ) .\r\n3 - و فرمود ، آقا و سرور پيغمبران و رسولان پنج نفرند كه ايشان اولو العزم رسولانند و آسياى نبوت و رسالت گرد آنها ميچرخد و ايشان : نوح و ابراهيم و موسى و عيسى و محمد است درود خدا بر محمد و خاندانش و بر تمام پيغمبران .\r\n4 - جابر گويد : شنيدم كه امام باقر ( ع ) ميفرمود : همانا خدا ابراهيم را به بندگى به پذيرفت پيش از آنكه بپيغمبرى پذيرد و بپيغمبريش پذيرفت پيش از آنكه برسالتش گيرد و برسالتش گرفت پيش از آنكه خليلش گيرد و خليلش گرفت پيش از آنكه امامش گيرد و چون اين مقامات برايش فراهم نمود - امام پنج انگشت خود را ( براى نمودن اين پنج مقام ) جمع كرد - بابراهيم گفت : اى ابراهيم همانا من ترا امام مردم گردانيدم . از بس اين مرتبت در چشم ابراهيم بزرگ آمد ، گفت : پروردگارا و از فرزندان من هم ؟ ، خدا فرمود : پيمان من بستمكاران نرسد .\r\n","description":"","footnote":"","page_name":" 247 ","page_number":268},
  {"content":"\r\n\r\nفرق ميان رسول و نبى و محدث\r\n1 - زرارة گويد از امام باقر ( ع ) در باره قول خداى عز و جل كه فرمايد « و او رسول بود و نبى » سؤال كردم : رسول چيست و نبى چيست ؟ فرمود : نبى كسى است كه در خواب ميبيند و صدا را ميشنود و فرشته را نمىبيند و رسول كسى است كه صدا را مىشنود و در خواب مىبيند و فرشته را هم مشاهده مىكند ، عرضكردم : امام در چه پايه است ؟ فرمود صدا را ميشنود ولى نه در خواب بيند و نه فرشته را مشاهده كند سپس آيه ( 52 سوره 22 ) را قرائت فرمود « پيش از تو هيچ رسول و نبى و محدثى نفرستاديم » ( مگر اينكه وقتى قرائت كرد شيطان در قرائتش القا كرد - كلمه محدث در قرآن نيست و از تفسير امام است ) .\r\n2 - معروفى به امام رضا ( ع ) نوشت : قربانت گردم ، بفرمائيد ، چه فرقست بين رسول و نبى و امام ؟\r\nحضرت نوشت - يا شفاها فرمود - فرق ميان رسول و نبى و امام اينست كه رسول جبرئيل بر او نازل شود و او را به بيند و سخنش را بشنود و بر او وحى نازل شود [ كند 
  ] و گاهى باشد كه در خواب بيند مانند خواب ديدن ابراهيم ( دستور سر بريدن پسرش را ) و نبى گاهى سخن جبرئيل را ميشنود و گاهى شخص او را ميبيند و سخنش را نميشنود و امام آنست كه سخن را شنود و شخص را نبيند .\r\n","description":"","footnote":"","page_name":" 248 ","page_number":269},
  {"content":"\r\n3 - احول گويد از امام باقر ( ع ) در باره رسول و نبى و محدث پرسيدم ، فرمود رسول كسى است كه جبرئيل پيشش آيد و او را ببيند و با او سخن گويد ، اين است رسول و اما نبى آنست كه در خواب بيند مانند خواب ديدن ابراهيم ( فرمان سربريدن پسرش را ) و مانند آنچه رسول خدا ( ص ) پيش از آمدن وحى از اسباب و علائم نبوت ميديد تا آنكه جبرئيل رسالت را براى او از جانب خدا آورد و محمد ( ص ) هنگامى كه نبوت برايش فراهم گشت و رسالت از جانب خدا براى او آمد ، جبرئيل برايش پيغام مىآورد و شفاها با او سخن ميگفت ، بعضى از انبياء نبوت برايش جمع شود و در خواب بيند و روح القدس نزدش آيد و با او سخن گويد و بازگو نمايد ، بدون آنكه در بيدارى به بيند و اما محدث آنست كه خبر داده شود ، صدا را شنود ولى نه مشاهده كند و نه در خواب بيند .\r\n4 - بريد گويد : از امام باقر و صادق عليهما السلام در باره قول خداى عز و جل « هيچ نبى و رسول و محدثى پيش از تو نفرستاديم » ( كه در حديث اول ميان شد ) پرسيدم و گفتم فدايت گردم قرائت ما اين چنين نيست ( يعنى كلمه محدث ندارد ) بفرمائيد : رسول و نبى و محدث چيست ؟ فرمود : رسول كسيست كه فرشته بر او نمايان شود و با او سخن گويد و نبى آنست كه در خواب بيند و گاهى نبوت و رسالت در يكشخص جمع شود و محدث كسى است كه صدا را شنود و صورت را نبيند . عرض كردم - اصلحك الله - از چه راه بداند آنچه در خواب ديده حق است و از جانب فرشته باشد ؟ فرمود توفيق يابد كه آن را بفهمد ،\r\n","description":"","footnote":"","page_name":" 249 ","page_number":270},
  {"content":"\r\nخدا با فرستادن قرآن شما بكتب آسمانى پايان داد و با فرستادن پيغمبر شما به پيغمبران ( پس دانستن علامات نبوت و رسالت براى شما لزومى ندارد ) .\r\nتوضيح - مجلسى ره گويد فرق بين نبى و امام و استنباطش از اين اخبار مشكل است و نيز جمع بين تمام اخبار كه بيشتر آنها را در كتاب بحار آورده‌ايم در نهايت اشكالست .\r\n\r\nدر اينكه حجت خدا بر خلقش بر پا نشود مگر بوجود امام\r\n1 - امام هفتم ( ع ) فرمود : حجت خدا بر خلقش بر پا نگردد جز بوجود امام تا شناخته شود .\r\nشرح - خدا در قيامت نتواند بمردم بگويد چرا چنين كرديد و چرا چنان نكرديد ، مگر اينكه در دنيا براى آنها امام و پيشوائى فرستاده باشد كه با نصوص و معجزات امامت او براى مردم ثابت شده باشد و وظايف مردم را به آنها رسانده باشد ، خدا و دين را براى آنها معرفى كرده باشد و در بعضى از نسخ كافى بجاى حتى حى است بنا بر آن يعنى جز بوجود امام زنده اى كه شناخته شود .\r\n2 - امام رضا از قول امام صادق ( ع ) فرمود : حجت خدا بر خلقش تمام نشود مگر بوجود امام تا شناخته شود .\r\n3 - امام رضا فرمود : حجت خدا بر خلقش تمام نگردد جز بوجود امام تا شناخته شود .\r\n4 - امام صادق ( ع ) فرمود : حجت خدا پيش از خلق بوده و با خلق مىباشد و بعد از خلق\r\n","description":"","footnote":"","page_name":" 250 ","page_number":271},
  {"content":"\r\nهم باشد .\r\nشرح - مجلسى ( ره ) در معنى اين حديث شريف چند احتمال داده است : 1 - در رشته آفرينش مخلوق سر سلسله آنها حضرت آدم پيغمبر بوده است و نيز در هر زمانى امام و پيغمبرى بوده و آخرين فرد روى زمين هم امام زمان باشد 2 - هر انسانى را كه ملاحظه كنى پيش از او و در زمان او و پس از او پيغمبر يا امامى مىباشد 3 - بعثت پيغمبر و امام در عالم ميثاق مقرر شده و در دنيا وجود خارجى يافته و در قيامت هم باشد .\r\n\r\nدر اينكه زمين خالى از حجت نماند\r\n1 - حسين بن ابى العلاء گويد : به امام صادق عرض كردم ، ممكن است زمين باشد و امامى در آن نباشد ؟ فرمود : نه ، گفتم : دو امام در يك زمان مىشود ؟ فرمود : نه مگر اينكه يكى از آنها خاموش باشد ( و بوظائف امامت قيام نكند مانند حضرت حسين در زمان امام حسن عليهما السلام ) .\r\n2 - امام صادق ميفرمود : همانا زمين در هيچ حالى از امام خالى نگردد براى آنكه اگر مؤمنين چيزى ( در اصول يا فروع دين ) افزودند آنها را برگرداند و اگر چيزى كم كردند براى آنها تكميل كند .\r\n3 - امام صادق عليه السلام فرمود : زمين از حالى بحالى نگردد جز آنكه براى خدا در آن حجتى باشد كه حلال و حرام را بمردم بفهماند و ايشان را به راه خدا خواند .\r\n4 - حسين بن ابى العلاء گويد : به امام صادق عرض كردم زمين بدون امام باقى ميماند ؟ فرمود : نه .\r\n","description":"","footnote":"","page_name":" 251 ","page_number":272},
  {"content":"\r\n5 - يكى از دو امام باقر يا صادق عليهما السلام فرمود : خدا زمين را بدون عالم وانگذارد و اگر چنين نميكرد حق از باطل تشخيص داده نميشد .\r\n6 - امام صادق عليه السلام فرمود : خدا برتر و بزرگتر از آنست كه زمين را بدون امام عادل واگذارد .\r\n7 - امير المؤمنين عليه السلام فرمود : خداوندا تو زمينت را از حجت خود بر خلقت خالى نگذارى .\r\n8 - امام باقر عليه السلام فرمود : به خدا سوگند از زمانى كه خدا آدم را قبض روح نمود زمينى را بدون امامى كه بوسيله او بسوى خدا رهبرى شوند وانگذارد و او حجت خداست بر بندگانش و زمينى بدون امامى كه حجت خدا باشد بر بندگانش وجود ندارد .\r\n9 - حضرت ابو الحسن امام دهم عليه السلام فرمود : زمين از حجت خالى نماند ، به خدا آن حجت منم .\r\n10 - ابو حمزة گويد به امام صادق عليه السلام عرض كردم : زمين بدون امام ميماند ؟ فرمود : اگر زمين بدون امام باشد فرو رود ( و نظمش از هم بپاشد ) .\r\n","description":"","footnote":"","page_name":" 252 ","page_number":273},
  {"content":"\r\n11 - محمد بن فضيل گويد : به امام رضا عليه السلام عرض كردم : زمين بدون امام باقى ماند ؟ فرمود :\r\nنه ، گفتم : براى ما از حضرت صادق عليه السلام روايت شده كه زمين بدون امام باقى نباشد مگر اينكه خداى تعالى بر اهل زمين يا بر بندگان خشم گيرد ، فرمود : نه ، باقى نماند ، در آن صورت فرو رود .\r\n12 - حضرت باقر فرمود چنانچه امام از زمين بر گرفته شود زمين با اهلش مضطرب گردد چنان كه دريا .\r\n13 - حسن وشاء گويد : از حضرت رضا ( ع ) پرسيدم آيا زمين بدون امام باقى ماند ؟ فرمود : نه .\r\nگفتم چنين روايت نموده‌اند كه باقى نماند در حالى كه خدا بر بندگانش خشم گرفته باشد فرمود : خير نماند در اين صورت در هم فرو ريزد .\r\n\r\nدر اينكه اگر در روى زمين جز دو كس نباشند يكى از آنها امام است\r\n1 - امام صادق ( ع ) ميفرمود : اگر در زمين جز دو نفر باقى نباشند يكى از آن دو امامست .\r\n2 - و فرمود : اگر دو كس باقى باشند يكى از آنها بر رفيقش امام است .\r\n3 - و فرمود : اگر مردم زمين تنها دو كس باشند يكى از آن دو امامست و فرمود : آخرين كسى كه\r\n","description":"","footnote":"","page_name":" 253 ","page_number":274},
  {"content":"\r\nبميرد امامست تا كسى بر خداى عز و جل احتجاج نكند كه او را بدون حجت واگذاشته است .\r\n4 - و فرمود : اگر در روى زمين جز دو نفر باقى نمانند يكى از آن دو امامست - يا فرمود : دومى امامست - و اين ترديد از احمد بن محمد راوى حديث است .\r\n5 - و فرمود : اگر در زمين جز دو كس نباشند يكى از آنها امام است .\r\n\r\nشناختن امام و مراجعه به او\r\n1 - ابو حمزة گويد : امام باقر ( ع ) به من فرمود : همانا خدا را كسى پرستد كه او را بشناسد و اما كسى كه خدا را نشناسد او را اين گونه ( مانند عامه از مردم ) گمراهانه ميپرستد ، عرض كردم قربانت گردم معرفت خدا چيست ؟ فرمود : باور داشتن خداى عز و جل و باور داشتن پيغمبرش ( ص ) و دوست داشتن على ( ع ) و پيروى از او و از ائمه هدى عليهم السلام و بيزارى جستن بخداى عز و جل از دشمن ايشان ، اين چنين شناخته مىشود خداى عز و جل .\r\nشرح - از جمله آخر روايت پيداست كه امام ( ع ) درجه كامل خداشناسى را براى ابو حمزه بيان فرموده است و به همين جهت دوستى على و پيروى بائمه هدى را از شرايط خداشناسى قرار داده است زيرا كه اعمال و عبادات مسلمان بدون ولايت ثواب ندارد چنانچه در حديث 428 گذشت و اگر مقصود امام\r\n","description":"","footnote":"","page_name":" 254 ","page_number":275},
  {"content":"\r\nدرجه كامل خداشناسى نبود اين شرايط را داخل نميفرمود چنانچه در باب ( ادنى المعرفة ) بيان شد و باز در اينجا هم كه درجه كامل گوئيم ، بملاحظه استعداد و ظرفيت ابو حمزة است و ممكن است براى صحابى ديگرش درجه كاملترى طبق استعداد او بيان فرمايد :\r\n2 - يكى از دو امام باقر و صادق ( ع ) فرمود : بنده خدا مؤمن نباشد تا آنكه خدا و رسولش و همه ائمه و امام زمانش را بشناسد و در امورش به امام زمانش رجوع كند و تسليمش باشد ، سپس فرمود : چگونه ممكن است كسى امام آخر را ( كه امام زمان اوست ) بشناسد و امام اول را نشناسد ( از اين جهت معرفت همه ائمه در ايمان شرط شد كه طريق شناختن همه امامان يكى است و امام لاحق بنص امام سابق شناخته گردد ) .\r\n3 - زرارة گويد : به امام باقر ( ع ) عرض كردم : به من بفرمائيد كه آيا معرفت امام از شما خانواده بر تمام خلق واجبست ؟ فرمود : خداى عز و جل محمد ( ص ) را بر تمام مردم بعنوان رسول و حجت خدا بر همه خلقش در روى زمين مبعوث فرمود ، پس هر كه به خدا ايمان آورد و بمحمد رسول خدا ( ص ) ايمان آورد و پيرويش كند و تصديقش نمايد معرفت امام از ما خانواده بر او واجبست و كسى كه به خدا و رسولش ايمان نياورد و از او پيروى نكند و تصديقش ننمايد و حق خدا و رسولش را نشناسد ، چگونه معرفت امام بر او واجب باشد در صورتى كه به خدا و رسولش ايمان نياورده و حق آنها را نشناخته است ( بلكه بر او واجبست اولا خدا و رسولش را بشناسد و از رسول پيروى كند ) عرض كردم : پس چه ميفرمائيد در باره كسى كه به خدا و رسولش ايمان آورده و پيغمبر را نسبت به آنچه خدا بر او نازل كرده باور دارد ، بر چنين اشخاص حق معرفت شما لازمست ؟ فرمود : آرى مگر اينان ( عامه و اهل سنت ) بفلان و فلان ( ابو بكر و عمر ) معرفت ندارند ؟ عرض كردم : چرا ( از سؤال حضرت استفاده مىشود كه هر كس به خدا و رسولش ايمان آورد لازمست براى جانشينى پيغمبر و حفظ و ترويج شريعت به پيشوائى معتقد شود ، چنانچه اهل سنت هم اين قاعده را قبول دارند ولى آنها در تعيين امام و خليفه باشتباه\r\n","description":"","footnote":"","page_name":" 255 ","page_number":276},
  {"content":"\r\nرفته‌اند ) امام فرمود : مگر عقيده دارى كه خدا معرفت فلان و فلان را در دل ايشان انداخته است ؟ به خدا آن را كسى جز شيطان در دل ايشان نينداخته است ، نه به خدا ، حق ما را كسى جز خدا بمؤمنين الهام نكند ( يعنى اى زرارة اين را هم بدان كه معرفت ما گوهريست ربانى و توفيقى است الهى كه جز بمردم سالم و پاك فطرت نرسد ، چنانچه پيروى از پيشوايان ناحق عقيده ايست شيطانى كه در اثر خبث باطن نصيب افراد ديگرى گردد ) .\r\n4 - امام باقر ( ع ) ميفرمود : تنها كسى خداى عز و جل را شناسد و پرستش كند كه هم خدا را بشناسد و هم امام از ما خاندان را و كسى كه خداى عز و جل را نشناسد و امام از ما خاندان را نشناسد غير خدا را شناخته و عبادت كرده ، اين چنين ( مانند عامه مردم ) كه به خدا گمراهند ( خدائى كه بوسيله غير ائمه هدى ( ع ) معرفى شود جوان خوش سيمائى است كه در قيامت براى مردم جلوه گرى كند پس هر كه بچنين خدائى معتقد باشد ، حقا خدا را نشناخته است ) .\r\n5 - ذريح گويد : از امام صادق ( ع ) راجع بامامان بعد از پيغمبر ( ص ) پرسيدم ، فرمود : امير المؤمنين ( ع ) امامست و سپس حسن امامست و سپس حسين امامست و سپس على بن الحسين امامست و سپس محمد بن على امامست ، هر كه منكر اينان شود ، مانند كسى است كه معرفت خداى تبارك و تعالى و معرفت رسولش ( ص ) را منكر شده است . عرضكردم قربانت گردم و سپس شما اماميد ؟ - اين سخن را سه مرتبه تكرار كردم - فرمود : من اين مطلب را تنها براى اين به تو گفتم كه از گواهان خداى تبارك و تعالى در زمينش باشى ( يعنى تا خودت بدانى و باهلش برسانى و از نااهلان پوشيده دارى يا براى اينكه نزد خدا گواه باشى كه\r\n","description":"","footnote":"","page_name":" 256 ","page_number":277},
  {"content":"\r\nمن تبليغ كردم و وظيفه خود را انجام دادم ) .\r\n6 - امام صادق ( ع ) فرمود : شما صالح نباشيد جز اينكه معرفت پيدا كنيد و معرفت نيابيد جز اينكه تصديق كنيد و تصديق نكنيد جز اينكه تسليم باشيد . هر چهار در ( تسليم و تصديق و معرفت و صلاح ) را بكوبيد كه نخستين آنها جز بهمراهى آخرشان شايسته نگردد ، كسانى كه همراه سه در باشند گمراه گشته و در بيراهى دورى افتاده‌اند . خداى تبارك و تعالى جز عمل صالح نپذيرد و جز وفاء بشروط و پيمانها را نپذيرد ، كسى كه شرطش را با خداى عز و جل وفا كند و آنچه خدا در پيمانش بيان كرده به كار بندد به آنچه نزد خداست برسد و وعده خدا را كاملا دريابد ، خداى تبارك و تعالى بندگانش را براههاى هدايت خبر داده و براى ايشان در آن راهها چراغهاى بلند قرار داده و به آنها خبر داده است كه چگونه راه پيمايند و فرموده است ( 83 سوره 30 ) « و من آمرزگار آن كسانم كه توبه كرده و عمل صالح داشته و سپس راه هدايت پيمايد . و فرموده است » ( 31 سوره 5 ) « خدا فقط از پرهيزكاران ميپذيرد » پس كسى كه از خدا نسبت باوامرش باك داشته باشد خدا را ملاقات كند در حالى كه مؤمن باشد به آنچه محمد ( ص ) آورده است ، افسوس ، افسوس ، كه مردمى گذشتند و پيش از آنكه هدايت يابند بمردند و گمان بردند كه مؤمن هستند ولى از آنجا كه نميدانستند مشرك بودند ، هر كه از در به خانه در آيد ره يافته و آنكه راهى غير از در پيش گيرد راه هلاكت پيموده . خدا اطاعت ولى امرش را بطاعت رسولش پيوسته و طاعت رسولش را بطاعت خودش ، پس هر كه از واليان امر اطاعت نكند خدا و رسولش را اطاعت نكرده و همانست اقرار به آنچه از طرف خداى\r\n","description":"","footnote":"","page_name":" 257 ","page_number":278},
  {"content":"\r\nعز و جل نازل گشته كه فرموده است ( 31 سوره 7 ) ( 1 ) « در هر مسجدى پوشاك زيور بتن كنيد » و خواهش نمائيد و بجوئيد خانه هائى را كه خدا اجازه داده رفعت گيرند و نامش در آنها برده شود ، زيرا خدا بشما خبر داده كه آنها ( 36 سوره 24 ) « مردانى باشند كه هيچ تجارت و داد و ستدى ايشان را از ياد خدا و گزاردن نماز و دادن زكات باز ندارد و از روزى كه دلها و ديده ها در آن دگرگون شود بيم دارند » همانا خدا فرستادگانش را براى امرش برگزيد و سپس ايشان را باور دارندگان به بيمهاى خويش انتخاب كرده و فرموده ( 24 سوره 35 ) « هيچ امتى نيست مگر اينكه در ميانشان بيم رسانى بوده است » گمراه شد آنكه ندانست و ره يافت آنكه بينا و عاقل گشت . خداى عز و جل فرمايد ( 46 سوره 22 ) « نكته ايست ! ! ديدگان كور نيست بلكه دلهائى كه در سينه هاست كور است » چگونه ره يابد كسى كه بينا نيست و چگونه بينا شود كسى كه تفكر نكند . از رسول خدا و اهل بيتش پيروى كنيد و به آنچه از نزد خدا نازل گشته اعتراف نمائيد و در پى نشانه هاى هدايت رويد ، زيرا كه ايشان علامات امانت و تقوايند و بدانيد كه اگر كسى عيسى بن مريم را انكار كند و به پيغمبران ديگر اعتراف نمايد ، ايمان ندارد . روشنىگاه را بجوئيد و راه پيمائيد و آثار پشت پرده ( امام پنهان و يا اخبار و احاديث و يا عنايات مخصوص خدا ) را بخواهيد تا امر دينتان كامل شود و بخداى پروردگارتان مؤمن شويد .\r\nتوضيح - پيداست كه اين حديث شريف نقطه اتكائش پيروى از اهل بيت پيغمبر و امامان به حق يعنى على و اولادش عليهم السلام مىباشد و اين معنى با عبارات مختلف در اين حديث شريف بيان شده است . گاهى باطاعت واليان امر تعبير فرموده و گاهى بجستن چراغهاى راه هدايت و گاهى بوارد شدن به خانه از درش و گاهى برفتن سوى مردانى كه تجارت و معامله ايشان را از ياد خدا باز ندارد و از اين جهت بعضى از شراح گفته‌اند مقصود از چهار در : على و فاطمه و حسنين باشند كه با پيغمبر در زير كسا بودند و بعضى گفته‌اند : مقصود توبه و\r\n","description":"","footnote":"","page_name":" 258 ","page_number":279},
  {"content":"\r\n\r\nايمان و عمل صالح و ولايت ائمه معصومين است كه سه تاى اول آنها بدون چهارمى نتيجه ندارد و از آن چهار مهمتر همان ولايت است و بعضى گفته‌اند : مراد باصحاب ثلثة پيروان سه خليفه اولند .\r\n7 - امام صادق ( ع ) فرمود : خدا خوددارى و امتناع فرموده كه كارها را بدون اسباب فراهم آورد پس براى هر چيزى سبب و وسيله اى قرار داد و براى هر سبب شرح و گشايشى مقرر داشت و براى هر شرحى نشانه اى [ دانشى 
  ] گذاشت و براى هر نشانه درى گويا نهاد ، عارف حقيقى كسى است كه اين در را شناخت و نادان حقيقى كسى است كه به اين در نادان گشت ، اين در گويا رسول خدا ( ص ) است و ما .\r\nشرح - اگر چه خدا قادر است كه امور جهان را بدون علل و اسباب فراهم آورد ، چنانچه گاهى عيسى را بدون پدر ايجاد مىكند و آتش را بدون اسباب معمولى بر ابراهيم سرد و سلامت مىنمايد ولى بطور عموم و كلى عادتش بر اين جارى گشته كه امور جهان را با وسائل و اسبابى مخصوص جريان دهد و فراهم آورد ، و ترتيب اسباب در اين حديث شريف چنانست كه خدا براى سعادت و نجات مردم سببى قرار داده كه آن معرفت و اطاعت خدا و رسول است و براى اين سبب شرحى قرار داده كه آن مقررات و قوانين دينى است و براى اين شرح نشانه يا دانشى گذاشته كه آن قرآن است و براى قرآن در گويائى مقرر داشته كه آن پيغمبر و ائمه معصومينند ( ص ) پس هر كه خواهد بسعادت و نجات رسد بايد اين طرق را بپيمايد .\r\n8 - محمد بن مسلم گويد شنيدم كه امام باقر ( ع ) ميفرمود : هر كه ديندارى خداى عز و جل كند بوسيله عبادتى كه خود را در آن به زحمت افكند ولى امام و پيشوائى كه خدا معين كرده نداشته باشد ، زحمتش ناپذيرفته و خود او گمراه و سرگردانست و خدا اعمال او را مبغوض و دشمن دارد ، حكايت او حكايت گوسفندى است كه از چوپان و گله خود گم شده و تمام روز سرگردان ميرود و بر ميگردد ، چون شب فرا رسد گله اى با شبان بچشمش آيد ، بسوى آن گرايد و به آن فريفته شود و شب را در خوابگاه آن گله بسربرد ، چون چوپان گله را حركت دهد ، گوسفند گمشده گله و چوپان را ناشناس بيند ، باز متحير و\r\n","description":"","footnote":"","page_name":" 259 ","page_number":280},
  {"content":"\r\nسرگردان در جستجوى شبان و گله خود باشد كه گوسفندانى را با چوپانش به بيند ، بسوى آن رود و به آن فريفته گردد ، شبان او را صدا زند كه بيا و بچوپان و گله خود پيوند كه تو سرگردانى و از چوپان و گله خود گمگشته اى ، پس ترسان و سرگردان و گمراه حركت كند و چوپانى كه او را بچراگاه رهبرى كند و يا بجايش برگرداند نباشد ، در همين ميان گرگ گمشدن او را غنيمت شمارد و او را بخورد ، به خدا اى محمد كسى كه از اين امت باشد و امامى هويدا و عادل از طرف خداى عز و جل نداشته باشد چنين است ، گم گشته و گمراهست و اگر با اين حال بميرد با كفر و نفاق مرده است ، بدان اى محمد كه پيشوايان جور و پيروان ايشان از دين خدا بركنارند ، خود گمراهند و مردم را گمراه كنند ، اعمالى را كه انجام ميدهند چون خاكستريست كه تندبادى در روز طوفانى به آن تازد ، از كردارشان چيزى دستگيرشان نشود . اينست گمراهى دور . ( آرى به خدا سوگند هر كه از تحت سرپرستى شما فرار كند گرفتار دينسازان و مذهب تراشان دغل و مخبط مىشود - پدر و مادرم بفداى شما - ) .\r\n9 - امام صادق ( ع ) ميفرمود : ابن كوّاء نزد امير المؤمنين ( ع ) آمد و گفت : اى امير مؤمنان ( آيه 46 سوره 7 ) « بر اعراف مردانى باشند كه همه كس را از رخسارشان شناسند » يعنى چه ؟ فرمود : مائيم بر اعراف كه ياران خود را برخسارشان ميشناسيم و مائيم اعراف كه خداى عز و جل جز از طريق معرفت ما شناخته نشود و مائيم اعراف كه خدا ما را در روز قيامت بر روى صراط معرفت قرار دهد ، پس داخل بهشت نشود مگر كسى كه ما او را شناسيم و او ما را شناسد و بدوزخ نرود جز آنكه ما او را ناشناس دانيم و او ما را ، خداى تبارك و تعالى اگر ميخواست خودش را بيواسطه به بندگانش ميشناسانيد ولى ما را درو جاده\r\n","description":"","footnote":"","page_name":" 260 ","page_number":281},
  {"content":"\r\nو راه و طريق معرفت خود قرار داد ، كسانى كه از ولايت ما روگردانيده و ديگران را بر ما ترجيح دهند از صراط مستقيم منحرفند [ در قيامت از صراط بسر در آيند 
  ] برابر نيست و برابر نيست كسانى كه مردم به آنها پناه گيرند ( كه ما اهل بيت پيغمبر باشيم ) با كسانى كه خود محتاج پناهندگى به ديگران باشند ( كه پيشوايان عامه باشند ) زيرا آن مردم ( پيروان پيشوايان عامه ) بسوى چشمه هاى آب تيره اندك كه از چشمه اى بچشمهء ديگر ريزد رفتند و كسانى كه سوى ما آمدند بسوى چشمه هاى صافى آمدند كه آبش بامر پروردگار جاريست و تمام شدن و خشك شدن ندارد .\r\n\r\nتوضيح - علومى را كه ابو حنيفه و امثال او دارند تشبيه فرمود به چشمه آبى كه تيره و كم است اولا علم حقيقى نيست و مخلوط بجهل است و ثانيا محدود و متناهى است و يك سلسله اصطلاحاتى است كه دست بدست ميگردد و علوم ربانى خود را تشبيه به چشمه صاف لا يزال فرمود . يعنى آنچه ما داريم اولا عين و حقيقت علم است و ثانيا رشته اش باقيانوس نامحدود علم خدا متصل است كه بريدن و تمام شدن ندارد ، هر چه از ما بپرسيد جواب گوئيم و آنچه گوئيم عين حقيقت و واقعست .\r\n10 - ابو حمزة گويد : امام باقر به من فرمود : اى ابا حمزة : هر يك از شما كه خواهد چند فرسخى پيمايد براى خود راهنمائى گيرد . تو كه براههاى آسمان نادانترى تا براههاى زمين ، پس براى خود راهنمائى طلب كن ( و آن راهنما غير از اهل بيت پيغمبر نباشد زيرا از آسمان وحى در خانه آنها نازل شده و راه بهشت و جهنم را آنها دانند ) .\r\n11 - امام صادق ( ع ) راجع بقول خداى عز و جل ( 273 سوره 2 ) « بهر كه حكمت دادند خير بسيارى دادند » فرمود : مراد بحكمت اطاعت خدا و معرفت امام است .\r\n","description":"","footnote":"","page_name":" 261 ","page_number":282},
  {"content":"\r\n12 - ابو بصير گويد : امام باقر به من فرمود : آيا امامت را شناخته اى ؟ عرضكردم آرى به خدا پيش از آنكه از كوفه بيرون روم فرمود : بنا بر اين ترا بس است .\r\n13 - و در باره قول خداى تبارك و تعالى ( 123 سوره 3 ) « آيا كسى كه مرده بود و ما او را زنده كرديم و به او نورى داديم كه ميان مردم راه رود » فرمود : مرده كسى است كه به چيزى معرفت نداشته باشد و نورى كه با آن ميان مردم راه رود ، امامى است كه از او پيروى مىكند ، و اينكه فرمايد « مانند كسى است كه در ظلمات باشد و نتواند از آن بدر رود » كسى است كه امام را نشناسد .\r\n14 - امام باقر فرمود : ابو عبد الله جدلى بر امير المؤمنين ( ع ) وارد شد حضرت فرمود اى ابو عبد الله نميخواهى ترا خبر دهم از قول خداى عز و جل ( 91 سوره 27 ) « هر كه كار نيكى آورد بهتر از آن را پاداش گيرد و از هراس روز قيامت ايمن باشند » و هر كه كار بدى آورد برو در دوزخ افتد ، مگر ممكن است جز آنچه كرده‌ايد جزا بينيد « عرضكرد چرا اى امير مؤمنان قربانت گردم ، فرمود : كار نيك شناختن ولايت و دوستى ما اهل بيت است و كار بد ، انكار ولايت و دشمنى ما اهل بيت است و باز هم آن آيه را تلاوت فرمود .\r\n\r\nوجوب اطاعت ائمة\r\n1 - امام باقر عليه السلام فرمود : بلندى و كوهان و كليد و در همه چيز و خرسندى خداى رحمان تبارك و تعالى\r\n","description":"","footnote":"","page_name":" 262 ","page_number":283},
  {"content":"\r\nاطاعت امامست بعد از معرفت او ، سپس فرمود : خداى تبارك و تعالى ميفرمايد : ( 83 سوره 4 ) « هر كه اطاعت پيغمبر نمايد ، اطاعت خدا كرده و هر كه رو گرداند ( او را رها كن ، زيرا ) ما ترا نگهبان او نفرستاده‌ايم » .\r\n2 - ابى الصباح گويد : گواهى دهم كه شنيدم امام صادق عليه السلام ميفرمود : گواهى دهم كه على اماميست كه خدا اطاعتش را واجب ساخته و حسن اماميست كه خدا اطاعتش را واجب ساخته و حسين امامى است كه خدا اطاعتش را واجب ساخته و على بن حسين اماميست كه خدا اطاعتش را واجب ساخته و محمد بن على امامى است كه خدا اطاعتش را واجب ساخته است .\r\n3 - بشير عطار گويد : شنيدم امام صادق عليه السلام ميفرمود : ما خانواده گروهى هستيم كه خدا اطاعت ما را واجب كرده و شما پيروى ميكنيد از كسى كه مردم بنادانى او معذور نيستند ( پس اگر اهل سنت در قيامت گويند ما اهل بيت پيغمبر را نميشناختيم تا از آنها پيروى كنيم ، اگر مستضعف نباشند خدا معذورشان ندارد زيرا امامت ايشان براهين روشن دارد ) .\r\n4 - امام باقر عليه السلام در باره قول خداى عز و جل ( 54 سوره 4 ) « به آنها سلطنت بزرگى داديم » فرمود مقصود اطاعت آنهاست كه بر مردم واجبست .\r\n5 - امام صادق عليه السلام ميفرمود : وجوب اطاعت ميان اوصياء و پيغمبران مشترك است ( و بر امت است\r\n","description":"","footnote":"","page_name":" 263 ","page_number":284},
  {"content":"\r\nكه از هر دو طايفه اطاعت كنند ) .\r\n6 - و فرمود : ما گروهى باشيم كه خداى عز و جل اطاعت ما را واجب كرده ، انفال ( غنيمت در جنگ و مباحات اوليه ) از ماست و برگزيده از مال ( اشياء نفيس جنگى ) بما اختصاص دارد : ما در دانش ريشه داريم و ما هستيم حسدبرده شدگان كه خدا فرمايد ( 58 سوره 4 ) « آيا بر مردم حسد ميورزند بواسطه آنچه خدا از فضل خود بايشان داده است » ( در بارهء انفال و برگزيده از مال و نيز در باره اينكه ائمة عليه السلام محسودند بعد از اين بتفصيل بيان مىشود ) .\r\n\r\n7 - حسين بن ابى العلاء گويد : گفتار خود را در باره اوصياء كه اطاعتشان واجبست به امام صادق عليه السلام عرضكردم فرمود : آرى ايشانند همان كسان كه خداى تعالى فرمايد ( 59 سوره 4 ) « اطاعت كنيد خدا را و اطاعت كنيد پيغمبر و واليان امر از خودتان را » ( يعنى مقصود از واليان امر ، اوصياء باشند ) و ايشانند همان كسان كه خداى عز و جل فرموده است ( 61 سوره 5 ) « ولى شما فقط خداست و رسولش و كسانى كه ايمان آورده‌اند » .\r\nشرح - راجع به آيه اول مجلسى ( ره ) از مجمع البيان نقل مىكند كه عامه و اهل سنت اولى الامر را بزمامداران و يا علما تفسير ميكنند و اما مفسرين شيعه باستناد روايات وارده از حضرت باقر و صادق عليهما السلام بائمه و اهل بيت عليهم السلام تفسير ميكنند و ايشانند كه خدا اطاعتشان را بدون قيد و شرط در اين آيه واجب كرده است و جايز نيست كه خدا اطاعت كسى را بىقيد و شرط واجب كند ، جز آنكه معصوم باشد و ظاهر و باطنش يكى باشد و اشتباه نكند و به كار زشت دستور ندهد و زمامداران و علماء اين گونه نيستند و خدا منزه است از اينكه مردم را امر كند از گنهكار و يا كسانى كه عقايد مختلف دارند اطاعت نمايند زيرا اطاعت نمودن از چند عالمى كه هر يك رأى جداگانه اى دارد محالست و ممكن هم نيست كه آنها در عقيده متحد شوند و يك قول را اختيار كنند .\r\nاما راجع به آيه دوم كه مهمترين آيه ايست كه مفسرين و متكلمين شيعه بر امامت امير المؤمنين عليه السلام استدلال كرده‌اند و آن موضوع خاتم بخشى آن حضرت در حال ركوع است كه اين آيه در شأنش نازل\r\n","description":"","footnote":"","page_name":" 264 ","page_number":285},
  {"content":"\r\nگشته است چنانچه اين مطلب را مفسرين از عامه و اهل سنت هم اعتراف دارند ، فخر رازى و زمخشرى و بيضاوى و سيوطى كه از بزرگان علما سنتند در تفاسير خود نزول آيه شريفه را در شأن امير المؤمنين عليه السلام و موضوع خاتم بخشى آن حضرت دانسته‌اند و خلاصه اخبار در اين باره متواتر است فقط بعضى از مفسرين اهل سنت را شدت تعصب واداشته است كه بگويند جمله « و هم راكعون » در آخر آيه حاليه نيست و استينافست ولى بنا بر آن لازم آيد كه ركوع تكرار شده باشد زيرا از « يقيمون الصلاة » ركوع فهميده مىشود يا بگويند « ركوع » در اينجا حقيقت شرعيه ندارد و بمعنى خضوعست كه آن را هم طبع سليم و ذوق صحيح نميپذيرد يا آنكه در كلمه « ولى » تصرفى كنند و آن را از ظهورش كه سنخ ولايت خدا و رسولست برگردانند ، مفسرين و متكلمين شيعه در اين جهات بحث كرده و بطور مفصل و مبسوط حقيقت را روشن نموده‌اند كه نقل آنها مناسب اين مختصر نيست .\r\n8 - مردى پارسى از امام كاظم عليه السلام پرسيد اطاعت شما واجبست ؟ فرمود : آرى ، گفت : مثل اطاعت على بن ابى طالب فرمود : آرى .\r\n9 - ابو بصير گويد : از امام صادق عليه السلام پرسيدم : همه امامان در فرمان و وجوب اطاعت يكسانند فرمود : آرى .\r\n10 - طبرى گويد : من در خراسان بالاى سر امام رضا عليه السلام به خدمت ايستاده بودم و جمعى از بنى هاشم كه اسحاق بن موسى در ميانشان بود ، خدمت آن حضرت بودند ، امام فرمود : اى اسحاق به من خبر رسيد كه مردم ( اهل سنت ) ميگويند : ما عقيده داريم كه مردم برده ما هستند ، نه سوگند بخويشى و قرابتى كه با پيغمبر ( ص ) دارم نه من هرگز اين سخن گفته‌ام و نه از پدرانم شنيده‌ام و نه به من خبر رسيده كه يكى از آنها گفته باشد ولى من ميگويم مردم بنده ما هستند در اينكه اطاعت ما بر آنها واجبست و در اطاعت فرمانبر مايند\r\n","description":"","footnote":"","page_name":" 265 ","page_number":286},
  {"content":"\r\nو در دين پيرو ما هستند ، هر كس حاضر است بغائبين برساند .\r\n11 - امام صادق عليه السلام ميفرمايد : مائيم كه خدا اطاعت ما را واجب ساخته ، مردم راهى جز معرفت ما ندارند و بر نشناختن ما معذور نباشند . هر كه ما را شناسد مؤمن است و هر كه انكار كند كافر است و كسى كه نشناسد و انكار هم نكند گمراهست تا زمانى كه بسوى هدايتى كه خدا بر او واجب ساخته و آن اطاعت حتمى ماست برگردد و اگر به همان حال گمراهى بميرد خدا ، هر چه خواهد با او كند .\r\nشرح - مقصود از كسانى كه ائمه را شناخته و انكار هم نكرده‌اند آنهايند كه عقل و فهم درك مقام امامت را ندارند و در قرآن از آنها بمستضعفين تعبير شده است و همچنين كسانى كه از محيط تعليمات مذهبى دور افتاده و مقام امام چنان كه شايسته است بايشان معرفى نگشته در بارهء اين اشخاص هم اميد عفو و بخشش هست .\r\n12 - ابن فضيل گويد : از امام ( ع ) پرسيدم بهترين وسيله تقرب بندگان بخداى عز و جل چيست ؟\r\nفرمود بهترين وسيله تقرب بندگان بسوى خداى عز و جل اطاعت خدا و اطاعت رسول و اطاعت واليان امر است ، امام باقر ( ع ) فرمود : دوستى ما ايمان و دشمنى ما كفر است .\r\n13 - اسماعيل بن جابر گويد : به امام باقر ( ع ) عرضكردم : دين خودم را كه خداى عز و جل را به آن ميپرستم بشما عرض كنم ؟ فرمود : بگو . عرضكردم : گواهى دهم كه شايستهء پرستشى جز خداى يگانه بىانباز نيست و محمد بنده او و فرستادهء اوست و آنچه از جانب خدا آورده اعتراف دارم على امامست و خدا اطاعتش را واجب ساخته و بعد از او حسن امامست و خدا اطاعتش را واجب نموده و بعد از او حسين امامست و خدا\r\n","description":"","footnote":"","page_name":" 266 ","page_number":287},
  {"content":"\r\nاطاعتش را واجب دانسته و بعد از او على بن حسين امامست و خدا اطاعتش را واجب كرده ( همين طور گفتم ) تا به خود حضرت رسيد ، سپس عرضكردم : توئى امام ، خدايت رحمت كند ، فرمود : دين خدا و دين ملائكه او همين است .\r\n14 - امير المؤمنين عليه السلام فرمود : همنشينى با عالم ( امام باشد يا دانشمند ربانى ) و پيروى از او دينىست كه خدا بوسيله آن ديندارى و پرستش شود و اطاعت عالم موجب بدست آمدن حسنات و محو گناهانست و براى مؤمنين ذخيره اى است و در زمان حيات مايهء سربلندى و پس از مرگ موجب ذكر خير است .\r\n15 - منصور بن حازم گويد : به امام صادق ( ع ) عرضكردم : همانا خدا بزرگوارتر و گراميتر است از اينكه بوسيله مخلوقش شناخته شود بلكه مخلوق بوسيله خدا شناخته شوند [ بوسيله خدا بشناسند 
  ] فرمود درست گفتى ، عرضكردم . هر كه بداند پروردگارى دارد سزاوار است كه بداند براى او خرسندى و خشمى است و خرسندى و خشم او جز بوسيله وحى يا پيغمبر فهميده نشود و كسى كه وحى بر خودش نازل نشود بايد كه در طلب پيغمبران باشد و چون ايشان را ملاقات كرد ، بداند كه ايشانند حجت خدا و اطاعتشان لازمست من بمردم ( اهل سنت ) گفتم مگر نميدانيد كه رسول خدا ( ص ) حجت خدا بود بر خلقش ؟ گفتند چرا ، گفتم چون او درگذشت حجت خدا كيست ؟ گفتند : قرآن ، من در قرآن نظر كردم و ديدم سنى و قدرى و حتى زنديقى كه به آن ايمان ندارد به آن استشهاد ميكنند تا بر مردان طرف مقابل خود غلبه كنند ، پس فهميدم كه\r\n","description":"","footnote":"","page_name":" 267 ","page_number":288},
  {"content":"\r\nقرآن بدون قيم ( و سرپرستى كه معنى واقعى آن را بيان كند ) حجت نباشد و آن قيم هر چه نسبت به قرآن بگويد حق است ، ( 1 ) به آنها گفتم : قيم قرآن كيست ؟ گفتند : ابن مسعود قرآن ميدانست ، عمر ميدانست ، حذيفة ميدانست ، گفتم ، همه قرآن را ؟ گفتند نه ، كسى را نديدم كه بگويد شخصى جز على ( ص ) همه قرآن را ميدانست و زمانى كه مطلبى ميان مردمى باشد كه اين گويد : نميدانم ، و اين گويد : نميدانم : و اين ( على بن ابى طالب ) گويد من ميدانم ( حق با كسى است كه ميداند ) پس من گواهى دهم كه على ( ع ) قيم قرآن است و اطاعتش واجبست و بعد از پيغمبر حجت خداست بر مردم و آنچه او در باره قرآن گويد حق است . حضرت فرمود :\r\nخدا ترا رحمت كند ، عرضكردم : على ( ع ) از دنيا نرفت جز آنكه پس از خود حجتى گذاشت چنان كه پيغمبر ( ص ) گذاشت و حجت بعد از على ، حسن بن على است و نسبت به امام حسن ( ع ) گواهى دهم كه از دنيا نرفت تا آنكه براى پس از خود حجتى گذاشت چنان كه پدر و جدش گذاردند و حجت بعد از حسن ، حسين است و اطاعتش واجبست ، فرمود خدايت رحمت كند ، من سرش را بوسيدم و عرضكردم و گواهى دهم كه امام حسين هم كه از دنيا نرفت تا اينكه على بن حسين را پس از خود بعنوان حجت گذاشت و او اطاعتش واجبست ، فرمود خدايت رحمت كند و سرش را بوسيدم و گفتم گواهى دهم كه على بن حسين از دنيا نرفت تا پس از خود حجتى گذاشت كه او محمد بن على ابو جعفر است و اطاعت او واجب بود . فرمود :\r\nخدايت رحمت كند ، عرضكردم : سرت را پيش آور تا ببوسم ، حضرت خنديد . عرضكردم - اصلحك الله - ميدانم كه پدرت از دنيا نرفت تا اينكه براى پس از خود حجتى گذاشت ، چنان كه پدر او گذاشت و خدا را\r\n","description":"","footnote":"","page_name":" 268 ","page_number":289},
  {"content":"\r\nگواه ميگيرم كه توئى آن حجت و اطاعت تو لازمست ، ( 1 ) فرمود : بس است خدايت رحمت كناد . عرضكردم سر ترا پيش آور تا ببوسم ، پس سرش بوسيدم ، حضرت تبسم نمود و سپس فرمود : هر چه خواهى از من بپرس كه بعد از اين ترا هرگز ناشناس ندانم ، ( به حديث 426 رجوع شود ) .\r\n16 - حسين بن ابى العلاء گويد به امام صادق ( ع ) عرضكردم ، اوصياء پيغمبر اطاعتشان واجبست ؟\r\nفرمود : بلى ، ايشانند كه خداى عز و جل در باره آنها فرموده ( 63 سوره 4 ) « و اطاعت كنيد خدا را و اطاعت كنيد پيغمبر و صاحبان امر از خودتان را » و ايشانند كه خدا در باره آنها فرموده ( 91 سوره 5 ) « ولى شما خداست و رسولش و كسانى كه ايمان آورده و نماز ميگذارند و در حال ركوع صدقه ميدهند » ( بحديث هفتم همين باب مراجعه شود ) .\r\n17 - عبد الاعلى گويد : شنيدم امام صادق ( ع ) ميفرمود : شنيدن و اطاعت نمودن از درهاى خير است ، بر كسى كه بشنود و فرمانبرد حجتى نيست ، و آنكه بشنود و نافرمانى كند حجت و عذرى ندارد و امام مسلمين در روزى كه خداى عز و جل را ملاقات كند حجت و احتجاجش تمامست ( زيرا او امام به حق است و در تبليغ هم كوتاهى نكرده است ) سپس فرمود : خداى تبارك و تعالى ميفرمايد : ( 74 سوره 17 ) « روزى كه هر مردمى را با [ ا 
  ] مامشان ميخوانيم » ( يعنى روز قيامت مثلا گوئيم : شيعيان امام صادق ! شيعيان ابو حنيفه ! شيعيان مالك ! )\r\n","description":"","footnote":"","page_name":" 269 ","page_number":290},
  {"content":"\r\n\r\nائمة گواهان خداى عز و جل باشند بر خلقش\r\n1 - امام صادق ( ع ) راجع بقول خداى عز و جل ( 45 سوره 4 ) « پس چطور باشد زمانى كه از هر امتى گواهى آوريم و ترا بر آنها گواه آوريم » فرمود : تنها در باره امت محمد ( ص ) نازل شده ، در هر قرنى امامى از ما برايشان گواه و ناظر است و محمد ( ص ) گواه و ناظر بر ماست . ( يعنى بر گفتار و كردار ايشان ناظر است و روز قيامت نزد خدا گواهى دهد ، پس مواظب باشيد و تقوى پيشه كنيد كه گواهان شما عادل و مقبولند )\r\n2 - بريد عجلى گويد : از امام صادق ( ع ) راجع بقول خداى عز و جل ( 138 سوره 2 ) « و اين گونه شما را امتى ميانه ( عادل ) قرار داديم تا بر مردم گواه باشيد » پرسيدم ، فرمود : ما هستيم امت ميانه و مائيم گواهان خدا بر خلقش و حجتهاى او در زمينش . عرض كردم : قول خداى عز و جل ( 78 سوره 22 ) « ملت پدر شما ابراهيم » يعنى چه ؟ فرمود : خصوص ما مقصود است ( دنبال آيه و تفسير آن ) « او شما را از پيش مسلمان ناميده » يعنى در كتابهاى گذشته « و در اين » يعنى قرآن « تا پيغمبر بر شما گواه باشد » پس پيغمبر ( ص ) گواه و ناظر بر ماست نسبت به آنچه از طرف خداى عز و جل بمردم رسانيده‌ايم و ما گواهانيم بر مردم ، هر كه ما را تصديق كند ، روز قيامت تصديقش كنيم و هر كه ما را تكذيب كند روز قيامت تكذيبش كنيم .\r\n3 - حلال گويد از حضرت ابو الحسن ( ع ) در باره قول خداى عز و جل ( 21 سوره 11 ) « آيا كسى كه\r\n","description":"","footnote":"","page_name":" 270 ","page_number":291},
  {"content":"\r\nاز پروردگار خود دليل دارد و گواهى از خودش در پى اوست « پرسيدم . فرمود امير المؤمنين ( ع ) گواه در پى رسول خدا ( ص ) است و رسول خدا ( ص ) از پروردگار خود دليل دارد ( و آن قرآنست ) .\r\n4 - بريد عجلى گويد از امام باقر ( ع ) در باره قول خداى تبارك و تعالى ( 138 سوره 2 ) « و همچنين شما را امت ميانه قرار داديم تا بر مردم گواه باشيد و پيغمبر بر شما گواه باشد » پرسيدم ، فرمود : مائيم امت ميانه و مائيم گواهان خداى تبارك و تعالى بر خلقش و حجتهاى او در زمينش گفتم : خدا فرمايد :\r\n( 77 سوره 22 ) « اى اهل ايمان ركوع كنيد و سجده كنيد و پروردگارتان را بپرستيد و نيكى كنيد شايد رستگار گرديد و در راه خدا كار زار كنيد چنان كه سزاوار كارزار كردن براى او است او شما را برگزيد » فرمود : خدا ما را قصد كرده و مائيم برگزيدگان و خداى تبارك و تعالى در دين حرجى قرار نداده ، حرج از تنگ گرفتن سختتر است ، و اينكه فرمايد : « ملت پدرتان ابراهيم » تنها ما را قصد كرده و « شما را مسلمان ناميده » خدا ما را مسلمان ناميده « از پيش » يعنى در كتابهاى گذشته « و در اين » يعنى قرآن « تا پيغمبر بر شما گواه باشد و شما بر مردم گواه باشيد » پس رسول خدا ( ص ) گواه بر ماست نسبت بدان چه از جانب خداى تبارك و تعالى تبليغ نموده‌ايم و ما بر مردم گواهيم در روز قيامت ، هر كه ما را تصديق كند تصديقش كنيم و هر كه تكذيب كند تكذيبش نمائيم .\r\n5 - امير المؤمنين ( ع ) فرمود : خداى تبارك و تعالى ما را پاكيزه نمود و نگهدارى فرمود و ما را\r\n","description":"","footnote":"","page_name":" 271 ","page_number":292},
  {"content":"\r\nبر خلقش گواه ساخت و در زمينش حجت نهاد و ما را همراه قرآن و قرآن را همراه ما قرار داد ، نه ما از آن جدا شويم و نه او از ما جدا شود ( كردار و گفتار ما با حقيقت معانى و مضامين قرآن منطبق است و جدائى ممكن نيست زيرا ما سر موئى هم از قرآن تجاوز نميكنيم ) .\r\n\r\nدر اينكه رهنمايان تنها ائمة باشند\r\n1 - فضيل گويد از امام صادق ( ع ) راجع بقول خداى عز و جل ( 7 سوره 13 ) « و هر گروهى را رهبريست » پرسيدم ، فرمود : هر امامى رهبر است در دورانى كه در ميان مردم است ( رهبر مردم دوران خويش است ) .\r\n2 - بريد عجلى گويد از امام باقر عليه السلام در باره قول خداى عز و جل « همانا تو بيم دهنده اى و براى هر گروهى رهبريست » پرسيدم ، فرمود : رسول خدا ( ص ) بيم دهنده است و در هر زمانى يكى از ما اهل بيت رهبريست كه مردم را به آنچه پيغمبر از طرف خدا آورده رهبرى كند ، رهبران بعد از پيغمبر اول على است و پس از او اوصيااش يكى پس از ديگرى .\r\n3 - ابو بصير گويد به امام صادق ( ع ) آيه « همانا توئى بيم دهنده و براى هر گروهى رهبريست » را عرضكردم ، فرمود : بيم دهنده رسول خدا ( ص ) است و رهبر على است . اى ابو محمد آيا امروز رهبرى\r\n","description":"","footnote":"","page_name":" 272 ","page_number":293},
  {"content":"\r\nهست ؟ عرضكردم : آرى فدايت گردم ، هميشه از شما خانواده رهبرى پس از رهبر ديگرى بوده تا بشما رسيده است ، فرمود خدايت رحمت كناد : اى ابا محمد : اگر چنين ميبود كه چون آيه اى در باره مردى نازل ميشد و آن مرد ميميرد آيه هم از بين ميرفت ( و مصداق ديگرى نداشت ) كه قرآن مرده بود ولى قرآن هميشه زنده است بر بازماندگان منطبق مىشود چنانچه بر گذشتگان منطبق ميشد .\r\n4 - قصير گويد از امام باقر ( ع ) در باره گفته خداى تبارك و تعالى « همانا توئى بيم دهنده و براى هر قومى رهبريست » پرسيدم فرمود : رسول خدا ( ص ) بيم دهنده است و على رهبر است ، هان به خدا سوگند كه مقام هدايت و رهبرى از ميان ما خانواده نرفته و تا اكنون هم در ميان ما هست .\r\n\r\nدر اينكه ائمة ( ع ) ولى امر خدا و خزانه دار علم او هستند\r\n1 - امام صادق ( ع ) ميفرمود : ما ولى امر ( امامت و خلافت ) خدا و گنجينه علم خدا و صندوق وحى خدا هستيم .\r\n2 - امام باقر ( ع ) فرمود : به خدا كه ما خزانه دار خدائيم در آسمان و زمينش ، نه آنكه خزانه دار\r\n","description":"","footnote":"","page_name":" 273 ","page_number":294},
  {"content":"\r\nطلا يا نقره باشيم ، بلكه خزانه دار علمش هستيم .\r\n3 - سدير گويد : به امام باقر ( ع ) عرض كردم : قربانت ، شما چه سمتى داريد ؟ فرمود : ما خزانه دار علم خدائيم ، ما مترجم وحى خدائيم : ما حجت رسائيم بر هر كه در زير آسمان و روى زمين است .\r\n4 - رسول خدا ( ص ) فرمود : خداى تبارك و تعالى فرمايد ، حجت من بر اشقياء امت تو كامل و تمامست ، آنهائى كه ولايت على و اوصياء بعد از ترا ترك گفتند ، زيرا روش و رفتار تو و پيغمبران پيش از تو در ايشان موجود است و بعلاوه ايشان خزانه دار علم من بعد از تو ميباشند ، سپس پيغمبر ( ص ) فرمود : همانا جبرئيل نام ايشان و نام پدرانشان را به من خبر داد .\r\nتوضيح - كسانى كه رهبرانى چون على و اولادش دارند كه رفتار و گفتار آنها همان رفتار و گفتار پيغمبر است و هر چه از آنها بپرسند مانند پيغمبر جواب گويند ، خدا تمام اسباب نجات و هدايت را برايشان آماده كرده است ، اگر اين مردم چنين امامان و رهبرانى را رها كنند و در خانه ديگران روند ، شقىترين مردمند ، زيرا خدا حجت را برايشان تمام كرده و براى آنها جاى عذرى باقى نگذاشته است .\r\n5 - ابن ابى يعفور گويد : امام صادق ( ع ) به من فرمود : اى پسر ابى يعفور : همانا خدا يكتاست و در يكتائى يگانه است ( بىشريكست و بسيط مطلق و حتى صفاتش زائد بر ذاتش نيست ) در كار خود يكتاست پس مخلوقى را آفريد و ايشان را براى اين كار ( خلافت و امامت ) سنجيد و مقدر كرد و ما هستيم آن مخلوق اى پسر ابى يعفور ، و ما هستيم حجت خدا در ميان بندگانش و خزانه دار علمش و به اين كار ( امامت و\r\n","description":"","footnote":"","page_name":" 274 ","page_number":295},
  {"content":"\r\nخلافت ) قيام كرده‌ايم .\r\n6 - امام صادق ( ع ) فرمود : خداى عز و جل ما را آفريد و آفرينش ما را نيكو ساخت و ما را صورتگرى كرد و نيكو تصوير نمود و ما را در آسمان و زمينش خزانه دار ساخت و براى ما درخت سخن گفت و بوسيله عبادت ما خداى عز و جل عبادت شد و اگر ما نبوديم ، خدا پرستيده نميشد .\r\nشرح - دو جمله اول در حديث 353 بيان شد و مقصود از سخن گفتن درخت يا همان تكلم معمولى است كه بعنوان معجزه براى پيغمبر ( ص ) و بعضى از ائمه ( ع ) رخ داده است و يا استنباط علوم و معارفى از درختان و برگ آنهاست كه براى ديگران ميسر نيست چنان كه از بعضى اخبار استفاده مىشود ( مرآت العقول ) .\r\n\r\nدر اينكه ائمه ( ع ) خلفاء خدايند در زمين و درهاى توجه باويند\r\n1 - امام رضا ( ع ) ميفرمود : ائمه خلفاء خداى عز و جل در زمينش باشند .\r\n2 - امام صادق ( ع ) فرمود : اوصياء پيغمبر درهاى توجه بسوى خداى عز و جل باشند و اگر ايشان نبودند ، مردم خداى عز و جل را نميشناختند و خداى تبارك و تعالى بوسيله ايشان بر خلقش احتجاج كند .\r\n3 - ابن سنان گويد از امام صادق ( ع ) پرسيدم تفسير قول خداى جل جلاله را ( 55 سوره 24 )\r\n","description":"","footnote":"","page_name":" 275 ","page_number":296},
  {"content":"\r\n« خدا از ميان شما كسانى را كه ايمان آورده و كار شايسته كرده‌اند وعده فرموده است كه در زمين بخلافت گمارد چنان كه پيشينيان ايشان را بخلافت گماشت » فرمود : ايشان ائمه هستند ( و در روايت است كه اين آيه در باره حضرت مهدى قائم ( ع ) و اصحاب او است و اگر از دنيا نماند مگر يك روز خدا آن روز را دراز كند تا آن حضرت ظهور كند و در روى زمين فرمانروائى نمايد و زمين را پر از عدل و داد كند چنانچه پر از ظلم و جور شده باشد ) .\r\n\r\nدر اينكه ائمه ( ع ) نور خداى عز و جل باشند\r\n1 - ابو خالد كابلى گويد از امام باقر ( ع ) پرسيدم تفسير قول خداى عز و جل را ( 8 سوره 64 ) « به خدا و رسولش و نورى كه فرستاده‌ايم ايمان آوريد » فرمود : اى ابا خالد به خدا سوگند كه مقصود از نور ائمه از آل محمد ( ص ) باشند تا روز قيامت ، به خدا كه ايشانند همان نور خدا كه فرو فرستاده ، به خدا كه ايشانند نور خدا در آسمانها و زمين ، به خدا اى ابا خالد ، نور امام در دل مؤمنين از نور خورشيد تابان در روز ، روشنتر است ، به خدا كه ائمه دلهاى مؤمنين را منور سازند و خدا از هر كس خواهد نور ايشان را پنهان دارد ، پس دل آنها تاريك گردد ، به خدا اى ابا خالد بنده اى ما را دوست ندارد و از ما پيروى نكند تا اينكه خدا قلبش را پاكيزه كرده باشد و خدا قلب بنده اى را پاكيزه نكند تا اينكه با ما خالص شده باشد و آشتى كرده باشد ( يك رنگ شده باشد و سازگار ) و چون با ما سازش كرد خدا از حساب سخت\r\n","description":"","footnote":"","page_name":" 276 ","page_number":297},
  {"content":"\r\nنگاهش دارد و از هراس بزرگ روز قيامت ايمنش سازد .\r\n2 - امام صادق ( ع ) راجع بقول خداى تعالى ( 157 سوره 7 ) « كسانى كه پيروى ميكنند از رسول و پيغمبرى كه درس ناخوانده است و اوصافش را در توراة و انجيل نزدشان نوشته مييابند ، ايشان را به كار نيك واميدارد و از كار زشت نهى مىكند و پاكيزه ها را براى ايشان حلال و پليدىها را برايشان حرام ميسازد - تا آنجا كه فرمايد - و پيروى كنند از نورى كه با او نازل شده ، تنها ايشان رستگارند » فرمود مقصود از نور در اينجا [ على 
  ] امير مؤمنان و ائمه ( ع ) ميباشند .\r\n3 - ابى جارود گويد به امام باقر ( ع ) عرض كردم : خدا باهل كتاب خير بسيارى داده است ، فرمود : آن چيست ؟ عرض كردم : قول خود خداى تعالى است ( 54 سوره 28 ) « كسانى را كه پيش از آن به آنها كتاب داديم به او ميگروند - تا آنجا كه فرمايد - آنها براى شكيبائيشان دو مرتبه اجر گيرند » امام فرمود : خدا بشما هم عطا كرده چنان كه بايشان عطا كرده است ، سپس تلاوت فرمود ( 29 سوره 57 ) « اى گروندگان از خدا باك داشته باشيد و برسولش ايمان آوريد تا دو بهره از رحمت خود بشما دهد و براى شما نورى قرار دهد كه در پرتوش حركت كنيد » يعنى امامى كه به او اقتدا كنيد .\r\n4 - ابو خالد كابلى گويد : از امام باقر ( ع ) در باره قول خداى تعالى ( 8 سوره 64 ) « به خدا و رسولش و نورى كه فرستاديم ايمان آوريد » پرسيدم فرمود : اى ابا خالد به خدا مقصود از نور ائمه ( ع )\r\n","description":"","footnote":"","page_name":" 277 ","page_number":298},
  {"content":"\r\nاست . اى ابا خالد نور امام در دل مؤمنان از نور خورشيد تابان در روز روشنتر است و ايشانند كه دلهاى مؤمنين را منور كنند و خدا از هر كه خواهد نور ايشان را پنهان دارد پس دل آنها تاريك گردد و در ظلمت رود .\r\n5 - صالح بن سهل همدانى گويد امام صادق عليه السلام راجع بقول خداى تعالى ( آيه 80 سوره نور كه به آيه نور معروفست در تأويل آن چنين فرمود ) « خدا نور آسمانها و زمين است ، حكايت نور او چون فانوسى است » آن فانوس فاطمه عليها السلام است « كه در آن فانوس چراغيست » آن چراغ حسن است « چراغ در آبگينه است » آبگينه حسين است « آبگينه مانند اختر درخشانى است » آن اختر درخشان فاطمه است در ميان زنان جهان « از درخت پر بركتى برافروزد » آن درخت حضرت ابراهيم ( ع ) است « درخت زيتونى است نه خاورى و نه باخترى » نه يهودى و نه نصرانى « كه نزديكست روغنش برافروزد » نزديكست علم از آن بجوشد « اگر چه آتشى به او نرسد ، نوريست روى نورى » از فاطمه امامى پس از امامى آيد « خدا هر كه را خواهد بنور خود رهبرى كند » هر كه را خدا خواهد بامامان رهبرى كند « و خدا براى مردم مثلها مىزند » همدانى گويد : عرضكردم : ( تأويل اين كلمات را بفرمائيد ) « يا مانند تاريكيها » فرمود : اولى و رفيقش باشند « موجى او را فرا گرفت » سومى است روى آن موجى بود ، « اينها ظلماتى است » آن موج دومى است « كه برخى زير برخى متراكمند » معاويه لعنه الله و فتنه هاى بنى اميه است « چون كسى دستش را بيرون كند نزديك نيست كه آن را ببيند » حال مؤمن است در تاريكى فتنه بنى اميه ( فجايع بنى اميه بر مؤمنين احاطه كند و آنها را سرگردان نمايد ) « و كسى كه خدا براى او نورى مقرر نفرموده »\r\n","description":"","footnote":"","page_name":" 278 ","page_number":299},
  {"content":"\r\nيعنى امامى از اولاد فاطمه عليها السلام ندارد « هيچ نورى براى او نباشد » روز قيامت امامى نداشته باشد ، و در باره قول خداى تعالى ( 12 سوره 57 ) « نور آنها از پيش رو و طرف راست ميشتابد » فرمود :\r\nروز قيامت ائمه مؤمنين از پيش رو و طرف راست مؤمنين ميشتابند تا ايشان را بمنازل اهل بهشت وارد سازند .\r\n\r\nتوضيح - باصطلاح محدثين و مفسرين ، تفسير قرآن با تأويل آن فرق دارد : تفسير قرآن همان معنى ساده و روشن است كه هر داناى بلغت عربى آن را ميفهمد و اجازه دارد كه آن معنا را استنباط كند و در آن بينديشد و در كتاب تفسير خود بنويسد ولى تأويل قرآن معنى باطنى و مكنون آنست كه همه كس را اجازه دست درازى بسوى آن نيست . تأويل قرآن منحصر به پيغمبر اكرم و ائمه معصومين ( ص ) مىباشد كه قرآن در خانه آنها نازل شده و بوحى و الهام الهى به آن تأويل رهبرى شده‌اند ، ايشان هر چه در باره قرآن گويند از تفسير و تأويل حق است و مقبول ، در صورتى كه از ديگران كلمه اى هم در تأويل پذيرفته نيست ، آنچه امام صادق ( ع ) در باره آيه شريفه نور كه از آيات برجسته و تعابير ابتكارى قرآن مىباشد فرموده است مربوط بتأويل قرآنست ، دانشمندان شيعه براى تطبيق آيه شريفه با تأويل و بيان حضرت صادق ( ع ) بيانات مفصل و مختلفى دارند و بعضى رساله اى جداگانه در اين موضوع نوشته‌اند كه از حوصله اين مختصر بيرونست . علاوه بر آنكه پس از اطمينان به صحت اصل حديث نياز مبرمى بفروع و حواشى آن نميباشد .\r\n6 - محمد بن فضيل گويد از حضرت ابو الحسن ( ع ) راجع بقول خداى تعالى ( 8 سوره 61 ) « ميخواهند نور خدا را با پف دهان خود خاموش كنند » پرسيدم ، فرمود : يعنى ميخواهند ولايت امير المؤمنين ( ع ) را با پف دهانشان خاموش كنند ، گفتم سپس خداى تعالى فرمايد : « و خدا كاملكننده نور خويش است » فرمود يعنى و خدا كاملكننده امامت است و امامت همان نور است و همانست كه خداى عز و جل فرمايد « به خدا و رسولش و نورى كه فرو فرستاده‌ايم ايمان آوريد » مقصود از نور همان امام است .\r\n","description":"","footnote":"","page_name":" 279 ","page_number":300},
  {"content":"\r\n\r\nاركان زمين ائمه ميباشند\r\n1 - امام صادق ( ع ) فرمود : آنچه على ( ع ) آورده انجام مىدهم و از آنچه نهى فرموده باز ميايستم ، براى او همان فضيلت آمده كه براى محمد ( ص ) آمده و محمد ( ص ) را بر تمام مخلوق خداى عز و جل فضيلت است ، خرده گير بر حكمى كه على آورده مانند خرده گير بر خدا و رسولش باشد و كسى كه در موضوعى كوچك يا بزرگ على را رد كند در مرز شرك بخداست ، امير المؤمنين ( ع ) باب منحصر بفرد خداشناسى است و راه بسوى خداست ، هر كه جز آن پويد هلاك شود و اين امتيازات همچنين براى ائمه هدى يكى پس از ديگرى جاريست . خدا ايشان را اركان زمين قرار داده تا اهلش را نجنباند [ اختلال نظام و سرگردانى عمومى پيش نيايد 
  ] و حجت رساى خويش ساخت براى مردم روى زمين و زير خاك ( مردگان يا ساكنان آن روى زمين ) خود امير المؤمنين صلوات الله عليه بسيار ميفرمود : من از طرف خدا قسمتكننده بهشت و دوزخم ( ميان آن دو مكان ايستاده مواليانم را ببهشت و دشمنانم را بدوزخ راهنمائى ميكنم ) و من بزرگترين فرق گذارم ( ميان حق و باطل يا ميان بهشتى و دوزخى ) و من صاحب عصا و ميسمم ، تمام ملائكه و روح القدس و پيمبران بفضيلت من اقرار نمودند چنان كه بفضيلت محمد ( ص ) اقرار كردند . مرا بر مسندى مانند مسند او نشانيده‌اند و آن مسند ( هدايت و خلافت ) خدائىست [ مركوب من در قيامت همان مركوب پيغمبر و از جانب خداست 
  ] رسول خدا ( ص ) ( در قيامت ) خوانده شود و جامه در بر شود من هم خوانده شوم و جامه در بر شوم ، او باز پرسى شود و من هم بازپرسى شوم و طبق گفته او سخن گويم ، به من خصلتهائى عطا شده كه هيچ كس نسبت به آنها\r\n","description":"","footnote":"","page_name":" 280 ","page_number":301},
  {"content":"\r\nبر من پيشى نگرفته است : ( 1 ) مرگ مردم و بلاها و نژادها و فصل الخطاب ( قرآن يا تشخيص حق از باطل ) را ميدانم ، آنچه پيش از من بوده از دستم نرفته و آنچه نزدم حاضر نيست ( از امور آينده ) بر من پوشيده نيست ، به اجازه خدا بشارت مىدهم و از جانب او اداى وظيفه ميكنم ، همه اينها از طرف خداست كه او بعلم خود مرا نسبت به آنها توانا ساخته است .\r\n2 - سعيد اعرج گويد : من و سليمان بن خالد خدمت امام صادق ( ع ) رسيديم ، حضرت آغاز سخن نمود و فرمود : اى سليمان هر امرى كه از امير المؤمنين ( ع ) رسيده بايد اخذ شود و از هر چه نهى فرموده بايد ترك شود ، براى او همان فضيلت است كه براى رسول خدا ( ص ) است و رسول خدا ( ص ) را بر تمام مخلوق خدا فضيلت است ، كسى كه نسبت به چيزى از احكام او عيب گيرد مانند كسيست كه بر رسول خدا ( ص ) عيب گرفته است و هر كه او را در امرى كوچك يا بزرگ رد كند در مرز شرك بخداست . امير المؤمنين ( ع ) دريست كه از غير آن به خدا نتوان رسيد و راه بسوى خداست كه هر كه جز آن پويد هلاك شود و همچنين است مقام ائمه ( ع ) يكى پس از ديگرى ، خدا ايشان را اركان زمين قرار داد تا أهلش را نجنباند ، و حجت رساى خويش نمود بر كسانى كه روى زمين و زير خاكند و امير المؤمنين ( ع ) فرمود : من از طرف خدا قسمتكنندهء ميان بهشت و دوزخم ( و همچنين بقيه روايت را مانند روايت پيش نقل مىكند . )\r\n","description":"","footnote":"","page_name":" 281 ","page_number":302},
  {"content":"\r\n3 - امام باقر ( ع ) فرمود : فضيلت امير المؤمنين ( ع ) اينست كه هر چه آورده من به آن عمل ميكنم و از هر چه نهى كرده ترك ميكنم ، اطاعت او بعد از رسول خدا ( ص ) همان اطاعت رسول خدا ( ص ) است و فضيلت براى محمد ( ص ) است ، هر كه از او پيش افتد چون كسى است كه از خدا و رسولش پيش افتاده و كسى كه بر او برترى جويد مانند كسى است كه بر رسول خدا ( ص ) برترى جسته و هر كه در امر كوچك يا بزرگى او را رد كند در مرز شرك بخداست ، زيرا رسول خدا ( ص ) باب منحصر معرفت خدا بود ، و راهى بود كه هر كه آن را پويد بخداى عز و جل رسد و همچنين است امير المؤمنين ( ع ) پس از وى و ائمه ( ع ) يكى پس از ديگرى هم به همين روشند ، خداى عز و جل ايشان را اركان زمين مقرر فرموده تا اهلش را نلرزاند و ستونهاى اسلام و مرزدار راه هدايت ساخته . كسى جز با هدايت ايشان هدايت نشود و كسى كه از طريق هدايت خارج شده و گمراه گشته فقط بواسطه تقصير در حق آنهاست ، آنها بر علم و عذر و بيمى كه خدا ( در قرآنش ) نازل كرده امينند ، و حجت رسا بر مردم روى زمينند ، براى آخرين آنها از جانب خدا جارى شود مثل آنچه براى نخستينشان جارى بود ( همگى در علم و وجوب اطاعت و ساير كمالات برابرند ) و كسى جز به يارى خدا بدين درجه نرسد ، امير المؤمنين عليه السلام فرمود : من در ميان بهشت و دوزخ مقسم خدايم ، كسى جز طبق\r\n","description":"","footnote":"","page_name":" 282 ","page_number":303},
  {"content":"\r\nتقسيم من به بهشت يا دوزخ نرود ، ( 1 ) من پيشواى مردم پس از خود و رساننده از جانب پيش از خود ( پيغمبر اكرم صلَّى الله عليه و آله و سلَّم ) ميباشم ، كسى جز احمد ( ص ) بر من پيشى ندارد و من و او در يك روشيم ، جز اينكه نبوت تنها بنام اوست ، و به من شش فضيلت عطا شده است 1 - علم آجال و مرگها 2 - علم بلاها 3 - علم وصايا ( آنچه اوصياء پيغمبران ميدانند ) 4 - فصل الخطاب ( قرآن يا داورى ميان حق و باطل و يا بيان و سخن واضح ) 5 - و من صاحب كرات ( حمله هاى مشهور ميدان جنگ يا عالم بحوادث و وقايع گذشته و آينده ) و دولت حاكم بر همه دولتهايم 6 - و من صاحب عصا و ميسم و جنبنده اى كه با مردم سخن گويد ميباشم .\r\nشرح - مراد بعصا يا چوبدستى مخصوصى است كه از پيغمبران باوصيائشان رسيده و همانست كه دست حضرت موسى ( ع ) بوده و دست بدست گشته تا بپيغمبر خاتم ( ص ) و از او بامير المؤمنين ( ع ) رسيده است و يا آنكه كلمه « عصا » كنايه از قدرت و تصرفست و اما ميسم در لغت بمعنى آلت نشانه گذارى و آهنى است كه با آن گوسفندان را داغ ميكنند و نشانه ميگذارند تا با گوسفندان ديگر اشتباه نشوند و بدين مناسبت بعضى از شراح گفته‌اند : مقصود از اينكه على ( ع ) صاحب عصا و ميسم است اينست كه او چوپان و گله دار امت است بعد از رسول اكرم ( ص ) و عصا و ميسم از خصائص چوپانست و از رواياتى استفاده مىشود كه امير المؤمنين ( ع ) در قيامت ابزارى در دست دارد كه ميان دو چشم اهل ايمان علامت « مؤمن » و ميان دو چشم كفار علامت « كافر » ميگذارد و اما جنبنده سخنگو اشاره دارد به آيه شريفه ( 82 سوره 27 ) « و چون فرمان بر آنها اجرا شود جنبنده اى از زمين بيرون آريم تا بدانها بگويد كه اين مردم آيات ما را باور نميكرده‌اند » اين جنبنده در روايات بسيارى تأويل بامير المؤمنين ( ع ) شده است در زمانى كه مؤمنين و كفار را نشانه گذارى مىكند .\r\n\r\nباب مخصوص و جامع در فضيلت و صفات امام\r\n1 - عبد العزيز بن مسلم گويد : ما در ايام حضرت رضا در مرو بوديم ، در آغاز ورود ، روز جمعه\r\n","description":"","footnote":"","page_name":" 283 ","page_number":304},
  {"content":"\r\nدر مسجد جامع انجمن كرديم ، ( 1 ) حضار مسجد موضوع امامت را مورد بحث قرار داده و اختلاف بسيار مردم را در آن زمينه بازگو ميكردند ، من خدمت آقايم رفتم و گفتگوى مردم را در بحث امامت بعرضش رسانيدم حضرت ( ع ) لبخندى زد و فرمود : اى عبد العزيز اين مردم نفهميدند و از آراء صحيح خود فريب خورده و غافل گشتند . همانا خداى عز و جل پيغمبر خويش را قبض روح نفرمود تا دين را برايش كامل كرد و قرآن را بر او نازل فرمود كه بيان هر چيز در اوست حلال و حرام و حدود و احكام و تمام احتياجات مردم را در قرآن بيان كرده و فرمود ( 38 سورهء 6 ) « چيزى در اين كتاب فرو گذار نكرديم » و در حجة الوداع كه سال آخر عمر پيغمبر ( ص ) بود اين آيه نازل فرمود ( 3 سوره 5 ) « امروز دين شما را كامل كردم و نعمتم را بر شما تمام نمودم و دين اسلام را براى شما پسنديدم » و موضوع امامت از كمال دين است ( تا پيغمبر ( ص ) جانشين خود را معرفى نكند تبليغش را كامل نساخته است ) و پيغمبر ( ص ) از دنيا نرفت تا آنكه نشانه هاى دين را براى امتش بيان كرد و راه ايشان را روشن ساخت و آنها را بر شاهراه حق واداشت و على ( ع ) را بعنوان پيشوا و امام منصوب كرد و همه احتياجات امت را بيان كرد پس هر كه گمان كند خداى عز و جل دينش را كامل نكرده قرآن را رد كرده و هر كه قرآن را رد كند به آن كافر است .\r\nمگر مردم مقام و منزلت امامت را در ميان امت ميدانند تا روا باشد كه به اختيار و انتخاب ايشان واگذار شود ، همانا امامت قدرش والاتر و شأنش بزرگتر و منزلتش عاليتر و مكانش منيعتر و عمقش گودتر از آنست كه مردم با عقل خود به آن رسند يا بآرائشان آن را دريابند و يا بانتخاب خود امامى منصوب كنند ، همانا امامت مقامى\r\n","description":"","footnote":"","page_name":" 284 ","page_number":305},
  {"content":"\r\nاست كه خداى عز و جل بعد از رتبه نبوت و خلت در مرتبه سوم بابراهيم خليل عليه السلام اختصاص داده ( 1 ) و به آن فضيلت مشرقش ساخته و نامش را بلند و استوار نموده و فرموده ( 124 بقره ) « همانا من ترا امام مردم گردانيدم » ابراهيم خليل ( ع ) از نهايت شاديش به آن مقام عرضكرد « از فرزندان من هم ؟ » خداى تبارك و تعالى فرمود « پيمان و فرمان من بستمكاران نميرسد » پس اين آيه امامت را براى ستمگران تا روز قيامت باطل ساخت و در ميان برگزيدگان گذاشت ، سپس خداى تعالى ابراهيم را شرافت داد و امامت را در فرزندان برگزيده و پاكش قرار داد و فرمود ( 72 انبياء ) « و اسحق و يعقوب را اضافه به او بخشيديم و همه را شايسته نموديم و ايشان را امام و پيشوا قرار داديم تا بفرمان ما رهبرى كنند و انجام كارهاى نيك و گزاردن نماز و دادن زكات را بايشان وحى نموديم آنها پرستندگان ما بودند » پس امامت هميشه در فرزندان او بود در دوران متوالى و از يك ديگر ارث ميبردند تا خداى تعالى آن را بپيغمبر ما ( ص ) به ارث داد و خود او جل و تعالى فرمود ( 68 سورهء 3 ) « همانا سزاوارترين مردم بابراهيم پيروان او و اين پيغمبر و اهل ايمانند و خدا ولى مؤمنانست » پس امامت مخصوص آن حضرت گشت و او بفرمان خداى تعالى و طبق آنچه خدا واجب ساخته بود ، آن را به گردن على نهاد و سپس در ميان فرزندان برگزيده او كه خدا به آنها علم و ايمان داده جارى گشت و خدا فرموده ( 56 سورهء 30 ) « آنها كه علم و ايمان گرفتند ، گويند در كتاب خدا تا روز رستاخيز بسر برده‌ايد » پس امامت تنها در ميان فرزندان عليست تا روز قيامت ، زيرا پس از محمد ( ص ) پيغمبرى نيست اين نادانان از كجا و بچه دليل براى خود امام انتخاب ميكنند : همانا امامت مقام پيغمبران و ميراث اوصياء\r\n","description":"","footnote":"","page_name":" 285 ","page_number":306},
  {"content":"\r\nاست ، ( 1 ) همانا امامت خلافت خدا و خلافت رسول خدا ( ص ) و مقام امير المؤمنين ( ع ) و ميراث حسن و حسين عليهما السلام است . همانا امامت زمام دين و مايهء نظام مسلمين و صلاح دنيا و عزت مؤمنين است : همانا امامت ريشه با نمو اسلام و شاخه بلند آنست ، كامل شدن نماز و زكات و روزه و حج و جهاد و بسيار شدن غنيمت و صدقات و اجراء حدود و احكام و نگهدارى مرزها و اطراف بوسيله امامست ، امامست كه حلال خدا را حلال و حرام او را حرام كند و حدود خدا را به پا دارد و از دين خدا دفاع كند و با حكمت و اندرز و حجت رسا مردم را بطريق پروردگارش دعوت نمايد ، امام مانند خورشيد طالع است كه نورش عالم را فرا گيرد و خودش در افق است به نحوى كه دستها و ديدگان به آن نرسد ، امام ماه تابان ، چراغ فروزان ، نور درخشان و ستاره ايست راهنما در شدت تاريكىها و رهگذر شهرها و كويرها و گرداب درياها ( يعنى زمان جهل و فتنه و سرگردانى مردم ) امام آب گواراى زمان تشنگى و رهبر بسوى هدايت و نجات بخش از هلاكت است ، امام آتش روشن روى تپه ( رهنماى گمگشتگان ) است ، وسيله گرمى سرمازدگان و رهنماى هلاكتگاههاست هر كه از او جدا شود هلاك شود . امام ابريست بارنده ، بارانيست شتابنده ، خورشيديست فروزنده سقفى است سايه دهنده ، زمينى است گسترده ، چشمه ايست جوشنده و بركه و گلستانست ، امام همدم و رفيق ، پدر مهربان ، برادر برابر ، مادر دلسوز بكودك ، پناه بندگان خدا در گرفتارى سخت است ، امام امين خداست در ميان خلقش و حجت او بر بندگانش و خليفه او در بلادش\r\n","description":"","footnote":"","page_name":" 286 ","page_number":307},
  {"content":"\r\nو دعوتكننده بسوى او و دفاعكننده از حقوق او است ، ( 1 ) امام از گناهان پاك و از عيبها بر كنار است ، بدانش مخصوص و بخويشتن دارى نشانه دار است ، موجب نظام دين و عزت مسلمين و خشم منافقين و هلاك كافرين است ، امام يگانه زمان خود است ، كسى بهمطرازى او نرسد ، دانشمندى با او برابر نباشد ، جايگزين ندارد : مانند و نظير ندارد ، به تمام فضيلت مخصوص است بىآنكه خود او در طلبش رفته و بدست آورده باشد ، بلكه امتيازيست كه خدا بفضل و بخشش به او عنايت فرموده .\r\nكيست كه امام تواند شناخت يا انتخاب امام براى او ممكن باشد ، هيهات ، در اينجا خردها گمگشته ، خويشتنداريها بيراهه رفته و عقلها سرگردان و ديده ها بىنور و بزرگان كوچك شده و حكيمان متحير و خردمندان كوتاه فكر و خطيبان درمانده و خردمندان نادان و شعرا وامانده و ادبا ناتوان و سخندانان درمانده‌اند كه بتوانند يكى از شئون و فضائل امام را توصيف كنند همگى بعجز و ناتوانى معترفند ، چگونه ممكن است تمام اوصاف و حقيقت امام را بيان كرد يا مطلبى از امر امام را فهميد و جايگزينى كه كار او را انجام دهد برايش پيدا كرد ؟ ! ! ممكن نيست ، چگونه و از كجا ؟ ! ! در صورتى كه او از دستيازان و وصفكنندگان اوج گرفته و مقام ستاره در آسمان را دارد ، او كجا و انتخاب بشر ؟ ! ! او كجا و خرد بشر ؟ ! ! او كجا و مانندى براى او ؟ ! ! گمان برند كه امام در غير خاندان رسول خدا محمد ( ص ) يافت شود ؟ ! ! به خدا كه ضميرشان به خود آنها دروغ گفته [ تكذيبشان كند 
  ] و بيهوده آرزو بردند ، بگردنه بلند و لغزنده اى كه به پائين ميلغزند بالا\r\n","description":"","footnote":"","page_name":" 287 ","page_number":308},
  {"content":"\r\nرفتند و خواستند كه با خرد گمگشته و ناقص خود و با آراء گمراه كننده خويش نصب امام كنند و جز دورى از حق بهره نبردند ( 1 ) [ خدا آنها را بكشد ، بكجا منحرف ميشوند ؟ ! ! 
  ] آهنگ مشكلى كردند و دروغى پرداختند و بگمراهى دورى افتادند و در سرگردانى فرو رفتند كه با چشم بينا امام را ترك گفتند ( 28 سوره 29 ) « شيطان كردارشان را در نظرشان بياراست و از راه منحرفشان كرد با آنكه اهل بصيرت بودند » .\r\nاز انتخاب خدا و انتخاب رسول خدا ( ص ) و اهل بيتش روى گردان شده و بانتخاب خود گرائيدند در صورتى كه قرآن صدا برآورد كه : ( 66 سوره 28 ) « پروردگارت هر چه خواهد بيافريند و انتخاب كند اختيار بدست آنها نيست خدا از آنچه با او شريك ميكنند منزه و والاست » و باز خداى عز و جل فرمايد ( 36 - احزاب ) « هيچ مرد و زن مؤمنى حق ندارد كه چون خدا و پيغمبرش چيزى را فرمان دادند ، اختيار كار خويش داشته باشد » و فرموده است ( 36 سوره 68 ) « شما را چه شده ، چگونه قضاوت ميكنيد ؟ ! ! مگر كتابى داريد كه آن را ميخوانيد ، تا هر چه خواهيد انتخاب كنيد ، در آن كتاب بيابيد ، يا براى شما تا روز قيامت بر عهده ما پيمانهاى رسا هست كه هر چه قضاوت كنيد حق شماست ، از آنها بپرس كدامشان متعهد اين مطلب است و يا مگر شريكانى داريد ، اگر راست گويند ، شريكان خويش بياورند » و باز خداى عز و جل فرموده است ( 24 - محمد ) « چرا در قرآن انديشه نميكنند يا مگر بر دلها قفل دارند و فرموده » مگر خدا بر دلهاشان مهر نهاده كه نميفهمند « و يا ( 20 سوره 8 ) » گفتند شنيديم ولى نميشنيدند و همانا بدترين جانوران به نظر خدا مردم كر و لالند كه تعقل نميكنند ، و اگر خدا در آنها خيرى سراغ داشت به آنها شنوائى ميداد و اگر شنوائى هم ميداشتند پشت ميكردند و روى گردان بودند « و يا » گفتند شنيديم و نافرمانى كرديم «\r\n","description":"","footnote":"","page_name":" 288 ","page_number":309},
  {"content":"\r\n( منصب امامت اكتسابى نيست ) ( 1 ) بلكه فضلى است از خدا كه بهر كس خواهد ميدهد پس چگونه ايشان را رسد كه امام انتخاب كنند در صورتى كه امام عالمى است كه نادانى ندارد ، سرپرستى است كه عقبنشينى ندارد كانون قدس و پاكى و طاعت و زهد و علم و عبادتست ، دعوت پيغمبر به او اختصاص دارد ، از نژاد پاك فاطمه بتولست ، در دودمانش جاى طعن و سرزنشى نيست و هيچ شريف نژادى به او نرسد ، از خاندان قريش و كنگرهء هاشم و عترت پيغمبر و پسند خداى عز و جل است ، براى اشراف شرفست و زاده عبد منافست ، علمش در ترقى و حلمش كاملست ، در امامت قوى و در سياست عالمست ، اطاعتش واجبست ، بامر خداى عز و جل قائمست ، خير خواه بندگان خدا و نگهبان دين خداست : خدا پيغمبران و امامان را توفيق بخشيده و از خزانه علم و حكم خود آنچه به ديگران نداده به آنها داده ، از اين جهت علم آنها برتر از علم مردم زمانشان باشد كه خداى تعالى فرموده ( 35 - يونس ) « آيا كسى كه سوى حق هدايت مىكند شايسته تر است كه پيرويش كنند يا كسى كه هدايت نميكند جز اينكه هدايت شود ، شما را چه شده ؟ چگونه قضاوت ميكنيد ؟ ! ! و گفته ديگر خداى تعالى ( 359 بقره ) » هر كرا حكمت دادند خير بسيارى دادند « و باز گفته خداى تعالى در بارهء جناب طالوت ( 247 بقره ) » خدا او را بر شما برگزيد و بعلم و تن بزرگيش افزود خدا ملك خويش بهر كه خواهد دهد و خدا وسعت بخش و داناست « و به پيغمبر خويش ( ص ) فرمود : ( 113 - نساء ) » خدا بر تو كتاب و حكمت نازل كرد و آنچه را نميدانستى به تو تعليم داد ، كرم خدا نسبت به تو بزرگ بود « و نسبت بامامان از اهل بيت و عترت و ذريه پيغمبر عليهم السلام فرمود : ( 54 - نساء ) و يا بمردم نسبت به آنچه خدا\r\n","description":"","footnote":"","page_name":" 289 ","page_number":310},
  {"content":"\r\nاز كرم خويش بايشان داده حسد مىبرند ( 1 ) حقا كه ما خاندان ابراهيم را كتاب و حكمت داديم و به آنها ملك عظيمى داديم كسانى به آن گرويدند و كسانى از آن روى گردانيدند و جهنم آنها را بس افروخته آتشى است « همانا چون خداى عز و جل بنده اى را براى اصلاح امور بندگانش انتخاب فرمايد سينه اش را براى آن كار باز كند و چشمه هاى حكمت در دلش گذارد و علمى به او الهام كند كه از آن پس از پاسخى در نماند و از درستى منحرف نشود ، پس او معصومست و تقويت شده و با توفيق و استوار گشته ، از هر گونه خطا و لغزش و افتادنى در امانست ، خدا او را به اين صفات امتياز بخشيده تا حجت رساى او باشد بر بندگانش و گواه بر مخلوقش و اين بخشش و كرم خداست بهر كه خواهد عطا كند و خدا داراى كرم بزرگيست » آيا مردم چنان قدرتى دارند كه بتوانند چنين كسى انتخاب كنند و يا ممكن است انتخاب شده آنها اين گونه باشد تا او را پيشوا سازند به خانه خدا سوگند كه اين مردم از حق تجاوز كردند و كتاب خدا را پشت سر انداختند مثل اينكه نادانند ، در صورتى كه هدايت و شفا در كتاب خداست ، اينها كتاب خدا را پرتاب كردند و از هوس خود پيروى نمودند ، خداى جل و تعالى هم ايشان را نكوهش نمود و دشمن داشت و تباهى داد و فرمود : ( 50 سوره 28 ) « ستمگرتر از آنكه هوس خويش را بدون هدايت خداى پيروى كند كيست ؟\r\nخدا گروه ستمكاران را هدايت نميكند « و فرمود : ( 7 سوره 47 ) » تباهى باد بر آنها و اعمالشان نابود شود « و فرمود ( 35 سوره 40 ) » بزرگست در دشمنى نزد خدا و نزد مؤمنان . خدا اين گونه بر هر دل گردنكش جبارى مهر مينهد « درود و سلام فراوان خدا بر محمد پيغمبر و خاندان او .\r\n2 - امام صادق در خطبه اى كه حال و صفات امامان عليهم السلام را بيان مىكند ميفرمايد : همانا خداى\r\n","description":"","footnote":"","page_name":" 290 ","page_number":311},
  {"content":"\r\nعز و جل بوسيله ائمه هدى از اهل بيت پيغمبر ما دينش را آشكار ساخت ( 1 ) و علمش را روشن نمود و براى آنان باطن چشمه هاى علمش را گشود ، هر كه از امت محمد ( ص ) حق واجب امامش را شناسد طعم و شيرينى ايمانش را بيابد و فضل خرمى اسلامش را بداند ( خدايا در اينجا اين عاصى هم بدرگاه رحمتت چشم اميد دوزد ) زيرا خداى تبارك و تعالى امامرا به پيشوائى خلقش منصوب كرده و بر روزيخواران اهل جهانش حجت قرار داده و تاج وقارش بر سر نهاده و از نور جباريتش به دو افكنده با رشته اى الهى تا آسمان كشيده كه فيوضات خدا از او منقطع نشود و آنچه نزد خداست جز از طريق وسائل او بدست نيايد و خدا اعمال بندگان را جز با معرفت او نپذيرد آنچه از امور مشتبه تاريك و سنتهاى مشكل و فتنه هاى ناآشكار بر او وارد شود ، حكمش را ميداند خداى تبارك و تعالى هميشه امامان را براى رهبرى خلقش از اولاد حسين عليه السلام و از فرزندان بلا واسطه هر امامى براى امامت برگزيند و انتخاب كند و ايشان را براى خلقش بپذيرد و بپسندد ، هر گاه يكى از ايشان رحلت كند از فرزندان او امامى بزرگوار آشكار و رهبرى نوربخش و پيشوائى سرپرست و حجتى دانشمند براى خلقش نصب كند ايشان از طرف خدا پيشوايند ، به حق هدايت كنند و به حق داورى نمايند ، حجتهاى خدا و داعيان بسوى خدايند ، از طرف خدا مخلوق را سرپرستى كنند . بندگان خدا برهبرى آنها ديندارى كنند و شهرها بنورشان آبادان شود و ثروتهاى كهنه از بركتشان فزونى يابد ، خدا ايشان را حيات مردم و چراغهاى تاريكى و كليدهاى سخن و پايه هاى اسلام قرار داده و مقدرات حتمى خدا بر اين جارى شده ، پس امام همان برگزيده پسنديده و رهبر محرم اسرار و اميد بخشى است كه بفرمان خدا قيام كرده\r\n","description":"","footnote":"","page_name":" 291 ","page_number":312},
  {"content":"\r\nاست ، ( 1 ) خدا او را براى اين برگزيده و در عالم ذر كه او را آفريده ، زير نظر خود پروريده و در ميان مردم ، او را همچنان ساخته است ، در عالم ذر پيش از آنكه جاندارى پديد آيد ، امام را مانند سايه اى در سمت راست عرش آفريده و با علم غيب خود ، به او حكمت بخشيده و او را برگزيده و براى پاكيش انتخابش كرده است ، باقى مانده خلافت آدم عليه السلام به او رسيده و از بهترين فرزندان نوح عليه السلام است ، برگزيده خاندان ابراهيم عليه السلام و سلاله اسماعيل و انتخاب شده از عترت محمد صلَّى الله عليه و آله است ، هميشه زير نظر خدا سرپرستى شده و با پرده خود حفظ و نگهبانيش نموده و دامهاى شيطان و لشكرش را از او كنار زده و پيش آمدهاى شب هنگام و افسون جادوگران را از او دور ساخته است ، روى آوردن بدى را از او برگردانيده از بلاها بر كنار است ، از آفتها پنهانست ، از لغزشها نگهدارى شده و از تمام زشتكاريها مصونست .\r\nدر جوانى بخويشتن دارى و نيكوكارى معروفست و در پيرى بپاكدامنى و علم و فضيلت منسوب ، امر امامت پدرش به او رسيده و در زمان حيات پدرش از آن گفتار خاموش بوده ، چون ايام پدرش گذشت و مقدرات و خواست خدا نسبت به او پايان يافت و اراده خدا او را بسوى محبت خود رسانيد و بپايان دورانش رسيد ، او در گذشت و امر خدا پس از او بوى رسيد ، خدا امر دينش را به گردن او نهاد و او را بر بندگانش حجت كرد و در بلادش سرپرست نمود و بروح خود قوتش داد و از علم خود به او داد و از بيان روشن [ گفتار حق 
  ] آگاهش نمود و راز خود به دو سپرد و براى امر بزرگش ( رهبرى تمام مخلوق ) دعوت فرمود و فضيلت بيان علمش را به او خبر داد و براى رهبرى خلق منصوبش ساخت و بر اهل عالم حجتش نمود و مايه روشنائى اهل\r\n","description":"","footnote":"","page_name":" 292 ","page_number":313},
  {"content":"\r\nدين و سرپرست بندگانش كرد ، ( 1 ) او را براى امامت خلق پسنديد و راز خود به دو سپرد و بر علم خويش نگهبانش كرد و حكمتش را در او نهفت و سرپرستى دينش را از او خواست و براى امر بزرگش او را طلبيد و راههاى روشن و احكام و حدود خويش به او زنده كرد .\r\nامام هم با نور درخشان و درمان مفيد ، هنگام سرگردانى نادانان و سخن آراستن اهل جدل ، به عدالت قيام كرد در حالى كه با حق واضح و بيان از هر سو روشن همراه بود و به راه مستقيمى كه پدران درستكارش عليهم السلام رفته بودند ، گام برداشت ، پس حق چنين عالمى را جز بدبخت ناديده نگيرد و جز گمراه نوميد منكرش نشود و جز دلير بر خداى جل و علا برايش كارشكنى نكند .\r\n\r\nائمه عليهم السلام واليان امر و حسد برده شدگانى هستند كه خداى عز و جل در قرآن فرموده\r\n1 - بريد عجلى گويد : از امام باقر عليه السلام راجع بقول خداى عز و جل ( 61 سوره 4 ) « اطاعت كنيد خدا را و اطاعت كنيد پيغمبر و واليان امر را » پرسيدم ، جواب حضرت اين بود كه ( 55 سوره 4 ) « مگر آن كسان را كه از كتاب آسمانى بهره اى بايشان داده‌اند نمىبينى كه به بت و طغيانگر گروند و در باره كافران گويند : اين گروه از مؤمنان هدايت يافته ترند » يعنى اين مردم در باره پيشوايان گمراهى و رهبران بدوزخ ميگويند : آنها از آل محمد صلَّى الله عليه و آله هدايت يافته ترند ، « ايشان همان كسانند\r\n","description":"","footnote":"","page_name":" 293 ","page_number":314},
  {"content":"\r\nكه خدا لعنتشان كرده و هر كه را خدا لعنت كند هرگز ياورى براى او نخواهى يافت . مگر آنها را از ملك بهره اى هست ؟ « يعنى ملك امامت و خلافت » كه در آن صورت نقيرى هم بمردم ندهند « ما هستيم آن مردمى كه خدا قصد كرده و نقير نقطه ميان هسته خرماست ( و مقصود بيان كمال بخل و خست ايشانست كه اگر بمقام سلطنت هم ميرسيدند ، قسمتى از هسته خرما را از ما مضايقه ميكردند ، تا چه رسد به چيز شريفتر و گرانبهاتر ) .\r\n« و يا بمردم نسبت به آنچه خدا از كرم خويش به آنها داده حسد مىبرند » ما هستيم آن مردم حسد برده شده ، براى منصب امامتى كه خدا بما داده و به هيچ كس ديگر نداده « حقا كه ما خاندان ابراهيم را كتاب و حكمت و ملك بزرگى داديم » يعنى پيغمبران و رسولان و امامان را ، از آل ابراهيم قرار داديم ، پس چگونه اين مردم اين مقام را نسبت بآل ابراهيم عليه السلام اعتراف دارند و در باره آل محمد صلَّى الله عليه و آله منكر ميشوند ( بنا بر اين مقصود از واليان امر كه پرسيدى آل محمد صلَّى الله عليه و آله است ) .\r\n« برخى به آن گرويدند و برخى روى گردان شدند و جهنم براى ايشان افروخته آتشى است كافى ، كسانى كه آيه هاى ما را انكار كرده‌اند ، به زودى بآتشى درونشان كنيم كه هر وقت پوستهايشان بسوزد ، پوستهاى ديگرشان دهيم تا عذاب را خوب بچشند ، همانا خدا نيرومند و فرزانه است » .\r\nتوضيح - راجع بواليان امر در حديث 480 سخن گفتيم و از قول مجلسى ( ره ) اثبات شد كه چنانچه اطاعت خدا و رسول واجبست ، اطاعت واليان امر هم كه ائمه معصومين عليهم السلام باشند ، واجب و لازمست و نيز بايد ايشان معصوم و پاك از خطا و گناه باشند و راجع بجبت و طاغوت مجلسى ( ره ) گويد : جبت ابتدا نام بت مخصوصى بود و سپس براى هر معبود باطلى به كار بردند و گفته‌اند در اصل « جبس » بوده است و سين بتاء بدل شده است و جبس چيز بىخير است و اما طاغوت بمعنى هر امر باطلى است ، معبود باشد يا غير معبود و جبت و طاغوت در روايات بر اولى و دومى تاويل شده است .\r\n2 - ابن فضيل از حضرت ابو الحسن عليه السلام در باره قول خداى تبارك و تعالى « و يا بمردم نسبت به آنچه\r\n","description":"","footnote":"","page_name":" 294 ","page_number":315},
  {"content":"\r\nخدا از كرمش به آنها داده حسد مىبرند ) گويد كه آن حضرت فرمود : مائيم حسدبرده شدگان .\r\n3 - حمران بن اعين گويد : از امام صادق عليه السلام پرسيدم قول خداى عز و جل را « همانا آل ابراهيم را كتاب داديم » فرمود : مقصود نبوت است ، گفتم : حكمت چيست ؟ فرمود : فهميدن و قضاوتست گفتم :\r\n« و به آنها ملك بزرگ داديم ؟ » فرمود : اطاعت است .\r\n4 - ابو الصباح گويد : از امام صادق عليه السلام قول خداى عز و جل « و يا بمردم نسبت به آنچه خدا از كرمش به آنها داده حسد مىبرند » را پرسيدم ، فرمود : اى ابو الصباح ، به خدا ما هستيم آن مردم حسد برده شده .\r\n5 - بريد عجلى گويد : امام باقر عليه السلام در باره قول خداى تبارك و تعالى « ما بآل ابراهيم كتاب و حكمت و ملك بزرگ داديم » فرمود : خدا پيغمبران و رسولان و امامان را از آل ابراهيم قرار داد ، پس چگونه اين مردم نسبت بآل ابراهيم عليه السلام اين مقام را معترفند ولى در باره آل محمد صلَّى الله عليه و آله انكار ميكنند . عرض كردم « و بايشان ملك بزرگى داديم » چيست ؟ فرمود : ملك بزرگ اينست كه امامان را در آن خانواده قرار داد ، هر كه اطاعت آنها كند اطاعت خدا كرده و هر كه نافرمانى آنها كند نافرمانى خدا كرده است ، اين است ملك بزرگ .\r\n","description":"","footnote":"","page_name":" 295 ","page_number":316},
  {"content":"\r\n\r\nائمه عليهم السلام علاماتى هستند كه خداى عز و جل در كتابش ياد فرموده\r\n1 - داود جصاص گويد : از امام صادق عليه السلام راجع بآيهء ( 16 - نحل ) « و علاماتى گذاشت و بوسيله ستاره هدايت شوند » پرسيدم فرمود : ستاره رسول خدا صلَّى الله عليه و آله است و علامات ائمه عليهم السلام ميباشند .\r\n2 - هيثم از امام صادق عليه السلام راجع به قول خداى عز و جل « و علاماتى گذاشت و بوسيله ستاره هدايت شوند » پرسيد ، امام فرمود : رسول خدا صلَّى الله عليه و آله ستاره است و علامات ائمه عليهم السلاماند .\r\n3 - وشاء گويد : از حضرت رضا عليه السلام راجع بقول خداى تعالى « و علاماتى گذاشت و بوسيله ستاره هدايت شوند » پرسيدم فرمود : ما هستيم علامات و ستاره رسول خدا صلَّى الله عليه و آله است .\r\nشرح - خداى تعالى در آياتى چند كه پيش از اين آيه شريفه است ، نعمتها و آيات قدرت خود را براى بشر بيان مىكند و در يك آيه قبل ميفرمايد : « و در زمين لنگرهائى ( از كوه ) افكند ، تا زمين شما را نلرزاند و جويها و راهها پديد آورد ، شايد هدايت يابيد » سپس فرمايد : و علاماتى گذاشت و بوسيله ستاره هدايت شوند « پيداست كه تفسير و معنى ظاهر آيه اينست كه براى راههاى زمين علاماتى مانند كوهها و پست و بلنديها قرار داد ، تا مسافرين مقصد و هدف خود را گم نكنند و در شب هم ستاره ها را چراغ و راهنماى اين علامات قرار داد و اين معنى بسيار مناسب است با تأويلى كه امام عليه السلام براى راه دين و رهبرى پيغمبر و امامان صلَّى الله عليه و آله نسبت به آن راه ميفرمايد .\r\n\r\nدر اينكه مراد بآياتى كه خداى عز و جل در كتابش فرموده ائمه عليهم السلام هستند\r\n1 - داود رقى گويد ، از امام صادق عليه السلام در باره قول خداى تبارك و تعالى ( 101 - سوره 10 )\r\n","description":"","footnote":"","page_name":" 296 ","page_number":317},
  {"content":"\r\n« اين آيه ها و بيم دادنها گروهى را كه مؤمن شدنى نيستند سود ندهد » پرسيدم ، فرمود : آيه ها امامان و بيم دادنها پيغمبران عليهم السلام ميباشند . ( واضحست كه امامان عليهم السلام آيات الله العظمى ميباشند و وظيفه پيغمبران بيم دادن مردمست از عواقب سوئى كه بر گناهانشان مترتب مىشود و وجود امامان و بيم دادن پيغمبران ، براى اهل ايمان و افراد شايسته سودمند و براى مردم سر سختى كه ايمان نياورند سودى ندارد .\r\n2 - امام باقر عليه السلام در باره قول خداى عز و جل ( 42 - سوره 54 ) « تمام آيات ما را تكذيب كردند » فرمود : مقصود از آيات ، اوصياء است .\r\n3 - ابو حمزة گويد : به امام باقر عليه السلام عرض كردم : قربانت گردم ، شيعه از شما تفسير اين آيه را ميپرسند « از چه از يك ديگر ميپرسند ؟ از خبر بزرگى ميپرسند ! » فرمود : اختيار با من است ، اگر خواهم به آنها بگويم و اگر خواهم نگويم ، سپس فرمود : ولى من تفسيرش را براى تو ميگويم عرضكردم :\r\n« از چه از يك ديگر ميپرسند ؟ » فرمود : اين آيه در باره امير المؤمنين صلوات الله عليه است ، آن حضرت عليه السلام ميفرمود : خدا را آيه اى بزرگتر از من نيست ، خدا را خبرى بزرگتر از من نيست .\r\n\r\nواجب دانستن خداى عز و جل و پيغمبرش ( ص ) همراه بودن با ائمه ( ع ) را\r\n1 - بريد گويد : از امام باقر عليه السلام در باره قول خداى عز و جل ( 120 سوره 9 ) « از خدا باك داشته\r\n","description":"","footnote":"","page_name":" 297 ","page_number":318},
  {"content":"\r\nباشيد و با صادقان باشيد « پرسيدم فرمود : مقصود ما هستيم .\r\n2 - ابن ابى نصر گويد : از حضرت رضا عليه السلام راجع بقول خداى عز و جل « اى گروندگان از خدا باك داشته باشيد و با صادقان باشيد » پرسيدم فرمود : صادقان همان امامان و باور دارندگان اطاعت ايشانند [ صادق و صديق همان امامانند بواسطه اطاعتشان خدا را 
  ] .\r\n3 - امام باقر عليه السلام فرمايد : رسول خدا ( ص ) فرمود : هر كه خواهد مانند پيغمبران زندگى كند و مانند شهيدان بميرد و در بهشتى كه خداى رحمان كاشته ، ساكن شود ، بايد از على پيروى كند و با دوست او دوستى كند و بامامان پس از وى اقتدا كند : زيرا ايشان عترت منند و از طينت من آفريده شده‌اند . خدايا فهم و علم مرا بايشان روزى كن ، واى بر آنها كه از امت من مخالف ايشان باشند خدايا شفاعت مرا به آنها مرسان ( خدايا ما را هم توفيق پيروى على و دوستى دوستانش و رسيدن بشفاعت رسولت عطا فرما ) .\r\n4 - رسول خدا ( ص ) فرمود : حجت من بر اشقياء امت تو كامل و تمامست ، آنهائى كه ولايت على را ترك گفته و با دشمنانش دوستى نموده و فضيلت او و اوصياء بعد از او را انكار كردند . زيرا فضيلت تو فضيلت ايشان است و اطاعت تو اطاعت ايشان ، و حق تو حق ايشان و نافرمانى تو نافرمانى ايشان : و آنهايند امامان راهبر بعد از تو ، روح تو در كالبد ايشانست و روح تو همانست كه از طرف پروردگارت در تو دميده\r\n","description":"","footnote":"","page_name":" 298 ","page_number":319},
  {"content":"\r\nشده و ايشان عترت تو ميباشند و از طينت و گوشت و خون تو سرشته‌اند .\r\nخداى عز و جل سنت و روش تو و پيغمبران پيش از ترا در ايشان جارى داشته و ايشان پس از تو خزانه دار علم منند ، اينها حقى است بر من [ بخودم سوگند 
  ] ايشان را برگزيدم و انتخاب كردم و پاك ساختم و پسنديدم ، هر كه ايشان را دوست دارد و از آنها پيروى كند و فضيلتشان را معترف باشد ، نجات يافته است همانا جبرئيل عليه السلام نام ايشان و نام پدرانشان و دوستانشان و معترفين بفضيلت ايشان را براى من آورده است .\r\n( بحديث 503 رجوع شود ) .\r\n5 - امام صادق عليه السلام از قول رسول خدا صلَّى الله عليه و آله ميفرمايد : كسى كه خواهد زندگى و مرگش زندگى و مرگ من باشد و ببهشت برينى كه پروردگارم بدست قدرت خود كاشته در آيد بايد پيروى على بن ابى طالب كند و با دوستش دوستى و با دشمنش دشمنى نمايد و نسبت باوصياء پس از وى تسليم باشد زيرا ايشان از خاندان من و از گوشت و خون منند و خدا فهم و علم مرا بايشان عطا فرموده است : به خدا شكايت ميكنم از حال آن امتم كه فضيلت ايشان را منكر گشته ، پيوند مرا با ايشان قطع كنند ( رعايت قرابت آنها را كه اجر رسالت من است نكنند ) به خدا سوگند كه دو فرزندم را ميكشند خدا شفاعتم را به آنها نرساند .\r\n6 - پيغمبر صلَّى الله عليه و آله فرمود : هر كه را خوش آيد كه چون من زندگى كند و چون من بميرد و در بهشتى كه خدا مرا وعده داده در آيد و بشاخه اى كه پروردگارم بدست قدرت خود كاشته دست آويزد ، بايد على بن ابى طالب و جانشينانش را اطاعت كند ، زيرا آنها شما را به هيچ در گمراهى در نياورده و از هيچ در هدايت\r\n","description":"","footnote":"","page_name":" 299 ","page_number":320},
  {"content":"\r\n\r\nخارج نكنند شما بايشان ياد ندهيد كه آنها از شما داناترند من از پروردگارم خواستم كه ميان آنها و قرآن جدائى نيندازد تا سر حوض بر من وارد شوند ، اين چنين - دو انگشت ( سبابه ) خود را بهم چسبانيد - پهناى آن حوض بمسافت ميان صنعاء تا ايلة است و بعدد ستارگان جامهاى سيمين و زرين دارد .\r\nشرح - مقصود از جدا نشدن ائمه ( ع ) از قرآن اينست كه : ايشان هميشه حافظ قرآن و مفسر قرآن و عملكننده به قرآن و دعوتكننده مردم بسوى قرآنند و هيچ گاه از اين روش تعدى و تجاوز نكنند و صنعاء شهرى است در يمن و ايله نام كوهى است ميان مكه و مدينه و نيز نام شهريست در طرف مصر و امكنه ديگر هم به اين نام مىباشد ، ولى پيداست كه مقصود روايت بيان بزرگى حوض است نه تحديد حقيقى آن ، چنان كه سنجيدن كاسه هاى آبخورى آن را بتعداد ستارگان نيز از اين بابست .\r\n7 - امام باقر عليه السلام ( از قول پيغمبر صلَّى الله عليه و آله چنان كه مجلسى گويد ) فرمود : همانا نسيم رحمت و آسودگى و پيروزى و كمك و كاميابى و بركت و بزرگوارى و آمرزش و ايمنى و توانگرى و مژده و رضوان و تقرب و يارى و توانائى و اميد و دوستى خداى عز و جل ، براى كسى است كه على را دوست بدارد .\r\nو اطاعتش كند و از دشمنش بيزارى جويد و بفضيلت او و جانشينانش معترف باشد ، بر من است كه ايشان را در شفاعتم در آورم و بر پروردگار - تبارك و تعالى - من است كه شفاعت مرا نسبت بايشان بپذيرد ، زيرا آنها پيرو منند و هر كه پيروى من كند از آن من است .\r\nتوضيح - تصديق و پذيرش اين روايات ، براى اماميه و شيعيانى كه باصول و مبانى مذهبى خود آشنائى دارند ، بسيار ساده و آسانست ، زيرا از مبانى مذهبى متقن و كامل شيعه از بركت روايات ائمة هدى كه همين كتاب كافى بهترين مجموعه آنست ، چنين استفاده مىشود كه : نظام دقيق و متقن جهان هستى گواه صانع و مدبرى حكيم و قادر و مهربان است و او والاتر از اينست كه به چشم كوچك و محدود بندگانش ديده شود و از طرفى هم حكمت و رأفت او اقتضا مىكند كه اين مخلوق ضعيف و جاهل را خود سر رها نكند و بدون سرپرست و رهنما نگذارد .\r\nبدين جهت از ميان تمام مخلوق در هر عصرى فردى شايسته براى رهبرى آنها ، بعنوان پيغمبر يا امام انتخاب مىكند و آن رهبر اولا انسانست و همجنس خود آنها ، تا بتوانند با او بنشينند و راز دل گويند و با او انس و الفت\r\n","description":"","footnote":"","page_name":" 300 ","page_number":321},
  {"content":"\r\nگيرند و مشكلات زندگى خود را با او در ميان گذارند و ثانيا در مقام علم و عمل از همه آنها بهتر و بالاتر است تا بتواند به تمام سؤالات ايشان جواب گويد و مردم ، با عقيده و ايمان از او بپذيرند .\r\nآن رهبر عاليقدر با صداى رسا به گوش تمام دانشمندان عصرش مىرساند كه : برگزيده خدا بايد از تمام مردم اعلم و داناتر باشد بطورى كه هر چه از او بپرسند بتواند جواب گويد و منم آن برگزيده خدا * ( « سلونى قبل ان تفقدونى » ) *\r\nتا من زنده‌ام هر چه ميخواهيد بپرسيد ، ميگويد اى بشر عاقل و متفكر شما همگى با ميليونها فكر و تجربه و دانش آموزى ، يكطرف و من درس نخوانده تنها يكطرف ، صريح و روشن بشما ميگويم : من برگزيده خدا و رهبر شمايم و برگزيده خدا بايد هر چه از او بپرسند جواب گويد ، بيائيد و هر چه ميخواهيد از من بپرسيد و سخنان مرا بنويسيد زيرا همچنان كه امروز رهبر حاضر شما هستم و بوسيله منطق و زبانم شما را رهبرى ميكنم ، فردا هم رهبر غايب نسل آينده شما هستم و آنها را با سخنان نوشته‌ام بنام روايات و احاديث رهبرى ميكنم .\r\nگاهى با دست اشاره به سينه نموده و ميفرمايد در اينجا علم فراوانيست بيائيد و بپرسيد گاهى ميفرمايد صحيفه و جفر و جامعه و مصحف فاطمه كه علوم گذشته و آينده در آنهاست نزد ماست بيائيد و بپرسيد بهر لغت و زبانى كه از ما سؤال كنيد به همان لغت بشما پاسخ ميگوئيم و ما كتاب تورات و انجيل و زبور را ميدانيم بيائيد و بپرسيد اهل ذكرى كه خدا در قرآنش دستور داده كه از آنها بپرسيد ما هستيم بيائيد و بپرسيد راسخين در علم مائيم علامات و آيات و متوسمينى كه خدا در قرآنش فرموده ما هستيم بيائيد و بپرسيد علوم تمام پيغمبران و اوصياء گذشته نزد ماست و روز بروز و ساعت بساعت علم ما زياد مىشود خصوصا شبهاى جمعه و شبهاى قدر بيائيد و بپرسيد همه علوم قرآن را تنها ما ميدانيم بيائيد و بپرسيد و باز خودشان ميفرمودند « ممكن نيست كه از امام چيزى بپرسند و او بگويد نميدانم » آيا تاكنون بشرى روى زمين بوده كه بگويد لا أدري نميدانم « در قاموس زندگى من نيست ؟ .\r\nشيعه ميگويد : خدا را شكر كه اين نداى مقدس جامه عمل پوشيد : دوازده نفر امام يكى پس از ديگرى بدون اينكه در مكتب بشر زانو بزنند ، در جوانى و پيرى ، در خانه و زندان ، در سفر و حضر ، در صلح و جنگ در مرأى و منظر مردم بودند ، دانشمندان زمان ، از دور و نزديك بمحضرشان رسيدند و هر گونه سؤالى از مشكل و آسان ، از دنيا و عقبى ، از زمين و آسمان ، از محسوس و معقول ، از گذشته و آينده ، از حق و باطل از ايشان كردند و آنها نيز همه را پاسخ گفتند و قسمتى از آن پرسش و پاسخها نوشته شد و براى قضاوت امروز ما باقى ماند كه تنها همين كتاب كافى مشتمل بر 15176 حديث مفصل و كوتاه آنست .\r\nما در اين ذخائر گرانبهاى خود مىبينيم كه دانشمندان طبيعى و يهود و نصارى و مجوس و غيره بنام ابن ابى العوجاء و ابن مقفّع و جاثليق و ديصانى و رأس الجالوت و بو حنيفه و امثالش ، با مغزى متكبر و مغرور\r\n","description":"","footnote":"","page_name":" 301 ","page_number":322},
  {"content":"\r\nبمحضر ائمه هدى عليهم السلام رسيده و انصافا سؤالاتى پر مغز و مشكل نموده‌اند ولى پاسخ امام عليه السلام گاهى آن مشكلات را گره بگره باز كرده و گاهى چون خورشيدى تابان طلوع كرده و ظلمت متراكم شك و شبهه را يك مرتبه محو و نابود كرده است و سئوالكنندگان مغرور بعضى تسليم شده و ايمان آورده‌اند و برخى با سكوت و خاموشى و خجلت و شرمسارى از مجلس برخاسته‌اند .\r\nمأمون عباسى خليفه كشور پهناور اسلام بهر منظورى كه بود بزرگترين دانشمندان زمان خود را از نقاط دور و نزديك كشور ، جمع ميكرد و اركان و رجال دولت را طلب مينمود و مجالسى تاريخى و شاهانه ترتيب ميداد و براى مناظره و مباحثه با اين نوابغ بشر ، امام هشتم شيعيان حضرت على بن موسى الرضا عليه السلام و ارواحنا فداه - را دعوت ميكرد ، شايد مأمون گمان ميكرد ، امام رضا عليه السلام در اين مجالس حاضر نخواهد شد و اگر حاضر شود سكوت خواهد كرد و اگر سخن گويد از عهده جواب همه برنيايد ، ولى خدا خواست كه آن مجالس تاريخى با شكوه برگزار شود ، بزرگ دانشمندان يهود و نصارى و مجوس هر چه در مدت عمر فرا گرفته بودند از حضرتش سؤال ميكردند و پاسخ ميشنيدند ولى همگى در برابر سؤالات كوتاه آن حضرت عاجز ميشدند همه آن سؤالات و جوابها بتفصيل نوشته شده و براى قضاوت امروز ما باقى مانده است .\r\nمن نويسنده خدا را شاهد ميگيرم كه ايمانى كه از مطالعه همين احاديث و اخبار و جوابهائى كه ائمه عليهم السلام گفته‌اند و نوشته‌اند برايم حاصل مىشود ، راسختر و محكمتر از بيان هر معجزه و فضيلت است زيرا اگر همه چيز قابل جعل و تزوير باشد جواب علمى جعل بردار نيست زيرا تا جاعل به آن درجه اعلاى از علم و دانش نرسد كه بتواند هر سؤال مشكلى را جواب گويد نميتواند جعل كند و بنويسد ، اين است مقام علم امام و اما در مقام عمل از مبانى مذهبى ماست كه امامان و رهبران ما از گناه و خطا معصومند يعنى با استعداد و لياقتى كه خدا نسبت به آنها ميدانسته ، ايشان را پاك و معصوم آفريده است و گناه و اشتباه از آنها سر نزند ، همين مطلب را هم خود آنها فرموده‌اند تا اشاره كنند كه اى بشر كنجكاو و خرده گير ، شما خود را ميبينيد كه چگونه سرا پا نقص و آلودگى داريد و در برابر مال و مقام و زيبائى عقل و دين خود را مىبازيد ، عربده ميكشيد و شكم يك ديگر را پاره ميكنيد ولى ما صريحا ميگوئيم كه طلا و نقره زرد و سفيد ما را نميفريبد خلافت و سلطنت شما نزد ما بيك نعلين پاره نميارزد اگر تمام دنيا را بما دهند كه بمورى ستم كنيم ، نميپذيريم ما دروغ نميگوئيم ما براى اطاعت حق شهادت و زندان را بر تعدى و تجاوز ترجيح ميدهيم ؟ ما در ميان شما و مانند شما ساخته شده‌ايم ، اگر ميتوانيد بر ما خورده اى بگيريد .\r\nمتجاوز از دويست سال اين رهبران الهى در ميان همين مردم بودند و با آنها ازدواج و معاشرت كردند و احدى نتوانست لغزشى - العياذ با لله - بر آنها بگيرد ، چگونه بشر ميتواند بر آنها لغزشى بگيرد ، در صورتى كه معناى لغزش را آنها ميدانند و خود آنها ببشر فهمانيده‌اند .\r\nپس از تأمل و دقت در آنچه گفتيم ، روشن مىشود كه چرا خدا مردم را بايشان ارجاع داده و چرا\r\n","description":"","footnote":"","page_name":" 302 ","page_number":323},
  {"content":"\r\nاطاعت على و امامان پس از او را واجب كرده است و چرا على بن ابى طالب عليه السلام مقسم بهشت و جهنم است و چرا راه نجاتى جز در خانه ايشان نيست و چرا دشمنان ايشان در خسارت و زيانند و در آتش دوزخ بسر مىبرند و چرا بايد ما از آنها بيزارى جوئيم و چرا . . . و چرا . .\r\n\r\nاهل ذكرى كه خدا مردم را بپرسش از ايشان امر فرموده ائمه هستند\r\n1 - امام باقر عليه السلام راجع بقول خداى عز و جل ( 43 سوره 16 ) « اگر خودتان نميدانيد از اهل ذكر بپرسيد » از قول پيغمبر صلَّى الله عليه و آله ميفرمايد : مقصود از ذكر من هستم و امامان اهل ذكر باشند و راجع بقول خداى عز و جل ( 44 سوره 43 ) « همانا قرآن براى تو و قوم تو ذكر است و به زودى از آن بازخواست ميشويد » خود امام فرمود : مائيم قوم او و مائيم بازخواستشدگان [ سؤالشوندگان 
  ] .\r\nشرح - مرحوم طبرسى در مجمع البيان اهل ذكر را سه گونه تفسير كرده است : 1 - دانشمندان باخبار امتهاى گذشته ، مؤمن باشند يا كافر 2 - اهل كتاب ( يهود و نصارى ) و مقصود از آيه اينست كه : اى مشركين مكه اگر شما نبوت اين پيغمبر را قبول نميكنيد ، از اهل تورات و انجيل بپرسيد ، زيرا مشركين اخبارى را كه يهود و نصارى از كتابهاى خود نقل ميكردند ؛ تصديق مينمودند . 3 - أهل قرآن و ائمه هدى عليهم السلام و اما راجع به آيه دوم ( 44 سوره 43 ) مرحوم طبرسى گويد : يعنى قرآنى كه به تو وحى شده ، مايه شرف تو و دودمان قريش است و مقصود از بازخواست شدن ، بازخواست از شكر اين نعمت شرفست و بعضى گفته‌اند : مقصود بازخواست از مردمست نسبت باحترام قرآن و اداء حق آن كه بر مردم لازم مىباشد و مرحوم مجلسى « ره » گويد : معنى اينست كه اى پيغمبر تو و قوم تو تا آخر الزمان ، از معنى آيات قرآن پرسش ميشويد ، يعنى مردم از شما تفسير قرآن را ميپرسند و خود قرآن مذكر ( به ياد آوردنده ) شماست و اين معنى با خطابى كه خدا در كلمه « تسألون » ميفرمايد ، مناسبتر است - پايان كلام مجلسى ره .\r\nما در سابق بيان كرديم كه از معجزات قرآن اينست كه : آيات آن بقالبى ريخته شده كه تحمل معانى متعددى را دارد و بسا باشد كه هر كسى به مقدار فهم و استعداد خويش ، معنائى از آن ميفهمد و غالبا آن معانى مختلف ، با هم منافاتى هم ندارند و همين است معنى ظهر و بطن قرآن .\r\n","description":"","footnote":"","page_name":" 303 ","page_number":324},
  {"content":"\r\n\r\n2 - ابن كثير گويد : از امام صادق عليه السلام آيهء « اگر خودتان نميدانيد ، از اهل ذكر بپرسيد » را پرسيدم ، فرمود : مقصود از ذكر محمد صلَّى الله عليه و آله است و ما هستيم اهل او كه پرسيده ميشويم ، به حضرت عرضكردم : خداى تعالى فرمايد : « قرآن ذكر است براى تو و قومت و به زودى از آن پرسيده ميشويد » فرمود : تنها ما را قصد كرده ، مائيم اهل ذكر و مائيم پرسششوندگان .\r\n3 - وشاء گويد به حضرت رضا عليه السلام عرضكردم : قربانت گردم « اگر نميدانيد از اهل ذكر بپرسيد » يعنى چه ؟ فرمود : مائيم اهل ذكر و مائيم پرسششوندگان عرضكردم : شما پرسششونده و ما پرسشكننده‌ايم ؟ فرمود : آرى : ، عرضكردم ، بر ماست كه از شما بپرسيم ؟ فرمود : آرى عرضكردم :\r\nبر شماست كه بما پاسخ دهيد ؟ فرمود : نه ، اختيار با ماست ، اگر خواستيم پاسخ دهيم و اگر نخواستيم پاسخ ندهيم ، مگر نميشنوى قول خداى تبارك و تعالى را ( 39 - سوره 38 ) « اينست بخشش بيحساب ما خواهى ببخش يا نگهدار [ اين بخشش ما است خواهى ببخش يا نگهدار حسابى بر تو نيست 
  ] .\r\nتوضيح - آيه اخير در بارهء حضرت سليمان و راجع باموال دنياست كه خداى تعالى او را سلطان و صاحب اختيار وسيعى نمود و طبق اين آيه به او اختيار داده كه آن اموال را بهر كه خواهد بدهد و بهر كه خواهد ندهد امام عليه السلام اين آيه را در موضوع علم و اختيار پاسخ دادن و ندادن ، استشهاد فرموده است و شايد اختيار حضرت سليمان هم شامل بذل مال و علم هر دو بوده است ، و معلومست كه پاسخ دهنده را لازمست كه در مقام پاسخ ، ملاحظه فهم و استعداد سئوالكننده و هدف و منظور او را از سؤال و ساير شرايط و اوضاع زمان و مكان را بنمايد .\r\nكسى كه مطلبى را پرسد و استعداد فهم پاسخ آن را ندارد ، جوابدادنش لازم نيست و همچنين كسى كه در حضور جمعى كه بايد از آنها تقيه نمود سؤال كند ، يا كسى كه از مطلب بيهوده و غير لازمى سؤال كند ، نبايد به او جواب داد ، بلكه بايد او را بپرسش از مطلب مهم و لازم متوجه ساخت ، چنان كه در قرآن كريم اين گونه موارد پيش آمده است ، مانند آيه شريفه : * ( يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي ) *\r\n","description":"","footnote":"","page_name":" 304 ","page_number":325},
  {"content":"\r\n* ( وَما أُوتِيتُمْ مِنَ الْعِلْمِ إِلَّا قَلِيلًا ) * « در باره روح از تو ميپرسند ، بگو : روح از امر پروردگار من است و بشما جز اندكى از دانش نداده‌اند » يعنى فهم حقيقت اين سؤال از استعداد و وظيفه شما خارجست و باز مانند آيه شريفه مربوط بعدد اصحاب كهف كه با اجمال و به صورت ترديد بيان شده است و نيز مانند آياتى كه راجع بسؤال جناب موسى از حضرت خضر است و نهى كردن شديد حضرت خضر از سؤال و مانند احاديث باب خير و شر كه در كتاب توحيد گذشت .\r\nپس وظيفه امام عليه السلام هم هنگامى كه سؤالى از او مىشود ، اين است كه اطراف و جوانب سؤال را ملاحظه كند و سؤالى را كه وظيفه دارد و صلاح ميداند ، جواب گويد و نسبت به آنچه صلاح نميداند ، سكوت كند يا سر بسته جواب دهد ، چنانچه در حديث 379 گذشت .\r\n4 - و باز امام صادق عليه السلام در باره آيه ( 44 سورهء زخرف ) فرمود : رسول خدا صلَّى الله عليه و آله ذكر است و اهل بيتش عليهم السلام پرسششوندگان و اهل ذكر باشند .\r\n5 - و آن حضرت راجع به همين آيه فرمود : همانا مراد بذكر قرآنست و ما هستيم قوم او و ما هستيم پرسششوندگان .\r\n6 - ابو بكر حضرمى گويد : خدمت امام باقر عليه السلام شرفياب بودم كه ورد برادر كميت ( كه از شعراء معروف عرب و مداح اهل بيت است ) وارد شد و عرضكرد : خدا مرا قربانت كند ، هفتاد سؤال حاضر كرده بودم كه از شما بپرسم و اكنون يكى از آنها را هم بخاطر ندارم . ( در اينجا اين شعر با تصحيف مناسب است )\r\n\r\nگفته بودم چو بيايم غم دل با تو بگويم\r\nچه بگويم كه غم از دل برود چون برت آيم\r\n\r\nحضرت فرمود : اى ورد يكى را هم بخاطر ندارى ؟ ! ! عرضكرد : چرا يكى از آنها بخاطرم آمد فرمود : آن چيست ؟ عرضكرد ، قول خداى تبارك و تعالى « اگر نميدانيد از اهل ذكر بپرسيد » ايشان\r\n","description":"","footnote":"","page_name":" 305 ","page_number":326},
  {"content":"\r\nكيانند ؟ فرمود : ما هستيم عرضكرد : بر ماست كه از شما بپرسيم ؟ فرمود : آرى ، عرضكردم : بر شماست كه بما جواب گوئيد ؟ فرمود : اختيار با ماست .\r\n7 - محمد بن مسلم به امام باقر عليه السلام : عرضكرد : همشهريان ما گمان كنند ، قول خداى عز و جل « اگر نميدانيد از اهل ذكر بپرسيد » اهل ذكر يهود و نصارى هستند ، فرمود : بنا بر اين آنها شما را بدين خود دعوت كنند ! ! ! سپس با دست به سينه اش اشاره كرد و فرمود : ما هستيم اهل ذكر و ما هستيم سؤالشوندگان .\r\n8 - حضرت امام رضا از على بن الحسين عليهما السلام نقل ميفرمايد : بر امامان چيزى واجبست كه بر شيعيانشان واجب نيست ( مانند لباس خشن پوشيدن و غذاى درشت خوردن - مجلسى ( ره ) - ) و بر شيعيان ماست چيزى كه بر ما نيست ، ( و آن امور دين خود را از ما پرسيدن است ) خداى عز و جل ايشان را امر فرموده كه از ما بپرسند زيرا فرموده است « اگر نميدانيد از اهل ذكر بپرسيد » بايشان فرمان داده كه از ما بپرسند ولى پاسخ بر ما لازم نيست ، اگر بخواهيم پاسخ دهيم و اگر بخواهيم باز ايستيم .\r\n9 - محمد بن ابى نصر گويد : به امام رضا عليه السلام نامه اى نوشتم : كه قسمتى از آن اين بود خداى عز و جل فرمايد : « اگر نميدانيد از اهل ذكر بپرسيد » و نيز فرموده است ( 122 سورهء 9 ) « مؤمنين همگى نتوانند سفر كنند ، پس چرا از هر گروه ايشان ، دسته اى سفر نكنند ، تا در امر دين دانش آموزند و چون بازگشتند ، قوم\r\n","description":"","footnote":"","page_name":" 306 ","page_number":327},
  {"content":"\r\nخويش را بيم دهند : شايد آنها بترسند « بنا بر اين بر مردم پرسش واجب گشته و بر شما پاسخ واجب نيست ، امام عليه السلام مرقوم فرمود : خداى تبارك و تعالى فرمايد : ( 50 سوره 28 ) » اگر از تو نپذيرفتند ، بدان كه فقط از هوسهاى خود پيروى ميكنند ، گمراه تر از كسى كه پيروى هوس خود كند كيست ؟ » .\r\nشرح - آيه شريفه * ( وَما كانَ الْمُؤْمِنُونَ لِيَنْفِرُوا كَافَّةً ) * را علاوه بر مفسرين و محدثين ، علماء اصول هم مورد بحث و تحقيق قرار داده و در باب حجيت خبر واحد به آن استدلال ميكنند و به آيه نفر مشهور گشته است ، اين دانشمندان بزرگ در تفسير آيه شريفه ميگويند : مورد نزول آيه در باره مسلمينى است كه از محضر پيغمبر و امام صلوات الله عليهم دورند و در شهر ديگر زندگى ميكنند و چون تحصيل علم دين بر آنها لازمست و از طرفى هم ممكن نيست كه همه مكلفين كوچ كنند و شهريرا در اختيار كودكان غير مكلف گذارند بايد كه از تمام مردم شهر ، دسته اى كوچ كنند و خدمت امام برسند و معارف و احكام دين را ياد بگيرند و عذاب و عقابى كه بر گناه مترتب مىشود از امامشان بشنوند ، سپس به شهر خود مراجعت كرده و آنچه آموخته‌اند بهمشهريان خود باز گويند و ايشان را از عواقب وخيم معاصى بيم دهند ، شايد آنها بپذيرند .\r\nبنا بر اين تحصيل علم بر همه واجبست ، براى يك دسته با رفتن به خدمت امام و شنيدن از آن حضرت و براى ديگران با شنيدن از آن دسته هنگامى كه برميگردند ، پس اصل تحصيل علم بر همه واجبست بوجوب عينى و مسافرت براى تحصيل علم بر چند نفرى بوجوب كفائى واجبست .\r\nو البته از اين آيه استفاده مىشود كه پرسيدن مردم از امام لازمست ، چنان كه از آيه * ( فَسْئَلُوا أَهْلَ الذِّكْرِ ) * استفاده مىشود ، پس مقصود محمد بن ابى نصر اينست كه : طبق اين دو آيه بر مردم لازمست كه از شما بپرسند و شما ميفرمائيد كه جواب دادن بر ما لازم نيست ، اين چگونه درست مىآيد ؟ ! ! حضرت در پاسخ به آيه شريفه ( 50 سوره 28 ) استشهاد ميفرمايد يعنى همچنان كه پيغمبر ( ص ) بمردم پاسخ ميداد ولى هوا پرستان نميپذيرفتند و خداى تعالى آن آيه را نازل فرمود . تا اشاره داشته باشد باينكه پاسخ دادن به هوا - پرستان لازم نيست ، ما امامان هم كه جانشين پيغمبر هستيم ، همان روش را داريم ، پس يكى از جهات پاسخ ندادن ما اينست كه سئوالكننده قصد فهميدن ندارد ، بلكه هوا پرست و متمرد است .\r\n\r\nكسانى را كه خداى تعالى در قرآنش عالم ناميده ائمه ( ع ) ميباشند\r\n1 - امام باقر عليه السلام راجع بقول خداى عز و جل ( 9 - سوره 39 ) « آيا كسانى كه دانند با\r\n","description":"","footnote":"","page_name":" 307 ","page_number":328},
  {"content":"\r\nكسانى كه ندانند يكسانند ، تنها خردمندان به ياد ميگيرند « فرمود : ما هستيم كسانى كه ميدانند و آنها كه نميدانند دشمنان مايند و شيعيان ما خردمندانند .\r\n2 - و باز راجع به اين آيه فرموده است : ما هستيم كسانى كه ميدانند و دشمنان ما نادانانند و شيعيان ما خردمندان .\r\nشرح - راجع بآيهء شريفه دو تفسير گفته‌اند كه با يك ديگر منافات ندارد و ممكن است هر دو مقصود باشد : اول - دانا با نادان برابر نيست و اين مطلب را هر خردمندى ميفهمد بنا بر اين سياق آيه در باره تشويق به تحصيل علم و مجالست با علما و استفاده از محضر ايشان و كناره گيرى از جاهلانست دوم - كسانى كه همه چيز را ميدانند با آنها كه همه چيز را نميدانند يكسان نيستند ، در اين صورت دانايان منحصر مىشود بائمه هدى عليهم السلام ، زيرا تنها ايشانند كه گنجينه علمشان بخزانه علم خدا متصل است و براى تعليم مردم انتخاب شده‌اند و مردم ديگر از دسته دوم ميباشند كه همه چيز را نميدانند و اين مطلب را خردمندان و صاحبان عقل سالم درك ميكنند و مصداق آن شيعيان ميباشند : زيرا ايشان اعلم امت را امام ميدانند و او را بر ديگران تفضيل ميدهند ، پس اين آيه دلالت دارد بر امامت ائمهء دوازده گانه ما زيرا كه ايشان در هر عصرى از مدعيان خلافت و بلكه از همه مردم اعلم بوده‌اند و آيه هم دلالت دارد بر اينكه مناط امامت رجحان علم و دانش است .\r\n\r\nراسخون در علم همان ائمه عليهم السلام ميباشند\r\n1 - امام صادق عليه السلام فرمود : مائيم راسخون در علم و ما تأويل قرآن را ميدانيم .\r\n","description":"","footnote":"","page_name":" 308 ","page_number":329},
  {"content":"\r\n2 - يكى از دو امام باقر يا صادق عليهما السلام راجع بقول خداى عز و جل ( 6 - سوره 3 ) « و جز خدا و راسخون در علم تأويل قرآن را نميدانند » فرمود : پيغمبر صلَّى الله عليه و آله بهترين راسخ در علم است .\r\nخداى عز و جل همه آنچه را از تنزيل ( معنى مطابقى ) و تأويل ( معنى التزامى ) نازل فرمود به او آموخته است ، چيزى را كه خدا تأويلش را به او نياموخت بر او نازل نفرمود و اوصياء پس از وى هم تمام آن را ميدانند ، و كسانى كه تأويل آن را نميدانند ( شيعيان ) هر گاه عالمشان چيزى از روى علم بفرمايد ( ايمان مىآورند و ميپذيرند ) چنانچه خدا ايشان را پذيرفته و فرموده است « ميگويند ايمان آورديم ، همه قرآن از جانب پروردگار ماست » و قرآن خاص و عام و محكم و متشابه و ناسخ و منسوخ دارد و راسخون در علم همه را ميدانند .\r\n3 - امام صادق عليه السلام فرمود : راسخون در علم امير المؤمنين و امامان پس از وى عليهم السلام ميباشند .\r\nشرح - آيه شريفه ( 6 سوره 3 ) تمامش چنين است : « خداست كه اين كتاب را بر تو نازل كرده قسمتى از آن آياتيست محكم كه آنها اصل و پايه قرآنست و قسمتى از آن آياتى است متشابه . كسانى كه در دلشان خللى است ، از قرآن آنچه را متشابه است ، در طلب فتنه و به قصد تأويل پيروى ميكنند ، در صورتى كه جز خدا تأويل آن را نداند و راسخون در علم گويند : ايمان آورديم ، همه قرآن از جانب پروردگار ماست و جز خردمندان اندرز نگيرند » .\r\nمفسرين و دانشمندان اسلامى راجع بمحكم و متشابه بتفصيل بحث كرده و كتابهاى جداگانه در اين موضوع نوشته‌اند كه معروفترين آنها رساله سيد مرتضى است ، اين دانشمندان در رسائل خود اقوال مختلفى را كه راجع بمعنى محكم و متشابه و تعيين مصداق آنها و علت آمدن آيات متشابه در قرآن است ، بحث ميكنند ولى آنچه مسلم است ، آيات متشابه معنى واضح و روشنى چون آيات محكم ندارد ، بلكه چند معنى شبيه\r\n","description":"","footnote":"","page_name":" 309 ","page_number":330},
  {"content":"\r\nبهم از آنها استفاده مىشود و به حكم آيه شريفه ، مردمى كه در دل خود خللى دارند ، براى آشوبگرى و گمراه كردن مردم و تباهى دين ، آيات متشابه را دست آويز خود قرار داده ، طبق رأى و سليقه خويش تأويل ميكنند ، در صورتى كه جز خدا كسى تأويل آن را نداند و طبق اين سه روايت ، خداى عز و جل تأويل قرآن را بپيغمبر و امام صلَّى الله عليه و آله آموخته است و اگر به آنها نمىآموخت ، فايده اى نداشت كه كلام مبهم و نامعلومى را بر آنها نازل كند و اين منافات ندارد با اينكه بگوئيم : جز خدا كسى تأويل قرآن نميداند ، زيرا كه ايشان هم شاگرد مكتب خدايند و علم ايشان همان علم خداست .\r\nاين در صورتىست كه در مقام قرائت بر كلمه « الله » وقف كنيم و « الراسخون » را مبتدا بگيريم ولى بنا بر قرائت ديگر كه « و الراسخون » را عطف با لله دانسته‌اند اشكالى در ميان نيست و راسخ در علم ، كسى است كه در علم ريشه دارد و آن را خوب ضبط كرده و در آن استاد است كه افراد كاملش همان پيغمبر و امامان هدى صلَّى الله عليه و آله ميباشند و بنا بر روايت دوم شيعيان پاك و مخلص كه تأويل قرآن را نميدانند تصديق اجمالى نموده و ميگويند : ما ميدانيم كه همهء قرآن ، چه محكم و چه متشابهش را پروردگار ما نازل كرده است و على عليه السلام هم در اول خطبه 89 نهج البلاغه اين موضوع را بيان مىكند .\r\n\r\nعلم بائمه داده شده و در سينه آنها ثبت است\r\n1 - ابو بصير گويد : از امام باقر عليه السلام شنيدم كه اين آيه را قرائت ميفرمود ( 48 - سوره 29 ) « بلكه قرآن آيه هائيست روشن ، در سينه كسانى كه به آنها علم داده‌اند » و با دست اشاره به سينه خود فرمود .\r\n2 - امام صادق عليه السلام در باره قول خداى عز و جل ( آيه 48 سوره 29 ) فرمود : ايشان ائمه عليهم السلام ميباشند .\r\n3 - ابو بصير گويد : امام باقر عليه السلام اين آيه ( 48 سوره 29 ) را قرائت نمود و سپس فرمود :\r\nبه خدا اى ابا محمد ! خدا نفرمود : قرآن آيه هائيست ميان دو جلد قرآن ( تا مردمى گويند قرآن كه\r\n","description":"","footnote":"","page_name":" 310 ","page_number":331},
  {"content":"\r\nحجت خداست بر ما ، همين آيات ميان دو جلد يعنى از صفحه اول تا صفحه آخر است و محتاج به امامى كه آن را تفسير كند نميباشيم ) عرض كردم : قربانت گردم كيانند ايشان ؟ ( دانشمندانى كه حقايق قرآن در سينه آنهاست ) فرمود : توقع ميرود كه جز ما چه اشخاصى باشند ؟ !\r\n4 - هارون بن حمزة گويد : از امام صادق عليه السلام شنيدم كه راجع به آيه ( 48 سوره 29 ) ميفرمود :\r\nآنها تنها ائمه ميباشند .\r\n5 - محمد بن فضيل گويد : از آن حضرت راجع بقول خداى عز و جل ( 48 سوره 29 ) پرسيدم ، فرمود : ايشان تنها ائمه عليهم السلام ميباشند .\r\n\r\nكسانى را كه خدا از ميان بندگانش برگزيده و قرآن را بارثشان داده ائمه عليهم السلام ميباشند\r\n1 - سالم گويد : از امام باقر عليه السلام پرسيدم راجع بقول خداى عز و جل ( 22 سوره 35 ) « آنگاه اين كتاب را به كسانى كه از ميان بندگان خود انتخاب كرده‌ايم ، به ارث داديم . بعضى از ايشان به خود ستم كنند و بعضى معتدلند و بعضى باذن خدا بسوى نيكيها شتابانند ، » فرمود : شتابنده بسوى نيكها امامست و معتدل امامشناس است و ستمگر بخويش كسى است كه امامرا نميشناسد .\r\n","description":"","footnote":"","page_name":" 311 ","page_number":332},
  {"content":"\r\n2 - سليمان بن خالد گويد : از امام صادق عليه السلام راجع بقول خداى تعالى « آنگاه اين كتاب را به كسانى كه از ميان بندگان خود انتخاب كرده‌ايم ، به ارث داديم » پرسيدم ، فرمود : شما در اين باره چه ميگوئيد ؟\r\nعرضكردم : ما ميگوئيم : اين آيه در باره فرزندان فاطمه عليها السلام است ، ( گويا مقصودش اولاد امام حسن است ) فرمود : چنان كه تو پندارى نيست ، كسى كه شمشير كشد و مردم را بمخالفت دعوت كند ، در اين آيه داخل نيست . عرض كردم : پس ستمگر بخويش كيست ؟ فرمود : كسى است كه در خانه خود نشيند و حق امام را نشناسد و معتدل كسى است كه حق امام را شناسد و شتابنده بنيكيها امام است .\r\n3 - احمد بن عمر گويد : از حضرت رضا عليه السلام راجع به آيه ( 22 سوره 35 ) « آنگاه اين كتاب را به كسانى كه از ميان بندگان خود انتخاب كرده‌ايم ، به ارث داديم » پرسيدم فرمود : اولاد فاطمه عليها السلام هستند ( باستثناى ساداتى كه با كشيدن شمشير مردم را بمخالفت ميخوانند . تا با حديث سابق موافق شود - پاورقى فاضل متتبع جناب آقاى غفارى ( ج 1 ص 215 - ) و شتابنده بسوى نيكيها امامست و معتدل امامشناس است و ستمگر بخويش كسى است كه امامرا نشناسد .\r\nشرح - مرحوم طبرسى تفاسير متعددى راجع بقسمتهاى مختلف آيه نقل مىكند كه بيشتر آنها قابل جمع است و منافات ندارد ولى وظيفه ما در اين كتاب توضيح آيه از نظر روايت و بيان امامست : نه از نظر تفسير ، بنا بر اين ميگوئيم بيان امام عليه السلام در تطبيق آيه بر اشخاص سه گانه واضح است و در اصل مقسم كه طوايف سه گانه را شامل است اختلافست كه آيا بندگانست چنان كه سيد مرتضى اختيار كرده است يا برگزيدگانند چنانچه ظاهر از اين روايات است و مرجع اختلاف اينست كه ضمير « منهم » راجع بعباد است يا بمصطفين و اما مقصود از ارث دادن كتاب ، رسيدن حكم و علم قرآنست به اين اشخاص .\r\n4 - ابى ولاد گويد : از امام صادق عليه السلام راجع بقول خداى عز و جل ( 121 بقره ) « كسانى كه به آنها\r\n","description":"","footnote":"","page_name":" 312 ","page_number":333},
  {"content":"\r\nكتاب داده‌ايم و آن را چنان كه شايسته است ميخوانند ، بدان ايمان آورده‌اند « پرسيدم ، فرمود : ايشان ائمه عليهم السلام باشند ( و تلاوت شايسته آنست كه الفاظش را شمرده و با تانى ادا كنند و در معانى آن تفكر نمايند و در نتيجه طبق آن عمل كنند . )\r\n\r\nامامان در قرآن دو قسمند : امامى كه به خدا خواند و امامى كه بدوزخ كشاند\r\n1 - امام باقر عليه السلام فرمود : چون آيه ( 71 - سوره 17 ) « روزى كه هر دسته از مردم را بامامشان خوانيم » نازل شد ، مسلمين عرضكردند : اى فرستاده خدا ! مگر شما امام همه مردم نيستيد ؟ پيغمبر فرمود : من از جانب خدا بسوى همه مردم فرستاده شده‌ام ولى بعد از من امامانى از خاندانم بر مردم منصوب شوند ، ايشان در ميان مردم قيام كنند و مردم آنها را تكذيب كنند و امامان كفر و گمراهى و پيروانشان برايشان ستم كنند ، هر كه آنها را دوست دارد و از آنها پيروى كند و تصديقشان نمايد ، از من است و با من است و مرا ملاقات خواهد كرد و آگاه باشيد كسى كه بايشان ستم كند و تكذيبشان نمايد ، از من نيست و با من نيست و من از او بيزارم .\r\n2 - امام صادق عليه السلام فرمود : ائمه در كتاب خداى عز و جل دو دسته‌اند : 1 - خداى تبارك و تعالى فرمايد ( 74 - سوره 21 ) « و آنها را امامانى قرار داديم كه بامر ما هدايت كنند » نه بامر مردم ، امر\r\n","description":"","footnote":"","page_name":" 313 ","page_number":334},
  {"content":"\r\nخدا را بر امر مردم مقدم دارند و حكم خدا را پيش از حكم مردم دانند . 2 - و باز فرموده است ( 41 سوره 28 ) « آنها را امامانى قرار داديم كه بسوى دوزخ بخوانند » ايشان امر مردم را بر امر خدا مقدم دارند و حكم مردم را پيش از حكم خدا دانند و بر خلاف آنچه در كتاب خداى عز و جل است ، طبق هوس خويش رفتار كنند .\r\nشرح - مقصود از خواندن بسوى دوزخ اينست كه مردم را بكفر و گناه و اميد راند كه عاقبتش دوزخ است و مقصود از قرار دادن خدا ايشان را اين چنين ، آنست كه خدا از حال ايشان خبر ميدهد چنان كه بشخصى گوئى : « تو مرا دروغگو قرار دادى » يعنى بمردم گفتى كه او دروغگوست و اين معنى را شيخ طوسى و طبرسى قدس سرهما گفته‌اند و بيانى كه ما در جبر و تفويض گفتيم و در اخبار طينت ان شاء الله مىآيد نيز مناسب اين مقام است .\r\n\r\nقرآن بسوى امام هدايت مىكند\r\n1 - حسن بن محبوب گويد : از حضرت رضا عليه السلام راجع بقول خداى عز و جل پرسيدم ( آيه 33 - سوره 4 ) « همه را در تركه پدران و مادران و خويشان ، بستگانى قرار داده‌ايم و كسانى را كه با آنها دست ( بيعت يا پيمان ) داده‌ايد » ( بهره آنها را بدهيد ) حضرت فرمود : مقصود ائمه عليهم السلام باشند كه خداى عز و جل پيمان شما را با ايشان بسته است .\r\nشرح - ظاهر آيه شريفه و تفسير آن ، راجع به ارث بردن اولاد از پدر و مادر و خويشان و بستگان از يك ديگر است كه در اين سوره بتفصيل بيان شده است و از جمله روابطى كه موجب ارث مىشود ، عقد أيمان است كه در آخر آيه شريفه ذكر شد و آن بمعنى رابطه همسرى يا ضمان جريرة و يا امامت است كه فقهاء در كتاب ارث تفصيل داده‌اند و ارث بردن امام در صورتى است كه براى ميت هيچ گونه وارثى نباشد و اما تأويل و باطن آيه شريفه را كه حضرت بيان ميفرمايد ، تطبيق نمودن عقد أيمان است با حق معنوى امامت يعنى نظر باينكه بين امام و مأموم رابطه ولايت و دست بيعت و پيمان فرمانبردارى هست ، خداى تعالى ميفرمايد :\r\nاين حق امام را ادا كنيد يعنى از او اطاعت و پيروى كنيد .\r\n","description":"","footnote":"","page_name":" 314 ","page_number":335},
  {"content":"\r\n2 - امام صادق عليه السلام راجع بقول خداى تعالى ( 9 سوره 17 ) « همانا اين قرآن بدان چه استوارتر است ، راهنمائى كند » فرمود : بسوى امام راهنمائى مىكند ( مانند آياتى كه در ابواب گذشته و آينده بوجود امام عليه السلام تأويل شده است و نيز از نظر آيات مشكل و متشابه قرآن كه وجود مفسر و شارح بصيرى را طلب مىكند و آن غير از امام نتواند بود )\r\nنعمتى را كه خداى عز و جل در كتابش ذكر فرموده ائمه عليهم السلامند\r\n1 - امير المؤمنين عليه السلام فرمود : چگونه باشد حال مردمى كه سنت پيغمبر صلَّى الله عليه و آله را دگرگون ساختند و از وصى او رو گردان شدند ؟ ايشان نميترسند كه عذاب بر آنها نازل شود ؟ ! سپس اين آيه را تلاوت فرمود ( 29 - سوره 14 ) « مگر آن كسان را نديدى كه نعمت خدا را بناسپاسى تغيير دادند و قوم خويش را بدوزخ كه سراى هلاكت است ، در آوردند » سپس فرمود : ما هستيم آن نعمتى كه خدا ببندگانش انعام فرموده هر كه در روز قيامت كامياب شود بوسيله ما است .\r\nتوضيح - تغيير نعمت بناسپاسى اينست كه بجاى شكر و سپاسگزارى از نعمت ، كفران و ناسپاسى كند ، پس خدا آن نعمت را از او بگيرد و عقوبت ناسپاسى برايش باقى ماند .\r\n2 - معلى بن محمد از امام روايت كند كه راجع بقول خداى عز و جل « كدام نعمت پروردگارتان را تكذيب ميكنيد ؟ » فرمود : پيغمبر را تكذيب ميكنيد يا وصيش را ؟ ! - اين آيه در سوره - ( الرحمن ) نازل شده است .\r\n","description":"","footnote":"","page_name":" 315 ","page_number":336},
  {"content":"\r\nتوضيح - صيغه تثنيه در كلمه « تكذبان » راجع بجن و انس است كه در آيه 13 و 14 سوره « الرحمن » ذكر شده است و چون نعمتهاى خداوند بر جن و انس بسيار است و بزرگترين و شريفترين آن نعمتها ، وجود رهبران دينى است امام عليه السلام اين نعمت را بوجود پيغمبر و امام تطبيق فرمود و استفهام در آيه براى توبيخ و تقريع است يعنى اى گروه جن و انس چرا چنين نعمت بزرگ خدا را كه وسيله سعادت شما را فراهم مىكند تكذيب ميكنيد ؟ ! !\r\n3 - ابو يوسف بزاز گويد : امام صادق عليه السلام آيه ( 29 - سوره 7 ) « نعمتهاى خدا را به ياد آوريد » را تلاوت نمود و فرمود : ميدانى نعمتهاى خدا چيست ؟ عرضكردم : نه ، فرمود : مقصود بزرگترين نعمتهاى خداست بر خلقش و آن ولايت ماست .\r\nتوضيح - در قرآن فقط در دو مورد جملهء « * ( فَاذْكُرُوا آلاءَ الله ) * » ذكر شده و در هر دو مورد هم با « فاء » است پس در اين روايت اشتباه از كاتب است كه با « واو » ضبط كرده است .\r\n4 - ابن كثير : از امام صادق عليه السلام راجع بقول خداى عز و جل ( 29 - سوره 4 ) « مگر آن كسان را نديدى كه نعمت خدا را بناسپاسى تغيير دادند - تا آخر آيه » پرسيدم ، فرمود : مقصود ، همه قريش است ، آن كسان كه با رسول خدا صلَّى الله عليه و آله دشمنى كردند و جنگ نمودند و وصيت او را در بارهء جانشينش انكار كردند .\r\n\r\nباريكبينانى كه خداى تعالى در كتابش ذكر فرموده كه راه حق در خاندانشان پا برجاست ائمهء عليهم السلام هستند\r\n1 - اسباط گويد : خدمت امام صادق عليه السلام بودم كه مردى از آن حضرت راجع بقول خداى\r\n","description":"","footnote":"","page_name":" 316 ","page_number":337},
  {"content":"\r\nعز و جل ( 75 سوره 15 ) « براى باريكبينان در آن امر نشانه هاست و آن قريه در راهى پا برجاست » سؤال كرد ، حضرت فرمود : مائيم باريكبينان و آن راه در خاندان ما پا برجاست .\r\n2 - اسباط بن سالم گويد : خدمت امام صادق عليه السلام بودم كه مردى از اهل « هيت » ( شهريست بالاى فرات ) وارد شد و به امام گفت . - اصلحك الله - چه ميفرمائيد در باره قول خداى عز و جل « براى باريكبينان در آن امر نشانه هاست ؟ » فرمود : مائيم باريكبينان و آن راه در خاندان ما پا برجاست .\r\n3 - امام باقر عليه السلام در باره قول خداى عز و جل « براى باريكبينان در آن امر نشانه هاست » فرمود : ايشان ائمه عليهم السلام هستند . پيغمبر صلَّى الله عليه و آله فرمود : از زيركى مؤمن پروا كنيد ، زيرا كه او در پرتو نور خداى عز و جل مينگرد ، خداى تعالى فرموده است « براى باريكبينان در آن امر نشانه هاست »\r\n4 - امام صادق عليه السلام در باره قول خداى عز و جل « براى باريكبينان در آن امر نشانه هاست » فرمود : ايشان ائمه هستند « و آن در خاندان ايشان پا برجاست » هيچ گاه از ميان ما خارج نشود .\r\n5 - امير المؤمنين عليه السلام در باره قول خداى تعالى « براى باريكبينان در آن امر نشانه هاست »\r\n","description":"","footnote":"","page_name":" 317 ","page_number":338},
  {"content":"\r\nفرمود : رسول خدا صلَّى الله عليه و آله باريك بين بود و پس از او من و امامان از ذريه من باريكبينانيم .\r\nشرح - سياق آيه شريفه در باره هلاكت قوم لوط و زير و رو شدن ديار ايشان است و ظاهر معنى آيه اينست كه :\r\nديار خرابشده قوم لوط در كناره جاده و گذرگاه است ، اى مردم با فراست و باريك بينى كه از آنجا ميگذريد از عاقبت وخيمى كه براى اين مردم هرزه پيش آمد نمود ، عبرت گيريد ولى تأويلش چنان بود كه در اين پنج روايت ذكر شد يعنى باريكبينان و عبرت گيران حقيقى امامامند و راه حق و عبرت در ميان ايشان پا برجاست .\r\n\r\nعرض اعمال بر پيغمبر و ائمه صلَّى الله عليه و آله\r\n1 - ابو بصير گويد امام صادق عليه السلام فرمود : در هر بامداد كردار بندگان نيكوكار و فاسق بر رسول خدا صلَّى الله عليه و آله عرضه مىشود ، پس بر حذر باشيد ( از كردار ناشايست ) و همين است معنى قول خداى تعالى ( 105 - سوره 9 ) « در عمل كوشيد كه خدا و رسولش كردار شما را ميبينند » و ساكت شد .\r\nتوضيح - نظر باينكه در آيه شريفه بعد از كلمه « و رسوله » كلمه « و المؤمنون » است كه بائمه عليهم السلام تفسير شده است ، امام صادق عليه السلام آن كلمه را از لحاظ تقيه يا واضح بودن مطلب نفرمود و سكوت نمود .\r\n2 - يعقوب بن شعيب گويد : از امام صادق عليه السلام راجع بقول خداى عز و جل ( 105 - سوره 9 ) « در كار باشيد كه خدا و پيغمبر و مؤمنين كردار شما را مىبينند » پرسيدم ، فرمود : مؤمنين ائمه هستند .\r\n3 - سماعة گويد : از امام صادق عليه السلام شنيدم كه ميفرمود : شما را چه مىشود كه پيغمبر صلَّى الله\r\n","description":"","footnote":"","page_name":" 318 ","page_number":339},
  {"content":"\r\nعليه و آله را ناخوش و اندوهگين ميكنيد ؟ مردى گفت : ما او را ناخوش ميكنيم ؟ ! ! فرمود : مگر نميدانيد كه اعمال شما بر آن حضرت عرضه مىشود و چون گناهى در آن بيند ، اندوهگينش مىكند ؟ پس نسبت بپيغمبر بدى نكنيد و او را ( با عبادات و طاعات خويش ) مسرور سازيد .\r\n4 - عبد الله بن ابان زيات كه نزد حضرت رضا عليه السلام منزلتى داشت ، گويد به آن حضرت عرضكردم :\r\nبراى من و خانواده‌ام بدرگاه خدا دعا بفرما . فرمود : مگر من دعا نميكنم ؟ ! به خدا كه اعمال شما در هر صبح و شام بر من عرضه مىشود ، عبد الله گويد : من اين مطلب را بزرگ شمردم ، به من فرمود : مگر تو كتاب خداى عز و جل را نميخوانى كه فرمايد ؟ « بگو ( اى محمد ) در عمل كوشيد كه خدا و رسولش و مؤمنان كردار شما را مبينند » به خدا كه آن مؤمن على بن ابى طالب است .\r\n5 - امام باقر ( ع ) اين آية ( 105 - سوره 9 ) را ياد نمود و فرمود : به خدا كه آن مؤمن على بن ابى طالب عليه السلام است .\r\n6 - امام رضا عليه السلام ميفرمود . همانا كردار نيك و بد بندگان بر رسول خدا صلَّى الله عليه و آله عرضه مىشود\r\n\r\nروشى كه بر پايدارى آن ترغيب شده ولايت على عليه السلام است\r\n1 - حضرت ابى جعفر عليه السلام در باره قول خداى تعالى ( 16 - سوره 82 ) « و اگر بر آن روش\r\n","description":"","footnote":"","page_name":" 319 ","page_number":340},
  {"content":"\r\nاستوار شوند ، آبى فراوانشان نوشانيم « فرمود : يعنى اگر بر ولايت على بن ابى طالب امير مؤمنان و اوصياء از فرزندان او استوار شوند و اطاعت آنها را در امر و نهيشان بپذيرند » آب فراوانى به آنها نوشانيم « يعنى ايمان را در دلشان جايگزين كنيم و مقصود از » طريقه روش « ايمان بولايت على و جانشينان اوست .\r\n2 - محمد بن مسلم گويد : از امام صادق عليه السلام در بارهء قول خداى عز و جل پرسيدم ( 30 سوره 41 ) « كسانى كه گفتند : پروردگار ما خداست و سپس استوار شدند » فرمود : يعنى بر امامان يكى پس از ديگرى استوار بماندند « فرشتگان بر ايشان نازل شوند كه بيم مداريد و اندوهگين مباشيد و ببهشتى كه به آن وعده مييافتيد ، شادمان باشيد » .\r\nتوضيح - استوارى بر ايمان بمعنى پايدارى بر شرايط و لوازم آنست ، مانند اطاعت و فرمانبردارى از دستورات دينى و عدم انحراف در عقايد قلبى و امام رضا عليه السلام بيكى از شيعيان فرمود : استوارى بر ايمان همين است كه شما شيعيان داريد يعنى كسانى كه از طريقه شما منحرفند استوار نيستند و نزول فرشتگان در هنگام مرگ ، يا در قبر و يا در قيامت است كه بمؤمنين استوار گويند : از عقاب مترسيد و بر از دست رفتن ثواب اندوهگين مباشيد و يا آنكه بر اهل و مال و فرزند خود اندوهگين مباشيد - مختصرى از مجمع البيان - .\r\n\r\nائمه كانون علم و درخت نبوت و آمد و شدگاه فرشتگانند\r\n1 - على بن الحسين عليهما السلام فرمود : مردم چه خرده گيرى بر ما دارند ؟ به خدا كه ما درخت نبوت\r\n","description":"","footnote":"","page_name":" 320 ","page_number":341},
  {"content":"\r\nو خانه رحمت و كانون علم و آمد و شدگاه فرشتگانيم .\r\n2 - امير المؤمنين عليه السلام فرمود : ما خانواده درخت نبوت و محل رسالت و آمد و شدگاه فرشتگان و خانه رحمت و كانون دانشيم .\r\n3 - خيثمة گويد : امام صادق عليه السلام به من فرمود : اى خيثمه ، ما درخت نبوت و خانه رحمت و كليد حكمت و كانون دانش و محل رسالت و آمد و شدگاه فرشتگان و محل راز خدائيم ، ما هستيم امانت خدا در ميان بندگانش و ما هستيم حرم بزرگ خدا ( پس رعايت و احترام ما از كعبه بيشتر است ) ما هستيم امان خدا ، ما هستيم پيمان خدا ، هر كه بپيمان ما وفا كند بپيمان خدا وفا كرده و هر كه با ما پيمانشكنى كند پيمان و عهد خدا را شكسته است .\r\n\r\nائمه وارثان دانشمند ، يكى پس از ديگرى دانش را به ارث مىبرند\r\n1 - امام صادق عليه السلام فرمود : على عليه السلام عالم بود و علم به ارث منتقل مىشود و هرگز عالمى نميرد جز اينكه پس از او كسى باشد كه علم او را بداند يا آنچه را خدا خواهد ( كمتر يا بيشتر از علم عالم سابق بداند ) .\r\n","description":"","footnote":"","page_name":" 321 ","page_number":342},
  {"content":"\r\n2 - امام باقر عليه السلام ، فرمود : علمى كه با آدم عليه السلام فرود آمده بالا نرفت و علم به ارث منتقل مىشود و على عليه السلام عالم اين امت بود و هيچ گاه عالمى از ما خانواده نميرد ، جز اينكه از خاندانش جانشين او شود كسى كه مانند علم او يا آنچه خدا خواهد بداند .\r\n3 - امام باقر عليه السلام فرمود : علم به ارث منتقل مىشود و عالمى نميرد جز اينكه كسى را كه مانند او يا آنچه خدا خواهد بداند بجا گذارد .\r\n4 - امام صادق عليه السلام ميفرمود : در على عليه السلام سنت هزار پيغمبر بود ( چنانچه پيغمبر صلَّى الله عليه و آله فرمود هر كه خواهد علم آدم و عبادت نوح و خلت ابراهيم و سطوت موسى و زهد عيسى را به بيند بعلى بن ابى طالب نظر كند ) و علمى كه با آدم عليه السلام فرود آمد ، بالا نرفت و عالمى نميرد كه علمش از ميان برود و علم به ارث منتقل مىشود .\r\n5 - امام باقر عليه السلام فرمود : علمى كه با آدم عليه السلام فرود آمد بالا نرفت ، و عالمى نميرد ، كه علمش از ميان برود .\r\n6 - امام باقر عليه السلام فرمود : مردم رطوبت را ميمكند و نهر بزرگ را رها ميكنند ، عرض\r\n","description":"","footnote":"","page_name":" 322 ","page_number":343},
  {"content":"\r\nشد : نهر بزرگ چيست ؟ فرمود : رسول خداست و علمى كه خدا به او عطا فرموده است . همانا خداى عز و جل سنتهاى تمام پيغمبران را از آدم تا برسد به خود محمد صلَّى الله عليه و آله براى او گرد آورد ، عرض شد آن سنتها چه بود ؟ فرمود : همه علم پيغمبران ، و رسول خدا صلَّى الله عليه و آله تمام آن را بامير المؤمنين عليه السلام تحويل داد . مردى عرضكرد : اى پسر پيغمبر ! امير المؤمنين أعلم است يا بعضى از پيغمبران امام باقر ( باطرافيان توجه كرد و ) فرمود : گوش دهيد اين مرد چه ميگويد ؟ ! ! - همانا خدا گوشهاى هر كه را خواهد باز مىكند - من به او ميگويم : خدا علم تمام پيغمبران را براى محمد صلَّى الله عليه و آله جمع كرد و آن حضرت همه را بامير المؤمنين تحويل داد ، باز او از من ميپرسد كه على أعلم است يا بعضى از پيغمبران ( و نميفهمد كه معنى سخن من اينست كه آنچه همه پيغمبران ميدانستند على به تنهائى ميدانست ) .\r\nتوضيح - مقصود از مكيدن رطوبت اينست كه علومى كه در دست ابو حنيفه و امثالش مىباشد كه از راه قياس و اجتهاد و آراء و افكار خود بدست آورده‌اند ، مانند رطوبت و نمى است كه در گودالى باقى مانده و منبع و سرچشمه ندارد و پيروان ايشان با عشق و علاقه فراوانى مانند عشق و علاقه طفل بپستان مادر براى ياد گرفتن آنها ميكوشند ولى علوم ما را كه از نظر اتصالش باقيانوس علم خدا مانند نهرى بزرگ در جريانست رها ميكنند ( خداوندا رشته اتصال ما را تا دم مرگ از اين نهر بزرگ قطع مفرما ) .\r\n7 - امام باقر ( ع ) فرمود : علم به ارث منتقل مىشود ، پس عالمى نميرد ، جز اينكه كسى را كه مانند او يا آنچه را خدا خواهد بداند بجا گذارد .\r\n8 - امام صادق ميفرمود همانا علمى كه با آدم عليه السلام فرود آمد ، بالا نرفت و عالمى نميرد ، جز\r\n","description":"","footnote":"","page_name":" 323 ","page_number":344},
  {"content":"\r\nاينكه علمش به ارث رسد ، همانا زمين بدون عالم باقى نميماند .\r\nشرح - روايات اين باب علاوه بر اينكه مىرساند كه ائمه عليهم السلام يكى پس از ديگرى وارث علم يك ديگرند ، اشاره دارد باينكه خداى تعالى موضوع انتقال علم را در بشر با اسباب و شرايطى مقرر فرموده و بشر را واجد آن شرائط ساخته و اسباب را در اختيارش نهاده است انسان را با زبانى گويا و گوشى شنوا و چشمى بينا خلق فرمود ، تا بتواند آنچه را ميداند ، به ديگران بگويد و آنها بشنوند و بياموزند و نيز نوشتن بتوسط قلم را به او آموخت ، تا بتواند معلومات خود را در صفحه اى نقش كند و آيندگان پس از خود را از آن بهره مند سازد اين اسباب و قوا و صدها مانند آن ، از شرايط انتقال علم و تكميل و ترقى آنست در بشر و چون اين اسباب و قوا بحيوانات و موجودات ديگر عطا نشده آثار علم در زندگى آنها ديده نميشود و ترقى و تكامل تنها در زندگى بشر جلوه كرده است و از همين راه است كه قرآن كريم پس از چهارده قرن براى ما باقى مانده و به همين جهت است كه در اين روايات فرمودند : علمى كه با آدم عليه السلام فرود آمد بالا نرفت يعنى خداى تعالى اسباب باقى ماندن آن را در ميان بشر فراهم آورد .\r\nائمه علم پيغمبر خاتم و تمام پيغمبران و اوصياء پيشين خود را به ارث برده اند\r\n1 - از عبد الله جندب روايت شده كه حضرت رضا عليه السلام به او نوشت : اما بعد همانا محمد صلَّى الله عليه و آله امين خدا بود در ميان خلقش و چون آن حضرت صلَّى الله عليه و آله در گذشت ، ما خانواده وارث او شديم ، پس ما هستيم امين خدا در زمين ، علم بلاها و مردنها و نژاد عرب و تولد اسلام نزد ماست ( يعنى نژاد صحيح و فاسد عرب را ميشناسيم و از محل تولد اسلام كه دل انسانست آگاهيم ) و چون هر مردى را به بينيم ميشناسيم كه او حقيقة مؤمن است يا منافق و نام شيعيان ما و نام پدرانشان ، نزد ما ثبت است .\r\nخدا از ما و آنها پيمان گرفته ( كه ما رهبر آنها باشيم و آنها پيرو ما ) بر سر هر آبى كه ما وارد شويم\r\n","description":"","footnote":"","page_name":" 324 ","page_number":345},
  {"content":"\r\nآنها هم وارد شوند و در هر جا در آئيم ، در آيند ( اشاره بحوض كوثر و بهشت و مقام عليين دارد و يا متابعت در مقام عمل را مىرساند ) جز ما و ايشان كسى در كيش اسلام نيست ، مائيم نجيب و رستگار و مائيم بازماندگان پيغمبران و مائيم فرزندان اوصياء و ما در كتاب خداى عز و جل خصوصيت داريم و ما به قرآن سزاوارتريم تا مردم ديگر و ما بپيغمبر نزديكتريم تا مردم ديگر ، و خدا دينش را براى ما مقرر داشته و در قرآنش فرموده ( 13 سوره 42 ) « مقرر فرمود براى شما ( اى آل محمد ) از دين آنچه را كه بنوح سفارش نمود ( بما سفارش كرد آنچه را بنوح سفارش كرد ) و آنچه را به تو وحى كرديم ( اى محمد ) و آنچه را بابراهيم و موسى و عيسى سفارش كرديم ( بما آموخت و رسانيد آنچه را بايد بدانيم و علوم اين پيغمبران را بما سپرد ، ما وارث پيغمبران اولو العزم هستيم ) و آن سفارش اين بود كه دين را به پا داريد ( اى آل محمد ) در آن تفرقه نيندازيد ( و با هم متحد باشيد ) گران و ناگوار است بر مشركين ( آنها كه بولايت على مشرك شدند ) آنچه را بدان دعوتشان كنيد ( كه ولايت على است ) همانا خدا ( اى محمد ) هدايت كند كسى را كه به او رجوع كند » يعنى كسى كه ولايت على عليه السلام را از تو بپذيرد .\r\n2 - امام باقر عليه السلام فرمايد كه : پيغمبر صلَّى الله عليه و آله فرمود : نخستين وصيى كه در روى زمين بود ، هبة الله پسر آدم بود و هيچ پيغمبرى در نگذشت ، جز اينكه او را وصيى بود و همه پيغمبران يك صد و بيست هزار تن بودند كه پنج نفر آنها اولو العزمند ، نوح و ابراهيم و موسى و عيسى و محمد عليهم السلام و على بن ابى طالب مانند هبة الله است براى محمد و علم اوصياء و پيشينيان خود را به ارث برده است همانا محمد علم پيغمبران و مرسلين پيش از خود را به ارث برده .\r\n","description":"","footnote":"","page_name":" 325 ","page_number":346},
  {"content":"\r\nبر پايه عرش نوشته است : حمزة ( بن عبد المطلب ) شير خدا و شير رسولش و سرور شهيدانست و در كنگره عرش نوشته است على عليه السلام امير مؤمنان است ، اين است حجت ما بر كسى كه حق ما را انكار كند و نسبت بميراث ما جحود ورزد ، چه مانعى از گفتن اين مطالب داريم با آنكه مرگ در پيش است ؟\r\n[ علم و حجت در برابر ماست 
  ] پس چگونه حجتى از اين رساتر مىشود .\r\n3 - مفضل بن عمر گويد : امام صادق عليه السلام فرمود : همانا سليمان از داود ارث برد و محمد از سليمان ارث برد و ما از محمد ارث بريم . علم تورات و انجيل و بيان آنچه در الواح ( جناب موسى عليه السلام ) بود نزد ماست . عرضكردم : علم كامل همين است ؟ فرمود : اين علم كامل نيست ، همانا علم كامل آنست كه روز بروز ساعت بساعت پديد مىآيد .\r\nشرح - گويا علمى كه روز بروز و ساعت بساعت براى امام پديد مىآيد همان الهاماتى است كه از نظر مسائل روز و مقتضيات زمان از جانب خداى متعال بقلب امام افاضه مىشود و تفصيل مطالبى را كه از پيغمبر و امام سابق سربسته گرفته است در ميابد و دستور اجراء علوم و قوانين تصويب شده را اخذ مىكند ، چنانچه در ابواب آتيه بيان مىشود و بمقتضاى لطف و عنايتى كه خداى تعالى نسبت بايشان دارد ، در هر ساعت و هر روز علم خود را به آنها افاضه مىكند تا از تمام مردم زمان خويش أعلم باشند .\r\nاگر بمقتضاى قانون تكامل دانش انسان در ترقى باشد امامان و پيشوايان بشر به اين امتياز سزاوارترند و اما اختصاص داود و سليمان از ميان پيغمبران ، براى اشاره به آيه 16 سورهء نمل است « سليمان از داود ارث برد » .\r\n4 - ضريس كناسى گويد : من خدمت امام صادق عليه السلام بودم و ابو بصير هم نزد آن حضرت بود امام صادق عليه السلام فرمود : داود علم پيغمبران را به ارث برد و سليمان از داود ارث برد و محمد صلَّى الله عليه\r\n","description":"","footnote":"","page_name":" 326 ","page_number":347},
  {"content":"\r\nو آله از سليمان ارث برد و ما از محمد صلَّى الله عليه و آله ارث بريم و صحف ابراهيم و الواح موسى عليهما السلام نزد ما است ، ابو بصير گفت : علم كامل همين است فرمود : اى ابا محمد ، علم كامل اين نيست . علم كامل آنست كه در هر شب و هر روز ، و ساعت بساعت پديد آيد .\r\n5 - ابو بصير گويد : امام صادق عليه السلام به من فرمود : اى ابا محمد خداى عز و جل چيزى بپيغمبران عطا نفرمود ، جز آنكه آن را بمحمد صلَّى الله عليه و آله عطا كرد و همه آنچه را بپيغمبران داد ، بمحمد هم عطا فرمود و آن صحفى كه خداى عز و جل ( 19 سوره 87 ) فرمايد « * ( صُحُفِ إِبْراهِيمَ وَمُوسى ) * » نزد ماست ، عرضكردم : آن صحف همان الواحست ؟ فرمود : بلى .\r\n6 - ابن سنان از امام صادق عليه السلام راجع بقول خداى عز و جل ( 105 سوره 21 ) « ما در كتاب زبور پس از ذكر نوشتيم » پرسيد ، زبور چيست و ذكر كدامست ؟ فرمود : ذكر نزد خداست ( لوح محفوظ ) و زبور آنست كه بر داود نازل شد و هر كتابى كه نازل گشته است نزد اهل علمست و ما هستيم اهل علم .\r\n7 - ابراهيم گويد : پدرم گفت : به امام كاظم عليه السلام عرضكردم : قربانت گردم ، به من بفرمائيد كه : آيا پيغمبر ما صلَّى الله عليه و آله وارث تمام پيغمبران است ؟ فرمود : آرى ، عرضكردم : از زمان\r\n","description":"","footnote":"","page_name":" 327 ","page_number":348},
  {"content":"\r\nآدم تا به خود آن حضرت برسد ؟ ( 1 ) فرمود : خدا هيچ پيغمبرى را مبعوث نفرمود ، جز اينكه محمد صلَّى الله عليه و آله از او اعلم بود ، عرضكردم : عيسى بن مريم مردگان را باذن خدا زنده ميكرد ، فرمود : راست گفتى و سليمان هم نطق پرندگان را ميفهميد و پيغمبر صلَّى الله عليه و آله هم بر اين مراتب توانائى داشت ، سپس فرمود : چون سليمان شانه سر را حاضر نيافت و در امر او به شك افتاد ، گفت : ( 20 سوره 27 ) « چرا شانه سر را نمىبينم مگر او غايب است ؟ » پس بر او خشمگين شد و گفت ، « او را عذابى سخت ميكنم و يا سرش را ميبرم و يا بايد دليل روشنى پيشم آرد » و خشم سليمان بر شانه سر براى اين بود كه او سليمان را به محل آب راهنمائى ميكرد ، ( موقعى كه سليمان و همراهانش بوسيله باد در هوا حركت ميكردند ) خدا به اين پرنده چيزى عطا كرده بود كه بسليمان عطا نفرموده بود ، در صورتى كه باد و مور و انس و جن و شياطين و سركشان مطيع او بودند ولى او جاى آب را در زير هوا نميدانست و پرنده ميدانست .\r\nخدا در كتابش فرمايد ( 29 سوره 13 ) « و اگر قرآنى باشد كه كوهها با آن حركت كنند يا زمين بدان شكافته شود [ بوسيله آن طى الارض شود 
  ] يا مردگان بدان سخنگو شوند » ما وارث آن قرآنيم كه آنچه كوهها بوسيله آن حركت كند در آنست و بوسيله آن بكشورها مسافرت شود و مردگان بدان سخنگو شوند ، ما آب را در زير هوا تشخيص ميدهيم و همانا در كتاب خدا آياتى است كه بوسيله آنها چيزى خواسته نشود جز اينكه خدا به آن اجازه دهد ( هر دعائى از بركت آن آيات مستجاب شود ) علاوه بر آنچه خدا براى پيغمبران گذشته اجازه فرموده است ( علومى كه به آنها عطا كرده است - مرآت - ) همه اينها را خدا در قرآن براى ما مقرر فرموده است ، همانا خدا ميفرمايد ( 75 سوره 27 ) « هيچ نهفته اى در آسمانها و زمين\r\n","description":"","footnote":"","page_name":" 328 ","page_number":349},
  {"content":"\r\nنيست ، جز اينكه در كتابى آشكار است « ( 1 ) و باز فرمايد ( 29 سوره 34 ) » آنگاه اين كتاب را به كسانى كه از ميان بندگان خود انتخاب كرده‌ايم به ارث داديم « و مائيم كسانى كه خداى عز و جل انتخابمان كرده و اين كتاب را كه بيان همه چيز در آنست بارثمان داده .\r\n\r\nهر كتابى را كه خدا نازل كرده نزد ائمه است و بهر لغتى كه باشد آن را ميدانند\r\n1 - چون هشام بن حكم با بريه خدمت امام صادق آمد ، به حضرت موسى بن جعفر برخوردند ، هشام داستان بريه را براى آن حضرت نقل كرد ، چون پايان يافت ، حضرت ابو الحسن عليه السلام به بريه فرمود : اى بريه : علمت بكتاب دينت تا چه حد است ؟ گفت : آن را ميدانم فرمود : تا چه حد اطمينان دارى كه معنيش را بدانى ؟ گفت ، آن را خوب ميدانم و بسيار اطمينان دارم ، سپس امام عليه السلام به خواندن انجيل شروع فرمود ، بريه گفت : پنجاه سال است كه من ترا يا مانند ترا ميجستم ، پس او به خدا ايمان آورد و خوب هم ايمان آورد و زنى هم كه با او بود ، ايمان آورد ، سپس هشام و بريه و آن زن ، خدمت امام صادق عليه السلام آمدند ، هشام گفتگوى ميان حضرت ابو الحسن و بريه را نقل كرد ، امام صادق ( آيه 34 سوره 3 ) « نژاد ابراهيم و عمران بعض آن از بعض ديگر است و خدا شنوا و داناست » را قرائت فرمود بريه گفت : تورات و انجيل و كتب پيغمبران از كجا بشما رسيده ؟ فرمود : اينها از خودشان بما\r\n","description":"","footnote":"","page_name":" 329 ","page_number":350},
  {"content":"\r\nبه ارث رسيده و چنان كه آنها مىخواندند ما هم ميخوانيم و چنان كه آنها بيان ميكردند ما هم بيان ميكنيم ، خدا حجتى در زمينش نميگذارد كه چيزى از او بپرسند و او بگويد نميدانم .\r\nشرح - بريه مصغر ابراهيم است و در بعضى از نسخ كافى بريهة ضبط شده است . مرحوم مجلسى در صفحه 170 ج اول مرآت العقول داستان او را از توحيد صدوق بتفصيل نقل مىكند كه خلاصه اش اينست كه :\r\nبريه از دانشمندان بزرگ هفتاد ساله نصارى بود كه بوجود او افتخار ميكردند و او مدتى بود كه عقيده اش نسبت بدين مسيح سست شده بود و در جستجوى دين حق بود و با بسيارى از مسلمين مباحثه كرده ولى چيزى بدست نياورده بود او زنى خدمتگزار داشت كه مطالب را با او در ميان مىگذاشت شيعيان او را بهشام بن حكم معرفى كردند .\r\nروزى با جمعى از نصارى بدكان هشام رفت كه عده ئى نزد او قرآن مىآموختند ، بهشام گفت : با همه متكلمين اسلام مباحثه كردم و چيزى دست گيرم نشد ، آمده‌ام كه با تو مناظره كنم ، هشام خنديد و گفت :\r\nاگر از من معجزات مسيح مىخواهى ، ندارم . سپس سؤالاتى در باره اسلام از هشام كرد و جواب كافى شنيد ، آنگاه هشام از او سؤالاتى در باره نصرانيت نمود و او نتوانست جواب گويد ، خودش شرمسار و اطرافيانش پشيمان شدند كه با او آمدند و متفرق گشتند .\r\nچون بريه به خانه آمد و داستان را براى زن خدمتگزارش نقل كرد ، او گفت : اگر طالب حقى اندوهگين مباش و هر كجا حق را ديدى بپذير و لجبازى را كنار گذار ، بريه سخن او را پذيرفت و روز ديگر نزد هشام آمد و گفت : تو معلم و پيشوائى هم دارى ؟ گفت آرى . بريه شرح حال خواست ، هشام اندكى در باره نژاد و عصمت و سخاوت و شجاعت حضرت صادق توضيح داد و سپس گفت : اى بريهة خدا هر حجتى را كه بر مردم دوران اول نصب فرموده براى مردم دوران وسط و اخير هم اقامه كرده است و هيچ گاه حجت خدا و دين و سنت از ميان نرود ، بريه گفت : سخن بسيار درستى است ، سپس با هشام و زن خدمتگزار عازم مدينه و تشرف خدمت امام صادق عليه السلام شدند ، چنان كه ذكر شد .\r\n2 - مفضل بن عمر گويد : ما در خانه امام صادق عليه السلام آمديم و ميخواستيم اجازه تشرف خدمتش گيريم ، شنيدم حضرت سخنى ميگويد كه عربى نيست و خيال كرديم بلغت سريانىست ، سپس آن حضرت گريه كرد و ما هم از گريه او بگريه در آمديم ، آنگاه غلامش بيرون آمد و بما اجازه داد ، ما خدمتش رسيديم ،\r\n","description":"","footnote":"","page_name":" 330 ","page_number":351},
  {"content":"\r\nمن عرضكردم : - اصلحك الله - ما آمديم كه از شما اجازه ورود گيريم ، شنيديم بلغتى كه عربى نيست و به خيال ما سريانى بود ، سخن ميگفتيد ، سپس شما گريه كرديد و ما هم از گريه شما بگريه در آمديم .\r\nفرمود : آرى به ياد الياس پيغمبر افتادم كه از عباد پيغمبران بنى اسرائيل بود و دعائى كه او در سجده ميخواند ، ميخواندم ، سپس آن دعا را بلغت سريانى پشت سر هم ميخواند كه به خدا من هيچ كشيش و جاثليقى را شيوا لهجه تر از او نديده بودم و بعد آن را براى ما به عربى ترجمه كرد و فرمود : او در سجودش ميگفت :\r\nخدايا ترا بينم كه مرا عذاب كنى ، با آنكه روزهاى آتشبار بخاطر تو تشنگى كشيدم ؟ ! ؟ ترا بينم كه مرا عذاب كنى ، در صورتى كه رخسارم را براى تو روى خاك ماليدم ؟ ! ! ترا بينم كه مرا عذاب كنى ، با آنكه از گناهان بخاطر تو دورى گزيدم ؟ ! ! ترا بينم كه مرا عذاب كنى ، با آنكه براى تو شب زنده دارى كردم ؟ ! ! پس خدا به او وحى كرد : سرت را بردار كه ترا عذاب نميكنم الياس گفت : اگر فرمودى عذابت نميكنم و سپس عذابم كردى چه مىشود ! مگر نه اينست كه من بنده تو و تو پروردگار منى ؟ باز خدا به او وحى كرد سرت را بردار كه من ترا عذاب نمىكنم و چون وعده اى دادم به آن وفا مىكنم ( وعده من مشروط و مقيد نيست كه تو ترس از عاقبت و نبودن شرط دارى بلكه وعده مطلق است - مرات - ) .\r\n\r\nشرح - دانشمندان نصارى بدين ترتيب درجه بندى مىشوند .\r\n1 - بطريق يا بطريك در شهر انطاكيه بوده و رئيس اساقفه است .\r\n2 - مطران - زير دست بطريق است .\r\n3 - اسقف در همه بلاد هست و بفرمان مطرانست .\r\n4 - قس يا قسيس ( معرب كشيش ) زير نظر اسقف است .\r\n5 - شماس - در آخرين درجه آنهاست و لازمست ميان سرش براى بيعت تراشيده باشد .\r\n","description":"","footnote":"","page_name":" 331 ","page_number":352},
  {"content":"\r\n\r\nهمه قرآن را غير ائمه جمع نكرده و تنها ايشان همه آن را ميدانند\r\n1 - امام باقر عليه السلام فرمود : جز دروغگو هيچ كس از مردم ادعا نكند كه تمام قرآن را چنان كه نازل شده ، جمع كرده است ، و كسى جز على بن ابى طالب و امامان پس از وى عليهم السلام آن را چنان كه خداى تعالى فرستاده ، جمع و نگهدارى نكرده‌اند .\r\n2 - و فرمود : جز اوصياء پيغمبر كسى را نرسد كه ادعا كند ظاهر و باطن تمام قرآن نزد اوست .\r\n3 - سلمة گويد : شنيدم امام باقر عليه السلام ميفرمود : از جمله علومى كه بما داده شده ، علم تفسير و احكام قرآن و علم تغيير زمان و حوادث آنست ( مسائل روز و مقتضيات زمان ) هر گاه خدا نسبت بمردمى خيرى خواهد به آنها بشنواند و اگر به كسى كه حاضر بشنيدن نيست بشنواند پشت مىكند و رو مىگرداند ، مثل اينكه نشنيده است ، سپس اندكى سكوت نمود و بعد فرمود : اگر راز نگهداران يا مورد اطمينانى را ميديديم ميگفتيم و خداست كه همه از او كمك خواهند .\r\nتوضيح - در جلد چهارم اين كتاب ان شاء الله در باره قرآن و جمع و ترتيب آن بحث مىشود .\r\n","description":"","footnote":"","page_name":" 332 ","page_number":353},
  {"content":"\r\n4 - امام صادق عليه السلام ميفرمود : به خدا كه من كتاب خدا را از آغاز تا پايانش ميدانم ، چنان كه گوئى در كف دست منست « در قرآنست خبر آسمان و خبر زمين و خبر گذشته و خبر آينده ، خداى عز و جل فرمايد :\r\n« بيان هر چيز در آنست » .\r\n5 - ابن كثير گويد : امام صادق عليه السلام در باره آيه شريفه ( 40 سوره 27 ) « كسى كه دانشى بكتاب داشت ( آصف بن برخيا بقول مشهور ) گفت من آن تخت را نزد تو آورم ، پيش از آنكه چشمت را بهم زنى » آنگاه انگشتانش را باز كرد و بر سينه اش گذاشت و سپس فرمود : به خدا كه همه علم كتاب نزد ماست ( ولى آصف اندكى از آن را ميدانست و از بركت همان مقدار بود كه توانست تخت بلقيس را در چشم بهم زدنى نزد سليمان حاضر كند و خداى تعالى اين داستان را در سوره نمل بيان مىكند ) .\r\n6 - بريد بن معاويه گويد به امام باقر آيه شريفه ( 43 سوره 13 ) « بگو خدا و كسى كه علم كتاب نزد اوست ، براى گواهى ميان من و شما كافى است » را عرضكردم ، فرمود : خدا ما را قصد كرده و على بعد از پيغمبر صلَّى الله عليه و آله اول ما و افضل ما و بهتر ما خاندانست ( يعنى اى كفار قريش اگر در رسالت من شك و ترديدى داريد ، حقيقت مرا همان بس كه گواهانى چون خدا و جانشينانم دارم ، گواهى خدا اينست كه مرا به تنهائى در ميان شما مردم خونخوار مبعوث كرده و حفظ مىكند و نصرت ميدهد و كلامى چون قرآن بر من نازل كرده و از خطا و لغزشم نگه ميدارد و گواهى جانشينانم به برترى علم و صفات و كمال آنهاست بر تمام مردم و باينكه يگانه مردى مانند على گويد : من يكى از بندگان محمدم ( ص ) .\r\n","description":"","footnote":"","page_name":" 333 ","page_number":354},
  {"content":"\r\n\r\nآنچه از اسم اعظم خدا بائمه عطا شده است\r\n1 - امام باقر عليه السلام فرمود : اسم اعظم خدا هفتاد و سه حرفست و تنها يك حرف آن نزد آصف بود ، آصف آن يكحرف را گفت و زمين ميان او و تخت بلقيس در هم نورديد تا او تخت را بدست گرفت ، سپس زمين به حالت اول بازگشت ، و اين عمل در كمتر از يك چشم بهم زدن انجام شد و ما هفتاد و دو حرف از اسم اعظم را داريم و يك حرف هم نزد خداست كه آن را در علم غيب براى خود مخصوص ساخته و لا حول و لا قوة الا با لله العلى العظيم .\r\n2 - امام صادق عليه السلام ميفرمود : بعيسى بن مريم دو حرف داده شد كه با آنها كار ميكرد و بموسى چهار حرف و بابراهيم هشت حرف و بنوح پانزده حرف و بآدم بيست و پنج حرف داده شد و خداى تعالى تمام اين حروف را براى محمد صلَّى الله عليه و آله جمع فرمود ، همانا اسم اعظم خدا هفتاد و سه حرفست و هفتاد و دو حرف آن بمحمد ( ص ) داده شد و يك حرف از او پنهان شد .\r\n3 - حضرت ابو الحسن عسكرى عليه السلام ميفرمايد : اسم اعظم خدا هفتاد و سه حرفست ، آصف يك حرف را داشت . و چون به زبان آورد ، زمين ميان او و شهر سبا شكافته شد ، او تخت بلقيس را بدست گرفت و بسليمان\r\n","description":"","footnote":"","page_name":" 334 ","page_number":355},
  {"content":"\r\nرسانيد ، سپس زمين گشاده گشت و اين عمل در كمتر از چشم بهم زدنى انجام شد و نزد ما هفتاد و دو حرف از اسم اعظم است و يك حرف نزد خداست كه در علم غيب به خود اختصاص داده است .\r\n\r\nآياتى كه از پيغمبران نزد ائمه ( ع ) است\r\n1 - امام باقر عليه السلام فرمود : عصاى موسى از آن آدم عليه السلام بود كه بشعيب رسيد و سپس بموسى بن عمران رسيد ، آن عصا نزد ماست و اندكى پيش نزدم بود و مانند وقتى كه از درختش باز شده سبز است ، و چون از او بازپرسى شود ، جواب گويد و براى قائم ما عليه السلام آماده گشته است ، او با آن همان كار كه موسى ميكرد انجام دهد ، آن عصا هراس آور است و ساخته هاى نيرنگى جادوگران را ميبلعد و بهر چه مأمور شود انجام دهد ، چون حمله كند ، هر چه بنيرنگ ساخته‌اند ميبلعد و برايش دو شعبه باز شود كه يكى در زمين و ديگرى در سقف باشد و ميان آنها ( ميان دو فكش ) چهل ذراع باشد و نيرنگ ساخته ها را با زبانش ميبلعد ( چنانچه در زمان موسى ( ع ) جادوهاى جادوگران را بلعيد ) .\r\n2 - امام صادق عليه السلام ميفرمود ، الواح موسى عليه السلام و عصاى او نزد ماست و ما وارث پيغمبرانيم .\r\n","description":"","footnote":"","page_name":" 335 ","page_number":356},
  {"content":"\r\n3 - امام باقر عليه السلام فرمود : چون حضرت قائم در مكه قيام كند و خواهد متوجه كوفه شود مناديش فرياد كشد كه ، كسى خوردنى و آشاميدنى همراه خود بر ندارد ، و سنگ حضرت موسى كه به وزن يك بار شتر است با آن حضرتست ، در هر منزلى كه فرود آيند ، چشمه آبى از آن سنگ بجوشد كه گرسنه را سير و تشنه را سيراب كند و همان سنگ توشه آنهاست تا هنگامى كه در نجف به پشت كوفه فرود آيند .\r\n4 - امام باقر عليه السلام فرمود : شبى بعد از نماز عشا امير المؤمنين عليه السلام بيرون رفت و ميفرمود همهمة همهمة ( صداى مخصوصى است كه در سينه بگردد و گرفتگى داشته باشد ) و شب تاريك است ، امام بر شما در آمده است ، پيراهن آدم را پوشيده و انگشتر سليمان و عصاى موسى عليهم السلام را در دست دارد .\r\n5 - مفضل بن عمر گويد : امام صادق عليه السلام به من فرمود : ميدانى پيراهن يوسف عليه السلام چه بود ؟ عرضكردم : نه ، فرمود : چون براى ابراهيم عليه السلام آتش افروختند ، جبرئيل عليه السلام جامه اى از جامه هاى بهشت برايش آورد ، او پوشيد ، و با آن جامه گرما و سرما بابراهيم زيانى نميرسانيد چون مرگ ابراهيم در رسيد ، آن را در غلافى نهاد و باسحاق آويخت و اسحاق آن را بيعقوب آويخت و چون يوسف عليه السلام متولد شد ، آن را بر او آويخت و در بازوى او بود تا امرش به آنجا كه بايست رسيد ( زمام حكومت مصر بدست گرفت ) و چون يوسف آن را در مصر از غلاف بيرون آورد ، يعقوب بوى خوش آن را دريافت\r\n","description":"","footnote":"","page_name":" 336 ","page_number":357},
  {"content":"\r\nو همين است كه گويد ( 94 سوره يوسف 12 ) « اگر سفيهم نميخوانيد من بوى يوسف را احساس ميكنم » و آن همان پيراهنى بود كه خدا از بهشت فرستاده بود .\r\nعرضكردم : قربانت گردم آن پيراهن بچه كس رسيد ؟ فرمود : باهلش رسيد ، سپس فرمود : هر پيغمبرى كه دانش يا چيز ديگرى را به ارث گذاشته [ دريافته 
  ] بآل محمد صلَّى الله عليه و آله رسيده است .\r\n\r\nاسلحه و متاعى كه از پيغمبر ( ص ) نزد ائمه است\r\n1 - سعيد سمان گويد : نزد امام صادق عليه السلام بودم كه دو مرد زيدى مذهب بر آن حضرت وارد شدند و گفتند : آيا در ميان شما امامى كه اطاعتش واجب باشد هست ؟ ( و مقصودشان اثبات امامت زيد بن على بن الحسين عليهما السلام بود ) فرمود : نه ( امامى كه مقصود شماست در ميان ما نيست ) آن دو نفر گفتند :\r\nمردمان موثق بما خبر دادند كه شما به آن فتوى دهى و اعتراف كنى و عقيده دارى و آن خبر دهندگان فلان و فلان هستند كه نام ميبريم و ايشان داراى تقوى و كوشش در عبادتند و دروغ نگويند ، امام صادق عليه السلام در غضب شد و فرمود : من به آنها چنين دستورى نداده‌ام ، چون آن دو نفر آثار غضب بر چهره امام ديدند ، بيرون رفتند .\r\nحضرت به من فرمود : اين دو نفر را ميشناسى ؟ عرضكردم : آرى ، اينها اهل بازار ما هستند و از طايفه زيدية ميباشند و عقيده دارند كه شمشير پيغمبر صلَّى الله عليه و آله نزد عبد الله بن حسن است ، فرمود : خداى - لعنتشان كند ، دروغ ميگويند . به خدا كه عبد الله بن حسن آن را نديده نه با يك چشم و نه با دو چشمش و\r\n","description":"","footnote":"","page_name":" 337 ","page_number":358},
  {"content":"\r\nپدرش هم آن را نديده ، ( 1 ) جز اينكه ممكن است آن را نزد على بن حسين ديده باشد ، اگر راست ميگويند ، چه علامتى در دسته آنست ؟ و چه نشانه و اثرى در لبه تيغ آنست ؟ همانا شمشير پيغمبر صلَّى الله عليه و آله نزد من است همانا پرچم و جوشن و زره و خود پيغمبر صلَّى الله عليه و آله نزد من است ، اگر راست ميگويند ، در زره پيغمبر صلَّى الله عليه و آله چه علامتى است ؟ همانا پرچم ظفر بخش پيغمبر صلَّى الله عليه و آله نزد من است ، همانا الواح موسى و عصاى او نزد من است ، همانا انگشتر سليمان بن داود ، نزد منست و طشتى كه موسى قربانى را در آن انجام ميداد ، نزد منست ، همانا اسمى كه نزد پيغمبر صلَّى الله عليه و آله بود و چون ( در جبهه جنگ ) آن را ميان مسلمانان و كفار ميگذاشت ، چوبه تيرى از كفار بمسلمين نميرسيد نزد من است و من آن را ميدانم همانا آنچه را فرشتگان ( از اسلحه براى پيغمبران سابق ) آورده‌اند نزد من است و داستان سلاح در خاندان ما همان داستان تابوتست در بنى اسرائيل بر در هر خاندانى كه تابوت پيدا ميشد ، نشانه اعطاء نبوت بود و سلاح بهر كس از ما خانواده رسد امامت به او داده مىشود ، همانا پدرم زره رسول خدا صلَّى الله عليه و آله را پوشيد و دامنش اندكى به زمين ميكشيد و من آن را پوشيدم همچنان بود [ گاهى به زمين ميكشيد و گاهى نميكشيد و اختلاف محسوسى نداشت 
  ] و قائم ما كسى است كه چون آن را پوشد به اندازه قامتش باشد ان شاء الله .\r\nتوضيح - مرحوم مجلسى فرمايد : تابوت صندوقى بود براى تورات از چوب شمشاد و طلا كارى شده بحجم سه ذراع در دو ذراع ، چون موسى بجنگى ميرفت ، تابوت را در جلو لشكر ميبردند تا لشكريان آرامش دل يابند و فرار نكنند .\r\n","description":"","footnote":"","page_name":" 338 ","page_number":359},
  {"content":"\r\n2 - عبد الاعلى بن اعين گويد : شنيدم كه امام صادق عليه السلام مىفرمود : اسلحه پيغمبر صلَّى الله عليه و آله نزد من است ، كسى نسبت به آن با من نتواند نزاع كند ( يعنى ميراث مخصوص ماست يا آنكه خدا نگذارد كسى آن را به زور از ما بربايد يا بودن آن را نزد ما انكار كند ) همانا سلاح از آسيب محفوظ است [ در دست هر كس باشد از گناه و لغزش بر كنار است 
  ] ، اگر بدست بدترين مخلوق خدا بيفتد بهترين ايشان شود ( ولى خدا بدست او نمىاندازد ) سپس فرمود : امر امامت در آخر به كسى رسد كه چانه بسوى او كج شود ( يعنى همه مطيع او شوند و يا آنكه طولانى شدن غيبتش سبب شود كه مردم بشيعيانش دهن كجى كنند و استهزاء نمايند ) و چون خواست خدا در باره او صورت گيرد ، بيرون شود ، مردم گويند :\r\nاين چه واقعه اى است ، خدا از بركت آن حضرت بر سر رعيتش دست رحمت نهد ( تا عقلشان كامل شود ) .\r\n3 - امام صادق عليه السلام فرمود : رسول خدا صلَّى الله عليه و آله در ميان كالاى خويش شمشيرى و زرهى و نيزه ئى و زينى و استر شهبائى داشت كه در تركه او بود و همه بعلى بن ابى طالب عليه السلام به ارث رسيد ( يعنى چون اين اسلحه نشانه امامت و جانشينى آن حضرت بود ، به او منتقل شد و اينها مانند دين و وصيت از تركه خارج است ) .\r\n4 - امام صادق عليه السلام فرمايد : پدرم زره ذات الفضول پيغمبر صلَّى الله عليه و آله را در برگرد ، به زمين كشيده شد ، من آن را پوشيدم ، از قامتم بلندتر بود .\r\n5 - احمد بن ابى عبد الله گويد : از حضرت رضا عليه السلام پرسيدم كه ذو الفقار شمشير رسول خدا صلَّى\r\n","description":"","footnote":"","page_name":" 339 ","page_number":360},
  {"content":"\r\nالله عليه و آله از كجا آمد ؟ فرمود : جبرئيل عليه السلام آن را از آسمان آورد و زيور آن از نقره بود و آن نزد من است .\r\n6 - موسى بن جعفر عليهما السلام فرمود : اسلحه نزد ما نهاده شده ، از آسيب محفوظ است ، اگر نزد بدترين مخلوق خدا گذارند ، بهترين ايشان شود ( به سه حديث قبل رجوع شود ) پدرم به من خبر داد كه چون با زوجه ثقفيه خويش عروسى كرد ، اطاقى را كه اسلحه را در شكاف ديوار آن پنهان كرده بود ، براى عروسى زينت كرده بودند ، بامداد شب زفاف ، چشمش به ديوار افتاد ، در محل شكاف جاى پانزده ميخ ديد و نگران شد ، بعروس گفت : از اطاق بيرون رو كه مىخواهم غلامان را براى كارى بخوانم پس شكاف را بررسى كرد و ديد سر ميخها از طرف شمشير برگشته و به آن برخورد نكرده است . ( نقل اين داستان دليل محفوظ بودن اسلحه از آسيب است ) .\r\n7 - حمران گويد : از امام باقر عليه السلام پرسيدم در باره آنچه مردم گويند كه نامه مهرشده ئى بام سلمه داده شد ، امام عليه السلام فرمود : چون پيغمبر صلَّى الله عليه و آله درگذشت . علمش و سلاحش و هر چه نزد او بود ( از نشانه هاى امامت ) بعلى عليه السلام به ارث رسيد ، سپس بحسن و پس از او بحسين عليهما السلام رسيد و چون نگران شديم كه گرفتار شويم ( و در داستان كربلا آن اسلحه بدست دشمن افتد ) حسين عليه السلام آن را بام سلمه سپرد . سپس على بن الحسين عليهما السلام آن را بازگرفت ، من عرض كردم : آرى چنين\r\n","description":"","footnote":"","page_name":" 340 ","page_number":361},
  {"content":"\r\nاست ، سپس بپدرت رسيد و پس از وى بشما رسيد ؟ فرمود : بلى .\r\n8 - عمر بن ابان گويد : از امام صادق عليه السلام پرسيدم راجع به آنچه مردم ميگويند كه نامه مهرشده ئى بام سلمه داده شد ، امام فرمود : چون پيغمبر صلَّى الله عليه و آله درگذشت ، علمش و سلاحش و آنچه از ميراث انبياء داشت ، بعلى عليه السلام به ارث رسيد ، سپس بحسن و پس از او بحسين عليهما السلام رسيد ، و عرض كردم : سپس بعلى بن حسين و پس از او بپسرش و سپس بشما رسيد ؟ فرمود : آرى .\r\n9 - امام صادق عليه السلام فرمود : چون وفات رسول خدا صلَّى الله عليه و آله در رسيد ، عباس بن عبد المطلب و امير المؤمنين عليه السلام را طلب كرد و بعباس فرمود : عموى محمد ! قبول مىكنى كه ارث محمد را ببرى و قرضش را بپردازى و بوعده هايش وفا كنى ؟ او نپذيرفت و گفت : اى رسول خدا پدر و مادرم قربانت ، من پير مردم ، عيالم بسيار و مالم اندك است و تو در سخاوت با باد مسابقه گذاشته اى چه كسى طاقت وصايت ترا دارد ؟ حضرت اندكى سر پائين انداخت و سپس فرمود : عباس مىپذيرى كه ارث محمد را ببرى و قرضش را ادا كنى و وعده هايش را عملى كنى ؟ عرضكرد : پدر و مادرم بقربانت پير مردى عيالمند و نادارم و تو با باد مسابقه دارى .\r\nفرمود : همانا اين وصيت به كسى مىسپارم كه شايسته دريافت آنست ، سپس فرمود : اى على ! اى برادر محمد ! قبول دارى كه وعده هاى محمد را عمل كنى و قرضش را بپردازى و ميراثش را بگيرى ؟\r\n","description":"","footnote":"","page_name":" 341 ","page_number":362},
  {"content":"\r\n( در كيفيت سؤال حضرت از اين دو نفر نكته اى لطيف است كه در خطاب بعباس اولا گرفتن ميراث را مىفرمايد و نسبت بعلى عليه السلام قرض و وعده را مقدم ميدارد تا تلويحا اشاره به طرز فكر آن دو نفر نموده باشد ) ( 1 ) على عرضكرد : آرى پدر و مادرم بقربانت ، سود و زيانش با من ، على عليه السلام فرمود :\r\nمن بپيغمبر نظر مىكردم ، ديدم انگشتر خويش از انگشت بيرون كرد و فرمود : تا من زنده‌ام اين انگشتر بدست كن ، چون در انگشتم نهادم ، به آن نظر كردم و آرزو بردم كه از تمام تركه آن حضرت همين انگشتر را داشته باشم .\r\nسپس فرياد زد ، اى بلال ! آن كلاه خود و زره و پرچم و پيراهن و ذو الفقار و عمامه سحاب و جامه برد و كمربند و عصا را بياور ، على عليه السلام فرمايد : من تا آن ساعت آن كمربند را نديده بودم ، قطعه و رشته اى آورد كه چشمها را خيره مىكرد و معلوم شد كه از كمربندهاى بهشتى است ، پيغمبر فرمود :\r\nاى على ، جبرئيل اين را برايم آورد و گفت : اى محمد اين را در حلقه هاى زره بگذار و در جاى كمربند بكمر ببند ، سپس دو جفت نعلين عربى طلبيد كه يكى وصله داشت و ديگرى بىوصله بود و دو پيراهن خواست يكى پيراهنى كه با آن بمعراج رفته بود و ديگر پيراهنى كه با آن بجنگ احد رفته بود و سه كلاه را طلب كرد : كلاه مسافرت و كلاه روز عيد فطر و قربان و روزهاى جمعه و كلاهى كه بسر ميگذاشت و با اصحابش مجلس مىكرد ، سپس فرمود : اى بلال دو استر : شهباء و دلدل و دو شتر : عضباء ، و قصوى و دو اسب ، جناح و حيزوم را بياور - جناح اسبى بود كه بدر مسجد بسته بود و پيغمبر براى كارهاى شخصى خود مردى را ميفرستاد كه آن را سوار شود و بتازد و حيزوم اسبى بود كه پيغمبر به او مىفرمود :\r\n","description":"","footnote":"","page_name":" 342 ","page_number":363},
  {"content":"\r\n« پيش برو اى خيزوم « 1 » » و الاغى را كه عفير نام داشت آورد . ( 1 ) پيغمبر فرمود : تا من زنده‌ام ، اينها را دريافت كن ، امير المؤمنين عليه السلام گويد : نخستين چارپائى كه مرد ، همان عفير بود ، ساعتى كه پيغمبر صلَّى الله عليه و آله درگذشت ، افسارش را پاره كرد و ميتاخت تا در محله قبا بر سر چاه بنى خطمه رسيد ، خود را در آن افكند و همان چاه گورش گشت و روايت شده كه امير المؤمنين عليه السلام فرمود : اين الاغ با پيغمبر صلَّى الله عليه و آله بسخن درآمد و گفت :\r\nپدر و مادرم قربانت ! پدرم از پدرش و او از جدش و او از پدرش نقل كرد كه او با جناب نوح در كشتى بوده و نوح برخاسته و دست بكفل او كشيده و گفته : از پشت اين الاغ ، الاغى آيد كه سيد پيغمبران و آخرين ايشان بر آن سوار شود ، خدا را شكر كه مرا همان الاغ قرار داد .\r\nتوضيح - قسمت آخر روايت كه راجع بسخن گفتن الاغ است ، بلفظ « روى » نقل شده و معلوم نيست كه چه اشخاصى آن را براى مرحوم كلينى نقل كرده‌اند و باصطلاح « علم دراية » مرسل و مقطوع است و در مقام اعتبار بپاى روايات مسند نميرسد .\r\n\r\nسلاح رسول خدا مانند تابوت است در بنى اسرائيل\r\n1 - امام صادق عليه السلام فرمود : داستان سلاح در خاندان ما ، داستان تابوت است در بنى اسرائيل تابوت بر در هر خاندانى از بنى اسرائيل كه پيدا مىگشت ، نبوت به آنها داده ميشد ، هر كس از ما هم كه\r\n\r\n","description":"","footnote":"\r\n« 1 » 1 - براى راندن هر حيوانى در هر لغتى كلمه مخصوصى به كار مىبرند ، در لغت عربى براى راندن اسب « اقدم » گويند - مجمع البحرين - .\r\n","page_name":" 343 ","page_number":364},
  {"content":"\r\nسلاح به دستش رسد ، امامت به او داده مىشود .\r\n2 - و ميفرمود : داستان سلاح در خاندان ما داستان تابوت است در بنى اسرائيل ، هر كجا تابوت دور ميزد ملك نبوت در پى آن بود و در ميان ما هر كجا سلاح دور زند ، علم امامت دنبالش باشد .\r\n3 - صفوان از قول حضرت رضا گويد كه : امام باقر عليه السلام ميفرمود : همانا داستان سلاح در خاندان ما ، داستان تابوت است در بنى اسرائيل ، هر كجا تابوت دور ميزد ، نبوت عطا ميشد و در ميان ما هر كجا سلاح دور زند ، امر امامت آنجا است ، عرضكردم : سلاح از علم جدا مىشود ؟ ( ممكن است سلاح بدست كسى افتد كه علم امامت نداشته باشد ؟ ) فرمود : نه .\r\n4 - امام باقر عليه السلام فرمود : داستان سلاح در خاندان ما داستان تابوت است در بنى اسرائيل هر كجا تابوت دور ميزد ملك نبوت در پى آن بود و در ميان ما هر كجا سلاح دور زند ، علم امامت در دنبالش باشد .\r\n\r\nبيان صحيفه و جفر و جامعه و مصحف فاطمه عليها السلام\r\n1 - ابو بصير گويد : خدمت امام صادق عليه السلام رسيدم و عرض كردم : قربانت گردم ، از شما پرسشى دارم « آيا در اينجا كسى ( نامحرم ) هست كه سخن مرا بشنود ؟ امام صادق عليه السلام پرده اى را\r\n","description":"","footnote":"","page_name":" 344 ","page_number":365},
  {"content":"\r\nكه در ميان آنجا و اطاق ديگر بود ، بالا زد و آنجا سر كشيد ، ( 1 ) سپس فرمود : اى ابا محمد هر چه خواهى بپرس ، عرضكردم : قربانت گردم . شيعيان حديث ميكنند كه پيغمبر صلَّى الله عليه و آله بعلى عليه السلام بابى از علم آموخت كه از آن هزار باب علم گشوده گشت ، فرمود : اى ابا محمد پيغمبر صلَّى الله عليه و آله بعلى هزار باب از علم آموخت كه از هر باب آن هزار باب گشوده ميشد ( مانند جزئيات و مصاديقى كه بر قواعد كلى منطبق مىشود ) عرضكردم : به خدا كه علم كامل و حقيقى اينست . امام عليه السلام ساعتى ( براى اظهار تفكر ) به زمين اشاره كرد و سپس فرمود : آن علم است ولى علم كامل نيست .\r\nسپس فرمود : اى ابا محمد همانا جامعه نزد ماست ، اما مردم چه ميدانند ؟ جامعه چيست ؟\r\nعرضكردم : قربانت گردم جامعه چيست ؟ فرمود : طوماريست به طول هفتاد ذراع پيغمبر صلَّى الله عليه و آله باملاء زبانى آن حضرت و دستخط على ، تمام حلال و حرام و همه احتياجات دينى مردم ، حتى جريمه خراش در آن موجود است ، سپس با دست به بدن من زد و فرمود : به من اجازه ميدهى اى ابا محمد ؟ عرضكردم من از آن شمايم هر چه خواهى بنما آنگاه با دست مبارك مرا نشگون گرفت و فرمود : حتى جريمه اين نشگون در جامعه هست و حضرت خشمگين به نظر ميرسيد ( مانند حالتى كه طبعا براى نشگونگيرنده پيدا مىشود ) من عرضكردم به خدا كه علم كامل اين است ، فرمود : اين علم است ولى باز هم كامل نيست ، آنگاه ساعتى سكوت نمود .\r\nسپس فرمود : همانا جفر نزد ماست ، مردم چه ميدانند جفر چيست ؟ عرضكردم : جفر چيست فرمود : مخزنى است از چرم كه علم انبياء و اوصياء و علم دانشمندان گذشته بنى اسرائيل در آنست عرضكردم\r\n","description":"","footnote":"","page_name":" 345 ","page_number":366},
  {"content":"\r\nهمانا علم كامل اينست ، ( 1 ) فرمود : اين علم است ولى علم كامل نيست ، باز ساعتى سكوت كرد .\r\nسپس فرمود : همانا مصحف فاطمه عليها السلام نزد ماست ، مردم چه ميدانند مصحف فاطمه چيست ! عرضكردم مصحف فاطمه عليها السلام چيست ؟ فرمود مصحفى است سه برابر قرآنى كه در دست شماست به خدا حتى يك حرف قرآن هم در آن نيست ( يعنى مطالبى كه شما از ظاهر قرآن و تفسير آن ميفهميد ، در مصحف فاطمه نيست ولى از نظر تأويل و معناى باطنى قرآن كه ما آن را ميفهميم مصحف تفصيل قرآنست - مرآت - ) عرضكردم : به خدا علم كامل اينست . فرمود : اين هم علم است ولى علم كامل نيست . آنگاه ساعتى سكونت نمود .\r\nسپس فرمود : علم گذشته و آينده تا روز قيامت نزد ماست عرضكردم به خدا علم كامل همين است ، فرمود : اين هم علم است ولى علم كامل نيست عرضكردم : قربانت گردم . پس علم كامل چيست ؟ فرمود :\r\nعلمى است كه در هر شب و هر روز راجع بموضوعى پس از موضوع ديگر و چيزى پس از چيز ديگر تا روز قيامت پديد آيد . ( بحديث 595 رجوع شود ) !\r\n2 - حماد بن عيسى گويد : شنيدم از امام صادق عليه السلام كه فرمود : زنادقه در سال صد و بيست و هشت ظهور كنند من اين مطلب را در مصحف فاطمه عليها السلام ديدم ، عرضكردم : مصحف فاطمه عليها السلام چيست ؟ فرمود : چون خداى تعالى پيغمبرش صلَّى الله عليه و آله را قبض روح فرمود ، فاطمه عليها السلام را از وفات آن حضرت اندوهى گرفت كه جز خداى عز و جل مقدارش را نداند ، بدان جهت خدا فرشته اى برايش فرستاد كه او را دلدارى دهد و با او سخن گويد ، فاطمه از اين داستان بامير المؤمنين عليه السلام\r\n","description":"","footnote":"","page_name":" 346 ","page_number":367},
  {"content":"\r\nشكايت كرد ( يعنى گزارش داد و يا شكايتش از نظر ننوشتن سخنان فرشته بود ) على عليه السلام فرمود : چون آمدن فرشته را احساس كردى و صدايش را شنيدى ، به من بگو ، پس فاطمه بامير المؤمنين عليه السلام خبر داد و آن حضرت هر چه ميشنيد مينوشت ، تا آنكه از آن سخنان مصحفى ساخت ، اما در آن مصحف چيزى از حلال و حرام نيست ، بلكه در آن علم به پيش آمدهاى آينده است .\r\nتوضيح - علامه مجلسى ( ره ) گويد : من فكر ميكنم كه مقصود از زنادقه امثال ابن ابى العوجاء و ابن مقفّع باشند كه با امام صادق عليه السلام مجادله و مناظره ميكردند و سال 128 هجرى بيست سال قبل از وفات امام صادق عليه السلام است كه زمان طغيان و بسيارى اين طايفه بود و يا آنكه مراد خلفاى بنى عباسند كه كتب زنادقه را در آن سال ترويج دادند .\r\n3 - حسين بن ابى العلا گويد شنيدم امام صادق عليه السلام ميفرمود همانا جفر سفيد نزد من است ، عرض كردم : در آن چيست ؟ فرمود : زبور داود و تورات موسى و انجيل عيسى و صحف ابراهيم و حلال و حرام و مصحف فاطمه ، و معتقد نيستم كه در مصحف چيزى از قرآن باشد : در آنست آنچه مردم بما احتياج دارند - و ما به كسى احتياج نداريم - حتى مجازات يك تازيانه و نصف تازيانه و 4 / 1 تازيانه و جريمه خراش در آن هست و جفر سرخ هم نزد من است ، عرضكردم : در جفر سرخ چيست ؟ فرمود : اسلحه است و آن تنها براى خونخواهى گشوده مىشود و صاحب شمشير ( امام قائم عليه السلام ) آن را براى كشتن باز مىكند .\r\nابن ابى يعفور بحضرتش عرضكرد : اصلحك الله . پسران حسن او را ميشناسند ؟ فرمود : آرى به خدا ميشناسند ، چنان كه روز و شب را ميشناسند و تشخيص ميدهند كه اين روز است و اين شب ولى حسد و دنياطلبى ايشان را بر سرپيچى و انكار واميدارد و اگر ايشان حق را از راه حق جويند ، برايشان بهتر است\r\n","description":"","footnote":"","page_name":" 347 ","page_number":368},
  {"content":"\r\n( اكنون كه براى خونخواهى سيد الشهداء و رفع منكرات با بنى عباس ميجنگند ، هدفشان حق است و مقدس ولى چون اين مبارزه باذن امام عليه السلام نيست ، براى ايشان خيرى ندارد و حقى را از راه باطل بدست مىآورند و گناه انكار و سرپيچى از ما بگردنشان ميماند ) .\r\n4 - امام صادق عليه السلام فرمود : همانا در جفرى كه ( پيشوايان زيديه ) ياد ميكنند ( و مدعى هستند كه نزد آنهاست ) چيزهائى است كه ايشان را ناپسند آيد ، زيرا آنها به حق قائل نيستند ، در صورتى كه حق در آن جفر است ( در آن نوشته است كه از ايشان كسى بامامت نميرسد و اجازه خروج و جنگيدن ندارد ) و باز اگر راست ميگويند ، قضاوتهاى على عليه السلام و احكام ميراثى را كه فرموده است ( و در جفر نوشته است ) بيرون آورند ، راجع بميراث خاله ها و عمه ها از ايشان بپرسيد ( اگر توانستند جواب گويند و باز اگر راست ميگويند ) مصحف فاطمه عليها السلام را كه وصيتش در آن و سلاح پيغمبر صلَّى الله عليه و آله نيز همراه آنست ، بيرون آورند ( وصيت فاطمه عليها السلام ايشان را تكذيب مىكند و سلاح پيغمبر صلَّى الله عليه و آله نزد ماست نه نزد ايشان ) .\r\nخداى عز و جل فرمايد ( 3 سوره 46 ) « اگر راست ميگوئيد ، كتابى پيش از اين قرآن يا اثرى از علم براى من بياوريد . »\r\nتوضيح - آيه شريفه در سياق احتجاج بر كفار است و در قرآن به كلمه « ايتونى است » كه امام عليه السلام نقل بمعنى نموده و « فأتوا » فرموده است ، خداى تعالى ميفرمايد : « كافران از آنچه بيمشان داده‌اند روىگردانند ، بگو اگر راست گوئيد ، آنچه را جز خدا ميخوانيد ، از زمين چه آفريده‌اند يا مگر در آفرينش آسمانها شركت داشته‌اند ، اگر راست گوئيد ، از كتابهاى آسمانى پيش از قرآن يكى را بياوريد يا اثرى از علم ( كه حجت باشد ) بياوريد .\r\nاستشهاد امام عليه السلام به آيه شريفه از اين نظر است كه پيشوايان طايفه زيدية براى اثبات ادعاى خود يا بايد دليلى از كتاب آسمانى بياورند و يا اثرى از علم مانند گفتار انبيا و اوصيا و يا برهانى عقلى بياورند و ايشان هيچ يك را ندارند .\r\n5 - ابو عبيده گويد : يكى از شيعيان از حضرت صادق عليه السلام راجع بجفر پرسيد ، حضرت فرمود :\r\nجفر پوست گاويست پر از علم ، عرضكرد : جامعه چيست ؟ فرمود : طوماريست به طول هفتاد ذراع و عرض\r\n","description":"","footnote":"","page_name":" 348 ","page_number":369},
  {"content":"\r\nيك پوست مانند ران شتر فربه كه تمام احتياجات مردم در آن نوشته است ، ( يعنى نوشته ها در آنست نه آنكه روى خود آن پوست نوشته باشد - مرآت ) همه قضايا حتى جريمه خراش در آنجا هست ، عرضكرد :\r\nمصحف فاطمه چيست ؟ حضرت مدتى سكوت كرد و سپس فرمود : شما از آنچه ميخواهيد و نميخواهيد بحث ميكنيد ( يعنى بعضى از پرسشهايت به قصد فهميدن نيست يا بدردت نميخورد ) همانا فاطمه بعد از پيغمبر صلَّى الله عليه و آله هفتاد و پنج روز در دنيا بود و از فراق پدر اندوه بسيارى داشت و جبرئيل عليه السلام مىآمد و او را در مرگ پدر تسليت ميداد و خوشدل ميساخت و از احوال و مقام پدرش خبر ميداد و سرگذشت اولادش را پس از او برايش ميگفت و على عليه السلام اينها را مينوشت و آن نوشته ها مصحف فاطمه عليها السلام است .\r\n6 - امام صادق عليه السلام ميفرمود : همانا نزد ما نوشتجاتى است كه با وجود آنها نيازى بمردم نداريم ( كه از آنها چيزى بپرسيم ) ولى مردم بما احتياج دارند ، نزد ما كتابيست باملاء پيغمبر صلَّى الله عليه و آله و خط على عليه السلام ، دفتريست كه هر حلال و حرامى در آنست ، شما راجع بكارى نزد ما مىآييد ( و كسب تكليف ميكنيد ) سپس ما ميفهميم كه شما به آن عمل ميكنيد يا عمل نميكنيد .\r\n7 - عبد الملك بن اعين به امام صادق عليه السلام فرمود : طايفه زيديه و معتزله گرد محمد بن عبد الله ( بن حسن ملقب بنفس زكيه ) را گرفته‌اند آيا براى او سلطنتى هست ؟ فرمود : به خدا كه نزد من دو كتابست\r\n","description":"","footnote":"","page_name":" 349 ","page_number":370},
  {"content":"\r\nكه نام تمام انبيا و سلاطينى كه در زمين فرمانروائى ميكنند ، در آنها ثبت است ، به خدا كه در هيچ يك از آنها نام محمد بن عبد الله نيست .\r\n8 - فضيل بن سكرة گويد : بر امام صادق عليه السلام وارد شدم ، فرمود اى فضيل ميدانى اندكى پيش چه مطالعه ميكردم ؟ عرضكردم : نه ، فرمود : كتاب فاطمه عليها السلام را مطالعه ميكردم ، تمام سلاطينى كه در زمين فرمانروائى ميكنند ، بنام خود و نام پدرانشان در آن نوشته است و من براى فرزندان حسن چيزى در آن نديدم ( گويا مقصود همان اولاد امام حسن در زمان امامست و گر نه در صحت نسب سلاطين مصر فاطمى خدشه مىشود - مرآت - )\r\n\r\nدر شان * ( إِنَّا أَنْزَلْناه فِي لَيْلَةِ الْقَدْرِ ) * و تفسير آن\r\nتوضيح - مرحوم كلينى در اين باب نه روايت ذكر مىكند كه در سلسله اسنادش شخصى بنام « حسن بن عباس بن حريش » موجود است ، حال اين شخص در نظر علماء رجال در دو نقطه قدح و توثيق قرار گرفته است ، نجاشى ره گويد : حسن بن عباس كه از امام جواد عليه السلام نقل مىكند بسيار ضعيف است ، كتابى در باره سوره * ( « إِنَّا أَنْزَلْناه » ) * دارد كه عباراتش در هم و ناجور است و مرحوم علامه حلى گويد : او ضعيف الرأى است و كتابى كه در فضيلت * ( « إِنَّا أَنْزَلْناه » ) * تصنيف كرده الفاظش خراب و خيالبافيهايش دليل بر جعل و نادرستى آنست ولى علامه مجلسى ره او را توثيق نموده و فرموده است از كتب رجال استفاده مىشود كه قدح او تنها بسبب روايت كردن همين احاديث عالى و مشكلى كه عقل بيشتر مردم نميرسد بوده است در صورتى كه كتاب او نزد محدثين مشهور و معروف بوده و احمد بن محمد كه برقى را از قم بيرون كرد براى اينكه از مردم ضعيف نقل ميكرد : حديث حسن بن عباس را نقل كرده است در صورتى كه اگر كتاب او نزدش معتبر نميبود آن را نقل نميكرد و من هم دلائل بسيارى بر صحت آن كتاب دارم . - پايان كلام مجلسى - در هر حال تحقيق در باره اين شخص بسيار بجا و مناسب است ولى چون ما را در اين مقام مجال اين تحقيق نيست ، تنها بترجمه و شرح روايات او از نظر متن و دلالت اكتفا ميكنيم و بايد بگوئيم كه از نظر متن ، در اين روايات مضامينى عالى و استدلالاتى محكم و قوى ديده مىشود كه من نظير آن را در روايات ديگر كمتر ديده‌ام ، مخصوصا موضوع عدم اختلاف علوم ائمه كه در چند حديث از اين باب به آن استدلال مىشود .\r\n","description":"","footnote":"","page_name":" 350 ","page_number":371},
  {"content":"\r\n\r\n1 - امام جواد عليه السلام فرمايد : امام صادق عليه السلام فرمود : در آن ميان كه پدرم طواف كعبه مينمود ، مردى نقاب زده ناگهانى پيدا شد و هفت شوط او را قطع كرد و او را به خانه كنار صفا آورد و دنبال من هم فرستاد تا سه نفر شديم ، آن مرد به من گفت خوش آمدى پسر پيغمبر ! سپس دستش را بر سرم نهاد و گفت :\r\nخير و بركت خدا بر تو باداى امين خدا پس از پدرانش ! ( سپس متوجه پدرم شد و گفت ) اى ابا جعفر ! اگر ميخواهى تو به من خبر ده و اگر ميخواهى من به تو خبر دهم ، ميخواهى از من بپرس يا من از تو بپرسم ، ميخواهى تو مرا تصديق كن يا من ترا تصديق كنم ، پدرم فرمود : همه اينها را ميخواهم ( و با هيچ يك مخالف نيستم ) آن مرد گفت : پس مبادا كه در جواب سؤال من زبانت چيزى گويد كه در دلت چيز ديگر باشد ، فرمود : اين كار را كسى مىكند كه در دلش دو علم مختلف باشد و خداى عز و جل از علمى كه در آن اختلاف باشد امتناع دارد ( پس علم ما هم كه از علم خدا سرچشمه ميگيرد اختلاف ندارد ) .\r\nآن مرد گفت : سؤال من همين بود كه شما يك سرش را گفتى ، به من خبر دهيد : اين علمى كه در آن اختلاف نيست ، چه كسى آن را ميداند ، پدرم فرمود : اما تمام اين علم نزد خداى جل ذكره مىباشد و اما آنچه براى بندگان لازمست ، نزد اوصياء است ، آن مرد نقابش را باز كرد و راست نشست و چهره اش شكفته شد و گفت : من همين را ميخواستم و براى همين آمدم .\r\nشرح - واقع و حقيقت در هر موضوعى يك چيز است و كسى كه بواقع و حقيقت عالم باشد هميشه يك چيز مىگويد ، هيچ گاه دو گفتار مخالف از او شنيده نميشود ، اختلاف در گفتار و احتمالات بسيار نسبت بكسانيست كه واقع و حقيقت را نميدانند و در گفتار و نوشتجاتشان تناقض و اختلاف و توالى فاسدة و لوازمى كه خود آنها\r\n","description":"","footnote":"","page_name":" 351 ","page_number":372},
  {"content":"\r\n\r\nقبول ندارند ديده مىشود ، بعقيده ما شيعيان علم بواقع و حقيقت در درجه اول مختص بخدايتعالى و در درجه دوم به مقدار احتياج بشر براى الهامگيرندگان از منبع علم او يعنى انبياء و اوصياء است ، اينست كه قرآن كريم ميفرمايد ( 22 سوره 4 ) « اگر اين قرآن از جانب غير خدا ميبود در آن اختلاف بسيارى مييافتند » .\r\nترجمه بقيه حديث : ( 1 ) بعقيده شما علمى كه اختلافى در آن نيست نزد اوصياء است ، اكنون بفرمائيد :\r\nچگونه آن را ميدانند و بدست مىآورند ؟ فرمود : همچنان كه رسول خدا صلَّى الله عليه و آله ميدانست ( يعنى همه بالهام و وحى خدا ميدانند ) جز اينكه ايشان آنچه را پيغمبر ميديد نمىبينند ، زيرا او پيغمبر بود و ايشان محدثند و پيغمبر ( در معراجهاى خود ) بر خداى عز و جل وارد ميشد و وحى را ميشنيد و ايشان نميشنوند ، آن مرد گفت : راست گفتى پسر پيغمبر ، اكنون مسأله مشكلى از شما ميپرسم ! بفرمائيد كه اين علم بدون اختلاف ، چرا هميشه آشكار نشود ، چنانچه با پيغمبر آشكار ميگشت ( چرا اوصياء گاهى تقيه ميكنند و واقع را بىپرده نميگويند چنانچه پيغمبر ميگفت ) پدرم خنديد و فرمود : خداى عز و جل نخواسته كه بر علم او اطلاع پيدا كند مگر كسى كه در ايمان به خدا امتحانش را داده باشد ، چنان كه خدا برسولش حكم فرموده بود كه بر آزار قومش صبر كند و جز بفرمان خدا با ايشان مبارزه نكند ، پيغمبر چه اندازه پنهانى دعوت كرد تا به او دستور رسيد ( 94 سوره 15 ) « آنچه را مأموريت دارى آشكار كن و از مشركين روى برگردان » ( پس پيغمبر هم مانند اوصياء گاهى علمش را آشكار نميكرد ) .\r\nبه خدا سوگند ، اگر پيغمبر پيش از اين دستور هم دعوتش را آشكار ميكرد در امان بود ولى نظر او اطاعت امت بود و از مخالفتشان بيم داشت كه از دعوت آشكار باز ايستاد .\r\nدلم ميخواست با چشمت مهدى اين امت ( امام دوازدهم ) را ميديدى در حالى كه فرشتگان ، ارواح كفار مرده را با شمشير آل داود بين زمين و آسمان ، عذاب ميكنند و ارواح زندگان مانند ايشان را ( كه در\r\n","description":"","footnote":"","page_name":" 352 ","page_number":373},
  {"content":"\r\nزمين هستند ) به آنها ملحق مينمايند . ( 1 ) آن مرد شمشيرى برآورد و گفت : هان اين شمشير از همان شمشيرها است ، پدرم فرمود : آرى به حق خدائى كه محمد را بر بشر برگزيد ، آن مرد نقابش را كنار زد و گفت : من الياسم ، اينكه از وضع شما پرسيدم بخاطر بىاطلاعيم نبود ، بلكه ميخواستم اين حديث ، موجب قوت أصحاب شما باشد و بشما خبر خواهم داد آيه ئى را كه خود ميدانيد و اصحاب شما اگر به آن آيه احتجاج كنند ، پيروز شوند .\r\nپدرم فرمود : اگر ميخواهى من آن آيه را به تو بگويم ؟ گفت : ميخواهم ، فرمود : شيعيان ما اگر بمخالفين ما ( اهل سنت ) بگويند : خداى عز و جل بپيغمبرش ميفرمايد ، ما قرآن را در شب قدر نازل كرديم - تا آخر سوره - ( كه معنى آيات اينست : تو چه دانى كه شب قدر چيست ؟ ، شب قدر از هزار ماه بهتر است ، در شب قدر فرشتگان و جبرئيل به اجازه پروردگار خود ، براى هر مطلبى نازل شوند و تا دميدن صبح آنچه نازل مىشود سلام است [ براى هر مطلب سلامتى تا سپيده دم نازل شوند 
  ] .\r\nآيا رسول خدا صلَّى الله عليه و آله چيزى ميدانست كه در آن شب نداند و در غير آن شب هم جبرئيل عليه السلام براى او نياورد ؟ ( يعنى آيا پيغمبر علمى از غير طريق وحى هم داشت ؟ ) مخالفين خواهند گفت : نه ، به آنها بگو : آيا آنچه را پيغمبر ميدانست ، جايگزينى براى اظهارش داشت ؟ ( يعنى چاره ئى داشت كه دعوتش را تبليغ نكند ؟ ) خواهند گفت : نه ، به آنها بگو : آيا در آنچه پيغمبر صلَّى الله عليه و آله از علم خداى - عز ذكره - اظهار مىكند ( و بمردم ميگويد ، ) اختلافى هست ؟ اگر گويند : نه ، بايشان بگو : پس كسى كه بر مسند حكم خدا نشسته و در حكمش اختلاف مىباشد ( مانند اجتهادات متناقص اهل سنت ) آيا مخالفت پيغمبر\r\n","description":"","footnote":"","page_name":" 353 ","page_number":374},
  {"content":"\r\nصلَّى الله عليه و آله كرده است ؟ ( 1 ) خواهند گفت : آرى ، و اگر بگويند : نه ، سخن اول خود را باطل كرده‌اند ( كه گفتند : علم پيغمبر تنها از طريق وحى و مأخوذ از علم بىاختلاف خداست ) .\r\nسپس به آنها اين آيه را تذكر بده ( 7 سوره 3 ) « تأويل قرآن را جز خدا و راسخين در علم نميدانند » اگر بگويند : راسخين در علم چه كسانند ؟ بگو : كسى كه در علمش اختلاف نيست ، اگر بگويند : او كيست ؟\r\nبگو : پيغمبر صلَّى الله عليه و آله داراى اين علم بود ، ولى آيا پيغمبر علم خود را تبليغ كرد يا نه ؟ اگر بگويند : تبليغ كرد ، بگو : آيا پيغمبر صلَّى الله عليه و آله وفات كرد ، جانشين پس از او ، آن علم بىاختلاف را ميدانست ؟ اگر بگويند : نه ، بگو : جانشين پيغمبر صلَّى الله عليه و آله ( مثل خود پيغمبر از جانب خدا ) مؤيد است و نيز پيغمبر جانشين خود نكند ، جز كسى را كه به حكم او حكم كند و در همه چيز مانند او باشد ، جز منصب نبوت و اگر پيغمبر صلَّى الله عليه و آله كسى را جانشين علم خود معين نكند ، كسانى را كه در پشت پدرانند و پس از او به دنيا مىآيند ضايع كرده ( و بدون رهبر دينى گذاشته ) است . ( پس از تمهيد اين مقدمات ، چنين نتيجه ميگيريم كه جانشين پيغمبر بايد مثل خود او عالم بتأويل قرآن و مصون از خطا و اشتباه بوده ، اختلاف در حكم و فتوى نداشته باشد و مؤيد از طرف خدا باشد .\r\nاگر به تو بگويند : علم پيغمبر تنها از قرآن بود ( و از راه ديگرى در شب قدر برايش علمى پيدا نميشد ) تو به آنها بگو : ( همان قرآن در سوره 44 فرمايد ) « حم قسم به اين كتاب روشن كه ما آن را در شبى مبارك نازل كرده‌ايم ، ما بيم دهنده‌ايم ( سپس ميفرمايد : در آن شب هر امر محكم و درستى فيصل داده شود ، فرمانيست از جانب ما ، همانا ما فرستنده رسولانيم » اين آيه دلالت دارد كه علم پيغمبر و جانشينانش در شبهاى قدر زياد\r\n","description":"","footnote":"","page_name":" 354 ","page_number":375},
  {"content":"\r\nمىشود ، زيرا فيصل دادن هر امر محكم به آنها ابلاغ مىشود ) ( 1 ) اگر به تو بگويند : خداى عز و جل اين امر را جز بسوى پيغمبر نفرستد ، تو بگو : آيا اين امر محكم كه فيصل داده مىشود و بتوسط فرشتگان و جبرئيل فرود مىآيد آنها از آسمانى بآسمانى نزول كنند يا از آسمان به زمين ؟ اگر گويند : تنها از آسمانى بآسمانى نزول كنند ، ( درست نيست ) زيرا در آسمان كسى نيست كه از اطاعت به معصيت گرايد ( و فيصل دادن در مورد گناه و طغيان و اختلافست ) و اگر بگويند : از آسمان به زمين آيند و اهل زمين بفيصل دادن احتياج زيادى دارند ، تو بگو : پس ايشان چاره ئى جز اين دارند كه سيد و بزرگترى داشته باشند و نزدش محاكمه كنند ؟ .\r\nاگر گويند : خليفه وقت حاكم ايشانست ، تو بگو ( 256 - بقره ) « خدا سرپرست كسانى است كه ايمان آوردند ، ايشان را از تاريكيها بسوى نور برد - تا آنجا كه فرمايد - : در دوزخ جاودانند » بجانم قسم كه در زمين و آسمان ، سرپرستى از طرف خداى - عز ذكره - نيست ، جز اينكه مؤيد است و كسى كه تأييد شود خطا نكند و در روى زمين دشمنى براى خدا نباشد ، جز اينكه بىياور باشد و هر كه بىياور باشد ، به حق نرسد همچنان كه لازمست از آسمان براى مردم زمين فرمان و قانون نازل شود ، لازمست حاكمى هم باشد .\r\nاگر گويند : آن حاكم را نميشناسيم ، به آنها بگو . هر چه خواهيد بگوئيد ، خداى عز و جل نخواسته است كه بندگان را بعد از محمد صلَّى الله عليه و آله بدون حجت گذارد .\r\nامام صادق عليه السلام فرمايد : الياس ايستاد و گفت : اى پسر پيغمبر در اينجا موضوعى است مشكل ، به من بفرمائيد : اگر آنها گويند حجت خدا تنها قرآنست ، ( چه بايد گفت ؟ ) فرمود : آنگاه من به آنها ميگويم : قرآن زبان ندارد كه امر و نهى كند ولى قرآن اهلى دارد كه آنها امر و نهى ميكنند ( و جزئيات\r\n","description":"","footnote":"","page_name":" 355 ","page_number":376},
  {"content":"\r\nو مصاديق كلى قرآن را تفسير و تعيين ميكنند ) ( 1 ) و نيز ميگويم : گاهى براى بعضى از اهل زمين ، بلا و فتنه ئى پيش آمد كند كه در سنت پيغمبر و حكم مورد اجماع امت وجود نداشته باشد و در قرآن هم نباشد ، براى علم خدا روا نيست كه چنين فتنه ئى در زمين پيدا شود و در محكمه عدالت او كسى كه آن فتنه را رد كند و بگرفتاران فرج بخشد ، وجود نداشته باشد ، الياس گفت : در اينجا شما پيروز ميشويد اى پسر پيغمبر ، گواهى دهم كه هر بلا و مصيبتى كه در زمين بمخلوق رسد ، يا نسبت بجان ايشان در موضوع دين يا غير دين ، پيش آمد كند ، خداى - عز ذكره - ميداند و قرآن را راهنماى آنها قرار داده است ، سپس گفت : اى پسر پيغمبر ! ميدانى كه قرآن دليل چيست ؟ امام باقر عليه السلام فرمود : آرى كليات حدود خدا در قرآنست و تفسير آنها نزد حاكم ( حجت معصوم خدا ) است .\r\nالياس گفت : خدا امتناع دارد كه بنده اى بمصيبتى نسبت بدين يا جان و يا مالش گرفتار شود و در روى زمينش حاكمى كه نسبت به آن مصيبت بدرستى قضاوت كند ، وجود نداشته باشد . آن مرد ( الياس ) گفت :\r\nدر اين موضوع شما بكمك برهان پيروزى داريد ، مگر اينكه دشمن شما دروغى به خدا ببندد و گويد : براى خداى - جل ذكره - حجتى نيست :\r\nبه من خبر دهيد از تفسير ( 20 سوره 57 ) « تا براى آنچه از دستتان رفته غم مخوريد » ( امام باقر عليه السلام فرمود : ) اين از مختصات على است « و نسبت به آنچه بدستتان آمده شادى نكنيد » در باره ابى فلان و ياران اوست كه يكى در جلو و يكى دنبالست « براى آنچه از دستتان رفته غم مخوريد » مخصوص على عليه السلام است و براى آنچه بدستتان آمده شادى نكنيد ، راجع بفتنه ايست كه بعد از پيغمبر\r\n","description":"","footnote":"","page_name":" 356 ","page_number":377},
  {"content":"\r\nصلَّى الله عليه و آله پيش آمد ، ( 1 ) آن مرد ( الياس ) گفت : گواهى دهم كه شما دارندگان همان حكمى هستيد كه در آن اختلاف نيست ، سپس آن مرد برخاست و رفت و من او را نديدم .\r\nشرح - راجع به آيه شريفه ( 23 سورهء 57 ) و تأويلى كه امام عليه السلام فرمود : علامه مجلسى ره پنج قول نقل مىكند ولى خودش قول اول را انتخاب مىكند و آن را واضحتر ميداند و انصافا هم چنانست كه ايشان گويند ، بدين جهت ما نيز تنها همان قول را ذكر ميكنيم . در مرآت صفحه 178 گويد :\r\nاول - آنچه بذهن كوتاه من رسد اينست كه : اين آيه در باره ابى بكر و اصحابش يعنى عمر و عثمان نازل شد و خطاب در آيه متوجه ايشانست ، پس اينكه خدا فرمايد : « تا بر آنچه از دستتان رفته غم مخوريد » يعنى از اينكه خلافت و امامت بواسطه نص و تعيين پيغمبر از دست شما رفت و بعلى عليه السلام اختصاص يافت ، غم مخوريد « و نسبت به آنچه بدستتان آمده شادى نكنيد » يعنى به اين خلافت ظاهرى كه بعد از پيغمبر بشما رسيد ، شادى نكنيد ، خدا شما را بميل خودتان واگذار كرد و مجبور بر ترك اين كار نساخت و توانائى غصب خلافت را بشما داد .\r\nو اينكه امام فرمود : « يكى در جلو و يكى دنبالست » يعنى قسمت اول آيه ، اشاره بقضيه اول دارد كه تعيين خلافت على در حيات پيغمبر صلَّى الله عليه و آله باشد و قسمت دوم آيه ، اشاره بواقعه دوم دارد كه غصب خلافت بعد از وفات پيغمبر صلَّى الله عليه و آله باشد .\r\nو اين تأويل كاملا با صدر آيه هم منطبق است كه ميفرمايد : « هيچ گونه مصيبتى به زمين و يا جان شما نرسد ، مگر پيش از آنكه خلقش كنيم ، در نامه اى ( لوح محفوظ ) بوده و اين براى خدا آسانست » يعنى موضوع خلافت ، در لوح محفوظ ما براى على عليه السلام ثبت شده و ملائكهء و جبرئيل هم همان احكام نوشته ما را نازل ميكنند ، اگر از دست شما رفته است غم مخوريد و بدانيد كه با تعيين خدا بوده و به اين خلافتى كه با تحميل و زور بدست آورده‌ايد ، شادى نكنيد و بدانيد كه شما مستحق آن نيستيد و بكيفرش خواهيد رسيد .\r\nپس معلوم شد كه آنچه امام باقر عليه السلام قبلا فرمود ( راجع بمصيبت در دين و جان و مال ) اشاره بتأويل صدر همين آيه بوده و بدين جهت الياس هم از بقيه آيه پرسيد .\r\n2 - امام صادق عليه السلام فرمود : در آن ميان كه پدرم نشسته بود و افرادى هم نزد او بودند ، ناگهان او را خنده ئى گرفت كه دو چشمش پر از اشك شد ، سپس فرمود : ميدانيد چه مرا بخنده آورد ؟\r\nگفتند : نه ، فرمود : ابن عباس معتقد است كه از جمله كسانى است كه ( 30 سوره 41 ) « گفته‌اند :\r\n","description":"","footnote":"","page_name":" 357 ","page_number":378},
  {"content":"\r\nپروردگار ما خداست و سپس استقامت كردند - دنباله آيه : - فرشتگان برايشان نازل شوند كه بيم مداريد و غم مخوريد - « ( 1 ) من به او گفتم : ابن عباس ! تو فرشتگان را ديده ئى كه دوستى خود را نسبت به تو در دنيا و آخرت و ايمنى ترا از بيم و اندوه خبر دهند ؟ ابن عباس گفت : خداى - تبارك و تعالى - فرمايد : ( 10 سوره 49 ) » همانا مؤمنين برادر يك ديگرند « پس تمام امت در اين حكم شريكند ( يعنى همچنان كه من فرشتگان را نديده‌ام ، ساير مؤمنين با استقامت هم نديده‌اند ) .\r\nامام عليه السلام فرمايد : من خنديدم ( شايد جهت خنده حضرت اينست كه : مقصود از استقامت در آيه ، استقامت بر حق است در هر گفتار و كردار و آن ملازم با عصمت و مختص بائمه عليهم السلام است و ابن عباس گمان مىكند كه هر گونه استقامت و هر مؤمنى را شامل مىشود ) و به او گفتم : راست گفتى ( مؤمنين برادر يك ديگرند ) ولى ابن عباس ! ترا به خدا آيا در حكم خداى - جل ذكره - اختلافى هست ؟ گفت :\r\nنه ، گفتم : رأى تو چيست در باره مرديكه با شمشير انگشتان دست مردى را بيندازد و فرار كند و مرد ديگرى بيايد و كف دست او را هم قطع كند ، اگر تو قاضى باشى و او را نزد تو آورند ، چه خواهى كرد ؟ گفت :\r\nبه كسى كه كف دست را بريده ميگويم : بايد ديه كف دست او را بدهى و بدست بريده ميگويم با او بهر چه خواهى مصالحه كن و او را نزد دو عادل ميفرستم ( تا ديه كف او را معين كنند ) .\r\nمن گفتم : در حكم خداى - عز ذكره - اختلاف پيدا شد ( زيرا اول گفتى مصالحه كنند و سپس گفتى\r\n","description":"","footnote":"","page_name":" 358 ","page_number":379},
  {"content":"\r\nنزد دو عادل ميفرستم ) و سخن اولت را باطل كردى ( كه گفتى در حكم خدا اختلاف نيست ) ( 1 ) خداى - عز ذكره - هرگز نخواسته كه موضوعى راجع بحدود در ميان خلقش پيدا شود و تفسير و حكمش در زمين نباشد ، دست كسى كه كف را بريده قطع كن و ديه انگشتان را به او برگردان ( وسائل ج 3 ص 481 - اين حديث را با سه طريق ذكر نموده و طبق آن فتوى داده است و مجلسى ره گويد : بيشتر اصحاب ما به اين حديث عمل كرده‌اند - مرآت ص 179 ) حكم خدا در شبى كه امرى ؟ ؟ را نازل كرده است ، ( شب قدر ) چنين است . اگر تو بعد از آنكه از پيغمبر صلَّى الله عليه و آله شنيده اى آن را انكار كنى ، خدايت بدوزخ فرستد ، همچنان كه چشمت را كور كرد ، روزى كه على بن ابى طالب را انكار كردى . ابن عباس گفت : به همان جهت چشمم كور شد [ ؟ 
  ] امام عليه السلام فرمود : تو از كجا اين را دانستى ؟ به خدا كه چشم او جز از ضربه پر فرشته كور نشد ، سپس خنديدم و او را در آن روز بواسطه سستى عقلش رها كردم .\r\nسپس او را ديدم و گفتم : ابن عباس ! تو هيچ گاه مثل ديروز راست نگفتى ، زيرا گفتى : على بن ابى طالب عليه السلام به تو فرمود : شب قدر در هر سالى هست و امر آن سال ( حكم خدا و مقدر بندگان ) در آن شب نازل مىشود و براى آن امر ( كه نازل مىشود ) واليانى بعد از پيغمبر صلَّى الله عليه و آله تعيين شده است . تو گفتى : آنها چه كسانند ؟ على عليه السلام فرمود : من و يازده نفر امامان محدث از صلب من ميباشيم ، تو گفتى : من عقيده ندارم كه شب قدر جز با پيغمبر باشد ( يعنى پس از وفات پيغمبر صلَّى الله عليه و آله امر خدا در شب قدر بر كسى نازل نشود ) آنگاه فرشته اى كه با او سخن ميگفت ، مجسم شد و گفت :\r\nابن عباس ! دروغ گفتى ، من با دو چشمم فرشته اى را كه با على عليه السلام سخن ميگفت ، ديده‌ام - ولى على عليه السلام فرشته را با چشمش نديده بلكه با قلبش دريافته ( و آواز او ) در گوشش قرار گرفته - سپس با پر خود به تو زد كه كور گشتى .\r\nابن عباس گفت : در هر چه ما با يك ديگر اختلاف كنيم ، حكمش با خداست . امام عليه السلام فرمايد : من گفتم مگر خدا در هيچ يك از احكامش ، دو گونه حكم مىكند ؟ ( در حكم خدا اختلاف پيدا مىشود ؟ ) گفت : نه فرمود : همين جاست كه هلاك شدى و هلاك كردى ( يعنى چون علم بدون اختلاف كه فقط بواقع و حقيقت ناظر است و متصل بوحى الهىست ، تنها نزد ماست كه جانشينان پيغمبر صلَّى الله عليه و آله ميباشيم و علومى كه در دست مردمست ، همه متناقض و مختلف است ، اگر تو هم بعلم خويش متكى شوى ، خودت هلاك گشته و ديگران را هلاك كرده اى ) .\r\n","description":"","footnote":"","page_name":" 359 ","page_number":380},
  {"content":"\r\nتوضيح - علامه مجلسى ( ره ) گويد : مناظره بين امام باقر عليه السلام و ابن عباس لا بد در زمان كودكى امام و حيات پدرش زين العابدين عليهما السلام بوده است ، زيرا تولد امام باقر عليه السلام در سال 57 هجرى بوده و وفات ابن عباس در سال 68 و وفات امام چهارم در سال 95 بوده است ، و اما راجع بشب قدر ميان اماميه خلافى نيست كه بعد از پيغمبر صلَّى الله عليه و آله تا انقراض دنيا شب قدر و فضيلتش باقىست و در شب قدر هر سال ملائكه و روح نازل ميشوند و بيشتر عامه همچنين معتقدند .\r\n3 - امام محمد تقى عليه السلام فرمايد : خداى عز و جل راجع بشب قدر فرموده است ( 4 سوره 44 ) « در آن شب هر امر محكمى فيصل داده شود » خدا ميفرمايد : هر امر محكمى از آسمان نازل مىشود و محكم دو چيز نيست ، بلكه تنها يك چيز است ، پس هر كه حكم بىاختلاف كند ، حكمش حكم خداى عز و جل است و هر كه حكمى كند كه در آن اختلافى باشد و خود را مصيب داند ، به حكم طاغوت ( باطل ) حكم كرده است .\r\nهمانا سال بسال در شب قدر تفسير و بيان كارها بر ولى امر ( امام زمان ) نازل مىشود ، در آن شب امام عليه السلام در باره كار خودش چنين و چنان دستور ميگيرد و راجع به كار مردم هم بچنين و چنان مأمور مىشود ، و نيز براى ولى امر غير از شب قدر هم در هر روزى كه خداى عز و جل صلاح داند ، مانند آن شب امر مخصوص و پوشيده و شگفت در گنجينه پديد مىآيد ، سپس قرائت فرمود : ( آيه 27 سوره 31 ) را « اگر همه درختانى كه در زمين هست قلم باشد ، و دريا و هفت درياى ديگر بكمك او مركب شود ، كلمات خدا تمام نشود ، زيرا كه خدا نيرومند و فرزانه است » .\r\nتوضيح - مجلسى ( ره ) گويد : از اين حديث استفاده مىشود كه در شب قدر آيات قرآن توضيح داده مىشود ، محكم و متشابهش جدا مىشود آيات مجملش بيان مىشود ، آيات متشابهش تأويل مىشود ، مطلقاتش مقيد ميگردد و خلاصه انزال قرآن كامل مىشود بطورى كه براى مردم هدايت باشد ( و مناسب پيش آمدها و اوضاع مردم در آن سال باشد ) سپس مجلسى گويد : مراد بامر محكم امر معلوم يقينى است كه حتمى\r\n","description":"","footnote":"","page_name":" 360 ","page_number":381},
  {"content":"\r\nو واقعى باشد و در شب قدر نازل مىشود و لازمست كه در زمين عالمى باشد كه آن امر واقعى را بداند و گر نه انزال آن فائده ئى ندارد و آن عالم هم جز امام معصومى كه از جانب خدا مؤيد است نباشد ، پس آيه دلالت دارد كه در هر عصرى تا انقراض تكليف خدا از روى زمين ، بايد امامى كه تمام امور دين را از جزئى و كلى بداند ، موجود باشد و اطاعت او هم بر مردم لازمست .\r\n4 - امام صادق عليه السلام فرمود : على بن حسين عليهما السلام ميفرمود : « * ( إِنَّا أَنْزَلْناه فِي لَيْلَةِ الْقَدْرِ ) * » راست فرمود خداى عز و جل كه قرآن را در شب قدر نازل فرمود « تو ميدانى شب قدر چيست ؟ » پيغمبر صلَّى الله عليه و آله فرمود : نميدانم ، خداى عز و جل فرمود : « شب قدر از هزار ماه بهتر است » كه شب قدر ندارد ( يعنى شب قدر از هزار ماه غير رمضان بهتر است تا تفضيل شىء بر نفس لازم نيايد ) خدا بپيغمبر صلَّى الله عليه و آله فرمود : ميدانى چرا آن يك شب از هزار ماه بهتر است ؟ گفت : نه ، فرمود : زيرا « در آن شب فرشتگان و جبرئيل به اجازه پروردگارشان براى هر مطلبى نازل مىشوند » و چون خداى عز و جل نسبت به چيزى اجازه دهد آن را پسنديده است « آن شب تا برآمدن سپيده دم سلام است » خدا ميفرمايد : اى محمد : فرشتگان و جبرئيل از آغاز فرود آمدنشان تا طلوع صبح سلام مرا براى تو مىآورند .\r\nو در آيه ديگر قرآنش ميفرمايد : ( 27 سورهء 8 ) « بترسيد از فتنه اى كه تنها بستمگران نميرسد » يعنى آنها كه در باره * ( إِنَّا أَنْزَلْناه فِي لَيْلَةِ الْقَدْرِ ) * ستم كردند و در آيه ديگر قرآنش فرموده ( 138 سورهء 3 ) « محمد جز فرستاده اى نيست كه پيش از او فرستادگان بوده و درگذشته‌اند ، آيا اگر او بميرد يا كشته شود ، شما به عقب بر ميگرديد ، هر كه به عقب برگردد ، به خدا زيانى نميزند ، و خدا سپاسگزاران را پاداش خواهد داد » خدا در آيه اول ميفرمايد : چون محمد بميرد ، مخالفين امر خداى - عز و جل - گويند . « شب قدر\r\n","description":"","footnote":"","page_name":" 361 ","page_number":382},
  {"content":"\r\nهم با پيغمبر صلَّى الله عليه و آله درگذشت « اين فتنه اى بود كه تنها به آنها رسيد و بسبب آن به عقب برگشتند ، زيرا اگر ميگفتند شب قدر ( بعد از پيغمبر صلَّى الله عليه و آله ) از ميان نرفته ناچار براى خداى عز و جل در آن شب امرى لازم است ( كه فرود آيد ) و چون بامر اعتراف كردند ، چاره اى نيست جز اينكه صاحب - الامر هم باشد .\r\nشرح - علامه مجلسى گويد : مقصود از روح يا جبرئيل است و يا بزرگترين فرشته خدا و يا مخلوقى كه از جنس فرشته نيست و اشرف و اعظم از آنها است .\r\nطبرسى ( ره ) گويد : آن شب را شب قدر گويند زيرا خدا هر چه در آن سال واقع مىشود در آن شب تقدير مىكند و حكم مينمايد و گفته‌اند : براى اينست كه شب مباركىست و خير و بركت و مغفرت در آن شب نازل مىشود ، پس قدر و منزلت دارد و گفته‌اند : براى اينست كه طاعات و عبادات در آن شب ثواب بسيار دارد - انتهى .\r\nو همين است معنى « شب قدر از هزار ماه بهتر است » يعنى با وجود اينكه قطعات زمان و ايام از نظر ما مساوى و برابر است ولى از نظر خالق جهان و صانع زمين و زمان روز جمعه بر ساير روزها شرافت دارد ، ماه رمضان بر ساير ماهها رجحان و فضيلت دارد ، عيد فطر و عيد قربان در ميان ايام امتياز مخصوصى دارد .\r\nعبادت در شب قدر از عبادت هزار ماه بهتر است . خدائى كه منظومه شمسى را ساخته و ماه و سال و شب و روز پديد آورده ، چنين مقرر داشته است * ( أَ لا يَعْلَمُ مَنْ خَلَقَ وَهُوَ اللَّطِيفُ الْخَبِيرُ ) * آيا مىشود كه خالق دقيق كاردان نداند .\r\nو اما راجع بتعيين شب قدر ، مجلسى ( ره ) فرمايد : بعضى از عامه گفته‌اند . يك شب نامعلوم در ميان سالست : برخى گفته‌اند : از ماه شعبان و رمضان خارج نيست و بعضى شب اول و هفتم و هفدهم را گفته‌اند ولى نزد ما شيعيان اختلافى نيست كه شب قدر از شبهاى 19 و 21 و 23 رمضان خارج نيست .\r\nو اما راجع بنزول قرآن در اينشب ، مرحوم طبرسى گويد : خدا در اين شب همه قرآن را از لوح محفوظ به آسمان پائين فرود آورد و سپس جبرئيل در مدت 23 سال آن را كم كم بر پيغمبر صلَّى الله عليه و آله نازل كرد .\r\nموضوع ديگر اختلاف عامه و خاصه در نزول ملائكه است . علماء عامه ميگويند : نزول ملائكة و جبرئيل فقط در زمان پيغمبر صلَّى الله عليه و آله بوده و پس از وفات آن حضرت قطع شده است ، علماء خاصه ( شيعه ) گويند : اولا كلمه « تنزل » فعل مضارعست و دلالت بر استمرار مىكند ، پس بايد نزول ملائكه در هر شب قدرى ادامه داشته باشد و ثانيا استدلالى است كه امام چهارم عليه السلام بكمك دو آيه ديگر قرآن مىنمايد .\r\nبدين ترتيب كه :\r\nخداى تعالى در سوره آل عمران ميفرمايد : اگر پيغمبر از ميان شما برود ، به عقب بر ميگرديد ، يعنى\r\n","description":"","footnote":"","page_name":" 362 ","page_number":383},
  {"content":"\r\nمانند دوران جاهليت كه بدون رهبر و پيشوا بوديد ، خود را بدون رهبر ميدانيد ، زيرا مىگوئيد : خدا در روى زمين ، پس از پيغمبر خليفه اى نگذاشته كه ملائكه در شب قدر امور محكم آن سال را از جانب خدا براى او بياورند و در سوره انفال كه راجع بفتنه فرموده است : مقصود از فتنه همان ارتداد بيشتر مسلمين و رو گردانيدن آنها از على بن ابى طالب عليه السلام است و در كلمه « لا تصيبن » بعضى از قراء « لتصيبن » قرائت كرده‌اند و آن مطابق تفسيرى است كه امام عليه السلام فرمود .\r\nآنچه به نظر كوتاه من رسيد اينست كه علاوه بر اين دو استدلال بايد بعامه گفت ، اگر بعد از وفات پيغمبر صلَّى الله عليه و آله شب قدر و نزول ملائكه از بين رفته باشد ، لازم آيد كه اين آيه قرآن مرده باشد و بعد از پيغمبر صلَّى الله عليه و آله معنى و مصداق نداشته باشد ، در صورتى كه تمام آيات قرآن ، مانند خورشيد تابان هميشه در جريان و با وضع زمان قابل انطباقست ، چنانچه در اخبار به اين معنى تصريح شده است .\r\n5 - على عليه السلام غالبا ميفرمود كه : هر گاه تيمى و عدوى ( ابو بكر و عمر ) خدمت پيغمبر صلَّى الله عليه و آله بودند و آن حضرت سوره « انا انزلناه » را با خشوع و گريه تلاوت ميفرمود ، ميگفتند : چقدر در اين سوره دلت ميسوزد ، پيغمبر صلَّى الله عليه و آله ميفرمود : براى آنچه چشمم ( فرشتگان را در شب قدر ) ديده و دلم ( بيان هر امر محكم را در آن شب ) فهميده و نيز براى آنچه دل اين شخص ( على عليه السلام ) پس از من در مييابد « 1 » آنها ميگفتند : مگر شما چه ديده ئى و او چه ميبيند ؟ حضرت براى آنها روى خاك مينوشت * ( تَنَزَّلُ الْمَلائِكَةُ وَالرُّوحُ فِيها بِإِذْنِ رَبِّهِمْ مِنْ كُلِّ أَمْرٍ ) * سپس مىفرمود : پس از اينكه خداى عز و جل فرمايد « هر امرى » ديگر چيزى باقى ميماند ؟ ميگفتند : نه ، ميفرمود : ميدانيد آنكه هر امرى بر او نازل مىشود كيست ؟ ميگفتند : تو هستى اى رسول خدا ، ميفرمود : آرى ، اما شب قدر بعد از من هم مىباشد ؟ ميگفتند : آرى ، ميفرمود : در شبهاى قدر پس از من هم آن امر نازل مىشود ؟ ميگفتند : آرى .\r\nميفرمود : بچه كسى نازل مىشود ؟ مىگفتند : نميدانيم ، پيغمبر دست بر سر من ميگذاشت و ميفرمود : اگر\r\n\r\n","description":"","footnote":"\r\n« 1 » ( 1 ) نسبت بعلى عليه السلام نفرمود كه با چشم مىبيند ، زيرا چنان كه در سابق ذكر شد ، امام عليه السلام ملائكة را در شب قدر به چشم نمىبيند ، بلكه تنها صداى آنها را مىشنود .\r\n","page_name":" 363 ","page_number":384},
  {"content":"\r\nنمىدانيد ، بدانيد ، آن شخص پس از من اين مرد است ، سپس آن دو نفر شب قدر را بعد از رسول خدا صلَّى الله عليه و آله ميشناختند ، بواسطه هراس سختى كه در دل آنها مىافتاد .\r\n6 - امام محمد تقى عليه السلام فرمود : اى گروه شيعه : با سوره « انا انزلناه » ( با اهل سنت ) مخاصمه و مباحثه كنيد تا پيروز شويد ، به خدا كه آن سوره پس از پيغمبر حجت خداى - تبارك و تعالى - است بر مردم و آن سوره سرور دين شماست ( بزرگترين دليل مذهب شماست ) و نهايت دانش ماست ( زيرا كاشف از شب قدر است و در آن شب مكنونات علمى براى ما هويدا مىگردد ) اى گروه شيعه با آيات * ( حم وَالْكِتابِ الْمُبِينِ إِنَّا أَنْزَلْناه فِي لَيْلَةٍ مُبارَكَةٍ إِنَّا كُنَّا مُنْذِرِينَ ) * مخاصمه كنيد ، زيرا اين آيات مخصوص واليان امر امامت است بعد از پيغمبر صلَّى الله عليه و آله .\r\nاى گروه شيعه ! خداى - تبارك و تعالى - ميفرمايد : ( 22 سوره 35 ) « هيچ امتى نيست مگر آنكه بيم رسانى در ميان آنها بوده است » شخصى گفت : اى ابا جعفر بيم رسان امت ، محمد صلَّى الله عليه و آله است فرمود : درست گفتى ولى آيا پيغمبر در زمان حياتش چاره ئى از فرستادن نمايندگان در اطراف زمين داشت ؟\r\n( يعنى ميتوانست آنها را نفرستد ) گفت : نه : امام فرمود : به من بگو مگر فرستاده پيغمبر بيم رسان او نيست چنان كه خود پيغمبر صلَّى الله عليه و آله فرستاده خداى عز و جل و بيم رسان او بود ؟ گفت : چرا ، فرمود : پس همچنين پيغمبر صلَّى الله عليه و آله براى پس از مرگ خود هم فرستاده و بيم رسان دارد ، اگر بگوئى ندارد ، لازم آيد كه پيغمبر آنهائى را كه در صلب مردان امتش بودند ، ضايع كرده ( و بدون رهبر گذاشته ) باشد .\r\nآن مرد گفت : مگر قرآن براى آنها كافى نيست ؟ فرمود : چرا در صورتى كه مفسرى براى قرآن\r\n","description":"","footnote":"","page_name":" 364 ","page_number":385},
  {"content":"\r\nداشته باشند ، ( 1 ) گفت : مگر پيغمبر صلَّى الله عليه و آله قرآن را تفسير نفرموده است ؟ فرمود : چرا تنها براى يك مرد تفسير كرد و شأن آن مرد را كه على بن ابى طالب است بامت خود گفت .\r\nمرد سائل گفت : اى ابا جعفر ، اين مطلبى است خصوصى كه عامه از مردم زير بار آن نروند ، فرمود خدا حتما ميخواهد كه در نهان پرستش شود تا برسد هنگام و زمانى كه دينش آشكار شود ، همچنان كه ( سالهاى اول بعثت ) پيغمبر صلَّى الله عليه و آله با خديجه در نهان پرستش خدا مىكرد تا زمانى كه مأمور باعلان گشت .\r\nمرد سائل گفت : آيا صاحب اين دين بايد آن را نهان كند ؟ فرمود : مگر على بن ابى طالب عليه السلام از روزى كه با رسول خدا صلَّى الله عليه و آله اسلام آورد آن را نهان نكرد تا زمانى كه امرش ظاهر گشت ؟\r\nكار ما نيز همچنين است تا نوشته خدا مدتش برسد ( و هنگام ظهور امام زمان عليه السلام و آشكار شدن دين فرا رسد . )\r\nشرح - جمله « فهل كان نذير » به نظر ما « فهل كان له بد » بوده و تصحيف شده است ، لذا همانطور ترجمه كرديم و حاصل استدلال امام عليه السلام به آيه شريفه ( 22 سوره 35 ) اينست كه خداى تعالى ميفرمايد در هر امتى بيم رسانى بوده است و اين امت هم بيم رسانى لازم دارد ، پيغمبر صلَّى الله عليه و آله تا زمانى كه زنده بود ، بيم رسان خدا بود نسبت بمردم مكه و مدينه و بساير بلاد و شهرها از جانب خود اشخاصى را ميفرستاد كه نمايندگان او و بيمرسانان از طرف او بودند ، پس در صورتى كه پيغمبر در زمان حياتش نايب و نماينده ئى معين كند ، چگونه براى پس از وفاتش نماينده اى معين نكند .\r\nدر اينجا مجلسى ( ره ) اضافه مىكند كه نماينده در زمان حيات لازم نيست معصوم باشد ، زيرا خود پيغمبر صلَّى الله عليه و آله موجود است ، هر گاه نماينده خلافى مرتكب شود ، عزلش مىكند ولى نماينده بعد از وفات پيغمبر ، بايد معصوم باشد . زيرا اگر معصوم نباشد و گناهى از او سر زند امت حق عزل او را ندارند .\r\n","description":"","footnote":"","page_name":" 365 ","page_number":386},
  {"content":"\r\n7 - امام محمد تقى عليه السلام فرمود : خداى - جل ذكره - شب قدر را در ابتداى خلقت دنيا آفريد و در آن شب نخستين پيغمبر و نخستين وصيى كه بايد باشد ( آدم و شيث را ) آفريد [ وجود آنها را مقدر ساخت 
  ] و حكم فرمود كه در هر سالى شبى باشد كه در آن شب تفسير و بيان امور تا چنان شبى در سال آينده فرود آيد ، هر كه آن شب را انكار كند ، علم خداى عز و جل را رد كرده ، زيرا پيغمبران و رسولان و محدثان جز بوسيله حجتى كه درآنشب به آنها ميرسد با حجتى كه جبرئيل عليه السلام ( در غير آن شب ) براى آنها مىآورد ، قائم نشوند و به پا نايستند ( زيرا برنامه رهبرى خلق و علم بدون اختلاف را در آن شب بدست مىآورند ) راوى گويد : عرضكردم : جبرئيل يا ملائكه ديگر نزد محدثان هم مىآيند ؟ فرمود : اما نسبت بپيغمبران و رسولان صلَّى الله عليهم كه شكى نيست و نسبت به غير ايشان ، ناچار بايد از نخستين روز آفرينش زمين ، تا پايان جهان حجتى براى اهل زمين بوده باشد كه خداى تعالى تفسير امور را درآنشب بر محبوبترين بندگانش نازل فرمايد . به خدا سوگند كه جبرئيل و ملائكه در شب قدر آن امر را براى آدم آوردند و به خدا سوگند كه آدم نمرد ، جز اينكه براى او وصيى بود و براى همه پيغمبران پس از آدم امر خدا در شب قدر مىآمد ، و براى وصى پس از او هم مقرر شد . به خدا سوگند كه هر پيغمبرى از آدم تا محمد صلَّى الله عليه و آله در آن شب مأمور ميگشت كه بفلان كس وصيت كند ( شخصى را وصى خود كند ) .\r\nو خداى عز و جل در قرآنش نسبت بخصوص واليان امر بعد از محمد صلَّى الله عليه و آله فرمايد ( 54 سوره 24 ) « خدا به كسانى از شما كه ايمان آورده و كارهاى شايسته كرده‌اند ، وعده كرده كه در اين سرزمين\r\n","description":"","footnote":"","page_name":" 366 ","page_number":387},
  {"content":"\r\nجانشينشان كند ، چنان كه پيشينيان ايشان را جانشين كرد . ( 1 ) تا آنجا كه فرمايد ( و دينى را كه براى ايشان پسنديده استقرار دهد و از پى ترسشان امنيت بدل آرد ، تا تنها مرا عبادت كنند و چيزى را با من شريك نسازند ، آنها كه پس از اين كافر شوند ) خودشان گنه پيشگانند ، يعنى شما را پس از پيغمبرتان جانشين علم و دين و عبادت خود كنم ، چنان كه اوصياء آدم عليه السلام پس از او جانشين ميشدند تا پيغمبر بعد مبعوث ميگشت « مرا عبادت كنند و چيزى را با من شريك نسازند » يعنى مرا عبادت كنند با ايمان باينكه پيغمبرى بعد از محمد صلَّى الله عليه و آله نيست ، كسانى كه جز اين گويند « خودشان گنه پيشگانند » خدا هم واليان امر را بعد از محمد در علم استقرار بخشيد و ما هستيم آن واليان .\r\nپس از ما بپرسيد ، اگر بشما راست گفتيم ، اعتراف كنيد - ولى شما اعتراف نخواهيد كرد - اما علم ما ظاهر است ( زيرا اگر شما از ما نپرسيد ، ديگران ميپرسند و اگر شما از روى لجاج و عناد اعتراف نكنيد ، مردم بىغرض چيز فهم ديگر هستند ) و اما وقت و زمانى كه دين خدا بوسيله ما در آن ظاهر گردد بطورى كه ميان مردم هيچ گونه اختلافى نباشد ، آن را مدتى است كه با گذشت شبانه روزها سپرى شود ، و چون وقتش رسد آشكار گردد و امر يكى شود ( اختلاف از ميان مردم رخت بر بندد ) .\r\nبه خدا سوگند كه فرمان خدا جارى شده كه ميان مؤمنين اختلافى نباشد و به همين جهت ايشان را گواه مردم قرار داده است ، بدين ترتيب كه محمد صلَّى الله عليه و آله گواه ما باشد و ما گواه شيعيان خود و شيعيان ما گواه مردم ديگر خداى - عز و جل - هرگز نخواسته كه در حكم او اختلافى باشد و ميان اهل علمش تناقضى وجود داشته باشد ، سپس امام عليه السلام فرمود : برترى مؤمنى كه * ( « إِنَّا أَنْزَلْناه » ) * را با تفسيرش باور كند ، بر كسى كه در ايمانش به آن سوره چون او نيست ، مانند برترى انسانست بر چهار پايان\r\n","description":"","footnote":"","page_name":" 367 ","page_number":388},
  {"content":"\r\nو خداى - عز و جل - بوسيله مؤمنان به آن سوره از منكرين آن در دنيا برميدارد ، آنچه را ( يعنى تسلط كفار را بر مسلمين ) كه بوسيله جهادكنندگان ، از خانه نشستگان بر ميدارد ، تا عذاب آنهائى كه خدا ميداند از انكار خود توبه نميكنند ، در آخرت كامل باشد و ( چون سخن از جهاد بميان آمد ، براى اينكه گمان نكنى در اين زمان هم جهادى واجبست ميگويم ) من در اين زمان جهادى جز حج و عمره و همسايگى خوب سراغ ندارم .\r\nتوضيح - مراد از همسايه ، كسى است كه در منزل با او همسايگى دارد و يا هر آشنا و نزديكى كه با او معاشرت دارد و خوبى با همسايه اينست كه حق او را رعايت كند و بر اذيت او شكيبائى ورزد و بر عهد و پيمان و امان خويش محافظت داشته باشد و در حقيقت حج و عمرة و خوش همسايه دارى جهاد نفسى است كه بجاى جهاد با شمشير گذاشته شده - حاصل كلام مجلسى ره - .\r\n8 - مردى به امام محمد تقى عليه السلام عرضكرد : پسر پيغمبر ! بر من خشم مكن ، فرمود : براى چه ؟ عرضكرد : براى آنچه ميخواهم از شما بپرسم . فرمود : بگو : عرضكرد : خشم نميكنى ؟ فرمود :\r\nخشم نميكنم ، عرضكرد ، بفرمائيد اينكه راجع بشب قدر معتقديد كه فرشتگان و جبرئيل بسوى اوصياء نازل ميشوند ، آيا براى آنها امرى مىآورند كه پيغمبر صلَّى الله عليه و آله آن را نميدانسته يا امرى مىآورند كه پيغمبر صلَّى الله عليه و آله آن را ميدانسته است ؟ با آنكه شما ميدانيد كه چون پيغمبر صلَّى الله عليه و آله وفات كرد ، على عليه السلام تمام علوم او را فرا گرفته بود ؟ امام فرمود : اى مرد مرا با تو چكار است ؟\r\nچه شخصى ترا نزد من آورد ؟ عرضكرد : سرنوشت مرا براى طلب دين نزد تو آورد . فرمود : پس آنچه را به تو ميگويم خوب بفهم .\r\nهمانا چون رسول خدا صلَّى الله عليه و آله را بمعراج بردند ، فرود نيامد تا اينكه خداى - جل ذكره - علم گذشته و آينده را به او آموخت و مقدار زيادى از آن علم مجمل و سر بسته بود كه تفسير و توضيحش در\r\n","description":"","footnote":"","page_name":" 368 ","page_number":389},
  {"content":"\r\nشب قدر مىآمد ، ( 1 ) على بن ابى طالب عليه السلام هم مانند پيغمبر بود ، علوم مجمل را ميدانست و تفسيرش در شبهاى قدر مىآمد ، مانند آنچه براى پيغمبر صلَّى الله عليه و آله بود ، مرد سائل گفت : مگر در آن علوم مجمل و سر بسته تفسيرى نبود ؟ فرمود : چرا ، ولى در شبهاى قدر از طرف خداى تعالى بپيغمبر صلَّى الله عليه و آله و اوصياء نسبت به آنچه ميدانند دستور مىآيد كه چنين و چنان كن و در آن شب دستور ميگيرند كه نسبت به آنچه ميدانند چگونه رفتار كنند .\r\nمرد سائل گويد ، عرضكردم : اين مطلب را برايم توضيح دهيد ، فرمود : پيغمبر صلَّى الله عليه و آله وفات نكرد ، جز اينكه علوم سر بسته و تفسير آنها را فرا گرفته بود ، عرضكردم : پس آنچه در شبهاى قدر برايش مىآمد چه علمى بود ؟ فرمود : فرمان و تسهيلى بود نسبت به آنچه ميدانست ( جزئيات و مصاديق بر كليات منطبق ميگشت و دستور اجرايش مىآمد و اين خود تسهيلى بود براى پيغمبر و امام صلَّى الله عليه و آله . ) مرد سائل گفت : پس براى ايشان در شبهاى قدر چه علمى غير از آنچه ميدانستند پديد مىآمد ؟\r\nفرمود : اين مطلب از چيزهائى است كه ايشان مأمور بكتمانش باشند و تفسير آنچه را پرسيدى جز خداى - عز و جل - نداند .\r\nمرد سائل گفت : مگر اوصياء ميدانند آنچه را كه پيغمبران نميدانند ؟ فرمود : نه ، چگونه مىشود كه وصى علمى جز آنچه به او وصيت شده بداند ؟ ! ! مرد سائل گفت : ما را ميرسد كه بگوئيم يكى از اوصياء چيزى ميداند كه وصى ديگر آن را نميداند ؟\r\nفرمود : نه ، هر پيغمبرى كه بميرد علمش در قلب وصيش باشد و فرشتگان و جبرئيل در شب قدر فقط آنچه را كه وصى بايد ميان بندگان حكم كند فرود مىآوردند .\r\n","description":"","footnote":"","page_name":" 369 ","page_number":390},
  {"content":"\r\nمرد سائل گفت : مگر ايشان آن حكم را نميدانند ؟ فرمود : چرا ميدانند ولى نميتوانند مطلبى را اجرا كنند تا در شبهاى قدر دستور يابند كه تا سال آينده چگونه رفتار كنند .\r\nمرد سائل گفت : من نميتوانم اين موضوع را انكار كنم ؟ امام فرمود : هر كه انكار آن كند ، از ما نيست .\r\nمرد سائل گفت : اى ابا جعفر بفرمائيد كه آيا براى پيغمبر صلَّى الله عليه و آله در شبهاى قدر علمى مىآمد كه آن را نميدانست ؟ فرمود : اين سؤال براى تو روا نيست ، اما نسبت بعلم گذشته و آينده ، هر پيغمبر و وصيى كه بميرد وصى پس از وى آن را ميداند و اما اين علمى كه تو ميپرسى خداى - عز و جل - نخواسته كه جز خود اوصياء از آن اطلاع يابند ، مرد سائل گفت : پسر پيغمبر ! از كجا بدانم كه شب قدر در هر سالى هست ؟ فرمود : چون ماه رمضان فرا رسد ، در هر شب سورهء « دخان » را صد مرتبه بخوان ، چون شب بيست و سوم رسد ، آنچه را پرسيدى تصديقش را ميبينى .\r\nتوضيح - پيداست كه عمده مشكل اين مرد سائل در اين حديث شريف اينست كه : به امام عليه السلام ميگويد شما ميگوئيد : بمحض اينكه پيغمبر صلَّى الله عليه و آله يا امام سابق بميرد ، جانشين او تمام علوم او را و لو بطور كلى و سر بسته ميداند و باز در شبهاى قدر هر سال فرشتگان براى او علمى مىآورند ، اگر پيغمبر و امام صلوات الله عليهم همه چيز را ميدانند ، پس آنچه در شبهاى قدر مىآورند چيست ؟ و اگر در شبهاى قدر چيز تازه اى مىآورند ، پس پيغمبر و امام عليهم السلام پيش از آن شب همه چيز را نميدانسته‌اند ؟ مرد سائل اين مشكل را هشت مرتبه بعبارات مختلف سؤال مىكند و حضرت جوابش ميدهد كه : آنچه را ميدانند علوم و قوانينى است حقيقى و بتصويب رسيده ولى در شبهاى قدر فقط دستور اجراء آنها را دريافت ميكنند\r\n","description":"","footnote":"","page_name":" 370 ","page_number":391},
  {"content":"\r\n( شايد كيفيت اجراء هم در آن شبها ابلاغ شود . ) و اما راجع باينكه امام عليه السلام به او ميفرمايد : اين سؤال براى تو روا نيست جهتش اينست كه آن سائل بيش از آن مقدار ظرفيت و استعداد نداشته و بر امام لازمست كه جواب را به مقدار فهم و استعداد سائل گويد چنانچه در حديث 540 توضيح داديم و يا جهتش اينست كه چون هشت مرتبه جوابش را فرمود و او نفهميد ، امام عليه السلام با آن جمله خواست به او بفهماند كه فهم دست خداست و من فقط بيان ميكنم و يا آنكه مقصود سائل خصوصيات و جزئيات شب قدر بوده بطورى كه فرشتگان براى امام ميگويند ، او هم براى آن مرد بگويد و پيداست كه اگر دانستن آن خصوصيات براى آن مرد جايز ميبود . خدا فرشتگان را در شبهاى قدر بر او نازل مىكرد .\r\n9 - امام محمد تقى عليه السلام فرمود : آنچه از لشكريان و همسران [ و ارواح 
  ] شياطين را كه خداى عز و جل براى شقاوت بر گمراهان گماشته مىبينيد ، بيشتر از فرشتگانى باشند كه خليفه خدايند و آنها را براى عدالت و صواب فرستاده است عرض شد : اى ابا جعفر ! چگونه مىشود چيزى از ملائكه بيشتر باشد ؟ فرمود : چنانچه خداى عز و جل خواسته است ، گفته شد : اى ابا جعفر ! چگونه مىشود چيزى از ملائكه بيشتر باشد ؟ فرمود :\r\nچنانچه خداى عز و جل خواسته است ، مرد سائل گفت : اى ابا جعفر ! من اگر اين حديث را ببعضى از شيعيان گويم ، انكار ميكنند ، فرمود : چگونه انكار ميكنند ؟ عرضكرد ميگويند : فرشتگان عليه السلام از شياطين بيشترند . فرمود : راست گفتى ولى آنچه ميگويم خوب بفهم :\r\nدر هر روز و هر شب تمام جن و شياطين ، پيشوايان گمراهى را زيارت ميكنند و به شماره ايشان فرشتگان هم پيشواى هدايت را زيارت مىكنند ، تا آنكه شب قدر فرا رسد و فرشتگان در آن شب بسوى ولى امر ( امام زمان ) فرود آيند ، خداى عز و جل - به شماره آنها از شياطين خلق كند - يا فرمود : آماده كند - سپس ايشان رئيس گمراهى را زيارت كنند و برايش دروغ پردازى كنند ، تا چون صبح شود ، او هم بگويد چنين و چنان ديدم ، اگر او از صاحب الامر در اين باره بپرسد ، به او ميفرمايد كه : شيطانى را ديدى كه به تو\r\n","description":"","footnote":"","page_name":" 371 ","page_number":392},
  {"content":"\r\nچنين و چنان خبر داد تا آنجا كه آن موضوع را به خوبى برايش شرح دهد و او را از گمراهيش آگاه سازد . ( 1 ) به خدا سوگند كسى كه شب قدر را باور دارد ميداند كه آن شب مخصوص ماست ، زيرا چون وفات پيغمبر صلَّى الله عليه و آله رسيد ، در باره على عليه السلام ( بامتش ) فرمود : ولى و سرپرست شما پس از من اين على است ، اگر از او اطاعت كنيد ، بهدايت رسيد ، اما كسى كه بشب قدر ايمان ندارد ، منكر است ( امامت ما را و اختصاص شب قدر را بما ) و كسى كه بشب قدر ايمان دارد و با ما هم رأى نيست ( آن را مختص ما نميداند ) در راستگوئى راهى ندارد ، جز اينكه بگويد : آن شب مختص بماست ، و هر كه نگويد دروغگوست ، زيرا خداى - عز و جل - بزرگتر از آنست كه آن امر بزرگ را توسط جبرئيل و فرشتگان بسوى كافر فاسقى فرو فرستد و اگر بگويد : بخليفه گمراهى [ بخليفه پيشواى او 
  ] نازل مىكند ، گفتارشان ياوه و بىارزش است و اگر بگويد : به هيچ كس نازل نميشود ، ممكن نيست كه چيزى بسوى هيچ چيز نازل شود و اگر بگويند - و خواهند گفت - شب قدر حقيقت ندارد ، بگمراهى دورى افتاده‌اند .\r\nتوضيح - مجلسى ( ره ) گويد : به نظر ما كلمه « ترون » كه در دو موضوع از اين خبر نقل شد ، در اصل ، « يزور » بوده و تصحيف گرديده است ، چنانچه دنباله خبر شاهد اين مدعىست .\r\n\r\nدر اينكه علم ائمه در هر شب جمعه فزونى يابد\r\n1 - ابا يحيى صنعانى گويد : امام صادق عليه السلام به من فرمود : اى ابا يحيى براى ما در شبهاى جمعه شأن بزرگى است ، عرضكردم قربانت : آن شأن چيست ؟ فرمود : بارواح پيغمبران و اوصياء در\r\n","description":"","footnote":"","page_name":" 372 ","page_number":393},
  {"content":"\r\nگذشته و روح وصيى كه در ميان شماست ( امام زمان شما ) اجازه داده مىشود كه به آسمان بالا روند تا بعرش پروردگارشان برسند ، در آنجا هفت دور طواف كنند و نزد هر ركنى از اركان عرش دو ركعت نماز گزارند پس بكالبدهاى پيشين خود برگردند ، چون صبح شود ، پيغمبران و اوصياء از شادى سرشار باشند و آن وصيى كه در ميان شماست مقدار زيادى بعلمش افزوده شده باشد .\r\nشرح - راجع برفتن و برگشتن روح امامى كه زنده و در ميان مردم است علامه مجلسى ره توجيهاتى مىكند و ميفرمايد : ممكن است مقصود از آن روح در بدن مثالى و يا اصل روح باشد اگر بگوئيم روح در خواب مجسم مىشود و يا مقصود تعلق يافتن ارواح مقدس ايشانست بملاء اعلى و گزاردن نماز بر سبيل استعاره و مجاز است ولى در آخر سخن ميفرمايد - و چه خوب ميفرمايد - به اين گونه مطالب ايمان اجمالى ؟ ؟\r\nيافتن بهتر و سالمتر است .\r\nمقصود مجلسى ( ره ) اينست كه ما از اين روايت همين قدر ميفهميم كه روح امام در شبهاى جمعه ارتباطى با عالم بالا پيدا مىكند و امام افزايش علمى مىيابد اما كيفيت اين ارتباط را چون خودشان نفرموده‌اند ما نميدانيم ، پس ما به همين مقدار عقيده داريم و بيش از اين چيزى از پيش خود نمىگوئيم .\r\n2 - مفضل ( بن عمر كه كينه اش ابا عبد الله است ) گويد : روزى امام صادق عليه السلام به من فرمود :\r\nاى ابا عبد الله - و تا آن روز مرا بكنيه‌ام نخوانده بود - من عرضكردم : لبيك : فرمود : براى ما در هر شب جمعه شادى و سروريست . عرضكردم : خدايش افزايش دهد ، آن سرور چيست ؟ فرمود : چون شب جمعه شود ، پيغمبر صلَّى الله عليه و آله بعرش خدا برآيد و ائمه عليهم السلام برآيند و ما نيز با ايشان برآئيم ، پس ارواح ما ببدنهايمان باز نگردد ، مگر با علمى كه استفاده شده باشد و اگر چنين نباشد علم ما نابود گردد .\r\n3 - امام صادق عليه السلام فرمود : شب جمعه اى نباشد ، جز اينكه براى اولياء الله در آن شب سرورى\r\n","description":"","footnote":"","page_name":" 373 ","page_number":394},
  {"content":"\r\nهست . راوى گويد عرضكردم : قربانت گردم آن سرور چيست ؟ فرمود : چون شب جمعه شود ، پيغمبر صلَّى الله عليه و آله و ائمة عليهم السلام بعرش برآيند و من هم با ايشان برآيم و جز اين نباشد كه با علم استفاده شده برگردم و اگر چنين نبود ، آنچه نزدم هست نابود ميشد .\r\n\r\nاگر علم ائمة افزايش نيابد آنچه دارند نابود گردد\r\n1 - امام صادق عليه السلام ميفرمود : اگر علم ما افزايش نيابد ، بىعلم بمانيم .\r\n2 - ذريح گويد : امام صادق عليه السلام به من فرمود : اى ذريح اگر ما افزايش علمى نيابيم ، بىعلم بمانيم .\r\n3 - زرارة گويد : شنيدم : امام باقر عليه السلام ميفرمود : اگر افزايش علمى پيدا نكنيم بىعلم بمانيم . عرضكردم آيا بعلم شما چيزى زياد مىشود كه پيغمبر صلَّى الله عليه و آله آن را نميدانست ؟ فرمود هر گاه بناى افزايش علم باشد ، اول آن را بپيغمبر صلَّى الله عليه و آله عرضه كنند ، سپس بر امامان تا برسد بما .\r\n","description":"","footnote":"","page_name":" 374 ","page_number":395},
  {"content":"\r\n4 - امام صادق عليه السلام فرمود : چيزى ( از علم ) از نزد خداى عز و جل خارج نشود ، جز اينكه برسول خدا صلَّى الله عليه و آله آغاز شود ، سپس بامير المؤمنين عليه السلام رسد و سپس بامامان ديگر ، يكى پس از ديگرى تا امام آخر از امام اول عالمتر نباشد .\r\nتوضيح - در اينجا علامه مجلسى ( ره ) حديثى از بصائر الدرجات نقل مىكند كه حاصلش اينست : افزايش علم پيغمبر صلَّى الله عليه و آله و ائمة راجع بدستور اجراء احكامست ( چنانچه در حديث 644 ذكر شد ) نه آنكه راجع بحلال و حرام باشد ، زيرا ايشان هميشه حلال و حرام را بطور كامل ميدانند ، و آنچه را امام ميداند ، پيغمبر صلَّى الله عليه و آله هم ميداند ، زيرا كه دستور علم تازه از خدا بفرشته رسد و او نزد پيغمبر برد و پيغمبر صلَّى الله عليه و آله نزد على عليه السلام فرستد و او نزد حسن فرستد و همچنين بهر يك از ائمه عرضه شود .\r\n\r\nائمه تمام علومى كه بملائكة و پيغمبران و رسولان رسيده است ميدانند\r\n1 - امام صادق عليه السلام فرمود : خداى تبارك و تعالى را دو گونه علم است : 1 - علمى كه ملائكه و پيغمبران و رسولانش را به آن آگاه ساخته ، پس آنچه ملائكه و رسولان و پيغمبرانش را به آن آگاه ساخته ما هم ميدانيم . 2 - علمى كه به خودش اختصاص داده و هر گاه در موضوعى از آن علم بدا حاصل شود ، ما را آگاه سازد و بر امامان پيش از ما هم عرضه شود .\r\n","description":"","footnote":"","page_name":" 375 ","page_number":396},
  {"content":"\r\n2 - و فرمود : خداى عز و جل را دو گونه علم است : 1 - علمى كه نزد خود اوست و هيچ كس از مخلوقش را از آن آگاه نساخته است 2 - علمى كه بسوى ملائكه و رسولانش افكنده ، آنچه بسوى ملائكه و رسولانش افكنده ، بما رسيده است .\r\n3 - ضريس گويد : شنيدم امام باقر عليه السلام ميفرمود : خداى عز و جل را دو گونه علم است :\r\n1 - علم بذل شده . 2 - علم نگهدارى شده . اما نسبت بعلم بذل شده ، هر چه ملائكه و رسولان دانند ، ما هم ميدانيم و اما علم نگهدارى شده آنست كه نزد خداى در اصل كتاب ( لوح محفوظ ) است كه چون از آن در آيد نفوذ كند ( و به ديگران رسد ، چنانچه در حديث 652 گفته شد ) .\r\n4 - و فرمود خداى عز و جل را دو گونه علم است : 1 - علمى كه جز خود او نداند . 2 - علمى كه بملائكه و رسولانش آموخته است ، آنچه بملائكه و رسولانش عليهم السلام آموخته است ما ميدانيم .\r\n\r\nباب نادر - در آن ذكرى از علم غيب است\r\n1 - معمر بن خلاد گويد : مردى از اهل فارس به حضرت ابو الحسن عليه السلام : عرضكرد : شما علم\r\n","description":"","footnote":"","page_name":" 376 ","page_number":397},
  {"content":"\r\nغيب ميدانيد ؟ امام فرمود ، حضرت ابو جعفر عليه السلام فرمود : چون علم الهى براى ما گشوده شود بدانيم و چون از ما گرفته شود ندانيم ، علم راز خداى عز و جل است كه آن را با جبرئيل عليه السلام در ميان گذارد و جبرئيل آن را بمحمد صلَّى الله عليه و آله براز گويد و محمد بهر كه خواهد ( از امامان عليهم السلام ) براز گويد .\r\nشرح - مجلسى ( ره ) گويد : علمى كه براى ائمه گشوده و گرفته مىشود غير از امور دينى و مطالبى است كه مردم از امام ميپرسند زيرا امام احكام دينى و سؤالات مورد احتياج مردم را هميشه ميداند ، چنانچه در حديث است كه : ممكن نيست از امام چيزى بپرسند و او گويد : نميدانم ، پس مقصود علوم ديگريست غير از احتياجات مردم ( كه ما نميدانيم و نبايد هم بدانيم زيرا آنها راز است و مخصوص به امام ) و همين علومست كه در هر شبانه روز و شبهاى قدر و جمعه براى امام حاصل مىشود .\r\n2 - سدير صيرفى گويد : شنيدم كه حمران بن اعين از امام باقر عليه السلام راجع بقول خداى عز و جل ( 101 سوره 6 ) « خدا ايجادكننده آسمانها و زمين است » ميپرسيد : امام فرمود : خداى عز و جل همه چيز را با علمش ايجاد كرد ، بدون آنكه نمونه قبلى داشته باشد ، آسمانها و زمينها را آفريد در صورتى كه پيش از آن آسمان و زمينى نبود ، مگر نميشنوى گفتار خودش را ( 7 سوره 11 ) « و عرش خدا روى آب بود » ( پس اگر آسمان و زمين ميبود ، عرش خدا روى آنها قرار ميگرفت ) حمران عرضكرد : بفرمائيد معنى گفتار خداى جل ذكره را ( 27 سوره 72 ) « خدا غيب ميداند و كسى را بر علم غيب خود آگاه نكند » امام عليه السلام ( دنبال آيه را ) فرمود : « مگر پيغمبرى كه مورد پسند او باشد » به خدا كه محمد از پسنديدگان او بود و اما اينكه فرمايد : « خدا غيب مىداند » همانا خداى عز و جل عالم است به آنچه از خلقش غايب است نسبت به آنچه در علمش تقدير مىكند و حكم مىدهند پيش از آنكه آن را بيافريند و\r\n","description":"","footnote":"","page_name":" 377 ","page_number":398},
  {"content":"\r\nبفرشتگانش افاضه كند ، اى حمران ! اين علم نزد او نگهداشته است و نسبت به آن مشيت دارد ، هر گاه بخواهد طبق آن حكم دهد ( و آن را بمورد اجرا گذارد ) و گاهى نسبت به آن بدا حاصل شود و بمورد اجرايش نگذارد : و اما علمى كه خداى عز و جل آن را تقدير و حكم و امضاء فرموده علميست كه اولا بپيغمبر صلَّى الله عليه و آله و سپس بما رسيده است .\r\nشرح - چنانچه در باب بدا گفتيم ، علمى كه در آن بدا حاصل مىشود ، مختص بذات خداى تعالاست .\r\nو هيچ كس از آن اطلاع ندارد ، آنچه بفكر قاصر ما رسيده در ضمن مثالى بيان ميكنيم - تنها خدا و حجتهاى او عالمند به آنچه ميگويند :\r\nخداى متعال عمر بنده اى را پنجاه سال مقدر مىكند و بتوسط پيغمبران و امامان عليهم السلام دستور ميدهد كه هر گاه شخصى صله رحم كند ، عمرش زياد مىشود و آن بنده صله رحم مىكند و عمرش به شصت سال بالا ميرود ، در اينجا ميگوئيم اگر خدا بخواهد بپيغمبر و امام اطلاع ميدهد كه عمر آن بنده پنجاه سال مقدر شده است ولى نسبت باينكه آن بنده صله رحم مىكند و عمرش به شصت ميرسد ، تنها بذات احديت اختصاص دارد و ديگرى از آن آگاه نيست .\r\nاما نسبت بامورى كه تقدير و امضا شده و بد در آن حاصل نشود تغيير نيابد و بپيغمبر و امامان ( ص ) اطلاع داده مىشود ، مانند عمر بنده اى كه پنجاه سال معين شده و او هم صله رحم نميكند و در پنجاه سالگى ميميرد .\r\n3 - سدير گويد : من و ابو بصير و يحياى بزاز و داود بن كثير در مجلس نشسته بوديم كه امام صادق عليه السلام با حالت خشم وارد شد ، چون در مسند خويش قرار گرفت فرمود : شگفتا از مردمى كه گمان ميكنند ما غيب ميدانيم ! ! كسى جز خداى عز و جل غيب نميداند . من ميخواستم فلان كنيزم را بزنم ، او از من گريخت و من ندانستم كه در كدام اطاق منزل پنهان شده است .\r\nسدير گويد : چون حضرت از مجلس برخاست و بمنزلش رفت ، من و ابو بصير و ميسر ، خدمتش رفتيم و عرض كرديم : قربانت گرديم ، آنچه در باره كنيزت فرمودى ، شنيديم و ما ميدانيم كه شما علم زيادى\r\n","description":"","footnote":"","page_name":" 378 ","page_number":399},
  {"content":"\r\nداريد و علم غيب را بشما نسبت ندهيم [ ؟ 
  ] . ( 1 ) فرمود : اى سدير ! مگر تو قرآن را نميخوانى ؟ عرضكردم : چرا ، فرمود : در آنچه از كتاب خداى - عز و جل - خوانده ئى ؟ اين آيه ( 40 سورهء 27 ) را ديده اى ؟ « مرديكه بكتاب دانشى داشت ؛ گفت : من آن را پيش از آنكه چشم بهم زنى نزد تو آورم » عرضكردم : قربانت گردم ، اين آيه را خوانده‌ام . فرمود : آن مرد را شناختى و فهميدى چه اندازه از علم كتاب نزد او بود ؟ عرضكردم : شما به من خبر دهيد . فرمود : به اندازه يك قطره آب نسبت بدرياى اخضر ( بحر محيط ) عرضكردم : قربانت گردم ، چه كم ! ! فرمود : اى سدير ! چه بسيار است آن مقدارى كه خداى عز و جل نسبت داده است بعلمى كه اكنون به تو خبر مىدهم [ چه بسيار است آن مقدار براى كسى كه خداى عز و جل او را بعلمى كه اكنون به تو خبر مىدهم نسبت نداده است 
  ] .\r\nاى سدير ! باز در آنچه از كتاب خداى عز و جل خوانده ئى اين آيه ( 43 سوره 13 ) را ديده ئى ؟\r\n« بگو ( اى محمد ) گواه بودن خدا و كسى كه علم كتاب نزد اوست ميان من و شما بس است » ( كسى كه علم كتاب نزد اوست على و امامان از فرزندان او ميباشند چنانچه در حديث 493 گذشت ) عرضكردم :\r\nقربانت ، اين آيه را هم خوانده‌ام . فرمود : آيا كسى كه تمام علم كتاب را ميداند بافهمتر است يا كسى كه بعضى از آن را ميداند ؟ عرضكردم : نه ، بلكه كسى كه تمام علم كتاب را ميداند آنگاه حضرت با دست اشاره به سينه اش نمود و فرمود : به خدا تمام علم كتاب نزد ماست ، به خدا تمام علم كتاب نزد ماست .\r\nشرح - عبارتى را كه ميان دو قلاب [ 
  ] ذكر نموديم ، مطابق نسخه كتاب « بصائر الدرجات » است\r\n","description":"","footnote":"","page_name":" 379 ","page_number":400},
  {"content":"\r\nكه مرحوم مجلسى نقل مىكند و آن را واضحتر ميداند و به نظر ما هم چنانست و حاصل معنى اينست كه : خداى تعالى در يك آيه نسبت بآصف بن برخيا ميفرمايد : او دانشى بكتاب داشت يعنى اندكى از علم كتاب را ميدانست و در آيه ديگر نسبت بعلى بن ابى طالب ميفرمايد : كسى كه علم كتاب را ميدانست يعنى على عليه السلام تمام علم كتاب را ميدانست و معلومست كه يازده فرزند على عليه السلام هم در علم مانند او هستند ، پس ايشان از آصف عالمتر و بافهمترند و علم آصف نسبت بعلم آنها به اندازه يك قطره است نسبت بدرياى محيط البته اين تعبير چنانچه در حديث 536 گفتيم براى بيان كثرت و قلت است نه براى تحديد حقيقى و چون سدير از كم بودن علم آصف تعجب كرد : امام عليه السلام فرمود : همان اندازه را هم نسبت بآصف بايد بسيار به حساب آورد در مقابل ما كه تمام علم كتاب را ميدانيم .\r\nو اما مناسبت جواب حضرت با سؤال سدير بيكى از دو وجه است :\r\n1 - با آنكه امام عليه السلام تمام علم كتاب را ميداند و علمش نسبت بعلم آصف مانند درياى محيط است نسبت بيك قطره ، گاهى حكمت و مصلحت اقتضا مىكند كه يك امر جزئى و كوچك را مانند بودن كنيز در اطاق نداند زيرا علم آنها از طرف خداى تعالى افاضه مىشود و هر چه را خدا به آنها عطا فرمايد ميدانند .\r\n2 - ممكن است در آن مجلس كه امام عليه السلام خشمگين بود ، كسانى بوده‌اند كه بايد از آنها تقيه كرد يا شيعيان ضعيف العقلى بوده‌اند كه به امام نسبت الوهيت و خدائى ميداده‌اند . امام عليه السلام در برابر آنها فرمود : من نميدانم كنيزم در كدام اطاقست و منظورش اين بود كه از روى اسباب ظاهر و از آن نظر كه من هم مانند شما بشرى هستم و با قطع نظر از علم امامتم اين موضوع را نميدانم ولى اكنون كه در مجلس خصوصى هستيم بشما كه اصحاب خاص من هستيد ، ميگويم : من همه علم كتاب را ميدانم و معلومست كه اين وجه واضحتر و بهتر است ، زيرا همان عوض شدن مجلس بهترين دليل گفتار ماست ، علاوه بر آنكه با اخبار ديگر هم مناسب است ما اين مطلب را در حديث بعد توضيح بيشترى ميدهيم .\r\n4 - عمار ساباطى گويد : از امام صادق عليه السلام پرسيدم كه آيا امام غيب ميداند ؟ فرمود : نه ، ولى هر گاه بخواهد چيزى را بداند خدا آن را به او بياموزد .\r\nشرح - علم غيب طبق تقسيمى كه مناسب اين مقامست بر سه قسمت :\r\nاول - علم غيبى كه منحصر بذات قديم بارى تعالى و خداى يگانه است و احدى را بر آن اطلاعى نيست حتى پيغمبران و امامان و جبرئيل و فرشتگان هم از آن خبر ندارند و مصلحت نيست كه خدا به آنها بفهماند ، و صريح آيات و رواياتى بر اين مطلب دلالت دارد مانند :\r\n1 - ( آيه 59 سوره انعام ) * ( وَعِنْدَه مَفاتِحُ الْغَيْبِ لا يَعْلَمُها إِلَّا هُوَ ) * « كليدهاى غيب نزد خداست جز او كسى از آنها آگاه نيست » .\r\n","description":"","footnote":"","page_name":" 380 ","page_number":401},
  {"content":"\r\n2 - ( آيه 20 سوره يونس ) * ( إِنَّمَا الْغَيْبُ لِلَّه ) * « غيب را تنها خدا ميداند » .\r\n3 - ( آيه 67 سوره نمل ) * ( قُلْ لا يَعْلَمُ مَنْ فِي السَّماواتِ وَالأَرْضِ الْغَيْبَ إِلَّا الله ) * « بگو كسى در آسمانها و زمين غيب نداند جز خدا » .\r\n4 - رواياتى كه بدين مضمون در سابق ذكر شد و اين علم را بنام علم مخزون يا مكنون ناميدند ، مانند روايات 367 و 373 و 653 و 656 .\r\nدوم - معلوماتى كه از نظر نوع مردم پنهان و پوشيده است و تنها عده كمى كه فراست و كياست ذاتى دارند آن امور را ميفهمند و از آينده خبر ميدهند و همانطور هم واقع مىشود ، مانند پيش بينىهاى بعضى از علماء سياست و اقتصاد و مرتاضين و تعبير خوابهاى ابن سيرين و تفرسات و داستانهائى كه از اياس قاضى القضات معروف قرن دوم در تاريخ مذكور است .\r\nاين قسم اگر چه از لحاظ لغت مشمول علم غيب باشد ولى از نظر قرآن و حديث داخل در علم غيب نيست ، زيرا غيب در لسان قرآن و حديث آنست كه ما غاب عن الخلق علمه و خفى مأخذه - منهاج البراعة ج 8 ص 213 - « علمش از مخلوق پوشيده و راه وصولش پنهان باشد » و لذا مىبينم كه ماده « غيب » در 58 مورد از قرآن و 69 مورد از نهج البلاغه ذكر شده است و در هيچ موردى به اين معنى استعمال نشده است .\r\nسوم - اموريست كه ميان اين دو قسم قرار دارد ، و آن اموريست كه نه مردم آنها را مىدانند و نه مختص بخداست اين گونه امور را به مقدارى كه خداى تعالى صلاح بداند و در هر زمان و مكانى كه حكمتش اقتضا كند ، بملائكه و پيغمبران و ائمه صلوات الله عليهم اجمعين اطلاع ميدهد و مقدارش براى پيغمبران و ائمه چنانچه در حديث 637 گذشت به اندازه احتياج بشر روى زمين است ، زيرا خدا ايشان را براى راهنمائى بشر انتخاب فرموده و براى اينكه هر كس هر گونه سؤالى از امر دين و معارف و اخلاق و توحيد و معاد از ايشان بنمايد جواب گويند « 1 » واحدى در روى زمين داناتر از ايشان نبوده و كلمه « نمىدانم » در قاموس زندگى آنها نبوده باشد .\r\nخداوند حكيم هم وسيله و ابزار اين مأموريت را در اختيار ايشان گذاشته است چنانچه جناب عزرائيل را كه براى قبض ارواح معين فرموده ، بايد آجال و هنگام مردن مردم را در اختيار او گذارده و به او اطلاع دهد و همچنين فرشتگان ديگرى را كه براى هر كارى معين كرده ، علم مربوط به آن كار را در اختيار ايشان خواهد گذاشت .\r\nو خلاصه بهر كس معلوماتى طبق شئون و مأموريتش مىدهد ، اگر خواننده محترم در گفته ما درست دقت كند و اگر نفهميد از دانشمندان فهميده بپرسد ميداند كه هيچ منافاتى ندارد كه امام عليه السلام تمام علوم گذشته\r\n\r\n","description":"","footnote":"\r\n« 1 » ( 1 ) اين مطلب در ذيل حديث 540 بيان شد و در اينجا مىافزائيم كه پاسخ دادن بسؤالى لازمست كه به قصد تفهم و تدبر باشد و براى سائل سودى دنيوى يا اخروى داشته باشد و نيز سائل استعداد فهم جوابش را داشته و براى شنوندگان ديگر زيانى نداشته باشد .\r\n","page_name":" 381 ","page_number":402},
  {"content":"\r\nو آينده را بداند و پنهان شدن كنيز را در اتاق نداند و ما مىتوانيم طبق فرمايش جناب مجلسى ( ره ) در وجه اول ، كلام آن حضرت را بمعنى حقيقى و مطابقيش حمل نمائيم و به امام عليه السلام نسبت تورية و تجوز ندهيم و افتخار كنيم بچنين رهبرانى كه واقع و حقيقترا بدون پرده مىگويند تا مردم آنها را بشئون حقيقى خود بشناسند و در باره آنها غلو و مبالغه نكنند زيرا دليلى نداريم كه دانستن مخفىگاه كنيز از شئون امام و خارج از قوانين عادى و طبيعت بشرى بوده و دانستن آن از طريق معجزه و خرق عادت براى امام لازم باشد ، چون اگر بناى معجزه و خرق عادت مىبود ، امام در مسند خود مينشست و امر ميفرمود تا كنيز در هر مكانى كه هست به طرف او كشيده شود ، چنانچه در موقعى كه از پيغمبر معجزه خواستند و اثبات نبوت متوقف بر آن بود ، بدرخت امر فرمود تا پيش آمد و نيز منافاتى ندارد كه بگوئيم پيغمبر كه علوم اولين و آخرين را داراست زمانى را كه در جنگ احد سنگ دشمن به طرف دندان مباركش مىآمد نميدانست زيرا اگر بنا بود در جنگها با علم غيب كار كند ، يكنفر كشته نمىداد و از كفار هم يكنفر باقى نمىگذاشت و در نتيجه براى او شأن و مقامى نبود كه با نيروى علم غيب بر دشمن پيروز شود ، اينست كه قرآن كريم از قول او ميفرمايد ( 188 سوره 7 ) « اگر من غيب مىدانستم سود بسيارى ميبردم و بدى به من نمىرسيد » .\r\nحاصل سخن آنكه پيغمبر و امام عليهم السلام علم غيب و شهود و هر چه را كه ميدانند . علم ذاتى نيست ، بلكه همه با عطاء و بخشش خداى تعالاست و خدا هم هر چه را صلاح بداند و مطابق شئون و مأموريت آنها باشد بايشان عنايت مىكند تا براى رهبرى بشر روى زمين آمادگى داشته باشند اما تفصيل جزئيات و مصاديق آنها و اينكه چگونه مطالبى را خدا به آنها الهام مىكند و چگونه مطالبى را از آنها باز ميگيرد و به خود اختصاص مىدهد بر ما معلوم نيست و شايد بر خود آنها هم معلوم نباشد * ( وَالْحَمْدُ لِلَّه رَبِّ الْعالَمِينَ ) * .\r\n\r\nائمة عليه السلام هر گاه خواهند بدانند ، بدانند\r\n1 - امام صادق عليه السلام فرمود : امام هر گاه خواهد بداند ، بداند .\r\n2 - و فرمود : امام هر گاه خواهد بداند ، بوى اعلام شود .\r\n","description":"","footnote":"","page_name":" 382 ","page_number":403},
  {"content":"\r\n3 - و فرمود : هر گاه امام بخواهد چيزى را بداند ، خدا آن را ( بوسيله الهام يا روح القدس ) بوى اعلام كند .\r\n\r\nائمة ( ع ) به اختيار خود ميميرند و زمانش را ميدانند\r\n1 - امام صادق عليه السلام فرمود : هر امامى كه نداند چه بسرش مىآيد ( از خير و شر و بلا و عافيت ) و بسوى چه ميرود ( از مرگ و شهادت ) او حجت خدا بر خلقش نيست .\r\n2 - ابن بشار گويد : شيخى سنى از اهل قطيعة الربيع بغداد كه از او روايت نقل ميشد ، به من گفت :\r\nمن يكى از اين خاندان ( امامان شيعه ) را كه فضيلتش زبانزد مردم بود ، ديدم كه در فضيلت و عبادت مانند او هرگز نديده بودم گفتم : او كه بود و حالش را چگونه ديدى ؟ گفت : در ايام زندانبانى سندى بن شاهك ، ما را كه هشتاد تن از آبرومندان و نيكوكاران نزد مردم بوديم ، جمع كرد ، و بحضور موسى بن جعفر عليهما السلام برد ( زمانى كه مسمومش كرده و هنوز اثر زهر در بدن مباركش هويدا نگشته بود ) سندى بما گفت : به اين مرد نگاه كنيد و ببينيد : آيا نسبت به او پيش آمدى رخ داده است ؟ زيرا مردم گمان ميكنند كه چنين شده و اين سخن را بسيار ميگويند ، اينست منزل و استراحتگاه او كه در كمال وسعت و بدون سختى و فشار است ، امير المؤمنين\r\n","description":"","footnote":"","page_name":" 383 ","page_number":404},
  {"content":"\r\n( هارون ) نسبت به او سوء قصدى ندارد و فقط به اين انتظار است كه امير المؤمنين از سفر برگردد و با او مناظره و مباحثه كند ، او را مىبينيد كه صحيح و سالم و از همه چيز در وسعت است ، شما از خود او بپرسيد .\r\nشيخ سنى گويد : ( منظره امام بقدرى ما را جذب كرده بود كه بسخن سندى توجهى نداشتيم ) و هدفى جز ديدار او و نظر بفضل و هيئت جذاب او نداشتيم ، لذا موسى بن جعفر عليهما السلام خودش فرمود :\r\nاما راجع بتوسعه زندگى و مانند آن آنچه ميگويد ، چنانست كه ميگويد ، ولى من بشما جمعيت خبر مىدهم كه در هفت دانه خرما به من زهر داده‌اند و فردا رنگ من سبز مىشود و پس فردا مىميرم .\r\nشيخ سنى گويد : من بسندى بن شاهك نگاه كردم ، ديدم او مضطرب شد و مثل شاخه خرما ميلرزيد :\r\n3 - امام جعفر صادق عليه السلام از پدرش نقل ميفرمايد كه : در شب وفات على بن الحسين عليهم السلام برايش شربتى برد و گفت : اى پدر ، اين شربت را بنوش ، او فرمود : پسر جان امشب من قبض روح مىشوم و رسول خدا صلَّى الله عليه و آله هم در همين شب قبض روح شد . ( يعنى در همين شب از لحاظ ماه و يا لحاظ هفته و در هر صورت اين قول خلاف مشهور است ) .\r\n4 - حسن بن جهم گويد : به حضرت رضا عليه السلام عرضكردم : همانا امير المؤمنين عليه السلام قاتل خود را شناخته بود و ميدانست كه در چه شبى و در چه مكانى كشته مىشود ، و چون نعره مرغابيان را در خانه شنيد خودش فرمود : « اينها نعره زنانى هستند كه نوحه گرانى پشت سر دارند » و چون ام كلثوم به او عرضكرد :\r\n« كاش امشب در خانه نماز بخوانى و براى نماز جماعت ديگرى را بفرستى » از او نپذيرفت و در آن شب بدون اسلحه\r\n","description":"","footnote":"","page_name":" 384 ","page_number":405},
  {"content":"\r\nدر رفت و آمد بود ، در صورتى كه ميدانست ابن ملجم - لعنه الله - او را با شمشير ميكشد و اقدام بچنين كارى جايز نيست .\r\nامام فرمود : آنچه گفتى درست است ولى خودش اختيار فرمود كه در آن شب مقدرات خداى عز و جل اجرا شود .\r\nتوضيح - در باره كلمه « خير » كه در جمله اخير روايت بيان شده است ، مرحوم مجلسى ( ره ) دو نسخه بدل ذكر مىكند : 1 - حير 2 - حين . بنا بر اول معنى جمله اينست :\r\nولى حضرت در آن شب فراموش كرد و غفلت نمود ، تا مقدرات خدا اجرا شود . و بنا بر نسخه دوم :\r\nولى وفات آن حضرت در آن شب معين شده بود ، تا مقدرات خداى عز و جل اجرا شود . و خود مجلسى ( ره ) نسخه اول را قبول نميكند زيرا مخالف با روايات ديگر است ولى نسخه دوم را واضحتر و روشنتر از همه مىداند و سپس توضيح مىدهد كه :\r\nاصل اشكال و اعتراض در اينجا اينست كه : حفظ نفس به حكم عقل و شرع واجبست و جايز نيست كه انسان خود را به هلاكت اندازد ، پس چرا على عليه السلام آن شب به مسجد رفت ، آنگاه در مقام جواب ميفرمايد : و چه خوب ميفرمايد .\r\nكسى كه مقدرات خدا و علل اسباب آنها را نميداند ، ميتواند از آنها دورى و اجتناب ورزد و باجتناب مكلف شود ، اما كسى كه بجميع حوادث و پيش آمدها عالمست ، چگونه ممكن است او را باجتناب و دورى از آن مكلف نمود . اگر چنين تكليفى ممكن باشد ، لازم آيد كه هيچ يك از مقدرات نسبت به او واقع نشود ، پس امامان ما عليهم السلام بجميع حوادث و بلاهائى كه بر آنها واقع مىشود عالمند و تكليف هم ندارند كه طبق اين علم عمل كنند و از آن بلاها اجتناب و دورى ورزند ، چنان كه پيغمبر و امير المؤمنين صلَّى الله عليهما منافقين را ميشناختند و از عقايد فاسد آنها آگاه بودند ، ولى مكلف نبودند كه از آنها دورى كنند و با آنها معاشرت و ازدواج ننمايند يا آنها را بكشند و يا طرد كنند تا زمانى كه عمل موجب قتل و طرد از آنها مشاهده نشود .\r\nهمچنين امير المؤمنين صلوات الله عليه با آنكه ميدانست كه در ظاهر بر معاويه ظفر نميكند و ميدانست كه معاويه پس از وى خلافت مىكند ، ولى از جنگيدن با او كوتاهى نفرمود ، بلكه نهايت كوشش را به كار برد تا شهيد گشت و خود آن حضرت خبر ميداد كه من كشته ميشوم و پس از من معاويه بر شيعيانم تسلط پيدا مىكند و همچنين امام حسين عليه السلام ميدانست كه اهل عراق با او پيمانشكنى ميكنند و خود او با اولاد و اصحابش كشته مىشود و بارها از اين مطلب خبر ميداد ولى از جانب خداوند متعال مكلف نبود كه بعراق نرود و جان خود را حفظ كند .\r\n","description":"","footnote":"","page_name":" 385 ","page_number":406},
  {"content":"\r\nسپس مجلسى عليه الرحمه از محقق سديد مرحوم شيخ مفيد قدس الله روحه نقل مىكند كه ايشان هم در جواب مسائل عكبريه از اين اشكال جواب داده‌اند كه در مذهب ما اين مطلب مورد اتفاق نيست كه امام عليه السلام تمام حوادث و وقايعى كه پيش آمد مىكند با تفصيل و تشخيص ميداند ( چنانچه در حديث 659 راجع بپنهان شدن كنيز امام صادق عليه السلام بيان كرديم ) بلكه آنچه مورد اتفاق شيعه مىباشد اينست كه : هر قضيه و حادثه اى كه در روى زمين رخ دهد ، امام عليه السلام حكم آن را ميداند و سپس ميگويد : و اگر هم روايتى باشد كه امير المؤمنين صلوات الله عليه قتل و شهادت خود را بتفصيل ميدانست ميگوئيم : آن حضرت مأمور بتسليم و صبر بر شهادت بود ، تا بدرجات بلندى كه جز بوسيله شهادت به آن نتوان رسيد نائل آيد ، و سپس نسبت به امام حسن و امام حسين عليهما السلام نزديك به همين بيان را ميفرمايد و در حديث 675 راجع به اين مطلب توضيح بيشترى داده مىشود .\r\nآنگاه مرحوم مجلسى از علامه حلى طيب الله تربته پاسخ اين اشكال را به همين مضمون نقل مىكند و خلاصه اش اينست كه تكليف امام غير از تكليف ما مىباشد و رواست كه امام عليه السلام با آنكه ميدانست در آن شب كشته مىشود ، جان خود را در راه خدا بذل كرده باشد ، چنانچه بر سرباز جبهه جهاد لازمست پايدارى ورزد اگر چه كشته شود .\r\nآنچه به نظر ما ميرسد : كلام اين بزرگان در نهايت متانت و استحكامست و احتمالى را كه شيخ مفيد در باره علم امام فرمود ، سزاوار است مورد دقت و مطالعه قرار گيرد ، زيرا وقتى چنين عالم بزرگى احتمال عدم تعميم علم امامرا نسبت به تمام وقايع و حوادث بدهد ، ما حق نداريم كه دايه دلسوزتر از مادر شده و شمول علم امامرا به تمام وقايع و حوادث مورد اتفاق شيعه بدانيم .\r\nآنچه در اينجا مادر بچه مرده را ميخنداند اينست كه : مترجم معاصر ما قلم بدست گرفته و به تمام اين بزرگان و مايه هاى افتخار شيعه تاخت و تاز كرده است او مينويسد : چرا كلمات آنها بر اساس احتمالات و امكان پى ريزى شده و علم قطعى در موضوع نداشته و روشن نبوده‌اند ، چرا اصول مسلمه مذهب را انكار كرده و در برابر اجماع مدعى اجماع شده‌اند كه اگر تحليل و تجزيه شود نتيجه مىدهد اجماع شيعه را بر نادانى امام - نعوذ با لله - و بالاخره اين مترجم پر مدعى كه كلام شيخ مفيد را نفهميده و در نتيجه چنان جسارت بزرگى بمفخر شيعه كرده است ، همان جوابى را كه ايشان و علامه حلى و مجلسى قدس الله اسرارهم بعبارات مختلف بيان فرموده‌اند ، بتعبير ديگرى با تفصيلات زائد ذكر نموده است .\r\nمن نمىدانم اگر در اجماع شيعه مانند شيخ مفيد و علامه نباشند . آن اجماع از چه اشخاصى تركيب و تشكيل مىشود و اما راجع باحتمالات و امكان ، ما در مقدمه اين كتاب توضيح مفصلى بيان كرديم .\r\n5 - موسى بن جعفر عليه السلام فرمود : خداى عز و جل بر شيعه غضب كرد ، پس مرا مخير ساخت كه يا من و يا آنها فدا شويم ، به خدا من با دادن جان خودم ايشان را حفظ كردم .\r\n","description":"","footnote":"","page_name":" 386 ","page_number":407},
  {"content":"\r\nشرح - علامه مجلسى ره گويد : غضب خدا بر شيعه يا براى اين بود كه ايشان تقيه را از دست دادند و امامت آن حضرت را فاش كردند : پس خليفه وقت هارون الرشيد چاره ئى نداشت ، جز اينكه يا شيعيان را تعقيب كند و بكشد و يا آن حضرت را زندانى و مسموم كند ، و حضرتش سلامت شيعه را به قيمت جان خود خريد .\r\nيا آنكه علت غضب خدا اين بود كه شيعيان از آن حضرت اطاعت و انقياد نكردند تا هارونيان بر آنها مسلط شدند ، خداى تعالى آن حضرت را مخير ساخت كه يا جنگ كند و جماعتى از شيعه را بكشتن دهد و يا گوشه گيرى كند و تن بزندان و شهادت دهد .\r\n6 - مسافر گويد : حضرت ابو الحسن امام رضا عليه السلام به من فرمود : اى مسافر در اين كاريز ماهيانى هست ؟ عرضكردم : آرى قربانت گردم . فرمود : من ديشب رسول خدا را در خواب ديدم ، فرمود : اى على آنچه نزد ماست براى تو بهتر است ( و اين جمله خبر از وفات آن حضرت بود و موضوع ماهيان كاريز براى اينست كه خواب ديدن پيغمبر نزد آن حضرت مشاهد و محسوس است مانند ديدن مسافر ماهيان را ) .\r\n7 - امام صادق عليه السلام فرمود : روزى كه پدرم وفات كرد ، من در حضورش بودم ، در باره غسل و كفن و داخل كردن قبرش به من سفارشهائى ميكرد . من گفتم : اى پدر : از آغاز بيماريت ترا مثل امروز نيكو حال نديده‌ام ، من نشانه مرگ بر شما نمىبينم ، فرمود : پسر جان مگر نشنيدى كه على بن الحسين عليه السلام از پشت ديوار فرياد كرد : اى محمد بيا و بشتاب .\r\n8 - امام باقر عليه السلام فرمود : خداى تعالى نصرت خود را بر امام حسين عليه السلام فرود آورد تا آنجا كه ميان آسمان و زمين قرار گرفت ( و نزديك شد كه او را بر كوفيان پيروزى دهد ) سپس او را مخير ساخت كه او يا پيروزى و يا ملاقات خدا را انتخاب كند ، آن حضرت ملاقات خداى تعالى را اختيار كرد .\r\n","description":"","footnote":"","page_name":" 387 ","page_number":408},
  {"content":"\r\n\r\nائمه عليهم السلام آنچه واقع شده و مىشود ميدانند و چيزى از ايشان نهان نيست\r\n1 - سيف تمار ( خرما فروش ) گويد : با جماعتى از شيعيان در حجر اسماعيل خدمت امام صادق عليه السلام بوديم ، حضرت فرمود : آيا جاسوسى مراقب ماست ؟ ما براست و چپ نگاه كرديم و كسى را نديديم ، عرض كرديم ، بر سر ما جاسوسى نيست ، حضرت سه مرتبه فرمود : بپروردگار اين كعبه ، بپروردگار اين ساختمان ، اگر من با موسى و خضر مىبودم به آنها خبر مىدادم كه من از آنها داناترم و چيزى را كه نزد آنها نبود ، بايشان گزارش مىدادم ، زيرا بموسى و خضر عليهما السلام علم آنچه گذشته و واقع شده ، عطا شده بود ، ولى علم آنچه تا روز قيامت واقع مىشود ، عطا نشده بود ، ليكن ما از راه وراثت آن علم را از رسول خدا صلَّى الله عليه و آله بدست آورده‌ايم .\r\nشرح - مجلسى ره گويد : اگر اشكال شود كه چگونه امام كه از گذشته و آينده اطلاع دارد در باره جاسوس از اصحابش مىپرسد ، جواب گوئيم كه در سابق گفتيم كه امام مكلف نيست كه بچنين علمى عمل كند و بايد در ظاهر طبق تقيه رفتار كند و يا آنكه امام براى اطلاع از بعضى مطالب محتاج بمراجعه كتب و يا توجه بعالم قدس است .\r\n2 - جماعتى از اصحاب كه عبد الاعلى و ابو عبيدة و عبد الله بن بشر خثعمى از آن جمله بودند ، از امام صادق عليه السلام شنيدند كه فرمود : من آنچه در آسمانها و زمين است مىدانم و آنچه در بهشت و دوزخست مىدانم و گذشته و آينده را مىدانم ، سپس اندكى تأمل كرد و ديد اين سخن بر شنوندگان گران آمد ، لذا فرمود :\r\n","description":"","footnote":"","page_name":" 388 ","page_number":409},
  {"content":"\r\nمن اين مطالب را از كتاب خداى عز و جل مىدانم . خداى عز و جل ميفرمايد « بيان هر چيز در قرآنست » ( آيه شريفه در سوره نحل به اين صورتست : تبيانا لكل شىء « پس فرمايش امام عليه السلام يا بطريق نقل بمعنى و يا قرائت مختص بائمه است .\r\n3 - مفضل به امام صادق عليه السلام عرضكرد : قربانت گردم ، ممكن است خدا اطاعت شخصى را بر بندگانش واجب سازد و خبر آسمان را از او پوشيده دارد ؟ فرمود : نه ، خدا بزرگوارتر و مهربانتر و مشفقتر از آنست كه اطاعت شخصى را بر بندگانش واجب كند و سپس خبر آسمان را در هر صبح و شام از او پوشيده دارد . ( پس در هر صبح و شام از اخبار آسمانى بطريق الهام و تحديث به امام افاضه مىشود ) .\r\n4 - ضريس كناسى گويد : در حالى كه جمعى از اصحاب خدمت امام باقر عليه السلام بودند ، شنيدم كه آن حضرت ميفرمود : من در شگفتم از مردمى كه از ما پيروى مىكنند و ما را پيشواى خود ميدانند و ميگويند اطاعت ما چون اطاعت رسول خدا صلَّى الله عليه و آله واجب است ، با وجود اين دليل و حجت خود را ميشكنند و با ضعف قلبى كه از خود نشان دهند خود را مغلوب كنند و حق ما را كاهش دهند و بر كسى كه خدايش برهان حق معرفت و گردن نهادن بامر ما را عطا فرموده خرده گيرى كنند ، شما ميپذيريد كه خداى تبارك و تعالى اطاعت اوليائش را بر بندگانش واجب كند و سپس اخبار آسمانها و زمين را از ايشان پوشيده دارد و اصول علم را نسبت بسؤالاتى كه از ايشان مىشود و قوام دين ايشانست از آنها قطع كند .\r\nشرح - مقصود از اين جملات ، توبيخ و سرزنش شيعيانى است كه گويند امام اخبار آسمانها و زمين را\r\n","description":"","footnote":"","page_name":" 389 ","page_number":410},
  {"content":"\r\nنمىداند و از لحاظ علم مانند يكى از افراد بشر است . امام عليه السلام صريح و روشن به اين شيعيان ميفهماند كه شما با اين عقيده خود را در برابر اهل سنت مغلوب مىكنيد زيرا آنها مىگويند : امام شما هم از لحاظ علم و دانش مانند امام ماست . اى شيعيان ضعيف و سست دل ! چرا مقام ما را مىكاهيد و حجت خود را خرد مىكنيد ؟ ! مگر ممكن است خدا شخصى را پيشواى دين مردم قرار دهد كه از جواب سؤالات مختلف ايشان عاجز بماند . ما در صفحه 300 - 303 راجع به اين موضوع توضيح بيشترى داده‌ايم .\r\nچقدر مايه تأسف و تأثر است كه اقيانوس علمى با آب شيرين و گوارايش در كنار مردمى جاهل و فقير و تشنه قرار گيرد و با كمال صفا و صميميت سرشارى و گوارائى آب خود را به آنها تذكر دهد و آن تشنگان بيچاره بجاى اينكه در طريق استفاده از آن اقيانوس با يك ديگر مسابقه گذارند و جانبازى كنند ، چشم روى هم گذاشته و بگويند تو گودال آبى بيش نيستى .\r\nآفرين و صدها هزار آفرين بر روشندلان بيدارى چون زراره و ابو بصير و ابن مسلم كه چشم باز كردند و تا اندازه اى بعظمت آن اقيانوس پى بردند و قطراتى از آن بر گرفتند كه تا روز قيامت تشنه تشنه دلان را سيراب كند و به آنها نشاط و خرمى دهد .\r\nدنباله حديث - حمران عرضكرد قربانت گردم ، پس بفرمائيد : موضوع قيام على بن ابى طالب و امام حسن و امام حسين عليهم السلام چگونه شد كه ايشان براى يارى دين خداى عز ذكره خروج و قيام كردند و چه بلاها از طغيانگران سركش ديدند و بالاخره هم بر ايشان غلبه كردند و امامان كشته و مغلوب شدند .\r\nامام باقر عليه السلام فرمود : اى حمران خداى تبارك و تعالى آن مصيبات را براى ايشان مقدر فرموده و از مرحله قضا و امضا و حتم گذرانيده و در اختيار خود آنها گذاشته بود و پس از آنكه خود آنها آن مصيبات را اختيار كردند ، خدا هم آن را بمرحله اجرا گذاشت ، پس على و حسن و حسين عليهم السلام با خبرى كه قبلا\r\n","description":"","footnote":"","page_name":" 390 ","page_number":411},
  {"content":"\r\nاز پيغمبر صلَّى الله عليه و آله شنيده بودند و ميدانستند ، قيام كردند و هر كس از ما هم كه سكوت كند ، سكوتش از روى علم و بصيرت است :\r\nاى حمران ! اگر ايشان در زمان گرفتارى و غلبه طغيانگران از خداى عز و جل جدا بخواهند كه سلطنت طغيانگران را زايل كند و دولتشان را نابود سازد ، خدا اجابت مىكند و آن گرفتارى را از ايشان برميدارد و پس از آن سر آمدن مدت طغيانگران و نابودى سلطنتشان از پاره شدن و از هم پاشيدن يك گلوبند برشته كشيده زودتر انجام مىگيرد .\r\nاى حمران بلاهائى كه به آنها ميرسد ، بواسطه گناهى كه از آنها سر زده و يا براى عقوبت نافرمانى خدا نمىباشد ، بلكه براى درجات و كرامتى است كه خدا خواسته بدان نائل آيند ، نسبت بايشان گمانهاى ديگر مبر .\r\n5 - هشام بن حكم گويد : در منى از امام صادق عليه السلام پانصد مطلب از علم كلام پرسيدم و گفتم آنها ( متكلمين عامه ) چنين و چنان مىگويند ، امام ميفرمود : تو چنين و چنان بگو . ( هشام از حاضر جوابى و تسلط آن حضرت بر مسائل علم كلام تعجب كرد ، گويد ) من گفتم : من ميدانم كه مسائل حلال و حرام در دست شماست و شما از همه مردم نسبت به آن داناتريد ولى اينها علم كلامست ؟ ! ! به من فرمود : واى بر تو اى هشام خداى تبارك و تعالى براى خلقش حجتى مقرر نميدارد كه همه احتياجات مردم نزد او نباشد ( حجت خدا كسى است كه از هر چه پرسند جواب گويد ) .\r\n6 - ابو حمزه گويد : شنيدم امام باقر عليه السلام ميفرمود : نه به خدا عالم هرگز جاهل نباشد ( يعنى عالمى كه خدا اطاعتش را بر مردم واجب كرده و او همان امامست ) ممكن نيست چيزى را بداند و چيزى را نداند ( او همه چيز مىداند ) سپس فرمود : خدا والاتر از آنست كه فرمانبرى از بنده ئى را واجب كند كه علم آسمان و زمينش را از او نهان داشته است و باز فرمود : آن را از او نهان نكند .\r\n","description":"","footnote":"","page_name":" 391 ","page_number":412},
  {"content":"\r\n\r\nخداى عز و جل هر علمى كه به پيغمبرش ( ص ) آموخت امر فرمود كه بامير المؤمنين ( ع ) بياموزد و او در علم وى شريكست\r\n1 - حمران گويد : امام صادق عليه السلام فرمود : جبرئيل عليه السلام دو انار براى پيغمبر صلَّى الله عليه و آله ، آورد ، رسول خدا صلَّى الله عليه و آله يكى را خورد و ديگرى را دو نيمه كرد ، نيمى را هم خورد و نيمى را بعلى خورانيد . پس پيغمبر صلَّى الله عليه و آله فرمود : برادرم ! مىدانى اين دو انار چه بود ؟ گفت : نه ، فرمود اما اولى نبوت بود كه ( مخصوص منست و ) ترا از آن بهره ئى نيست و اما ديگرى علم و دانش بود كه تو در آن با من شريك هستى .\r\nمن گفتم : چگونه على در علم شريك پيغمبر بود ؟ فرمود : خدا هيچ علمى را بمحمد صلَّى الله عليه و آله نياموخت جز آنكه به او دستور داد كه آن را بعلى عليه السلام بياموزد .\r\n2 - امام باقر عليه السلام فرمود : جبرئيل عليه السلام دو انار بهشتى آورد و هر دو را به آن حضرت داد ، پيغمبر صلَّى الله عليه و آله يكى را خورد و ديگرى را از ميان دو نيمه كرد ، سپس نيمى را بعلى عليه السلام داد تا بخورد ، آنگاه فرمود : اى على ! انار اولى را كه من خوردم نبوت بود كه ترا در آن بهره ئى نيست و ديگرى علم و دانش بود كه تو با من در آن شريك هستى .\r\n","description":"","footnote":"","page_name":" 392 ","page_number":413},
  {"content":"\r\n3 - محمد بن مسلم گويد : شنيدم امام باقر عليه السلام ميفرمود : جبرئيل براى محمد صلَّى الله عليه و آله دو انار بهشتى آورد ، على عليه السلام او را ملاقات كرد و گفت : اين دو انار كه در دست دارى چيست ؟ گفت اما اين يكى نبوت است كه تو از آن بهره ئى ندارى و اما اين يكى علمست ، سپس رسول خدا صلَّى الله عليه و آله آن را دو نيمه كرد ، نيمى را بعلى داد و نيمى را خود گرفت ، سپس فرمود : در اين تو با من شريك هستى و من با تو .\r\nپس امام باقر عليه السلام فرمود : به خدا كه پيغمبر صلَّى الله عليه و آله از آنچه خدايش تعليم داد حرفى نياموخت جز آنكه آن را بعلى عليه السلام تعليم داد ، سپس آن علم بما رسيد ، آنگاه دست بر سينه خود نهاد .\r\n\r\nجهات علوم ائمه عليهم السلام\r\n1 - موسى بن جعفر عليه السلام فرمود : علم ما بسه جهت رسائى دارد : گذشته و آينده و پديدشونده اما گذشته براى ما تفسير شده است ( يعنى اخبار گذشته را پيغمبر براى ما توضيح داده است ) و اما آينده ( در جامعه و مصحفى كه نزد ماست ) نوشته شده و اما پديدشونده از راه الهام بدل و تأثير در گوش باشد ( كه هر روز و هر ساعت مخصوصا شبهاى جمعه و قدر براى ما حاصل آيد ) و آن بهترين دانش ماست ، ( زيرا مخصوص بما و از اسرار امامت است ولى با وجود همه اين علوم كه ما داريم پيغمبر نيستيم ) و پيغمبرى بعد از پيغمبر ما نيست .\r\n","description":"","footnote":"","page_name":" 393 ","page_number":414},
  {"content":"\r\n2 - حارث بن مغيرة گويد : به امام صادق عليه السلام عرضكردم ، از علم عالم خود ( يعنى امام از شما خانواده ) به من خبر دهيد ، فرمود : از رسول خدا صلَّى الله عليه و آله و از على عليه السلام به ارث رسيده است . عرض كردم :\r\nبما گزارش ميدهند كه علم بدل شما الهام مىشود و در گوش شما وارد ميگردد ، فرمود : گاهى همچنين است .\r\n3 - مفضل بن عمر گويد به حضرت ابو الحسن عليه السلام عرضكردم : براى ما از امام صادق عليه السلام روايت كرده‌اند كه فرموده است : همانا علم ما يا مربوط بگذشته است و يا نوشته شده و يا وارد شدن در دل و تأثير در گوش . فرمود : اما گذشته مربوط بامور پيشين است كه ميدانيم و اما نوشته شده مربوط بآينده است و اما وارد شدن بدل الهامست و اما تأثير در گوش امر فرشته است .\r\nتوضيح - در كتاب بصائر الدرجات بعد از ذكر اين خبر گويد : زراره مثل اين خبر را از امام صادق عليه السلام روايت كرده ، گويد به حضرت عرضكردم : امام كه شخص گوينده را نمىبيند چگونه ميفهمد كه آن امر از فرشته است و از شيطان نيست ؟ فرمود : آرامش و سكونى بر امام القا شود كه بفهمد از جانب فرشته است و اگر از جانب شيطان باشد هراسى عارضش شود ، علاوه بر آنكه اى زراره شيطان متعرض صاحب امر امامت نگردد . - مرآت العقول - .\r\n\r\nاگر راز ائمه حفظ شود سود و زيان هر كس را به او خبر دهند\r\n1 - امام باقر عليه السلام فرمود : اگر زبانهاى شما لجام و بندى ميداشت سود و زيان هر مردى را برايش گزارش ميدادم .\r\n","description":"","footnote":"","page_name":" 394 ","page_number":415},
  {"content":"\r\n2 - ابو بصير گويد : به امام صادق عليه السلام عرضكردم : چرا باصحاب على عليه السلام مصيبتها رسيد با وجود آنكه از مرگ و مصيبت خود آگاه بودند ؟ حضرت بمانند شخص خشمگين به من جوابداد :\r\nآن مصيبتها تنها از ناحيه خودشان به آنها رسيد ، عرضكردم : قربانت گردم مانع شما چيست ؟ ( كه مرگ و مصيبت اصحاب خود را به آنها نمىگوئيد ؟ ) فرمود : اين دريست بسته شده ، تنها حسين بن على صلوات الله عليهما اندكى از آن را گشود ( كه در شب عاشورا شهادت و مصيبت اصحابش را به آنها خبر داد ) سپس فرمود اى ابا محمد : اصحاب آن حضرت بر دهان خود لجام و بندى داشتند .\r\nشرح - علامه مجلسى ( ره ) پس از آنكه كلمه « ما اصابهم » را ببلا و مصيبت تفسير كرده چنان كه گفتيم ، احتمال ديگرى را هم ذكر نموده است و آن احتمال اينست كه مقصود از « ما اصابهم » قرب و منزلتى است كه اصحاب امير المؤمنين عليه السلام نزد آن حضرت پيدا كردند و علم منايا و بلايا هم داشتند و حضرت در جواب فرمود : اين مقام و منزلت را آنها بواسطه قابليت و استعداد خويش بدست آوردند زيرا راز نگهدار بودند ، شما توقع داريد كه به آن مقام و علوم برسيد اما چون راز نگهدار نيستيد قابليت نداريد .\r\nپايان جزء اول اصول كافى مشتمل بر 685 حديث با ترجمه و شرح بقلم سيد جواد مصطفوى خراسانى جزء دوم با حديث 686 كه در ابتداى باب « التفويض الى رسول الله ( ص ) والى الائمة في امر الدين » است ان شاء الله به همان سبك شروع مىشود .\r\nتهران سوم مهر ماه 1344 مطابق بيست و نهم جمادى الاولى 1385\r\n\r\n","description":"","footnote":"","page_name":" 395 ","page_number":416}
  ]