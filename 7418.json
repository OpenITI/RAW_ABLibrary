[
  {"content":"\r\n\r\n.\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\nسيره معصومان\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n.\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nسيد محسن امين\r\nسيره معصومان\r\n4\r\nامام حسن ، امام حسين و امام زين العابدين عليهم السلام\r\nترجمه حسين وجدانى\r\nسروش\r\nتهران 1376\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nاين كتاب ترجمه‌اى است از قسمتى از :\r\nفى رحاب ائمة اهل البيت\r\nالسيد محسن الأمين\r\nالمجلد الثانى ( 3 - 5 ) الطبعة الثالثة\r\nدار التعارف للمطبوعات\r\nبيروت 1400 ه ق / 1980 م\r\nسروش\r\nانتشارات صدا و سيماى جمهورى اسلامى ايران\r\nتهران ، خيابان استاد مطهرى ، تقاطع خيابان دكتر مفتح ، ساختمان جام جم\r\nمركز پخش : مجتمع فرهنگى سروش ، معاونت بازرگانى ، 6404255\r\nعنوان : امام حسن ، امام حسين و امام زين العابدين عليهم السلام\r\nنويسنده : سيد محسن امين\r\nمترجم : حسين وجدانى\r\nچاپ اول : 1366\r\nچاپ دوم : 1373\r\nچاپ سوم : 1376\r\nحروفچينى : لاينوترون انتشارات سروش\r\nاين كتاب در هفت هزار نسخه در چاپخانه انتشارات سروش ليتوگرافى ، چاپ و صحافى شد .\r\nهمه حقوق محفوظ است .\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nفهرست مطالب\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n.\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n.\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n.\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n.\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n.\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nابو محمد حسن بن على بن ابى طالب ع\r\nدومين امام از اهل بيت طاهرين و نخستين سبط پيامبر و يكى از دو سرور جوانان اهل بهشت و دو گل خوشبوى محمد مصطفى و يكى از پنج نفر اصحاب كساست . مادرش فاطمه ع دخت رسول اللّه ص ، سرور بانوان جهان است .\r\n\r\nميلاد شريف آن حضرت\r\nبنابر قول صحيح مشهور بين خاصّه و عامّه امام حسن در شب نيمهء ماه رمضان در شهر مدينه به دنيا آمد . برخى گويند تولّد آن حضرت در ماه شعبان بوده است . شايد اين اشتباهى باشد كه با تولّد برادرش حسين بن على ع كه در سال سوم يا دوم هجرت بوده پيش آمده است . اقوال ديگرى نيز در اين مورد آمده است ، اما يكى از دو قول ذكر شده از همه مشهورتر و صحيح‌تر به نظر مىرسد .\r\nامام حسن نخستين فرزند على و فاطمه عليهما السلام بوده است . كلينى در كتاب كافى از امام صادق عليه السّلام آورده است كه فاصلهء ميان تولد امام حسن و امام حسين تنها يك طهر « 1 »  بوده و بين ميلاد آن دو شش ماه و ده روز فاصله افتاده است . به اين ترتيب كه حدّ اقل طهر ده روز و مدت حمل امام حسين ع شش ماه بوده است .\r\nعلى بن ابراهيم در تفسير خود متذكر مىشود كه فاصلهء ميان آن دو برادر يك طهر و مدت حمل امام حسين شش ماه بوده است ، اما اين مطلب با آنچه دربارهء تاريخ ولادت آنها ذكر كرده‌اند هماهنگ نيست . مىنويسند امام حسن ع در نيمهء ماه رمضان به سال سوم يا دوم هجرى و امام حسين ع در پنجم شعبان سال چهارم يا سوّم متولد شده و با اين حساب فاصلهء ميان تولد آنها ده ماه و بيست روز بوده است و گفتار ابن شهر آشوب در كتاب مناقب متكى بر همين قول است .\r\n\r\n","description":"","footnote":" ( 1 ) پاكيزگى از عادت زنان را طهر گويند . ","page_name":" 13 ","page_number":13},
  {"content":"\r\n\r\nچنانچه ميلاد امام حسن را سال دوم و امام حسين را سال چهارم بدانيم فاصلهء ميان آنها يك سال و دو ماه و بيست روز خواهد بود و اين مطلب به روايت قتاده كه فاصلهء بين ميلاد آنها را يك سال و ده ماه محسوب داشته نزديك‌تر است ، و چنان كه ظاهر او نشان مىدهد در نسبت دادن شش ماه حمل به امام حسين اشتباهى روى داده و بايد آن را به امام حسن منسوب بدارند و اين اشتباه ممكن است از دو جهت پيش آمده باشد ؛ يا از جانب راوى كه وى شنيده است كه بين ولادت امام حسن و مدت حمل امام حسين يك طهر بوده و امام حسن پس از شش ماه به دنيا آمده و سپس فراموش كرده و آن را به امام حسين نسبت داده و يا از طرف نويسندگان روايت بوده كه ميان دو اسم اشتباهى رخ داده و اين به خاطر نزديكى حروف دو اسم در نوشتن بوده ، بخصوص در كتابت قديم كه بدون نقطه معمول بوده است و بر اثر همين اشتباه فاصلهء ميان آنها در ذكر تاريخ ولادت شش ماه و ده روز بوده است و اين روايت منسوب به امام صادق عليه السّلام است ، به اين ترتيب كه نوعى هماهنگى بين دو روايت ايجاد نموده كه يكى از آن دو مىرساند كه ميان مدت حمل و تولد يك طهر بوده كه اين قول بيشتر مقرون به صحت است ، و روايت ديگر كه مدت حمل امام حسين را شش ماه دانسته در حالى كه اين امر اشتباه بوده و مربوط به امام حسن بوده است - و اللّه اعلم - و چنان كه واقدى آورده است فاصلهء ميان ولادت امام حسن و مدت حمل امام حسين پنجاه روز بوده است .\r\nهمين كه امام حسن به دنيا آمد فاطمه ع از على ع خواست وى را نامگذارى كند . پس آن حضرت فرمود : من در نامگذارى او بر رسول اللّه ( ص ) پيشى نمىگيرم . سپس پيامبر ( ص ) به خانهء آنها وارد شد . كودك را به خدمتش بردند . آنگاه فرمود : « اللّهم انّى اعيذه بك و ولده من الشيطان الرجيم . » ( بار الها او و فرزندانش را از شرّ شيطان در پناه تو قرار دادم . ) ، سپس در گوش راستش اذان و در گوش چپش اقامه گفت .\r\nچنان كه ابى احمد عسكرى در كتاب اسد الغابة آورده پيامبر ( ص ) او را حسن ناميد ، نامى كه هرگز در دوران جاهليت شنيده نشده بود .\r\nكلينى به سند خود از امام صادق عليه السّلام روايت كرده كه گفت : پيامبر ( ص ) براى امام حسن گوسفندى عقيقه كرد و گفت : بسم اللّه عقيقه عن الحسن و ادامه داد : بار الها استخوانش را به جاى استخوان او عقيقه مىكنم ، گوشتش را به جاى گوشت او ، خونش را به جاى خون او و مويش را به جاى موى او . بار الها اين عقيقه را پناه محمد و آل محمد قرار بده .\r\nدر روايت ديگرى آمده است كه آن حضرت دو گوسفند به رنگ كبود عقيقه كرد . شايد روايت اين باشد كه براى هر يك از امام حسن و امام حسين يك گوسفند عقيقه كرده است . در كتاب طبقات ابن سعد نيز به همين معنى اشاره شده اما در نقل روايت اشتباهى روى داده است ، و يك ران گوسفند و يك دينار به قابله بخشيد ، سرش را تراشيد و امر كرد هموزن موى سرش كه يك درهم و چيزى افزون بود نقره به مستمندان صدقه بدهند . برخى گويند رسول اكرم ( ص ) امر كرد مادرش اين امر را انجام دهد ، و همانطور كه ابن صباغ روايت كرده از آن هنگام آئين عقيقه و صدقه دادن به هموزن مو كه از جانب پيامبر ( ص ) دربارهء امام حسن انجام داد در ميان\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nدانشمندان پديد آمد . آن حضرت دستور داد تا سرش را عطرآگين كنند و فرمود اين امر كه سر كودك را به خون آغشته مىسازند از اعمال دوران جاهليت است .\r\nدر كتاب اسد الغابه به سند خود از ام الفضل همسر عباس بن عبد المطلب روايت كرده است كه وى به رسول اكرم گفت : در خواب ديده‌ام كه گويا عضوى از اعضاى مقدس شما در خانهء من است . آن حضرت فرمود : خير است ، تعبيرش اين است كه به زودى فاطمه فرزندى مىآورد و تو او را با همان شير فرزندت قثم شير خواهى داد . ديرى نپاييد كه حسن به دنيا آمد و ام الفضل با همان شير قثم وى را شير مىداد .\r\n\r\nكنيهء آن حضرت\r\nامام حسن تنها يك كنيه داشت و آن ابو محمد بود ، و چنان كه در اسد الغابه از ابى احمد عسكرى آمده است اين كنيه را پيامبر ( ص ) براى او تعيين كرد .\r\n\r\nلقب امام\r\nمشهورترين القاب او را : التقى ، الزكىّ و السبط ذكر كرده‌اند .\r\n\r\nنقش انگشترى آن حضرت\r\nدر كتاب الفصول المهمة نقش انگشترى وى « العزة للّه وحده » و در كتاب وافى و غير آن به نقل از امام رضا ع « العزة للّه » و در كتاب عنوان المعارف تأليف صاحب بن عباد « اللّه اكبر و به استعين » ذكر گرديده و نيز در كتاب وافى و غير آن از امام صادق ( ع ) روايت شده است كه نقش خاتم امام حسن و امام حسين عليهما السّلام « حسبى اللّه » بوده است .\r\n\r\nدربان امام\r\nدربان آن حضرت سفينه خادم رسول اللّه صلى اللّه عليه و آله و سلم بود .\r\nپادشاه زمان آن حضرت معاويه بوده است .\r\n\r\nفرزندان آن حضرت\r\nفرزندان امام از دختر و پسر ، پانزده نفر بوده‌اند ، به نامهاى زيد ، ام الحسن و ام الحسين كه مادر آنها ام بشير دختر ابى مسعود خزرجيه بوده است . ديگرى حسن از مادرى به نام خوله دخت منضور فزاريه ، عمر ، قاسم و عبد اللّه كه مادرشان از كنيزان بود ، عبد الرحمن كه او نيز مادرش كنيز بوده است ، حسين ملقب به الاثرم ، طلحه و فاطمه از مادرى به نام ام اسحاق دخت\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nطلحة بن عبيد اللّه تميمى ، ام عبد اللّه ، فاطمه ، ام سلمه ، رقيه ، كه هر يك از مادرى جداگانه بوده‌اند .\r\nنسل آن حضرت تنها از دو پسرش حسن و زيد باقى مانده است .\r\n\r\nسيماى امام\r\nغزالى در كتاب احيا علوم الدين و مكى در قوت القلوب آورده‌اند كه پيامبر ( ص ) به امام حسن ( ع ) گفت : تو از جهت منظر و اخلاق شبيه به من هستى . شيخ مفيد در كتاب ارشاد مىنويسد : امام حسن ( ع ) از لحاظ جسمانى و رويه و مجد و بزرگوارى شبيه‌ترين مردم به رسول اللّه ( ص ) بود .\r\nانس بن مالك به سند خود در كتاب اسد الغابه مىنويسد هيچ كس به پيغمبر خدا ( ص ) شبيه‌تر از حسن بن على نبود . حسين بن مسعود بغوى در كتاب خود مصابيح السنة نيز از انس بن مالك شبيه به اين روايت را آورده و اضافه كرده است كه امام حسين نيز شبيه‌ترين مردم به رسول اللّه ( ص ) بود ( من مىگويم ) .\r\nگفتهء انس موقعى بود كه سر امام حسين ( ع ) در برابر ابن زياد قرار داشت ، اما جمع بين اين دو حديث را بدين ترتيب مىتوان توجيه كرد كه در ميان ديگر مردمان ، به استثناى امام حسين ، امام حسن شبيه‌ترين افراد به جدّ خود بوده و همين بيان دربارهء امام حسين نيز آمده است .\r\nبه هر حال از اين روايات چنين برمىآيد كه در ميان مردم از اين دو بزرگوار هيچ كس شبيه‌تر به پيامبر ( ص ) نبود .\r\nاحمد بن حنبل در كتاب مسند از على ( ع ) به سند خود آورده است كه جمع بين اين دو روايت به اين ترتيب بوده است كه گفت : حسن از سينه تا سر و حسين از سينه به پايين شبيه‌ترين مردم به پيامبر ( ص ) بودند . الخ . و يا به اين تعبير كه امام حسن در حيات خود شبيه‌ترين مردم به پيامبر اسلام بود و پس از او برادرش امام حسين در زمان خود از همه كس به جدّ خود شبيه‌تر بود .\r\nبه هر حال از روايات ذكر شده چنين برمىآيد كه امام حسين پس از امام حسن شبيه‌ترين مردم به پيامبر ( ص ) بود . اما از طرفى مطالب نامبرده با آنچه از فاطمهء زهرا ( س ) روايت شده سازگار نبوده است ، به اين ترتيب كه مىنويسند : حضرت زهرا فرزند خود را بازى مىگرفت و مىگفت :\r\n اشبه اباك يا حسن * و اخلع عن الحق الرسن\r\nو اعبد الها ذا منن * و لا توال ذا الا حسن \r\n( به پدرت بمان / گشاده دست و كريم باش . پروردگار منّان را بندگى كن / و كينه‌ورزان را به دوستى مگير . )\r\nاما در بارهء فرزندش امام حسين مىگفت :\r\n انت شبيه بأبى * لست شبيها بعلي \r\n( تو به پدرم رسول اللّه شباهت دارى / به على هيچ نمىمانى . )\r\nاز طرفى ممكن است جمع بين روايات را با اين تعبير توجيه كرد كه منظور از شباهت به پيامبر در برخى از جهات بوده است . و اللّه اعلم . و به هر حال آنچه را كه بسيارى از دانشمندان\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nنقل كرده و در ميان آنها مىتوان ابن صبّاغ مالكى در كتاب الفصول المهمه به اسناد از احمد بن محمد بن ايوب مقبرى را نام برد ، كه آن حضرت را به اين ترتيب توصيف كرده‌اند .\r\nامام حسن رخساره‌اى سفيد آميخته به اندكى سرخى داشت ، در چشمانش سياهى درخشنده‌اى برق مىزد ، و توده‌هاى موى سرش انباشته و پيچيده بود . استخوانها و عضلاتى درشت و ستبر داشت ، و فاصلهء شانه و بازوانش زياد بود . مويى در هم پيچيده و محاسنى انبوه و كوتاه داشت و گردنش بمانند ابريقى نقره‌اى مىدرخشيد . ميانى باريك ، قدى ميانه ، نه چندان بلند و نه چندان كوتاه داشت . با رنگ سياه خضاب مىكرد ، سيمايى نمكين داشت و چهره‌اش در شمار زيباترين چهره‌ها بود . ابن سعد گفته است : حسن و حسين به رنگ سياه خضاب مىكردند . الخ .\r\n\r\nاخلاق امام\r\nبسيارى از دانشمندان به اين معنى اشاره كرده‌اند كه در بخشش و كرم و سعهء صدر هيچ كس به پايهء امام حسن ( ع ) نمىرسيد . مدائنى مىگويد : امام حسن ( ع ) بزرگترين فرزند على ( ع ) و شخصى كريم و بزرگوار و در سخاوت و حلم و بردبارى بىنظير بود و رسول خدا ( ص ) او را دوست مىداشت .\r\nشيخ صدوق در كتاب امالى به سند خود از امام صادق ( ع ) و او از پدر خود و او نيز از جدّ خود آورده است كه امام حسن بن على بن ابى طالب در عبادت و زهد و تقوى و فضيلت چنان بود كه در زمان خود هيچ كس به پايهء وى نمىرسيد . همين كه قصد سفر حج مىكرد پياده به راه مىافتاد و گاهى پاى خود را نيز برهنه مىساخت هرگز به كارى نمىپرداخت مگر اينكه خداى سبحان را ياد مىكرد . راستگوترين مردم و در نطق و بيان از همه والاتر بود . چون به نزديك مسجد مىرسيد عرض مىكرد : بار خدايا مهمان تو به در خانه‌ات آمده است . اى احسان‌كننده ، بندهء گناهكار تو به درگاهت ايستاده . اى كريم ، تو از بديهايم به زيباييها و خوبيهاى خود درگذر .\r\nزبير بن به كار در كتاب انساب قريش آورده است كه : زينب دختر ابى رافع حديث كند كه فاطمه ( س ) دو فرزندش حسن و حسين ( ع ) را هنگام بيمارى رسول خدا ( ص ) ، كه در همان بيمارى از دنيا رحلت كرد ، به نزد آن حضرت آورد و گفت : اى رسول خدا اينان فرزندان تو هستند ؛ پس چيزى به آن دو ميراث بده . پيامبر فرمود : شكوه و بزرگى و سيادت من براى حسن است . و اما حسين ، پس كرم و شجاعتم براى اوست . الخ .\r\nطبرسى در كتاب اعلام الورى مىنويسد : اين روايت با روايت ديگرى كه محمد بن اسحاق آورده هماهنگ است . محمد بن اسحاق مىگويد : پس از رسول اللّه ( ص ) هيچ كس از حيث شرف و بلندى قدر و عزّت به پايهء حسن بن على نرسيد . بر در خانه‌اش فرش مىگستردند و چون او از خانه بيرون مىآمد و آنجا مىنشست راه بسته مىشد و به احترام او كسى از برابرش عبور نمىكرد و چون مىفهميد برمىخاست و به خانه مىرفت و آنگاه مردم رفت و آمد مىكردند .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nهمين راوى گويد : حسن بن على را در راه مكه ملاقات كردم كه از مركب خود فرود آمد و پياده به راه افتاد . همهء كسانى كه در كاروان بودند به وى اقتدا كردند و پياده به راه افتادند . حتى سعد بن ابى وقاص نيز پياده شد و در كنار آن حضرت راه افتاد . و اصل بن عطاء مىگويد : در حسن بن على ، سيماى پيمبران و درخشندگى پادشاهان بود .\r\nشيخ مفيد در ارشاد مىنويسد : حسن بن على وصىّ پدرش امير المؤمنين ( ع ) بود و امير المؤمنين او را ناظر بر صدقات خود و آنچه وقف كرده بود قرار داد ، و در اين باره عهدنامه‌اى براى وى نوشت كه مشهور است . وصيّت او به امام حسن ظاهر در معالم و مبانى دين و چشمه‌هاى حكمت و آداب است . اين وصيّت را اكثر دانشمندان نقل كرده‌اند و بسيارى از فقها در دين و دنياى خود از آن استفاده كرده‌اند و موجب بينايى آنان گشته است .\r\n\r\nفضايل امام حسن و امام حسين ( ع )\r\nاما از نظر شرافت نسب ، در فضيلت اين دو امام بزرگوار همين بس كه جدّ ارجمندشان محمد مصطفى ( ص ) سرور فرزندان آدم و پدرشان على مرتضى سرور اوصيا و مادرشان فاطمهء زهرا پارهء تن پيامبر اسلام ( ص ) بانوى بانوان جهان بود و جدّهء بزرگوارشان خديجه دختر خويلد نخستين زنى بود كه در امت اسلامى به دين اسلام درآمد و اول بانويى بود كه اموال و دارايى خود را در راه خدا بخشيد و در راه تبليغ رسالت پيامبر ( ص ) به يارى وى پرداخت و از رنج و آزار قومش كه به آن حضرت روا مىداشتند كاست ؛ و عمويشان جعفر طيّار و عموى پدرشان حمزه شير خدا و شير رسول خدا و سيد الشهدا و جدّ بزرگوارشان ابو طالب بود كه در موارد مختلف به يارى و دفاع از رسول اللّه ( ص ) پرداخت و در راه دفاع از آن حضرت هر نوع رنج و آزار را به جان خريد ، و جدّ پدرشان عبد المطلب ، شيبة المحمد و سيد سرزمين بطحا ، و جدّ جدّشان هاشم بود كه مهماندار حاجيان خانهء خدا و تهيه كنندهء غذا براى نيازمندان بود و از سروران قريش به شمار مىرفت .\r\n شرف تورث كابرا عن كابر * كالرمح انبوبا على انبوب\r\nخير الفروع فروعهم * و أصولهم خير الاصول \r\nرسول خدا ( ص ) فرمود : خداى تعالى نسل هر يك از پيامبران را از صلب خود آن پيامبران معين فرمود ، اما فرزندان مرا از نسل على بن ابى طالب قرار داد . و نسل پيامبر اسلام ( ص ) تنها به حسن و حسين ( ع ) و فرزندان آنها منحصر گرديد .\r\nنسائى در خصايص و ابن عبد البرّ در استيعاب به اسناد از ابى سعيد خدرى در حديثى آورده‌اند كه رسول خدا ( ص ) فرمود حسن و حسين دو سرور جوانان بهشت‌اند . و در جاى ديگر نسائى به سند خود از انس بن مالك روايت كرده است كه يك بار و بلكه بارها اتفاق افتاد كه من به ديدار رسول خدا ( ص ) نايل آمدم و آن حضرت را مشاهده كردم كه حسن و حسين ( ع ) را بر سينه و شكم خود نشانيده بود و مىفرمود اين دو فرزندم دو ريحانه و محبوب من از اين امت‌اند .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nدر اسد الغابة از عمر بن ابى سلمه كه خود تحت سرپرستى پيامبر ( ص ) بوده روايت است كه گفت آيهء تطهير  ( إِنَّما يُرِيدُ اللَّه لِيُذْهِب عَنْكُم الرِّجْس أَهْل الْبَيْت وَ يُطَهِّرَكُم تَطْهِيراً )  به هنگامى نازل شد كه پيامبر ص در خانهء ام سلمه به سر مىبرد . پس رسول خدا ( ص ) فاطمه و حسن و حسين را نزد خود خواند و عبايى را بر آنها پوشاند . على ( ع ) پشت سر او قرار داشت . سپس گفت بار الها ، اينها اهل بيت من هستند . پس پليدى را از آنان دور بدار ، و آنان را پاكيزه فرما ام سلمه پرسيد آيا من هم جزء آنان هستم ؟ پيامبر ( ص ) فرمود تو در جايگاه خودت هستى ، و تو بر خيرى .\r\nدر كتاب نامبرده از زيد بن ارقم نيز روايت شده است كه رسول اللّه ( ص ) فرمود من در ميان شما دو چيز گران‌قدر باقى مىگذارم كه تا زمانى كه به اين دو چنگ زنيد ، گمراه نخواهيد شد ، يكى از اين دو از ديگرى بزرگ‌تر و باارزش‌تر است ، كتاب خدا ، آن رشتهء بركشيده ميان آسمان و زمين و ديگرى عترتم ، يعنى خاندانم كه هرگز از يكديگر جدا نمىگردند تا در كنار حوض كوثر بر من وارد شوند ، پس بنگريد تا پس از من چگونه با اين دو رفتار خواهيد كرد . الخ .\r\n\r\nمحبّت شديد پيامبر ( ص ) به امام حسن و امام حسين ( ع ) دوست داشتن اين دو امام بر هر كس واجب و دوست داشتن آنها همان دوستى با رسول اللّه ( ص ) و دشمنى با آنان دشمنى با پيامبر است\r\nشيخ مفيد در ارشاد مىنويسد : پيغمبر ( ص ) در ميان خاندان خود به امام حسن و امام حسين بيش از همه علاقه و محبت داشت . ترمذى در كتاب صحيح به سند خود از انس بن مالك آورده است كه از رسول خدا ( ص ) پرسيدند در ميان اهل بيت كدام يك نزد شما محبوب‌ترند ؟ فرمود : حسن و حسين ، و اغلب به دختر خود فاطمه ( ص ) مىفرمود : دو فرزند مرا نزد من بياور . آنگاه آنها را در آغوش مىگرفت و مىبوييد .\r\nنسائى در كتاب خصايص به سند خود از اسامة بن زيد روايت كرده مىنويسد : رسول خدا ( ص ) در حالى كه حسن و حسين را بر زانوى خود نشانيده بود فرمود : اين دو ، فرزندان من و فرزندان دخترم هستند . بار الها تو خود مىدانى كه من آنها را دوست دارم پس تو نيز آنها را دوست بدار .\r\nصاحب كتاب اسد الغابه به سند خود شبيه به اين روايت را از پيامبر ( ص ) نقل كرده است . در كتاب استيعاب به طرق مختلف از پيامبر ( ص ) آمده است كه دربارهء حسن و حسين فرمود : بار الها من اين دو را دوست دارم ، پس تو هم آنها را و هر كس دوستدار آنهاست دوست بدار .\r\nدر كتاب الاصابة و نيز از احمد بن حنبل از طريق عبد الرحمن بن مسعود ، از ابو هريره آمده است كه مىگفت ، رسول خدا ( ص ) را مشاهده كردم در حالى كه حسن و حسين هر يك بر يك دوش او نشسته بودند و هر بار يكى از آن دو را مىبوسيد ، همين كه به من نزديك شد فرمود : هر كس آن دو را دوست بدارد من او را دوست دارم و هر كس ايشان را دشمن دارد من او را دشمن دارم ، و نيز فرمود : هر كس حسن و حسين را دوست دارد من او را دوست دارم ، و هر كه را من دوست بدارم خداوند نيز دوستدار او خواهد بود ، و كسى كه خداوند دوست بدارد او را داخل بهشت نمايد ، و همچنين هر كس آن دو را دشمن دارد ، من او را دشمن دارم\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nو هر كه دشمن دارم خدايش دشمن دارد و هر كه را خداوند او را دشمن دارد وى را به دوزخ داخل گرداند .\r\nابو عمر و زاهد در كتاب يواقيت از زيد بن ارقم روايت كرده مىنويسد : در مسجد نبى اكرم ( ص ) ) در حضورش بودم كه ناگاه فاطمه ( س ) را مشاهده كردم در حالى كه حسن و حسين ( ع ) را همراه داشت به قصد ديدار رسول خدا ( ص ) به راه افتاده و على ( ع ) نيز با آنان همراه بود . پس رسول خدا ( ص ) در حالى كه آنان را نشان مىداد رو كرد به من و فرمود : هر كس اينها را دوست بدارد ، مرا دوست داشته و هر كس با آنها دشمنى كند با من دشمنى كرده است .\r\nو نيز از زيد بن ارقم روايت است كه پيامبر ( ص ) خطاب به على و فاطمه و حسن و حسين گفت : هر كس با شما دوست است من نيز با وى دوست خواهم بود ، و هر كس كه شما با او در جنگيد من نيز با او در جنگ خواهم بود .\r\nچنان كه اسلم ، روايت كرده حسن و حسين را مشاهده كردم كه بر شانهء رسول اللّه ( ص ) سوار شده‌اند . به آنها گفتم ، بر مركب عزيزى سوار شده‌ايد . رسول اكرم ( ص ) فرمود : و چه سواران نيكويى .\r\nترمذى و نسائى در كتابهاى صحيح خود به اسناد از بريده روايت كرده‌اند كه رسول خدا ( ص ) بر منبر وعظ و حكمت قرار داشت . ناگهان نگاهش به پسرانش حسن و حسين افتاد كه به طرف مسجد مىآمدند ، و گاه به زمين مىافتادند ، آن حضرت نيز سخت متوجه آنها شد و از منبر پايين آمد و سراسيمه به طرف در رفت و آغوش گشود و اين دو كودك را به بر گرفت و دوباره از منبر بالا رفت و بعد نشست . يكى را بر زانوى راست و ديگرى را بر زانوى چپ نشانيد و گفت : « صدق اللّه عزّ اسمه ، انّما اموالكم و اولادكم فتنه » ( خداى تعالى درست فرموده كه به حقيقت اموال و فرزندان شما اسباب فتنه و امتحان شما هستند . ) من اين دو پسر را ديدم كه راه مىآيند و دامن پيراهن به پايشان مىپيچد و مىلغزند . نتوانستم آرام بگيرم . سخنم را قطع كردم تا آنها را بياورم و بر دامن خود بنشانم .\r\n\r\nمناقب امام حسن ( ع ) و امام حسين ( ع )\r\nآورده‌اند كه روزى امام حسن ( ع ) با برادرش امام حسين ( ع ) ، مرد سالخورده‌اى را ديدند كه وضو مىساخت .\r\nاحساس كردند كه وضويش درست نيست ، اما چون وى مردى سالخورده بود ، به احترام او نخواستند كه با صراحت اشتباه او را گوشزد كنند . پس به ظاهر با يكديگر به مجادله پرداختند . امام حسن ( ع ) به برادر گفت من بهتر از تو وضو مىگيرم . امام حسين ( ع ) گفت وضوى من بهتر است . سرانجام داورى را نزد پيرمرد بردند و گفتند : قضاوت كن كدام يك از ما دو نفر نيكوتر وضو مىگيريم . پيرمرد نظاره كرد ، و متوجه شد كه وضوى خود نادرست بوده آنگاه رو كرد به آنها گفت وضوى اين پيرمرد نادان درست نبوده . هم اكنون از شما آموخت و به بركت شفقت و مهربانى شما بر امّت جدّتان ، راه درست را بياموخت .\r\nمدرك بن زياد ، به ابن عباس ، كه براى حسن و حسين ركاب گرفته بود و لباسشان را مرتب مىكرد ، گفت ، تو از اينها سالخورده‌ترى ، ركاب بر ايشان مىگيرى ؟ وى پاسخ داد : اى فرومايه ، تو چه مىدانى اينها چه كسانى هستند . اينها فرزندان رسول خدايند آيا اين موهبتى از جانب خداوند بر من نيست كه ركابشان را بگيرم و لباسشان را مرتب سازم ؟ !\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nدر تذكرة الخواص از ابن عباس روايت شده است كه : رسول اللّه ( ص ) براى حسن و حسين اين دعا و تعويذ را مىخواند و مىگفت : « اعيذ كما بكلمات اللّه التّامة من كل شيطان و هامّه و من كل عين لامّة » شما را از شر هر شيطان آزاردهنده و هر چشم شومى در پناه كلمات تامّهء خداوندى قرار مىدهم . سپس فرمود : اين تعويذى است كه پدر شما ابراهيم براى اسماعيل و اسحاق مىخواند .\r\n\r\nمناقب امام حسن ( ع ) و محبت شديد پيامبر ( ص ) به او\r\nدر تذكرة الخواص ، آمده است ، كه احمد بن حنبل به سند خود در مسند از براى بن عازب روايت كرده است كه روزى رسول خدا ( ص ) را مشاهده كردم در حالى كه حسن بن على را بر دوش خود نشانيده بود و مىگفت : « اللّهم انّى احبه فاحبه » « بار خدايا من او را دوست دارم تو هم او را دوست بدار » اكثر راويان حديث بر اين روايت اتفاق دارند ؛ اما در روايت ديگرى جملهء « فاحب من يحبّه » نيز اضافه شده است ، به اين معنى كه خداوندا دوستدار او را نيز دوست بدار . و ابو نعيم در كتاب حلية الاولياء به سند خود از براى بن عازب نيز اين روايت را نقل كرده است ، با اين تفاوت كه پيامبر ( ص ) فرمود : « من احبّنى فليحبّه » « هر كس مرا دوست دارد ، بايد او را دوست بدارد » .\r\nاحمد بن حنبل به سند خود از ابو هريره در حديثى آورده است كه پيامبر ( ص ) در خانهء فاطمه ( س ) نشسته بود در اين هنگام امام حسن وارد شد و به سرعت خود را به پيامبر ( ص ) نزديك ساخت . پس آن حضرت وى را در آغوش گرفته ، بوسيد و گفت : بار الها من او را دوست دارم و دوستدار او را نيز دوست دارم . با اين روايت نيز عموم راويان حديث اتفاق دارند ، و از كتاب ، بشارة المصطفى به اسناد از يعلى بن مرة نقل است كه وى مىگفت ؛ در خدمت رسول اكرم ( ص ) بودم كه به مهمانى دعوت شده بود . ناگهان چشمش به حسن ( ع ) افتاد كه در كوچه بازى مىكرد . آن حضرت از پيش روى قوم آهنگ او كرد و با روى گشاده و خندان متوجه وى گرديد . حسن ( ع ) از اينجا به آنجا همچنان در حال دويدن بود . سرانجام پيامبر ، وى را بگرفت و يك دست بر گردن و يك دست بر سر او بگذاشت و غرق در بوسه‌اش ساخت و فرمود : « حسن منّى و انا منه احب اللّه من احبه » حسن از من و من از حسنم ، خداوند دوستدار او را دوست دارد . الخ .\r\n\r\nسخاوت امام\r\nابو نعيم در كتاب حلية مىنويسد : حسن بن على ( ع ) دو بار آنچه داشت از اثاثهء زندگيش با خداى خود به دو بخش مساوى تقسيم كرد ، و نيز به سند خود آورده است كه : حسن بن على ( ع ) مال خدا را از دارايى خود خارج ساخت . و سه بار دارايى خود را به دونيم كرد و نيمى را در راه خداى تعالى بخشيد . چنان كه يك جفت كفش را به مستمندان مىداد و يك جفت را براى خود نگه مىداشت . شبيه اين روايت را محمد بن حبيب در كتاب امالى ذكر كرده است .\r\nابن سعد در طبقات مىنويسد : ( امام حسن ( ع ) سه بار مال خود را به دو قسمت تقسيم كرد . يك قسمت را\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nدر راه خدا بخشيد و قسمت ديگر را براى خود نگه داشت ؛ تا آنجا كه يك جفت كفش را به مستمندان مىبخشيد و يك جفت را براى خود برمىداشت ، و همچنين دو بار مال خدا را از اموال خود خارج ساخت .\r\nدر شرح نهج البلاغه روايتى از ابو جعفر محمد بن حبيب از كتاب امالى خود آورده است كه : امام حسن ( ع ) وقتى به شاعرى عطيه‌اى داد ، يكى از حاضرين به عنوان اعتراض گفت : سبحان اللّه ، بر شاعرى كه معصيت خدا مىكند ، و بهتان مىزند ، بخشش مىكنى ؟ فرمود : اى بندهء خدا ، بهترين بخشش از مال آن است كه با آن آبروى خود را نگاه دارى و يكى از انواع طلب خير و نيكى آن است كه از شر بپرهيزى .\r\nابن شهر آشوب در مناقب آورده است : مردى از او چيزى خواست . آن حضرت پنجاه هزار درهم و پانصد دينار بخشيد و به وى گفت ، كسى را براى حمل اين بار بياور ، و چون كسى را حاضر كرد ، عباى خود را به او داد و گفت اين هم اجرت باربر .\r\nعربى براى درخواست كمك به حضورش آمد . آن حضرت فرمود : هر چه در خزانه هست به او بدهيد .\r\nبيست هزار درهم بود . همه را بر عرب دادند . گفت مولاى من اجازه ندادى كه حاجتم را بگويم و مديحه‌اى را در شأن تو بخوانم ، آن حضرت در پاسخ اشعارى انشا كرد ، بدين مضمون كه ما گروهى هستيم كه پيش از سؤال به مردم احسان مىكنيم .\r\nمدائنى روايت كرده است : حسن و حسين و عبد اللّه بن جعفر به راه حج مىرفتند . توشه و اثاث آنان گم شد . گرسنه و تشنه بر خيمه‌اى رسيدند كه پير زنى در آن زندگى مىكرد . از او آب طلبيدند . گفت : اين گوسفند را بدوشيد و شير آن را بياشاميد . چنين كردند . سپس از او غذا خواستند . گفت : همين گوسفند را داريم . بكشيد و بخوريد . يكى از آنان گوسفند را ذبح كرد و از گوشت آن مقدارى بريان ساخت و همه خوردند و در همان جا مدتى اقامت كردند . هنگام رفتن به پير زن گفتند : ما از قريشيم و به حج مىرويم .\r\nچون بازگشتيم نزد ما بيا . با تو به نيكى رفتار خواهيم كرد . سپس وى را ترك كردند و رفتند . وقتى شوهر زن آمد و از جريان اطلاع يافت ، گفت ، واى بر تو گوسفند مرا براى مردمى ناشناس مىكشى . آنگاه مىگويى ، از قريش بودند ؟ ! .\r\nروزگارى بگذشت و كار پيرزن سخت شد . از آن محل كوچ كرد و به مدينه عبورش افتاد . امام حسن ( ع ) او را ديد و شناخت ، پيش رفت و گفت ، آيا مرا مىشناسى ؟ گفت خير ، آن حضرت گفت ، من در فلان روز مهمان تو شدم ، و دستور داد تا هزار گوسفند و هزار دينار به او ببخشند . آنگاه او را همراه با فردى نزد برادرش حسين بن على ( ع ) فرستاد . آن حضرت نيز به همان اندازه به دو بخشيد و او را نزد عبد اللّه بن جعفر فرستاد و او نيز عطايى همانند آنان به او داد .\r\n\r\nتواضع امام\r\nابن شهر آشوب در مناقب از كتاب الفنون ، و نزهة الابصار ، روايت كرده است كه : حسن بن على ( ع ) روزى بر عده‌اى مستمند گذشت كه بر خاك نشسته بودند و تكه نان‌هايى را برمىداشتند و مىخوردند . از آن حضرت خواستند كه با آنها هم سفره شود . امام ( ع ) دعوتشان را پذيرفت و خود از مركب فرود آمد و گفت :\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nخداوند متكبّران را دوست ندارد و به خوردن غذا مشغول شد . آنگاه آنها را به خانهء خود دعوت كرد و به آنها غذا و لباس بخشيد .\r\n\r\nاخبار مربوط به امام فرستادن على ( ع ) فرزند خود حسن مجتبى ( ع ) را به طرف كوفه پيش از جنگ جمل\r\nوقتى امير المؤمنين ( ع ) در تعقيب فتنه‌جويان جمل به طرف عراق حركت كرد ، و به ربذه « 1 »  رسيد عبد اللّه بن عباس و محمد بن أبو بكر را براى جلب همكارى ابو موسى به سوى كوفه فرستاد ؛ زيرا اخبارى كه از كوفه مىرسيد حاكى از اين بود كه ابو موسى اشعرى با آن حضرت به مخالفت برخاسته است . ابو موسى از طرف عثمان به ولايت كوفه منصوب شده و حضرت على ( ع ) نيز او را تثبيت كرده بود . ابو مخنف مىگويد :\r\nديرى نپاييد كه امام احساس كرد ابن عباس و پسر أبي بكر در اين امر كوتاهى مىكنند و قادر به اجراى فرمان امير المؤمنين نخواهند بود . آن حضرت از ربذه به ذى قار ( محلى است در نزديكى بصره ) رفت .\r\nسپس فرزند خود حسن ( ع ) ، عمار ياسر ، زيد بن صوحان ، و قيس بن سعد بن عباده را همراه با نامه‌اى براى اهالى آنجا به كوفه فرستاد . اين نمايندگان در قادسيّه با مردم كوفه ملاقات كردند . همين كه داخل كوفه شدند ابتدا نامهء امام را براى مردم خواندند .\r\n\r\nخطبهء امام حسن ( ع ) در كوفه\r\nابو مخنف مىگويد : به محض ورود امام حسن ( ع ) و عمّار به كوفه ، مردم گرد آنها حلقه زدند . در اين هنگام امام حسن ( ع ) از جاى برخاست و در حالى كه مردم را به حركت به طرف ميدان نبرد فرا مىخواند با ستايش خداوند و درود بر رسول خدا ( ص ) به ايراد سخن پرداخت :\r\nاى مردم ، شما را به سوى خدا و كتاب او و سنّت رسول اكرم ( ص ) همىخوانيم . ما آمده‌ايم تا شما مردم كوفه را به سوى كسى كه در علم و فقه و عدل و فضيلت ميان مسلمانان همانند ندارد ، براى بيعت دعوت كنيم . كسى كه قرآن او را ناديده نگرفته ، و در سنّت رسول اكرم ( ص ) ناشناخته نبوده و هيچ كس بر او پيشى نگرفته است . او على است از هر مسلمانى به پيامبر ( ص ) نزديك‌تر است . نزديك‌ترين بشر به محمد ( ص ) از نظر دين و از نظر پيوند خويشاوندى . به سوى كسى بشتابيد كه در مناقب و فضايل از جهانيان سبقت گرفته است . به سوى كسى بشتابيد كه آنگاه كه همهء مردم رسول خدا ( ص ) را خوار كرده بودند ، به يارى او شتافت و در حالى كه همهء مردم از او دور بودند به وى نزديك‌تر بود ، كسى كه با پيامبر به نماز ايستاد ، در حالى كه به خدا شرك مىورزيدند ، و در حالى كه مردم شكست خورده بودند . او كسى بود كه در ركاب پيامبر ( ص ) به نبرد پرداخت و در حالى كه مردم از ترس مىگريختند وى در ميدان كارزار آشكار مىشد ، و در حالى كه\r\n\r\n","description":"","footnote":" ( 1 ) ربذه يكى از دهكده‌هاى مدينه است كه از آن سه ميل فاصله دارد كه ابو ذر صحابى شهيد پيامبر ( ص ) در آنجا مدفون است ، در ربذه حوادث و جنگهاى مختلفى روى داد تا اينكه در سال 319 ويران شد ( معجم العابدان ) . ","page_name":" 23 ","page_number":23},
  {"content":"\r\n\r\nمردم به رسول خدا نسبت دروغ مىدادند وى نخستين تصديق كنندهء و اولين اقتدا كنندهء به او بود .\r\nاو از شما يارى مىطلبد و به سوى حق و حقيقت دعوت مىكند و از شما همىخواهد كه با او همراه گرديد تا بر نيرويش افزوده شود ، و او را بر قومى كه عهد خود را شكستند ، پيروز گرداند . همان قومى كه ياران شايستهء على ( ع ) را كشتند ، و از آنان انتقام گرفتند ، و بيت المال را به غارت بردند ؛ و اكنون نيز در برابر او ايستاده‌اند . پس اى مردم به معروف امر كنيد و از منكر بازداريد . خداوند بر شما رحمت فرستد ، و همچون بندگان صالح خدا به نداى ما پاسخ گوييد و براى نبرد آماده گرديد .\r\nابو مخنف اضافه كرده ، مىگويد : همين كه خطبهء حسن بن على ( ع ) پايان يافت ، پس از او عمّار به پا خاست ، و با سخنان خود مردم را به يارى امير المؤمنين ( ع ) تحريض كرد . ابو موسى كه در مجلس حاضر و از سخنان حسن بن على ( ع ) و عمّار آگاه شد ، از جاى خود بر خاست و به منبر رفت . و با سخنان طولانى مردم را از يارى على ( ع ) بازداشت و در اين زمينه كوشيد تا آنان را دلسرد كند ؛ اما عمّار وى را پاسخ گفت و ابو موسى به ناچار از منبر فرود آمد . الخ .\r\nطبرى در تاريخ خود آورده است : على ( ع ) ، ابن عباس را از ، ذى قار ، به كوفه فرستاد . وى با ابو موسى ملاقات كرد . در اينجا رؤساى قبايل اجتماع كردند ابو موسى به سخن پرداخت و آنها را از پيوستن به لشكر امير المؤمنين ( ع ) بازداشت . ابن عباس به ذى قار بازگشت و جريان امر را به آن حضرت بازگو كرد .\r\nدر اين هنگام امام ( ع ) فرزند خود حسن و عمّار بن ياسر را پيش خواند و آن دو را به كوفه فرستاد . همين كه آنها به كوفه رسيدند ، ابو موسى به ديدارشان آمد ، و امام حسن ( ع ) را در آغوش گرفت و به عمّار گفت : اى ابا يقظان ، آيا تو هم در ميان شورشيان افتاده‌اى و با ستم‌پيشه‌گان همراه شده‌اى ؟ عمّار در پاسخ گفت : من چنين كارى نكرده‌ام . بىجهت به من بدگويى مكن . امام حسن ( ع ) رشته مجادله را قطع كرد و به ابو موسى گفت : اى ابو موسى مردم را از حمايت ما بازمدار . به خدا سوگند ، ما جز اصلاح كار مردم ، چيزى نمىخواهيم و هيچ كس مثل امير المؤمنين از باطل بيمناك نيست . ابو موسى گفت : راست مىگويى پدر و مادرم فداى تو باد . اما آن كس كه با وى مشورت مىكنند ، بايد امين باشد . عمار به خشم آمد و به وى اعتراض كرد . مردى از بنى تميم بر خاست و عمّار را به باد انتقاد گرفت . زيد بن صوحان و عده‌اى از نزديكان او به هيجان آمدند و به يارى عمّار پرداختند . آنگاه ابو موسى بر منبر قرار گرفت . سپس شبث بن ربعى از جاى برخاست ، و مخالفت خود را با زيد بن صوحان اعلام داشت . حسن بن على ( ع ) نيز بلافاصله برخاست و گفت : اى مردم دعوت پيشواى خود را اجابت كنيد و به برادران خود بپيونديد ، كه بدون ترديد براى انجام اين امر مهم كسانى يافت خواهند شد . به خدا سوگند چنانچه صاحبان خرد از او پيروى نمايند ، به خير دنيا و آخرت نزديك‌تر است . پس دعوت ما را بپذيريد و ما را در اين امر يارى دهيد .\r\nخداوند شما را اصلاح كند .\r\nهمين كه اخبار به اطلاع على ( ع ) رسيد و از اختلافات اهالى كوفه آگاه شد به مالك اشتر گفت تو در مورد ابو موسى شفاعت كردى كه من او را بر جاى خود تثبيت كنم . پس به طرف كوفه حركت كن و به اصلاح آنچه تباه كردى بپرداز . مالك اشتر قبول كرد . به كوفه وارد شد و به دار الحكومه رسيد . مردم در اطراف قصر ازدحام كرده بودند و ابو موسى بر فراز منبر سخن مىگفت ، و مردم را از اين امر بازمىداشت از طرفى عمّار وى را مخاطب ساخته بود و امام حسن ( ع ) نيز به او مىگفت : از مقابلهء با كار ما دورى گزين و از منبر ما\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nفرود آى ، اى كسى كه مادرت شناخته نشده است . در اين اثنا خدمتگزاران ابو موسى در رسيدند و گفتند ، هم اكنون مالك اشتر داخل دار الحكومه شد و ما را مضروب ساخت و از دار الحكومه اخراج كرد .\r\nابو موسى با شنيدن اين سخن از منبر فرود آمد .\r\n\r\nاخبار مربوط به آن حضرت در جنگ صفين\r\nهر چند امام حسن ( ع ) و امام حسين ( ع ) همراه با پدر خود در جنگهاى جمل و صفّين و نهروان شركت داشتند ، اما امير المؤمنين ( ع ) اجازه نفرمود كه به كارزار بپردازند . چنان كه در نهج البلاغه آمده است :\r\nاز سخنان على ( ع ) در هنگامهء جنگ صفين ، و آن به وقتى بود كه فرزند خود امام حسن ( ع ) را مشاهده كرد كه شتابان به كارزار مىرفت . پس خطاب به اصحاب خود چنين فرمود : جلوى اين پسر را بگيريد كه با مرگش مرا درهم نكوبد . من هرگز نمىخواهم اين دو جوان ( حسن ( ع ) و حسين ( ع ) در جنگ كشته شوند ؛ زيرا نسل پيغمبر ( ص ) قطع مىگردد . الخ .\r\nبيان امير المؤمنين ( ع ) در اين مورد خود دليل بارزى است بر اين كه حسن و حسين ( ع ) نسل رسول اللّه ( ص ) و دو پسر پيامبر و دو فرزند آن حضرت به شمار مىروند . اين امر علاوه بر آيات قرآن كريم است كه نشان مىدهد حسن و حسين دو فرزند رسول خدا ( ص ) محسوب مىشوند . چنان كه در آيهء مباهله مىفرمايد :\r\n « فَقُل تَعالَوْا نَدْع أَبْناءَنا وَ أَبْناءَكُم »  بگو بياييد پسرانمان و پسرانتان را فراخوانيم . كه منظور از پسران در اين آيه ، حسن و حسين ( ع ) بوده است ، همانطور كه خداى تعالى ، عيسى ( ع ) را نسل ابراهيم ( ع ) مىخواند ، آنجا كه مىفرمايد : و من ذريته داود و سليمان . . . تا آنجا كه مىفرمايد : و يحيى و عيسى ( ع ) .\r\nاما قول خداى تعالى كه مىفرمايد :  « ما كان مُحَمَّدٌ أَبا أَحَدٍ مِن رِجالِكُم . . . »  محمد ( ص ) پدر هيچ يك از مردان شما نيست .\r\nمنظور از اين آيه ، زيد بن حارثه است كه در اثر علاقهء فراوانى كه رسول خدا ( ص ) به او داشت ، اغلب وى را فرزند آن حضرت مىخواندند .\r\nديگر از اخبار مربوط به آن حضرت در جنگ صفين خبرى است كه نصر بن مزاحم در كتاب صفين آورده مىنويسد كه : عبيد اللّه بن عمر در جنگ صفّين به وسيلهء پيامى براى امام حسن ( ع ) خواستار ملاقات ايشان شد . آن حضرت پذيرفت . عبيد اللّه ، به امام حسن گفت : پدرت گروه قريش را از اول تا به آخر از خود رنجانيد و آنان را مورد آزار قرار داد و مردم از او كينه‌ها به دل دارند . آيا حاضرى او را از خلافت خلع كنى تا ما تو را به زمامدارى برگزينيم ؟\r\nامام حسن ( ع ) در پاسخ او گفت : هرگز چنين نيست . به خدا سوگند چنين كارى انجام‌پذير نخواهد بود ، امّا اى فرزند خطاب سوگند به خدا كشتهء تو را امروز يا فردا خواهيم ديد . شيطان تو را فريب داده و چنان زينت بخشيده است ، كه خود را آراسته‌اى و عطرزده‌اى تا اينكه زنان شام تو را ببينند و فريفته‌ات شوند ؛ اما به زودى خداوند تو را به خاك مرگ خواهد افكند .\r\nنصر مىگويد : به خدا سوگند سپيدهء صبح تازه دميده بود ، كه عبيد اللّه به خاك هلاك افتاد . امام حسن ( ع )\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nكه در ميدان جنگ مىگذشت مردمى را ديد كه كشته‌اى را با خود مىبرد كه نيزه‌اى در چشمش فرو رفته و پاهايش همچنان به ركاب اسب گير كرده است . به اطرافيانش گفت :\r\n- ببينيد اين مرد كيست ؟\r\n- مردى از همدان است كه عبيد اللّه را در اول شب كشته و تا دميدن روز در كنار جنازه مانده بود .\r\nبه اين ترتيب ملاحظه مىكنيم كه پيشنهاد عبيد اللّه بن عمر به امام حسن ( ع ) خدعه و نيرنگى بيش نبود ، و هرگز مايل نبود كه امام حسن ( ع ) زمام امور مسلمين را در دست گيرد .\r\n\r\nعلى ( ع ) توليت اوقاف خود را به امام حسن و پس از او به امام حسين وامىگذارد .\r\nامير المؤمنين على ( ع ) توليت و نظارت اوقاف خود را به امام حسن ( ع ) و پس از او به امام حسين ( ع ) واگذار فرمود . چنان كه در كتاب وقف به روايت سيد رضى در نهج البلاغه آمده است چنين فرمود : اين است آنچه بندهء خدا على بن ابى طالب ( ع ) دربارهء دارائيش براى بدست آوردن خوشنودى خدا دستور مىدهد كه ، اين دارائى در اختيار حسن بن على خواهد بود كه خود به طور شايسته از آن استفاده ، و در راه خير هم انفاق خواهد كرد . و اگر پيشامدى براى حسن روى داد و حسين زنده ماند . او به كارها خواهد پرداخت و امور را مانند برادرش به مرحلهء اجرا خواهد رساند ؛ و جانشين برادرش خواهد بود . و دو پسر فاطمه را از دهش على ، برابر دهشى است كه به پسران ديگر على مىرسد و اين كه من انجام اين كار را به دو پسر فاطمه واگذار كردم براى خوشنودى خدا و قصد قربت به رسول خدا ( ص ) و به پاس احترام او و گرامى داشتن خويشاوندى و تماس هميشگى با آن بزرگوار است .\r\n\r\nوصاياى على ( ع ) به فرزند خود حسن ( ع )\r\nامير المؤمنين ( ع ) اين وصيت را پس از بازگشت از جنگ صفّين به نام امام حسن ( ع ) مرقوم فرموده است . اين وصيت‌نامه كه شامل عالىترين و كامل‌ترين دستورهاى زندگانى است در نهج البلاغه ذكر گرديده و نيز در كتاب مزبور وصاياى بسيارى از آن حضرت براى دو فرزندش امام حسن و امام حسين ( ع ) آمده است .\r\n\r\nوصيت على ( ع ) به امام حسن ( ع ) به هنگام وفات .\r\nامام حسن ( ع ) وصىّ پدر خود بود . و آن به هنگامى بود كه ابن ملجم آن حضرت را ضربت زد . اين وصيّت‌نامه كه با جملهء « اوصيك يا حسن و جميع ولدى » الخ . آغاز مىشود ، ابو الفرج اصفهانى در كتاب مقاتل الطالبيين ، ذكر كرده است .\r\n\r\nامام حسن ( ع ) پيش از شهادت پدر و پس از دفن آن حضرت\r\nطبرى به سند خود از ابى عبد الرحمن سلمى روايت كرده مىنويسد :\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nحسن بن على ( ع ) براى من تعريف كرده گفت : من از خانه خارج شدم در حالى كه پدرم در مسجد به اقامهء نماز پرداخته بود . پدرم امير المؤمنين به من فرمود : اى فرزند ، امشب من و افراد خانواده‌ام بيدار مانده‌ايم ، زيرا شب جمعهء نوزدهم ماه رمضان است . . . ديرى نپاييد كه ابن ابى الهياج بيامد و بانك اذان برآورد . پس حضرت جهت اقامهء نماز حركت كرد . من نيز پشت سر ايشان به راه افتادم . در اين اثنا دو مرد كه گوشه‌اى در كمين بودند شمشير به روى آن حضرت كشيدند . يكى از اين دو شمشيرش خطا كرد و بر طاق محراب فرود آمد . اما ديگرى شمشيرش بر فرق مقدّس آن حضرت اصابت كرد . الخ . امام حسن ( ع ) خود عهده‌دار غسل پدر و نماز بر او و كشتن عبد الرحمن بن ملجم گرديد .\r\nابو الفرج اصفهانى به سند خود آورده است : همين كه امير المؤمنين ( ع ) از دنيا رحلت كرد پسرش حسن ( ع ) و عبد اللّه بن عباس مراسم غسل او را انجام دادند . حسن بن على ( ع ) بر وى نماز گذاشت و در نماز خود پنج تكبير گفت . ابو الفرج ادامه داده مىنويسد : پس از اينكه مراسم دفن پايان يافت ، امام حسن ( ع ) ، عبد الرحمن بن ملجم را احضار كرد و دستور داد گردنش را از دم شمشير بگذرانند .\r\nابن ملجم رو كرد به آن حضرت و گفت : مىتوانيد با من پيمانى ببنديد كه به شام سفر كنم تا ببينم هم مسلك من با معاويه چه كرده است . آيا او را كشته است ؟ و چنانچه از عهدهء كارش بر نيامده كار معاويه را بسازم و به سوى شما بازگردم و دست به دست شما بدهم تا هر حكمى كه داريد در حق من برانيد .\r\nامام حسن ( ع ) فرمود : هرگز چنين نيست . به خدا سوگند ، تو آب سردى نخواهى نوشيد ، تا اينكه روحت به آتش بپيوندد . پس گردن او را بزد ، و جثّهء پليدش را بنا به خواهش ام الهيثم ، دختر اسود نخعى ، در اختيار او گذاشتند . اين زن جسد ابن ملجم را در آتش سوزانيد .\r\n\r\nخطبهء امام حسن ( ع ) پس از شهادت پدر\r\nهر چند اين خطبه را ابشيهى در كتاب مستطرف و ابو الفرج اصفهانى در مقاتل الطالبين و حاكم در مستدرك از بزرگان اهل حديث آورده‌اند ، اما در ميان روايات آنها اندك تفاوتى ديده مىشود .\r\n\r\nخطبهء آن حضرت به روايت ( ابشيهى )\r\nابشيهى روايت كرده مىنويسد : پس از شهادت على ( ع ) پسرش حسن بن على ( ع ) بر فراز منبر قرار گرفت .\r\nهمين كه ارادهء سخن كرد ، از شدت تأثر اشك از ديدگانش سرازير شد . در اينجا اندكى مكث كرد و سپس به سخن پرداخت :\r\nسپاس خداوند را بر آنچه كه بر ما گذشت . خواه خوشايند ما بوده و خواه ناگوار . گواهى مىدهم كه خدايى جز خداى واحد نيست و او شريكى ندارد و نيز گواهى مىدهم كه محمّد ( ص ) بنده و فرستادهء اوست ، من اين مصيبت را نزد خداى عزّ و جل ميان مصيبت پيامبر خدا محسوب مىدارم كه او خود گرامىترين پدر بود و فرمود : هر كس به مصيبتى گرفتار آيد ، خود را با مصيبت من تسليت دهد ؛ زيرا كه مصيبت رسول خدا ( ص ) بزرگترين مصائب بوده است . سوگند به خدايى كه جز او خدايى نيست و سوگند به خدايى كه\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nبر بندهء خود قرآن را نازل فرمود . در شب گذشته مردى از دنيا رحلت كرد كه در ميان گذشتگان پس از رسول اللّه ( ص ) از نظر ايمان گوى سبقت را از ديگران ربوده بود و در ميان آيندگان كسى به رتبه و منزلت او نخواهد رسيد . اين مصيبت را كه بر ما و بر تمام امّت محمد ( ص ) رسيده است ، از جانب خداوند مىدانيم پس سوگند به خدا كه امروز جز حق نگوييم . . . ) سپس ادامه داده گفت : پدرم از دينار و درهم دنيا بيش از هفتصد درهم بر جاى نگذاشت ، كه آن هم مىخواست با اين مبلغ براى خانوادهء خود خدمتكارى تهيه فرمايد ، اما امور خداى تعالى جريان خود را طى مىكند ، و چه امرى بهتر از تقدير الهى و چه امرى بدتر از رفتارى كه شما از خود نشان داديد .\r\nبدانيد كه قريش اعمال خود را به شياطين واگذارد و اين شياطين نيز آنها را به طرف آتش كشانند . پس عده‌اى از قريش با رسول اللّه ( ص ) به مبارزه و نبرد پرداختند ، تا خداى تعالى پيامبر خود را بر آنان پيروز فرمود . و بعضى از آنها دشمنى خود را در درون خود پنهان كردند ، تا يارانى از اهل نفاق براى خود يافتند .\r\nبه كتاب خدا بىاعتنا شدند . قلم تقدير خشك گرديد و امورى به وقوع پيوست كه قبلا در كتاب ثبت شده است .\r\n\r\nبيعت مردم با آن حضرت\r\nپس از خطابهء امام مجتبى ( ع ) عبد اللّه بن عباس از جا برخاست و خطاب به مردم چنين گفت : اى مردم ، اين پسر پيغمبر شما و وصى امام شماست . با او بيعت كنيد . مردم با سرعت به نداى ابن عباس پاسخ داده ، گفتند : ( ما احبّه إلينا و اوجب حقه علينا ) وه كه چقدر او در دل ما محبوب است چقدر حق او بر ما واجب است ، و تا چه اندازه وى براى خلافت شايسته است . و بدين ترتيب براى بيعت با آن حضرت پيش رفتند .\r\nشيخ مفيد در ارشاد آورده است كه : بيعت مردم در روز جمعه بيست و يكم رمضان سال چهلم هجرت با حسن بن على ( ع ) صورت پذيرفت .\r\nبه نوشتهء ابو الفرج ، پس از انجام مراسم بيعت امام حسن ( ع ) از منبر فرود آمد ، و براى فرمانروايان دستورات لازم را صادر كرد و كارگزاران حكومت را منظم ساخت و نظارت خود را بر امور آغاز كرد . آن حضرت عبد اللّه بن عباس را به عنوان حاكم بصره انتخاب كرد . نخستين كارى كه امام به انجام آن اقدام كرد حقوق لشكريان بود . كه صد در صد افزايش داد . اين روشى بود كه پدرش على ( ع ) در جنگ جمل به كار برده بود . و امام حسن ( ع ) نيز در زمان خلافت خود اين كار را انجام داد و پس از او اين روش در ميان خلفاى ديگر نيز همچنان باقى ماند .\r\nشيخ مفيد مىگويد : همين كه معاويه از شهادت امير المؤمنين ( ع ) و بيعت مردم با امام حسن ( ع ) اطلاع يافت ، مردى از قبيلهء حمير به عنوان جاسوس به طرف كوفه و يكى ديگر از طايفهء بنى القين را به طرف بصره روانه ساخت ، تا به اين وسيله از اوضاع با خبر گردد و اخبار را به اطلاع وى رسانند . و در برابر امام حسن به اغتشاش و آشوب بپردازند . اما آن حضرت از فرستادن اين دو جاسوس آگاهى يافت ، و دستور داد مرد حميرى را كه نزد قصابى بسر مىبرد دستگيرش كنند و پس از دستگيرى امر كرد كه گردن او را بزنند . همچنين نامه‌اى به بصره ارسال داشت ، و دستور داد جاسوس ديگرى كه از قبيلهء بنى القين در آنجا به سر مىبرد بازداشت كنند و گردنش را بزنند .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nمكاتبه ميان امام حسن ( ع ) و ابن عباس و معاويه\r\nامام حسن ( ع ) ضمن نامه‌اى خطاب به معاويه نوشت :\r\nاما بعد - تو مردانى را به عنوان جاسوس براى ما روانه ساخته‌اى . مثل اينكه دوست مىدارى در ميدان جنگ با يكديگر ديدار كنيم . من اطمينان دارم كه چنين است ، و اگر خدا بخواهد در ميدان نبرد يكديگر را خواهيم ديد . به من گزارش رسيده كه بدگويى كرده و سخنان ناپسندى گفته‌اى كه شايستهء خردمندان نيست . بدان كه مثال كارهاى تو نكته‌اى است كه شاعر در شعر خود گنجانيده و مىگويد :\r\nما و آن كس كه از ما جهان را بدرود گفت ، همچون كاروانى هستيم كه شبى در منزلگاهى فرود آيد و بامداد رخت سفر ببندد .\r\nبه آن كس كه در شماتت گذشتگان لب به سخن مىگشايد بگوييد ، آماده رفتن باشد . معاويه در پاسخ حسن بن على ( ع ) اين نامه را فرستاد :\r\nنامه‌ات را دريافت كردم و سخنان تو را دريافتم . از حادثه‌اى كه پديد آمد آگاه بودم . نه شادمان گرديدم و نه اندوهناك شدم . نه لب به شماتت گشودم و نه افسوس خوردم ؛ اما پدر تو على بن ابى طالب كسى است كه اشعار زير از اعشى بنى قيس بن ثعلبه با صفات او راست مىآيد :\r\nتويى بخشنده و تويى آن كس ، كه وقتى قلبهاى وحشت زده در سينه‌ها تنگى كنند ، چنان در ميدان نبرد بر دشمن مىتازى كه زنها به سوك مىنشينند . تو بخشنده‌تر از خليجهايى هستى كه بر دامنهء اقيانوسها و پلها و بيشه‌ها موج مىاندازند .\r\nتو بخشنده‌ترى ، زيرا از آن چه دارى به مردم مستمند هزار هزار مىبخشى .\r\nابو الفرج مىگويد : عبد اللّه بن عباس نيز از بصره به معاويه چنين نگاشت :\r\nاى معاويه ، تو با اين دو جاسوس كه به بصره فرستادى تا از لغزشهاى سياسى قريش ، آگاهى يابند ، چنان مىپندارى كه مىتوانى بر ما پيروز شوى و به آرزويت برسى . مثال تو چنان است كه اميّه ( ابن اشكر ) در شعر خود مىگويد .\r\n- به جان من و خزاعى در آن شب ، مانند بره‌اى بوديم كه سحرگاه به قربانگاه فروختيم . دشنه‌اى از غلاف كشيده شد و گلويى را در قربانگاه فرو دريد . دوست خود را به شماتت ياد كردى كه در روزى منحوس ، طى حادثه‌اى به هلاكت رسيده است .\r\nمعاويه در پاسخ او نوشت : نامهء تو شبيه به همان نامه‌اى است كه حسن بن على ( ع ) براى من ارسال داشت . بدان كه در مورد تشبيه من و خودت خطا كرده‌اى . مثل من و تو همان است كه طارق خزاعى در پاسخ اميّه در سفرى چنين گفته است :\r\nبه خدا سوگند ، هر چند كه من خود را راستگو مىدانم ، اما نمىدانم چگونه از كسى كه مرا مورد تهمت و افترا قرار مىدهد عذرخواهى كنم . واى بر من اگر زنيبه هلاك شود و بنى لحيان مورد انزجار قرار گيرند .\r\nمدائنى روايت كرده ، مىگويد : ابن عباس ضمن نامه‌اى به امام حسن نوشت :\r\nپس از پدرت على ( ع ) مردم امور خود را به تو واگذار كردند و پيمان بستند ، كه امر خلافت را خود بر عهده گيرى . بنابراين آمادهء جنگ شو و براى ستيز با دشمن اقدام كن و يارانت را جمع‌آورى فرما . نامهء مذكور\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nكه بسيار طولانى نوشته شده است كه ما از ذكر تمام آن مىگذريم . نكتهء قابل ذكر اين است كه اين نامه و نامه‌اى كه ابن عباس براى معاويه ارسال داشته بود خود دليل بارزى است كه وى در بصره اقامت داشته همانطور كه در زمان شهادت امير المؤمنين ( ع ) در كوفه بوده است . بنابراين روايتى كه مىگويد ابن عباس بيت المال بصره را با خود برداشت و به مكّه گريخت و با امير المؤمنين به دشمنى پرداخت و از آن حضرت جدا شد با اين واقعيّت هماهنگى ندارد . بدين ترتيب بايستى اذعان كرد يا خبرى كه مىگويد وى از على ( ع ) جدا شد صحيح نبوده و يا اين كه پس از جدايى دوباره به نزد على ( ع ) بازگشته است .\r\nابو الفرج مىگويد : حسن بن على ( ع ) براى معاويه بن ابى سفيان نامه‌اى به وسيله جندب بن عبد اللّه ازدى ارسال داشت . به گفتهء مداينى به همراه جندب ، حارث بن سويد تيمى را نيز روانه ساخت .\r\nنامهء مزبور چنين است :\r\n( بسم اللّه الرحمن الرحيم ) از بندهء خدا حسن بن على امير المؤمنين به معاوية بن ابى سفيان . سلام بر تو ، من دربارهء تو به درگاه خداى يكتا كه جز او خدايى نيست ، حمد و سپاس بجا مىآورم . اما بعد ، خداى عزّ و جل ، محمد ( ص ) را برگزيد كه رحمت براى جهانيان بود ، و رسالتهاى خداوند را ابلاغ كرد ، و در حالى كه هرگز كوتاهى و سستى نكرده بود جان او را به سوى خود ستاند . سرانجام خداوند به وسيلهء او آشكار ساخت . شرك را نابود كرد . عرب را عموما عزّت بخشيد و بخصوص قريش را شرافت و بزرگى عطا فرمود . خداى تعالى در قرآن مىفرمايد :  ( وَ إِنَّه لَذِكْرٌ لَك وَ لِقَوْمِك ) . \r\nپس از آنكه پيامبر ( ص ) از دنيا رحلت كرد ، عرب بر سر حاكميت و قدرت با يكديگر به نزاع پرداختند .\r\nقريش بر اين ادّعا بود كه ما از طايفه و خانوادهء او هستيم . مردم عرب نيز اين سخن را حق دانستند . به دنبال آن همانطور كه اعراب با قريش به مبارزه پرداخت ما نيز با قريش به احتجاج پرداختيم . اما قريش بر ما ستم روا داشت و رفتارشان با ما از روى انصاف نبود . همين كه ما خاندان محمد ( ص ) و اوصياى او با قريش احتجاج كرديم و از آنان خواستار انصاف شديم ما را از خود دور ساختند ، و براى دشمنى و نبرد با ما اجتماع كردند ؛ و بدان جهت كه ما نگران دين خدا بوديم و از آن بيم داشتيم كه منافقين و احزاب فرصت يابند كه به بهانه‌جويى و انتقاد بپردازند ، از اين رو از درگيرى با ايشان خوددارى مىكرديم .\r\nامّا امروز جاى بسى شگفتى است كه مدّعى امرى شده‌اى كه كوچك‌ترين حقّى بر آن ندارى . نه فضيلتى در دين از خود نشان داده‌اى و نه در اسلام سابقهء نيكى دارى . تو فرزند يكى از احزاب و فرزند يكى از بزرگ‌ترين دشمنان از ميان سران قريش نسبت به رسول خدا ( ص ) هستى و به زودى پس از كوچ كردن به دنياى ديگر ، خواهى دانست كه سراى آخرت از آن كيست .\r\nعلى ( ع ) كه رحمت خدا بر او باد آن روز كه از اين دنيا رخت بر بست و روزى كه خداوند با قبول اسلام بر او منّت نهاد و روزى كه زنده خواهد شد ، همين كه رحلت فرمود ، مسلمين پس از او مرا به ولايت و سرپرستى خود انتخاب كردند .\r\nآنچه مرا به نوشتن اين نامه وادار كرد ، اين بود كه در كار تو نزد خدا معذور نباشم . حال چنانچه حق را پيروى كنى بهرهء نيكو خواهى برد ، و صلاح مسلمانان نيز در همين است . پس ، از پافشارى و اصرار بر باطل خوددارى كن ، و همانند ديگر مردم در بيعت من وارد شو . تو خود واقف هستى كه من بر اين امر سزاوارترم . هم نزد خدا و هم نزد هر انسان ديندار و پرهيزكارى . پس دست از دشمنى و ستم بردار و از ريخته\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nشدن خون مسلمين خوددارى كن . امّا بدان چنانچه در گمراهى همچنان باقى بمانى من با ديگر مسلمين با شتاب به سويت خواهيم آمد ، و تو را به مقابله فرا خواهيم خواند ، تا خداوند ميان ما داورى فرمايد كه او بهترين داوران است . مدائنى مىنويسد : نمايندگان حسن بن على ( ع ) نزد معاويه رفتند و از وى خواستند كه با آن حضرت بيعت كند ؛ اما معاويه از دادن پاسخ خوددارى كرد .\r\nابو الفرج گويد : معاويه در پاسخ آن حضرت نامه‌اى به شرح زير ارسال داشت : از بندهء خدا معاويه امير مؤمنان ، به حسن بن على ، سلام بر تو ، من به درگاه خداوند كه نيست خدايى جز او . حمد و سپاس به جاى مىآورم . اما بعد ، نامهء تو را دريافت كردم ، و بيانات دربارهء رسول اللّه ( ص ) و فضايل او را دانستم و مىدانم كه او در ميان اولّين و آخرين شايسته‌ترين انسان بود . در نامه‌ات نوشته‌اى كه مسلمانان پس از پيامبر در مورد جانشينى او با يكديگر به نزاع پرداختند . من مىبينم كه با صراحت ابو بكر صديق و عمر فاروق و ابو عبيدهء امين و حوارى رسول اللّه ( ص ) و نيكان از مهاجرين و انصار را به باد افترا گرفته‌اى .\r\nاين سخن بر من خوشايند نيامد . تو از كسانى هستى كه نزد ما و مردم بخيل نبوده‌اى و من دوستدار آنم كه گفتارت راست و درست باشد و تو را به نيكى ياد كنند .\r\nاين امّت پس از آن كه در مورد جانشينى رسول خدا در ميان آنها اختلاف پيش آمد ، فضل و برترى و سوابق و خويشاوندى شما را با پيامبر فراموش نكرده و جايگاه شما را در اسلام از ياد نبرده‌اند ؛ بلكه امّت مسلمان بر اين عقيده بودند ، كه امر حكومت به قريش كه از همه به پيامبر نزديكترند واگذار شود . در اين ميان عده‌اى از افراد صالح و شايستهء مردم معتقد شدند بين قريش نيز فردى كه در اسلام پيشتازتر و از همه داناتر و در اجراى امر خدا نيرومندتر باشد ، اين امر را بر عهده گيرد . از اين رو آنان ابو بكر را انتخاب كردند . اما اين انتخاب موجبات تهمت در سينه‌هاى شما را فراهم آورد . در حالى كه اگر مسلمين در ميان شما كسى را مىيافتند كه قادر باشد به جاى ابو بكر بنشيند هرگز از وى روگردان نمىشدند .\r\nنامهء تو نشان مىدهد كه مرا به صلح دعوت كرده‌اى . بايستى بگويم امروز حال من و تو همانند حالتى است كه ميان شما و ابو بكر پس از رسول خدا ( ص ) بود و چنانچه من به اين امر واقف بودم كه تو در حفظ امور مردم و جمع‌آورى اموال و مقابلهء با دشمن نيرومندترى ، به دعوتت پاسخ مىگفتم . اما مىدانم كه من از تو در امر حكومت سابقه و تجربهء بيشترى دارم . من در سياست آگاه‌تر و سن بيشترى دارم . از اين رو تن به فرمان بده و بدان كه امر حكومت بعد از من از آن تو خواهد بود . و اينك نيز بيت المال عراق و خراج هر منطقه از عراق را به تو واگذار خواهم كرد . تا فردى امين از طرف تو هر سال به جمع‌آورى آنها بپردازد و برايت بياورد . البته هيچ كارى بدون مشورت و نظر تو انجام ندهد و در هر كار كه اطاعت خدا را اراده كنى از فرمان تو سرپيچى نكند .\r\nمدائنى گويد : معاويه در پايان نامهء خود به امام حسن ( ع ) مىنويسد : پدر تو در براندازى عثمان بكوشيد ، تا آنكه عثمان مظلومانه كشته شد و از خدا طلب خونخواهى كرد ، و هر كس كه خونخواه او خدا باشد ، هرگز چيزى را از دست نخواهد داد . آنگاه پدر تو با ستم امر حكومت بر امّت را به دست گرفت ، و پراكندگى در اجتماع مسلمانان ايجاد كرد . از اين رو كسانى كه در سابقه و جهاد در اسلام پيش قدم بودند ، با وى به مخالفت برخاستند ؛ اما وى بر اين ادّعا شد كه اينها پيمان‌شكنى كرده‌اند ، و با آنان به مبارزه برخاست . خونشان را به زمين ريخت و حرام را جايز شمرد . آنگاه به سوى ما رو آورد ، بىآنكه از ما\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nبخواهد با او بيعت كنيم . او در اين انديشه بود كه پيروزى بر ما و عزّت را به دست بياورد . از اين رو با وى به نبرد پرداختيم تا آنجا كه هر يك از ما داورى انتخاب كرديم تا اين دو نفر بر آنچه صلاح امت باشد و پيوند جامعه و همبستگى آنان را فراهم آورد ، داورى نمايند . ما با آن دو نفر و با پدر تو و با خود پيمان بستيم ، كه آنچه داوران بگويند با خوشنودى بپذيريم و تو خود از حكمى كه داوران كردند آگاهى و مىدانى كه على را از خلافت عزل كردند . امّا به خدا سوگند كه او تن به اين حكم نداد ، و براى پذيرفتن امر خدا اندكى شكيبايى نكرد . حال چگونه مرا به امرى دعوت مىكنى . كه مبناى آن همان است كه پدرت به دنبال آن بود ، در حالى كه خود مىدانى كه او از اين حكم خارج شده است . پس به خود و دين خود بنگر . و السّلام .\r\nسپس معاويه به حارث و جندب نمايندگان امام گفت : بازگرديد . آنچه بين من و شما حكم خواهد كرد شمشير است . آنها بازگشتند . معاويه نيز با سپاهى كه تعداد آنها به شصت هزار مىرسيد به طرف عراق حركت كرد ، و در شام نيز به جاى خود ضحاك بن قيس فهرى را انتخاب كرد .\r\nجندب مىگويد : همين كه نامهء معاويه را نزد امام حسن ( ع ) آوردم به آن حضرت گفتم كه اين مرد به طرف شما روانه شده . پس شما هم به سوى او حركت كنيد ، تا با وى در كشور و بلاد خودش مقابله نماييد . چنانچه مىپنداريد كه او به فرمان شما درآيد هرگز چنين نيست . به خدا سوگند مىبينم كه روزگارى سخت‌تر از زمان جنگ صفين خواهد داشت . امام حسن ( ع ) گفت : چنين خواهم كرد .\r\nمعاويه نامهء ديگرى به امام حسن ( ع ) ارسال داشت و گفت :\r\nاما بعد ، خداى عزّ و جل آنچه را كه خواهد دربارهء بندگانش انجام مىدهد . هيچ حكمى در پى حكم او به كار نيايد و او به حساب همه زود رسيدگى كند . بنابراين از اين امر دورى كن ، كه مرگت به دست مردمان فرومايه انجام نگيرد ، و از اينكه ما از خواستهء خود دست برداريم نوميد باشد . امّا چنانچه از پيشنهاد خود دست بردارى و به بيعت با من درآيى به آنچه كه وعده داده‌ام وفا خواهم كرد ، و نيز امر خلافت بعد از من از آن تو خواهد بود ؛ كه شايستگى تو در اين امر از همه كس بيشتر است . و السّلام .\r\nامام حسن ( ع ) در پاسخ او نوشت :\r\nاما بعد ، نامه‌ات را دريافت ، و از دادن جواب خوددارى كردم ؛ زيرا از آن بيم داشتم كه ظلم و ستم آغاز كنى .\r\nبنابراين به تو سفارش مىكنم كه پيرو حق باشى و خود مىدانى كه از آن افراد هستم . و السّلام همين كه نامهء امام حسن ( ع ) به معاويه رسيد ، نامه‌اى با يك عبارت براى كارگزاران خود به اين شرح ارسال داشت .\r\nاما بعد ، سپاس خدا را كه شما را در مقابل دسايس دشمن و قاتل خليفهء شما كفايت كرد . خداوند با لطف خود و روش نيكويش مردى از بندگان خود را تعيين فرمود و آن مرد با برپائى غائله و آشوب على بن ابى طالب ( ع ) را كشت ، و ياران او را پراكنده ساخت . امروز نامه‌هاى بسيارى از بزرگان و رهبران آنها براى ما ارسال داشته و از ما براى خود و قبايل خود امان خواسته‌اند . پس شما با وصول اين نامه با تمام كوشش و توان خود حركت كنيد كه با سپاس به درگاه خداوند از دشمنان انتقام خواهيد گرفت و به آرزوى خود نايل خواهيد شد ، و خداوند ستمكاران و دشمنان را نابود خواهد فرمود . و السّلام .\r\nلشكريان معاويه گرد آمدند و به مقصد عراق حركت كردند . اين خبر به امام حسن ( ع ) رسيد . وقتى\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nامام ( ع ) با خبر شد كه لشكريان به پل منبج « 1 »  رسيده‌اند بلافاصله حركت كرد و حجر بن عدى را انتخاب نمود تا به اطلاع مردم و امرا برساند كه آمادهء مقابله با معاويه گردند .\r\nمنادى براى اقامهء نماز جماعت مردم را دعوت كرد . همه با شور و هيجان اجتماع كردند . امام حسن ( ع ) گفت هر وقت مردم گرد آمدند به من اطلاع دهيد . در اين موقع سعيد بن قيس همدانى به خدمت امام رسيد و اجتماع مردم را باخبر ساخت ، و از وى خواست كه به مسجد بروند . امام حسن ( ع ) به محض ورود به مسجد بر فراز منبر رفت و پس از حمد و ستايش خداوند خطابه‌اى به اين شرح بيان فرمود :\r\nاما بعد ، خداوند جهاد را براى بندگان خود واجب ساخته و آن را امرى ناخوشايند ناميده است . سپس به اهل جهاد از مؤمنين اظهار داشت اى مردم شكيبا باشيد ، و بدانيد كه به آنچه دوست داريد نايل نخواهيد شد مگر آنكه در برابر ناملايمات صبر و شكيبايى از خود نشان بدهيد ، كه خدا با صابرين است . خبر رسيده كه معاويه به اين بهانه كه ما تصميم به نبرد با او داريم ، و به طرف شام حركت كرده‌ايم ، با لشكريان خود به طرف عراق حركت كرده است . اينك شما براى مقابلهء با او و جلوگيرى از ورود او به سرزمين خودتان به جانب لشكرگاه نخيله « 2 »  بشتابيد .\r\nامام حسن ( ع ) خود احساس كرد ، كه ممكن است مردم به سخنانش اعتنايى نداشته باشند . مردم با شنيدن سخنان آن حضرت لب به سكوت نهادند و از هيچ كس حتى يك كلمه در پاسخ وى شنيده نشد .\r\nعدى بن حاتم با مشاهدهء اين وضع از جاى برخاست و آغاز سخن كرد و گفت :\r\nمن پسر حاتم هستم . سبحان اللّه ، چه زشت است اين حالت شما . آيا به سخنان پيشواى خود و دخترزادهء پيامبر خود پاسخ نمىگوييد ؟ كجايند خطباى قبيلهء مضر كه به هنگام ادّعا زبانى تيز دارند ، چنان كه گويى از عهدهء هر كارى همانند يك قهرمان برمىآيند ، امّا به وقت عمل چون روباه مىگريزند ؟ آيا شما مردم از خشم و عيب گرفتن او بيم نداريد ؟\r\nسپس رو كرد به امام حسن ( ع ) و گفت : خداوند به وسيلهء تو طريق رشد و هدايت را بگشايد . از ناملايمات دورت بدارد ، و در امور نيكو تو را موفق فرمايد . سخنان شما را شنيديم . ما فرمان شما را با گوش جان اطاعت خواهيم كرد ، و فرمانبردار امر شما هستيم . اكنون آماده‌ام كه به طرف لشكرگاه حركت كنم .\r\nهر كس بخواهد مىتواند با من همراه شود .\r\nعدى بن حاتم پس از اين سخن از مسجد خارج شد و به راه افتاد ، و بر مركب خود كه نزديك در مسجد آماده بود سوار شد ، و روانه نخيله گرديد . و به غلام خود دستور داد كه به وى بپيوندد ، به اين ترتيب اوّلين فرد سپاه امام حسن ( ع ) عدى بن حاتم بود . پس از عدى بن حاتم . قيس بن سعد بن عبادهء انصارى و معقل بن قيس رياحى و زياد بن صعصعهء تيمى . به ترتيب يكى پس از ديگرى از جاى برخاستند و به سخن پرداختند ، و مردم را سرزنش كردند و به رفتن آنان به ميدان نبرد تشويق كردند ، و در لبّيك به دعوت امام همانند عدى بن حاتم كلماتى بيان داشتند .\r\nآنگاه امام حسن ( ع ) به سخن پرداخته ، گفت : شما درست مىگوييد . رحمت خداى بر شما باد . من همچنان\r\n\r\n","description":"","footnote":" ( 1 ) منبج يكى از شهرهاى باستانى است كه در چند فرسخى حلب قرار دارد .  ( 2 ) نخيله ناحيه‌اى است كه در نزديكى كوفه قرار گرفته است . ","page_name":" 33 ","page_number":33},
  {"content":"\r\n\r\nبه صدق نيت ، وفا ، قبول و دوستى صادقانهء شما آشنا بودم . خداوند جزاى خير به شما عطا فرمايد .\r\nسپس از منبر فرود آمد مردم نيز به دنبال آن حضرت آمادهء نبرد شدند و به طرف جبهه حركت كردند .\r\nامام مغيرة بن نوفل بن حارث بن عبد المطلب را در كوفه به جاى خود انتخاب كرد . و به وى فرمان داد ، كه در پيوستن به لشكريان امام مردم را تشويق و تحريض كند . او نيز فرمان امام را انجام داده ، سپاهى انبوه گرد آورد و امام با لشكرى عظيم و ساز و برگ فراوان حركت كرد و به دير عبد الرحمن رسيد .\r\nدر اينجا امام حسن ( ع ) جهت پيوستن مردم به سپاه او به مدت سه روز توقف كرد . آنگاه عبيد اللّه بن عباس را بخواند و به وى گفت : اى پسر عمو ، من سپاهى مركب از دوازده هزار نفر از سواران عرب كه هر يك به تنهايى مىتواند با گروهى برابرى كند و عده‌اى از قاريان مصر را به همراه تو روانه مىكنم پس با آنان حركت كن . گشاده‌رو باش و با آرامى رفتار كن . در برابر آنها فروتن باش و نزديك آنان اقامت كن ، و بدان كه آنها از ياران با وفاى امير المؤمنين ( ع ) هستند كه تاكنون باقى مانده‌اند . همراه با آنان از كنار شط فرات مىگذرى . سپس آنان را به سرزمين مسكن برده و چون از آن محل گذشتى با معاويه برخورد خواهى كرد . و چنانچه با وى ملاقات كردى او را از حركت بازدار . ما نيز در پى تو شتابان خواهيم رسيد . در ضمن مىبايست هر روز اخبار جنگ را به اطلاع من برسانى . و نيز همچنين با اين دو نفر يعنى قيس بن سعد و سعيد بن قيس به مشاوره بپرداز . چون با معاويه روبرو شدى ، در جنگ با او پيشدستى مكن تا آنكه او نبرد را آغاز كند ، و در اين صورت به جنگ با او بپرداز . اگر دچار حادثه‌اى شدى قيس فرماندهى سپاه را خواهد داشت و چنانچه براى او نيز حادثه‌اى روى داد جانشين وى سعيد بن قيس خواهد بود .\r\nعبيد اللّه به راه افتاد تا به شينور رسيده و پس از گذشتن از شاهى به فرات و روستاهاى فلوجه رسيد و از آنجا نيز عازم مسكن شد .\r\nشيخ مفيد مىگويد : امام حسن ( ع ) مردم را به جهاد دعوت كرد ، امّا مثل اينكه براى آنها سنگين باشد سخن آن حضرت را با سستى پاسخ دادند . پس از آن امام و همراهان كه عده‌اى از پيروان پدرش و برخى از پيروان خود او بودند حركت كردند . در ميان آنها عده‌اى نيز از خوارج بودند كه همراه با هر كس و به هر حيله و تزويرى آمادهء جنگ با معاويه بودند . عده‌اى فتنه‌جو و برخى در طمع غنايم و دسته‌اى شكاك و گرفتار عصبيّت بودند كه تنها با پيروى از رؤساى قبايل به راه افتادند و هرگز پاىبند به دين نبودند .\r\nبه هر حال امام پس از طى منازل بين راه در ساباط نزديك قنطره رسيد و شب را در آنجا بسر برد ، همين كه روز فرا رسيد ، تصميم گرفت افراد خود را آزمايش كند ، كه تا چه اندازه از وى اطاعت خواهند كرد ، و دوستان و دشمنان از يكديگر متمايز گردند و با آشنايى بيشتر به جنگ با معاويه و اهالى شام بپردازد .\r\nپس امر كرد مردم را به نماز جماعت فرا خوانند . سپس بر فراز منبر رفت و خطابهء خود را به اين شرح بيان فرمود :\r\nسپاس خداى را آن چنان كه ستايش گران به درگاه او سپاس مىگذارند ، و گواهى مىدهم كه جز خداوند يكتا خدايى نيست . گواهى مىدهم كه محمد ( ص ) بندهء خدا و رسول اوست . او را به حق و صدق به سوى بشر فرستاد و بر وصى خويش امينش شمرد .\r\nامّا بعد ، سوگند به خدا ، اميدوارم كه امروز در ميان مردم ستايشگر خداوند و ناصحى مشفق باشم . من هرگز كينهء مسلمانى را در دل نداشته و زيان مسلمانان را آرزو ندارم و هرگز بر ضد حيات و سعادتشان\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nنمىانديشم . هر چند كه اجتماع براى شما ناخوشايند باشد . اما وحدت و پيوستن به اجتماع بهتر از دورى و جدايى است . من جز خير و صلاح و صواب و هدايت شما به سوى مصالح هدفى ندارم . من مصلحت شما را از شما روشن‌تر تشخيص مىدهم .\r\nفرمان مرا بپذيريد و از انديشهء من سر مپيچيد خداوند من و شما را قرين آمرزش قرار دهد . خوشنودى و محبت و ارشاد الهى قرين ما باد .\r\nهمين كه خطابهء امام ( ع ) پايان يافت ، مردم با نگريستن به يكديگر گفتند كه : منظور او از اين بيانات چيست ؟\r\nعده‌اى گفتند ، به خدا سوگند كه ما گمان داريم كه وى مىخواهد با معاويه از در صلح درآيد امر و حكومت را به وى واگذار كند . سپس فرياد كردند ، به خدا قسم كه اين مرد كافر شده است . « اين جمله خود دليل گويايى است بر اينكه اين گروه از خوارج بوده‌اند . »\r\nديرى نپاييد كه به خيمهء امام حمله آوردند و اثاث و وسايل آن را غارت كردند ، و جايگاه نماز آن حضرت را از زير پايش كشيدند . عبد الرحمن بن عبد اللّه بن جعال ازدى وى را محكم گرفت و رداء را از دوش آن حضرت برداشت و همچنان كه شمشير به گردنش آويزان بود بدون رداء نشست . آنگاه دستور داد اسبش را آوردند و سوار شد . عده‌اى از ياران خاصّش وى را در بر گرفتند تا ديگران ياراى دستيابى به او را نداشته باشند . سپس فرمود : قبيلهء ربيعه و همدان را نزد من آوريد . وقتى كه آنان رسيدند ، اطراف امام را گرفتند و مردم را از آن حضرت دور كردند .\r\nبه اين ترتيب آن حضرت با گروهى ديگر از مردمان به راه خود ادامه داد . چون به تاريكى ساباط رسيد مردى از بنى اسد كه او را جراح بن سنان بن جراح مىگفتند پيش آمد و در حالى كه شمشيرى باريك در دست داشت دهانهء اسب آن حضرت را گرفت و گفت : اللّه اكبر ، اى حسن مشرك شدى چنانچه پدرت پيش از اين مشرك شد . ( اين سخن نشان مىدهد كه او نيز از خوارج بوده است ) سپس نيزه‌اى به ران آن حضرت زد كه آن را شكافت و تا بن ران پيش رفت .\r\nدر روايت ديگرى آمده است كه بريدگى آن به استخوان رسيد آن حضرت نيز با شمشير خود به وى حمله كرده او را بگرفت و در نتيجه هر دو به زمين افتادند .\r\nبنا به روايتى ديگر ، مردى از شيعيان امام حسن به نام عبد اللّه بن خطل طائى آن مرد را بگرفت و شمشير از دستش بيرون كشيد . آنگاه مرد ديگرى به نام ظبيان بن عماره ، بر وى حمله بر دو بينى او را بريد و سپس هر دو نفر با آجرى به وى هجوم بردند و سر و صورت او را شكستند و سرانجام او را از پاى درآوردند .\r\nامام حسن ( ع ) را بر تختى نشاندند و به مدائن آوردند ، و در خانهء سعيد بن مسعود ثقفى كه از جانب امير المؤمنين ( ع ) فرماندار ، و امام حسن ( ع ) نيز او را به همان سمت تثبيت كرده بود ، وارد كردند . امام ( ع ) در آنجا به مداواى زخم خويش پرداخت . سعيد جهت درمان آن حضرت پزشكى بياورد تا آنكه بهبودى كامل يافت .\r\nشيخ مفيد و ابو الفرج به همين ترتيب آورده‌اند . اما آنچه را كه ، طبرى ، ابن اثير و سبط ابن جوزى به نقل از شعبى ذكر كرده‌اند چنين است : همين كه امام حسن ( ع ) به مدائن آمد . منادى در ميان لشكريان فرياد كرد : بدانيد ، كه قيس بن سعد كشته شد . هر چه زودتر فرار كنيد .\r\nديرى نپاييد كه به طرف خيمه‌گاه امام حمله ، و كليهء اثاثيهء او را به يغما بردند ؛ تا آنجا كه فرش زير پاى آن\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nحضرت را نيز باقى نگذاشتند ، و بدين ترتيب بود كه هراسى از آنها به وجود آمد و كينهء آنان در دلها بر جاى ماند .\r\nبا توجه به روشى كه اين چنين افرادى از خود نشان دادند امام حسن ( ع ) چگونه مىتوانست به آنها متّكى باشد و با اعتماد بر ايشان در ميدان كارزار شركت كند ؟\r\nدر اين اثنا گروهى از سران قبايل پنهانى به معاويه نوشتند : ما سر به فرمان و گوش به دستور توييم ، و به وى اعلام كردند كه آماده هستند كه به سوى آنان بشتابند ، و بر عهده گرفتند كه امام حسن ( ع ) را آنگاه كه معاويه به لشكرش نزديك شد ، تسليم معاويه كنند . و آن حضرت از اين نامه اطلاع يافت . شيخ صدوق در كتاب علل الشرايع آورده است كه : معاويه جهت كشتن امام حسن ( ع ) عده‌اى جاسوس به نامهاى عمرو بن حريث ، اشعث بن قيس ، حجّار بن ابجر و شبث بن ربعى ، را انتخاب كرد و براى هر يك از آنها نيز جاسوسى به عنوان مراقب برگزيد تا از اين مأموريت سرپيچى نكنند . وى براى كشتن امام مبلغ صد هزار درهم ، لشكرى از سپاهيان شام و يكى از دختران خود را جايزه تعيين كرد . امام از اين امر آگاه شد . زره بر تن كرد و آن را پنهان داشت و بسيار مراقب بود ، و بدون زره هرگز براى نماز حاضر نمىشد . از اين رو به هنگام نماز يكى از آنها كه آن حضرت را هدف نيزه قرار داد مؤثر واقع نشد .\r\nصاحب كتاب خرائج مىنويسد : امام حسن ( ع ) يكى از رؤساى قبيلهء « كنده » را با عده‌اى مركب از چهار هزار نفر به نبرد با معاويه فرستاد . همين كه وى به شهر انبار وارد شد ، معاويه پنجاه هزار درهم براى او فرستاد و به او وعده داد كه به فرماندارى بعضى از ولايات شام و جزيره منصوب خواهد كرد . ديرى نپاييد كه اين مرد با دويست نفر از نزديكان خود به معاويه ملحق شد . امام با شنيدن اين خبر مردى از طايفهء مراد را به جاى او انتخاب كرد ؛ هر چند كه با وى پيمان بست و گفت چون كوه نلرزد و سستى از خود نشان ندهد ، اما خيلى زود به امام اطلاع رسيد كه او نيز همانند اول فريب خورده و به خيل معاويه پيوسته است .\r\nابو الفرج مىگويد : معاويه كه به قصد عراق به راه افتاده بود در قريه‌اى به نام ، حبوبيّه ، به محاذات ، مسكن ، وارد شد . در اينجا عبيد اللّه بن عباس نيز در برابر لشكر معاويه فرود آمد . فرداى همان روز معاويه كسى را به نزد عبيد اللّه فرستاد و گفت ، كه امام حسن ( ع ) نامه‌اى در مورد صلح براى من ارسال داشته و مىخواهد حكومت را به من واگذارد : اكنون چنانچه امروز به فرمان من درآيى ، به همان مقام باقى خواهى بود . در غير اين صورت ، موقعى به اين امر تن در دهى كه مطيع و اسير خواهى بود . از طرفى اگر امروز به فرمان من درآيى ، يك ميليون درهم به تو خواهم پرداخت ، كه نيمى از آن را به نقد و نيم ديگر را در هنگام ورود به كوفه ، در اختيار تو قرار خواهم داد .\r\nپس عبيد اللّه شبانه همراه با نزديكان خود به لشكر معاويه پيوست . و چون مردم شب را بامداد كردند امير خود را نيافتند و قبس بن سعد نماز را با ايشان خواند و به كارهاى ايشان رسيدگى كرد . و بعد به ايراد خطابه‌اى پرداخت و گفت :\r\nاى مردم ، از هيچ امرى ترس و بيم به خود راه ندهيد ، و از اينكه حرص و طمع سراسر وجود اين مرد را فرا گرفته هرگز در شگفت مشويد . او كسى است كه نه خود تاكنون به امر خيرى دست زده و نه پدر و برادرش . او كسى است كه پدرش در نبرد بدر با پيامبر خدا ( ص ) به جنگ پرداخت و ابو اليسر كعب بن عمر و انصارى وى را به اسيرى گرفت ؛ و آنگاه كه به نزد پيامبر ( ص ) آورد ، رسول اللّه ( ص ) از وى فديه گرفت و ميان\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nمسلمين تقسيم كرد . برادر او كسى است كه از جانب امير المؤمنين ( ع ) كه به عنوان حاكم بصره تعيين كرده بود ، به سرقت مال خدا و مسلمانان مىپرداخت و اين امر را حلال مىپنداشت .\r\nاز طرفى عبيد اللّه همان كسى است كه امير المؤمنين ( ع ) او را والى يمن قرار داد ، و او از مبارزهء با بسر بن ارطاة سرباز زد ، و فرزندان خود را كه رها كرده بود ، به دست دشمن كشته شدند ؛ و امروز نيز رفتار او با شما چنين بود كه خود مشاهده كرديد . مردم يك صدا گفتند : سپاس خداى را كه از ميان ما به دورش ساخت و او را در جمع دشمنان فرستاد .\r\nشيخ مفيد ، مىگويد : همين كه نامهء قيس بن سعد به امام حسن ( ع ) رسيد ، بر اعمال و رفتار عبيد اللّه بن عباس آگاه شد ، و دانست كه مردم او را تنها گذارده و خوارج نيز به واسطهء آنچه از دشنام و كافر دانستن آن حضرت به زبان آوردند نسبت به او بددل گشته‌اند ، و خونش را مباح دانسته ، اموالش را به يغما برده‌اند . و جز اينان كسى كه امام ( ع ) از انديشه‌هاى ناپاكشان آسوده باشد براى او به جاى نماند مگر اندكى از نزديكانش كه شيعيان او و يا از شيعيان پدر آن جناب بودند . و اينان گروه اندكى بودند كه در برابر لشكر انبوه شام تاب مقاومت نداشتند . در اين اثنا معاويه نيز نامه‌اى به آن حضرت نوشت و پيشنهاد صلح داد . و به ضميمهء آن نامه‌هاى ياران آن جناب را كه براى معاويه ارسال داشته و بر عهده گرفته بودند فرستاد ، تا امام حسن ( ع ) را غافلگير و تسليم معاويه نمايند ، و براى پذيرفتن صلح شرايط بسيارى بر خود تعيين كرد ، و پيمانهايى براى اجراى آن بست كه اگر بدان رفتار مىشد ، مصالحى را در بر داشت . امام حسن ( ع ) اطمينان به گفته‌هاى او پيدا نكرد و دانست كه در اين باره نيرنگ زند و حيله به كار برد . اما چاره‌اى هم جز پذيرفتن صلح و واگذاردن جنگ نداشت . و چنان كه بيان داشتيم ، پيروان آن حضرت و همراهانش مردمانى سست عنصر و كم عقيده دربارهء آن حضرت بودند . چنانچه رفتار آنها نشان داد كه در صدد مخالفت با او برآمده و بسيارى از آنان ريختن خون او را حلال دانسته‌اند و مىخواهند او را تسليم دشمن كنند . پسر عمويش ( عبيد اللّه بن عباس ) نيز از يارى او دست كشيد و به دشمن پيوست از طرفى مردم اغلب به دنياى زودگذر رو آوردند و از نعمتهاى آخرت چشم پوشيدند . پس امام ( ع ) براى پابرجايى حجّت و داشتن عذرى ميان خود و خداى تعالى و نزد همهء مسلمانان پيمان محكمى براى صلح گرفت . معاويه نيز اين امر را پذيرفت .\r\nبه گفتهء ابو الفرج ، همين كه قيس بن سعد بن عباده ، به قصد جنگ با معاويه همراه با ياران خود حركت كرد ، با بسر بن ارطاة با بيست هزار لشكر كه از جانب معاويه آمده بود روبرو شد ، و فرياد زد اين است امير شما كه بيعت كرده و اين حسن است كه صلح كرده است . پس براى چه خود را به كشتن مىدهيد و به جنگ مىپردازيد ؟ سپس قيس بن سعد رو كرد به ياران خود و گفت : از اين دو امر يكى را انتخاب كنيد . يا بدون امام در جنگ شويد و يا بيعت همراه با ذلّت و گمراهى را بپذيريد . آنها نبرد را انتخاب كردند و با اهل شام به جنگ پرداختند ، و خيلى زود سپاه بسر بن ارطاة را تا اردوگاه معاويه به عقب راندند .\r\nمعاويه نامه‌اى سراسر استمالت و وعده و نويد به قيس نوشت ، تا بلكه او را از راه بازگرداند . اما قيس چنين پاسخ داد :\r\nنه به خدا - هرگز مرا نخواهى ديد مگر آنكه ميان من و تو شمشير و نيزه‌ها افراشته باشد . از اين پس نامه‌هاى تند و شديدى ميان معاويه و قيس مبادله گرديد ، كه هر يك مىكوشيد ديگرى را به شدّت تهديد كند .\r\nسرانجام عمرو بن عاص معاويه را از اين امر بازداشت و گفت : اين نامه‌ها وى را جسورتر خواهد كرد . اما\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nچنانچه او را به حال خود گذارى همانند ديگران نزد تو خواهد آمد .\r\nاز اين ماجرا به خوبى روشن مىشود كه اين دو نفر تا چه اندازه با يكديگر متفاوت بوده‌اند . با اينكه بسر بن ارطاة فرماندهء معاويه و فرزندان خردسال عبيد اللّه را در صنعاء كشته بود ، با اين وصف با معاويه سازش كرد ، و شرف را در برابر مال دنيا از دست داد ، و زير بار ذلت و خوارى رفت ؛ در برابر او قيس بن سعد را مىبينيم كه سوگند مىخورد ، معاويه را جز با شمشير و نيزه ملاقات نكند ، و اين در حالى بود كه بر اين امر آگاهى يافت كه امام حسن ( ع ) صلح كرده است .\r\nمردان شايسته هرگز مردانگى را از دست نمىدهند ، و انسان بزرگوار با ذلّت و خوارى زندگى نخواهد كرد . به هر حال قيس همراه با سپاهيان خود رهسپار كوفه گرديد و امام حسن ( ع ) نيز از ميدان نبرد بازگشت .\r\nتوجه به اين جريانات نشان مىدهد كه آن حضرت از لحاظ سياسى در رفتار خود شتاب نداشته و در هر حال توأم با تدبير و دورانديشى بوده است . به اين ترتيب كه پس از رحلت امير المؤمنين ( ع ) همين كه اطلاع يافت ، معاويه دو جاسوس براى او فرستاده است . بلافاصله فرمان داد كه آنها را به قتل برسانند . آنگاه مردم عراق را در جنگ با معاويه تشويق كرد . و خود با سپاهى مركب از دوازده هزار نفر به طرف ميدان جنگ حركت كرد . و فرماندهى سپاه را به دست پسر عموى خود عبيد اللّه بن عباس سپرد ، و قيس و سعيد را به عنوان مشاور براى او تعيين كرد تا مبادا علائم سستى در وى پديد آيد . از طرفى خود به ناپايدارى مردم عراق واقف بود و مىدانست كه ياران مخلص و وفادارش بسيار اندك بوده و اكثر لشكريان او را ، خوارج ، و كسانى كه به دنبال غنايم هستند ، و طرفداران رؤساى قبايل و افرادى از اين قبيل تشكيل مىدهند . از اين رو امكان داشت كه به زودى در برابر معاويه تسليم شوند .\r\nمردم عراق ، از ابتدا و از همان موقع كه امام ( ع ) آنان را براى شركت در جنگ فرا خواند ، سستى از خود نشان دادند و هرگز آمادهء نبرد نشدند ، و پس از توبيخ و سر زنش بسيار سر انجام به اين امر حاضر گشتند . از اين رو مىبينيم خطابهء امام حسن ( ع ) را در مدائن كه به منظور آزمايش ياران خود بود چگونه با وى روبرو شدند و جز عده‌اى اندك از افراد ثابت و پايدار ، اكثر آنها به وى دشنام داده و تكفيرش كردند و به غارت خيمه‌اش پرداختند و خونش را مباح دانستند . از يك سو از رفتار ناپسند عبيد اللّه بن عباس ، و از سوى ديگر نامه‌هائى كه رؤساى قبايل به معاويه ارسال مىداشتند و وعده‌هائى داير به همكارى با معاويه و رها ساختن امام حسن ( ع ) مىدادند نشان مىداد كه ممكن است امام در نبرد با معاويه با شكست مواجه گردد ، و چنانچه از پذيرفتن صلح خوددارى كند ، اطرافيانش وى را دستگير و به معاويه تسليم كنند . از اين رو براى آن حضرت مسلم گرديد كه مفسده و زيان اين امر خيلى بيش از مصالحه خواهد بود . و با اينكه صلح با معاويه را خوشايند نمىداشت اما فساد و زيان كمتر را انتخاب كرد .\r\nدر اينجا به اين نكته بايستى اشاره كرد كه صلح امام حسن ( ع ) باعث گرديد كه از يك سو معاويه هيچ گونه عذرى نداشته باشد و از سوى ديگر هر روز بر وزر و و بال و مفسده و گناه او افزوده گردد و همگان او را به باد انتقاد گيرند . و آنچه ابن اثير در كتاب الكامل ، آورده خود دليل گويايى است كه اين نظريه را تأييد مىكند .\r\nاو مىگويد : همين كه معاويه با فرستادن نامه از امام حسن ( ع ) خواست كه با وى مصالحه كند ، بر فراز منبر رفت و گفت : به خدا سوگند ، دربارهء مردم شام ، ما را ترديد و پشيمانى پيش نمىآيد . ليكن ما با اهل شام به مدد همزيستى و صبر مىجنگيديم . اينك همزيستى با دشمنيها فرتوت شده و صبر با ناآراميها و جزعها از\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nبين رفته است . شما به راه صفين كه مىرفتيد دينتان را پيشاپيش دنياى خود دانستيد اما اكنون دنياتان پيشاپيش دينتان است .\r\nاين زمان شما در ميان دو نوع كشته بسر مىبريد . كشته‌اى در صفين كه بر او مىگرييد و كشته‌اى در نهروان كه انتقام او را مىطلبيد . بازمانده‌ها عهد فروگذار و نامردمند و گريه كننده‌ها شور شكر و آشوب طلب .\r\nاكنون بدانيد كه معاويه ما را به كارى فراخوانده كه در آن نه سربلندى هست و نه انصاف . چنانچه تا پاى مرگ ايستاده‌ايد ، سخن او را به خودش برگردانيم و يا لبهء شمشير او را به محاكمهء خدا بخوانيم . اما اگر زندگى در اين دنيا را دوست داريد ، پيشنهاد او را بپذيريم و رضايت شما را جلب كنيم . مردم از هر سو فرياد برآوردند : باقى ماندن ، زندگى در دنيا . اما آنچه را كه سبط ابن جوزى به نقل از سدى آورده چنين است : صلح امام حسن ( ع ) با معاويه بر پايهء علاقهء به دنيا نبود ، بلكه اين پيمان بدان جهت بود كه آن حضرت مشاهده كرد كه مردم عراق از يارى و همراهى با او خوددارى كرده و به او حيله و نيرنگ خواهند زد تا آنجا كه بيم آن مىرفت كه حضرت را دستگير و به معاويه تسليم كنند . خطابهء آن حضرت در نخيله پيش از قرار داد صلح خود دليل بارزى بر اين ادّعاست . به اين ترتيب كه در بيانات خود خطاب به مردم چنين فرمود : در اين اختلاف كه ميان من و معاويه پيش آمده حقى است كه من از آن گذشت كردم ، و اين تنها به خاطر حفظ خون مسلمانان و اصلاح امت بوده و از كجا معلوم ، شايد اين خود آزمايش و منافعى باشد ، كه تا زمانى ادامه يابد .\r\nابن اثير مىگويد : وقتى كار صلح پايان يافت ، امام حسن ( ع ) گفت : اى اهل عراق ، سه حادثه است كه بر من روا داشتيد ، نخست پدرم را كشتيد . آنگاه مرا مورد سرزنش و انتقاد قرار داديد ، و سپس اموال مرا غارت كرديد .\r\nطبرسى در كتاب احتجاج آورده است كه : از جمله بيانات امام حسن ( ع ) اين بود كه فرمود : به خدا سوگند . صلح من با معاويه تنها به اين جهت بود كه براى جنگ با او يارانى نيافتم . اما چنانچه همراهانى براى من وجود داشت ، شب و روز با وى مىجنگيدم تا خداوند بين من و او داورى كند . مجموع آنچه را كه در گذشته بيان داشتيم نشان مىدهد كه صلح امام حسن ( ع ) به چه جهت بوده است . و راه درست و صحيح همان بوده كه امام انتخاب فرموده است ، و ما در فصول آينده در سيرهء برادرش امام حسين ( ع ) و شرايط و حالاتى كه هر يك از اين دو امام را از يكديگر جدا ساخته ، نشان خواهيم داد .\r\n\r\nشرايط صلح\r\nشيخ صدوق از كتاب الفروق بين الاباطيل و الحقوق اثر محمد بن بحر شيبانى كه سند آن به ترتيب از ابى بكر محمد بن حسن بن اسحاق بن خزيمه نيشابورى و او از ابو طالب زيد بن اجزم و او از ابو داود و او از قاسم بن فضيل و او از يوسف بن مازن راسبى نقل گرديده كه گفت : امام حسن بن على ( ع ) با شرايطى به اين شرح با معاويه صلح كرد :\r\n1 . معاويه حق ندارد نام امير المؤمنين را بر خود گذارد .\r\n2 . شهادت نزد او اقامه نشود .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n3 . از تعقيب شيعيان على ( ع ) خوددارى كند و امنيّت را براى آنان در نظر گيرد . حق تعرّض به هيچ يك از آنان را ندارد ، و حقوق هر يك از آنها را به خودشان واگذارد .\r\n4 . يك ميليون درهم در ميان بازماندگان شهدايى كه در كنار امير المؤمنين در جنگهاى جمل و صفين كشته شده‌اند ، تقسيم كند و اينها همه بايد از محل خراج « دارابجرد » از بلاد فارس تأديه شود . الخ . ديگر از شرايط قرارداد اين بود كه : معاويه بايد ناسزا به امير المؤمنين و بدگوئى به او را در نماز ترك كند . ابن اثير مىگويد : معاويه از دشنام به على ( ع ) خوددارى نكرد ، تا اينكه از وى خواست كه اين امر را ترك كند ؛ هر چند كه در ظاهر به قبول آن تن در داد . اما هرگز به اين عهد وفا نكرد .\r\n\r\nمتن قرارداد صلح ميان امام حسن ( ع ) و معاويه\r\nبسم اللّه الرحمن الرحيم ، اين قراردادى است كه به موجب آن ميان حسن بن على بن ابى طالب و معاوية بن ابى سفيان صلح بر قرار مىگردد ، و امر حكومت به معاويه واگذار مىشود . به اين شرط كه به كتاب خدا و سنّت پيامبر خدا ( ص ) عمل كند . معاويه حق ندارد كسى را براى حكومت به جانشينى خود انتخاب كند . مردم در هر گوشه از زمينهاى خداى تعالى شام يا عراق يا يمن و يا حجاز بايد در امن و امان باشند ، و ياران على ( ع ) را در هركجا باشند امان دهند و به هيچ يك از شيعيان على ( ع ) آسيبى نرسانند . ياران و شيعيان على ( ع ) از حيث جان و مال و زن و فرزند در امان ، و از هر گزندى محفوظ باشند ، و هيچ كس متعرض هيچ يك از آنان نشود ؛ و براى حسن بن على ( ع ) و برادرش حسين ( ع ) و هيچ يك از اهل بيت رسول اللّه ( ص ) چه در نهان و چه در آشكار هيچ بدى نخواهند و در امنيّت هيچ يك از آنها در هيچ منطقه‌اى اخلال نكنند .\r\nعلاوه بر اينكه در اين عهدنامه ذات اقدس الهى را گواه گرفته‌اند ، گروهى از رجال قوم ، هم امضايش كردند .\r\nشيخ مفيد مىگويد : پس از امضاى قرارداد صلح معاويه به راه افتاد تا به سرزمين ، نخيله ، كه همان لشكرگاه كوفه بود وارد شد ، و چون آن روز جمعه بود ، نماز جمعه را هنگام ظهر با مردم به جا آورد ، و خطبه‌اى براى آنان ايراد كرد .\r\nبنا به نوشتهء ابو الفرج : معاويه قبل از ورود به كوفه در نخليه خطابهء مفصل خود را كه مآخذ تاريخى به جز چند قسمت برجستهء آن را ضبط نكرده‌اند ، ايراد كرد . در اينجا به ذكر قسمتهايى از اين خطبه كه دست يافته‌ايم مىپردازيم . معاويه در ميان كلمات خود چنين گفت : . . . و پس از اين همه ، بىگمان در هر امتى كه بعد از پيغمبرش اختلاف پديد آمد باطل بر حق پيروز گشت . در اينجا معاويه ناگهان دانست كه سخن نابجايى گفته و به زيان اوست و بىدرنگ به اصلاح آن پرداخت و گفت : مگر در اين امّت كه حق بر باطل غلبه يافت ! ! ، به گفته شيخ مفيد و ابو الفرج اصفهانى ، معاويه در خطبهء خود گفت :\r\nبه خدا سوگند ، جنگ من با شما به اين منظور نبود كه نماز بگذاريد و روزه بگيريد و حج به جاى آوريد و زكات بپردازيد . با اينكه مىدانستم شما اين همه را به جاى مىآوريد ! من فقط بدين خاطر با شما به جنگ برخاستم كه بر شما حكمرانى كنم و زمام امر شما را به دست گيرم و اينك خدا مرا به اين خواسته نايل آورده است ، هر چند شما خوش نداريد . اكنون بدانيد ، كه من ، حسن بن على ( ع ) را اميدوار كردم و هر\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nپيمانى كه با او بسته‌ام زير پا مىنهم ، و به هيچ شرطى وفا نخواهم كرد .\r\nاما در روايت ابو الفرج چنين آمده است : بدانيد چيزهايى كه به حسن بن على ( ع ) بخشيدم ، همه آنها زير پاى من است . به هيچ شرطى وفا نمىكنم .\r\nابو الفرج از قول راوى اين گفتار اضافه كرده مىگويد : . . . او مكّار و حيله‌گر بود . مداينى آورده است كه :\r\nمعاويه براى مردم كوفه در ضمن خطبه‌اى گفت : اى مردم كوفه شما چنين مىپنداريد كه من به خاطر نماز و زكات و حج با شما به جنگ پرداختم ، با اينكه مىدانستم شما اين همه را به جاى مىآوريد . بلكه تنها منظور من از نبرد با شما اين بود كه به شما فرمان دهم ، و امر حكومت را در دست گيرم . و اكنون اين مقام را خدا به من عطا كرده در حالى كه شما ناخوشنود بوديد . و بدانيد كه هر مالى آسيب‌ديده و هر خونى كه در اين فتنه بر زمين ريخته هدر است ، و هر عهدى كه با كسى بسته و هر شرطى كرده‌ام زير اين دو پاى من است .\r\nابو الفرج اضافه كرده مىنويسد : معاويه پس از اينكه از مردم بيعت گرفت در خطابهء خود از على ( ع ) ياد كرد و زبان به دشنام او گشود . سپس به حسن بن على ( ع ) نيز ناسزا گفت . در اين هنگام حسين بن على ( ع ) از جا برخاست تا به معاويه جواب گويد ، اما حسن بن على ( ع ) دستش را كشيد و او را نشاند و خود از جايش برخاست و گفت :\r\nاى تو كه على را به زشتى ياد كرده‌اى ، من حسن هستم و پدرم على است . تو معاويه هستى و پدر تو صخر است . مادر من فاطمه است و مادر تو هند . جدّ من رسول اللّه ( ص ) و جدّ تو حرب ، است . جدّهء من خديجه است ، و جدّهء تو قتيله . . اكنون بر هر يك از ما كه گمنامتر و بدنامتر و فرومايه‌تر و كافرتر و از ديگرى منافق‌تر هستيم لعنت خدا باد .\r\nعده‌اى از مردم مسجد فرياد كشيدند : آمين . يحيى بن معين ، كه يكى از راويان اين حديث بوده است مىگويد : من نيز مىگويم ، آمين .\r\nو ابو عبيد نيز مىگويد : ما نيز مىگوييم : آمين . ابو الفرج اصفهانى مىنويسد : و من هم مىگويم آمين .\r\nمؤلف : من نيز مىگويم ، آمين .\r\nمعاويه و پس از او ديگر سلاطين بنى اميه نيز مترصد بودند كه سب و دشنام به امير المؤمنين ( ع ) را به مرحله اجرا درآورند ، تا آنكه عمر بن عبد العزيز مردم را از اين امر بازداشت . از طرفى معاويه در ايجاد ترس و وحشت در ميان شيعيان امير المؤمنين ( ع ) و كشتن آنان بكوشيد و آنان را از سرزمينهاى خود دور ، و بسيارى از خانه‌هايشان را ويران ساخت . همچنين عمرو بن حمق را كشت و همسرش ، آمنه دختر ، شريد ، را به مدّت دو سال در دمشق زندانى ساخت . حجر بن عدى و ياران او را در سرزمين ، مرج عذراء به قتل رسانيد . عبد اللّه بن هاشم مرقال را در حالى كه در راه وى را به زنجير كشيده بودند از عراق به شام فرا خواند .\r\nاما خراج ، دارابجرد ، چنان كه ابن اثير مىنويسد : مردم بصره امام حسن ( ع ) را از گرفتن آن اموال بازداشتند ، به اين عذر كه ما اموال خود را به هيچ كس نخواهيم پرداخت . البته حقيقت اين بود كه معاويه مردم را از اين امر بازداشته بود .\r\nمداينى مىنويسد : حضين بن منذر رقاشى مىگويد : سوگند به خداى كه معاويه به هيچ يك از وعده‌هايى كه به حسن بن على ( ع ) داده بود ، وفا نكرد . در كشتن حجر بن عدى و يارانش بكوشيد . براى پسرش يزيد از\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nمردم بيعت گرفت ، و حسن بن على ( ع ) را مسموم ساخت . چنان كه ابن عبد البرّ در كتاب الاستيعاب آورده :\r\nدر نيمهء جمادى الاولى سال چهل و يكم هجرت صلح امام حسن ( ع ) با معاويه اتفاق افتاده و آنكه به سال چهل هجرى ثبت كرده اشتباه بوده است . الخ .\r\nحاكم نيشابورى در كتاب المستدرك امضاى قرارداد صلح را در جمادى الاولى سال چهل و يك هجرى دانسته است . الخ .\r\nبرخى بر اين عقيده‌اند كه اين معاهده در بيست و پنجم ربيع الاول به امضا رسيده و برخى گفته‌اند در ماه ربيع الآخر بوده است . بنابراين چنانچه در ماه ربيع الاول بوده ، مدت خلافت ظاهرى امام حسن ( ع ) هفت ماه و بيست و چهار روز مىشود . زيرا كه بيعت او در بيست و يكم ماه رمضان سال چهل هجرى بوده ، و چنانچه بر مبناى روايت دوم كه آن را در ماه ربيع الآخر دانسته ، قرار دهيم مدت خلافت ظاهرى آن حضرت شش ماه و چهار روز خواهد بود ، و برخى سه روز و عده‌اى پنج روز محسوب داشته‌اند ؛ و اين بر اثر اختلافى است كه در تاريخ وفات امير المؤمنين ( ع ) ميان روايات مختلف ديده مىشود . و چنانچه روايت سوّم را در نظر بگيريم . اين مدّت چند روز بيشتر خواهد شد .\r\n\r\nاعتراض جمعى از اصحاب حسن بن على ( ع ) و پاسخ آن حضرت\r\nاز ابو الفرج اصفهانى در مقاتل الطالبيين روايت است ياران امام حسن ( ع ) كه عموما از وجوه پيروان امير المؤمنين على ( ع ) بودند اطراف او را گرفتند ، و همه لب به ملامت او گشودند و از شدّت خشم و نوميدى گريه مىكردند ، كه چرا امامشان با دشمنان صلح كرده و به او تسليم شده است .\r\nمداينى مىگويد : موقعى كه معاويه در كوفه در ضمن سخنان خود گفت كه شرايط صلح را زير پا نهاده است ، مسيّب بن نجبه رو كرد به امام حسن ( ع ) و گفت من همچنان از شما در شگفت هستم . تو خلافت را به معاويه واگذاشتى در حالى كه چهل هزار نفر در ركاب تو بودند ، و از او تعهّد و وثيقه‌اى نگرفتى تا شرايط و تعهداتش را به اجرا درآورد . سپس گفت : به خدا سوگند ، او منظورى جز جان تو را نداشته است .\r\nامام حسن ( ع ) گفت : در اين مورد چه مىگويى ؟ ، مسيّب گفت : به نظر من بهتر است به همان حال اول بازگرديد . زيرا كه وى پيمان خود را شكسته و شرايط مصالحه را زير پا گذاشته است . امام در پاسخ گفت ؛ اى مسيّب چنانچه من خواهان دنيا بودم و در اين امر شركت مىجستم ، به هنگام نبرد ، بدون ترديد معاويه در صبر و شكيبايى از من پايدارتر نبود ؛ امّا من خير و صلاح شما را در نظر گرفته‌ام تا از درگيرى و مبارزهء با يكديگر جلوگيرى نمايم . از اين رو به قضا و قدر الهى خوشنود باشيد ، تا در نتيجه آنكه اهل خير و نيكو كارى است در آسايش ، و از شرّ بدكاران در امان باشد .\r\nمدائنى مىگويد : چنين افتاد كه روزى عبيد بن عمر و الكندى بر امام حسن ( ع ) وارد شد ، در حالى كه به صورتش زخمى ديده مىشد ، و آن بر اثر شركت او در نبرد همراه با قيس بن سعد بن عباده بر او وارد گرديده بود . امام از وى پرسيد ، چه رخ داده ؟ گفت : در موقع جنگ اين چنين شده است . آنگاه حجر بن عدى به نزديك امام آمد و سخنى گفت كه از ادب به دور بود . هر چند كه اين سخن حاكى از محبّت شديد وى نسبت به امام حسن ( ع ) بود ، سپس حجر خطاب به امام گفت : ما از صحنهء نبرد با معاويه با رنج بسيار و بىميلى بازگشتيم\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nگشتيم اما دشمنان در حالى كه شاد و مسرور به نظر مىرسيدند بازگشتند . اين سخن چهرهء امام حسن ( ع ) را تغيير داد . در اينجا امام حسين ( ع ) با اشاره وى را امر به سكوت كرد . حجر نيز كلام خود را قطع كرد و ساكت شد . سپس امام حسن ( ع ) به سخن پرداخته گفت : اى حجر آنچه تو دوست دارى همهء مردم دوستدار آن نيستند و رأى و نظر تو نظر آنها نيست . آنچه را كه من در انجام آن اقدام كردم منظور و هدفم جز نگهدارى و بقاى تو نبود و خداوند هر روزى به كارى است .\r\n\r\nاخبار مربوط به امام\r\nمداينى مىگويد : ابو الطفيل آورده است كه : روزى امام حسن ( ع ) به يكى از دوستان خود گفت :\r\n- آيا معاوية بن خديج را مىشناسى ؟\r\nوى پاسخ داد : آرى .\r\n- هر وقت او را ملاقات كردى به من اطلاع بده ! ديرى نپاييد كه آن شخص ، معاويه را در حالى كه از خانهء عمر و بن حريث خارج مىشد ملاقات كرده وى را به امام معرفى كرد .\r\nامام حسن ( ع ) وى را پيش خوانده ، گفت :\r\nآيا تو بودى كه نزد هند جگرخوار زبان به دشنام على ( ع ) گشوده‌اى ؟ به خدا سوگند ، چنانچه به حوض كوثر داخل شوى ، و هرگز وارد نخواهى شد ، او را مشاهده خواهى كرد كه با شتاب از آن عبور خواهد كرد .\r\nمنافقين را خواهى ديد كه چگونه از آن رانده مىشوند ، در حالى كه دو طرف آن باز و آماده است كه از آن بهره گيرند .\r\nمداينى اضافه كرده مىگويد : حديث كرد ما را سليمان بن ايوب و او از اسود بن قيس عبدى ، كه روزى حبيب بن مسلمة به ملاقات امام حسن ( ع ) رفت . امام رو كرد به او و گفت : اى حبيب ، چنين به نظر مىرسد كه تو در مسيرى غير طاعت خدا گام نهاده‌اى ! حبيب گفت : اما در مورد پدر شما ، بايستى بگويم كه چنين نبوده و من هرگز از فرمان خدا سرپيچى نكرده‌ام . امام حسن ( ع ) گفت : البته اين مطلب درست است . اما بايد در نظر داشته باشى كه به خاطر دنياى ناچيز و زودگذر پيرو فرمان معاويه گرديده‌اى . بايستى بدانى كه چنانچه به اين وسيله دنيايت آباد گردد ، سراى باقى را از دست داده‌اى . در چنين حالى چنانچه اعمال و رفتار شرّ و ناپسندى داشته باشى و گفتارى نيكو از خود نشان دهى ، آيهء زير كه در قرآن كريم آمده است ، دربارهء تو صدق خواهد كرد  « . . . خَلَطُوا عَمَلًا صالِحاً وَ آخَرَ سَيِّئاً ، . »  « 1 »  اما بدان كه اكنون مصداق آيهء زير گرديده‌اى كه خداى عزّ و جل مىفرمايد :  ( كَلَّا بَل ران عَلى قُلُوبِهِم ما كانُوا يَكْسِبُون )  « 2 » \r\n\r\n","description":"","footnote":" ( 1 ) سورهء توبه آيهء 101  ( 2 ) سورهء مطفّفين آيهء 13 ","page_name":" 43 ","page_number":43},
  {"content":"\r\n\r\n\r\nامام حسن ( ع ) و زياد بن أبيه\r\nپيش از ورود در اين مبحث لازم است نسب خانوادگى زياد را بيان داريم و به اين موضوع اشاره كنيم كه چگونه معاويه وى را در رديف خانوادهء خود قرار داد . مادر زياد كه سميّه نام داشت از كنيزان حارث بن كلدة بن عمرو بن علاج ثقفى بود كه او نيز از پزشكان عرب محسوب مىشد . سميّه شوهرى داشت به نام عبيد ، كه از بردگان طايفهء ثقيف بود . چنين افتاد كه روزى ابو سفيان از شهر طايف گذشت . يك سر به سراغ مردى شراب‌فروش به نام ابو مريم رفت و از او خواست زنى بدكاره در اختيارش قرار دهد . ابو مريم بلافاصله سميّه را كه همسر عبيد بود به وى معرفى كرد ، و بدين ترتيب ابو سفيان با سميّه هم بستر شد و از اين عمل نامشروع زياد تولّد يافت ؛ اما وى را همچنان پسر عبيد مىشناختند . به هنگام خلافت عمر ، ابو سفيان ادعا كرد كه زياد فرزند اوست ، امّا ياراى آشكار ساختن اين جريان را نداشت ؛ زيرا كه از يك سو از عمر و از سوى ديگر از مسلمانان به شدّت بيم داشت ، و از سوى ديگر مغاير با گفتار رسول اللّه ( ص ) بود كه مىفرمايد : الولد للفراش و للعاهر الحجر ، فرزند از آن بستر همخوابگى است ، و شخصى كه مرتكب زنا شود مىبايست سنگسار گردد . از اين رو زياد كه در بستر و فراش عبيد متولد گرديده ، از نظر شرعى فرزند او محسوب مىگردد ، و ابو سفيان كه با مادرش مرتكب زنا شده به اثبات نمىرساند كه زياد فرزند او باشد .\r\nبسيارى از مورخين اين موضوع را به اين ترتيب بيان كرده‌اند . كه ، در موقع خلافت عمر روزى در مجلسى كه ابو سفيان ، على بن ابى طالب ( ع ) و عمرو بن عاص نيز حاضر بودند ، زياد در حالى كه هنوز جوانى نورس بود سخنى گفت كه حاضرين را به شگفتى واداشت . عمرو گفت ، به خدا چنانچه اين جوان از دودمان قريش مىبود ملت عرب را با يك چوب راه مىبرد . ابو سفيان كه در آنجا بود ، گفت : اين جوان قريشى است ، و كسى كه با مادر او همبستر گرديده مىشناسم . على ( ع ) رو كرد به ابو سفيان و پرسيد :\r\nآيا پدر او را مىشناسى ؟ ابو سفيان گفت ، پدرش خود من هستم . امام ( ع ) با تندى گفت تو ، تو پدر زياد هستى ؟\r\nساكت باش ، اى ابو سفيان . عمرو بن عاص او را مخاطب ساخته ، گفت : پس چگونه است كه زياد را به خود منسوب نمىدارى ؟\r\nابو سفيان در حالى كه مردى را كه در آنجا حضور داشت نشان مىداد ( يعنى عمر ) گفت : بيم دارم كه اين مرد مرا از پاى درآورد .\r\nمداينى به گفتهء خود ادامه داده ، جريان را چنين مىنويسد : زياد در زمان خلافت على ( ع ) فرمان حكومت فارس و يا قسمتى از مناطق آن را به دست آورد . وى از عهدهء اين مأموريت به خوبى برآمد ، و در جمع‌آورى خراج مناطق مزبور بكوشيد . در اين اثنا معاويه نامه‌اى تهديدآميز براى زياد ارسال داشت و در پايان آن با اشاره به اينكه وى برادر اوست شعرى را نيز بياورد ، كه برخى از آنها چنين است : مثل اينكه پدرت را از ياد برده‌اى آن روز كه گاه سبك و گاه خشمناك گرديد و چون شترمرغ به صورتهاى مختلف تغيير حال داد ، و در حالى كه عمر بر مردم حكومت داشت براى آنان سخن گفت . همين كه نامهء معاويه به زياد رسيد براى مردم به سخن پرداخت و گفت :\r\nعجبا كه پسر هند جگرخوار ، و كسى كه در رأس منافقين قرار دارد مرا تهديد مىكند ، در صورتى كه\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nمىدانيد ميان من و او شخصيّتى قرار گرفته كه خود ، پسر عم رسول اللّه ( ص ) است ، و او على ( ع ) است كه همسر سيدهء نساء العالمين و پدر دو سبط پيامبر ( ص ) و كسى است كه داراى مقام ولايت و منزلت و صاحب عنوان برادرى با رسول خدا ( ص ) از ميان صد هزار نفر از مهاجرين و انصار و تابعين بوده است . به خدا سوگند چنانچه همهء آنها بر من يورش آورند خواهند ديد كه در شمشيرزنى استقامتم از هر كس بيشتر خواهد بود .\r\nآنگاه زياد نامه‌اى براى على ( ع ) ارسال داشت و همراه آن نامهء معاويه را نيز فرستاد . امير المؤمنين ( ع ) در پاسخ وى چنين نوشت :\r\nاما بعد ، من تو را به حكومت انتخاب كردم و بدون ترديد تو را شايستهء اين امر دانسته‌ام . امّا دربارهء ابو سفيان ، بايستى بدانى كه لغزش و خطايى بود كه وى به هنگام خلافت انجام داد . و اين در اثر دروغپردازى و آرزوهاى زودگذرى است كه ميراثى را بر جاى نگذاشته و انتساب تو را به او ثابت نمىكند . از طرفى معاويه نيز چون شيطان رجيم است ، كه از هر طرف ، از روبرو و از پشت سر و از راست و چپ دست از آدمى برنمىدارد . پس از وى به شدّت دورى كن . از او بپرهيز . بازهم از او بپرهيز . و السّلام .\r\nهمين كه زياد اين نامه را بخواند ، گفت : به پروردگار كعبه سوگند كه على ( ع ) به اين موضوع شهادت داده است . اين حقيقت همچنان در ذهن او جاى داشت ؛ تا اينكه معاويه مخالفت خود را بر وى آشكار ساخت . پس چون على ( ع ) به شهادت رسيد ، او همچنان بر سمت خود باقى ماند . در اين گيرودار ، معاويه كه از او در هراس بود ، نامهء تهديدآميزى به وى ارسال داشت كه قسمتى از آن چنين بود :\r\nاز امير المؤمنين معاويه بن ابى سفيان به زياد بن عبيد . اما بعد . تو از كسانى هستى كه در نعمت راه كفران پيش گرفتى ، و خود باعث شدى كه مجازات گردى . تو همان كسى هستى كه پدر مادرت شناخته نشده‌اند .\r\nگويا چنين مىپندارى كه مىتوانى كه از حيطهء قدرت و سلطهء من خارج گردى . در گذشته همچون ديگران بنده‌اى بودى و امروز امير و والى منطقه‌اى شده‌اى كه هرگز شايستگى آن را ندارى . اى پسر سميّه ، با دريافت اين نامه مردم را به اطاعت و بيعت با من دعوت كن . چنانچه به انجام اين فرمان تن دادى خون خويش را تأمين كرده‌اى . در غير اين صورت به آسانى و با كمترين رنج و تلاش تو را دستگير خواهم كرد .\r\nو السّلام .\r\nزياد با دريافت نامهء معاويه به شدّت در خشم و غضب فرو رفت . بلافاصله مردم را گرد آورده ، بر فراز منبر قرار گرفت و خطاب به آنان گفت :\r\nپسر هند جگرخوار و كشندهء حمزهء شير خدا و ايجاد كنندهء اختلافات و نفاق و سردستهء جنگ احزاب ، و كسى كه در راه خاموش ساختن نور خدا اموال خود را صرف كرد ، براى من نامه فرستاده و به خيال پوچ خود ايجاد رعد و برق كرده است . بىآنكه خود بداند كه وى هم چون ابرى است كه ديگر قطره آبى در آن ديده نمىشود و با وزش بادها از هم پاشيده خواهند شد . چنين مىپندارد كه من از او در هراس هستم ؛ در صورتى كه من فرزند دخت رسول اللّه ( ص ) و فرزند ابن عم او را مىبينم كه با صد هزار مهاجر و انصار در برابر معاويه قرار گرفته است . به خداى سوگند ، چنانچه آن حضرت در مورد معاويه به من اجازه دهد در مقابلهء با او روز روشن را چون شب تاريك خواهم ساخت .\r\nسپس در ضمن نامه‌اى براى معاويه نوشت : اما بعد ، نامه‌ات را ملاحظه كردم . چنين مىبينم كه تو چون\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nغريقى هستى كه امواج دريا او را احاطه كرده و هر شيئى ناچيز و حتى پاى قورباغه‌اى را وسيلهء رهايى خود قرار مىدهد ، به اين آرزو كه اندكى بيشتر به حيات خود ادامه دهد . بايستى بدانى هر كس كه مانند تو با خدا و پيامبر خدا در ستيز باشد و در زمين راه فساد و كفران نعمت پيش گيرد در جادّهء بدبختى و تباهى گام نهاده است .\r\nمرا به باد ناسزا و دشنام گرفته‌اى ، بدان كه جهت دست يافتن به تو از آن بيم نمىداشتم كه مرا سفيه و نادان بخوانند لغزشهايت را برمىشمردم ، و آلودگيهاى تو را آشكار مىساختم چنان كه هرگز ياراى پاك ساختن آن را نداشتى .\r\nاما دربارهء سميّه ، اگر من پسر او بوده و مرا مورد نكوهش قرار داده‌اى تو بيش از من بايستى سرزنش و نكوهش گردى . زيرا كه تو را بايد فرزند جماعت ناميد .\r\nاما در اين مورد گمان كرده‌اى كه با كمترين كوشش و تلاش و به آسانى مىتوانى بر من دست يا بى . آيا شنيده شده است كه شاهين از صداى پرندهء كوچكى بترسد ، و آيا ديده‌اى كه يك گوسفند ، گرگ درّنده‌اى را پاره كند ، ؟ و السّلام .\r\nهمين كه نامهء زياد به معاويه رسيد ، در غم و اندوه شديدى فرو رفت . و از مغيرة بن شعبه خواست كه نزد وى بيايد . آنگاه با وى خلوت كرده ، گفت : موضوع مهمّى در پيش است كه من ترجيح دادم با تو در ميان گذارم ؛ تا با مشاوره به حل اين مشكل بپردازيم و مرا در اين امر يارى و نصيحتى كنى . اطمينان دارم كه در رازدارى و اسرار از همه كس به من نزديكترى و بدان كه تو نسبت به فرزندانم برترى دارى . مغيره گفت ، به خدا سوگند كه من به اطاعت از فرمان تو هستم .\r\nمعاويه به سخن خود ادامه داده ، گفت : مىدانى كه زياد سالهاست در فارس حكومت مىكند ، و همچنان به دشمنى با ما پرداخته است . و چون افعى بر ما غرّش مىكند . او مرد هوشيار و فعّالى است و به هر كار كه دست بزند تا آنجا دنبال خواهد كرد تا به نتيجه و ثمرى برساند . آنگاه كه آقا و مولاى او در قيد حيات بود ، امنيّتى براى من وجود نداشت ؛ و اكنون نيز بيم آن دارم كه با حسن بن على همدست گردد .\r\nمغيره گفت ، چنانچه من در قيد حيات باشم نظر او را به طرف تو جلب خواهم ساخت . مىدانى كه زياد از كسانى است كه همواره به دنبال شرف و مقام بوده و دوستدار منبر و خطابه است . اگر از وى دلجويى كنى و مسائل را به نرمى با او در ميان گذارى ، بدون ترديد به طرف تو جلب مىگردد و با اعتماد بيشترى به سوى تو گرايش پيدا خواهد كرد . پس بهتر است كه نامه‌اى براى او بنويسم و خود ، آن را به نزدش ببرم .\r\nآنگاه معاويه نامه‌اى براى زياد ارسال داشت كه در آن از برادرى خود با او سخن گفته و وعده كرده بود كه وى را به حكومت خواهد رسانيد . قسمتى از اين نامه چنين است :\r\nاز امير المؤمنين معاويه بن ابى سفيان به زياد بن ابى سفيان ، مىبينم كه قطع رحم كرده و به طرف دشمن رو آورده‌اى . بدبينى و دشمنى تو باعث گرديده كه قرابت و خويشاوندى خود را با من از بين ببرى ، تا آنجا كه گويى برادرى خود را با من ناديده گرفته و صخر بن حرب ( معاويه ) را پدر خود و من نمىدانى . تفاوت ره از كجاست تا به كجا . من به دنبال خونخواهى پسر ابى العاص گام نهاده و تو به مبارزه با من برخاسته‌اى .\r\nبا اين وصف من معتقدم كه با تو به نرمى رفتار كنم و از لغزشهاى تو درگذرم . با تو صلهء رحم كنم و در اين امر خواهان اجر و ثواب گردم . پس بدان اى ابا مغيره ، چنانچه در اطاعت و فرمان قوم بنى هاشم باشى و\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nچنان دست به شمشير زنى كه تيغهء آن بشكند جز دورى از آنان به نتيجه‌اى دست نخواهى يافت ؛ زيرا كه دشمنى و كينهء فرزندان عبد شمس با بنى هاشم شديدتر از تيزى كاردى است كه براى ذبح گاوى بر زمين افكنده شده است . از اين رو بهتر است به اصل و نسب خود برگردى و پيوند خود را با قوم خود محكم سازى ، و چنانچه به من اعتماد كنى و دوستدار طرفدارى از من گردى ، همچنان بر حكومت باقى خواهى بود . در غير اين صورت خود به امر نيكى بپرداز كه نه بر نفع من باشد و نه بر ضرر من . و السّلام .\r\nمغيره نامهء معاويه را به زياد رسانيد . زياد با مطالعهء اين نامه در انديشه فرو رفت ، و سپس خنده‌اى سرداد . مغيره رو كرد به او و گفت : از لجاجت دست بردار و پيوند خود را با خاندان خود برقرار كن ، و نزد برادر خود برگرد .\r\nزياد پس از دو يا سه روز خطابه‌اى براى مردم ايراد كرد و گفت : مىدانيد كه رنج و بلا امروز بر شما روى آورده است . حال كه به اين امر قادر هستيد . از خود دور سازيد ، و براى عافيت و سلامتى خود به سوى خدا رو آوريد . من اوضاع مردم را از همان وقت كه عثمان به قتل رسيد به دقت نگريستم و آنان را همچون گوسفندانى ديدم كه در روزهاى عيد قربانى مىشوند . مىدانى كه در دو نبرد جمل و صفين ، بيش از صد هزار نفر از مردم ، جان خود را از دست دادند . و اين در حالى بود كه همهء آنها بر اين عقيده بودند كه پيرو حق هستند . پس اگر حقيقت امر چنين باشد ، بايستى هم قاتل و هم مقتول در بهشت باشند ، در حالى كه هرگز چنين نيست بلكه اين امر سخت پيچيده و مشكل گرديده و مردم راه خطا و اشتباه پيموده‌اند ، و من از آن بيم دارم كه اوضاع به همان ترتيب اوليّه بازگردد . در اين صورت چه كسى مىتواند سلامت دين خود را حفظ كند ؟ من با مطالعه و دقت در مسائل مردم به اين امر واقف شدم كه نيكوترين عاقبت و سرانجام همهء امور ، آرامش و تندرستى است ، و من براى شما دست به كارى خواهم زد كه پايان نيك آن را همگى تصديق خواهيد كرد . و من به خواست خدا پيروى و اطاعت شما را در اين امر ستايش خواهم كرد .\r\nسپس زياد از منبر فرود آمد و در پاسخ معاويه نامه‌اى به اين شرح نگاشت : اما بعد ، نامهء تو را اى معاويه به وسيلهء مغيرة بن شعبه دريافت كردم ، و از مضمون آن آگاه شدم . سپاس خداى را كه حق را بر تو نمايان ساخت و بازگشت به پيوند خويشاوندى را نشان داد . بدون ترديد تو خود از كسانى هستى كه كار نيك و صحيح را به خوبى مىدانند . هنگام قرائت نامهء تو در موقعيتى بودم كه براى سخنرانان چيره‌دست رنج و مشقّت بسيارى را در پى خواهد داشت . آنگاه كه براى مردم به سخن پرداختم ، در بهت و حيرت فرو رفتند همچون كسانى كه گمراه و سرگردان گرديده و به كسى احتياج دارند كه راه را به آنها نشان دهد . و من بر اين گونه امور قادر خواهم بود .\r\nمعاويه همهء آنچه را كه زياد از وى درخواست كرده بود فرستاد ، و با خطّ خود نامه‌اى براى زياد ارسال داشت و بدين وسيله اعتماد خود را به او بيان كرد ، و از وى خواست كه رهسپار شام گردد .\r\nمداينى مىگويد : همين كه معاويه تصميم گرفت كه زياد بن عبيد را به نام زياد بن ابى سفيان معرفى كند ، از پله‌هاى منبر بالا رفت و زياد را با خود برد و بر پله‌اى پايين‌تر قرار داد . پس ، خطاب به مردم گفت : بر من روشن شده كه زياد منسوب به خانوادهء ماست . من از شما مىخواهم چنانچه در صحت اين انتساب حكايتى به خاطر داريد حق شهادت را ادا كنيد .\r\nعدّه‌اى برخاستند و سخنان معاويه را تأييد كردند كه وى پسر ابو سفيان است ، و گفتند كه ابو سفيان قبل از\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nمرگ خود به اين امر اعتراف كرده است . در اين اثنا ابو مريم سلولى كه در دوران جاهليت مردى شراب‌فروش بود از جاى برخاست و گفت من در طايف شراب‌فروشى داشتم . يك روز ابو سفيان به طايف آمده ، كباب و شراب از من خريدارى كرد ، همين كه از شراب و كباب سير شد ، رو كرد به من و گفت : براى من زنى بياور . من به سراغ سميّه رفته ، به وى گفتم ، ابو سفيان به من امر كرده كه زنى براى او بياورم . آيا حاضرى ؟ ، سميّه گفت : حرفى ندارم . فقط بايد صبر كند تا شوهرم عبيد از گوسفند چرانى برگردد ؛ زيرا او به چوپانى مشغول است . وقتى شامش را خورد و خوابيد ، من خواهم آمد .\r\nديرى نپائيد كه وى را مشاهده كردم كه دامن‌كشان از راه رسيد . به اين ترتيب چندى با او گذرانيد .\r\nآنگاه از ابو سفيان پرسيدم ، چگونه بود ، در جوابم گفت ، اگر زير بغلش بوى بدى نمىداد خيلى خوب بود .\r\nدر اين هنگام زياد از فراز منبر فرياد كشيد : اى ابا مريم به مادران مردم ناسزا مگو تا مادر تو را بىعفّت نخوانند .\r\nبه اين ترتيب اين پيوند انجام گرديد و زياد بن عبيد كه در ميان مردم به همين نام معروف بود به نام زياد بن ابى سفيان نام‌گذارى شد . و جهت تأييد اين الحاق و پيوند ، معاويه دختر خود را به ازدواج محمد فرزند زياد درآورد . چنان كه در كتاب استيعاب آمده : اين موضوع به سال 44 هجرى اتفاق افتاد .\r\nمسلمانان اين بار را به دوش نگرفتند و براى آنها گران آمد . از يك سو از گفتن زياد بن ابى سفيان و از سوى ديگر از نام زياد بن عبيد نيز بيم داشتند . از اين رو با نامهاى مختلفى چون ، زياد بن أبيه ، زياد بن امه ، زياد بن سميه ، و يا تنها با نام زياد بىآنكه وى را به كسى نسبت دهند ، مىخواندند . اين ماجرا همچنان ادامه داشت ؛ اما در دوران حكومت معاويه در ميان بيشتر مردم به زياد بن ابى سفيان معروف گرديد ؛ زيرا كه مردم چه از روى ترس و چه گرايش قلبى ، در هر حال با پادشاهان خود همصدا هستند ، و معمولا پيروان دين در ميان جامعه همچون قطره‌اى در برابر اقيانوسى بسيار اندك خواهند بود . و آنگاه كه عايشه تصميم گرفت نامه‌اى براى زياد بفرستد ، متحير بود كه عنوان نامه را چه بنويسد . چنانچه او را زياد بن عبيد ، يا ابن أبيه ، بنامد ، زياد در خشم خواهد شد ، و چنانچه نامه را با عنوان زياد بن ابى سفيان آغاز كند خود مرتكب گناه گرديده است . پس بىآنكه نامى از پدرش به ميان آورد به ناچار نامه را بدين گونه ارسال داشت :\r\nو از عايشه‌ام المؤمنين به فرزندش زياد . همين كه زياد نامه را بخواند ، خنده‌اى سر داد و گفت گويا اين عنوان براى عايشه ايجاد زحمت كرده است .\r\nجاحظ مىگويد : به هنگامى كه زياد حاكم بصره بود ، بر ابو العريان عدوى گذشت . وى مردى سالخورده و نابينا و به بيمارى شديدى گرفتار بود . امّا داراى زبانى گويا و فصيح داشت . ابو العريان با شنيدن صداى مركب زياد از جمعيتى كه اطراف او بودند پرسيد ، كه اين سر و صدا از چيست ؟ در پاسخ او گفتند ، زياد بن ابى سفيان است كه از اينجا مىگذرد .\r\nپس گفت ، بازماندگان ابو سفيان عدهء معينى بوده‌اند . و شخصى به نام زياد از او بر جاى نمانده است . همين كه زياد از اين سخن آگاه شد ، بىدرنگ دويست دينار براى او ارسال داشت ؛ فرستادهء زياد به ابو العريان گفت ، والى بصره ، پسر عم تو زياد اين پول را ارسال داشته است . پس ابو العريان با شادى گفت ، به خدا سوگند كه او حقا پسر عم من بوده و صلهء رحم كرده است . يك روز بعد كه بار ديگر زياد با مركب خود از آنجا مىگذشت ، بر ابو العريان سلام كرد . ابو العريان گريست ، و در پاسخ آنان كه از وى پرسيدند ، گريهء تو از\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nچيست ؟ گفت : من صداى ابو سفيان را از دهان زياد شنيدم . معاويه نيز از اين ماجرا آگاه شد . پس اشعارى به اين شرح براى زياد فرستاد و وى را به باد انتقاد گرفت .\r\n ما لبثتك الدنانير التى بعثت * ان لوّنتك أبا العريان الوانا\r\nامسى اليك زياد فى ارومته * نكرا فأصبح ما انكرت عرفانا\r\nللّه در زياد لو تعجلها * كانت له دون ما تخشاه قربانا \r\nاشعار ابو العريان نيز در پاسخ معاويه چنين بود :\r\n احدث لنا صلة يحى النفوس بها * قد كدت يا ابن ابى سفيان تنسانا\r\nاما زياد فقد صحت مناسبه * عندي فلا ابتغي فى الحق بهتانا\r\nمن يسد خيرا يصبه حين يفعله * او يسد شرا يصبه حيثما كانا \r\nعبد الرحمن بن حكم برادر مروان نيز اشعارى درباره اين ماجرا سروده ، كه برخى از آنها چنين است :\r\n الا ابلغ معاويه بن حرب * لقد ضاقت بما تأتي اليدان\r\nأ تغضب ان يقال ابوك عف * و ترضى ان يقال ابوك زاني\r\nفأشهد ان رحمك من زياد * كرحم الفيل من ولد الاتان\r\nو اشهد انها حملت زيادا * و صخر من سميّة غير داني \r\nهمين كه معاويه از اين ماجرا اطلاع يافت سخت بر عبد الرحمن در غضب شد و گفت ، او كار ناپسندى كرده و من از او هرگز خوشنود نخواهم بود ، مگر اينكه نزد زياد برود و از وى عذرخواهى كند ، و رضايت او را جلب نمايد . پس عبد الرحمن با سرودن اشعارى به اين شرح پرداخت :\r\n اليك أبا المغيرة تبت مما * جرى بالشام من خطل اللسان\r\nعرفت الحق بعد ضلال رأيي * و بعد الغي من زيغ الجنان\r\nزياد من أبى سفيان غصن * تهادى ناظرا بين الجنان\r\nو ان زيادة في آل حرب * احب الي من وسطى بناني\r\nالا ابلغ معاوية بن حرب * لقد ظفرت بما تأتي اليدان \r\nمعاويه زياد را به باد ناسزا و دشنام گرفت و گفت با اينكه عبد الرحمن در شعر خود وى را در رديف خانوادهء صخر بن حرب قلمداد كرده ، با اين وصف گويا زياد بر اين امر واقف نگرديده است .\r\nيزيد بن مفرغ حميرى نيز در اشعارى در بارهء زياد چنين گفته است :\r\n شهدت بأن امك لم تباشر * أبا سفيان واضعة القناع\r\nو لكن كان امر فيه لبس * على حذر شديد و ارتياع\r\nان زيادا و نافعا و أبا بك * رة عندي من اعجب العجب\r\nهم رجال ثلاثة خلقوا * فى رحم انثى و كلهم لاب \r\n\r\n","description":"","footnote":"","page_name":" 49 ","page_number":49},
  {"content":"\r\n\r\n ذا قرشى كما تقول و ذا * مولى و هذا ابن عمه عربي\r\nفكر ففى ذاك ان فكرت معتبر * هل نلت مكرمة الا بتأمير\r\nعاشت سمية ما عاشت و ما علمت * ان ابنها من قريش فى الجماهير \r\nهمانطور كه معاويه زياد را در رديف دودمان خود محسوب داشت و وى را به عنوان برادر خود خواند ، زياد نيز عبيد اللّه بن مرجانه قاتل حسين بن على ( ع ) را به خود منسوب كرد . چنان كه امام حسين ( ع ) دربارهء عبيد اللّه مىگويد : ألا و ان الدّعى ابن الدعى قدر ركز بين اثنتين ، السلّة و الذّلّة ، اين زنازادهء پسر زنازاده بين دو امر مرا مخيّر كرده است . يا با شمشير كشته شوم و يا تن به ذلّت و خوارى دهم .\r\nابن كلبى گويد ؛ همچنان كه معاويه زياد را به دودمان خود ملحق ساخت ، شخصى به نام عباد خود را به زياد ملحق كرد ، و زياد نيز وى را فرزند خود خواند .\r\nبه اين ترتيب وقتى زياد آمادهء سفر حج مىگشت عده‌اى نزد وى مىآمدند و خود را از دودمان او محسوب مىداشتند . يكى از اين افراد عباد بود . زياد از او پرسيد : تو كيستى ؟ وى پاسخ داد كه من فرزند تو هستم ، و اضافه كرد ، من از مادرى متولد شدم ، كه از كنيزان بنى قيس بن ثعلبه بود ، بنابراين من هم يكى از غلامان اين طايفه بوده‌ام . زياد با شنيدن اين سخن گفتارش را تصديق كرد ، وى را خريد و آزاد ساخت .\r\nهمين كه زياد از دنيا رفت معاويه حكومت سجستان ( سيستان ) را به عباد ، و حكومت بصره را به عبيد اللّه واگذار كرد .\r\nيزيد بن مفرغ حميرى دربارهء اين دو نفر شعرى به اين شرح سروده است :\r\n اعباد ما للؤم عنك محول * و لا لك ام من قريش و لا اب\r\nفقل لعبيد اللّه مالك والد * به حق و لا يدرى امرؤ كيف تنسب \r\nهنگامى كه زياد از معاويه خواست وى را اجازه سفر حج دهد ، و او نيز اجازه داد ، ابا بكره برادر مادرى زياد كه مادر هر دو سميّه بود ، از اين امر اطلاع يافت . وى قبلا سوگند خورده بود كه هرگز با زياد سخن نگويد ، و اين بدان جهت بود كه در دوران خلافت عمر به مغيرة بن شعبه نسبت زنا دادند ، و ابا بكره كه در رديف شهود بود ، از دادن شهادت خوددارى كرد . پس ابا بكره و ديگر شهود با صد ضربهء شلاق قصاص شدند ، و همين كه از ملحق شدن زياد به معاويه آگاه شد ، خشم بيشترى به زياد پيدا كرد . از اين رو موقعى كه اطلاع يافت زياد تصميم دارد به سفر حج برود ، نزد زياد آمد و به يكى از فرزندانش گفت : پدر تو در اسلام مرتكب گناه بزرگى شده و به مادر خود نسبت زنا داده و رحم پدرى را از خود سلب كرده است و اينك كه موسم حج فرا رسيده تصميم دارد به گناه بزرگترى خود را آلوده كند ، و به ديدار ام حبيبه دختر ابو سفيان و ام المؤمنين ، برود حال چنانچه‌ام حبيبه كه از همسران رسول اللّه ( ص ) بوده اجازه دهد كه با وى ملاقات كند گناه بزرگترى را نيز مرتكب شده و چنانچه به او اجازه ملاقات ندهد براى پدر تو بدتر خواهد شد . بدين جهت بود كه زياد از سفر حج خوددارى كرد .\r\nاين موضوع را جاحظ نقل كرده و ابن عبد البرّ در كتاب الاستيعاب آورده است كه زياد با معاويه به\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nحج رفت ، و همين كه تصميم گرفت به ديدار ام حبيبه برود ، سخن ابا بكره را به ياد آورد و از ملاقات با ام حبيبه خوددارى كرد . بعضى گفته‌اند كه‌ام حبيبه اجازه نداد كه با وى ملاقات كند . برخى نيز بر اين عقيده‌اند كه مراسم حج را به جا آورد ، اما بدين جهت كه با اين مشكل مواجه نشود ، از رفتن به مدينه خوددارى كرد .\r\nابن ابى الحديد از قول حسن بصرى آورده است كه : معاويه سه امر را مرتكب گرديد ، و تنها يكى از آنها كافى بود كه موجبات هلاكت وى را فراهم سازد . نخست گماشتن افرادى سفيه و نادان در رأس حكومت بر اين امت ، به طورى كه خلافت را از اشخاص شايسته سلب كردند . دوّم الحاق زياد به دودمان خود ، در حالى كه رسول خدا ( ص ) فرمود : الولد للفراش و للعاهر الحجر .\r\nسوّم كشتن حجر بن عدى بود . واى بر معاويه از اين جنايتى كه دربارهء حجر بن عدى و يارانش انجام داد .\r\nابن ابى الحديد در جاى ديگر مىنويسد : شرقى بن قطامى روايت كرده است كه : سعيد بن سرح بردهء حبيب بن عبد شمس از شيعيان على بن ابى طالب ( ع ) بود . همين كه زياد به كوفه وارد شد در پى او فرستاد ، و وى را به شدت بترسانيد . سعيد به حسن بن على ( ع ) رو آورد ، و از آن حضرت پناه خواست . سپس زياد بر برادر و فرزندان و همسر او هجوم برد و آنان را زندانى ساخت . اموال او را بگرفت و خانه‌اش را ويران كرد .\r\nامام حسن ( ع ) در اين مورد نامه‌اى براى زياد ارسال داشت :\r\nاما بعد ، تو به مردى از مسلمانان هجوم برده‌اى كه بين او و ديگر افراد مسلمان هيچ گونه تفاوتى ديده نمىشود . هر حقى كه ديگران دارند براى او نيز بايستى در نظر بگيرى ، و هر جريمه‌اى كه ديگران بايستى بپردازند ، بر دوش او نيز خواهد بود ؛ اما تو خانه‌اش را ويران ساخته ، دارايى او را برده‌اى و خانواده‌اش را در بند كرده‌اى . پس با دريافت اين نامه در بناى خانه‌اش بكوش و اموال خانواده‌اش را به وى بازگردان و از او درگذر . و السلام .\r\nزياد پاسخ آن حضرت را چنين نوشت :\r\nاز زياد بن ابى سفيان به حسن بن فاطمه . اما بعد ، نامه‌ات را دريافت كردم . در نامه‌ات نام خود را پيش از نام من آورده‌اى ، در حالى كه تو از من حاجت خواسته‌اى و من در رأس حكومت هستم . با اينكه تو از مردم معمولى و غير مسئول هستى به من دستور مىدهى همچون فرمانروايى كه دستوراتش براى افراد بدون تأمل بايستى اجرا گردد . نامهء تو دربارهء مرد فاسقى است كه وى را پناه داده‌اى ، اما اين امر در اثر بدانديشى است . به خدا سوگند تو ياراى پيشى گرفتن از مرا نخواهى داشت ، هر چند كه او را در ميان پوست و گوشت خود نگاه دارى . من در مدارا و مراعات دربارهء تو هرگز گامى بر نخواهم داشت ؛ زيرا گوشتى را كه بيش از هر چيز من دوست دارم در خوردن آن بكوشم ، گوشتى است كه از آن تو باشد . پس بهتر است وى را به من واگذارى ؛ زيرا من بهتر از تو به او آشنايى دارم . چنانچه او را عفو كنم بدان ، كه به خاطر شفاعت تو دربارهء او نبوده و اگر به كشتن او دستور دهم ، تنها در اثر دوستى او با پدر تو بوده است . و السّلام .\r\nامام حسن ( ع ) با خواندن اين نامه لبخندى زد ، و تنها در دو جمله و بىآنكه جمله سوّمى بر آن اضافه كند وى را پاسخ گفت : به اين ترتيب :\r\nاز حسن بن فاطمه به زياد بن سميّه ، اما بعد ، رسول اللّه فرمود : و الولد للفراش و للعاهر الحجر ، فرزند از آن صاحب بستر است ، و آنكه زنا كرده است ، بايستى سنگسار گردد . و السّلام .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nابن ابى الحديد در شرح زندگانى امام حسن ( ع ) از مدائنى آورده است ، كه : زياد در پى يكى از اصحاب امام حسن ( ع ) كه در نامه‌اى وى را امان داده بود ، فرستاد . امام در نامه‌اى به زياد نوشت : از حسن بن على به زياد ، اما بعد ، تو خود به اين امر واقف هستى كه ما براى ياران خود امان گرفته‌ايم . اما چنان كه به من اطلاع رسيده يكى از آنها را مورد تعرض قرار داده‌اى . من دوست دارم ، جز به نيكى با او رفتار نكنى . و السّلام .\r\nزياد بدان جهت كه امام ( ع ) وى را به ابو سفيان نسبت نداده بود ، به شدت در خشم و غضب فرو رفت . پس در نامه‌اى چنين پاسخ گفت : از زياد بن ابى سفيان به حسن ، در اين نامه پاسخ زياد عينا همان است كه در داستان سعيد بن سرح آمده . هر چند كه ممكن است اين دو داستان متفاوت باشد ، امّا ظاهر امر نشان مىدهد كه هر دو ماجرا يكى بوده است .\r\nبه هر تقدير اين موضوع نشان مىدهد كه چون امام حسن ( ع ) در داستان سعيد بن سرح وى را به ابو سفيان نسبت نداده ، در خشم شده و آن حضرت را به مادر ارجمندش نسبت داده است . و اين نتيجهء دشمنى و ستمى است كه امّت اسلامى بر اهل بيت طاهرين عليهم السلام روا داشتند حق آنها را غصب كردند ، ايشان را از مقام و منزلت خود دور ساختند ، و سفارش پيامبر ( ص ) را دربارهء آنان مراعات نكردند .\r\nسرانجام به آنجا كشيده شد كه دشمنان آنها كه به هنگام فتح مكه آزاد شده بودند به همراه پسرانشان و آنها كه خود را به زنا آلوده ساخته بودند و فرزندان آنها در رأس حكومت قرار گرفتند ، و زنازادهء سميّه با امام حسن ( ع ) به سخن پرداخت و با چنين كلماتى عقايد خود را دربارهء امير المؤمنين ( ع ) ابراز داشت :\r\n لا أضحك اللّه سن الدهر ان ضحكت * و آل أحمد مظلومون قد قهروا \r\n\r\nاحتجاج امام حسن ( ع ) با معاويه و ياران او\r\nسبط ابن جوزى حنفى ( يوسف قزأوغلي ) در كتاب تذكرة الخواص ، ماجراى احتجاج امام حسن ( ع ) با معاويه را به اختصار ذكر كرده ، و زبير بن به كار در كتاب المفاخرات ، و ابن ابى الحديد در شرح نهج البلاغه اين داستان را به تفصيل آورده‌اند . بدون شك ميان اين دو روايت اندكى تفاوت ديده مىشود ، و ما در اينجا با اقتباس از مجموع اين دو متن به ذكر اين داستان مىپردازيم .\r\nآورده‌اند : پس از آنكه امام حسن ( ع ) با معاويه پيمان صلح بست و حكومت را به وى واگذاشت ، عده‌اى از پيروان معاويه به نامهاى ، عمرو بن عاص ، وليد بن عقبة بن ابى معيط ، عتبة بن ابى سفيان ، بن حرب ، و مغيرة بن شعبه ، نزد وى اجتماع كردند . اين گروه اطلاع يافته بودند كه امام حسن ( ع ) با سخنان تند خود آنان را به باد انتقاد گرفته است ، و آنان نيز با كلمات زشت و ناپسند به آزارش پرداخته بودند . آنان يك صدا به معاويه گفتند ، حسن بن على در موارد مختلف همچنان به زنده كردن نام و ياد پدر خود مىپردازد .\r\nمردم نيز كه سر و صداى آنها از دور شنيده مىشود اطراف او را گرفته و گفتار وى را مىپذيرند و فرمانش را اطاعت مىكنند ، چنان كه گويى مقام و مرتبهء او را تا آنجا بالا مىبرند كه هرگز شايستهء آن نخواهد بود . در اين مورد اخبارى مىرسد كه براى ما بسيار رنج‌آور است . پس در پى او فرست و او را نزد خود بخوان تا رفتار و اعمالى كه به خود و پدرش نسبت داده شده براى ما روشن سازد . و ما نيز انتقاد و سرزنش خود را برايش بازگوييم ، و براى او بيان كنيم كه پدرش بود كه موجبات كشتن عثمان را فراهم آورد ، تا به اين امر ،\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nبراى ما اقرار و اعتراف كند . معاويه رو كرد به آنها و گفت ، من با اين كار موافق نيستم و به اين امر اقدام نخواهم كرد . آنها به شدت در تصميم خود پافشارى مىكردند ؛ اما معاويه در حالى كه آنها را برحذر مىداشت گفت ، براى من مسلّم گرديده كه هر وقت در مجلسى با او بودم اضطرابى مرا فرا گرفت و از آن بيم داشتم كه مرا به باد انتقاد و عيب‌جويى بگيرد . مىدانيد كه او در ميان بنى هاشم از همه نيكوتر سخن مىگويد .\r\nمعاويه كه پافشارى و اصرار آنها را داير به فراخواندن امام حسن ( ع ) مشاهده كرد ، خطاب به آنها گفت ؛ بدانيد ، چنانچه وى به اين مجلس حاضر شود آنچه را كه دربارهء شما سزاوار باشد خواهد گفت . عمرو بن عاص گفت ، گويا از آن بيم دارى كه وى با اينكه باطل است بر ما كه حق مىگوييم غلبه كند . معاويه بازهم پاسخ داد ، چنانچه او را به اين محفل فرا خوانم ، به وى خواهم گفت آنچه را كه خود مىخواهد در مورد شما بگويد . البته اين موضوع را هم بدانيد كه هرگز كسى قادر به سرزنش و عيبجويى اهل بيت پيامبر خدا نبوده است ؛ زيرا ايشان از اعمال ناپسند به دوراند . از اين رو بهتر است كه در پى بىآن باشيد و به وى بگوييد ، كه پدرش عثمان را كشته ، و از خلفاى پيش از خود خوشنود نبوده است .\r\nسرانجام فرستادهء معاويه نزد امام حسن ( ع ) رسيد . امام ( ع ) پس از آنكه از خادم خود خواست كه لباس او را حاضر كند ، گفت : بار خدايا ، از شر و فساد اين قوم به تو پناه مىبرم و از تو مىخواهم كه اعمال زشت آنها را به خودشان بازگردانى . من براى مبارزه با آنان از تو يارى مىجويم . پس به هر طريق و هر زمان كه اراده فرمايى به نيرو و قوهء خود شر آنها را بر طرف فرما ، اى بخشنده‌ترين بخشندگان .\r\nپس امام حسن ( ع ) برخاست و خود را آماده ساخت . همين كه معاويه از ورود امام اطلاع يافت ، وى را اكرام و احترام كرد و در كنار خود جايش داد . آنگاه گروهى را كه در خانهء معاويه اجتماع كرده بودند فرا خواند اين گروه كه كبر و غرور و بدبينى نسبت به امام سراسر وجودشان را احاطه كرده بود حاضر شدند .\r\nمعاويه رو كرد به امام حسن و گفت : اى ابا محمد ، اين جماعت ، بىآنكه من خواسته باشم تو را خواستند و من هرگز با اين امر موافق نبودم .\r\nامام حسن ( ع ) گفت : سبحان اللّه ، خانه خانهء توست و در اين خانه هر كارى به فرمان و اجازهء تو انجام مىگيرد . چنانچه كلمات آنان پسند خاطر توست . اين ناسزا به حسابت گذاشته خواهد شد ، و اگر مردم بىرضاى تو مرتكب امرى بشوند ؛ مردى ضعيف خواهى بود . چنانچه مىدانستم اين جماعت مهيّاى اين امر شده‌اند ، از بنى عبد المطلب گروهى به همراهم مىآوردم . با اين وصف ، من نه از تو و نه از اين افراد هرگز هراسناك نيستم . زيرا كه ولىّ من خداوندى است كه كتاب را نازل فرمود ، و در همه حال اختيار مردمان نيكوكار به دست اوست .\r\nمعاويه به امام گفت : من حاضر نبودم كه تو را به اين محفل فرا خوانند ؛ بلكه اين دعوت به خواستهء اين گروه انجام شده است ، و بدون ترديد تو در برابر آنها و من هرگز دستخوش ضعف و سستى نخواهى بود .\r\nبايستى بگويم كه دعوت ما به اين منظور بود كه اقرار كنى بر اينكه عثمان مظلوم كشته شد ، و پدرت او را كشت . بشنو تا چه گويند و پاسخ بازده ، و هر چند كه تو خود يك نفر بيش نيستى ، اما اجتماع آنان هرگز تو را نگران نكند و آنچه را كه لازم مىدانى بىكم‌وكاست بيان كن .\r\nدر اين هنگام ، عمرو بن عاص به سخن درآمد ، و نام على ( ع ) را بر زبان آورد ، و وى را به باد ناسزا و دشنام\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nگرفت و تا آنجا كه مىدانست به انتقاد از او پرداخت ؛ و گفت : على ابو بكر را سرزنش كرده و از خلافت و بيعت با او خوشنود نبوده است . او در مرگ عمر و قتل عثمان شركت داشته و با اينكه خلافت حق على نبوده ، با اين وصف در اين ادعا بوده است .\r\nسپس عمرو بن عاص موضوع فتنهء پس از كشتن عثمان را پيش كشيد و خطاب به حسن بن على ( ع ) گفت : اى پسران عبد المطلب ، چنانچه خداوند شما را حكومت بخشيده ، بدان جهت نبوده كه به كشتن خلفا خود را آلوده سازيد . و آنها را كه خداوند محترم داشته از ميان برداريد ؛ و همچنان در آرزوى فرمانروايى تا اين اندازه حريص باشيد . اى حسن ، تو در حالى كه هرگز خرد و نيرويى در خود نمىبينى بازهم چنين مىپندارى كه خلافت به تو خواهد رسيد ؟\r\nآنگاه وليد بن عقبه به سخن پرداخت و گفت : اى بنى هاشم ، مىدانيد كه عثمان خواهرزادهء شما و نسبت به خاندان شما چه فرزند نيكو و حق‌شناس و در عين حال چه داماد خوبى براى شما بود . شما نخستين كسانى بوديد كه بر وى حسد برديد و پدرت وى را با ستم به قتل رسانيد . حال چگونه مىپنداريد كه خداوند جزاى او را داده و از وى انتقام گرفته است . به خدا سوگند ، بنى اميه براى شما بنى هاشم مهربانتر و بخشنده‌تر هستند ، تا شما براى بنى اميّه .\r\nدر اينجا نوبت به عتبة بن ابى سفيان رسيد ، وى خطاب به حسن بن على گفت : پدرت براى قريش مرد بدى بود . بدترين شخصيتها براى قريش بود . خون آنها را ريخت . پدر تو قطع رحم مىكرد و شمشير و زبانش دراز بود . زنده را مىكشت و مرده را به باد ناسزا و بدگويى مىگرفت . تو بيهوده در طلب خلافت زحمت كشيده‌اى . بايد مىدانستى كه اين آهن آتش‌زا چندان حرارت و شعله‌اى ندارد ، كه بتوانى از آن طرفى ببندى و اين ترازو را به دست گيرى .\r\nاى بنى هاشم عثمان به دست شما كشته شد . و اينك سزاوار است كه ما تو و برادرت را از پاى درآوريم ؛ اما پدرت را خداوند به جزاى كردارش رسانيد ، و ما را از پرداختن به او بىنياز ساخت .\r\nديگر از كسانى كه در اطراف معاويه اجتماع كرده و به ناسزا و بدگويى به امام حسن ( ع ) پرداخته بودند ، مغيرة بن شعبه بود . او نيز على ( ع ) را به باد ناسزا گرفت و گفت : چنانچه من از على به بدگويى بپردازم نه تنها مرتكب خيانت نگرديده و داورى من نيز مبتنى بر اميال نفسانى نخواهد بود ، بلكه بايستى بگويم كه عثمان به دست على كشته شده است .\r\nپس از آنكه همه آنها سخنان خود را بازگو كردند ، در سكوت عميقى فرو رفتند . سپس حسن بن على ( ع ) به سخن پرداخت ، و پس از حمد و ثنا به درگاه خداوند و درود بر رسول اللّه ( ص ) فرمود :\r\nاما بعد . اى معاويه ، بدان كه اين همه ناسزا و دشنام كه از طرف اين گروه شنيدم همه را تو به من گفته‌اى اين دشنامهاى ناسزاوار را به حساب تو مىگذارم . اين خوى ناپسندى است كه در وجود تو نهفته و همه كس با آن آشناست . اخلاق و رفتار زشت سراسر وجودت را فراگرفته . بايستى بگويم كه همهء اينها در اثر دشمنى تو با ما و ظلم و ستمى است كه بر محمد ( ص ) و خاندان او روا مىدارى .\r\nاينك از تو اى معاويه و ديگران كه در اين جمع حاضر شده‌اند مىخواهم كه سخنان مرا بشنويد و بدانيد كه اين گوشه‌اى از مفاسد و اخلاق ناپسندى است كه دربارهء تو و اينها مىتوان بازگو كرد .\r\nخدا را در نظر گيريد و بدانيد اين مرد را كه امروز به دشنام و ناسزا ياد كرده‌ايد ، آيا همان كسى نيست كه در\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nبرابر دو قبله نماز گذاشت و تو اى معاويه ، به هيچ يك از اين دو اعتقادى نداشتى .\r\nآيا على آن كس نيست كه دو بار با رسول اكرم ( ص ) بيعت كرد . يكى بيعت رضوان و ديگرى بيعت فتح ، و تو اى معاويه در بيعت نخستين كافر و در بيعت دوم پيمان شكسته بودى خداوند را به خاطر بياوريد . آيا مىدانيد كه على ( ع ) اولين كسى بود كه ايمان آورد . اما تو اى معاويه و پدر تو در رديف بيگانگانى بوديد كه براى جلب قلوب كفر خود را پنهان داشته و در ظاهر خود را مسلمان نشان مىداديد . از طرفى لازم بود كه با بذل مال از شما دلجويى كنند . على كسى است كه پرچم پيامبر اسلام ( ص ) در جنگ بدر را در دست داشت ، در حالى كه پرچمدار مشركين در آن روز ، معاويه و پدرش بودند .\r\nآيا او نبود كه در جنگهاى احد و احزاب پيش روى رسول اللّه ( ص ) علم توحيد را به دست گرفت ، و معاويه و پدرش علم كفر و شرك و نفاق را به دوش داشتند ؛ و هم او بود كه خداوند . وى را پيروز گردانيد و دعوت پيامبر را تصديق كرد و خدا آئين خود را يارى داد و حجت الهى آشكار شد . در همهء اين مراحل و نبردها رسول اللّه ( ص ) از وى راضى و خرسند ، و از تو و پدرت در خشم و غضب بود .\r\nآيا على همان كسى نيست كه در شب هجرت جهت نگهدارى پيامبر اسلام ( ص ) از چنگ مشركين از جان خود گذشت و در بستر رسول خدا ( ص ) آرميد . چنان كه خداوند دربارهء او اين آيه را نازل فرمود :\r\n ( وَ مِن النَّاس مَن يَشْرِي نَفْسَه ابْتِغاءَ مَرْضات اللَّه )  « 1 »  و آيهء زير نيز دربارهء او نازل گرديده كه مىفرمايد :\r\n ( إِنَّما وَلِيُّكُم اللَّه وَ رَسُولُه وَ الَّذِين آمَنُوا الَّذِين يُقِيمُون الصَّلاةَ وَ يُؤْتُون الزَّكاةَ وَ هُم راكِعُون )  « 2 »  در جاى ديگر رسول اللّه ( ص ) وى را مخاطب ساخته فرمود :\r\n( انت منّى بمنزلة هارون من موسى و انت اخى فى الدّنيا و الآخرة ) نسبت تو به من همانند هارون است به موسى ، و تو برادر من هستى ، هم در دنيا و هم در آخرت ؛ و تو اى معاويه همان كسى هستى كه پدرت در جنگ احزاب بر شترى قرمز رنگ سوار بود و مردم را براى نبرد با مسلمانان فرا مىخواند ، و تو خود آن شتر را مىكشيدى و مهار آن در دست برادرت عتبه بود . در همان وقت رسول اللّه ( ص ) با مشاهدهء آنها ، شتر سوار و مهارگيرنده و رانندهء آن را مورد لعن و نفرين قرار داد :\r\nلعن الراكب و القائد و السائق .\r\nاى معاويه تو چگونه فراموش كرده‌اى ، آنگاه كه پدرت مىخواست به دين اسلام درآيد ، تو با سرودن اشعارى وى را مخاطب ساختى و از اين امر بازداشتى :\r\n يا صخر لا تسلمن يوما فتفضحنا * بعد الذين ببدر اصحبوا مزقا\r\nخالي و عمى و عم الام ثالثهم * و حنظل الخير قد اهدى لنا الارقا\r\nلا تركنن الى امر تقلدنا * و الراقصات بنعمان به الخرقا\r\nفالموت اهون من قول العداة لقد * حاد ابن حرب عن العزى اذا فرقا \r\nبه خدا قسم اى معاويه اين گوشه‌اى از كارهايى است كه تو به انجام رسانيده‌اى و آنچه را كه من از\r\n\r\n","description":"","footnote":" ( 1 ) قرآن ، سورهء بقره آيهء 207  ( 2 ) سورهء مائده آيهء 55 ","page_name":" 55 ","page_number":55},
  {"content":"\r\n\r\nاظهار آنها خوددارى كردم ، به مراتب بيشتر از آن است كه بازگو كردم . من شما را به خدا سوگند مىدهم .\r\nآيا مىدانيد ، على كسى است كه در ميان ياران پيامبر اسلام ( ص ) شهوات را بر خود حرام كرده بود ؛ تا آنجا كه اين آيه در حق وى نازل شد .\r\n ( يا أَيُّهَا الَّذِين آمَنُوا لا تُحَرِّمُوا طَيِّبات ما أَحَل اللَّه لَكُم )  « 1 »  و تو اى معاويه ، آنگاه كه رسول اللّه ( ص ) تصميم گرفت نامه‌اى براى بنى خزيمه ارسال دارد ، در پى تو فرستاد ؛ و تو كه سرگرم غذا خوردن بودى از آمدن خوددارى كردى . پيامبر الهى در حق تو نفرين كرد و گفت : ( اللّهم لا تشبعه ) خداوندا سيرش مفرما . مىدانى كه وقتى رسول اللّه ( ص ) عده‌اى از بزرگان اصحاب را براى نبرد با بنى قريظه گسيل داشت ، كفّار ، آنها را از ورود به دژ خود منع كردند . آنان نيز عقب‌نشينى كردند و شكست خوردند . آنگاه پيامبر ( ص ) پرچم را به دست على ( ع ) سپرد و او را جهت فتح دژ كفار روانه ساخت . وى نيز پيروز گشت و آنان را به فرمان خداوند و رسول اللّه ( ص ) درآورد . در فتح خيبر نيز به همين ترتيب رفتار كرد ، و پيروز گرديد .\r\nاى گروه ، خداى را در نظر گيريد آيا شما مىدانيد كه پيامبر اسلام ( ص ) در هفت مورد ابو سفيان را مورد لعن و نفرين قرار داده ، كه هيچ يك از آنها براى شما قابل انكار نيست .\r\n1 - موقعى كه پيامبر ( ص ) براى دعوت از قبيلهء ثقيف به دين اسلام از مكه خارج شد ، در نزديكى طايف ابو سفيان راه را بر او گرفت و به وى ناسزا و دشنام داد ، و ديوانه و دروغگويش خواند ، و پس از بيم دادن او گفت : چنين و چنان خواهم كرد . و سرانجام كوشيد تا بر آن حضرت حمله برد .\r\n2 - روزى كه جنگ كاروان رخ داد .\r\n3 - در جنگ احد هنگامى كه ابو سفيان در زير كوه ايستاده بود ، و پيامبر اسلام ( ص ) بر بالاى كوه قرار داشت و او فرياد مىكشيد : برافراشته باد هبل .\r\n4 - در نبرد احزاب كه رسول اللّه ( ص ) او را مورد لعن قرار داد .\r\n5 - در صلح حديبيه كه در آن روز پيامبر اسلام ( ص ) بر ابو سفيان رهبر مشركين و پيروانش لعنت فرستاد از آن حضرت پرسيدند : آيا اميد ندارى كه عده‌اى از آنها به دين اسلام درآيند ؟ در جواب فرمود : اين لعنت بر پيروان آنها كه ممكن است مسلمان گردند شامل نمىشود . اما زمامداران آنها هرگز رستگار نخواهند شد .\r\n6 - از مواردى كه پيامبر ( ص ) ابو سفيان را مورد لعن قرار داد ، زمانى بود كه وى را سوار بر شترى قرمز رنگ مشاهده كردند .\r\n7 - مورد ديگرى كه رسول اللّه ( ص ) بر ابو سفيان لعنت فرستاد روزى بود كه عده‌اى در تنگهء عقبه كمين بودند تا در برابر پيامبر ( ص ) بايستند ، و شتر آن حضرت را رم دهند و به آزارش بپردازند . يكى از اين عده دوازده نفرى ابو سفيان بود . اين پاسخ تو ، اى معاويه .\r\nاما تو اى فرزند نابغه ، مگر همان كسى نيستى كه پنج نفر از مردان قريش بر اين ادعا بودند كه هر يك پدر تو هستند ، و سرانجام ميان اين پنج تن آنكه از لحاظ حسب و نسب از همه پست‌تر و فاسدتر و در\r\n\r\n","description":"","footnote":" ( 1 ) سورهء مائده آيهء 87 ","page_name":" 56 ","page_number":56},
  {"content":"\r\n\r\nاجتماع پايين‌ترين مقام را داشت بر ديگران پيروز گرديد و تو را به خود نسبت داد ، و بدين ترتيب به بسترى مشترك تولد يافتى . مگر پدر تو نبود كه گفته بود : من دشمن محمد ( ص ) هستم ، و او را ابتر خواند ؟\r\nپس خداوند آيهء زير را نازل فرمود :\r\nان شانئك هو الابتر ، « 1 »  به راستى كه دشمن تو بىدنباله است .\r\nمگر تو همان عمرو بن عاص نيستى كه در مشاهده و معركه‌هاى معروف همه جا بر ضد رسول اللّه ( ص ) مىجنگيدى و در مكّه با گفتن كلمات ناروا و زشت و حيله و تزوير به آزارش مىپرداختى ؟\r\nمگر تو همان كس نيستى كه در عداوت و لجاجت بر همهء دشمنان پيامبر ( ص ) سبقت مىگرفتى ؟ مگر تو نبودى كه نزد نجاشى رفتى تا جعفر و همراهانش را بازگردانى ، اما نجاشى از انجام خواستهء تو سرباز زد و خداوند دروغ تو را برملا ساخت و نوميدت بازگرداند . آنگاه به انتقاد و بدگويى از دوست خود عمارة بن وليد نزد نجاشى پرداختى . اما خداوند هر دوى شما را رسوا ساخت و سعى تو را بيهوده گذاشت .\r\nتو با بنى هاشم در جاهليت و اسلام دشمن بودى . تو رسول اللّه را با هفتاد شعر هجو كردى ، تا آنجا كه رسول خدا ( ص ) فرمود ؛ بار الها من شاعر نيستم . براى من سزاوار نيست شعر بسازم . خداوندا در برابر هر حرف از اشعار او هزار بار وى را لعنت فرماى .\r\nاما سخن تو كه از عثمان ياد مىكنى . تو خود بر ضدّ عثمان برخاستى و آتش برافروختى و خود به فلسطين فرار كردى و خويشتن را از معركه كنار كشيدى . همين كه از قتل عثمان اطلاع يافتى ، اظهار ناراحتى كرده گفتى كه نام من ابو عبد اللّه است . هرگاه زخمى را بيابم با شكافتن آن خونش را جارى مىسازم سپس با پيوستن به معاويه دين خود را به دنياى او فروختى . ما نه تو را به خاطر بغض و عداوتت ملامت مىكنيم و نه به خاطر دوستيت مورد سرزنش و مؤاخذه قرار مىدهيم . اما به خدا سوگند كه يارى كردن تو از عثمان نه به خاطر دوستى با او بود ، و نه خشم و غضب . بلكه بدين خاطر بود ، كه وى كشته شده است . واى بر تو اى فرزند عاص ، آيا تو همان كس نيستى كه به هنگام حركت به طرف نجاشى با سرودن اشعارى دشمنى خود را با آل هاشم اظهار كردى ؟\r\n تقول ابنتى اين هذا الرحيل * و ما السير مني بمستنكر\r\nفقلت ذريني فإني امرؤ * اريد النجاشى فى جعفر\r\nلأكويه عنده كية * اقيم بها نخوة الاصعر\r\nو شانئ احمد من بينهم * و اقولهم فيه بالمنكر\r\nو اجري الى عيبه جاهدا * و لو كان كالذهب الاحمر\r\nو الا أنثني عن بنى هاشم * بما اسطعت في الغيب و المحضر\r\nفان قبل العيب مني له * و إلّا لويت له مشفري \r\nدر اين هنگام امام حسن ( ع ) به پاسخ وليد بن عقبه پرداخت و خطاب به وى گفت : اما اى وليد ، من تو را بر\r\n\r\n","description":"","footnote":" ( 1 ) سورهء كوثر آيه 3 ","page_name":" 57 ","page_number":57},
  {"content":"\r\n\r\nدشمنى با على ( ع ) ملامت نمىكنم ؛ زيرا كه او در ركاب رسول اللّه ( ص ) و به فرمان آن حضرت پدر تو را به قتل رسانيد ، و در آن هنگام كه در حال مستى بر جماعت مسلمانان به نماز صبح ايستاده بودى ، به جرم شراب شراب‌خوارى هشتاد تازيانه زد . ماجراى شراب‌خوارى تو را عده‌اى نيز در اشعارى بيان داشته‌اند ، چنان كه حطيئة شاعر عرب مىگويد :\r\n شهد الحطيئة حين يلقى ربه * ان الوليد احق بالعذر\r\nنادى و قد تمت صلاتهم * أ أزيدكم سكرا و ما يدري\r\nليزيدهم اخرى و لو قبلوا * لاتت صلاتهم على العشر\r\nفابوا ابا وهب و لو قبلوا * لقرنت بين الشفع و الوتر\r\nحبسوا عنانك إذ جريت و لو * تركوا عنانك لم تزل تجري \r\nخداوند در قرآن كريم تو را فاسق خوانده و امير المؤمنين را مؤمن ناميده است . به اين ترتيب كه تو بر پدرم مباهات كردى ، به اين عنوان كه به وى گفتى ، اى على ساكت باش كه من در شجاعت و سخنورى بر تو برترى دارم . آنگاه پدرم على ( ع ) گفت : اى وليد ، تو ساكت باش كه من مؤمن و تو در رديف اشخاص فاسق هستى . پس خداى تعالى آيهء زير را دربارهء او نازل فرمود :  ( أَ فَمَن كان مُؤْمِناً كَمَن كان فاسِقاً لا يَسْتَوُون )  « 1 »  اما دربارهء تو خداوند اين آيه را نازل فرمود :  ( إِن جاءَكُم فاسِق بِنَبَإٍ فَتَبَيَّنُوا )  « 2 »  چنانچه تو اى وليد ، اينها كه گفتم فراموش كرده‌اى پس گفتار شاعر كه همين داستان را در شعر خود آورده فراموش مكن :\r\n انزل اللّه و الكتاب عزيز * في علي و فى الوليد قرانا\r\nفتبوأ الوليد اذ ذاك فسقا * و علي مبوأ ايمانا\r\nليس من كان مؤمنا عمرك اللّه * كمن كان فاسقا خوانا\r\nسوف يدعى الوليد بعد قليل * و علي الى الحساب عيانا\r\nفعلي يجزى بذاك جنانا * و وليد يجزى بذاك هوانا\r\nرب جد لعقبة بن ابان * لابس في بلادنا تبانا \r\nتو را اصلا با قريش چه‌كار ، تا سخن از ايشان به زبان‌آورى . تو مرد بت‌پرستى از مردم صفوريه هستى .\r\nبه خدا قسم عمر تو به مراتب زيادتر از كسى است كه ادّعا مىكنى پدر توست . آنگاه امام حسن ( ع ) روى به عتبة بن ابى سفيان كرد و فرمود :\r\nاما تو ديگر اى عتبه چه مىگويى ، به خدا قسم نه منطقى دارى كه مستحق پاسخ باشد ، و نه خردى كه بتوان با تو به گفتگو و سرزنش پرداخت و نه شخصيت سودمندى هستى كه بتوان بدان اميد داشت و نه شرّى كه ديگران از تو بترسند . تو در عقل و درايت با كنيز خود برابر هستى چنانچه على را به باد ناسزا و دشنام گيرى\r\n\r\n","description":"","footnote":" ( 1 ) آنكه مؤمن است با آنكه عصيان پيشه است چگونه مانند باشند ، هرگز برابر نيستند ، سورهء سجده آيهء 18  ( 2 ) اگر فاسقى خبرى نزد شما آورد به تحقيق پردازيد . سورهء حجرات آيهء 6 ","page_name":" 58 ","page_number":58},
  {"content":"\r\n\r\nهرگز براى او زيانى نخواهد داشت .\r\nتو مرا به كشتن تهديد مىكنى . پس چرا آن مرد لحيانى را به هنگامى كه در بستر خود وى را مشاهده كردى نكشتى ، تا آنجا كه نصر بن حجاج دربارهء تو به سرودن شعر پرداخت :\r\n يا للرجال و حادث الازمان * و لسبة تخزي ابا سفيان\r\nنبئت عتبة خانه فى عرسه * جبس لئيم الاصل في لحيان \r\nمن چگونه تو را به بغض و عداوت على ( ع ) ملامت كنم ، در حالى كه او دايى تو وليد را كه از قهرمانان جنگ بدر مىخواندند بكشت ، و همراه با حمزه جد تو عتبه را به قتل رسانيد ؛ و برادرت حنظله را از تو جدا ساخت ؟ و در يك آن او را از ميان برداشت . در اينجا امام مجتبى ( ع ) روى به مغيره كرده ، گفت :\r\nاما تو اى مغيره ، شايستهء آن نيستى كه در اين مناظره و امثال آن شركت كنى . مثل تو مثل آن پشه است كه وقتى بر نخلهء خرمايى نشست و هنگام برخاستن به آن نخله گفت :\r\n- خود را نگاه دار كه مىخواهم پرواز كنم .\r\nنخلهء خرما در جوابش گفت :\r\n- من نشستن تو را احساس نكرده‌ام تا براى برخاستن تو خود را نگاه بدارم .\r\nاز طرفى به خاطر ارتكاب زنا حدّ الهى دربارهء تو مىبايست اجرا مىگشت ، هر چند كه عمر ، از اجراى آن خوددارى كرد . و اين خود باعث مىگردد كه خداوند وى را بازخواست كند .\r\nو آنگاه كه از پيامبر خدا ( ص ) پرسيدى ، چنانچه مرد بخواهد زنى را به ازدواج خود درآورد مىتواند ، به وى نگاه كند ؟ آن حضرت در پاسخ تو فرمود : اى مغيره ، چنانچه قصد زنا نداشته باشد مانعى نخواهد داشت . و اين خود مىرساند كه آن حضرت به اين امر واقف بوده است كه تو مردى زناكار هستى .\r\nاما فخر و مباهاتى كه شما اى گروه به واسطهء حكومت بر ما روا مىداريد . بدانيد كه خداى تعالى در قرآن كريم مىفرمايد :  ( وَ إِذا أَرَدْنا أَن نُهْلِك قَرْيَةً أَمَرْنا مُتْرَفِيها فَفَسَقُوا فِيها فَحَق عَلَيْهَا الْقَوْل فَدَمَّرْناها تَدْمِيراً )  « 1 »  ( و ما چون اهل ديارى را بخواهيم هلاك سازيم پيشوايان و متنعمان آن شهر را امر كنيم تا راه فسق و تبه‌كارى و ظلم در آن ديار پيش گيرند و آنجا تنبيه و عقاب لزوم خواهد يافت آنگاه همه را هلاك مىسازيم ) .\r\nامام حسن ( ع ) چون سخن بدينجا آورد برخاست لباس خود را بيفشاند . همين كه خواست آنجا را ترك كند ، عمرو بن عاص خود را به وى نزديك ساخته ، دامان آن حضرت را گرفت و رو كرد به معاويه و گفت : تو سخنان او را دربارهء من شنيدى . من از تو مىخواهم حدّ قذف دربارهء او اجرا سازى . معاويه با تندى به عمرو گفت ، او را رها كن . خداوند تو را جزاى خير ندهد . عمرو عاص از آن حضرت دست برداشت .\r\nآنگاه معاويه رو به اصحاب خود آورد و گفت : من قبلا به شما اطلاع دادم كه هرگز ياراى معارضهء با حسن بن على را نخواهيد داشت . و شما را از دشنام و ناسزاى به او بازداشتم ؛ اما از گفتار من سرپيچى كرديد . به خدا قسم با رفتن حسن بن على ( ع ) تاريكى سراسر اين خانه را فرا خواهد گرفت . برخيزيد و از\r\n\r\n","description":"","footnote":" ( 1 ) سورهء اسراء آيهء 16 ","page_name":" 59 ","page_number":59},
  {"content":"\r\n\r\nمن دور شويد . اين نتيجهء نافرمانى و ضعف و بدبختى شماست ، و از اينكه بر خلاف خير و صلاح خود گام نهاديد ، خداوند شما را خوار و رسوا سازد .\r\nسپس به سرودن اشعارى در سرزنش ياران خود پرداخت :\r\n امرتكم امرا فلم تسمعوا له * و قلت لكم لا تبعثن الى الحسن\r\nفجاء و رب الراقصات عشية * بركبانها يهوين من سرة اليمن\r\nاخاف عليكم منه طول لسانه * و بعد مداه حين اجراره الرسن\r\nفلما ابيتم كنت فيكم كبعضكم * و كان خطابي فيه غبنا من الغبن\r\nفحسبكم ما قال ممّا علمتم * و حسبى بما القاه في القبر و الكفن \r\n\r\nبازگشت امام حسن ( ع ) به مدينه\r\nمدائنى مىگويد :\r\nامام حسن ( ع ) چندى در كوفه اقامت كرد . همين كه براى بازگشت به مدينه خود را آماده ساخت ، مسيب بن نجبهء فزارى و ظبيان بن عمارهء تميمى نزد آن حضرت آمد ، تا با وى خداحافظى كنند . امام رو كرد به آنها و گفت : سپاس خداى را كه در امر خود قادر و تواناست . آنچه ارادهء خداوندى است انجام خواهد گرفت . حتى اگر همهء مردم جمع شوند بازهم مانع انجام آن نخواهند شد .\r\nمسيّب و ظبيان پس از استماع سخنان امام ( ع ) از علّت بازگشت آن حضرت به مدينه پرسيدند آن حضرت فرمود : چاره‌اى نيست بايستى اين امر انجام گيرد . همين كه آن روز سپرى گرديد ، امام حسن ( ع ) همراه با برادر خود امام حسين ( ع ) و اهل بيت و اطرافيان خود كوفه را به قصد مدينه ترك كردند . مردم ، به هنگام حركت آن حضرت از كوفه به شدّت مىگريستند . هنگامى كه به دير هند رسيدند ، امام ( ع ) نگاهى به كوفه افكند و شعرى را بخواند :\r\n و لا عن قلى فارقت دار معاشرى * هم المانعون حوذتي و ذماري \r\nچنان كه شيخ مفيد مىگويد : امام حسن ( ع ) به مدينه رفت و در حالى كه خشم خود را فرو مىنشاند و در خانهء خود اقامت كرده و چشم به راه دستور پروردگار خود بود ، در آنجا بماند .\r\n\r\nرحلت امام حسن ( ع )\r\nزبير بن بكّار در كتاب انساب قريش از محمد بن حبيب به نقل از كتاب امالى و او از ابن عباس روايت كرده است كه : اولين ذلّتى كه بر قوم عرب وارد آمد ، مرگ امام حسن ( ع ) بود . و در ، مقاتل الطالبييّن ، آمده است كه : از ابو اسحاق پرسيدند ذلّت و خوارى مردم در چه وقت بود ؟ وى پاسخ داد ، همان وقت كه امام حسن از دنيا رحلت كرد ، زياد به نام فرزند نامشروع ابو سفيان ناميده و حجر بن عدى نيز كشته شد .\r\nچنان كه قبلا نيز اشاره شد ، يكى از شرايطى كه امام حسن ( ع ) در قرارداد صلح با معاويه تعيين كرد اين بود ، كه براى خلافت پس از خود كسى را انتخاب نكند ، و موضوع جانشينى پس از وى در خانواده‌اش\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nباقى نماند .\r\nابو الفرج مىگويد ، هنگامى كه معاويه تصميم گرفت ، براى پسرش يزيد از مردم بيعت بگيرد و او را به ولايت عهد خويش برگزيند ، تنها مانعى كه در اين راه وجود داشت ، وجود حسن بن على ( ع ) و سعد بن ابى وقاص بود . از اين رو مخفيانه سمّى را به وسيلهء مأمورين خود براى آن دو فرستاد ، كه بر اثر همين سم آن دو نفر از دنيا رحلت كردند .\r\nمعاويه به دختر اشعث كه همسر امام حسن ( ع ) بود پيام داد ، چنانچه حسن بن على را مسموم سازى تو را به عقد پسرم يزيد در خواهم آورد ؛ و به دنبال آن به وى وعده داد كه صد هزار درهم براى او بفرستد . اما معاويه دربارهء ازدواج او براى يزيد به عهدش وفا نكرد . تنها همان صد هزار درهم را به وى بخشيد ، و مردى از قبيلهء آل طلحه وى را به همسرى خود درآورد و از او فرزندانى به دنيا آورد .\r\nروزگارى مىگذشت كه هر وقت ميان دختر اشعث و خاندانهاى ديگر نزاعى درمىگرفت قريشىها فرزندان او را چنين سرزنش مىكردند ( يا بنى مسمّة الازواج ) ( اى فرزندان زنى كه شوهر خود را مسموم ساخته است . ) ، اين ماجرا در دهمين سال سلطنت معاويه اتفاق افتاد .\r\nابن عبد البرّ در كتاب ، استيعاب ، آورده است : قتاده و ابو بكر بن حفص گفته‌اند ، حسن بن على را همسر او كه دختر اشعث بن قيس كندى بود زهر داد . عدّه‌اى نيز بر اين عقيده بودند كه اين ماجرا به نيرنگ و فريب معاويه و بذل و بخشش وى بوده است .\r\nمدائنى مىگويد :\r\nمعاويه با نيرنگ و به وسيلهء جعده دختر اشعث بن قيس كه همسر حسن بن على ( ع ) بود ، امام را مسموم كرد ، و به وى گفت ، چنانچه امام حسن را به قتل برسانى تو را به همسرى با پسرم يزيد انتخاب مىكنم و صد هزار درهم براى تو خواهم فرستاد . در اثر اين سم امام حسن ( ع ) به مدّت چهل روز بيمار شد . همين كه از دنيا برفت ، معاويه صد هزار درهم را براى او فرستاد . اما از ازدواج وى براى پسرش يزيد خوددارى كرد ، و گفت از آن بيم دارم كه به همان گونه كه با فرزند رسول اللّه ( ص ) رفتار كردى دربارهء فرزند من نيز مرتكب شوى .\r\nشيخ مفيد مىگويد : همين كه ده سال از خلافت معاويه سپرى شد ، تصميم گرفت براى پسرش يزيد از مردم بيعت بگيرد . پس در پنهانى كسى را نزد جعده دختر اشعث بن قيس كه همسر حسن بن على ( ع ) بود فرستاد كه او را وادار به مسموم ساختن امام سازد و به عهده گرفت كه چنانچه اين امر را انجام دهد با يزيد ازدواج ، و صد هزار درهم دريافت كند . جعده آن حضرت را زهر خورانيد ، و امام پس از چهل روز بيمارى دنيا را ترك كرد .\r\nسبط ابن جوزى در كتاب ، تذكرة الخواص ، از دانشمندان سيره و تاريخ نقل كرده و در ميان آنها نام ابن عبد البرّ را ذكر كرده ، مىنويسد : همسر امام حسن ( ع ) كه نامش جعده دختر اشعث بن قيس كندى بود وى را مسموم كرد ، و چنان كه شعبى مىگويد : معاويه كسى را نزد جعده فرستاد و به وى گفت :\r\nحسن بن على ( ع ) را مسموم كن . چنانچه اين امر را انجام دهى تو را به ازدواج يزيد درمىآورم و صد هزار درهم به تو خواهم بخشيد .\r\nپس همين كه امام حسن ( ع ) از دنيا رحلت كرد ، مبلغ فوق را براى او ارسال داشت ؛ اما از ازدواج وى براى\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nيزيد سرپيچى كرد . شعبى مىگويد ، چنان كه جدّ من در كتاب الصّفوه به نقل از يعقوب بن سفيان در كتاب تاريخ خود آورده است : حسن بن على به دست جعده مسموم گرديد .\r\nشاعرى در اين مورد مىگويد :\r\n تعز فكم لك من سلوة * تفرج عنك غليل الحزن\r\nبموت النبيّ و قتل الوصى * و قتل الحسين و سم الحسن \r\nامام جعفر صادق ( ع ) فرمود : اشعث در خون امير المؤمنين ( ع ) شركت داشت . دخترش جعده امام حسن ( ع ) را مسموم كرد و پسرش محمد دست به خون حسين ( ع ) آلود .\r\n\r\nوصيّت حسن بن على ( ع ) به برادرش حسين بن على ( ع )\r\nشيخ طوسى در كتاب امالى ، از ابن عباس روايت كرده است كه حسن بن على ( ع ) به برادر خود حسين بن على ( ع ) ، وصيّت كرد بر اينكه شهادت مىدهد خدايى نيست جز خداوند بىهمتا ، كه او را هيچ شريك و نظيرى نيست . و اوست كه عبادت مىكنيم او را چنان كه شايستهء عبادت است ، و او را شريكى در سلطنت نيست ، و چون خوار نشود ، او را وليّ نيست . و خدايى است كه هر چيز را بيافريد ، و آنچه در خور او بود برايش مقدّر فرمود . او خداوندى است كه عبادت را از هر معبودى سزاوارتر است و حمد و سپاس را از هر محمودى شايسته‌تر . آن كس كه او را اطاعت كرد ، رشد يافت . و آن كس كه عصيان او كرد ، در طريق گمراهى گام نهاد ؛ و آن كس كه بازگشت به سوى او كرد رهسپار هدايت شد . من وصيّت مىكنم با تو اى حسين هر كس را كه به جاى گذاشتم از اهل خود و فرزندان خود و اهل بيت ، بر اينكه لغزشهاى ايشان را مورد عفو و بخشش ، و نيكيهاى آنان را مورد قبول قرار دهى و براى ايشان جانشين من و پدر باشى .\r\nآنگاه فرمود : اى برادر ، مرا در كنار رسول خدا ( ص ) به خاك بسپار . زيرا من به او و به خانهء او سزاوارترم .\r\nاما چنانچه از در انكار بيرون شوند و تو را از اين امر بازدارند ، سوگند مىدهم تو را به خدا و به قرابت و پيوستگى تو با رسول خدا ( ص ) كه در راه من هرگز كمترين خونى ريخته نشود تا وقتى كه به ملاقات رسول خدا نايل آييم و اين داورى به آن حضرت بريم ، و از آنچه بر ما ستم كردند با خبر سازيم .\r\nحاكم در كتاب مستدرك آورده است : موقعى كه حسن بن على ( ع ) از دنيا برفت ، زنان بنى هاشم تا يك ماه در مرگ او عزادار و گريان بودند ؛ و از ابى جعفر امام باقر ( ع ) آمده است : به هنگام درگذشت حسن بن على ( ع ) ، مردم به شدّت گريان بودند ، و شهر يك پارچه تعطيل گشته بود .\r\nشيخ طوسى در كتاب امالى مىنويسد : همين كه حسن بن على ( ع ) دنيا را ترك كرد ، حسين بن على ( ع ) از ابن عباس ، عبد الرحمن بن جعفر و على بن عبد اللّه ابن عباس دعوت به عمل آورد آنان نيز در غسل و حنوط و تكفين وى ، آن حضرت را يارى كردند . سپس او را به مسجد بردند و بر وى نماز به جا آوردند .\r\nشيخ مفيد مىگويد : و چون امام حسن از دنيا برفت ، حسين ( ع ) او را غسل داد و كفن كرد ، و بر تابوتى او را نهاده ، برداشت . مروان با دستيارانش از بنى اميه به يقين پنداشتند كه بنى هاشم مىخواهند او را نزد\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nرسول خدا ( ص ) دفن كنند . پس گرد هم آمدند و لباس جنگ به تن كردند ؛ و چون حسين ( ع ) جنازهء او را به طرف قبر جدّش رسول خدا ( ص ) برد كه ديدارى با آن حضرت ، تازه كنند ، آنان با گروه خود آماده شدند كه با بنى هاشم به مقابله برخيزند ، و عايشه نيز كه بر استرى سوار بود ، به ايشان پيوسته بود و مىگفت : مرا با شما چه كار ، مىخواهيد كسى را كه من دوست ندارم به خانهء من درآريد ، و مروان فرياد مىزد ، چه بسيار جنگى كه از آسايش و غنودن در خوشى به مراتب بهتر است ! آيا عثمان در دورترين محل مدينه دفن شود و حسن با پيغمبر ( ص ) به خاك سپرده شود ؟ تا من شمشير به دست دارم . هرگز اين كار نخواهد شد ! با اين جريان نزديك بود جنگ ميان بنى هاشم و بنى اميّه درگيرد .\r\nسبط ابن جوزى مىگويد : ابن سعد به نقل از واقدى آورده است : هنگامى كه آثار مرگ در وجود امام حسن آشكار گرديده و در بستر بيمارى بود ، فرمود : مرا در كنار پدرم ، يعنى رسول خدا ( ص ) به خاك بسپاريد .\r\nو همين كه امام حسن ( ع ) از دنيا برفت ، امام حسين ( ع ) تصميم گرفت آن حضرت را در خانهء رسول اللّه ( ص ) دفن كند . بنى اميّه با دستيارى مروان بن حكم ( والى مدينه ) و سعيد بن عاص قيام كردند ، و او را از اين امر بازداشتند ؛ تا آنجا كه بنى هاشم براى مبارزهء با آنان به پا خاستند . در اين اثنا ابو هريره خطاب به آنان گفت : چنانچه فرزند موسى مرگش فرا مىرسيد آيا در كنار پدرش او را دفن نمىكردند ؟ ، پس چگونه است كه از دفن كردن امام حسن ( ع ) جلوگيرى مىكنيد ؟ ، ابن سعد ادامه داده ، مىگويد ، يكى از كسانى كه با اين امر مخالفت مىورزيد عايشه بود ، كه مىگفت ، هيچ كس نبايد در كنار رسول اللّه ( ص ) دفن شود .\r\nابو الفرج اصفهانى به نقل از يحيى بن حسن مىگويد : از على بن طاهر بن زيد شنيدم كه گفت :\r\nهنگامى كه تصميم گرفتند ، امام حسن ( ع ) را به خاك بسپارند ، عايشه بر استرى سوار شد و بنى اميه هم به دعوت مروان حكم و ديگر دستيارانش به يارى وى شتافتند . در اين معنى گفته شده است :\r\n( يك روز بر استر سوار شدن و روزى بر شتر نشستن ) « 1 »  شيخ مفيد در ادامهء گفتار خود كه قبلا بدان اشاره كرديم ، مىگويد : ابن عباس نزد مروان آمده ، گفت :\r\nاى مروان از آنجا كه آمده‌اى بازگرد . ما تصميم نداريم كه جنازهء سرور خود را كنار رسول خدا ( ص ) دفن كنيم ؛ بلكه مىخواهيم به وسيلهء زيارت او ديدارى تازه كند . سپس او را نزد جدّه‌اش فاطمه بنت اسد برده و چنانچه خود او وصيّت كرده در آنجا به خاك بسپاريم . الخ .\r\nآنگاه حسين بن على ( ع ) خطاب به بنى اميه گفت : به خدا سوگند ، چنانچه سفارش حسن ( ع ) نبود كه كمترين قطرهء خونى ريخته نشود ، به شما نشان مىدادم چگونه شمشيرهاى خدا حق خود را از شما مىگرفت . با اينكه شما پيمانهاى ميان ما و خود را شكستيد ، و به شرايطى كه بين ما و شما برقرار گرديده بود وفا نكرديد .\r\nو بدين ترتيب امام حسن ( ع ) را آوردند ، و در بقيع نزد آرامگاه جدّه‌اش فاطمه دختر اسد بن هاشم بن عبد مناف به خاك سپردند .\r\nهمين كه معاويه از شهادت امام حسن ( ع ) اطلاع يافت ، به سجده افتاد و اطرافيانش نيز با مشاهدهء او در سجده شدند و چون فريادش به تكبير بلند شد ، آنان نيز با او همصدا شده و تكبير گفتند . اين مطلب از\r\n\r\n","description":"","footnote":" ( 1 ) منظور از شترى كه عايشه بر آن سوار شده ، همان است كه در جنگ جمل از آن استفاده كرده است . م . ","page_name":" 63 ","page_number":63},
  {"content":"\r\n\r\nزمخشرى در ربيع ابرار و ابن عبد البرّ در استيعاب و ديگران نقل شده است . برخى از شعرا نيز در اين مورد چنين گفته‌اند :\r\n اصبح اليوم ابن هند شامتا * ظاهر النخوة إذ مات الحسن\r\nيا بن هند ان تذق كأس الردى * تك في الدهر كشيء لم يكن\r\nلست بالباقى فلا تشمت به * كل حي للمنايا مرتهن \r\nهمين كه مردم بصره از شهادت امام حسن ( ع ) اطلاع يافتند در غم و اندوه فراوانى فرو رفتند ، و به شدّت گريان شدند ؛ و اين در زمان حكومت زياد بن سميّه در بصره بود . در اين موقع ابو بكره برادر زياد در حالى كه بيمار بود به محض شنيدن آه و نالهء مردم پرسيد ضجّه و نالهء مردم از چيست ؟ همسرش كه زنى از قبيلهء ثقفيه بود پاسخ داد ، حسن بن على از دنيا رفته است ، و سپاس خداى را كه مردم از دست او راحت شدند .\r\nابو بكره رو كرد به او و با تندى گفت : ساكت باش . واى بر تو بدان كه خداوند او را از شرّ بسيارى آسوده كرده است ؛ و مردم نيز با مرگ او خير بسيارى از دست داده‌اند . رحمت خداى بر حسن بن على باد . اين مطلب نيز از مداينى نقل شده است .\r\nرحلت امام حسن ( ع ) در مدينه در روز پنج شنبه بيست و هشتم ماه صفر اتفاق افتاد . و برخى هفتم ماه مذكور را ذكر كرده‌اند . عده‌اى بيست و پنجم ربيع الاول دانسته ، و بنا به روايت حاكم در مستدرك ، رحلت آن حضرت را در روز پنجم ربيع الاول سال پنجاه هجرى ذكر كرده‌اند كه سال آن را با روايات از قبيل ، سال چهل و پنجم ، چهل و نهم ، پنجاه و يكم ، چهل و چهار ، چهل و هفت و يا سال پنجاه و هشتم نيز ثبت كرده‌اند . مدت عمر آن حضرت به ترتيب چهل و هفت ، يا چهل و شش سال و چهار ماه و سيزده روز و غير اينها نيز ذكر شده است .\r\nدر اينجا يادآورى اين نكته لازم به نظر مىرسد ، كه در تاريخ رحلت و مدت عمر آن حضرت اشتباهاتى از طرف دانشمندانى بزرگ از قبيل كلينى و شيخ مفيد و طبرسى روى داده است . ما اين مطلب را در فصل پنجم از كتاب ، المجالس السّنيه ، بيان داشته‌ايم .\r\nهفت سال و شش ماه از سن شريف آن حضرت مىگذشت كه رسول اللّه ( ص ) چشم از جهان فرو بست .\r\nبرخى وى را در آن موقع هشت‌ساله دانسته‌اند . وى سى و هفت‌ساله بود كه پس از پدر بزرگوارش امر حكومت ظاهرى را در دست گرفت و تا صلح با معاويه به مدّت شش ماه و پنج روز و برخى شش ماه و سه روز ذكر كرده‌اند ؛ و اين در اثر اختلاف رواياتى است كه در شهادت امير المؤمنين ( ع ) پيش آمده كه برخى در شب بيست و يكم و عده‌اى بيست و سوّم از ماه رمضان و بعضى غير از اين را ثبت كرده‌اند ، و برخى رحلت آن حضرت را نه سال و نه ماه و سيزده روز پس از معاهدهء صلح دانسته‌اند . روايات ديگرى نيز در اين مورد ذكر شده است . و اللّه اعلم .\r\n\r\nنگارش علم\r\nدر كتاب ، تدريب الراوي ، از سيوطى ، آمده است كه : ميان دانشمندان پيشين از صحابه و تابعين دربارهء\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nكتابت و نوشتن علوم نظريات گوناگونى وجود داشت . بسيارى از آنها اين امر را ناپسند ، و گروهى آن را روا مىدانستند و در انجام آن مىكوشيدند . از كسانى كه نگارش علم را نوعى فضيلت و نيكو مىپنداشتند على ( ع ) و حسن ( ع ) بودند .\r\nبدون ترديد چنانچه امر كتابت و نگارش نبود ، هيچ گونه آثارى از علوم و معارف بر جاى نمىماند ، و اين خود يكى از فضائلى است كه به على ( ع ) و فرزندش حسن ( ع ) اختصاص يافته است .\r\n\r\nدربارهء توحيد\r\nشيخ صدوق در كتاب التوحيد آورده است كه : مردى نزد امام حسن ( ع ) آمد و خطاب به او گفت : اى فرزند رسول خدا ، پروردگار خود را براى من توصيف كن ! چنان كه گويى او را مىبينم .\r\nآن حضرت ، پس از اندكى تفكر سر را بلند كرده ، گفت : سپاس خدايى را كه او اول است بىآنكه ابتداى آن معلوم باشد ، و آخر است . بدون آنكه پايان آن مشخص باشد . نه قبلى براى اوست تا بتوان وقت آن را تعيين كرد ، و نه بعدى كه محدود به وقتى باشد . نه مدتى كه پايان‌پذير شود ، و نه شخصى كه از ديگران ممتاز گردد . در صفات او اختلافى نيست كه محدود شود . عقول و اوهام قادر به درك او نخواهند بود . انديشهء وصف كنندگان و افكار و اذهان در توصيف او عاجز خواهند بود . پس هر كس او را وصف كند ، چنان است كه گويد او در چه زمانى است . نتوان گفت كه وجودش از چيست و از چه پديدار گرديده ، و در چه چيز مخفى است . موجودات را ترك نگويد . آفريدگان را پديد آورد . آغاز هر چيز از اوست و پيش از او هيچ چيز نبوده است . هر چيز را او ابداع فرمود . و آنچه اراده كرد به انجام رساند ، و بر وفق خواست خود بر مخلوقات بيفزود . اين بود صفات خداوند ، كه پروردگار جهانيان است .\r\n\r\nسخنان امام حسن ( ع ) در حكمت و ادب و موعظه\r\nهنگامى كه امام حسن ( ع ) بيمار بود و در اثر همان بيمارى از دنيا رحلت كرد ، يكى از ياران او به نام ، جنادة بن ابى اميه ، نزد آن حضرت آمد و گفت : اى فرزند رسول خدا ، مرا پند و اندرز دهيد . امام حسن ( ع ) فرمود :\r\nبراى سفر آخرت ، خود را آماده ساز و پيش از آنكه مرگت فرا رسد ، توشهء خود را تهيه كن . بدان ، همانطور كه تو در جستجوى دنيا هستى مرگ نيز به دنبال توست . امروز را درياب و دربارهء روز آينده انديشه مكن . بدان ، چنانچه در جمع‌آورى ، بيش از بهرهء خود بكوشى ، تنها خزينه‌دار ديگران خواهى بود .\r\nبدان كه اموال دنيا را چنانچه از راه حلال به دست آورى ، به حساب آن رسيدگى خواهد شد . و چنانچه از راه حرام به دست آورى كيفر مىشوى . و اموالى كه توأم با شك و شبهه باشد به دنبال آن سرزنش خواهد بود . از اين رو دنيا را همچون مردارى بدان ، و به اندازهء احتياج خود از آن بهره گير . در اين صورت ، چنانچه حلال باشد ، با بىاعتنايى به آن زيان نكرده‌اى ، و چنانچه حرام باشد ، خود را از گناه دور ساخته‌اى ؛ و از مردار به اندازهء نيازت بهره گرفته‌اى و اگر انتقاد و سرزنشى در پى داشته باشد ، اين خود زودگذر و امرى آسان خواهد بود .\r\nدر امر دنياى خود چنان باش كه گويى براى هميشه زنده خواهى بود ، و در اعمال مربوط به آخرت\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nچنان رفتار كن كه گويى فردا از دنيا خواهى رفت .\r\nاگر خواهان شرف و عزّت بدون وابستگى به خانواده و عشيره مىباشى ، و شكوه و عظمت بدون سلطنت را مىخواهى ، از ذلّت و خوارى گناه و معصيت خدا دورى كن ، و به نيروى اطاعت و فرمانبرى خداى عزّ و جل خود را آراسته ساز چنانچه نيازى به همنشينى پيدا كردى ، از ميان مردم كسى را انتخاب كن كه همنشين با او موجب وقار و سنگينى تو گردد . و در هنگام خدمت نگاهبان تو باشد ، و به وقت احتياج تو را يارى دهد ؛ و گفتار تو را تصديق كند . در شدايد و سختيها با تو همصدا گردد . در امور پرارزش دست كمك به سوى تو دراز كند . چنانچه خطايى از تو سر زند ، به جبران آن بپردازد . كار نيك تو را از ياد نبرد . اگر از وى چيزى بخواهى ، در انجام خواستهء تو بكوشد . چنانچه ميان تو و او جدايى افتد ، او خود را به تو نزديك سازد .\r\nدر مصائب ، به همدردى تو بشتابد . هرگز زيانى از او به تو نرسد . تو را در چنگال دشواريها گرفتار نسازد . در امور حقيقى و اساسى موجبات خوارى تو را فراهم نكند ، و به هنگام تقسيم اموال تو را بر خود برگزيند .\r\n\r\nكلمات قصار امام حسن ( ع )\r\nاز امام حسن مجتبى ( ع ) سخنان حكيمانه و مواعظ بسيار روايت شده است . اين چند كلمه نمونهء بارزى از سخنان بىشمار اوست ، كه : از تحف العقول « 1 »  ، انتخاب گرديده است .\r\n* هرگز قومى با مشورت با يكديگر زيان نبينند ، جز اينكه به راه صحيح رهبرى شوند .\r\n* از نشانه‌هاى پستى يكى اين است كه در برابر نعمت سپاس به جاى نياورى .\r\n* به يكى از فرزندانش فرمود : كسى را به برادرى انتخاب مكن ، مگر آنكه بدانى از كجا مىآيد و به كجا مىرود . آن كس به تو نزديك است كه به حقيقت با تو دوستى كند و هر كس از دوستى با تو كناره گرفت ، از تو دور است ، هر چند از نزديكانت باشد .\r\n* خيرى كه با شرّ آميخته نباشد ، شكر در برابر نعمت ، و صبر در برابر ناگواريهاست .\r\n* دشنام و سرزنش به مراتب از رفتن به دوزخ آسان‌تر است .\r\nدربارهء دوست نيكوكار خود فرموده است : او در نظر من از بزرگترين مردم بود . آنچه را كه باعث گرديد وى را بزرگ شمارم ، اين بود كه دنيا در نظرش بسيار كوچك مىنمود . هرگز از روزگار ، نه شكايتى داشت و نه خشم و نه دلتنگى ، بيشتر عمرش خموش بود ؛ و همين كه به سخن مىپرداخت ، بر همهء گوينده‌ها چيره بود چون با دانشمندان مىنشست ، به شنيدن ، بيش از گفتن ، شيفته بود . به وقت ضرورت سكوت خود را مىشكست . شيوهء او چنان بود كه چيزى را كه انجام نمىداد ، نمىگفت ، و مىكوشيد آنچه را نگفته ، انجام دهد .\r\nچون در برابر دو كار قرار مىگرفت و نمىدانست كه كدام يك به رضاى پروردگار نزديكتر است ، پس مىنگريست آنكه مطابق با هواى نفس خود بود ، با آن مخالفت مىورزيد .\r\nهيچ كس را به كارى كه مىتوان از آن عذرى آورد ، سرزنش نمىكرد .\r\n\r\n","description":"","footnote":" ( 1 ) تأليف عالم شيعى بزرگوار در قرن چهارم هجرى ، ابو محمد حسن بن على بن حسين بن شعبهء حرانى . ","page_name":" 66 ","page_number":66},
  {"content":"\r\n\r\nبرخى به وى مىگفتند : در وجود تو بزرگى و شكوه ديده مىشود . در پاسخ آنها مىگفت : بلكه عزت از جانب خداى تعالى است . عزّت از خدا و پيامبرش و مؤمنان است . دربارهء مروّت از وى پرسيدند . فرمود :\r\nدر بخشيدن دين خود بخيل باشد ، مال خود را اصلاح كند ، و در انجام حقوق خود بكوشد .\r\nمردى از آن حضرت خواست كه دوست و همنشين او باشد .\r\nفرمود : به شرطى كه از من ستايش نكنى . زيرا من خودم را بهتر از تو مىشناسم و مبادا مرا دروغگو شمارى كه دروغگو رأى و عقيده‌اى ندارد ، و مبادا در برابر من از كسى غيبت كنى .\r\nآن مرد چون شرايط دوستى با آن حضرت را مشكل ديد ، گفت : از درخواست خود منصرف شدم .\r\nامام فرمود : آرى هرطور مىخواهى انجام ده .\r\nروز عيد فطر امام ( ع ) بر گروهى گذشت كه بازى مىكردند و مىخنديدند . بالاى سرشان ايستاد و فرمود :\r\nخداوند ، ماه رمضان را ميدان مسابقهء بندگانش قرار داده ، تا به اطاعت و عبادت بر يكديگر پيشى گيرند ، پس گروهى در اين ميدان به سوى خير سبقت جستند و سعادت يافتند و گروهى از رفتن بازماندند و نوميد گشتند . بىاندازه در شگفتم از كسى كه بازى مىكند و مىخندد ، در روزى كه نيكوكاران پاداش خير مىيابند و بيهوده‌كاران زيان مىبينند .\r\nبه خدا سوگند اگر پرده برداشته شود ، خواهيد دانست كه نيكوكاران اندر كار نيكوى خويشند ، و بدكاران گرفتار زشتيهاى خويش . سپس آنها را ترك كرد و برفت .\r\nدر كتاب ، الفصول المهمة ، آمده است : سه چيز است كه آدمى را به هلاكت مىافكند . كبر ، حرص و حسد ، كبر آفت دين است ، و ابليس را به لعن و نفرين گرفتار كرد . حرص آفت نفس است و همين صفت باعث گرديد كه آدم از بهشت فرو افتد . حسد آفت اخلاق است ، و همين صفت موجب شد كه هابيل به دست قابيل كشته شود .\r\nدر كتاب ، كشف الغمّة ، از امام حسن ( ع ) آمده است :\r\n- آن كس كه عقل ندارد ادب ندارد .\r\n- آن كس كه همّت ندارد ، مروت ندارد .\r\n- آن كس كه حيا ندارد دين ندارد .\r\n- خردمند در معنى حقيقى خود كسى است كه با مردم به نيكويى معاشرت كند .\r\n- خردمندان در دنيا و آخرت كاميابند و آنان كه از نعمت خرد محرومند از دنيا و آخرت هر دو بىبهره‌اند .\r\n- نيكو بينديشيد ، تا هدف خويش را از معاشرت با هر كس دريابيد . آيا اميد به كمك او داريد ؟ آيا از قهر او بيمناكيد ؟ آيا مىتوانيد از دانش او بهره‌ور شويد ؟ يا از دعايش بركت گيريد ؟ يا خويشاوندى را ملاك معاشرت مىشماريد ؟ . .\r\n- هرگز نديده‌ام كه ظالمى مظلوم‌منش باشد ، مگر حسود ، كه در عين ظالم بودن مظلوم نيز هست .\r\nدر جاى ديگر فرمود :\r\nاى فرزند آدم ! خود را از آنچه خدايت بازداشته بر كنار دار ؛ تا عابد باشى و به آنچه خدايت روزى كرده خوشنود باش ، تا بىنياز گردى . و حق همسايگان را نيكودار ، تا مسلمان باشى . با مردم چنان رفتار كن كه مىخواهى مردم با تو چنان كنند ، تا عادل باشى . در برابر شما عدّه‌اى از مردم ، سرمايه‌ها فراهم مىآورند و\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nكاخهاى استوار مىسازند و آرزوهايى دراز دارند . ناگهان همهء آنها پراكنده مىگردد ، و اعمالشان آنان را فريب مىدهد ، و در گورها جاى مىگيرند .\r\nاى فرزند آدم ! از همان زمان كه مادرت تو را به دنيا مىآورد ، نابودى عمر خود را آغاز مىكنى . پس بكوش تا چيزى به دست آورى كه مؤمن توشهء آخرت فراهم مىآورد و كافر به كاميابى اين جهان مىپردازد .\r\nدر جاى ديگر امام ( ع ) فرمود :\r\nخداوند باب سؤال را بر كسى نگشود كه باب اجابت را بر او فرو بندد ، و درى از عمل بر كسى باز نكرد ، كه راه پاداش را بر او ببندد ، و باب شكر را بر كسى نگشود كه باب فراوانى نعمت را بر او سد كند .\r\n- نيكى آن است كه قبل از انجامش مسامحه‌اى نباشد و پس از آن منّتى نپذيرد و بخشندگى پيش از سؤال از نشانه‌هاى بزرگوارى است .\r\nاز وى پرسيدند ، بخل چيست ؟ فرمود : بخل آن است كه انسان هر چه را انفاق مىكند ، تلف شمارد ، و آنچه را جمع مىكند شرف بداند .\r\n- در انتقام گرفتن شتاب مكن و راهى براى پوزش خواهى و عفو باقى بگذار .\r\n- شوخى و مزاح از وقار انسان مىكاهد ، و سكوت بزرگى شخص را افزايش مىدهد .\r\n- فرصت ، به زودى مىگذرد ، اما به زودى به دست نمىآيد .\r\n- كسى كه از او چيزى بخواهند آزاد است تا وقتى كه وعده دهد ، و برده است تا آنگاه كه به وعده وفا كند .\r\n- تا نعمتها در دسترس تو قرار گرفته ، ناشناخته است ؛ اما همين كه از دست مىروند ، به ارزش آنها پى خواهى برد .\r\n\r\nاشعار منسوب به امام حسن ( ع )\r\nبرخى از اشعار منسوب به امام حسن ( ع ) را كه ابن شهر آشوب در كتاب ، مناقب ، آورده ، به اين شرح است :\r\n ذري لدر الايام ان صفاءها * تولى بايام السرور الذواهب\r\nو كيف يغر الدهر من كان بينه * و بين الليالي محكمات التجارب\r\nقل للمقيم به غير دار اقامة * حان الرحيل فودع الا حبابا\r\nان الذين لقيتهم و صحبتهم * صاروا جميعا في القبور ترابا\r\nيا اهل لذات دنيا لا بقاء لها * ان المقام بطل زائل حمق\r\nلكسرة من خسيس الخبز تشبعني * و شربة من قراح الماء تكفيني\r\nو طمرة من رقيق الثوب تسترني * حيا و ان مت تكفيني لتكفيني \r\n\r\n","description":"","footnote":"","page_name":" 68 ","page_number":68},
  {"content":"\r\n\r\nمردى اعرابى براى درخواست كمك به حضورش آمد و حضرت دستور داد ، آنچه موجود است به او بدهند و بيست هزار درهم موجودى خزانه به اعرابى اعطا شد . عرب گفت : اى آقاى من ! نگذاشتى كه نيازم را بگويم و مديحه‌ام را بسرايم . آنگاه امام ( ع ) اين شعرها را انشا كرد :\r\n نحن اناس نوالنا خضل * يرتع فيه الرجاء و الامل\r\nتجود قبل السؤال انفسنا * خوفا على ماء وجه من يسل\r\nلو علم البحر فضل نائلنا * لغاض من بعد فيضه خجل \r\nابن رشيق ، كه امام حسن ( ع ) را در شمار شاعران به حساب آورده است ، در كتاب ، العمدة ، به يك شعر از امام استشهاد مىكند كه حضرت وقتى محاسنش را به وسيلهء خضاب ، سياه كرده بود گفت :\r\n نسود اعلاها و تأبى اصولها * فليت الذي يسود منها هو الاصل \r\nمن ظاهر موها را سياه كردم و اصلش را باقى گذاردم و اى كاش مىتوانستم اصل آنها را كه پيرى است نيز به جوانى تبديل كنم .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n.\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n\r\nزندگانى امام حسين ( ع ) ابو عبد اللّه حسين بن على بن ابى طالب عليهم السلام\r\nسوّمين امام از اهل بيت طاهرين و دوّمين نوادهء رسول خدا ( ص ) و يكى از دو سرور جوانان اهل بهشت و دو گل خوشبوى محمد مصطفى و يكى از پنج نفر اصحاب كساست . او سرور شهيدان نام داشت و مادرش فاطمه دخت رسول اللّه ( ص ) بود .\r\n\r\nميلاد شريف امام\r\nدر سوّم ماه شعبان در شهر مدينه به دنيا آمد . برخى گويند تولد آن حضرت در پنجم شعبان سال سوّم يا چهارم هجرى بوده است .\r\nحاكم در كتاب مستدرك ، از محمد بن اسحاق ثقفى به سند خود از قتاده آورده است كه آن حضرت در نيمهء اول ماه پنجم از سال ششم هجرى تولد يافته است .\r\nگروهى تولد امام را در اواخر ربيع الاول دانسته‌اند و گروهى ديگر در سوّم يا پنجم جمادى الاولى ؛ اما قول مشهور تولد آن حضرت را در ماه شعبان و مدت حمل آن حضرت را شش ماه ذكر مىكند . در سيرهء امام حسن ( ع ) به اين روايت اشاره كرديم كه ميان ولادت امام حسن و حمل امام حسين يك طهر فاصله و مدت حمل امام حسين شش ماه بوده است ؛ و اين نكته را نيز يادآور شديم كه اين روايت با قول مشهورى كه در تاريخ ولادت آنها ذكر گرديده هماهنگ نبوده است ؛ زيرا ولادت امام حسن در پانزدهم ماه رمضان ، و امام حسين بنابر قول مشهور در پنجم ماه شعبان بوده و با اين حساب فاصلهء ميان ميلاد دو برادر همان ده ماه و بيست روز بوده است .\r\nاز يك سو مىتوان اين روايت را چنين توجيه كرد كه ولادت امام حسين ( ع ) در اواخر ربيع الاول بوده و از سوى ديگر روايتى است كه از تاريخ ولادت امام حسن ( ع ) و مدت حمل امام حسين ( ع ) استنباط شده است .\r\nبه اين ترتيب كه فاصلهء ميان تولد امام حسن و حمل امام حسين يك طهر و مدت حمل امام حسين شش ماه\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nبوده است . و اللّه اعلم . اما حاكم در مستدرك از محمد بن اسحاق به سند خود از قتاده آورده است كه فاطمه ( س ) يك سال و ده ماه پس از تولد امام حسن ( ع ) امام حسين ( ع ) را به دنيا آورد .\r\nهمين كه امام حسين به دنيا آمد وى را نزد جدش رسول اللّه ( ص ) بردند و تولد وى را به ايشان مژده دادند .\r\nآن حضرت نيز در گوش راستش اذان و در گوش چپش اقامه گفت . و پس از گذشت هفت روز او را حسين ناميد . براى او گوسفندى عقيقه كرد ، و به مادر اين كودك دستور داد كه موى سر فرزند خود را بتراشد و همانند برادرش امام حسن ( ع ) براى او نيز هموزن موى سرش نقره به مستمندان بدهند . فاطمه ( س ) اين دستور را به مرحلهء اجرا درآورد .\r\nزبير بن بكّار در كتاب انساب قريش آورده است كه رسول اللّه ( ص ) امام حسن و امام حسين را در روز هفتم نامگذارى كرد و اسم حسين را از نام حسن گرفت .\r\nحاكم در كتاب ، مستدرك ، به سند صحيح از ابى رافع روايت كرده است كه پيامبر ( ص ) را مشاهده كردم كه وقتى فاطمه ( س ) حسين را به دنيا آورد ، در گوش او اذان گفت . و در جاى ديگر از جعفر بن محمد و او از پدر خود و او نيز از پدر خود و او نيز از على ( ع ) به سند صحيح روايت كرده است كه رسول اللّه ( ص ) به فاطمه ( س ) امر كرد وزن موى سر امام حسين را تعيين كند و به اندازهء آن نقره صدقه دهد ، و به وى فرمود : ران گوسفند عقيقه را به قابله ببخش .\r\nو نيز در روايت ديگرى مىنويسد : رسول خدا ( ص ) در روز هفتم ميلاد حسن و حسين براى آن دو عقيقه و در همان روز آنها را نامگذارى كرد ؛ و از خدا خواست كه رنج و آزار را از آنان دور گرداند .\r\nدر روايت ديگرى به سند خود از محمد بن على بن حسين و او نيز از جدّ خود على بن ابى طالب ( ع ) آورده است كه رسول اللّه ( ص ) گوسفندى را براى امام حسين عقيقه كرد ، و به دختر خود فاطمه ( س ) دستور داد موى سرش را بتراشند و آن را وزن كنند . اگر به اندازهء يك درهم بود ، مطابق آن نقره صدقه دهند .\r\nحاكم در جاى ديگر به سند خود مىنويسد : پيامبر ( ص ) براى هر يك از امام حسن و امام حسين دو گوسفند كه هر دو شبيه يكديگر و هموزن بودند عقيقه كرد .\r\n\r\nزندگانى و شهادت امام\r\nبعد از ظهر روز دهم محرم سال 61 هجرى بود كه امام حسين ( ع ) در شهر كربلا از سرزمين عراق ، مظلومانه و با لبانى تشنه به شهادت رسيد . وى در حالى كه در برابر مصائب ، صبر و شكيبايى از خود نشان مىداد ، از سوى دشمنان خود به شدّت در محاصره بود .\r\nشيخ مفيد شهادت آن حضرت را در روز شنبه ثبت كرده است . اما چنان كه ابو الفرج در كتاب مقاتل الطالبيين مىنويسد : تاريخ صحيح شهادت امام در روز جمعه بوده است . وى با استفاده از علوم مربوط به تقويم ثابت كرده است كه اول محرم آن سال چهارشنبه بوده و بدين ترتيب روز عاشورا جمعه بوده است .\r\nاما آنچه در ميان عامّهء مردم شايع است ، يعنى اين كه شهادت امام حسين ( ع ) در روز دوشنبه بوده ، هرگز ريشهء صحيحى نداشته و روايتى در اين مورد ديده نشده است .\r\nامام ( ع ) به هنگام شهادت پنجاه و شش سال و پنج ماه و هفت روز يا پنج روز از سن شريفش مىگذشت .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n[ در مورد كسر سال 
  ] ، عده‌اى نه ماه و ده روز و يا هشت ماه و هفت روز يا پنج روز نيز آورده‌اند . برخى نيز سن آن حضرت را پنجاه و هفت سال دانسته‌اند كه اين روايت كامل نبوده است . گروهى سن او را پنجاه و هشت و يا پنجاه و پنج سال و شش ماه نيز ثبت كرده‌اند ، و اين نيز چنان كه قبلا اشاره شد بر اثر اختلاف اقوال و رواياتى است كه در ذكر ميلاد آن حضرت وجود داشته است .\r\nجالب اين است كه شيخ مفيد با اينكه ميلاد امام ( ع ) را پنجم شعبان سال چهارم هجرى محسوب و هنگام شهادت را دهم محرم سال شصت و يك مىداند ، با اين وصف سن شريف آن حضرت را پنجاه و هشت سال ذكر كرده است ؛ در صورتى كه بنا به گفتهء خود او عمر شريف آن حضرت بيش از پنجاه و شش سال و پنج ماه و پنج روز نمىگردد .\r\nامام حسين ( ع ) با جدّ بزرگوارش رسول اللّه ( ص ) شش يا هفت سال و چند ماه زندگى كرده و به گفتهء شيخ مفيد اين مدت هفت سال بوده است . با پدرش امير المؤمنين ( ع ) سى و هفت سال و پس از رحلت جدّش پيامبر ( ص ) چند ماه كمتر از سى سال مىزيسته است . با برادرش امام حسن ( ع ) چهل و هفت سال و پس از وفات پدرش با برادر خود در حدود ده سال معاصر بوده است . و برخى اين مدت را يازده سال و عده‌اى نيز پنج سال و چند ماه دانسته‌اند ، و اين اختلاف در اثر روايات گوناگونى است كه در تاريخ وفات امام حسن ( ع ) ذكر شده است . همين مدّت نيز دورهء خلافت و امامت امام مجتبى ( ع ) نيز محسوب مىشود .\r\n\r\nكنيه و لقب و نقش انگشترى امام\r\nكنيهء آن حضرت را ابو عبد اللّه و القاب وى را الرّشيد ، الوفىّ ، الطيّب ، السيّد ، الزكىّ ، المبارك ، التابع لمرضاة اللّه ، الدّليل على ذات اللّه ، و السبط ، نوشته‌اند . اما بالاترين لقب همان است كه جدّ بزرگوارش پيامبر ( ص ) بر او و برادرش امام حسن نهاده و فرمود : حسن و حسين دو سرور جوانان اهل بهشتند . و در جاى ديگر رسول اللّه ( ص ) امام حسين ( ع ) را به نام سبط خواند .\r\nدر كتاب ، الفصول المهمة ، نقش انگشترى وى ، لكل اجل كتاب آمده ؛ اما در كتاب وافى و غير آن كه از امام صادق ( ع ) نقل گرديده ، حسبى اللّه ، و از امام رضا ( ع ) ( ان اللّه بالغ امره ) ذكر شده است و چنين به نظر مىرسد كه براى آن حضرت چند انگشترى با عباراتى كه بدانها اشاره شد وجود داشته است .\r\nشاعر آن حضرت يحيى بن حكم و جماعتى ديگر را ذكر كرده‌اند .\r\nدربان امام را اسعد هجرى نوشته‌اند .\r\nدر زمان آن حضرت معاويه و يزيد سلطنت داشتند .\r\n\r\nاولاد امام\r\nفرزندان امام حسين ( ع ) را نه نفر ذكر كرده‌اند ، كه شش نفر از آنها پسر و سه نفر دختر بوده‌اند . به اين ترتيب :\r\n1 - على اكبر ، كه در كربلا به شهادت رسيد . مادرش ، ليلى ، دختر ابى مرة بن عروة بن مسعود ثقفى نام\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nداشت . 2 - على اوسط . 3 - على اصغر زين العابدين ، كه مادرش به نام شاهزنان يا ملكة النساء دختر كسرى يزدگرد پادشاه ايران بود . به گفتهء شيخ مفيد ، على اكبر زين العابدين بوده و على اصغر در كربلا به شهادت رسيده است . اما روايت اول كه مىگويد على اكبر به شهادت رسيده مشهورتر است .\r\n4 - محمّد . 5 - جعفر كه در حيات پدرش از دنيا رفت ، و فرزندى از خود بر جاى نگذاشت . مادرش از قبيلهء قضاعيه بود . 6 - عبد اللّه شيرخوار كه در دامان پدر خود به وسيلهء تير به شهادت رسيد . 7 - سكينة ، كه نام مادر او و مادر عبد اللّه ، رباب ، دختر امرئ القيس بن عدي بن اوس بن جابر بن كعب بن عليم كه از قبيلهء كلبيهء معديه بوده است .\r\n8 - فاطمه ، كه مادرش ام اسحاق دختر طلحة بن عبد اللّه از قبيلهء تيميه بود . 9 - زينب . درود و ثنا بر امام زين العابدين ( ع ) كه از ميان فرزندان امام حسين ( ع ) كه نسل آن حضرت از وى باقى مانده و نامش جاويد و سرمدى خواهد بود .\r\n\r\nمناقب آن حضرت\r\nدر بخش پيشين ، در سيرهء امام حسن ( ع ) به گوشه‌هايى از مناقب و فضايل آن حضرت اشاره كرديم ، كه در اين بخش احتياج به ذكر مجدّد آنها نخواهد بود .\r\n\r\nسخاوت و كرم امام\r\nروزى امام حسين ( ع ) بر اسامة بن زيد وارد شد . وى بيمار بود و به شدّت اظهار غم و اندوه مىكرد . امام علت آن را پرسيد ؟ وى در پاسخ گفت : شش هزار درهم بدهكار هستم . آن حضرت فرمود : من بر عهده مىگيرم كه اين مبلغ را بپردازم . وى گفت : من بيم دارم كه قبل از پرداخت بدهى خود از دنيا بروم . امام فرمود قبل از آنكه مرگت فرا رسد ، وام تو را پرداخت خواهم كرد . پس آن حضرت پيش از آنكه مرگ او فرا رسد وام او را ادا كردند .\r\nآنگاه كه مروان دستور داد ، فرزدق شاعر معروف از مدينه خارج شود ، وى به خدمت امام حسين ( ع ) رسيد . آن حضرت چهار صد دينار به او بخشيد . يكى از حاضرين رو كرد به امام و گفت : به شاعرى فاسق بخشش مىكنى ؟ فرمود : بهترين بخشش از مال آن است كه با آن آبروى خود را نگهدارى . رسول خدا ( ص ) به كعب بن زهير بخشش فرمود . و دربارهء عباس بن مرداس فرمود : او را از من دور سازيد ، تا زبانش از بدگويى به من قطع گردد .\r\nابن عساكر در كتاب ، تاريخ دمشق ، آورده است كه شخص فقيرى از اطراف به مدينه آمده بود . در حالى كه قدم مىزد خود را به خانهء حسين بن على ( ع ) رسانيد . حلقهء در را به صدا درآورد ، و به گفتن شعر پرداخت :\r\n لم يخب اليوم من رجاك و من * حرك من خلف بابك الحلقه\r\nفأنت ذو الجود انت معدنه * ابوك قد كان قاتل الفسقه \r\n\r\n","description":"","footnote":"","page_name":" 74 ","page_number":74},
  {"content":"\r\n\r\nامام حسين ( ع ) كه به نماز ايستاده بود ، با شنيدن صداى او نماز را كوتاه كرد ، و خود را به مرد عرب رسانيد .\r\nهمين كه در را گشود ، مردى را مشاهده كرد كه فقر و ناتوانى در چهره‌اش نمايان بود . پس بازگشته قنبر را صدا زد و از وى پرسيد : از پول مخارج خانه چقدر نزد تو موجود است ؟ قنبر گفت : اى فرزند رسول خدا ، دويست درهم باقى مانده كه آن هم به امر شما مىبايست بين افراد خانوادهء شما تقسيم كنم . سپس فرمود ، آن را نزد من بياور تا به آنكه از ديگران سزاوارتر است بپردازيم . بدين ترتيب ، هر چه بود به شخص فقير بخشيد و اشعارى به شرح زير بگفت :\r\n خذها فإني اليك معتذر * و اعلم بأني عليك ذو شفقه\r\nلو كان في سيرنا الغداة عصا * كانت سمانا عليك مندفقه\r\nلكن ريب الزمان ذو نكد * و الكف منا قليلة النفقه \r\nمرد اعرابى پس از گرفتن عطاى امام بىدرنگ اشعارى سرود و گفت :\r\n مطهرون نقيات جيوبهم * تجري الصلاة عليهم اينما ذكروا\r\nو أنتم أنتم الأعلون عندكم * علم الكتاب و ما جاءت به السور\r\nمن لم يكن علويا حسين تنسبه * فماله في جميع الناس مفتخر \r\nاما خبرى را كه در كتاب ، لواعج الاشجان ، از اين بخشش ذكر كرده‌ايم با اين خبر متفاوت بوده و در اينجا مشخص نيست كه روايت مزبور از چه منبعى آورده شده است به اين ترتيب در روايت مزبور آمده است كه : امام ( ع ) از قنبر پرسيد ، آيا از مال حجاز چيزى بر جاى مانده ؟ قنبر گفت : بلى چهار هزار دينار . آن حضرت پس از آنكه دو بيت شعر بخواند ، مبلغ مزبور را با اضافه كردن چيزى بر آن به مرد اعرابى بخشيد .\r\nبرخى نيز اشعار مزبور را به ابو نواس نسبت داده‌اند كه در مدح امام رضا ( ع ) سروده است . و اللّه اعلم .\r\nروزى ابو عبد الرحمن عبد اللّه بن حبيب سلمى به يكى از فرزندان امام حسين ( ع ) سورهء حمد را بياموخت . همين كه وى اين سوره را براى پدر خود بخواند ، آن حضرت به ابو عبد الرحمن هزار دينار و هزار جامهء نو عطا كرد ، و دهانش را پر از درّ ساخت ؛ و آنگاه كه علت اين امر را از وى جويا شده و گفتند ، در برابر اين كار چگونه بخشش مىكنى ؟ ، امام ( ع ) گفت : آنچه را كه من به وى بخشيدم ، در برابر اين امر يعنى تعليم سورهء حمد بسيار ناچيز است . آنگاه شعرى سروده و گفت :\r\n اذا جادت الدنيا عليك فجد بها * على الناس طرا قبل ان تتفلت\r\nفلا الجود يفنيها اذا هي اقبلت * و لا البخل يبقيها اذا ما تولت \r\nروزى كنيزى بر امام حسين ( ع ) وارد شد و دسته گلى به وى هديه كرد . پس آن حضرت ، فرمود : تو در راه خداى تعالى آزادى . يكى از حاضرين گفت : چگونه است كه در برابر دسته گلى ناچيز ، كنيزى را آزاد مىسازى ؟ ، آن حضرت فرمود : اين روشى است كه خدا ما را بر آن تربيت كرده است ، چنان كه در قرآن كريم خداى تعالى مىفرمايد :\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n( و اذا حيّيتم بتحيّة فحيّوا باحسن منها او ردّوها ) « 1 »  و بهترين هديه براى اين كنيز آزادى وى بود .\r\nمردى اعرابى به خدمت آن حضرت آمد و گفت : اى فرزند رسول اللّه ( ص ) ديهء كاملى بر عهدهء من است و قادر به پرداخت آن نيستم . پيش خود گفتم ، بايد نزد كسى بروم كه در ميان مردم از همه كريم‌تر باشد ، و كسى را بالاتر از اهل بيت رسول اللّه ( ص ) نيافتم . حضرت فرمود :\r\nاى برادر عرب من سه موضوع از تو مىپرسم چنانچه يك پرسش را جواب گفتى ، يك سوّم آن را به تو مىبخشم . اگر دو سؤال را پاسخ دهى دو سوّم مال را خواهى گرفت و اگر هر سه را جواب گفتى تمام آن را اعطا خواهم كرد . مرد اعرابى گفت ، اى فرزند رسول خدا چگونه روا باشد كه شخصى همانند شما كه خود اهل علم و فضيلت هستيد ، از فردى مانند من سؤال كند . امام ( ع ) فرمود ، از جدّ خود رسول خدا ( ص ) شنيدم كه فرمود : المعروف به قدر المعرفة : نيكى و بخشش بايستى به اندازهء معرفت و شناسايى هر كس انجام گيرد .\r\nمرد عرب گفت ، هر چه خواهيد بپرسيد . چنانچه بدانم جواب خواهم گفت ، و اگر ندانم از شما فرا مىگيرم و همهء نيروها از آن خداست .\r\nحضرت فرمود ، افضل اعمال چيست ؟\r\nاعرابى عرض كرد ، ايمان به خداوند .\r\n- چه چيز ، مردم را از هلاكت رهايى مىبخشد ؟\r\n- توكل و اعتماد بر خداى تعالى .\r\n- زينت آدمى در چيست ؟\r\n- دانشى كه همراه با حلم و بردبارى باشد .\r\nامام ( ع ) فرمود ، چنانچه به اين فضيلت دست نيابد ؟\r\nوى پاسخ داد ، مالى كه توأم با مروّت و جوانمردى باشد .\r\nفرمود ، چنانچه از اين زينت نيز محروم باشد ؟ عرض كرد ، فقر و پريشانى ، همراه با صبر و شكيبايى .\r\nفرمود ، اگر اين صفت در وجود وى نباشد ؟ مرد عرب گفت ، در اين صورت ، صاعقه‌اى از آسمان فرود آيد و او را بسوزاند ، كه شايستهء بيش از آن نيست .\r\nپس حضرت بخنديد و كيسه‌اى كه هزار دينار داشت همراه با انگشترى خود كه ارزش نگين آن به دويست درهم مىرسيد به وى عطا كرد و به او فرمود : هزار دينار براى اداى قرض خود و دويست درهم را براى هزينهء زندگى خود صرف كن .\r\nمرد اعرابى آنها را بگرفت در حالى كه اين آيه را تلاوت مىكرد : ( اللّه اعلم حيث يجعل رسالته ) ، خدا بهتر داند كه پيغمبرى خود را چگونه قرار دهد .\r\nدر ، تحف العقول ، آمده است كه : مردى به خدمت امام حسين ( ع ) آمد و از وى كمك خواست . آن حضرت به وى گفت ، سؤال تنها در سه مورد ممكن است جايز باشد ، و آن به وقتى است كه وام سنگينى\r\n\r\n","description":"","footnote":" ( 1 ) چون شما را درود گويند ، درودى بهتر از آن گوييد ، يا همان را بازگويى ، سوره نساء آيهء 86 ","page_name":" 76 ","page_number":76},
  {"content":"\r\n\r\nبر عهدهء شخص بوده يا بسيار فقير باشد و ديگر در موقعى كه شخص ديه‌اى را بر عهده گرفته است .\r\nو نيز در كتاب مزبور آمده است كه : مردى از انصار به ملاقات امام ( ع ) آمد و درخواست حاجت كرد .\r\nحضرت فرمود ، اى مرد انصارى به خاطر بيان حاجت آبروى خود را مريز . نياز خود را در نامه‌اى بنويس و براى من بفرست . ان شاء اللّه خواستهء تو را برخواهم آورد . مرد سائل در نامه‌اى حاجت خود را به اين شرح بيان داشت :\r\nاى ابا عبد اللّه ، من به فلان شخص پانصد دينار بدهكارم و او همچنان در خواست طلب خود را دارد . از او بخواهيد به من فرصت دهد تا گشايشى در كارم پيدا شود .\r\nهمين كه امام حسين ( ع ) نامهء او را بخواند به خانه رفت و كيسه‌اى كه محتوى هزار دينار بود ، بياورد و به وى بخشيد و فرمود : پانصد دينار براى اداى قرض خود و پانصد دينار ديگر را در جهت مخارج زندگى خود استفاده كن . در نظر داشته باش كه به هنگام اظهار حاجت جز به سه كس مراجعه مكن . : مردى كه به دين معتقد ، يا جوانمرد و با مروّت و يا داراى حسب و نسب باشد . اما شخص ديندار با توجه به دين خود تو را از انجام خواسته‌ات محروم نمىسازد . و آن كس كه داراى مروّت و جوانمردى است خود شرم دارد كه نياز تو را انجام ندهد . و آنكه داراى اصل و نسب باشد ، به اين امر آگاهى دارد كه تو به ارادهء خود جهت بيان حاجتى آبروى خود را از دست نمىدهى . از اين رو در حفظ آبروى تو مىكوشد و حاجت تو را بر آورده مىسازد .\r\nبخارى در كتاب صحيح خود و ديگران آورده‌اند كه اسامة بن زيد خدمتكار خود را كه نامش حرمله بود ، از مدينه به كوفه روانه ساخت تا از على ( ع ) بخواهد كه مقدارى از مال براى او ارسال دارد ، و به وى گفت : مسلما از تو مىپرسد كه چرا با او همكارى نكرده‌ام . به او بگو ، هر چند كه من مايل به همراهى با شما بودم ، اما در عين حال معتقد نبودم كه در جنگ شركت داشته باشم . امير المؤمنين عذر او را نپذيرفت و از بخشش به او خوددارى كرد . پس حرمله نزد امام حسن ( ع ) و امام حسين ( ع ) و عبد اللّه بن جعفر رفت . آنان خواستهء او را انجام دادند و مبلغ زيادى به او بخشيدند .\r\nاما طبق نوشتهء ابن حجر در كتاب فتح البارى كه در شرح بر صحيح بخارى تأليف گرديده ، چنين است كه : علت عدم شركت اسامه در جنگهاى على ( ع ) اين بود كه وى اعتقادى به نبرد با مسلمين نداشت . از اين رو امير المؤمنين كه ديد وى در جنگ شركت نكرده ، از يارى با او خوددارى كرد . اما فرزندان آن حضرت ، و عبد اللّه بن جعفر از اموال خود به او اعطا كردند تا رهسپار مدينه شود .\r\nبه نظر نگارنده ، عذر خواهى اسامه قابل قبول نخواهد بود ، زيرا كه خداى تعالى در قرآن كريم مىفرمايد : ( فقاتلوا الّتى تبغى حتّى تفيء الى امر اللّه ) « 1 »  ، با آنكه تجاوز مىكند جنگ كنيد تا به فرمان خدا بازآيد .\r\nپس بدين جهت كه اسامه از يارى و نصرت با على ( ع ) خوددارى كرده و از فرمان او سرباززده بود شايسته بود كه از آن حضرت شرم مىكرد و كمك مالى از بيت المال مسلمين نمىخواست . حتّى در برخى روايات آمده است كه وى اصولا با امام ( ع ) بيعت نكرد ، و چنانچه اين روايت كه امير المؤمنين ( ع ) از پرداخت\r\n\r\n","description":"","footnote":" ( 1 ) سورهء حجرات آيهء 9 ","page_name":" 77 ","page_number":77},
  {"content":"\r\n\r\nمال به وى امتناع كرده درست باشد ، خود امرى كاملا صحيح بوده و اسامه نيز بيش از اين شايسته نبوده است .\r\nاما كمك فرزندان على ( ع ) و عبد اللّه بن جعفر خود حاكى از كرم و بخشش بنى هاشم و روح بزرگوارى آنهاست كه همواره هر عمل ناروايى را با نيكى و احسان جبران مىكردند . و هر چند كه اسامه شايسته كمك نبود و على ( ع ) نيز از اين امر خوددارى كرد ، اما آنان در عوض طبق شيوهء كريمانه‌اى كه در خاندان رسالت وجود دارد از دارايى خود به جبران اين امر به كمك وى پرداختند .\r\nاحمد بن سليمان بن على بحرانى در كتاب ، عقد اللئال فى مناقب الآل ، مىنويسد : چنين اتفاق افتاد كه روزى امام حسين ( ع ) پس از رحلت برادر خود امام حسن ( ع ) در مسجد جدّش رسول اللّه ( ص ) حضور يافته بود . در يك گوشه عبد اللّه بن زبير ، و در گوشهء ديگرى عتبة بن ابى سفيان نيز نشسته بودند . ناگاه مردى عرب كه بر شترى سوار بود به نزديك مسجد رسيده ، شتر خود را بست و وارد مسجد شد . ابتدا نزد عتبة بن ابى سفيان رفت . پس بر وى سلام كرد و گفت ؛ من پسر عموى خود را كشته‌ام و اكنون بايستى ديهء او را بپردازم . آيا مىتوانى مرا در اين امر يارى و كمك دهى ؟ عتبه رو كرد به خدمتكار خود و گفت ، صد درهم به وى بپرداز . مرد عرب گفت ، اين پول كافى نيست و من ديهء كامل مىخواهم . پس او را ترك كرده ، به سراغ عبد اللّه بن زبير رفت و آنچه را كه براى عتبه گفته بود براى او نيز بيان داشت . عبد اللّه نيز به خدمتكار خود دستور داد دويست درهم به وى پرداخت كند . اما مرد عرب ماجراى خود را تكرار كرد و گفت ، من ديهء تمام مىخواهم اين مبلغ كافى نيست و او را ترك كرد .\r\nسپس خود را به امام حسين ( ع ) رسانيد و پس از سلام گفت : اى فرزند رسول خدا ، من پسر عم خود را كشته‌ام و اينك از من مطالبهء ديه دارند . آيا مىتوانيد پول آن را به من اعطا كنيد ؟ پس حسين بن على ( ع ) به وى گفت : ما خاندانى هستيم كه به اندازهء شناسايى و آگاهى هر كس بخشش مىكنيم .\r\nمرد عرب گفت ، هر چه مىخواهيد از من بپرسيد ؟ امام حسين ( ع ) فرمود ، اى اعرابى راه رهايى از هلاكت چيست ؟\r\nمرد عرب پاسخ داد ، توكل بر خداى عزّ و جل .\r\n- همّت چيست ؟\r\n- اتكّا به خداوند .\r\nدر اينجا امام حسين ( ع ) سؤالات ديگرى از اعرابى كردند و او نيز پاسخ داد .\r\nآنگاه امام ( ع ) دستور داد ده هزار درهم براى پرداخت ديهء او و ده هزار درهم نيز براى گشايش حال و رفع مشكلات و مخارج خانواده‌اش به اعرابى بپردازند .\r\nپس مرد عرب بىدرنگ به سرودن اشعارى به اين شرح پرداخت :\r\n طربت و ما هاج لي معبق * و لا لي مقام و لا معشق\r\nو لكن طربت لآل الرسول * فلذ لي اشعر و المنطق\r\nهم الاكرمون هم الانجبون * نجوم السماء بهم تشرق\r\nسبقت الانام الى المكرمات * فقصر عن سبقك السبق\r\nبكم فتح اللّه باب الرشاد * و باب الفساد بكم مغلق \r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nمهربانى و احسان امام حسين ( ع ) نسبت به فقرا و مساكين\r\nدر واقعهء كربلا هنگامى كه آثار زخم را بر دوش آن حضرت مشاهده كردند از امام زين العابدين ( ع ) علت آن را جويا شدند . امام فرمود : پدرم ، همواره انبانى از غذا بر دوش خود مىكشيد و به منزل بيوه‌زنان و يتيمان و مساكين مىرسانيد .\r\n\r\nتواضع و فروتنى امام\r\nروزى امام ( ع ) بر گروهى از فقرا گذشت كه تكه نانهايى بر عبايى نهاده و مىخوردند . آن حضرت بر آنها سلام كرد . آنان از وى خواستند كه با آنها هم سفره شود . امام دعوتشان را پذيرفت ، و در كنار آنها نشست و گفت : چنانچه نانى كه مىخوريد ، صدقه نبود ، من هم با شما همغذا مىشدم . آنگاه آنها را به خانهء خود دعوت كرد . همين كه به خانه رسيدند ، به آنها غذا و لباس و مبلغى پول داد .\r\nابن عساكر در تاريخ دمشق آورده است كه : امام ( ع ) روزى بر عده‌اى از مسكينان گذشت كه در كلبه‌اى نشسته و چيزى مىخوردند . از امام حسين ( ع ) دعوت كردند كه با آنها در غذا شركت كند . آن حضرت دعوتشان را پذيرفت و گفت خداوند متكبّران را دوست ندارد . پس از خوردن غذا ، امام رو كرد به آنها و گفت : من دعوت شما را پذيرفتم . اكنون نوبت شماست . آنان نيز پذيرفتند و به خانهء امام رفتند . آن حضرت به خدمتكار خود رباب دستور داد هر چه در خانه اندوخته دارند به آنان ببخشد .\r\n\r\nحلم امام\r\nيكى از غلامان امام ( ع ) كار ناروايى را مرتكب شده كه مستوجب كيفر گرديده بود . آن حضرت دستور داد وى را تازيانه بزنند . وى گفت اى مولاى من ، خداوند مىفرمايد : و الكاظمين الغيظ امام او را عفو كرده ، گفت ، او را رها كنيد .\r\nغلام آيهء مزبور را ادامه داده گفت :\r\nو العافين عن النّاس ، امام ( ع ) گفت ، از گناه تو گذشت كردم .\r\nبازهم غلام در ادامهء آيه گفت :\r\nو اللّه يحب المحسنين ، در اينجا امام ( ع ) فرمود :\r\n( انت حرّ لوجه اللّه ) تو را به خاطر خدا آزاد كردم ، و ادامه داده گفت : از اين پس آنچه را كه به تو بخشش مىكردم دو برابر خواهد شد .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\nفصاحت و بلاغت امام\r\nامام حسين ( ع ) در سايهء عنايت و تربيت رسول اللّه ( ص ) ، فصيح‌ترين مرد عرب قرار گرفت . پدرش امير المؤمنين ( ع ) ، كسى كه سخن او پس از پيامبر ( ص ) بالاتر از كلام مخلوق و پايين‌تر از كلام خالق بود .\r\nمادرش فاطمهء زهرا ( س ) كه خود از چشمهء نطق و بيان پدرش رسول خدا ( ص ) سيراب گشته بود . بنابراين جاى شگفتى نيست ، كه بگوييم هيچ كس در فصاحت و بلاغت به پايهء آن حضرت نمىرسيد . خطابهء او در روز عاشورا كه مصائب و مشكلات سراسر وجودش را احاطه كرده و غم و اندوه از هر سو وى را در تنگنا قرار مىداد ، با اين وصف هرگز نلرزيد و اضطراب و پريشانى به خود راه نداد ، و اين خود نشانگر آن است كه بيان او فصيح‌تر و سخن او بليغ‌تر از هر كس بوده است ، و در اجتماع مردم كوفه با دلى قوى و قلبى ثابت و بيانى گويا به سخن پرداخت ؛ چنان كه گويى بيانش چون سيلى است خروشان كه دشمن را از پا درمىآورد . سخنى كه در بلاغت و رسايى كلام تا آن زمان هرگز شنيده نشده و بعدا نيز شنيده نخواهد شد .\r\nتا آنجا كه دشمن او با شنيدن سخنان كوبندهء او مردم را از اين امر بازداشت و گفت : واى بر شما . او فرزند همان پدر است . به خدا قسم ، چنانچه يك بار ديگر بدين ترتيب براى شما سخن بگويد ، هرگز قادر به آزار و يا محاصرهء او نخواهيد بود .\r\n\r\nقهرمان مبارزه با ظلم و ستم\r\nامام حسين ( ع ) تنها قهرمانى است كه در مبارزهء با ستم و مقاومت در برابر ظلم و آسان شمردن مرگ در راه حق و عزّت و شرافت انسانى گوى سبقت را از ديگران ربوده است ، و دربارهء او ضرب المثلها ساخته و در ياد او قهرمانانى به وجود آمده است . در بزرگى و بلندى مقام والاى او ، كتابها طبع و نشر شده و خطابه‌ها ايراد گرديده و اشعار بسيارى سروده‌اند .\r\nاو بزرگ مردى است كه هر فرد آزاده‌اى كه داراى همتى بلند باشد و در هر عصر و زمان بخواهد در برابر ظلم و بيدادگرى ايستادگى كند شايسته است كه از آن حضرت پيروى نمايد و در مكتب وى درس زندگى بياموزد ، و آن كس كه از ذلّت و خوارى گريزان و پذيراى ظلم و ستم نيست مىبايست در جادهء آن حضرت گام سپارد .\r\nفداكارى و از خودگذشتگى امام حسين ( ع ) چنان بود كه عقول را به حيرت واداشت و دلها را به دهشت انداخت و نفوس بشرى را از خود بىخود ساخت و قلبها را اسير خود كرد .\r\nكدام قهرمانى را مىشناسيد كه در بزرگى و بلندى مقام و در مبارزهء با ستم اين گونه در برابر ظلم بايستد و هرگز سستى به خود راه ندهد . كدام بزرگ مردى را سراغ داريد كه اين چنين عقول و ارواح و قلوب جهانيان را مسخر خود سازد . در ميان ملل جهان هرگز همانند او و حتّى مشابه اين پيشواى بزرگ ديده نشده است .\r\nچنان كه مىبينيم ، در قرنهاى عديده و نسلهاى متوالى عظمت امام حسين بن على ( ع ) جهانيان را به شگفتى و حيرت واداشته ، تا آنجا كه نداى الهى او همچنان جاويد و سرمدى باقى مانده است . او كه به تاريخ مبارزه و جهاد مردان حق جلوهء ابدى و شكوه جاودانى بخشيد ، از بيعت با يزيد بن معاويه امتناع\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nورزيد ، بدين علت كه وى را مردى ميگسار و سرگرم كنيزان و رامشگران و بازى با ميمونها مىدانست و امام معتقد بود كسى كه به كفر و الحاد تظاهر كند و دين را مورد تحقير و تمسخر قرار دهد ، هرگز شايستهء حكومت بر مسلمانان نخواهد بود . چنان كه به مروان بن حكم مىفرمايد : زمانى كه امت اسلامى به اين مصيبت گرفتار آيد و مردى چون يزيد حكومت مسلمين را در دست گيرد با اسلام بايد خداحافظى كرد ؛ و در جاى ديگر به برادر خود محمد بن حنفيه مىگويد :\r\nبه خدا سوگند ، چنانچه در تمام جهان براى من هيچ گونه جايگاه و پناهگاهى وجود نداشت ، بازهم اعلام مىكردم كه زير بار بيعت با يزيد بن معاويه نخواهم رفت .\r\nذكر اين نكته لازم است كه آن حضرت ، موقعى اين سخن را بيان داشت كه اگر با يزيد بيعت مىكرد ، امكانات فراوان و لذايذ بىشمارى در اختيارش قرار مىدادند و به تعظيم و تكريم وى مىپرداختند . ايادى حكومت وى را گرامى مىداشتند و هرگز با اراده و فرمان او مخالفت نمىكردند ؛ و اين ، بدان جهت بود كه يزيد ، به مقام و منزلت او در ميان مسلمين به خوبى آگاه بود . از يك سو از مخالفت با او به شدّت در هراس بود ، و از سوى ديگر هشدار معاويه كه قبلا به فرزند خود يزيد در بارهء امام حسين ( ع ) داده و وى را از مخالفت با امام بر حذر داشته بود ، او را نگران مىساخت .\r\nامام حسين بن على ( ع ) كه بر تمام علايق و لذايذ حيات پا نهاده و هدفش مبارزهء با ظلم بود ، از اين امر امتناع ورزيد و زير بار بيعت با يزيد نرفت و فرمود :\r\nما اهل بيت پيامبر و منبع وحى و رسالت هستيم و خاندان ما مركز رفت و آمد فرشتگان است . خداوند ما را در آفرينش بر ديگران مقدم داشت ، و ختم نبوت را در خانوادهء ما قرار داد . در حالى كه يزيد مردى فاسق و شراب‌خوار و قاتل است ، و هرگز كسى همانند من با يك چنين فردى بيعت نخواهد كرد .\r\nبدين ترتيب امام حسين ( ع ) با خانواده ، همسر و فرزندان خود از مدينه خارج گشت و راه اصلى را در پيش گرفت . اهل بيت آن حضرت به وى گفتند ، بهتر است از راه ديگرى حركت كنيد تا از دستيابى ديگران مصون باشيد . امام ( ع ) از اين امر خوددارى كرد . بزرگوارى او بالاتر از اين بود كه ناتوانى و هراسى از خود نشان دهد . پس در پاسخ آنها گفت : به خدا قسم ، هرگز از راه اصلى خارج نخواهم شد ؛ تا آنچه را كه ارادهء خداوندى است انجام گيرد .\r\nزمانى كه حر بن يزيد رياحى در برابر امام حسين ( ع ) ايستاد و گفت : من به تو هشدار مىدهم ، چنانچه جنگ را آغاز كنى ، ما نيز مبارزه خواهيم كرد ، و جان خود را از دست خواهى داد ، آن حضرت قاطعانه پاسخ مىدهد و به وى خاطر نشان مىسازد كه مرگ در راه حق و رسيدن به عزّت و شرف از هر چيز آسان‌تر است ، و ادامه داده به وى مىگويد : تو مرا به مرگ تهديد مىكنى . آيا كار شما بدينجا كشيده كه به كشتن من اقدام كنيد ؟\r\nبازهم مىگويم پاسخ من همان است كه برادر اوس گفته است . به اين ترتيب كه وى تصميم گرفت به يارى رسول اللّه ( ص ) برود . در اين اثنا پسر عمويش وى را از كشته شدن بيم داد و گفت : به كجا مىروى ؟ تو در اين راه كشته خواهى شد . پس در پاسخ پسر عموى خود اشعارى به اين شرح گفت :\r\n سأمضي و ما بالموت عار على الفتى * اذا مانوى حقا و جاهد مسلما\r\nاقدم نفسي لا اريد بقاءها * لتلقى خميسا في الوغى و عرمرما \r\n\r\n","description":"","footnote":"","page_name":" 81 ","page_number":81},
  {"content":"\r\n\r\n فان عشت لم اندم و ان مت لم الم * كفى بك ذلا ان تعيش فتر غما \r\nبه من مىگوييد ، مرو ، اما خواهم رفت . مىگوييد كشته مىشوم . مگر مردن براى يك جوانمرد ننگ است ؟ مردن آن وقت ننگ است كه هدف انسان پست باشد و بخواهد براى آقايى و رياست كشته بشود كه مىگويند به هدفش نرسيد . اما براى آن كسى كه به منظور اعلاى كلمهء حق و در راه حق كشته مىشود كه ننگ نيست . زيرا در راهى قدم برمىدارد كه صالحين و بندگان شايستهء خدا قدم برداشته‌اند . پس چون در راهى قدم برمىدارد كه با يك آدم هلاك‌شدهء بدبخت و گناهكار مانند يزيد مخالفت مىكند بگذار كشته بشود .\r\nمن جان خود را فدا مىكنم و هرگز بقاى آن را خواستار نيستم ، و به زودى در ميدان جنگ شركت خواهم كرد . شما مىگوييد كشته مىشوم يكى از اين دو حال بيشتر نيست ، يا زنده مىمانم يا كشته مىشوم . چنانچه زنده ماندم پشيمان نيستم و كسى نمىگويد ، تو چرا زنده ماندى . و اگر در اين راه كشته بشوم ، احدى در دنيا مرا ملامت نخواهد كرد ؛ اگر بداند كه در چه راهى رفته‌ام . در حالى كه براى بدبختى و ذلت تو كافى است كه زندگى بكنى اما دماغت را به خاك بمالند .\r\nحسين بن على ( ع ) فرمود : با صراحت مىگويم . وحشت و ترس از مرگ براى من هرگز معنى و مفهومى ندارد و به خاطر پايدار ماندن مبانى شرف و فضيلت و پيروز گرداندن حق و عدل چيزى را آسان‌تر از مرگ نمىيابم .\r\nمرگ در راه عزت و شرف را حيات جاويد مىبينم و زندگى با ذلّت و خوارى چيزى جز مرگ نخواهد بود .\r\nو باز ادامه داده مىگويد : آن كس كه مرا از كشته شدن بيم مىدهد چه خطا و اشتباه بزرگى مرتكب شده و چه گمان نابجايى دارد . شرافت و عزّت و همّت من بالاتر از آن است كه با ترس و وحشت از مرگ تن به ذلّت و خوارى دهم ، و خود را از ميدان مبارزه با ظلم و ستم دور سازم . و باز بدانها خاطر نشان مىسازد كه بالاترين اقدامى كه مىتوانيد انجام دهيد كشتن من است ، و من مىگويم ، مرگ در راه خدا چه گوارا و شيرين است ؛ اما نابودى مجد و بزرگوارى و عزّت من ، براى شما هرگز امكان‌پذير نخواهد بود . پس بدين ترتيب مرا از كشته شدن چه باك ؟\r\nاو كسى است كه مىفرمايد : « موت في عزّ خير من حياة فى ذل » مردن با عزّت و شرافت از زندگى با ذلّت به مراتب بهتر است .\r\nاز شعارهاى روز عاشوراى امام حسين ( ع ) در واقعهء كربلا يكى اين است :\r\n الموت خير من ركوب العار * و العار اولى من دخول النار\r\nو اللّه من هذا و ذا جارى \r\nمرگ بهتر از ننگ و ننگ نيز به مراتب بهتر از آتش است ، خداوند بر هر يك از اين دو ناظر خواهد بود .\r\nو آنگاه كه در كربلا وى را از هر طرف به محاصره درآورده و به او پيشنهاد مىكنند كه تسليم حكومت شود و بيعت با يزيد را گردن نهد . وى با تندى مىگويد : به خدا قسم كه من هرگز بيعت با يزيد را نمىپذيرم .\r\nمن هرگز نه دست ذلت به شما مىدهم و نه مانند بردگان فرار مىكنم .\r\nآرى اين حسين بن على است كه مرگ را بر زندگى با ذلّت ترجيح مىدهد ، و براى رهايى از ننگ كشته\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nشدن را انتخاب مىكند . او در مقابل لشكر دشمن مىايستد و فرياد مىزند اين زنازادهء پسر زنازاده ( عبيد اللّه زياد ) مرا بر سر دوراهى نگاه داشته است . مرگ يا ذلّت . آيا من تن به ذلّت بدهم ؟ هيهات كه ما زير بار ذلّت برويم ! هرگز من تن به خوارى نمىدهم . خدا و رسول و كسانى كه در دامانهاى پاكيزه تربيت يافته‌اند ، پستى را نمىپسندند . دور باد ذلّت از كسانى كه صاحب روح منيع و بينى غيرتمندند . ما هرگز بندگى فرومايگان را بر قتلگاه كريمان و رادمردان اختيار نمىكنيم و مرجّح نمىداريم .\r\nامام حسين ( ع ) با فداكارى و جانبازى به سوى مرگ مىرود . فرزندان و كودكان و خانوادهء خود را همراه مىبرد ، تا با جانبازى و وفادارى به عهد خود از دين جدّش با آغوشى باز و روحى بخشنده و گذشت و بىآنكه كمترين ترديدى به خود راه دهد ، پاسدارى و نگهبانى كند . و چنان كه گويى سخنش از دل برمىخيزد در برابر دشمن مىايستد و مىگويد :\r\n ان كان دين محمد لم يستقم * الا بنفسى فيا سيوف خذينى \r\nچنانچه دين محمد ( ص ) جز با كشتن من پايدار نمىماند ، پس اى شمشيرها بر فرق من فرود آييد .\r\nمداينى مىگويد : موقعى كه امام حسن ( ع ) با معاويه پيمان صلح را امضا كرد . امام حسين ( ع ) رو كرد به او و گفت : اين قرارداد براى من سخت ناگوار است . بهتر آن بود كه همان روش پدرم على ( ع ) را به اجرا درمىآوردى . تا آنجا كه برادرم به ناچار به اين امر تن درداد . و صلح با معاويه را پذيرفت . و من هرگز خوشنود نبوده و همانند كسى كه بينى او را ببرند و او درد و رنج را تحمل كند ، از برادر خود اطاعت و پيروى كردم و از جان و دل پذيرفتم . ابن ابى الحديد مىنويسد :\r\nسرور آزادگان و قهرمان مبارزهء با ظلم و ستم و تنها كسى كه درس بزرگوارى و علوّ همت به همهء انسانها بياموخت ، و در برابر زندگى توأم با ذلّت ، مرگ در سايهء شمشير را انتخاب كرد ، ابو عبد اللّه حسين بن على بن أبي طالب ( ع ) بود . هر چند كه به وى پيشنهاد كردند و گفتند كه خود و يارانش در امان خواهند بود . اما او زير بار اين ذلّت نرفت و ننگ را از خود دور ساخت . او با اينكه به خوبى مىدانست كه ابن زياد وى را نخواهد كشت . با اين وصف بكوشيد تا از ديدار با ابن زياد ، همراه با خوارى به شدّت دورى جويد . و اين تنها حسين بن على ( ع ) بود كه زير بار ستم نرفت و مرگ را برگزيد . و من از يحيى بن زيد علوى بصرى كه خود عالمى وارسته بود شنيدم كه مىگفت : اشعار ابى تمام كه گويند دربارهء محمد بن حميد طائى سروده بايستى اذعان كرد كه حسين بن على ( ع ) را در نظر داشته است :\r\n و قد كان فوت الموت سهلا فرده * اليه الحفاظ المر و الخلق الوعر\r\nو نفس تعاف الضيم حتى كأنه * هو الكفر يوم الروع أو دونه الكفر\r\nفأثبت في مستنقع الموت رجله * و قال لها من تحت اخمصك الحشر\r\nتردى ثياب الموت حمرا فما اتى * لها الليل الا و هي من سند ( س ) خضر \r\nابن ابى الحديد در شرح نهج البلاغه نيز آورده است :\r\nكدام قهرمانى را مىشناسيد كه همانند حسين بن على ( ع ) اين گونه از خود شجاعت و شهامت نشان داده باشد . چنان كه درباره‌اش گفته‌اند ؛ در واقعهء كربلا آنگاه كه همهء برادران و فرزندان و ياران خود را از\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nدست داد ، با اين وصف چون شير مىغرّيد و سواران نامى را به خاك هلاكت مىانداخت . كدام قهرمانى را مىشناسيد كه اندكى زير بار ستم نرفته باشد و همانند او در برابر ستمگران تسليم نگردد . و با اينكه به وى امان دادند ، بازهم جهت نابودى ستم و ستمگران در ميدان نبرد بر دشمن بتازد . فرزندان و برادران و ياران خود را در اين راه فدا كند ، و سرانجام خود نيز به شهادت برسد .\r\nحسين بن على ( ع ) بزرگ مردى است كه بايد قوم عرب وى را پيشواى خود قرار دهند و همه كس درس شهامت و مبارزهء با ظلم را از آن حضرت بياموزند .\r\n\r\nشجاعت امام حسين ( ع )\r\nاما دربارهء شجاعت و دليرى امام حسين ( ع ) همين بس كه نه تنها تاكنون نظير آن از هيچ سردار جنگى و هيچ قائد و پيشوايى ديده نشده بلكه در آينده و الى الابد نيز ديده نخواهد شد .\r\nاو كسى بود كه در ميدان نبرد همچنان با پايدارى و استقامت به مبارزه پرداخت و در نبردى عظيم با ظلم و كفر و تحمل رنج و ناراحتى بسيار دشمن را نابود ساخت و سرانجام خود نيز به شهادت رسيد . برخى از راويان دربارهء او گفته‌اند : در بلندى مقام و شخصيت انسانى در هيچ دوره و زمانى مانند حسين بن على ( ع ) ديده نشده است . وى با اينكه فرزندان و خاندان و يارانش به شهادت رسيده و از هر سو درمانده گشته بود ، با اين وصف خود با قلبى استوار و روحى قوى و شهامتى بىنظير جنگ را ادامه مىداد . به خدا قسم هرگز در گذشته و حال همانند او ديده نشده است .\r\nهر چه افراد دشمن وى را محاصره مىكردند و كار را بر او سخت‌تر مىساختند ، او نيز با شمشير برّان خود از چپ و راست به آنان هجوم مىبرد و بر قلب دشمن مىتاخت ، چنان كه گويى همهء آنها چون گوسفندانى از برابر آن حضرت مىگريختند او بر صفوف دشمن حمله مىبرد ، و آنها نيز همچون دسته‌هاى ملخ به اطراف ميدان نبرد مىگريختند .\r\nاو بود كه در لحظات پايان جنگ در حالى كه سراسر بدنش مجروح گشته و از اسب بر زمين افتاده بود ، بازهم با پاى پياده همچون سوارى شجاع نبرد را ادامه و افراد دشمن را به شدت در فشار و سختى قرار داد و پهلوانان را ناتوان ساخت . در اين اثنا رو كرد به سپاه دشمن و گفت : آيا اين همه جمعيّت سزاوار است كه بر يك نفر حمله بريد ؟\r\nاوست كه در لحظات بين مرگ و زندگى ، چنان بيم و هراسى در ميان پهلوانان انداخت ؛ و آنگاه كه خولى ، تصميم گرفت كه سر مبارك آن حضرت را از تن جدا سازد ، ترس و وحشت وى را فرا گرفت و لرزه بر اندامش افتاد و ضعف و ناتوانى بر وجودش مستولى شد .\r\nشاعر معروف ، سيد حيدر حلّى دربارهء او چنين مىگويد :\r\n عفيرا متى عاينته الكماة * يحتطف الرعب الوانها\r\nفما اجلت الحرب عن مثله * قتيلا يجبن شجعانها \r\nامام حسين ( ع ) تنها كسى است كه هر گونه رنج و مصيبت را با شكيبايى و صبر تحمل كرد و در برابر نيزه‌ها و\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nشمشيرها و خنجرها بايستاد . زره آن حضرت از شدّت پرتاب تيرها همچون پوست خارپشت گشته بود ، تا آنجا كه گويند يكصد و بيست نيزه بر لباس آن حضرت وجود داشت و بر بدن مطهّرش سى و سه تير و سى و چهار زخم در اثر ضربت شمشير ديده مىشد .\r\n\r\nخاندان آن حضرت\r\nاما از وفا به عهد و محبّت و آزادگى و شجاعت و دليرى و همّت بلند و شرافت و كرامت نفس فرزندان ، برادران ، برادرزادگان و عموزادگان آن حضرت از بهترين افراد برگزيده روى زمين بوده‌اند . هيچ يك از افراد خاندان امام وى را ترك نكردند و در كليهء مراحل نسبت به آن حضرت وفادار بودند . وى با اينكه به آنان اجازهء رفتن داده بود ، با اين وصف هرگز او را رها نساختند و جانهاى خود را در راه او فدا كردند و آنگاه كه به آنان گفت : چنانچه بخواهيد مىتوانيد مرا ترك كنيد ، آنان از اين امر خوددارى كردند و يك صدا پاسخ دادند : ما هرگز تو را تنها نخواهيم گذاشت . هرگز شايسته نيست كه باقى بمانيم و شما كشته شويد . خداوند هرگز چنين روزى را براى ما نياورد ، و موقعى كه رو كرد به پسران عقيل و گفت : ديگر شهادت برادرتان كافى است . من پيشنهاد مىكنم چنانچه مايل باشيد مىتوانيد مرا ترك كنيد . آنها پاسخ دادند ، سبحان اللّه ، در اين صورت مردم دربارهء ما چه خواهند گفت ، و ما به آنان چه بگوييم ! . آيا درست است كه بگويند ، اينان سرور و مولا و عموزادگان خود را كه از شريف‌ترين مردم بوده‌اند ترك كرده و در دست دشمن واگذاشته‌اند ! . و بالاخره گويند ، كه در جنگ شركت نكرده‌ايم . تير و نيزه‌اى به طرف دشمن رها نكرديم و شمشيرى بر بدنشان وارد نساختيم . و ندانيم كه دشمن با افراد خاندان ما چگونه رفتار كرد . نه به خدا سوگند ما هرگز چنين نخواهيم كرد . ما به خاطر تو از دارايى و خانوادهء خود نمىگذاريم ما تو را تنها نمىگذاريم و براى حفظ جان تو مىجنگيم و جان خود را فدا خواهيم كرد ، و پس از كشته شدن تو ، زندگى ، چه زشت و ناگوار خواهد بود .\r\nبدين ترتيب ياران و افراد خاندان آن حضرت با شوق و شعف بسيار از پيشواى خود به دفاع پرداختند .\r\nدر چنين لحظاتى كه مصيبت سراسر وجودشان را فراگرفته و جنگ به شدّت ادامه داشت ، امام ( ع ) با مشاهدهء پايمردى و استقامت آنان ، فرزندان عمو و خاندان خود را مخاطب ساخت و فرمود :\r\nصبر و شكيبايى پيشه سازيد . به خدا سوگند ، پس از امروز ، خوارى و ذلّت از شما به دور خواهد بود .\r\nخداوند اين گروه قهرمان را پيروز گردانيده و درهاى رحمت خود را بر آنان بگشايد . آنان افتخار آفريدند و لباس عزّت بر تن كردند و بىآنكه ديگران به يارى آنان بشتابند به عهد خود وفا كردند و از خود جانبازى و پايمردى نشان دادند . بوى عطر آزادگى و بزرگوارى سراسر ايام و روزگار را آكنده ساخت . پرچم مجد و شرف به دست آنان برافراشته گرديد . با اعمال نيك و فداكارى خود ، راهگشاى ديگر افراد بشر گرديدند .\r\nيادشان در سراسر شرق و غرب ، طى قرون و اعصار همچنان جاويد باقى ماند . خاطرات نيك و فراموش نشدنى آنان بر كليهء صفحات تاريخ نقش بست . انوار تابناك اين دليران تاريكيهاى ظلم و ستم را از صفحهء روزگار برانداخت ، و روشنايى ايمان و فداكارى آنان تا آنجا توسعه پيدا كرد كه جلوه و تابش خورشيد و ستارگان در برابر آن ناچيز گرديد .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n\r\nياران امام حسين ( ع )\r\nياران امام ( ع ) از برگزيده‌ترين افرادى بودند كه خانواده و دوستان خود را رها ساختند و در ركاب امام ( ع ) جانبازى و فداكارى كردند و چون قهرمانانى شجاع به جهاد پرداختند ، و براى شركت در ميدان كارزار ، گوى سبقت را از يكديگر ربودند . آنان خطاب به پيشواى خود گفتند : ما به يارى تو آمده‌ايم ، تا جان خود را فدا كنيم و سعى و تلاش ما اين است كه در راه حفظ جان تو بكوشيم و از شر دشمن تو را در امان داريم .\r\nنه تنها آنان مرگ را به چيزى نمىگرفتند ، بلكه از اين درجه و مقامى كه در پرتو يارى امام ( ع ) نصيب آنان گشت علائم شادى و سرور در چهرهء آنها نمايان مىشد .\r\nآنگاه كه امام ( ع ) به آنان گفت : شما آزاد هستيد و مىتوانيد مرا ترك كنيد و از ميدان نبرد دور شويد . آنان از اين امر خوددارى و به خدا سوگند ياد كردند و گفتند : ما هرگز تو را رها نمىسازيم و اين سرزمين را ترك نمىكنيم . آيا درست است كه ما شما را تنها گذاريم در حالى كه دشمن تو را در محاصره قرار داده است . ما در ايفاى حق و يارى تو به درگاه خداوندى چه عذرى خواهيم داشت ؟\r\nيكى از آنها مىگفت : به خدا قسم ، من هرگز تو را ترك نخواهم كرد . من به مبارزه و نبرد با دشمنان تو تا آنجا ادامه مىدهم كه نيزه‌ام در سينهء آنان بشكند ، و با شمشير خود آن قدر زخم به بدنشان وارد سازم كه تيغ آن از دسته جدا گردد ، و چنانچه سلاحى در دست نداشته باشم با پرتاب سنگ بر دشمن مىتازم . و از تو جدا نخواهم شد ، تا آنگاه كه در ركاب تو جان به جان آفرين تسليم كنم .\r\nيكى ديگر مىگفت : چنانچه مىدانستم كه در راه تو كشته شده و بار ديگر زنده مىشوم و در حالى كه زنده هستم ، بدنم را با آتش مىسوزانند و هفتاد بار اين امر را در بارهء من انجام مىدهند ، در اين صورت بازهم دست از تو بر نخواهم داشت .\r\nديگرى مىگفت : به خدا سوگند ، من دوست دارم در راه تو كشته شوم و دوباره زنده گردم و اين امر تا هزار مرتبه تكرار شود ، و خداوند به اين وسيله تو و خاندان تو را از شرّ دشمن محفوظ بدارد .\r\nيكى ديگر از ياران امام ( ع ) رو كرد به آن حضرت و گفت : چنانچه من بخواهم زنده بمانم و از تو جدا شوم . چه بهتر در حالى كه زنده هستم طعمهء حيوانات درّنده گردم .\r\nبدين ترتيب ياران امام حسين ( ع ) در راه پيشواى خود از هر گونه فداكارى و جانبازى دريغ نكردند .\r\nآنان هرگز به خود اجازه ندادند در حالى كه زنده هستند كمترين آسيبى به آن حضرت برسد ، و تاب جدايى از او را نداشتند و يكپارچه خود را سپر بلا ساختند . و تا آنجا هدف تير و نيزه قرار گرفتند ؛ تا جان خود را فدا كردند .\r\nدر روز عاشورا آنچنان با شجاعت و دليرى به نبرد پرداختند كه تاريخ هرگز تاكنون به خاطر ندارد . و در حالى كه تعداد سواران آنان از سى و دو نفر بيشتر نمىشد به لشكر بىشمار دشمن تاختند و قهرمانانه جنگيدند .\r\n\r\nاخبار مربوط به امام ( ع )\r\nصاحب كشف الغمه روايت كرده مىنويسد : در همان سال كه حجر بن عدى و يارانش به دست معاويه به\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nقتل رسيدند ، معاويه امام حسين ( ع ) را ملاقات كرد و خطاب به آن حضرت گفت : آيا مىدانى كه با حجر و يارانش كه از پيروان پدرت بودند چگونه رفتار كردم ؟\r\nامام فرمود : خير ، معاويه گفت : پس بدان كه ما آنها را به قتل رسانيديم و كفن كرديم و بر آنان نماز گزارديم . در اينجا امام حسين ( ع ) لبخندى زد و گفت : اى معاويه بدان كه آنها در روز قيامت دشمنان تو خواهند بود . به خدا قسم چنانچه ما بر عده‌اى از پيروان تو دست مىيافتيم ، هرگز با آنان چنين رفتارى نمىكرديم . اما به من اطلاع رسيده كه نسبت به ابى الحسن به ناشايست رفتار كرده و با او به مبارزه پرداخته‌اى ، و نيز بنى هاشم را مورد انتقاد و بدگويى قرار داده‌اى . بدون هدف تير پرتاب كرده‌اى . هدف و مقصود را از دست داده‌اى . با سرعت دشمنى و خصومت را به كار برده‌اى . تو از مردى پيروى كرده‌اى كه خود از كسانى است كه قبلا ايمان نياورده و نفاقش نيز امر جديدى نبوده است . او هرگز با تو دوست نخواهد بود . در امور خود نيك بينديش و يا او را به خود واگذار . ( منظور ، عمرو بن عاص بوده است . )\r\nابن عساكر در كتاب تاريخ دمشق آورده است : نافع بن ازرق كه يكى از رؤساى خوارج بود به امام حسين ( ع ) گفت ، خداوندى را كه مىپرستى براى من توصيف كن ! امام ( ع ) فرمود ، اى نافع ، بدان كه هر كس در دين خود بر مبناى قياس رفتار كند ، در دوران عمر خود همواره در اشتباه است و در اعمال خود سرگردان و در جاده گمراهى گام نهد و از حقيقت به دور خواهد بود . به هدف خود نخواهد رسيد و هرگز سخن درست نخواهد گفت .\r\nاى فرزند ازرق ، من هم اكنون پروردگارم را همان گونه كه خود توصيف كرده است برايت تعريف مىكنم . خداوند با حواس درك نمىشود . به مردم قياس نتوان كرد . خداوند نزديك است ؛ اما نه آنكه با چيزى پيوسته باشد . هم او دور است ، امّا نه آنچنان كه قابل دسترسى نباشد . خداوند يكتاست ، و قابل تجزيه نخواهد بود . با نشانه‌ها شناخته مىشود و با علامتها توصيف مىگردد . جز او كه خداوندى بزرگ و والاست ، خدايى وجود ندارد . فرزند ازرق با شنيدن سخنان آن حضرت بگريست و گفت : سخنت چه زيباست .\r\nحضرت به او فرمود : به من اطلاع رسيده كه تو پدر و برادر مرا كافر خوانده ، و مرا نيز نسبت كفر مىدهى ؟ ابن ازرق در پاسخ گفت : به خدا قسم چنانچه اعتقاد شما چنين باشد كه بيان كرديد ، بايستى اذعان كنم كه شما از كسانى هستيد كه چراغهاى نورانى اسلام و ستارگان درخشان احكام الهى به شمار مىروند .\r\nسپس امام به او فرمود : من از تو پرسشى دارم ، و آن اين است كه دربارهء اين آيه  « وَ أَمَّا الْجِدارُ فَكان لِغُلامَيْن يَتِيمَيْن فِي الْمَدِينَةِ »  چه مىگويى ؟ و سخن خود را ادامه داده ، گفت : چه كسى براى اين پسر يتيم گنج نهفته بود ؟ ازرق گفت ، پدرشان حضرت فرمود : آيا پدر آن دو پسر بهتر بود يا پيامبر اكرم ( ص ) ؟ پسر ازرق گفت :\r\nخداى تعالى خبر داده است كه شما خاندانى پرستيز هستيد . . . )\r\n\r\nمكاتبهء ميان امام حسين ( ع ) و معاويه\r\nابن قتيبه در كتاب ، الامامة و السياسة ، و كشّى در كتاب ، الرجال ، آورده‌اند :\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nمروان بن حكم در حالى كه از طرف معاويه حاكم مدينه بود ، نامه‌اى خطاب به معاويه به اين شرح ارسال داشت . اما بعد ، چنان كه عمرو بن عثمان به من اطلاع داده ، گويا عده‌اى از مردان اهل عراق و گروهى از بزرگان حجاز با حسين بن على در رفت و آمد هستند ، و من هرگز در اين مورد در امان نخواهم بود . با تحقيق و بررسى براى من معلوم گرديده كه وى در اين انديشه است كه با حكومت مخالفت ورزد . از نظر خود در اين مورد مرا مطلع ساز .\r\nپس معاويه در پاسخ مروان نامه‌اى به اين شرح برايش ارسال داشت . نامهء تو را دريافت كردم و از امر حسين بن على در اين مورد اطلاع يافتم . من به تو سفارش مىكنم كه هرگز در هيچ امرى وى را مورد اعتراض قرار ندهى . تا آنگاه كه او با تو كارى نداشته و بر حكومت ما اعتراضى نكند تو نيز از اين امر خوددارى كن ؛ و تا موقعى كه او بر بيعت خود با ما پايبند باشد و بر حكومت ما اعتراضى نكند تصميم نداريم كه به آزار او بپردازيم . از اين رو مراقب اعمال او باش و در عين حال سعى كن كه بين تو و او نزاعى پيش نيايد .\r\nمعاويه نامه‌اى به حضور امام ( ع ) ارسال داشت و گفت :\r\nاما بعد ، از شما گزارشهايى به من مىرسد ، كه چنانچه درست باشد ، هرگز سزاوار نيست به شما نسبت داده شود ، و من تو را از اين امر برحذر مىدارم . به خدا سوگند ، آن كس كه پيمانى را امضا مىكند ، و قرارى را به ميان مىگذارد شايسته است به پيمان و قرار خود پايدار بماند ؛ و در ميان مردم از لحاظ شرافت و بزرگوارى و وفاى به عهد و پيمان چه كسى را بالاتر از تو مىتوان يافت . مقام و منزلت تو در نزد خداوند ، سزاوار آن است كه در پيمانها ثابت و استوار و به عهد خدا وفادار باشى . پس بدان هر موقع كه بر ضدّ من اقدام كنى ، من نيز تو را انكار خواهم كرد و از هر راهى به من حمله آوريد ، از همان راه تو را هدف حملهء خود قرار خواهم داد . از اين رو از ايجاد اختلاف و آشوب در ميان اين امّت بپرهيز و زنهار ، مگذار كه با دست تو جنگى به وجود آيد و خونى ريخته شود . تو كه مردم را به خوبى آزمايش كرده‌اى ، بنابراين دربارهء خودت و دين و امّت محمد ( ص ) بينديش و از فتنه‌ها اجتناب كن ، و به گفتار سفها و مردم جاهلى كه فتنه و آشوب را دوست مىدارند گوش مدار .\r\nهمين كه امام حسين ( ع ) نامهء معاويه را دريافت كرد در پاسخ نامه‌اى به اين شرح براى معاويه ارسال داشت .\r\nاما بعد ، نامه‌ات به دستم رسيد . نوشته بودى كه در بارهء ما گزارشات نامطلوبى دريافت كرده‌اى و گفته‌اى كه به نظر تو اين گونه اعمال را براى من سزاوار نمىدانى . و يادآورى كرده‌اى كه تنها خداى تعالى مردم را به نيكيها راهنمايى كرده و پشتيبان نيكى است . اما بايد بدانى كه اين گزارشهاى نامطلوب و ناروا را مردمى دروغگو و كرنش كار و فرومايه به تو مىفرستند . همان مردمان تملق پيشه و سخن‌چين كه ميان مردم تفرقه و جدايى مىافكنند ، اين گمراهان فتنه‌گر براى تو دروغ گفته‌اند . نه مىخواستم تدارك جنگى با تو ببينم و نه در فكر قيامى عليه تو بودم . اما نه چنان پندارى كه من از سكوت خود خوشنودم ، بلكه در برابر حكومت باطل تو و ترك قيام و جهاد با تو از خداى خود بيم دارم . به هر حال هيچ گونه عذرى براى من باقى نمانده ، و بايستى اين حقيقت را براى تو و يارانت كه حزب ستمكاران و دوستداران شياطينند بازگو كنم . آيا تو قاتل حجر بن عدى برادر كنده و ياران نمازگزار او كه خداى را پرستش مىكردند نيستى ؟\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nايشان با ستمكارى و بدعتهاى ناپسند مخالف بودند و امر به معروف و نهى از منكر مىكردند ، و در راه حق از سرزنش و ملامت هراسى نداشتند . اما تو با شمشير ستم و كينه ايشان را كشتى بعد از آنكه پيمانهاى محكم و استوار با آنان بستى و امان دادى . تو از خدا نترسيدى و پيمان او را سست شمردى و در كمال جرأت و جسارت آنان را به قتل رساندى ؟\r\nآيا تو قاتل عمرو بن حمق يار و مصاحب رسول خدا ( ص ) ، آن بندهء صالح كه كثرت عبادت او را فرسوده و پيكرش را نحيف و رنگ از رخسارش برده بود نيستى ؟ در حالى كه امانش دادى و چنان عهد و پيمانها برايش بستى كه اگر براى بزهاى وحشى بسته مىشد از قلهء كوهها به زير مىآمدند .\r\nاى معاويه آيا تو ادّعا نكردى كه زياد پسر سميّه كه در فراش عبيد از قبيله ثقيف به دنيا آمده فرزند پدر تو است ؟ گمان بردى كه او پسر ابو سفيان است و او را برادر خود خواندى در حالى كه پيغمبر ( ص ) فرموده است كه هر طفل نوزادى متعلق به همان خانه و فراشى است كه به دنيا مىآيد و زناكار را جز سنگباران نصيبى نباشد . و تو عملا سنّت رسول خدا ( ص ) را ترك گفتى و از روى گمراهى مطابق هوا و هوس خويش گام برداشتى .\r\nآنگاه زياد را بر اهل اسلام مسلّط ساختى تا مردم را بكشد و دست و پا و گوش آنان را قطع كند و چشمها را از حدقه بيرون آورد و مردم را بر درختان خرما به دار آويزد .\r\nرفتارت آنچنان وحشيانه و ناهنجار است كه گويى اصلا از اين امّت نيستى و اين امّت را با تو ربطى نيست .\r\nمگر تو قاتل حضرميين آن مرد با ايمان نيستى كه همين زياد در بارهء او شرحى به تو نوشت و گفت حضرميين پيرو على بن ابى طالب ( ع ) است و تو پاسخ دادى هر كس را كه بر دين على است بكشد . او نيز فرمان تو را اطاعت كرد و دوستداران على را كشت . و جسد مطهّرشان را مثله كرد ( 1 ) .\r\nمگر دين على همان دين پسر عمش رسول اللّه ( ص ) نيست ، كه امروزه تو به نام همين دين بر جاى پيامبر ( ص ) تكيه زده‌اى ؟ اگر دين على و دين پيامبر نبود شرافت تو و پدرانت در همان زحمات طاقت‌فرساى بيابانگردى و كوچهاى زمستانى و تابستانى بود .\r\nبه هر حال آنچه بايد بگويم گفتم . پس تو به خود و به دين خود و بر امّت محمد ( ص ) بنگر . آگاه باش كه كشانيدن اين مردم به فتنه و فساد ، خود بزرگترين گناه و سرپيچى از اوامر الهى است . و من فتنه‌اى را بزرگتر از اينكه تو بر اين مردم حكومت كنى نمىبينم ، و بزرگترين وظيفه‌اى كه در برابر دين و امّت محمد ( ص ) دارم اين است كه كار تو را آشكار كنم . پس اگر چنين كردم نزديكى به خداست و اگر قصور كنم ، از كوتاهى و قصور خود در پيشگاه الهى استغفار ، و استمداد مىكنم كه مرا ارشاد و رهبرى فرمايد تا در كار و مهم خود موفق گردم . و نيز در نامه‌ات گوشزد كرده‌اى كه اگر من برخيزم ، تو هم برخواهى خواست . هر نقشه و حيله‌اى دارى به كار بند . اما آگاه باش كه ضربات تو بر وجود من كارگر نيست ، و مكر و حيله‌هاى تو بر من زيانى نيست و بر هيچ كس هم جز بر خودت ضرر نخواهى زد . تو بر مركب جهل و نادانى سوار شده‌اى . از عهد بستن و عهد شكستن ياد كرده‌اى . بدان كه خصلت پيمان‌شكنى و نقض عهد شيوهء خاص توست . آن عهدها و پيمانها كه با ما بستى به كدامين عهدت پايبند ماندى ؟ تو امانها دادى و هم خويشتن امان‌نامهء خود را به زير پاى افكندى ؛ و با كشتن اين پاكمردان پيمان خود را شكستى و سوگندها و عهدها را زير پا گذاشتى . بىآنكه اين افراد با كسى سر جنگ داشته و يا كسى را كشته باشند آنان را بكشتى . آنها\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nكشته شدند ، بىآنكه كسى را كشته باشند . تنها گناهشان اين بود كه فضايل و حق ما را به عظمت ياد مىكردند . تو آنان را از بيم آنكه شورش و انقلاب كنند بكشتى ، و در ريختن خون اين مردان خدا چه زود شتاب كردى . چه بسا اگر آنان را نمىكشتى پيش از آنكه انقلابشان به ثمر برسد ، مرگ تو مىرسيد و يا آنها پيش از آنكه دست به كارى بزنند خود به خود به مرگ طبيعى مىمردند . اى معاويه تو را به قصاص بشارت مىدهم ، و يقين داشته باش كه حساب و كتاب در كار است و خداوند بزرگ هيچ امر كوچك و بزرگى را بدون حساب نخواهد گذاشت .\r\nمردم بىگناه را تهمت زدى و بكشتن دادى و پاره‌اى از ايشان را از خانه‌هاى خود دور ساختى و به ديار غربت فرستادى و از مردم براى پسرت كه جوانى شراب‌خوار و سگ‌باز بود به زور بيعت گرفتى . اما بدان كه خداوند از اين جنايات آگاه است ؛ و فجايع تو را فراموش نخواهد كرد . چنان مىبينم كه در تمام اين احوال جز بر خودت هيچ كس را ضرر نرسانده‌اى و خود را به هلاكت مىافكنى . دين خود را از دست داده‌اى و به امت اسلام خيانت ورزيده‌اى و در امانت خيانت روا داشتى . از فرومايگان و سفيهان سخن شنيدى و به دلخواه آنان مردان پارسا و متقى را بيازردى . و السّلام .\r\nكشّى مىگويد : معاويه كه با خواندن نامهء امام حسين ( ع ) در انديشه فرو رفته بود گفت : از نامهء او چنين برمىآيد كه وى حقد و كينهء شديدى در دل دارد و من تاكنون نمىدانستم . پسرش يزيد رو كرد به او و گفت :\r\nچرا وى را پاسخ نمىگويى ، و ادامه داده گفت : نامهء او را طورى بنويس كه موجب تحقير وى گردد و اعمال ناپسند پدرش را نيز براى او بيان كن .\r\nدر اين اثنا عبد اللّه بن عمرو بن عاص نيز وارد شد . معاويه نامه را به دست عبد اللّه سپرد و گفت :\r\nمىدانى ، حسين بن على براى من چه نوشته است ؟ بگير و بخوان . عبد اللّه بن عمرو بن عاص نيز پس از مطالعهء نامه جهت خوشايند معاويه رو كرد به او و گفت : پس چرا نامهء تحقيرآميزى براى او نمىنويسى . در اينجا يزيد به پدرش گفت : ملاحظه كرديد كه نظر عبد اللّه نيز همان است كه من گفتم . معاويه خنده‌اى سر داد و گفت ، شما هر دو اشتباه كرده‌ايد . آيا درست است كه من على را مورد انتقاد و سرزنش قرار دهم ؟\r\nمن هرگز اين كار را صحيح نمىدانم . به نظر من سزاوار نيست كه به اين چنين اعمال دست زنم و به ناحق به سرزنش و عيبجويى كسى بپردازم و اعمالى را انجام دهم كه خوشايند مردم نيست . من به اين حقيقت واقف شده‌ام كه چنانچه كارى ناصحيح انجام دهم بدون ترديد مردم آن را تكذيب و از تأييد آن خوددارى مىكنند ، و دربارهء حسين بن على نيز تاكنون چنين بوده و به خدا سوگند هيچ گونه موضعى براى انتقاد و عيبجويى او نمىيابم . اما در اين فكر بودم كه در ضمن نامه‌اى وى را مورد ارعاب و تهديد قرار دهم و از اين انديشه نيز منصرف گشتم .\r\nمعاويه در مدينه جاسوسى داشت كه هر اتفاقى در ميان مردم رخ مىداد به اطلاع وى مىرسانيد . روزى براى معاويه نوشت ، كه حسين بن على يكى از كنيزان خود را پس از اينكه وى را آزاد ساخته به ازدواج خود درآورده است . معاويه بىدرنگ نامه‌اى براى امام حسين به اين شرح ارسال داشت .\r\nاز معاويه به حسين بن على ، اما بعد ، براى من گزارش كرده‌اند كه با يكى از كنيزان خود ازدواج كرده‌ايد ، در حالى كه در ميان قريش افرادى همرديف شما بوده‌اند كه براى همسرى مناسب‌تر ، و براى آوردن فرزند و دامادى شما شايسته‌تر بودند . پس بدين ترتيب موقعيت و منزلت خود را فراموش كرده و براى پاكى و\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nصلاحيت فرزند توجه نكرده‌ايد . آنگاه امام حسين ( ع ) در نامه‌اى پاسخ معاويه را چنين نوشت :\r\nاما بعد ، نامهء تو را ملاحظه كردم . مرا مورد انتقاد و سرزنش قرار داده‌اى به اين عذر كه كنيز خود را به همسرى انتخاب ، و از ازدواج با افراد هم طراز خود از قريش خوددارى كرده‌ام . اما بدان كه از لحاظ شرف و بزرگوارى و نسب هيچ كس به پايهء رسول اللّه ( ص ) نخواهد رسيد . او كنيز و ملك شخصى من بوده است . وى را آزاد كردم و به اين وسيله به ثواب و پاداش خداوند دست يافتم . و سپس مطابق سنّت پيامبر ( ص ) او را به خود بازگردانيدم . بايستى بدانى كه اسلام اين گونه صفات پست و نژادپرستى و نقايص را بر طرف ساخته و امرى ناپسند دانسته است . از اين رو براى هر مرد مسلمانى اين گونه اعمال مورد سرزنش و انتقاد نخواهد بود و تنها ملامت و سرزنش به وقتى است كه شخص مرتكب گناه گردد و يا به اعمالى كه مربوط به دوران جاهليت است دست بزند .\r\nهمين كه معاويه نامهء حسين بن على را خواند آن را در دست يزيد قرار داد . يزيد پس از قرائت نامه رو كرد به پدرش و گفت : ببين تا چه اندازه حسين بر تو فخر و مباهات كرده است . معاويه گفت : خير ، چنين نيست . بلكه اين زبان گوياى بنى هاشم است و چنان تند و برّنده است كه گويى سنگ را مىشكافد ، و آب دريا را به طرف خود مىكشاند .\r\n\r\nمعاويه براى يزيد بيعت مىگيرد و امام حسين ( ع ) مخالفت خود را اعلام مىدارد .\r\nابن قتيبه در كتاب ، الامامة و السياسة ، روايت كرده مىنويسد :\r\nهنگامى كه معاويه تصميم گرفت براى يزيد بيعت بگيرد ، وارد مدينه شد . امام حسين و ابن عباس با وى ملاقات كردند . پس معاويه از فرزندان برادرش امام حسن ( ع ) جويا شد . امام وى را پاسخ گفت . معاويه در اينجا آغاز سخن كرد ، و از پيامبر ( ص ) ياد كرده و در پايان خطابهء خود گفت : شما از چندى پيش از امر يزيد به خوبى آگاهيد . خدا مىداند كه منظور من از ولايت‌عهدى يزيد تنها اين است كه شكافها پر شود و نابرابريها بر طرف گردد . به نظر من اين اقدام بهترين عملى است كه انجام گرفته است ، و هر چشم بينايى آن را مىپذيرد .\r\nاين نظر من در بارهء يزيد است . حال با توجه به اينكه شما هم به زينت علم و دانش و كمال مروت و جوانمردى آراسته‌ايد و هم با من نسبت خويشاوندى داريد ، از هر كس در تأييد اين نظريه سزاوارتر خواهيد بود . من در موارد بسيارى يزيد را مورد آزمايش قرار داده و در او اختصاصاتى ديده‌ام كه در وجود شما و ديگران ديده نشده است . علاوه بر اين او به سنّت آگاه است و به قرائت قرآن آشناست . او داراى حلم و بردبارى است ، تا آنجا كه گويى بر شيران سر سخت ترجيح دارد .\r\nشما خوب مىدانيد كه رسول خدا ( ص ) به وسيلهء رسالت خود از هر خطا و اشتباهى مصون خواهد بود .\r\nدر غزوهء السلاسل بىآنكه توجهى به ابو بكر صديق و عمر فاروق و ديگر بزرگان صحابه و مهاجرين اوليه داشته باشد پرچم سپاه خود را به كسى سپرد كه هيچ گونه نسبتى با قريش نداشت و او را بر ديگران ترجيح\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nداد ؛ و شما مىدانيد كه بهترين نمونه و الگوى ما رسول خداست . « 1 »  شما اى پسران عبد المطلب در اين موقعيت نيك بنگريد ، و بدانيد كه در هر حال ما و شما دو طايفه‌اى بوده‌ايم كه در ميان جامعه سودمند بوده و سعى و كوشش فراوانى به كار برده‌ايم .\r\nاكنون شما دو نفر از روى انصاف بينديشيد ، و بدون ترديد هر كس سخنى بر زبان بياورد بر پايهء گفتار شما خواهد بود . به خصوص كه نزديكان و خويشان بيش از همه در انتظار يارى شما بوده و در هر حال هر چشم بينا و آگاهى نظريات شما را مورد تحسين قرار خواهد داد . از درگاه خداوند براى خود و براى شما طلب آمرزش مىكنم .\r\nهمين كه سخن معاويه بدينجا رسيد ، ابن عباس خود را آماده ساخت كه به سخن پردازد ، اما حسين بن على ( ع ) رو كرد به او و گفت : آرام باش . بدان كه سخن او بيش از همه متوجه من بوده و بيش از هر كس او مرا به باد انتقاد و تهمت گرفته است . ابن عباس نيز از اين امر خوددارى كرد . پس امام حسين ( ع ) برخاست . حمد و سپاس خداى را به جا آورد . بر پيامبر ( ص ) درود فرستاد و سپس سخن خود را چنين آغاز كرد .\r\nاما بعد ، اى معاويه بدان كه گوينده هر اندازه سخن خود را طولانى سازد ، بازهم هرگز ياراى برشمردن همهء صفات رسول اللّه ( ص ) را نخواهد داشت ؛ و تنها ممكن است به گوشه‌اى از صفات نيك آن حضرت اشاره كند . من خوب مىدانم كه ملت اسلام پس از پيامبر ( ص ) چگونه رفتار كردند ، و در برابر صفات و فضايل رسول خدا ستم روا داشتند . و در بارهء جانشين او از بيعت خود سرباز زدند . هيهات ، هيهات ، كه سپيدهء صبح تاريكى شب را رسوا ساخت ، و انوار درخشان خورشيد بر نور ناچيز چراغها پيروز گرديد . تو در برترىجويى در جادهء افراط گام نهادى . در خودخواهى خود و نيز در برترى افراد ناشايست بر ديگران راه افراط و اجحاف پيمودى ، و چنان خود را برتر شمردى كه مانندى براى خود نيافتى . تو به تجاوز پرداختى و حقوق انسانها را هرگز مراعات نكردى ؛ تا آنجا كه شيطان به نصيب كامل و بهرهء فراوان خويش رسيد . به آنچه كه از يزيد و شايستگى و تدبير و سياستش در ميان امّت محمد ( ص ) يادآور شدى آگاه گشتم .\r\nتو بر اين انديشه‌اى كه يزيد را به مردم معرفى كنى ، و چنان از او ياد مىكنى كه مىپندارى چهرهء او بر مردم پوشيده است . و يا از امرى پرده بر مىدارى كه با دانش مخصوصى به كشف آن نايل شده‌اى . يزيد موقعيت و هدفهاى خويشتن را به مردم نشان داده است . بهتر آن است كه براى يزيد همان راهى را پيش گيرى كه خود رفته است . راه سگ‌بازى و تماشاى نبرد و ستيز سگها ، و كبوتر بازى و تماشاى بازى كبوتران نر و ماده و زنان خواننده و نوازنده و انواع و اقسام بازيها . آرى يزيد در اين فنون بصيرت كامل دارد . از اين خيال درگذر . راستى آيا اين همه وزر و و بال و بار گناه كه از مردم به دوش گرفته‌اى در پيشگاه خداوند براى تو كافى نيست ، كه بازهم مىكوشى با گمراهى اين مردم بر ديگر گناهان خود بيفزايى ؟ به خدا قسم اى معاويه تو دائم در اين انديشه به سر مىبرى كه به امور ناشايست پرداخته و جز ظلم و ستم به كار ديگرى سرگرم نبوده‌اى ، و بيدادگرى تو در همه جا شايع است ؛ اما خود با مرگ ، چندان فاصله‌اى\r\n\r\n","description":"","footnote":" ( 1 ) منظور معاويه در اين جنگ عمرو عاص بوده است . ","page_name":" 92 ","page_number":92},
  {"content":"\r\n\r\nندارى . در روز قيامت بر اعمالى وارد خواهى شد كه ثبت و ضبط گرديده و روزى است كه هرگز از آن گريزى نيست .\r\nتو با اين اعمال خود نسبت به ما ستم روا داشتى و ما را از ميراث پدرى خود منع كردى . ميراثى كه پيامبر ( ص ) از همان آغاز ولادت براى ما فرزندانش مقرر فرموده بود . تو در غصب حق ما به همان دليل متوسّل گشتى كه به هنگام وفات پيامبر ( ص ) براى جانشينى او استدلال مىكردند . او نيز اين دليل را پذيرفت و با ايمان به آن انصاف داد . پس به اين ترتيب شما به ارتكاب هر كارى دست زديد و دلايل گوناگونى آورديد ، و گفتيد ، چنين و چنان خواهد شد . تا سرانجام ، اى معاويه سررشتهء كار به دست تو رسيد . اما خلافت را از راهى به دست آوردى كه هدف آن شخص ديگرى غير از تو بود . در اين مورد ، اى دانايان عبرت گيريد . تو يادآور شدى كه در عهد رسول خدا ( ص ) آن مرد فرماندهى سپاه را به عهده داشته و حضرت وى را امارت داده بود . بايد بدانى كه در آن هنگام عمرو بن عاص به اين فضيلت مفتخر بوده كه با پيامبر ( ص ) همنشين و با او بيعت كرده بود . تا اينكه خود در اين امر كوتاهى كردند و مردم نيز از وى روى بگردانيدند و از حكومت او آزرده شدند و از همراهى با او خوددارى كردند ؛ و رفتار نارواى او را برشمردند . سرانجام پيامبر ( ص ) فرمود : اى گروه مهاجرين از اين روز به بعد او ديگر در ميان شما مقامى ندارد و جز خودم كسى بر شما حكومت نمىكند .\r\nتو چگونه به يك عمل منسوخ رسول خدا ( ص ) كه در شرايطى خاص و سخت انجام گرفته استدلال مىكنى ؟ ، و آن كس كه مورد تأييد آن حضرت بوده بر كنار كرده‌اى ؟ تو چگونه به خود جرأت مىدهى كه صحابى پيامبر ( ص ) را با تابعين مقايسه كنى و آنان را برابر بدانى ؟ در حالى كه خوب مىدانى كه اطراف تو كسانى هستند كه با رسول خدا ( ص ) همنشين‌اند و از افراد قابل اعتماد و دين‌دارى مىباشند ! آيا درست است كه اين افراد را به طرف جوانى اسراف‌گر و فريفتهء دنيا سوق مىدهى . تا به اين وسيله مردم را در شبهه انداخته و گرفتار خطا كنى ؟ و به واسطهء آن ، ديگرى به لذايذ دنيا نايل گردد . اما بدان كه به اين وسيله آخرت خويشتن را بر باد مىدهى . و اين براى تو جز زيانى آشكار امر ديگرى نخواهد بود . من از درگاه خداوندى براى خويشتن و براى شما آمرزش مىطلبم .\r\nبيانات امام حسين ( ع ) در اينجا پايان يافت . پس معاويه رو كرد به ابن عباس و گفت : شنيدى ؛ منظور او از اين سخنان چه بود ؟ حتما تو نيز سخنانى شديدتر و تلخ‌تر از آنها خواهى گفت . ابن عباس گفت : به خدا سوگند ، او ذرّيهء رسول خدا ( ص ) و يكى از اصحاب كساء و از خاندانى پاك و مطهّر است ، و هر چه مىخواهى از وى بپرس و در ميان مردم در انتظار باش و بدان كه حكم خداوند جارى خواهد شد ، كه او بهترين داوران است .\r\n\r\nبرپا داشتن مجالس سوگوارى در هر سال در ذكر شهادت امام حسين ( ع ) و گريه بر آن حضرت\r\nعقل و دين چنين حكم مىكند كه مردان عظيم و بزرگوار ، چه آنها كه در قيد حيات بوده و چه آنها كه از دنيا رخت بربسته‌اند ، مورد اكرام و احترام قرار گيرند ، و خاطره و ياد هر يك را چه آنان كه وفات يافته و چه\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nكسانى كه به فيض شهادت نايل آمده‌اند زنده نگه‌دارند و هر ساله در مراسم سوگوارى و سوگ آنان مراتب تأثر و اندوه خود را ابراز دارند . به خصوص وقتى كه فردى در طريق مقصدى عالى و هدفى شريف و بزرگ به جهاد و مبارزه پردازد و جان خود را در اين راه فدا كند ؛ و اين روشى است كه در ميان ملل جهان در هر عصر و زمانى مرسوم و برقرار بوده و آن را افضل اعمال و والاترين مفاخر خود پنداشته و بدان احترام مىگذاشتند . حسين بن على بن ابى طالب ( ع ) يكى از چهره‌هاى درخشان فضيلت و بزرگوارى است ، كه سزاوار آن است كه نه تنها مسلمانان بلكه كليهء ملل جهان هر ساله مجالس بزرگداشت آن حضرت را برپا مىدارند ؛ زيرا كه او از والاترين افراد وارسته و شريف و در رديف اولين مردانى است كه به كليّهء صفات شرافت ، بزرگوارى ، اخلاق حميده و نيك آراسته و در گفتار و كردار عالى ، و در فضايل و مناقب ، علم و فضل ، زهد ، عبادت ، شجاعت ، سخاوت ، بزرگوارى ، فصاحت ، مكارم اخلاق ، آزادگى و در مبارزهء با ظلم و ستم سرآمد انسانها بوده است .\r\nاز طرفى امام حسين ( ع ) علاوه بر اين همه صفات عاليه انسانى ، از نظر حسب و نسب و شرافت و كرامت نيز از خاندانى شريف و بزرگ بود . او از لحاظ خانواده ، پدر ، مادر ، جدّ ، جدّه عمو و عمّه ، دائى و خاله ، در ميان مردم والاترين مقام را داشت . جدّ بزرگوارش رسول اللّه ( ص ) سرور پيامبران و پدر ارجمندش امير المؤمنين على ( ع ) سيد اوصيا و مادرش فاطمهء زهرا ( س ) بزرگ بانوى بانوان جهان و برادرش امام حسن مجتبى ( ع ) و عمويش جعفر طيّار و عموى پدرش ، حمزهء سيد الشهدا ، جدّ مادريش خديجه بنت خويلد ، اولين بانويى كه در ميان امّت به اسلام گرويده بود . عمّه‌اش ام هانى و دايى او ابراهيم بن رسول اللّه ( ص ) و خاله‌اش زينب دخت پيامبر ( ص ) بوده‌اند .\r\nاو در نيل به عالىترين مقاصد و پاك‌ترين هدفها به جهاد پرداخت و قيامى را پىريزى كرد ، كه نه پيش از او و نه بعد از او از هيچ كس ديده نشده است . بدين ترتيب كه او با فدا كردن جان و مال و خاندان خود در زنده ساختن دين و رسوايى منافقين بكوشيد . او مرگ با عزّت و شرافت را از زندگى توأم با خوارى و ذلت بالاتر دانست . او در برابر اطاعت و فرمانبرى از فرومايگان و ظلم‌پذيرى ، مبارزه و قيام را برگزيد . عزّت نفس ، شجاعت و دليرى ، صبر و شكيبايى ، ثبات و پايدارى امام حسين ( ع ) به اندازه‌اى بود كه همه كس را به اعجاب و شگفتى واداشت و خردمندان را حيران ساخت . و اين درسى است كه پس از او هر كس به چنين اقدامى دست زند و قيامى را آغاز كند از مكتب امام حسين ( ع ) آموخته است . چنان كه شاعر مىگويد :\r\n و ان الاولى با لطف من آل هاشم * تأسوا فسنوا للكرام التآسيا \r\nيكى ديگر از مورخين مىنويسد : بايستى اذعان كرد كه اشعار زيباى ابى تمام كه در صفحات قبل بدانها اشاره شد ، تنها در وصف امام حسين ( ع ) سروده شده است . چنان كه در مطلع آن مىگويد :\r\n و قد كان فوت الموت سهلا فرده * اليه الحفاظ المر و الخلق الوعر \r\nعظمت و فداكارى حسين بن على ( ع ) اين چنين بوده كه وى را سزاوار ساخته تا هر ساله به ياد او مجالس سوگوارى تشكيل گردد ، و براى جانبازى و فداكارى اين بزرگ مرد تاريخ ، ديدگان به جاى اشك ، خون بگريد .\r\nشخصيّت و بزرگوارى امام حسين ( ع ) بدان اندازه بود كه حتى خوارج كه همان دشمنان سر سخت پدر و\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nبرادرش بودند به تعظيم و تكريم وى مىپرداختند . حال با توجه به اين امر چه چيز عجيب‌تر و شگفت‌آورتر از اينكه عده‌اى نادان در روز عاشورا غرق در شادى و سرور گردند و به تشكيل مجالس عيش و نوش بپردازند ، تنها به اين عذر كه به وسيلهء پادشاهى ستمكار روايات و اخبارى ساخته شده و اين روز را روز شادى و سرور شمرده‌اند . بدون شك اين اعمال معلول ساده‌لوحى و زودباورى گروهى است كه رفتار پادشاهان خود را الگو قرار مىدهند و از آنان كوركورانه پيروى مىكنند .\r\nدر حالى كه روايات مذكور همانهايى است كه دانشمندان حديث و ناقدان ، آنها را نادرست خوانده‌اند . و عجيب‌تر اينكه اين شيوهء ناپسند به وسيلهء حجاج بن يوسف كه خود از دشمنان خدا و رسول بود ، شايع گرديد .\r\nآيا هيچ مسلمانى مىتواند در روزى كه فرزند دختر پيامبر ( ص ) و ريحانه و گل خوشبوى رسول خدا ( ص ) و پسر جانشين آن حضرت به شهادت رسيده است ، خود را شاد و خرسند بداند ؟ و آيا قادر است در برابر رسول للّه ( ص ) پاسخ بگويد ؟ و آيا آن كس كه مدّعى محبّت رسول اللّه ( ص ) و خاندان اوست عذرى مىتواند داشته باشد ، در حالى كه يكى از شرايط محبت و دوستى ، همدردى و شادى به وقت شادى محبوب ، و غم و اندوه به هنگامى است كه محبوب وى غمناك باشد . چنانچه ساير مسلمين نيز طريق انصاف پيش مىگرفتند هرگز بر شيعيان اعتراض نمىكردند ، كه چرا همه‌ساله سالروز شهادت امام حسين ( ع ) به تشكيل مجالس مىپردازند و مراسم عزادارى آن امام بزرگوار را برپا مىدارند .\r\nآيا مقام امام حسين ( ع ) بالاتر از ژاندارك فرانسوى نيست ؟ چگونه است كه اهالى فرانسه هر ساله براى او مراسم يادبود تشكيل مىدهند ؟ آيا جانبازى و فداكارى امام ( ع ) در راه امّت اسلامى با خدمت ژاندارك براى مردم فرانسه هرگز قابل مقايسه خواهد بود ؟ شهادت در راه خدا ، راهگشايى براى انسانها ، راه مردانگى و قيام ، آزادگى ، استقلال ، مبارزهء با ظلم و در طريق نيل به هدفهاى بزرگ انسانى و مقاصد پرارج و عالى و پرده برداشتن از اعمال منافقين و توجه و سوق دادن انسانها به سوى صفات نيك و سجاياى الهى طريق آزادمنشى و پيروى از قهرمانانى كه همواره با ظلم و ستم به مبارزه مىپردازند و در برابر ظالم و ستمكار خضوع و خشوع از خود نشان نمىدهند و در برابر غير خدا بندگى نمىكنند و بالاخره آراستگى به همهء اين صفات و سجاياى انسانى و الهى درسى است كه حضرت امام حسين ( ع ) اين قهرمان تاريخ اسلام به همهء انسانها بياموخت .\r\nامام زين العابدين ( ع ) بر مصائب پدرش امام حسين ( ع ) چهل سال مىگريست . امام جعفر صادق ( ع ) هرگاه مصيبت امام حسين ( ع ) را ياد مىكرد ، اشك از چشمانش جارى مىشد . و از شاعران مىخواست كه در شهادت جدش امام حسين ( ع ) مرثيه بسرايند و خود با استماع آنها به شدّت مىگريست . امام موسى كاظم ( ع ) همين كه ماه محرم فرا مىرسيد ، هرگز لبخند نمىزد ، و غم و اندوه سراسر وجودش را فرا مىگرفت . روز دهم محرّم روزى بود كه به غم و اندوه آن حضرت به شدّت افزوده مىشد ، و مصيبت او در روز عاشورا از ساير روزها به خوبى آشكار مىگشت ، زيرا كه در اين روز مصيبت امام حسين ( ع ) به نهايت شدّت خود رسيده بود .\r\nامام رضا ( ع ) مىفرمايد : شهادت امام حسين ( ع ) ديدگان ما را زخمى و مجروح و اشكهاى ما را چون سيل جارى مىسازد . و ما را در غم و اندوه و مصيبت و رنج فرو مىبرد چنان كه گويى تا پايان دنيا همچنان باقى\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nخواهد ماند .\r\nامامان شيعه همواره پيروان خود را وادار مىساختند كه هر ساله مراسم يادبود اين فاجعهء دردناك را برپا دارند و به عزادارى بپردازند ؛ و بدين ترتيب بهترين افراد كسانى هستند كه سفارش رهبران خود را پيروى مىكنند و ياد عاشورا را زنده نگه مىدارند . بدون شك پيشوايان شيعه والاترين افراد هستند كه بر ديگران فضيلت و برترى دارند و نمونه‌هاى بارزى هستند كه هر كس مىتواند از آنان پيروى كند و سنّت رسول اللّه ( ص ) را از آنان فراگيرد .\r\nسيّد على جلال حسينى كه از نويسندگان معاصر مصرى است كتابى در شرح زندگانى امام حسين ( ع ) تدوين كرده و در قسمتى از مقدمهء آن ضمن بر شمارى صفات و سجاياى آن حضرت و تمجيد از برپايى مراسم يادبود امام ( ع ) مىنويسد :\r\nراستى كه هر امّتى به خوبى آگاه است كه مىبايست توجّه خاصّى به تاريخ زندگانى بزرگان خود داشته باشد و در ثبت و ضبط حوادث و اخبار آنان بكوشد . خواه شخصيت اين افراد در يكى از زمينه‌هاى دينى و يا در امور دنيايى باشد بدان گونه كه ديگر افراد بتوانند از رويدادهاى آن درس فراگيرند .\r\nدر ميان اين بزرگان كه در فضيلت و شخصيّت هيچ كس به پايهء او نمىرسيد ، حضرت ابو عبد اللّه الحسين ( ع ) بود . وى پسر دخت رسول اللّه ( ص ) و گل خوشبوى پيامبر و فرزند امير المؤمنين ( ع ) و تربيت‌يافتهء خاندان نبوّت بوده و شريف‌ترين نسب را داشته و از روحى و الا و ممتاز برخوردار بوده است .\r\nاو كه به همهء فضايل و مكارم اخلاق و صفات و اعمال نيك آراسته بود ، در همّت و شجاعت به حدّ اعلى و در جود و بخشندگى كم نظير بود . به اسرار علم و دانش واقف و در سخنورى و خطابه در كمال فصاحت و يارى كردن حق و نهى از منكر و مبارزهء با ظلم و ستم ، و در عين عزّت و توانايى متواضع بود . در عدل و داد ، صبر ، حلم ، جوانمردى ، پارسايى و تقوا به حدّ كمال رسيده و همچنين در سلامت فطرت و جمال و زيبايى خلقت و عقل و نيروى جسمى ممتاز بود ؛ و علاوه بر همهء اين صفات حميده ، در عبادت و اعمال خير از قبيل نماز ، روزه ، حج ، جهاد در راه خدا ، احسان و نيكى گوى سبقت را از ديگران مىربود .\r\nموقعى كه امام ( ع ) در مدينه و يا شهر ديگرى اقامت داشت ، اكثر افراد در محضر آن حضرت به كسب علم و دانش مىپرداختند ، و از انوار درخشان اعمال و رفتار و فضايل و اخلاق كريمه و تهذيب نفس وى بهره‌مند مىشدند . و با فصاحت و بلاغت بيان آن حضرت خود را مىآراستند . امام حسين ( ع ) در سخاوت و بخشش با اموال خود به يارى مستمندان مىپرداخت . نسبت به فقرا متواضع و فروتن بود . خلفاى عصر او در تعظيم و تكريم وى مىكوشيدند . صدقه و احسان نسبت به يتيمان را همواره ادامه مىداد . نسبت به مظلومين يار و ياور بود . در اكثر اوقات به عبادت خداوند مشغول بود . بيست و پنج بار با پاى پياده از مدينه تا مكه به زيارت حج رفت .\r\nآن حضرت در اكثر جنگها به خصوص در برابر لشكريان معاويه و خوارج همراه پدرش به مبارزه مىپرداخت . امام حسين ( ع ) در دوران حيات خود پرچم هدايت و ارشاد را در دست داشت و زندگانى پرماجراى او براى جويندگان راه راست چون خورشيدى درخشان محسوب مىشود و آثار فضل و كرامتش نمونهء بارزى است كه همگان را بهره‌مند مىسازد .\r\nپس بدون ترديد ، يادآورى و برپايى مراسم سوگوارى در شدايد و مصائب جانسوز امام ( ع ) كه بىشك\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nيكى از عظيم‌ترين حوادث تاريخ بوده ، هر چند هر مسلمانى را به شدّت در غم و اندوه فرو مىبرد ، اما در عين حال از نتايج پرارزش آن نيز برخوردار خواهند شد . نويسندهء مزبور در بخش ديگرى از كتاب خود مىنويسد :\r\nيكى از شگفتيهايى كه در امر شهادت امام حسين ( ع ) ديده مىشود اين است كه آن حضرت به دست عده‌اى از شيعيان خود به قتل رسيده است و شيعيان نيز همانهايى هستند كه هر ساله در كليهء بلاد مسلمين از همان آغاز شهادت وى تاكنون مراسم سوگوارى و عزادارى برپا مىسازند و همچنان در غم و اندوه فرو مىروند .\r\nنگارنده معتقد است ، نويسندهء نامبرده مرتكب اشتباه گرديده و اين موضوع كه قاتلين آن حضرت از پيروان وى بوده‌اند هرگز مقرون به صحت نبوده است . بلكه برخى از آنها كه در كشتن وى دست خود را آلوده ساختند ، اهل حرص و طمع بوده و هرگز به دين و آيينى پايبند نبودند ، و بعضى از آنها نيز افرادى شرور و فاسد و گروهى نيز به پيروى از رؤساى خود كه تنها طالب دنيا و زر و زيور آن بودند ، به اين امر فجيع دست زدند . به هر حال از شيعيان و دوستداران امام هرگز در جنگ با او شركت نداشتند .\r\nاما شيعيان وفادار و مخلص آن حضرت همانهايى بودند كه همچنان تا آخرين ساعات حيات امام با وى همراه بودند و در نصرت و يارى او جنگيدند و هرگز او را تنها نگذاشتند تا آنگاه كه جان خود را در راه او فدا كردند .\r\nعدهء بسيارى از پيروان امام ( ع ) كسانى بودند كه امكان نيافتند به ياريش بشتابند و يا اينكه به اين امر واقف نبودند كه اين جنايت به اينجا منتهى مىگردد . از اين رو از همراهى با آن حضرت خوددارى كردند ، و بعضى نيز تلاش بسيارى از خود نشان دادند و از حصارى كه ابن زياد در اطراف كوفه كشيده بود خود را خارج ساختند و همراه با آن حضرت در كربلا در جنگ شركت كردند و به فيض شهادت نايل آمدند . اما اين موضوع كه حتى يك نفر از شيعيان و دوستداران امام ( ع ) در صف دشمن قرار گرفته و با وى نبرد كرده باشد هرگز صحت نداشته و قابل پذيرش نخواهد بود .\r\nآيا سيّد على جلال بر اين عقيده است كه عدهء بسيارى از افراد جزء شيعيان خالص امام ( ع ) على هستند ؟\r\nبايستى بگويم ، هرگز چنين نيست . بلكه قدر مسلم اين است كه پيروان حق در هر دوره و زمانى همواره بسيار اندك بوده‌اند ، چنان كه خداى تعالى مىفرمايد :  « وَ قَلِيل ما هُم  ،  وَ قَلِيل مِن عِبادِيَ الشَّكُورُ ، »  از اين بيان به خوبى روشن مىشود كه سخن او كه مىگويد : آنها كه امام ( ع ) را به قتل رسانيده هر ساله مراسم سوگوارى برپا مىدارند ، مرتكب اشتباه گرديده و بعيد نيست كه علت آن پيروى و دنباله‌روى كوركورانه از كسانى باشد كه مىكوشند به هر وسيله‌اى شيعه را به باد انتقاد و بدگويى بگيرند . هر چند نويسندهء مزبور در كتاب خود سخنان نيكو و جالبى در شرح زندگانى امام حسين ( ع ) به رشتهء تحرير درآورده ؛ اما در عين حال پيرو افرادى شده است كه عزادارى امام حسين ( ع ) را انكار كرده و براى آن ارزشى قائل نبوده‌اند .\r\nچنان كه در بخش ديگرى از كتاب خود سخن زيبايى آورده ، مىنويسد :\r\nامام حسين ( ع ) همچنان كه در دوران حيات خود انوار درخشان هدايت انسانها به شمار مىرفت شهادت او نيز چنان بود كه مردمان مىتوانند درس آزادگى را از او فراگيرند . آيا نمىبينى چگونه او با تمام شدايد و مشكلات زندگى ، مرگ را بر حيات ترجيح داد و با آغوش باز آن را پذيرا شد ؟ و اين در حالى بود\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nكه در شرق و غرب جهان به عظمت و بزرگوارى او هرگز ديده نشده بود . شخصيت والاى او چنان بود كه هرگز در برابر ظلم و ستم سر سازش نداشت از اين رو در برابر زندگى همراه با خوارى زخمهاى شمشير را انتخاب كرد .\r\nابو نصر بن نباته در وصف امام ( ع ) چه زيبا سروده است :\r\n و الحسين الذي رأى الموت في العز * حياة و العيش في الذل قتلا \r\nتفاوت فاحشى كه از لحاظ عدد و كمك ديگران ميان ياران اندك امام حسين ( ع ) و گروه كثير لشكريان يزيد موجود بوده ، خود نشانگر آن است كه حسين بن على ( ع ) چگونه با ثبات و استقامت بىنظير و قلبى استوار و شجاعت تمام تا آخرين لحظات جنگ ايستادگى مىكند و بىآنكه اضطرابى به خود راه دهد ، عقول بشرى را به حيرت مىافكند . آيا تاريخ بشر تاكنون اين چنين عظمت را به خود ديده ؟ همچنان كه پستى و دنائت دشمنان او نيز در تاريخ مبارزه و جنگها هرگز مشاهده نشده است .\r\nمىتوان گفت كه از ابتداى خلقت عالم و بلكه تا پايان اين جهان نيز جنايتى فجيع‌تر از جنايت فرزند مرجانه شنيده نشده و نخواهد شد . تاريخ نشان مىدهد كه اين زنازادهء پسر زنازاده چگونه با چوب خيزران در حالى كه سر مبارك امام پيش روى او بود بر دندانهاى مباركش تازيانه مىزد . اما چه مىتوان گفت كه اين مرد جنايتكار و فاسد بر بوسه‌گاه سرور كائنات ، پيامبر اسلام ( ص ) چوب مىنوازد .\r\nاز آثار عدل الهى اين بود كه هنوز چند سالى از شهادت امام نگذشته بود كه عبيد اللّه بن زياد به دست مردم به قتل رسيد و سرش را نزد امام على بن الحسين ( ع ) فرستادند . همچنان كه سر مبارك امام حسين ( ع ) را در روز عاشورا نزد ابن زياد بردند . با تمام اين جنايات مگر يزيد بن معاويه پس از شهادت امام توانست بيشتر يا كمتر از سه سال دوام كند ؟\r\nعلاوه بر اين چه عبرتى بالاتر از اين كه همهء افرادى كه در ريختن خون امام حسين ( ع ) شركت داشتند دست انتقام و قصاص خداى تعالى گريبان آنان را گرفت و به قتل رسانيد ؟\r\nو براى آنان كه چشمى بصير و بينا دارند كدام عبرت بالاتر از اين كه ضريح مطهّر امام حسين بن على ( ع ) حرمى عظيم و زيارتگاه مردان حق گشت ، اما قبر يزيد بن معاويه تبديل به محل زباله گرديد .\r\nبا اندكى تأمل و دقت در واقعهء جانسوز عاشورا اين مطلب به خوبى آشكار مىشود كه خداى تعالى چه عنايت و توجّه خاصّى به خاندان بزرگ نبوى داشته است ، چنان كه در روز عاشورا فرزندان امام حسين ( ع ) به شهادت مىرسند ، و تنها يكى از فرزندان آن حضرت كه خود بيمار و مشرف به مرگ بوده از وى باقى ماند . او امام زين العابدين ( ع ) بود كه خداوند وجود او را منبع خير و بركت گردانيد ، و نسل امام را به وسيلهء او ادامه داد و بر مقام و عظمت او بيفزود .\r\nبارى ، كسانى از اهل بيت امام حسين ( ع ) كه در ركاب آن حضرت جانبازى كردند و به شهادت رسيدند ، رجالى بودند كه در عظمت و بزرگوارى در روى زمين هرگز مانند آنها ديده نشده بود و نظيرى نداشتند .\r\nحسن بصرى مىگويد :\r\nآنها اسطوره‌اى از شهامت و شجاعت بودند و همه كس مىتواند ، اصالت و دليرى و صبر و شكيبايى در جنگ ، و كرم و بزرگوارى آنان را سرمشق و الگوى خود قرار دهد .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n و ان الاولى با لطف من آل هاشم * تآسوا فسنوا للكرام التآسيا \r\nدر اينجا بايستى به اين نكته اشاره كرد كه هر كس با شدايد و سختيها دست به گريبان گردد ، مىبايست درس شهامت و استوارى و استقامت را از اين بزرگان و ياران وفادار امام حسين ( ع ) بياموزد . چنان كه مصعب بن زبير و بنى مهلب و غير اينها نيز از كسانى بودند كه از مكتب اين بزرگان درس فراگرفتند .\r\nشهادت امام حسين ( ع ) بود كه خشم و كينهء مردم نسبت به بنى اميّه را برانگيخت ، و پايه‌هاى حكومت امويان را لرزاند . حماسهء عاشورا يكى از بزرگترين عوامل نابودى و زوال حكام اموى را فراهم ساخت .\r\nقيام حسين بن على ( ع ) درسى بود كه هر كس بخواهد مبارزهء با ظلم و قيام در برابر ستمكاران را آغاز كند مىبايست از مكتب آن حضرت بياموزد . او قهرمانى نستوه بود كه طريق مبارزهء با ستمگران را براى همگان ترسيم كرد ، و انسانهاى آزاده را به مبارزه با ستم فرا خواند ؛ و خود با جهاد و فداكارى در راه احياى آيين الهى ، حق و عدل و سنّت پيامبر جان خود را نثار كرد ؛ و چنانچه حكومت الهى اين رهبر و پيشواى خدايى برقرار مىشد ، بدون شك حيات معنوى و جهاد و اخلاق والاى آن حضرت در كليهء شئون جامعه به خوبى آشكار مىگرديد . و مقام و منزلت وى در طريق خير و سعادت امّت اسلامى به خوبى نمايان مىگشت .\r\nآرى با اندكى توجه و دقّت ملاحظه مىكنيم كه تفاوت ره از كجاست تا به كجا ! ؟ امام حسين ( ع ) نوادهء صالح و نيكوى پيامبر ( ص ) در رأس حكومت قرار گيرد ، يا يزيد مرد ستمگرى كه هميشه مست باده و شراب ، و نوازنده و ميمون‌باز بوده است ؟ ، آيا افراد فاسق و ستمكار با يك امام عادل برابرند ! ؟ آيا خاك را با طلا مىتوان مقايسه كرد ؟ اما به هر حال حكمت خداوندى چنين اقتضا كرده و سير حوادث همواره بر خلاف اين انتظار بوده و چون ارادهء الهى بر امرى تعلق گرفت هيچ كس را ياراى تغيير آن نخواهد بود .\r\nهر چند كه اقتضاى حكم الهى چنين بوده . اما در عين حال جانبازى و فداكارى حسين بن على ( ع ) طى قرون و اعصار مىتواند به همه انسانها درس مبارزه با ظلم و ستم را بياموزد كه هرگز تن به ذلت و خوارى ندهند . حماسهء عاشوراى حسينى به همهء انسانهاى آزاده بياموخت كه در راه دين و آيين الهى و مصلحت از هيچ گونه فداكارى و نثار جان نبايستى دريغ ورزيد .\r\n\r\nآنهايى كه از يارى امام ( ع ) سرپيچى كردند چه عذرى مىتوانند داشته باشند\r\nسيد على جلال حسينى در كتاب خود مىنويسد :\r\nيارانى كه در عصر امام حسين ( ع ) وجود داشتند به اعمال زشت و ظلم و جور يزيد به خوبى واقف بودند . پس عده‌اى كه ابن زبير نيز در ميان آنها ديده مىشد در برابرش قيام كردند و به مبارزه و نبرد با او پرداختند .\r\nگروهى از بيعت با او خوددارى كردند مانند عبد اللّه بن عمر و بن عاص كه به دستور نايب امير مصر درب خانه‌اش را به آتش كشيدند .\r\nبرخى از آنها از نبرد با او سرباز زدند و در عين حال از يارى با امام حسين ( ع ) نيز خوددارى كردند . اين عدّه بر اساس اجتهاد خود رفتار كردند و هر چند كه با نظر حق امام حسين ( ع ) موافقت از خود نشان ندادند ،\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nبا اين وصف از نصرت و يارى باطل نيز اجتناب ورزيدند . از اين رو اين عدّه را جاى هيچ گونه سرزنشى نيست .\r\nدر اينجا نيز بايستى بگويم كه نويسندهء مزبور راه خطا رفته است ، زيرا كسانى كه در مبارزهء بنى اميّه با امام حسين ( ع ) همراهى نكردند و بر اساس اجتهاد خود عمل كردند مورد سرزنش خواهند بود . و اجتهاد در برابر نص باطل است . هر كس به يارى حق نشتابد مانند كسى است كه به يارى باطل رفته است . و هر دو از جادّهء مستقيم منحرف شده‌اند ، و در برابر شخص عاقل و خردمند عذرى نخواهند داشت .\r\nامّا ابن زبير كه بر ضدّ يزيد قيام كرد تنها هدفش رسيدن به حكومت بود ، و چنانچه طالب حق بود از يارى كردن با حسين بن على ( ع ) سرپيچى نمىكرد . در صورتى كه اكثر مردم مكّه متوجّه امام حسين ( ع ) گشتند و براى ابن زبير گران تمام شد .\r\nنويسندهء مزبور ادامه داده گويد :\r\nمردم عراق را نيز در برابر اعمال خودشان مىبايست مورد سرزنش قرار داد زيرا كه بر خلاف وعدهء خود نسبت به امام حسين ( ع ) رفتار كردند . آنها نه تنها از يارى وى خوددارى كردند ، بلكه با او به جنگ پرداختند و سرانجام او را به شهادت رساندند .\r\nدر اينجا نيز بايستى بگويم :\r\nجاى شگفتى است كه شيعيان امام حسين ( ع ) در زمان حيات ، آن حضرت را خوار كردند و آنگاه كه به شهادت رسيد به ياريش پرداختند . آنان از عمل ناپسند خود به شدّت نادم و پشيمان گشتند و خود را ، توّابين ، ناميدند . هر چند كه راه صحيح و رشد را نيافتند و در فرداى آن روز با چشمانى اشكبار به جبران آن پرداختند و به نام خونخواهى آن حضرت قيام كردند .\r\nبه عقيدهء نگارنده ، عجيب‌تر از كار اين گروه ، رفتار كليهء افراد امّت جدّ بزرگوارش پيامبر ( ص ) بود كه چه در زمان حيات و چه پس از شهادت آن حضرت در خوارى او كوشيدند ، و از يارى وى خوددارى كردند . و هرگز راه صحيح و رشد را نيافتند . به علاوه آنها كه حضرت را در زمان حيات يارى نكردند و سپس از كار خود پشيمان گشتند و توبه كردند و به خونخواهى او قيام كردند ، به مراتب بهتر از كسانى بودند كه در عين حال كه امام را يارى نكردند بر گناه خود نيز اصرار داشتند . هرگز توبه نكردند و از عمل خود پشيمان نشدند و به اطاعت و فرمانبردارى از دشمنان خدا پرداختند .\r\nعلاوه بر اين اكثر گروه توّابين ، افرادى بودند كه ياراى دسترسى و همراهى با آن حضرت را نيافتند .\r\nزيرا كه حكومت اختناق ابن زياد و دارو دستهء او به شدّت آنان را در تنگنا قرار داده بود و مانع مىگرديد كه به يارى پيشواى خود بشتابند .\r\n\r\nگريهء امام على بن الحسين زين العابدين ( ع ) بر شهادت پدر بزرگوار خود امام حسين ( ع )\r\nابن شهر آشوب در كتاب ، المناقب ، از امام صادق جعفر بن محمد ( ص ) روايت كرده مىنويسد : على بن الحسين ( ع ) مدت بيست سال بر پدر بزرگوارش مىگريست و همين كه برايش سفرهء غذا مىآوردند و\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nچشمش به آب و نان مىافتاد بىاختيار اشك از چشمانش مانند سيل سرازير مىگشت ، تا آنجا كه روزى يكى از غلامان رو كرد به آن حضرت و گفت : ( يا بن رسول اللّه ، جانم فداى شما باد من مىترسم از شدّت اندوه هلاك شوى ! ) .\r\nامام در جوابش فرمود :\r\nمن اندوه خود را به درگاه خدا مىبرم و آنچه من مىدانم شما نمىدانيد . سپس اضافه كردند : دست خودم نيست ، من هر وقت كشته شدن فرزندان فاطمه را به ياد مىآورم ، نمىتوانم خوددارى كنم .\r\nابن قولويه در كتاب ، الكامل ، به سند خود شبيه به اين روايت را از امام صادق ( ع ) آورده كه تنها بعد از كلمهء بيست سال ، عبارت ( و يا چهل سال ) را نيز به آن افزوده است .\r\nابن شهر آشوب نيز در كتاب خود در روايت ديگرى مىنويسد :\r\nوقتى از امام زين العابدين ( ع ) سؤال شد :\r\nآيا لحظه‌اى مىرسد كه شما محزون و اندوهناك نباشيد ؟\r\nآن حضرت در جواب گفت : واى بر تو ، يعقوب پيامبر ( ص ) دوازده پسر داشت ، يكى از آنها را خداوند از او مخفى داشت . او آن قدر گريست كه چشمانش از غم و اندوه نابينا شد ، و پشتش از اندوه خم گشت . در حالى كه مىدانست فرزندش يوسف زنده است . من كه خود ناظر بودم ، پدرم ، برادر ، عمو و هفده نفر از خاندانم در كنارم آغشته به خون گرديدند . چگونه محزون و غمناك نباشم ؟ .\r\nنويسندهء مزبور مىنويسد : در كتاب ، حلية الاولياء ، نيز شبيه به اين روايت نقل گرديده و برخى گويند :\r\nآن حضرت تا آنجا گريست كه بيمناك شدند مبادا چشمان مباركش دچار آسيب گردد .\r\nگويند ، وقتى كه از وى پرسيدند : به اين ترتيب كه شما در تمام ايّام مىگرييد ، چنانچه خود شما را كشته بودند ، گريهء شما بيش از اين نبود ، امام ( ع ) فرمود : مثل اين است كه من كشته شده‌ام و بر كشته شدن خويش گريان هستم .\r\n\r\nگريهء ابى عبد اللّه جعفر بن محمد صادق ( ع ) بر مصيبت جدّ بزرگوارش امام حسين ( ع )\r\nابن قولويه در كتاب ، الكامل ، به سند خود از ابن خارجه ، روايت كرده مىنويسد :\r\nروزى در خدمت امام جعفر صادق ( ع ) بوديم ، كه امام حسين ( ع ) را ياد كرديم ، آن حضرت بسيار گريست و ما گريستيم . پس حضرت سر برداشت و فرمود كه حسين بن على ( ع ) مىفرمود :\r\nمنم كشتهء گريه و زارى ، هيچ مؤمنى مرا ياد نمىكند مگر آنكه گريان مىگردد .\r\nابن قولويه در قسمتى ديگر از همان كتاب به سند خود از مسمع كردين آورده است كه : امام جعفر صادق ( ع ) به من فرمود : اى مسمع تو از اهالى عراق هستى . آيا به زيارت قبر امام حسين ( ع ) مىروى ؟ در پاسخ گفتم : من مردى مشهور از اهالى بصره هستم و نزد ما كسانى وجود دارند كه جزء ياران خليفهء اموىاند و دشمنان ما از ميان قبايل كه با اهل بيت نيز دشمنى و خصومت مىورزند بسيار ديده مىشود ، و من از آن بيم دارم كه رفتار مرا به اطلاع فرزند سليمان اموى برسانند ، و از آنان و ديگران هرگز در امان نيستم و مىترسم كه مبادا مشكلاتى را براى من پيش بياورد .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nامام صادق ( ع ) فرمود : آيا مصيبت حسين بن على ( ع ) و آنچه را كه بر آن حضرت گذشت هرگز به ياد مىآورى ؟ در پاسخ گفتم :\r\n- بلى .\r\n- آيا غم و اندوه او تو را متأثر مىسازد و از خود آه و زارى نشان مىدهى ؟\r\n- به خدا قسم ، گريهء من چنان است كه اشك بر گونه‌هاى من سرازير مىگردد ، و آثار آن چنان آشكار مىشود كه اهل خانه را تحت تأثير قرار مىدهد ، همين كه اين مصيبت را به ياد مىآورم از خوردن غذا خوددارى مىكنم ؛ تا آنجا كه آثار گريه و زارى بر چشمانم ظاهر مىشود .\r\nامام ( ع ) فرمود : رحمت خداوند بر تو و بر اشكهايت باد . تو در رديف آنهايى هستى كه بر مصيبت ما مىگريند . در شادى با ما شاد مىگردند و در غم و اندوه ما غمناك هستند . در بيم و هراس ما ترسناك و به هنگامى كه در امن و امان باشيم آنها نيز در امان خواهند بود .\r\nمسمع كردين مىگويد : در اينجا امام ( ع ) گريست و من نيز گريان شدم . سپس گفت : شكر و سپاس به درگاه خداوندى كه ما را بر ديگر آفريدگان در پناه رحمت خود برترى و فضيلت بخشيد و رحمت و عطوفت را بر ما اهل بيت اختصاص داد . اى مسمع بدان كه آسمان و زمين از آن هنگام كه امير المؤمنين ( ع ) به شهادت رسيد براى مصائب ما گريستند . هر كس بر اساس محبت نسبت به ما و مصيبت ما بگريد بدون شك رحمت و مهر خداوند شامل حالش خواهد شد .\r\nشيخ طوسى در كتاب مصباح المتهجد ، از عبد اللّه بن سنان روايت كرده مىنويسد : چنين افتاد كه در روز عاشورا به خدمت مولاى خود امام جعفر صادق ( ع ) رسيدم و او را در حالى مشاهده كردم كه در غم و اندوه فرو رفته بود ، چنان كه قطرات اشك از ديدگانش چون مرواريد غلطان سرازير بود . پس گفتم : اى فرزند رسول اللّه گريهء شما از چيست ؟ خداوند هرگز ديدگان شما را اشكبار نگرداند . امام فرمود : آيا فراموش كرده‌اى ؟ مگر نمىدانى كه در چنين روزى حسين بن على ( ع ) به مصيبت گرفتار شد و به شهادت رسيد ؟ ! سپس از آن حضرت پرسيدم مولاى من ، نظر شما دربارهء روزه گرفتن در روز عاشورا چگونه است ؟ .\r\nفرمود : از خوردن و آشاميدن خوددارى كن . اما نيّت روزهء كامل مكن . و در هنگام افطار به دعا نپرداز . يك ساعت پس از نماز عصر تنها جرعهء آبى بنوش . بدان كه در اين ساعت از روز عاشورا بود كه شور و غوغايى برپا شد و بر آل رسول اللّه ( ص ) ، در روى زمين مصائب بزرگى وارد آمد و از اين بزرگواران سى مرد شربت شهادت نوشيدند ، و خاندان پيامبر ( ص ) در اين نبرد سوگوار شدند . چنانچه خود رسول اللّه ( ص ) زنده بود مسلما براى آنان مجلس عزا برپا مىداشت . گويند در اين مجلس امام ابو عبد اللّه صادق ( ع ) آنچنان گريست تا جايى كه اشكان چشمش چون آب بر ريش مباركش سرازير گشت .\r\nابن قولويه در كتاب الكامل ، از ابو بصير روايت كرده مىنويسد : روزى در خدمت ابو عبد اللّه امام صادق ( ع ) بودم . آن حضرت رو كرد به من و فرمود : اى ابا بصير ، من هر وقت فرزندان جدّم حسين بن على ( ع ) را مشاهده مىكنم ، بىاختيار مصائبى كه بر پدر آنها و خود آنها گذشت مرا در خود فرو مىبرد . اى ابا بصير فاطمه ( س ) در اين مصيبت گريان است . آن حضرت ادامه داده گفت : آيا دوست دارى كه تو نيز در اين امر شركت كنى و فاطمه ( س ) را خوشنود سازى ؟ من اشك از ديدگانم سرازير شد تا آنجا كه از شدّت گريه\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nنتوانستم وى را پاسخ گويم .\r\nامام موسى كاظم ( ع ) فرمود :\r\nهمين كه ماه محرم فرا مىرسيد ، هرگز كسى پدرم را خندان نمىديد ، و همچنان اشك از ديدگانش سرازير بود ؛ تا اينكه ده روز از محرم مىگذشت . در اين روز غم و اندوه و مصيبت سراسر وجودش را فرا مىگرفت ، و به شدّت مىگريست و مىگفت : امروز همان روزى است كه حسين بن على ( ع ) شربت شهادت نوشيد .\r\nابو الفرج اصفهانى كه از مورّخين بزرگ و موثّق بوده و نزد مسلمين به فضل و وسعت اطلاع مشهور است ، در كتاب ، الاغانى به سند خود از على بن اسماعيل تميمى و او از پدر خود روايت كرده ، مىنويسد :\r\nروزى سيّد حميرى از ابو عبد اللّه جعفر بن محمد ( ع ) اجازه خواست كه به خدمت امام برسد . آن حضرت وى را اجازه فرمود . آنگاه امام به اهل خانه فرمود : پشت پرده‌اى بنشينند . پس امام به وى گفت : شعرى دربارهء امام حسين ( ع ) بسرايد ، او شعر خود را چنين آغاز كرد :\r\n امرر على جدث الحسين * بن فقل لاعظمه الزكيه\r\nيا اعظما لا زلت من * وطفاء ساكبة رويه\r\nو اذا مررت بقبره * فاطل به وقف المطيه\r\nو ابك المطهر للمطهر * و المطهرة النقيه\r\nكبكاء معولة انت * يوما لواحداها المنيه \r\nاو همچنان به خواندن اشعار خود پرداخته بود . گويند جعفر بن محمد ( ع ) اشك بر گونه‌هايش چون سيل سرازير گشته بود و صداى ناله و آه از درون خانهء آن حضرت شنيده مىشد ؛ تا آنجا كه امام به شاعر فرمود :\r\nبس است . او نيز از اين امر خوددارى كرد .\r\n\r\nگريهء امام رضا ( ع ) بر امام حسين ( ع )\r\nشيخ صدوق در كتاب ، امالى ، به سند خود از امام رضا ( ع ) روايت كرده مىنويسد : محرم ماهى است كه اهل جاهليت ، ظلم و ستم و جنگ را حرام كرده بودند . اما در همين ماه بود كه خون ما را حلال شمردند . حرمت ما را شكستند . فرزندان و زنان ما را اسير ساختند . خيمه‌هاى ما را به آتش كشيدند . اموال ما را غارت كردند و حرمت رسول اللّه را در بارهء ما رعايت نكردند . راستى كه شهادت امام حسين ( ع ) چشمان ما را زخم زده كرد . اشكهايمان را جارى ساخت . در سرزمين كربلا عزيز ما را خوار كرد و سرانجام محنت و رنج تا پايان دنيا براى ما باقى گذاشت . آرى براى چنين انسانى همچون حسين بن على ( ع ) همواره بايد گريست .\r\nنويسندهء مزبور در كتاب ديگر خود ، عيون ، اخبار الرضا ، از عبد السّلام بن صالح هروى آورده است :\r\nكه دعبل بن خزاعى رحمه اللّه در سرزمين مرو به خدمت ابو الحسن على بن موسى الرضا ( ع ) رسيد . پس به امام ( ع ) عرض كرد ، اى فرزند رسول اللّه من دربارهء خاندان شما قصيده‌اى سروده و با خود عهد كرده‌ام كه قبل از شما براى هيچ كس آن را نخوانم .\r\nامام ( ع ) فرمود بخوان . دعبل قصيدهء خود را با اين بيت آغاز كرد .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n مدارس آيات خلت من تلاوة * و منزل وحي مقفرا العرصات \r\nهمين كه دعبل در اشعار خود به اين بيت رسيد :\r\n ارى فيئهم في غيرهم متقسما * و ايديهم من فيئهم صفرات \r\nپس امام رضا ( ع ) به شدّت گريست و به وى گفت : اى دعبل ، راست گفتى .\r\n\r\nسوگوارى بنى هاشم در شهادت امام حسين ( ع ) تا موقعى كه ابن زياد به قتل رسيد\r\nاز امام صادق ( ع ) روايت است كه زنان بنى هاشم پس از واقعهء جانسوز عاشورا از كشيدن سرمه و خضاب خوددارى كردند ، و از خانهء هيچ يك از بنى هاشم هرگز دودى كه حاكى از پختن غذا باشد ديده نشد ؛ تا آنگاه كه عبيد اللّه بن زياد به قتل رسيد .\r\nاز فاطمه دختر امير المؤمنين ( ع ) آمده است كه : در ميان زنان خاندان ما هيچ يك حنا نبستند . سرمه نكشيدند . از زدن شانه به موى سر خوددارى كردند ، تا آنگاه كه مختار سر ابن زياد را به مدينه فرستاد .\r\nابن قولويه در كتاب كامل الزياره به سند خود از ابى عبد اللّه جعفر صادق ( ع ) روايت كرده مىگويد : در خاندان ما هيچ يك از بانوان خضاب نكرد . به موى سر خود روغن نزد . به چشمان خود هرگز سرمه نكشيد و موى سر را شانه نكرد ، تا آنكه سر عبيد اللّه بن زياد را نزد ما آوردند . پس از اين حادثهء جانگداز ، ما همواره گريان بوديم . جدّ من على بن الحسين ( ع ) هر وقت پدر خود را ياد مىكرد ، چنان مىگريست و اشك از چشمانش سرازير مىگرديد كه گويى ريش مباركش از اثر اشك تر شده است ؛ و هر كس او را مشاهده مىكرد از روى مهر و دلسوزى بىاختيار اشكش جارى مىشد .\r\n\r\nعزادارى در روز عاشورا يكى از سنّتهاى اسلامى است\r\nخاطرهء عاشورا و زنده نگه داشتن آن و اظهار غم و اندوه و فغان و برپايى مجالس سوگوارى و گريستن به ياد شهدا از همان وقت كه اين مصيبت بزرگ روى داد همچنان ادامه داشته و در ميان مسلمين به عنوان يك سنّت محسوب مىگردد . زيرا كه اين امر خود نوعى همدردى و محبّت نسبت به رسول اللّه ( ص ) بوده و بدون شك پيامبر اسلام ( ص ) در چنين روزى محزون و اندوهناك خواهد بود . در اين فاجعه بود كه حسين بن على ( ع ) فرزند دلبند و جگرگوشهء رسول خدا با تحمل مصائب بزرگى به شهادت رسيد .\r\nاو همان كسى است كه در حيات خود به شدّت مورد محبّت و اكرام و احترام پيامبر قرار داشت ، و نزد او عزيز بود . با وى بازى و بر دوش خود او را سوار مىكرد . از گريهء او به شدّت مىرنجيد ، و همان كسى است كه هرگز راضى نمىشد كه‌ام الفضل به كارى دست زند كه او را گريان ببيند .\r\nبدين ترتيب كدام مسلمانى است كه از همدردى با پيامبر خود به خاطر غم و اندوه فرزند دلبند و جگرگوشه‌اش كه در مصيبت فرو رفته سرپيچى كند و در حزن او شريك نباشد ؟ و يا كدام عبادت و اطاعت در نزد خداى تعالى اعظم و اجل و افضل و بهتر از اين است كه انسان با سرور پيامبران همنوا گردد و در اندوه و حزن شهادت فرزند فداكار او كه جان عزيزش را در راه احياى دين فدا كرد ، غمناك و محزون\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nنگردد ؟\r\nعلاوه بر اين چنان كه زندگانى ائمهء اهل بيت ( ع ) نشان مىدهد همهء آنها در چنين روزى و بلكه در تمام ايام حيات خود در غم و اندوه مصيبت عاشوراى حسينى سوگوار و گريان بودند ، و در زنده نگاه‌داشتن اين فاجعهء دردناك همواره توصيه مىكردند . چنان كه امام رضا ( ع ) فرمود : همين كه محرم فرا مىرسيد ، پدرم هرگز تبسّم نمىكرد . او همچنان غمناك و محزون بود تا اينكه ده روز از ماه محرم مىگذشت . در اين روز غم و اندوه سراسر وجودش را فرا مىگرفت .\r\nدر بخش گذشته به ذكر اين مطلب پرداختيم كه چگونه امام صادق ( ع ) در چنين ايامى گريان بوده و به داستان سيد حميرى اشاره كرديم ، و نيز سوگوارى و حزن امام زين العابدين ( ع ) پس از شهادت پدر بزرگوارش را بيان داشتيم . چنان كه آن حضرت مصيبت خود را با يعقوب مقايسه مىكرد و مىگفت ، چگونه اندوهناك نباشم . يعقوب كه خود پيامبر و فرزند پيامبر خدا بود ، در فراق فرزندش يوسف آن قدر گريست كه چشمانش از غم و اندوه نابينا شد و پشتش از شدّت اندوه خم گشت ، در حالى كه مىدانست فرزندش يوسف زنده است ، و ادامه داده مىگفت : من كه خود ناظر بودم ، پدرم ، برادر و هفده نفر از مردان خاندانم آغشته به خون گرديدند ، چگونه محزون و غمناك نباشم ، ؟\r\nائمهء ديگر از اهل بيت ( ع ) نيز كه خود راهگشاى ما بوده‌اند براى اين مصيبت سوگوارى مىكردند .\r\nاما اين مطلب كه در روز عاشورا جشن و سرور برپا كرده و مراسمى از پختن غذاهاى رنگارنگ و آرايش خويش و زينت و زيور و هديه به افراد خانواده و غير اينها انجام داده‌اند يكى از بدعتهاى ناروا و اعمال سويى است كه از جانب امويان به دست حجاج بن يوسف رايج گرديده . و عده‌اى از مسلمانان ساده‌لوح نيز كه از امويان پيروى مىكردند ، به اين امر دامن زدند و آن را ادامه دادند . و اين در زمان سلطان كينه‌توزى اتفاق افتاد ، به اين بهانه كه مىتواند با رسول اللّه ( ص ) و اهل بيت او درافتد . از طرفى از عالمان ستمكار خواستند كه احاديثى در اين مورد بسازند و ميان مردم رواج دهند ، و به اين وسيله شيعيان و دوستداران اهل بيت طاهرين ( ع ) را آزرده خاطر سازند . بىآنكه بدانند كه نور خدا خاموش شدنى نيست و حقيقت سرانجام روشن خواهد شد . چنان كه قبلا نيز اشاره شد چگونه يك فرد مسلمان مىتواند خود را قانع سازد كه در روزى كه فرزند دختر پيامبر اسلام به شهادت رسيده است شاد و خرسند باشد ؟ و در روزى كه رسول خدا و اهل بيت او غمناك و محزون هستند ، او خوشنود و مسرور باشد ؟ ! هر چند كه اين سنّت ناروا در كشور مصر به دست صلاح الدين ايّوبى پىريزى گرديد ، امّا وى به اين وسيله مىخواست مخالفت خود را با سلاطين فاطمى ابراز دارد .\r\nچنان كه مقريزى در نوشته‌هاى خود آورده است : صلاح الدين ايّوبى كه حكومت را از سلاطين فاطمى گرفت سعى و تلاش فراوانى به كار برد تا همهء آثار آنان را نيز محو سازد . از اين رو به جاى برگزارى مراسم سوگوارى روز عاشورا بدعت نارواى اموى را رايج ساخت .\r\nبه هر حال براى ما مسلمانان روز عاشورا روز فداكارى و جانبازى سالار شهيدان بوده است و در اين روز بايد مردم از كارهاى معمول روزانه دست بكشند . تجارت و دادوستد را رها كنند ، و اين سنّت نيكو را محترم شمارند و با شركت در مراسم سوگوارى ، دوستى و محبّت خود را با خاندان پيامبر ( ص ) ابراز دارند .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n\r\nامام حسين ( ع ) از مدينه خارج مىشود\r\nشيخ مفيد در كتاب ، ارشاد ، مىنويسد : كلبى و مداينى و ديگر مورّخين روايت كرده گويند :\r\nهمين كه امام حسين ( ع ) از دنيا رفت شيعيان عراق به جنبش درآمدند ، و در پى بىآن نامه‌اى به امام حسين ( ع ) نوشتند و يادآور شدند كه معاويه را از خلافت خلع كرده و با آن حضرت بيعت خواهند كرد .\r\nامام ( ع ) از اين امر خوددارى كرده و فرمود : ميان من و معاويه پيمانى است كه تا پايان مدّت آن شكستن آن روا نيست ، و چون معاويه از دنيا رفت در اين كار انديشه خواهم كرد .\r\nمعاويه كه پسرش يزيد را به جانشينى خود انتخاب كرده بود در نيمهء رجب سال شصت هجرى از دنيا برفت . در اين موقع فرماندار مدينه وليد بن عتبة بن ابى سفيان بود . حكومت مكه نيز در دست عمرو بن سعيد بن عاص معروف به اشدق از بنى اميّه قرار داشت . در كوفه نعمان بن بشير انصارى و در بصره عبيد اللّه بن زياد حاكم بودند .\r\nيزيد به پسر عموى خود ، وليد بن عتبه ، كه در آن هنگام از طرف معاويه والى مدينه بود نامه‌اى نوشت و به وسيلهء يكى از خدمتكاران معاويه به نام ابن ابى زريق براى او ارسال داشت . در اين نامه يادآور شده بود كه از همهء مردم براى او بيعت بگيرد . به خصوص سفارش بسيار كرده بود كه از حسين بن على ( ع ) بيعت بگيرد ، و گفته بود . براى او كمترين مهلتى روا مدار . چنانچه پذيرفت كه به هدف رسيده‌ايم ، در غير اين صورت سر از بدنش جدا كن و براى من بفرست .\r\nمعاويه پيش از مرگ خود به يزيد گفته بود : از روبرو شدن با چهار نفر سخت بپرهيز . يكى از اين چهار نفر حسين بن على بود . دوّم عبد اللّه بن زبير ، سوّم عبد اللّه بن عمر ، و چهارمين نفر عبد الرحمن بن ابى بكر بود .\r\nبه خصوص دربارهء امام حسين و عبد اللّه بن زبير سفارش بيشترى كرده بود . اما فرزند زبير همراه با برادرش جعفر بىآنكه شخص سومى از اين امر آگاه باشد ، از بيراهه رهسپار مكه گرديد . در اين اثنا وليد هشتاد و يك سوار در تعقيب او فرستاد ، امّا به دستيابى او موفق نشد . عبد اللّه بن عمر نيز پيش از آنها عازم مكّه شده بود .\r\nوليد در پى مروان بن حكم فرستاد و با وى در اين امر به مشورت پرداخت . مروان رو كرد به وليد و گفت :\r\nبدون شك حسين بن على هرگز بيعت با يزيد را قبول نخواهد كرد . چنانچه من به جاى تو بودم گردن او را مىزدم . وليد گفت : اى كاش من در اين دنيا نبودم و اين صحنه را مشاهده نمىكردم . پس وليد شبانه كسى را نزد حسين ( ع ) فرستاد و او را خواست . آن حضرت بىدرنگ جريان را دانست و با گروهى از خويشان و نزديكان كه عدهء آنها به سى نفر مىرسيد حركت كرد ، و به آنان دستور داد سلاحهاى خويش را بردارند ، و فرمود : وليد در چنين وقتى مرا خواسته و بيم آن مىرود ، مرا مجبور به كارى كند كه من نتوانم آن را بپذيرم و از وليد نيز ايمن نمىتوان بود . پس همراه من باشيد و در كنار در خانهء وليد بنشينيد ، چنانچه فرياد مرا شنيديد ، بر او هجوم بريد تا از من دفاع كنيد .\r\nامام حسين ( ع ) وارد خانهء وليد شد . مروان بن حكم نيز در كنار وليد نشسته بود . قبل از هر چيز مروان خبر مرگ معاويه را به آن حضرت اطلاع داد . امام ( ع ) گفت : انّا للّه و انّا اليه راجعون آنگاه نامهء يزيد و دستورى كه براى گرفتن بيعت از او داده بود براى آن حضرت بخواند . پس امام بر آن شد كه از گفتن پاسخ خوددارى كند و اين موضوع را با طرحى مسالمت‌آميز خاتمه دهد . و از مجلس او خارج شود . از اين رو به وليد گفت :\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nمن اطمينان دارم كه تو به بيعت پنهانى من قانع نخواهى شد . و خواهى گفت كه بيعت با يزيد را آشكارا انجام دهم . وليد گفت : آرى ، چنين است . پس امام حسين ( ع ) فرمود : تا بامداد ، منتظر باش و چنان كه خواهى در اين مورد انديشه كن . وليد اين سخن را پذيرفت و گفت به نام خدا بازگرد ، تا فردا با گروهى از مردم به نزد ما بازگردى .\r\nهمين كه امام ( ع ) از خانهء وليد بيرون آمد ، مروان رو كرد به وليد و گفت : به خدا سوگند ، چنانچه حسين در اين ساعت از تو جدا شود و بيعت نكند ، ديگر هرگز بر او دست نخواهى يافت ، تا مگر ميانهء تو و او كشتار بسيارى روى دهد . پس بهتر اين است كه او را زندان كنى تا اينكه يا بيعت كند و يا گردنش را بزنى .\r\nهمين كه امام ( ع ) اين گفتار را از شخص سنگدلى چون مروان ( وزغ پسر وزغ ) شنيد در حالى كه به شدّت در خشم فرو رفته بود ، فرياد برآورد من هرگز با يزيد بيعت نخواهم كرد . در اين هنگام از جا برخاست و به مروان گفت : واى بر تو اى پسر زرقاء ، تو مرا به قتل تهديد مىكنى . به خدا دروغ گفتى و نابجا سخن راندى سپس خطاب به وليد فرمود : اى امير ، ما اهل بيت نبوّت و معدن رسالت هستيم . خاندان ما محل رفت و آمد فرشتگان است . خداوند ، اسلام را از خاندان ما آغاز كرد ، و ختم رسالت را بر ما قرار داد . اما يزيد مردى است فاسق و شراب خوار . دستش به خون نفوس محترم آلوده گرديده و آشكارا مرتكب فسق و فجور گشته است . از اين رو انسانى همچون من هرگز با فردى چون او بيعت نخواهد كرد . بهتر است كه ما و شما در آينده به اين امر بنگريم و سرانجام معلوم خواهد شد كه كدام يك از ما سزاوار رهبرى خلافت و بيعت خواهد بود .\r\nامام حسين ( ع ) پس از اين سخن بىدرنگ به راه افتاد و خانهء وليد را ترك فرمود . در بين راه در حالى كه شعرى از يزيد بن مفرع را مىخواند همراه با ياران خود به خانه بازگشت .\r\n لاذعرت السوام في غسق الصبح * مغيرا و لا دعيت يزيدا\r\nيوم أعطي مخافة الموت ضيما * و المنايا يرصدنني ان احيدا \r\nبعضى گويند ، امام ( ع ) موقعى كه از مسجد الحرام به طرف عراق حركت كرده بود اين شعر را مىخواند ، و اقوال ديگرى نيز در اين مورد آمده است .\r\nپس از اينكه امام ( ع ) برفت ، مروان رو كرد به وليد و گفت : تو خطا كردى و به سخن من اعتنا نكردى . به خدا ديگر هرگز قادر به دست‌يابى بر او نخواهى بود . وليد در پاسخ به او گفت :\r\nواى بر تو ، از من مىخواهى كه دين و دنياى خود را به اين وسيله بفروشم ؟ به خدا قسم چنانچه تمام دنيا را در اختيار من گذارند تا در برابر آن دست خود را به كشتن حسين بن على آلوده سازم هرگز براى من پذيرفته نخواهد بود . سبحان اللّه ، به خدا پناه مىبرم از اينكه حسين را به اين بهانه كه از بيعت با يزيد خوددارى كرده به قتل رسانم ؟ به خدا سوگند ، هر كس آلوده به خون حسين گردد ، بدون ترديد به هنگامى كه خداى را ملاقات كند نامهء اعمالش سبك خواهد بود و در قيامت هرگز خداوند به وى نظر نكرده و او را از گناهش پاك نخواهد كرد ، و به عذاب دردناكى گرفتار خواهد شد .\r\nمروان كه اين سخنان را از وليد شنيد گفت : حال كه عقيدهء تو چنين است ، كار به جايى كرده‌اى ، اين را به زبان گفت ، اما در دل كار او را خوش نداشت و رأى او را نمىپسنديد .\r\nمورخين در بارهء وليد گويند : وى جنگ طلب نبود ، بلكه دوستدار عافيت و سلامت بود . اما در حقيقت از\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nرفتار سويى نسبت به امام حسين ( ع ) دورى مىجست ، زيرا به مقام و منزلت آن حضرت به خوبى واقف بود .\r\nبنابراين تنها بدين خاطر نبود كه وى در پى عافيت بوده است .\r\nهمين كه يزيد از رفتار وليد اطلاع يافت به جاى او عمرو بن سعيد بن عاص را والى مدينه قرار داد .\r\nحسين بن على به خانه بازگشت و آن شب كه شب شنبهء بيست و هفتم رجب سال شصت هجرى بود در منزل خود اقامت گزيد . فرداى آن روز به ميان مردم رفت تا از اخبار جارى آگاهى يابد . در اين اثنا مروان را ملاقات كرد . مروان رو كرد به آن حضرت و گفت : اى ابا عبد اللّه ، من به شما توصيه‌اى دارم ، چنانچه بپذيرى راه درست را يافته‌اى . امام ( ع ) فرمود ، بگو ببينم سخن تو چيست ؟ پس مروان گفت : من به شما سفارش مىكنم بيعت با يزيد بن معاويه را قبول كنى ، و اين هم براى دين و هم براى دنيا شما بهتر است .\r\nامام فرمود : انا للّه و انا اليه راجعون چنانچه اسلام به اين مصيبت گرفتار گرديده و فردى مانند يزيد حكومت اسلامى را در اختيار خود قرار دهد ديگر با اسلام بايستى خداحافظى كرد .\r\nسخن آن حضرت با مروان به طول انجاميد و امام در حالى كه در خشم فرو رفته بود وى را ترك كرد .\r\nساعات آخر روز شنبه وليد عده‌اى را نزد امام فرستاد تا او را جهت بيعت با يزيد فرا خوانند . امام فرمود :\r\nبهتر است تا فردا صبر كنم و ببينم فردا چه خواهد شد . آنان نيز در اين امر پافشارى از خود نشان نداده و او را ترك كردند .\r\nهمين كه شب فرا رسيد مدينه را به قصد مكه ترك كرد . برخى گفته‌اند ، صبح روز بعد از مدينه خارج گشت .\r\nبه هر حال خروج امام شب يكشنبهء بيست و هشتم رجب بوده كه به سوى مكه حركت فرمود . محمد بن حنفيه از خروج امام از مدينه اطلاع يافت ، اما نمىدانست كه آن حضرت به كجا مىرود . پس رو كرد به امام و گفت : اى برادر شما محبوب‌ترين و عزيزترين مردم در نزد من هستيد . به خدا سوگند كه من از نصيحت كردن به هيچ كس دريغ ندارم ، و چه كسى والاتر از شما كه در اين امر از همه سزاوارتر خواهيد بود .\r\nشما برادر من و از يك خانواده هستيد . شما روح و جان و نور چشم و بزرگ خاندان ما هستيد . اطاعت و پيروى از شما بر من واجب گرديده است ، زيرا خداوند شما را بر من فضيلت و برترى بخشيده و سرور جوانان بهشت قرار داده است . برادر ! توصيهء من به شما اين است كه با يزيد بيعت نكنى و تا آنجا كه امكان‌پذير است از شهرهايى كه زير نظر اوست دورى گزينى . نمايندگانى به سوى مردم گسيل دارى و از آنها بخواهى كه بيعت با تو را بپذيرند . چنانچه با تو بيعت كردند ، خداى را سپاس مىگذارى و چنانچه سرپيچى كرده و دست بيعت به ديگران دادند بازهم زيانى به دين و عقل تو وارد نگرديده است ؛ و جوانمردى و فضيلت تو از ميان نخواهد رفت ، و چنانچه به يكى از اين شهرها وارد شوى بيم آن دارم كه ميان مردم اختلاف به وجود آيد . گروهى از تو پشتيبانى كرده و عده‌اى ديگر بر عليه تو قيام كنند و كار به نبرد و جنگ و جدال منجر گردد ، و در اين ميان تو هدف تير بلا گردى . آن وقت است كه خون بهترين افراد اين امت از نظر خود و اصالت خانوادگى ضايع گردد و خانواده‌ات به خوارى نشانده شود .\r\nامام فرمود : به عقيدهء تو به كدام ناحيه بروم ؟ محمد حنفيه گفت : بهتر اين است كه وارد شهر مكّه شوى ، چنانچه در آن شهر اطمينان يافتى كه محيط امنى است ، در همان جا اقامت گزين و اگر از اهالى شهر بىوفايى مشاهده كردى ، به سوى يمن حركت كن . بدون ترديد اهالى يمن ياران پدر و جدّ شما هستند و دلهاى رئوف و قلبهاى پرمحبّت دارند و سرزمين وسيع و گسترده‌اى در اختيارشان است . و اگر در آن شهر\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nنيز اطمينان نبود از راه بيابان ، ريگزارها و كوهستانها از شهرى به شهر ديگر حركت كن ، تا وضع مردم و سرانجام آنها را در نظر بگيرى ، و خداوند ميان شما و گروه ستمكار داورى فرمايد ، اميدوارم با نظر صايبى كه دارى بهترين روش را در اين امر انتخاب كنى .\r\nامام ( ع ) فرمود : چنانچه در تمام اين دنيا ملجأ و مأوايى نيابم بازهم با يزيد بيعت نخواهم كرد . در اين هنگام ، محمد حنفيه كه اشك از چشمانش سرازير گشته بود سخن آن حضرت را قطع كرد و امام نيز همراه با او به گريه افتاد و مدتى مىگريستند ، امام حسين ( ع ) به گفتار خويش چنين ادامه داد : اى برادر ، خداوند تو را جزاى خير دهد . به حقيقت خيرخواهى و دلسوزى كردى . اميدوارم كه رأى تو محكم و با موفقيت قرين باشد ، اما من اكنون تصميم دارم به طرف مكه حركت كنم . من و برادرانم و فرزندان برادرم و گروهى از شيعيانم آمادهء اين سفر هستيم ، زيرا آنها با من هم عقيده بوده و رأى و نظر آنان نيز همان رأى و نظر من است . اما وظيفهء تو اين است كه در مدينه اقامت گزينى ، و گزارش همهء امور را در نظر گيرى و بىآنكه امرى را از من پوشيده دارى اطلاعات لازم را در اختيار من قرار دهى .\r\nهمين كه زنان بنى عبد المطلب اطلاع يافتند كه امام حسين ( ع ) تصميم دارد مدينه را ترك كند ، در اطراف او اجتماع كردند و به گريه و زارى پرداختند . پس امام ( ع ) به ميان آنها آمده رو كرد به آنها و گفت : شما را به خدا سوگند مىدهم كه از اين امر خوددارى كنيد ، زيرا كه خداوند و رسول او هرگز از اين امر خوشنود نخواهند شد . زنان به حضرت گفتند پس در چه موقع نوحه و زارى كنيم ؟ در نظر ما اين روز همانند روزى است كه در آن ، رسول اللّه ( ص ) و على و فاطمه و حسن ( ع ) و رقيه و زينب و ام كلثوم از دنيا برفتند . خداوند جان ما را فداى تو گرداند ، اى كسى كه محبوب قلوب همهء نيكان و مؤمنان خواهى بود .\r\nامام حسين ( ع ) كه در تاريكى شب آمادهء حركت از مدينه گرديده بود ، ابتدا نزد قبر مادر گرامى خود رفت و با او وداع كرد . آنگاه رهسپار آرامگاه برادرش امام حسن ( ع ) گرديد و با او نيز خداحافظى كرد . در اين سفر غير از محمد بن حنفيه و عبد اللّه بن جعفر ، فرزند برادر و برادران وعدهء بسيارى از اهل بيت او همراه با آن حضرت مدينه را ترك كردند . بدين ترتيب امام ( ع ) در تاريكى شب از مدينه خارج شد در حالى كه اين آيه را مىخواند :  « فَخَرَج مِنْها خائِفاً يَتَرَقَّب قال رَب نَجِّنِي مِن الْقَوْم الظَّالِمِين » . \r\nپس آن حضرت راه بزرگ و اصلى را انتخاب و به طرف مكه حركت كرد . خاندان امام ( ع ) گفتند ، همانطور كه پسر زبير از بيراهه رفت بهتر است كه شما هم از بيراهه برويد و مانند او مورد تعقيب قرار نگيريد .\r\nحضرت فرمود : من هرگز چنين نخواهم كرد و از راه راست به در نروم ، تا خداوند آنچه را كه ارادهء اوست ميان ما حكم فرمايد . در همين مواقع بود كه عبد اللّه بن مطيع او را ملاقات كرده رو كرد به آن حضرت و گفت :\r\nجانم فداى شما باد قصد كجا داريد ؟\r\nامام فرمود : اكنون به مكه مىروم ، و پس از آن از خداوند طلب خير مىكنم . ابن مطيع گفت : خداى شما را خير دهد ، و ما را فدايى شما قرار دهد . به نظر من چنانچه به مكه مىرويد بهتر است كه هرگز رهسپار كوفه نگرديد . كوفه شهرى است كه هرگز خيرى در آن وجود نداشته و براى كسى مبارك نبوده است . در همين سرزمين بود كه پدر بزرگوارت به شهادت رسيد و برادرت نيز خوار شد ، و از سوى دشمن هدف تير قرار گرفت تا آنجا كه نزديك بود جان خود را از دست بدهد . من به شما توصيه مىكنم كه هرگز مكه را ترك نكنيد . زيرا كه شما سرور عرب هستيد و در بزرگى ميان مردم حجاز هيچ يك به پايهء شما نمىرسد . پس مردم\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nاز هر سو به جانب شما رو مىآورند . جانم فداى شما باد بار ديگر سفارش من به شما اين است كه از مكه و حرم شريف دور نگرديد . سوگند به خداى چنانچه شما را آسيبى رسد و از ميان ما برويد ، آن وقت است كه ما به دستبرد راهزنان گرفتار خواهيم شد . بدين ترتيب ورود امام حسين ( ع ) به مكه در روز جمعه سوّم شعبان بوده است و چنان كه قبلا اشاره شد خروج آن حضرت از مدينه در بيست و هشتم رجب اتفاق افتاد .\r\nبنابراين فاصلهء اين دو شهر را در مدت پنج روز طى كردند . امام ( ع ) به مكه وارد شد در حالى كه اين آيه را مىخواند :  ( وَ لَمَّا تَوَجَّه تِلْقاءَ مَدْيَن قال عَسى رَبِّي أَن يَهْدِيَنِي سَواءَ السَّبِيل ، )  هنگام ورود امام ( ع ) به مكه ، در سوّم شعبان بود . بقيّهء اين ماه و همچنين ماه‌هاى رمضان و شوال و ذىقعده را در مكه اقامت كرده و هنگام خروج آن حضرت از مكه هشتم ذى حجه بوده است . طى اين مدت كه امام ( ع ) در مكه اقامت داشت ، مردم از اطراف به خانهء او رو مىآوردند و بزرگان قوم از نقاط دور دست و شهرهاى مختلف به ديدارش نايل مىشدند . پسر زبير كه در مكه پيوسته كنار خانهء كعبه به نماز و طواف پرداخته بود ، به همراه مردم گاه دو روز متوالى و گاه دو روز يك بار به ديدار آن حضرت مىشتافت ، و به مشورت با امام ( ع ) مىپرداخت . اما وجود آن حضرت در مكه از همه كس بر او گرانتر بود ، زيرا كه خود مىدانست كه تا حسين ( ع ) در مكه هست مردم حجاز با او بيعت نخواهند كرد ، چون امام حسين ( ع ) نزد مردم محبوب‌تر و مقامش والاتر است . و مردم نيز به وى ميل و رغبت بيشترى دارند .\r\n\r\nاهالى كوفه از امام ( ع ) دعوت مىكنند\r\nوقتى مردم كوفه از مرگ معاويه آگاه شدند و دانستند كه امام حسين ( ع ) با يزيد بيعت نكرده است ، بيدرنگ دربارهء يزيد به جستجو پرداختند . آنگاه بر در خانهء سليمان بن صرد خزاعى گرد آمدند . همين كه اجتماع آنان كامل شد ، سليمان برخاست و به ايراد سخن پرداخت . وى در پايان گفتار خود گفت : شما اطلاع يافته‌ايد كه معاويه به هلاكت رسيده و به سوى پروردگار رفته است تا به سزاى اعمال خود برسد . فرزندش يزيد به جاى او به حكومت رسيده است . حسين بن على ضمن مخالفت با او و بدان جهت كه از چنگال طاغوتيان آل ابو سفيان اموى در امان باشد رهسپار مكه شده است . شما كه از شيعيان او و قبلا نيز از پيروان پدرش بوده‌ايد ، امروز نيازمند يارى شماست . چنانچه مىدانيد و آماده هستيد وى را يارى دهيد و با دشمنانش به مبارزه پردازيد ، آن حضرت بنويسيد و آمادگى خود را جهت دعوت به كوفه اعلام داريد . اما چنانچه از پراكندگى و سستى در يارى او بيم داريد ، وى را فريب ندهيد . همه يك صدا گفتند : ما با دشمن او خواهيم جنگيد و در راه او جانفشانى و خود را فداى او خواهيم كرد . بدين ترتيب اهالى كوفه نامه‌اى براى حسين بن على ( ع ) نوشتند و به وسيلهء عده‌اى همراه با ابو عبد اللّه جدلى ارسال داشتند . نامهء مزبور به اين شرح بود : بسم اللّه الرحمن الرحيم ، نامه‌اى است به حسين بن على از سليمان بن صرد ، مسيّب بن نجبه ، رفاعة بن شدّاد بجلى ، حبيب بن مظاهر و عبد اللّه بن وال ، و شيعيان او از مؤمنين و مسلمين از اهالى كوفه .\r\nسلام بر تو ، اما بعد ، سپاس خداوندى را كه دشمن سركش و ستمكار و دشمن پدر شما را درهم شكست و نابود كرد . دشمنى كه به اين امّت يورش برد و به ستمكار خلافت و زمامدارى آنان را به چنگ خود درآورد ، و اموال آنان را به زور بگرفت و بىآنكه رضايت آنان را فراهم آورد ، خود را فرمانرواى آنان كرد . نيكان و برگزيدگان آنان را بكشت ، و بدكاران و اشرار را به جاى نهاد ، و مال خدا را دست به دست در ميان\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nگردنكشان و ثروتمندان قرار داد . همچنان كه قوم ثمود از رحمت خدا دور گشتند ، دورى و نابودى نيز بر او باد .\r\nشما خود مىدانى كه براى ما پيشوايى نيست . پس به سوى ما روىآور . اميد است كه خداوند به وسيلهء تو افراد ما را به گرد هم فراهم آورد و به سوى حق راهبرى فرمايد . اينك نعمان بشير در قصر فرماندارى اقامت كرده است ، و ما هرگز در جمع او شركت نكرده و در نماز جمعه و عيد با او همراهى نمىكنيم . چنانچه ما بدانيم كه شما به سوى كوفه حركت خواهى كرد ، او را از شهر كوفه بيرون ساخته ، و ان شاء اللّه تعالى او را به شام خواهيم فرستاد . درود و رحمت خداوند بر تو اى فرزند رسول اللّه ( ص ) و بر پدر ارجمند تو باد .\r\nو لا حول و لا قوة الّا باللّه العلى العظيم .\r\nبرخى گويند : اين نامه را به وسيلهء عبد اللّه بن مسمع همدانى و عبد اللّه بن وال براى امام فرستاده و به آن دو دستور دادند ، نامه را با سرعت به آن حضرت برسانند . پس آن دو با شتاب برفتند تا در دهم ماه رمضان به مكه وارد شدند و نامه را به امام تسليم كردند ، مردم كوفه دو روز پس از فرستادن نامهء مزبور ، قيس بن مسهر صيداوى ، عبد الرحمن بن عبد اللّه بن شدّاد ارحبى و عمارة بن عبد اللّه سلولى را همراه با صد و پنجاه نامه كه هر يك از آنها امضاى يك يا دو يا چهار نفر را داشت نزد امام ( ع ) روانه ساختند . هر چند كه امام ( ع ) به هيچ يك از آنان پاسخ ندادند و سكوت كردند ، اما همچنان نامه‌هاى بسيارى براى او ارسال مىشد ، و در يك روز ششصد نامه به دست آن حضرت رسيد ؛ و اين امر همچنان ادامه داشت تا آنجا كه جمع نامه‌هاى وارده به دوازده هزار مىرسيد . سپس دو روز ديگر سپرى شد . هانى بن هانى سبيعى و سعيد بن عبد اللّه حنفى را كه آخرين فرستادگان كوفيان بودند روانهء مكه ساختند و نامه‌اى به وسيلهء آن دو به اين شرح براى امام ارسال داشتند :\r\nبسم اللّه الرحمن الرحيم : نامه‌ايست به حسين بن على ( ع ) از جانب شيعيان آن حضرت از مؤمنين و مسلمين . اما بعد ، اى امام ، هر چه زودتر به نزد ما بياييد كه مردم در انتظار شمايند و انديشه‌اى جز تو ندارند .\r\nپس با شتاب ، و بازهم با شتاب به سوى كوفه حركت كنيد ، با شتاب ، با شتاب ، و السّلام .\r\nهمچنين ، شبث بن ربعى تميمى ، حجار بن ابجر عجلى ، يزيد بن حارث بن يزيد بن رويم شيبانى ، عزرة بن قيس احمسى ، عمرو بن حجاج زبيدى و محمد بن عطارد بن حاجب بن زرارهء تميمى نامه‌اى نوشتند و با همان گروه براى آن حضرت ارسال داشتند بدين مضمون :\r\nپس از حمد و سپاس به درگاه خداوندى ، باغها سرسبز و ميوه‌ها رسيده‌اند . پس هرگاه مايل باشيد به سوى ما بياييد كه لشكر بسيار و مجهّز جهت يارى شما آماده‌اند ، سلام و رحمت خداوند و بركات او بر شما و بر پدر بزرگوارت باد .\r\nدر روايت ديگر چنين آمده است كه اهالى كوفه در نامه‌هاى خود كه به آن حضرت ارسال داشتند يادآور شده بودند : صد هزار شمشير نزد ما آماده است ، پس بىدرنگ به سوى كوفه حركت كنيد .\r\nفرستادگان مردم كوفه يكى پس از ديگرى نزد آن حضرت گرد آمدند . امام حسين ( ع ) از هانى و سعيد اخبارى را جويا شدند و گفتند : به وسيلهء چه كسانى نامهء شما نوشته شده است ؟\r\nآن دو گفتند : اى فرزند رسول خدا ، كسانى كه اين نامه را ارسال داشته‌اند عبارتند از : شبث بن ربعى ، حجّار بن ابجر ، يزيد بن حارث بن يزيد بن رويم ، عزرة بن قيس ، عمرو بن حجاج و محمد بن عمير بن\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nعطارد .\r\n( هر چند كه اين عدّه از افراد مشهور كوفه بودند ، اما هيچ يك به عهد خود وفا نكردند و بر خلاف وعده‌هاى خود بر عليه آن حضرت قيام كردند و با امام ( ع ) جنگيدند . )\r\nسپس امام حسين ( ع ) از جاى خود برخاست و بين ركن و مقام دو ركعت نماز به جاى آورد و از خداى در اين مورد طلب خير كرد . سرانجام نامه‌اى به وسيلهء هانى بن هانى و سعيد بن عبد اللّه براى اهالى كوفه فرستادند . مضمون نامه چنين بود :\r\nبسم اللّه الرحمن الرحيم ، نامه‌اى است از حسين بن على ( ع ) به گروه بسيار مؤمنين و مسلمين . اما بعد ، نامه‌هاى شما را آخرين فرستادگان شما يعنى هانى و سعيد براى من آوردند . آنچه كه براى من شرح داده و يادآور شده‌ايد دريافتم . سخن اكثريت شما اين بود كه : براى ما امام و پيشوايى نيست و گفته‌ايد كه به سوى شما حركت كنم ، و به اين وسيله خداوند ما را بر حق و هدايت گرد آورد ، و من هم اكنون برادر و پسر عمو و كسى كه در خاندانم مورد اطمينان بوده ، يعنى مسلم بن عقيل را به سوى شما گسيل مىدارم .\r\nچنانچه وى در گزارش خود اطلاع دهد كه اكثريت مردم و افراد آگاه و صاحب‌نظر بر آنچه كه در نامه‌هاى شما آمده و فرستادگان شما گفته‌اند مطابق باشد ، ان شاء اللّه تعالى به زودى به نزد شما خواهم آمد . به جان خودم سوگند ، امام و پيشوا كسى است كه در ميان مردم به كتاب خدا حكم كند و رفتارش توأم با عدل و داد باشد . از دين حق پيروى ، و خود را در آنچه مربوط به خدا و رضاى اوست نگهدارى كند . و السّلام .\r\nپس امام حسين ( ع ) مسلم بن عقيل را خواستند و به گفتهء بعضى نامه‌اى در پاسخ نامه‌هاى كوفيان نوشتند و او را همراه با قيس بن مسهر صيداوى و دو نفر ديگر رهسپار كوفه ساختند . امام ( ع ) وى را به تقوى و پوشيده داشتن امر خود و عطوفت و مهربانى با مردم توصيه فرمود ، و به وى گفت : چنانچه مردم را مشاهده كند كه گرد آمده و هماهنگ هستند به زودى به آن حضرت اطلاع دهد . پس مسلم كه رحمت خدا بر او باد به راه افتاد ، ابتدا به مدينه رفت و دو نفر راهنما براى خود انتخاب كرد و راه كوفه را در پيش گرفت . آن دو مسلم را از بيراهه بردند و راه را گم كردند . تشنگى شديدى بر آنان غلبه كرد و از ادامهء راه بازماندند . پس از آنكه راه را پيدا كردند با اشاره علايم راه را به مسلم نشان دادند و خود در اثر تشنگى جان سپردند . مسلم پس از پيمودن راه به محلّى كه معروف به مضيق بوده و آب فراوانى داشت كه قبيلهء بنى كلب از آن سيراب مىشدند ، رسيد و نامه‌اى به امام نوشت و به وسيلهء قيس بن مسهر ارسال داشت . متن نامه چنين بود :\r\nاما بعد ، من از مدينه با دو تن راهنما به كوفه رهسپار شدم . آن دو از راه كناره گرفته و راه را گم كردند . تشنگى بر ايشان سخت شد . ديرى نپاييد كه از دنيا برفتند . ما به راه خود ادامه داديم ، تا آنگاه كه به آب رسيديم جز رمقى مختصر براى ما نمانده بود و اين آب در درهء خبث است و به نام مضيق خوانده مىشود و من اين راه را به واسطهء اين جريان به فال بد گرفتم از اين رو چنانچه اجازه دهيد مرا از رفتن بدين سفر معذور داريد ، و ديگرى را به جاى من بفرستيد . و السّلام .\r\nامام حسين ( ع ) در پاسخ او نوشت : اما بعد ، من از آن بيم دارم كه چيزى جز ترس نباشد كه تو را وادار به استعفا كرده است . پس انديشه مكن و همان راهى كه تو را فرستاده‌ام در پيش گير . همين كه مسلم نامهء حضرت را خواند گفت : من هرگز از جان خود بيمناك نيستم . پس بيدرنگ راه كوفه را در پيش گرفت . در ميان راه به محلّى رسيد كه آب فراوانى داشت و نزديك قبيلهء طى بود . سپس از آنجا نيز گذشت مردى را ديد كه مشغول\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nتيراندازى است و آهويى را شكار كرده است . مسلم رو كرد به او و گفت : اميدوارم ان شاء اللّه تو نيز با ما هماهنگ شوى تا دشمن را از پاى درآوريم . سرانجام وارد كوفه شد ، و در خانهء مختار اقامت كرد . مردم دسته دسته به ديدن او آمدند ، همين كه گروهى در آنجا فراهم شدند ، مسلم نامهء حسين بن على ( ع ) را بر ايشان خواند و آنان گريستند و با او بيعت كردند . سرانجام تعداد كسانى كه با وى بيعت كردند به هيجده هزار نفر رسيد . مسلم بيدرنگ نامه‌اى به امام ( ع ) نوشت : رهبر يك گروه هرگز به همراهان خود دروغ نمىگويد . اكثر مردم كوفه با شما دست بيعت داده‌اند . و هيجده هزار نفر تاكنون بيعت خود را اعلام كرده‌اند . با وصول اين نامه هر چه زودتر به طرف كوفه حركت فرماييد . و السّلام .\r\nمردم همچنان به خانهء مسلم رفت و آمد مىكردند تا آنجا كه محل اقامت او آشكار گرديد . نعمان بن بشير كه از طرف معاويه فرماندار كوفه بود ، و يزيد نيز او را بر همان منصب به جاى نهاده بود از اين امر آگاه شد . ( نعمان كه از اصحاب رسول اللّه ( ص ) بود در نبرد صفّين با معاويه همراه شده و در رديف پيروان او در آمد . اما سرانجام در فتنهء ابن زبير اهالى حمص وى را به قتل رساندند . در حالى كه خود والى اين شهر بود . )\r\nپس نعمان بر منبر رفت و خطاب به مردم گفت : از فتنه و آشوب بر حذر باشيد . در اين اثنا عبد اللّه بن مسلم بن سعيد حضرمى هم پيمان بنى اميّه از جاى برخاست و با تندى به نعمان گفت : كار ناروايى مرتكب شده‌اى و آنچه تو در اين مورد مىپندارى سخن كسانى است كه از روى ضعف و ناتوانى مىگويند . نعمان به او گفت : چنانچه من در اطاعت و پيروى از خدا ناتوان باشم بهتر از آن است كه در موضع قدرت باشم ، اما در برابر خداوند به گناه و معصيت آلوده گردم . اين را بگفت و از منبر به زير آمد .\r\nآنگاه عبد اللّه بن مسلم ضمن نامه‌اى ، ورود مسلم به شهر كوفه و بيعت مردم را با او براى يزيد گزارش كرد . و در نامهء خود به وى اطلاع داد و گفت : چنانچه بخواهى كوفه در فرمان تو باشد ، مرد نيرومندى را به طرف كوفه روانه ساز تا فرمان تو را به انجام رساند ؛ و مانند خودت دربارهء دشمنت رفتار كند . زيرا كه نعمان بن بشير مردى ضعيف و ناتوان است و يا خود را به ناتوانى مىزند .\r\nپس از او عمارة بن وليد بن عقبه و عمر بن سعد نيز شبيه به نامهء عبد اللّه بن مسلم براى يزيد ارسال داشتند . همين كه نامه‌ها به يزيد رسيد ، وى سرجون رومى غلام معاويه را خواست . ( هر چند كه اين فرد از خدمتگزاران معاويه بود ، اما در زمان حيات معاويه بر او چيرگى داشت ) پس يزيد به وى گفت : دربارهء والى كوفه رأى تو چيست ؟ يزيد در آن هنگام بر عبيد اللّه بن زياد كه حاكم بصره بود خشمناك شد . معاويه پيش از مرگ خود با صدور حكمى فرماندارى كوفه را نيز به وى سپرده بود اما پيش از آن كه اين حكم به دست وى برسد ، معاويه خود به هلاكت رسيده بود . در اينجا سرجون به يزيد گفت :\r\nچنانچه معاويه زنده بود و در اين مورد رأى مىداد آن را مىپذيرفتى ؟ يزيد گفت : آرى ، سرجون حكم فرماندارى عبيد اللّه بن زياد را براى كوفه به يزيد نشان داد . بدين ترتيب يزيد حكومت بصره و كوفه را به عبيد اللّه واگذار كرد ، و ضمن نامه‌اى كه به وسيلهء مسلم بن عمر و باهلى براى عبيد اللّه فرستاد به وى گوشزد كرد و گفت : پيروان من از كوفه به من اطلاع داده‌اند كه مسلم بن عقيل در كوفه مردم را گرد آورده تا در ميان مسلمانان ايجاد اختلاف كند . از اين رو با خواندن اين نامه به طرف كوفه حركت كن ، و به هر طريق كه مىدانى در جستجوى او باش تا بر او دست يا بى . پس او را در بند كن ، يا به قتل رسان و يا از شهر بيرونش\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nكن . و السّلام .\r\nمسلم بن عمرو به راه افتاد تا در بصره به عبيد الله رسيد . عبيد الله بىدرنگ دستور داد توشهء سفر بردارند و آمادهء حركت شوند فرداى آن روز به جانب كوفه روان شدند .\r\n\r\nنامهء حسين بن على ( ع ) به اهالى بصره\r\nحسين بن على ( ع ) نامه‌اى نيز به سران قبايل و اشراف بصره مانند مالك بن مسمع بكرى ، احنف بن قيس ، يزيد بن مسعود نهشلى ، منذر بن جارود عبدى و مسعود بن عمر ازدى مرقوم داشت و آن را به وسيلهء يكى از ياران خود كه نامش سليمان و كنيه‌اش ابا رزين بود براى مردم بصره فرستاد . متن نامه به اين شرح بود :\r\nاما بعد ، خداوند محمد ( ص ) را از ميان بندگانش انتخاب فرمود و او را با اعطاى مقام نبوّت گرامى داشت . سپس در حالى كه وى وظيفهء پيامبرى خويش را به نيكى انجام داد و بندگان خدا را از هدايت و راهنمايى بهره‌مند ساخت به سوى خويش فراخواند و ما خاندان ، اولياء ، وارثان و جانشينان وى بوده و نسبت به مقام او از هر كس شايسته‌تر بوده‌ايم . اما عدّه‌اى بر ما سبقت گرفته و اين حق را از ما گرفتند و ما نيز به خاطر دورى از فتنه و فساد و اختلاف ميان مسلمانان و طلب عافيت و آرامش تن به رضا داديم و سكوت كرديم . هر چند كه خود مىدانستيم كه ما بر آنان كه بر مسند حكومت تكيه زده‌اند برترى داريم .\r\nاينك من پيك خود را همراه اين نامه براى شما مىفرستم و شما را به كتاب خدا و سنّت رسول اللّه دعوت مىكنم ، زيرا كه ديگر سنّت پيامبر از ميان رفته و جاى آن را بدعت گرفته است . چنانچه دعوت مرا بپذيريد و از من پيروى كنيد شما را به راه رشد و هدايت راهبرى خواهم كرد .\r\nيزيد بن مسعود كه نامهء امام ( ع ) را خواند از افراد قبايل بنى تميم و بنى حنظله و بنى سعد دعوت كرد و همين كه در اطراف او حاضر شدند آنان را مخاطب ساخته گفت : اى بنى تميم ، منزلت و موقعيت من نزد شما چگونه است ؟ پس همگى به وى گفتند ، مبارك باد بر تو . سوگند به خداى كه تو بالاترين ياور ما هستى و از لحاظ انسانيّت و عزّت از هر كس والاتر و از نظر شرافت و فخر بالاترين مقام را دارا مىباشى و بر همه پيشى گرفته‌اى . سپس گفت : من شما را فرا خواندم تا دربارهء امرى با شما به مشورت پردازم و كمك و يارى شما را خواستار شوم . مردم در پاسخ او گفتند ما در مصالح و نصايح تو هرگز كوتاهى نخواهيم كرد و آنچه را كه خود صلاح بدانيم تو را در جريان امر قرار خواهيم داد . از اين رو هر چه خواهى بگو ما نيز گوش خواهيم كرد .\r\nيزيد بن مسعود به سخن پرداخت و گفت : بدانيد كه معاويه از دنيا رفت و با مرگ او رشتهء جور و گناه گسيخته شد و پايه‌هاى ظلم و ستم فرو ريخت و معاويه پيش از آنكه به هلاكت برسد براى پسرش بيعت گرفت . او چنان مىپنداشت كه با اين كار بنيان خلافت محكم مىگردد و هيهات از اين انديشهء باطل كه رشتهء آن بريده شد . و از اين خيال هرگز طرفى نبست و با تمام سعى و تلاش خود در اين راه جز سستى و خوارى نتيجه‌اى نگرفت . اينك فرزندش يزيد شراب‌خوار و فاسد ادّعاى خلافت و امارت بر مسلمانان را داشته و بىآنكه مردم از وى راضى و خوشنود باشند حكومت را در اختيار خود گرفته است . در حالى كه نه از حلم و بردبارى بهره‌اى دارد و نه به زيور علم آراسته است و از تشخيص حق پيش پاى خود را نيز\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nنمىبيند .\r\nسوگند به خداى كه امروز نبرد با يزيد از جهاد با مشركين افضل است . اكنون اى مردم اين شخص ، حسين بن على فرزند رسول خداست . او از شرافتى اصيل و رأى و انديشه‌اى متين برخوردار است . بيان فضايل او از توان ما خارج است و علم و دانش او به توصيف نيايد ؛ و از هر كس براى خلافت شايسته‌تر است . بر خردان عطوفت ورزد و پيران را ملاطفت و مهربانى كند . او انسان بزرگوارى است كه رعايت حقوق رعيّت را مىكند و امّت را پيشوايى نيكو خواهد بود . خداوند او را بر خلق حجت فرستاد و موعظت او را ابلاغ فرمود . شما خوب مىدانيد كه احنف كه به نام صخر بن قيس خوانده مىشد چگونه در نبرد جمل شما را از يارى با امير المؤمنين بازداشت و ذلّت و خوارى بخشيد . اكنون آن آلودگى را با نصرت و همكارى با پسر رسول خدا ( ص ) بشوييد . سوگند به خداى كه هر كس از نصرت فرزند پيامبر ( ص ) كوتاهى كند ، خداوند تعالى اولاد او را در چاه مذلّت و خوارى اندازد و افراد عشيره و خاندانش را كاهش دهد .\r\nاكنون من زره مبارزه در بر كرده‌ام و جوشن نبرد بر خود پوشيده‌ام و بدانيد آن كس كه كشته نشود هم سرانجام جان دهد و آنكه از مرگ بگريزد عاقبت به چنگ او گرفتار آيد . رحمت خداوند بر شما باد . مرا پاسخ دهيد و جواب نيكو در ميان آريد . پيش از همه ، افراد قبيلهء بنى حنظله بانك برداشتند و گفتند : اى ابا خالد ، ما تيرهاى خود را در كمان نهاده‌ايم و رزم‌آوران قبيلهء تو و سواران عشيرهء تو هستيم . چنانچه ما را از كمان بگشايى بر نشان زنيم و اگر بر نبرد و قتال فرمايى نصرت كنيم . چون به درياى آتش زنى واپس نمانيم و اگر كه سيلاب بلا بر تو روى كند روى نگردانيم . با شمشيرهاى خود به يارى تو مىشتابيم و جان و تن را در پيش تو سپر سازيم و به فرمان تو فدا مىشويم . آنگاه افراد قبيلهء بنى سعد بن يزيد پيش آمدند و ندا دادند كه اى ابا خالد ، ما هيچ چيز را زشت‌تر و بدتر از مخالفت تو ندانيم ، و خارج از فرمان تو گام نزنيم .\r\nصخر بن قيس ما را وادار ساخت كه از شركت در نبرد جمل بازمانيم و ما رأى او را پسنديديم و از وى پيروى كرديم . اكنون ما را فرصت ده تا با يكديگر به مشاوره پردازيم . آنگاه نظر خود را بازگو خواهيم كرد .\r\nسپس بنو عامر بن تميم آغاز سخن كردند و گفتند : اى ابا خالد ما از خاندان تو و فرزندان پدر تو و هم پيمان تو هستيم . ما از چيزى كه تو را به خشم آورد خوشنود نخواهيم بود . هرگز در جايى كه ميل تو نباشد اقامت نمىكنيم و دعوت تو را اجابت خواهيم كرد . دستور تو را به كار بنديم و فرمان تو را اطاعت كنيم .\r\nابو خالد گفت : اى بنى سعد ، به خدا سوگند چنانچه گفتار شما با كردار شما راست آيد خداوند همواره شما را محفوظ دارد و در پناه نصرت خود يارى فرمايد .\r\nهمين كه يزيد بن مسعود تميمى به نظريات آن جماعت آگاه شد نامه‌اى براى امام حسين ( ع ) ارسال داشت به اين شرح : نامهء شما را ملاحظه كردم و از مضمون آن آگاه شدم و اطلاع يافتم كه مرا به اطاعت از خود و به يارى خويش فراخوانده‌اى . به راستى كه خداوند هرگز جهان را از انسانى كه اعمال نيك انجام مىدهد و يا مردم را به راه رشد و صلاح فرا مىخواند خالى نمىگذارد ، و شما حجّت خدا بر خلق ، و امانت پروردگار در روى زمين ، و شاخه‌هاى درخت زيتونهء احمديه هستيد و ريشهء آن درخت ، پيامبر خداست . حال به فال نيك گيريد رهسپار ديار ما شويد ، كه من بنى تميم را در خدمت تو فراخوانده‌ام و همانطور كه شترى تشنه به آبگاه شايق است ، آنان نيز به اطاعت از شما مشتاقند . افراد بنى سعد را چنان آماده ساختم كه همگى در خدمت شما گردن نهند و در برابر شما خاضع و خاشع باشند و به زلال پند و نصيحت آنان را آلايش دادم و\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nسستى را از قلوبشان پاك و صاف ساختم .\r\nهمين كه نامهء مزبور به حضرت حسين ( ع ) رسيد فرمود : و خداوند تو را در روز دهشت و ترس در پناه خود محفوظ دارد و در روز تشن‌هكامى سيراب فرمايد .\r\nچون يزيد بن مسعود خود را براى حركت به خدمت امام ( ع ) آماده ساخت ، به وى خبر رسيد كه آن حضرت به شهادت رسيده است از اين رو به شدت در غم و اندوه فرو رفت و آه و ناله سرداد و از محروميّت حضور خود در ركاب امام به شدّت افسوس خورد .\r\nدر اينجا اين نكته قابل ملاحظه است كه از سخنان افراد بنى حنظله و بنى عامد چنين بر مىآيد كه آنان فرمان يزيد بن مسعود را براى قيام پاسخ مثبت دادند . اما كمترين اشاره‌اى به اين مطلب نكردند كه قيام آنان براى نصرت و يارى حق بوده و هرگز نگفتند كه حضرت حسين ( ع ) پيشواى حقى است كه جهاد در ركاب او امرى واجب است . بلكه از مجموع گفته‌هاى آنها چنين برمىآيد كه تنها از يزيد بن مسعود كه رئيس قبيلهء آنان بوده فرمانبردارى كرده و منظور ديگرى نداشته‌اند . افسوس كه اكثر مردم نيز چنين‌اند و حق را نمىشناسند . هر چند كه گفته‌هاى يزيد بن مسعود نشانگر آن است كه خود به اين امر واقف است كه امام حسين ( ع ) بر حق ، و قيام آن حضرت جهت دفاع از حق و يارى از دين بوده است . اما از گفته‌هاى افراد قبيلهء بنى حنظله و بنى عامر چنين برمىآيد كه بيم و ترس آنان را وادار ساخته كه در برابر رئيس قبيلهء خود خضوع كنند .\r\nاما احنف بن قيس ، همانطور كه قبلا نيز اشاره كرديم يكى از كسانى بود كه امام حسين ( ع ) براى او نامه‌اى ارسال داشته بود . وى در پاسخ آن حضرت چنين نوشت : اما بعد ، ( فاصبر ان وعد اللّه حق و لا يستخفنّك الذين لا يقنون ) منظور احنف از ايراد اين آيهء مباركه اشاره‌اى بوده است به بىوفايى اهالى كوفه كه هرگز به وعده‌هاى سست آنان نمىتوان اميدوار بود .\r\nاما چون نامهء امام حسين ( ع ) به منذر بن جارود رسيد بيمناك شد كه مبادا اين نامه از نيرنگهاى عبيد اللّه بن زياد باشد و همىخواهد كه انديشه‌هاى مردم را بازداند و هر كس را به كيفر عمل خود رساند . از طرفى دختر منذر كه نامش بحريه و همسر عبيد اللّه بود ، پس ناگزير منذر آن نامه را با فرستادهء آن حضرت به نزد ابن زياد آورد . همين كه ابن زياد نامه را خواند ، فرستادهء امام را دستگير كرد و به دار كشيد . پس بر منبر رفت و مردم بصره را تهديد كرد كه از حكومت نافرمانى نكنند . آنگاه برادرش عثمان را جانشين خود ساخت و خود بصره را ترك كرد و رهسپار كوفه گشت .\r\n\r\nابن زياد به كوفه مىرود\r\nعبيد اللّه بن زياد كه مسلم بن عمرو باهلى فرستادهء يزيد و شريك بن اعور حارثى با وى همراه بودند رهسپار كوفه شد . گويند همراهان او كه تعداد آنها به پانصد مىرسيد اندكى توقف كردند و ديرتر به راه افتادند .\r\nآنها چنين مىپنداشتند كه ابن زياد منتظر آنان گشته و امام حسين ( ع ) زودتر از وى به كوفه خواهد رسيد . اما او بدون اعتنا به آنها خود حركت كرد . همين كه به نزديكى شهر رسيد اندكى درنگ كرد تا هوا تاريك شود و شب هنگام از راه نجف به كوفه وارد شد . دهان خود را با پارچه‌اى بسته بود و عمامهء سياهى بر سر داشت .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nلباس اهالى حجاز را بر تن كرده بود تا به اين وسيله مردم او را به جاى امام حسين ( ع ) اشتباه بگيرند . چون مردم اطلاع يافته بودند كه حسين بن على ( ع ) به طرف كوفه حركت كرده است . از اين رو مردم كه در انتظار آن حضرت بودند با مشاهدهء عبيد اللّه گمان كردند امام حسين است . پس زنى فرياد كرد : اللّه اكبر اين فرزند رسول اللّه ( ص ) است . مردم به استقبال او مىرفتند . از ميان جمعيت فرياد برآمد ، جمعيّت ما كه چهل هزار نفر هستيم به يارى تو خواهيم شتافت . ابن زياد به ميان جمعيّت رفت . مردم همه به وى سلام مىكردند ورودش را به كوفه خوش آمد مىگفتند . ازدحام شديدى ميان انبوه مردم برپا شد . ابن زياد كه احساس كرد ، وى را به جاى حسين ( ع ) گرفته‌اند به شدّت ناراحت شد . در اين اثنا عبد اللّه بن مسلم باهلى كه ازدحام مردم را ديد فرياد برآورد به يكسو رويد . اين مرد امير كوفه عبيد اللّه بن زياد است . ابن زياد نقاب از روى خود برداشت و گفت : من عبيد اللّه هستم . مردم به سرعت از گرد او پراكنده شدند و يكديگر را لگد مىكردند . ابن زياد برفت تا در تاريكى شب به قصر دار الاماره رسيد . نعمان بن بشير درهاى قصر را به روى او و همراهانش بست . يكى از همراهان عبيد اللّه بانك زد كه در را به روى او باز كنند .\r\nنعمان كه گمان مىكرد او حسين ( ع ) است ، از بالاى قصر سر كشيده گفت : تو را به خدا سوگند دهم كه از اين قصر دور شو زيرا من امانتى كه در دست دارم به تو نخواهم سپرد ، و به جنگ با تو نيز نيازى نيست .\r\nعبيد اللّه خاموش بود . آنگاه خود را نزديك قصر ساخت . نعمان نيز از بالاى قصر به زير آمد و دانست كه وى ابن زياد است . سپس در را گشود . ابن زياد به سخن پرداخت و گفت : در را باز كن خدا كارت را نگشايد كه شبت به درازا كشيد . پس ابن زياد و همراهانش وارد قصر شدند . اما از ورود مردم مانع گرديد . مردم نيز بازگشتند و پراكنده شدند . ابن زياد آن شب را در قصر دار الاماره به سر برد . همين كه بامداد شد مردم را به نماز جماعت فرا خواند . پس مردم گرد آمدند و ابن زياد به سخن پرداخت و آنان را از نافرمانى بيم داد و گفت هر كس كه فرمان وى را اطاعت كند به او پاداش نيك خواهد داد ، و به آنان گفت : تنها وعده‌هاى شما كافى نيست بلكه صدق و راستى بسته به اعمال شماست . آنگاه از منبر به زير آمد و دستور داد بزرگان شهر و سرشناسان را با شدّت هر چه بيشتر دستگير كنند ؛ و خطاب به مردم گفت : نام هر يك از افراد ناشناس و هواخواهان يزيد را كه در ميان شما هستند براى من بنويسيد چنانچه شخصى از اين دستور سرپيچى كند جان و مالش در امان نبوده و خون و مالش بر ما مباح خواهد بود و هر كس از سرشناسان هر محل كه در ميان مردم آشناى خود كه دشمنان يزيد را مىشناسد ، از معرفى او خوددارى كند بر در خانهء خود به دار آويخته خواهد شد . و از بيت المال نيز بىبهره خواهد بود .\r\nهمين كه مسلم بن عقيل آمدن عبيد اللّه را به كوفه دانست و سخنان تهديدآميز وى را شنيد از خانهء مختار بيرون رفت و در تاريكى شب به خانهء هانى بن عروه درآمد . پس ياران او دور از چشم مأمورين عبيد اللّه به نزد او رفت و آمد مىكردند ، و به يكديگر سفارش مىكردند كه جاى مسلم را به كسى نشان ندهند . پس عبيد اللّه كه از محل او بىاطلاع بود ، با گماشتن مأمورانى به جستجوى او پرداخت . در اين موقع شريك بن حارث همدانى كه همراه عبيد اللّه از بصره حركت كرده بود ، بيمار گشته و در خانهء هانى اقامت كرده بود . از اين رو شخصى را نزد هانى فرستاد به اين نام كه عبيد اللّه تصميم دارد به عيادت شريك برود . شريك كه به خانهء هانى آمده بود به مسلم گفت : از اين فرصت استفاده ، و به عبيد اللّه حمله كن و او را به قتل برسان .\r\nاما هانى وى را از اين امر بازداشت و همسر هانى نيز وى را سوگند داد كه از اين عمل خوددارى كند . بدين\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nترتيب ابن زياد پس از ملاقات با شريك خانهء هانى را ترك گفت و شريك نيز ديرى نپاييد كه به دنبال همان بيمارى از دنيا رفت . پس از چندى كه عبيد اللّه ياراى دستيابى به مسلم را پيدا نكرده بود ، يكى از غلامان خود را كه معقل نام داشت پيش خواند . و چهار هزار درهم به وى سپرد و به وى دستور داد كه با نيرنگ و به هر طريق كه مىداند خود را به ياران مسلم نزديك و چنين وانمود كند كه من از اهالى حمص ، و از ياران مسلم هستم و جهت يارى او مبلغى پول در اختيار آنان گذارد . تا شايد به اين وسيله بتواند بر مسلم دسترسى پيدا كند . پس معقل ابتدا خود را به مسلم بن عوسجه رسانيد ، و او را با گفتار خود فريب داد و همراه با او رهسپار خانهء هانى گرديد و مسلم بن عقيل را به وى نشان داد . بدين ترتيب از اوضاع مسلم بن عقيل و خانهء هانى آگاه شد و اخبار را براى ابن زياد گزارش كرد .\r\nدر اين اثنا تعداد كسانى كه با مسلم دست بيعت داده بودند به بيست و پنج هزار نفر مىرسيدند . از اين رو مسلم بر آن شد كه بر ضدّ حكومت قيام كند . اما هانى به وى گفت : در اين امر شتاب مكن ، زيرا هانى از ابن زياد نسبت به جان خود بيم داشت . پس خود را بيمار نشان داده و از رفتن به مجلس او خوددارى كرد . ابن زياد سه تن از ياران خويش را به نام محمد بن اشعث ، حسان بن اسماء بن خارجه و عمرو بن حجاج زبيدى و دخترش كه همسر هانى نيز بود ، و رويحه نام داشت پيش خواند و از آنان پرسيد ؛ چرا هانى بن عروه به ديدن ما نيامد ؟ آنها گفتند او بيمار است . ابن زياد گفت : من شنيده‌ام كه بهبودى يافته و روزها بر در خانه‌اش مىنشيند . پس به ديدار او برويد ، و دستورش دهيد حق ما را وانگذارد . زيرا من دوست ندارم فردى مانند او كه از بزرگان عرب است حقش نزد من تباه گردد . پس اين چند تن نزد هانى آمدند و به او گفتند : چرا به ديدن امير نيامدى . او نام تو را برد و از تو جويا شد . هانى گفت : بيمارم . آنها گفتند : امير شنيده است كه سلامت هستى . آنگاه وى را سوگند دادند كه همراه با آنان نزد ابن زياد برود . وى نيز موافقت كرد و با آنان رهسپار قصر امير شد . حسان بن اسماء از مخفى بودن مسلم در خانهء هانى اطلاعى نداشت . اما محمد بن اشعث از ماجرا با خبر بود . همين كه بر ابن زياد وارد شد از وى پرسيد : اى هانى ، اين كارها چيست كه در خانهء خود به زيان يزيد و همهء مسلمانان تهيه مىبينى ؟ مسلم بن عقيل را به خانهء خود مىبرى و لشكر و سلاح جنگ در خانه‌هاى اطراف خود فراهم مىكنى و چنين مىپندارى كه اين كارها بر من پوشيده مىماند ؟\r\nهانى گفت ، من چنين كارى نكرده‌ام . اما عبيد اللّه بىدرنگ معقل را پيش خواند . هانى در اين هنگام دانست كه او جاسوس ابن زياد بوده است . پس ساعتى سر به زير افكند و ديگر نتوانست سخنى بگويد .\r\nسپس به خود آمده از وى عذرخواهى كرد و گفت : من مسلم را به خانهء خود دعوت نكردم . بلكه او خود از من خواست به خانه‌ام درآيد و من شرم كردم از پذيرفتن او مانع گردم و او را پناه دادم . و اكنون وى مهمان من است . چنانچه امير موافقت كند به خانه مىروم و از وى مىخواهم كه به محل ديگرى برود . ابن زياد گفت به خدا قسم كه دست از تو برندارم تا او را به نزد من حاضر گردانى . هانى گفت ، به خدا سوگند هرگز چنين نخواهم كرد من ميهمان خود را به دست تو دهم كه او را به قتل رسانى ؟ در اين اثنا مسلم بن عمرو باهلى برخاست و هانى را به كنارى برد و با او به سخن پرداخت تا شايد بتواند هانى را قانع كند . اما هانى از اين امر امتناع مىورزيد . ابن زياد با شنيدن اين سخنان به هانى گفت : به خدا سوگند ، چنانچه در اين وقت مسلم را حاضر نكنى فرمان دهم كه سر از تنت جدا كنند . هانى پاسخ داد و گفت : چنانچه به اين امر دست زنى در اين هنگام ، با شمشيرهاى برهنه اطراف خانهء تو را محاصره خواهند كرد . هانى گمان مىكرد كه\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nقوم و قبيله‌اش با وى همراهى دارند و در حمايت از او كوتاهى نخواهند كرد . ابن زياد گفت : مرا از شمشيرهاى كشيده مىترسانى ، و امر كرد كه هانى را نزديك آوردند . پس به آن چوب كه در دست داشت بر روى او بسيار زد تا بينى وى شكست و خون بر جامه‌هاى او سرازير شد و گوشت صورت او فرو ريخت تا آنجا كه چوب شكست و هانى دليرى كرد و دست به شمشير يكى از ياران ابن زياد برد و خواست آن شمشير را بر ابن زياد زند ، اما آن مرد طرف ديگر شمشير را گرفت و از اين امر مانع شد . عبيد اللّه كه چنين ديد بانگ بر غلامان زد كه هانى را بگيريد . و بر زمين كشيده ببريد . غلامان او را بگرفتند و بر زمين كشيدند ، و در حالى كه ابن زياد به وى گفت : خون تو بر من مباح گرديده دستور داد هانى را در يكى از اطاقهاى خانهء خود زندانى كنند و مأمورى نيز بر او گماشتند و در را به روى او بستند . حسّان بن خارجه با مشاهدهء اين حالت از جاى برخاست روى به ابن زياد آورد و گفت : تو ما را امر كردى و ما اين مرد را با حيله و نيرنگ نزد تو آورديم . اكنون كه نزد تو آمد اين چنين با وى رفتار كردى . ابن زياد از سخن او در غضب شد و امر كرد بر سينه‌اش زدند و به ضرب مشت و سيلى او را نشانيدند . سپس محمد اشعث برخاست و گفت : امير به ما مىآموزد ما بر آنچه را كه مورد پسند امير باشد خوشنوديم ، چه به سود ما باشد و چه به زيان ما .\r\nاز سوى ديگر به عمرو بن حجاج خبر رسيد كه هانى كشته شده است . پس با قبيلهء مدحج حركت كرد و قصر ابن زياد را به محاصره درآورد . عبد اللّه با مشاهدهء اين ماجرا به شريح قاضى گفت ، به نزد هانى برو و با او ديدار كن . آنگاه مردم را خبر ده كه او زنده است . پس شريح از نزد هانى بيرون شد و مردم را آگاه ساخت كه هانى زنده است . همين كه قبيلهء او بدانستند كه او زنده است خداى را سپاس گفتند و پراكنده شدند .\r\nبدين ترتيب مىبينيم كه چگونه شخص ظالم و ستمكار به دست كسانى مانند محمد بن اشعث كه خود حامى مردمان ستمكار ، و فردى نابكار همانند شريح است ، سمت قضاوت و داورى دارد ؛ اما خود ريشه‌هاى ظلم را پىريزى مىكند ، و در نتيجه حق را زير پا مىگذارد و ستم‌پيشه‌گان از قهر مردم به دور مىمانند . از يك سو شريح خود تظاهر به دين مىكند اما با فرمانروايان ستمكار همكارى مىنمايد ، چنان كه گويى گرگى است در لباس ميش . و از سوى ديگر مىبينيم كه چگونه قبيلهء مذحج با گفتار شريح فريب خوردند و خود نيز جنبهء احتياط و دورانديشى را رعايت نكردند .\r\nابن زياد پس از آنكه هانى را دستگير و زندانى كرد ، از آن بيم داشت كه مردم بر ضدّ او قيام كنند . از اين رو از قصر بيرون آمد و در حالى كه بزرگان مردم و پاسبانان و نزديكانش نيز با او بودند به منبر رفت و با گفتارى كوتاه مردم را تهديد كرد و آنان را برحذر داشت كه مبادا به صف مخالفين او درآيند .\r\n\r\nمسلم در كوفه قيام مىكند\r\nمسلم كه از اوضاع هانى بىاطلاع بود ، يكى از ياران خود را به دار الاماره فرستاد . همين كه دانست وى مورد ضرب و شتم قرار گرفته و زندانى شده است ، به منادى خود گفت ، شعار يا منصور امت ( اى كسى كه مردم به يارى او مىشتابند ) در ميان مردم سر دهد ؛ و اين شعارى بود كه در مواقع جنگى به كار برده مىشد .\r\nديرى نپاييد كه چهار هزار نفر در اطراف خانهء هانى فراهم آمدند . مسعودى در كتاب مروج الذهب آورده است كه ساعتى نگذشت كه هيجده هزار مرد گرد او جمع شدند . مسلم به طرف قصر ابن زياد حركت كرد .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nعبيد اللّه كه از مسجد بازمىگشت مأمورين به وى اطلاع دادند كه مسلم قيام كرده است . ابن زياد بلافاصله خود را به داخل قصر رسانيد و درها را بست و خود را در گوشه‌اى پنهان داشت ، مسلم قبل از هر چيز در جمع‌آورى مردم بكوشيد و آنان را همانند سپاهى منظم درآورد ، و به آراستن آنان از چپ و راست پرداخت . و خود در ميان آنان جاى گرفت . او همچنان به سوى قصر به راه افتاده بود و از مردم مىخواست كه به يارى او بشتابند . ديرى نپاييد كه انبوه مردم در بازار و مسجد فراهم آمدند . كار بر ابن زياد تنگ شد . پس ناگزير كسى را فرستاد تا بزرگان مردم كوفه را فرا خوانند . اما تعداد افرادى كه نزد او آمدند بيش از پنجاه نفر نشد . سى نفر محافظين او و بيست نفر مردمان سرشناس كوفه و نزديكان او بودند .\r\nابن زياد با آنها كه در قصر بودند كه از بالا سر مىكشيدند و لشكر مسلم را زير نظر داشتند ياران مسلم به سوى آنها كه در قصر بودند سنگ پرتاب مىكردند و آنان را دشنام مىگفتند و مادر و پدرش را به باد ناسزا مىگرفتند . پس ابن زياد كثير بن شهاب را فراخواند و به او دستور داد به همراه آن دسته از قبيلهء مذحج كه فرمانبردار او هستند بيرون رود و مردم را از يارى مسلم بن عقيل بازدارد و آنان را از جنگ بترساند . محمد بن اشعث را نيز مأمور ساخت با آن دسته از قبيلهء كنده و حضرموت كه فرمان او را پيروى مىكردند به ميان مردم بروند و آنان را از گرد مسلم پراكنده سازند ، و پرچم امان براى پناهندگان ترتيب دهد ؛ و براى عده‌اى از اشرار مانند همين دستور را صادر كرد . و بقيهء سران و مردم كوفه را نزد خود نگه داشت . زيرا كه شمارهء مردمى كه با او در قصر بودند اندك بود . بدين جهت به شدّت در هراس بود ، مردم كه در اطراف مسلم بودند و هر آن بر تعدادشان افزوده مىشد تا شامگاه درنگ كردند ، و هر چه مىگذشت كار بر آنان سخت‌تر مىشد . عبيد اللّه به عدّه‌اى از اشراف كه با وى بودند گفت كه به ميان مردم بروند و به آنان وعدهء امتيازات و بخشش بسيارى را بدهند ، و آنها را كه از فرمان وى سرپيچى كنند از محروميت و عقوبت بترسانند . كثير بن شهاب در اين باره بسيار سخن گفت ، و آنان را از خطر ورود لشكر از شام بيم داد . مردم نيز همين كه اين سخنان را شنيدند به تدريج پراكنده شدند و راه خانه‌هاى خود را پيش گرفتند . بسيارى از زنان نزد فرزند و برادر خود آمدند و از آنان خواستند كه به خانه برگردند و به ايشان گفتند : اين جماعت كه در اينجا هستند مسلم را كافى است . از يك سو مردانى بودند كه دست فرزند و يا برادر خود را مىگرفتند و به وى مىگفتند : چنانچه فردا مردم شام برسند ، شما در جنگ با آنان چگونه رفتار خواهيد كرد ؟ پس مردم همچنان پراكنده مىشدند تا آنكه تعداد ياران مسلم به پانصد نفر كاهش يافت . همين كه تاريكى شب فرا رسيد بازهم تعداد ديگرى متفرق شدند ، تا آنجا كه مسلم پس از خواندن نماز مغرب تنها سى نفر بيشتر را در آنجا مشاهده نكرد . هنوز به در مسجد نرسيده بود كه ديد زياده از ده نفر با وى همراه نيستند ، و چون پاى از در بيرون نهاد ، يكّه و تنها شد و هيچ كس با او نبود . اين ماجرا نشان مىدهد كه مسلم بن عقيل رضوان اللّه عليه ، هرگز در اين امر كوتاهى نكرد ، و سعى و تلاش بسيارى به كار برد تا جنبهء تدبير و دورانديشى را از دست ندهد . اما بىوفايى مردمان كوفه باعث شد كه با شكست روبرو گردد . بدين ترتيب مسلم حيران و سرگردان در كوچه‌هاى كوفه به راه افتاد و نمىدانست كه به كجا برود ، تا گذرش به خانهء زنى به نام طوعه افتاد كه پسرى به نام بلال داشت و با ديگر مردم با مسلم همراه شده بود ، و مادرش بر در خانه چشم به راه بلال ايستاده بود . پس مسلم به آن زن سلام كرد و او نيز جواب سلام وى را گفت : مسلم از او آب خواست .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nطوعه به وى آب داد . مسلم همانجا نشست . آن زن به داخل خانه رفت . ديرى نپاييد كه برگشت و مرد را ديد كه همچنان نشسته است . به وى گفت : اى بندهء خدا ، آيا آب نخوردى ؟ مرد گفت ، چرا ، زن گفت ، پس به خانه‌ات برو . مسلم پاسخى نداد . آن زن دوباره سخن خود را تكرار كرد . بازهم مسلم پاسخى نداد . بار سوّم آن زن گفت ، سبحان اللّه اى بندهء خدا برخيز . خداوند تو را تندرستى دهد . به خانهء خودت بازگرد ، زيرا كه نشستن تو در اينجا شايسته نيست و من هرگز خوشنود نيستم . مسلم برخاست و گفت : اى زن ، من در اين شهر ، خانه و فاميلى ندارم . آيا ممكن است مرا پناه دهى ؟ اميدوارم كه به زودى احسان تو را جبران كنم . زن از او پرسيد ، تو كيستى ؟ وى گفت ، من مسلم بن عقيل هستم . زن كه وى را شناخت ، او را به داخل خانه برد .\r\nپس اتاقى غير از اتاق خودش به او داد و آنجا را براى او فرش كرد و غذا براى او آورد . اما مسلم از خوردن غذا خوددارى كرد . ديرى نپاييد كه بلال به خانه آمد . وقتى مشاهده كرد كه مادرش به اطاق ديگر رفت و آمد مىكند ، به اين فكر افتاد كه امر فوق العاده‌اى رخ داده است . او همچنان در اين انديشه بود تا سرانجام مادرش ماجراى ورود مسلم به خانه را به وى اطلاع داد . همين كه عبيد الله دريافت كه در اطراف قصر سكوت برقرار شده ، دانست كه مردم از گرد مسلم پراكنده شده‌اند . به اطرافيان خود گفت : بنگريد آيا كسى را مىبينيد ؟ آنان از بالاى قصر سركشيدند و كسى را نديدند . پس از بالاى بام به مسجد آمدند .\r\nتخته‌هاى سقف را كشيدند و با شعله‌هاى آتش كه در دست داشتند اطراف قصر را نگاه كردند . همين كه عبيد اللّه از متفرق شدن مردم اطمينان يافت به مسجد در آمد و گفت : اعلام كنند ، از ميان سربازان و سرشناسان و بزرگان شهر و جنگجويان هر كس نماز شام را در مسجد نخواند خونش به گردن خود اوست و مجازات خواهد شد . ديرى نپاييد كه انبوه جمعيت فراهم آمدند . پس نماز را خواند و در محافظت سربازان خود بر منبر بالا رفت و گفت : ( مسلم بن عقيل سفيه نادان در ايجاد اختلاف و دودستگى چنان كرد كه ديديد . او از ذمّهء خدا برى است و جان و مالش مباح است . هر كس كه مسلم در خانهء او پيدا شود و هر كس او را نزد ما آورد پول خون او را به او خواهيم پرداخت . اى بندگان از خدا بترسيد و بر خود راه عقوبت را نگشاييد . پس رو كرد به حصين بن تميم كه رئيس محافظين او بود و گفت : اى حصين مادرت به عزايت بنشيند . بايد از كوچه‌هاى شهر مراقبت كنى ، تا مسلم از اين شهر به در نرود و او را نزد من بياورى ، زيرا من تو را بر تمام خانه‌هاى مردم كوفه مسلط كردم ، و رياست پاسبانان با توست . آنگاه ابن زياد به قصر خويش رفت . در مجلس خويش نشست و اجازهء ورود به مردم داد . گروه مردم به ديدن او مىآمدند . همين كه محمد بن اشعث از در وارد شد ؛ ابن زياد با شادى رو كرد به او و گفت : آفرين بر كسى كه در دوستى با ما وفادار بوده و از دشمنى با ما دورى كرده است . پس او را در كنار خود نشانيد . چون صبح شد بلال پسر آن پيرزن به نزد عبد الرحمن پسر محمد بن اشعث آمد و از محل مسلم بن عقيل كه همان خانهء خودشان بود او را آگاه ساخت . بايد دانست كه بلال فرزند طوعه با اولاد محمد بن اشعث ارتباط خويشاوندى داشت .\r\nبدين ترتيب كه طوعه از كنيزان اشعث بن قيس بود و از او نيز فرزند داشت . وقتى اشعث وى را آزاد كرد ، اسيد حضرمى او را به ازدواج خود درآورد و از او بلال به دنيا آمد . از اين رو همين كه عبد الرحمن پدر بلال به محل اقامت مسلم واقف گرديد ، بلافاصله به طرف قصر آمد و اين ماجرا را به اطلاع پدرش رسانيد .\r\nعبيد اللّه نزديك محمد بن اشعث نشسته بود . با شنيدن اين خبر با شتاب هفتاد نفر از ياران خود را همراه او به طرف جايگاه مسلم فرستاد . آنان به راه افتادند تا بدان خانه كه مسلم در آن جاى داشت رسيدند . همين\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nكه مسلم صداى سم اسبان و سر و صداى مردان را شنيد دانست كه براى دستگيرى او آمده‌اند . پس با شمشير خويش بر آنان حمله برد . آنها به خانه ريختند . مسلم كار را بر ايشان سخت گرفت و با شمشير همچنان آنان را بزد تا از خانه بيرونشان كرد . بار ديگر به آن جناب هجوم بردند و او نيز با شدّت بر آنان حمله كرد ، تا آنجا كه مسلم تعداد بسيارى از آنان را به هلاكت رسانيد و بين او و بكر بن حمران جنگ در گرفت . پس بكر شمشيرى به دهان مسلم وارد آورد كه لب بالاى او را شكافت و به لب پايين رسيد و دندان پيشين او را از جاى كند . مسلم نيز ضربه‌اى سخت بر او زد و در پى بىآن شمشيرى بر گردنش وارد آورد چنان كه نزديك بود تا درون او را بشكافد . همين كه آنها اين دلاوريها را ديدند به بالاى بامها رفتند و سنگ به سويش پرتاب كردند و دسته‌هاى چوب را آتش زده بر سرش ريختند . مسلم با مشاهدهء اين جريان به خود گفت : آيا اين هياهو و بلوا همه براى كشتن مسلم بن عقيل است ؟ و ادامه داده گفت : حال كه چنين است ، پس اى نفس به ناچار به سوى مرگ بشتاب . مسلم با گفتن اين سخن از خانه بيرون آمد . با شمشير برهنه بر دشمن مىتاخت . در اين اثنا محمد بن اشعث رو كرد به او و گفت : تو در امان هستى . اما او همچنان بر دشمن حمله مىبرد و اشعار زير را مىخواند :\r\n اقسمت لا اقتل إلّا حرّا * و ان رأيت الموت شيئا نكرا\r\nاخاف ان اكذب او اغرا * او اخلط البارد سخنا مرا\r\nرد شعاع الشمس فاستقرا * كل امرئ يوما ملاق شرا\r\nاضربكم و لا اخاف ضرا \r\nمحمد بن اشعث رو كرد به او و گفت : ما تو را فريب نمىدهيم و دروغ نخواهيم گفت .\r\nدر اثر پرتاب سنگ و جراحتهاى بسيار از سوى دشمن ، ضعف و ناتوانى بر مسلم غالب گرديد چنان كه توانايى جنگ نداشت . پس اندكى به ديوار تكيه داد . ابن اشعث بار ديگر گفتار خود را تكرار كرد و به وى امان داد . برخى گويند : مسلم در اثر جراحات بسيارى كه دشمن بر وى وارد كرده بود ، ياراى حركت را از دست داد ، و مردى از پشت نيزه‌اى بر او بزد و او را بر زمين انداخت . پس دشمن بر وى هجوم بردند و او را دستگير كردند ، و بر استرى نشاندند و محمد بن اشعث شمشير و سلاح او را گرفت . يكى از شعرا در هجو محمد بن اشعث چنين مىگويد :\r\n و تركت عمك ان تقاتل دونه * فشلا و لو لا انت كان منيعا\r\nو قتلت وافد آل بيت محمد * و سلبت اسيافا له و دروعا \r\nمسلم در آن حال از حيات خود مأيوس شد و اشك از چشمانش سرازير گشت و در حالى كه مىگريست در پاسخ يكى از افرادى كه به وى گفت ، گريهء تو براى چيست ؟ گفت : گريهء من براى خودم نيست ، و در پاسخ آن كس كه به وى گفت : آن مقصد بزرگى كه در نظر دارى ، اين آزارها در تحصيل آن بسيار نيست ، وى گفت : به خدا سوگند من هرگز براى خود نمىگريم و در كشته شدن هراسى بر من نيست هر چند كه دوست ندارم جان خود را بيهوده تلف كرده باشم . بلكه گريهء من بر خاندان من است كه روى به اين جانب آورده‌اند .\r\nآرى گريهء من براى حسين و اهل بيت اوست كه اينك به طرف كوفه حركت كرده‌اند . پس متوجه پسر اشعث گرديده گفت : آيا مىتوانى يك كار خيرى انجام دهى ؟ زيرا من چنين مىبينم كه امام حسين با\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nخاندانش ترك ديار كرده و امروز يا فردا به سوى شما حركت خواهد كرد ، از اين رو از تو مىخواهم كسى را نزد او بفرستى كه از زبان من به او بگويد كه پسر عمويت مسلم بن عقيل مىگويد كه مسلم در دست مردم كوفه گرفتار شده و چنين مىبيند كه تا شامگاه زنده نماند و به او بگويد پيغام فرستاده كه پدر و مادرم فداى تو باد . با خاندانت از اين سفر بازگرد . زيرا مردم كوفه تو را فريب مىدهند . زيرا كه آنان همان ياران پدرت بودند كه خود جهت دورى از ايشان آرزو مىكرد كه مرگ او فرا رسد يا كشته شود .\r\nدر اينجا به اين نكته بايستى اشاره كرد ، كه پسر اشعث هر چند كه گفته بود : به خدا سوگند اين كار را انجام خواهم داد ، اما هرگز به عهد خود وفا نكرد . بدين ترتيب محمد بن اشعث مسلم بن عقيل را به قصر ابن زياد برد . تشنگى بر آن جناب غلبه كرده بود . در كنار قصر ، مسلم بن عمر و باهلى پدر قتيبه كه والى خراسان بود و ظرف آبى سرد در دست داشت توجه او را جلب كرد . پس از وى خواست جرعهء آبى به او بدهد . مسلم بن عمرو گفت : مىبينى چقدر اين آب سرد است . به خدا قطره‌اى از آن نخواهى نوشيد تا حميم جهنّم را بنوشى و از نوشيدن او مانع گرديد . مسلم بن عقيل گفت ، واى بر تو . مادرت به عزايت بنشيند كه تا اين اندازه جفا پيشه و سنگدل هستى . اى پسر باهله ، تو خود از نوشيدن حميم جهنّم و ماندن در آتش دوزخ از من سزاوارترى . عمرو بن حريث كه در آنجا ايستاده بود بر حال مسلم رقت آورد . پس غلام خود را فرستاد كوزهء آبى با قدحى آورد . سپس در آن آب ريخت و به مسلم داد . همين كه خواست بياشامد ، دهانش پر از خون مىشد و نمىتوانست آب را بياشامد . يك بار و دو بار قدح را پر كرد . اما بار سوّم كه خواست آب را بنوشد دندانهاى پيشين آن جناب در قدح افتاد . پس گفت : سپاس خداى را ، چنانچه اين آب روزى من شده بود ، بدون شك مىتوانستم از آن بنوشم . در اين اثنا فرستادهء ابن زياد از قصر بيرون آمد و دستور داد او را وارد قصر كنند . مسلم چون به قصر در آمد با اين كه ابن زياد امير بود بر وى سلام نكرد . يكى از پاسبانان گفت : بر امير سلام كن مسلم گفت : واى بر تو ساكت باش . سوگند به خداى كه او بر من امير نيست . ابن زياد رو كرد به او و گفت : خواه بر من سلام كنى يا نكنى ، من تو را خواهم كشت . مسلم در پاسخ او گفت ، تو مرا خواهى كشت ، اما بدان كه افرادى كه به مراتب از تو پست‌تر و شرورتر بودند افرادى بهتر از مرا كشته‌اند . ابن زياد گفت : اگر تو را نكشم ، خداوند مرا بكشد ، و من تو را آنچنان خواهم كشت كه در اسلام هرگز سابقه نداشته باشد مسلم گفت ؛ بدون شك در بدعت‌گذارى در اسلام تو از هر كس شايسته‌ترى . تو تنها كسى هستى كه دست خود را به زشت‌ترين و پست‌ترين اعمال ، يعنى مثله كردن ، كشتن به ناحق ، آلوده ساخته و از غصب حكومت خوددارى نكرده‌اى . در اين حال ابن زياد رو كرد به مسلم و گفت : اى كسى كه به نفرين گرفتارى شدى و ميان افراد جدايى افكندى و پيوند مسلمين را از هم گسستى و فتنه برپا ساختى . اما مسلم وى را پاسخ داد و گفت : گفته‌هاى تو دروغ است . اين معاويه و فرزندش يزيد بودند كه ميان مسلمانان را برهم زدند ، و آن كس كه فتنه و آشوب برپا ساخت تو و پدرت زياد بن عبيد بوديد كه او خود از بندگان بنى علاج از قبيلهء ثقيف بود . ابن زياد گفت : اى پسر عقيل ، آرام باش . تو بودى كه رهسپار مردم كوفه گرديدى . افكار آنان را متفرق ساختى ، اجتماع مردم را بر هم زدى و هماهنگى ميان آنها را به اختلاف كشاندى . مسلم گفت : آمدن من به كوفه هرگز بدين منظور نبود . شما كه حكومت را در دست داشتيد مرتكب اعمال زشت و ناروا شديد ، و امر به معروف و كارهاى نيك را از ميان برداشتيد . و بىآنكه مردم راضى باشند بر آنان حكومت كرديد ، و همانند پادشاهان ايران و روم با ايشان\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nرفتار كرديد . اما آمدن ما به ميان ايشان بدان جهت بود كه امر به معروف كنيم و آنان را از اعمال ناروا بازداريم و به حكم كتاب خدا و سنّت پيامبر ( ص ) دعوت كنيم و در اين امور شايستگى ما از هر كس بيشتر است .\r\nابن زياد كه از سخنان مسلم به خشم آمده بود زبان به دشنام گشود ، و على و حسن و حسين ( ع ) و عقيل را به باد ناسزا گرفت . بازهم مسلم وى را پاسخ داد و گفت : اى ابن زياد بدان كه تو و پدرت از هر كس سزاوارتريد كه مورد دشنام قرار گيريد . پس اى دشمن خدا هر چه خواهى انجام ده . سپس عبيد اللّه گفت : او را بالاى بام قصر ببريد و گردنش را بزنيد و بدنش را به زير اندازيد . همين كه مسلم براى كشتن به راه افتاد همچنان به تسبيح و تكبير مشغول بود و استغفار مىكرد و به رسول اللّه ، درود مىفرستاد . بدين ترتيب سر از تنش جدا كردند و همراه با بدنش از بالا به زير افكندند . آنگاه محمد بن اشعث برخاست و دربارهء هانى نزد ابن زياد شفاعت كرد . اما نتيجه‌اى نگرفت . ابن زياد پس از كشتن مسلم هانى را پيش خواند و دستور داد او را به بازار برند و گردنش را بزنند . پس در حالى كه دستهاى او را بسته بودند فرياد مىزد ، قبيله مذحج كجاست ؟ پس چرا امروز به يارى من نمىآيند ؟ آنگاه دست خود را كشيده و ريسمان را باز كرد و در پى وسيله‌اى بود كه از خود دفاع كند سپس مأمورين بر سرش ريختند و محكم او را بستند . در اين اثنا يكى از غلامهاى ترك ابن زياد كه رشيد نام داشت ضربه‌اى بر او وارد ساخت و هانى را از پاى درآورد .\r\nمسعودى گويد : هانى فرياد مىكرد ، آل مراد كجا هستند . چون او رئيس و بزرگ اين قبيله بود . گويند در آن وقت چهار هزار نفر زره‌پوش و هشت هزار نفر پياده با هانى همراه بودند ، و چنانچه هم‌پيمانان او از قبيلهء كنده و غير آن دعوت او را مىپذيرفتند و به ياريش مىآمدند ، تعداد لشكريانش به سى هزار زره‌پوش مىرسيد . اما در آن روز همهء آنان تن به خوارى و سستى دادند و وى را يارى نكردند . دربارهء هانى و مسلم و مصائبى كه بر آنها وارد آمد شاعرى چنين گفته است :\r\n اذا كنت لا تدرين ما الموت فانظرى * الى هانئ في السوق و ابن عقيل\r\nالى بطل قد هشم السيف وجهه * و آخر يهوى في طمار قتيل\r\nاصابهما فرخ البغي فاصبحا * احاديث من يسعى بكل سبيل\r\nتري جسدا قد غير الموت لونه * و نضح دم قد سال كل مسيل\r\nفتى كان احيا من فتاة حيية * و اقطع من ذي شفرتين صقيل\r\nأ يركب اسماء الهماليج آمنا * و قد طلبته مذحج بذحول \r\nقيام مسلم در كوفه به روز سه‌شنبه هشتم ذى حجه كه آن را يوم التروية نيز مىگويند رخ داده است و روز شهادت آن بزرگوار را در روز عرفه يا چهارشنبه نهم ذى حجه نوشته‌اند .\r\n\r\nامام حسين ( ع ) به طرف عراق حركت مىكند\r\nابن زياد دستور داد پس از كشتن مسلم و هانى بدن آن دو را در محلهء كناسه به دار آويختند و فرمان داد كه سر آنها را به نزد يزيد بردند و بدين ترتيب ماجراى كشته شدن آنها را به اطلاع يزيد رسانيد . پس يزيد بىدرنگ پاسخ او را ارسال داشت و قهر و غلبهء او را ستايش كرد . و در ضمن نامه‌اى براى ابن زياد نوشت :\r\nشنيده‌ام حسين متوجه كوفه گرديده است . همهء راهها را زير نظر بگير و جاسوسانى را بگمار و هر كس را\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nكه به وى بدگمان شده ، با كمترين اتهامى دستگير كن ، و هر حادثه‌اى كه روى داد به اطلاع من برسان .\r\nبايد دانست كه يزيد بن معاويه ، عمرو بن سعيد بن عاص را جهت فرمانروايى همراه با لشكرى عظيم از مدينه به مكه روانه ساخت و امور حج و سرپرستى كليّهء حجاج را به وى واگذار كرد .\r\nاو كه خود در اعمال حج با ديگران شركت داشت يزيد به وى توصيه كرده بود كه حسين ( ع ) را مخفيانه دستگير كند و چنانچه به اين امر موفق نگرديد با برپايى آشوب و جنگ به كشتن آن حضرت اقدام كند و چنانچه حسين ( ع ) آمادهء نبرد گرديد با آن حضرت بجنگد . همين كه روز هشتم ذى حجه فرا رسيد عمرو بن سعيد با سپاهى انبوه به مكه وارد شد . حسين بن على كه از اين امر آگاه شد مصمّم گرديد كه به طرف عراق حركت كند . و اين در حالى بود كه آن حضرت براى اعمال حج احرام بسته بود ، و پيش از آن نيز نامهء مسلم بن عقيل مبنى بر بيعت مردم كوفه به دست آن حضرت رسيده بود . از اين رو بلافاصله اعمال طواف خانه و سعى بين صفا و مروه و عمل تقصير را به جا آوردند . سپس از لباس احرام خارج گرديده و به نيت عمرهء مفرده اعمال خود را انجام دادند . زيرا كه اتمام عمل حج براى آن حضرت امكان‌پذير نبود ، و بيم آن مىرفت كه وى را دستگير سازند . سرانجام امام حسين ( ع ) در روز سه‌شنبه و برخى گويند در روز چهارشنبه هشتم ذى حجه مكه را ترك كرد و ديگر حجّاج در همان روز از مكه به طرف منى مىرفتند . هر چند كه مسلم بن عقيل در همان روز به شهادت رسيده بود ، اما هنوز اين خبر به اطلاع امام نرسيده بود . همين كه امام حسين ( ع ) از مكه بيرون شد تا راه عراق را در پيش گيرد خطاب به ياران خود سخنانى به اين شرح ايراد فرمود : سپاس خداوند را كه هر آنچه اراده فرمايد به انجام خواهد رسيد و همهء نيروها از آن اوست . درود خدا بر رسول اللّه ( ص ) رضاى خدا همان رضاى ما اهل بيت پيامبر است . در آزمايشهاى خداوندى شكيبا باشيد . اميد است كه توفيق صبرپيشگان نصيب ما گردد .\r\nمن پارهء تن رسول اللّه ( ص ) هستم و پارهء تن پيامبر هرگز از او جدا نخواهد ماند تا در بهشت مقدّس به ديدار يكديگر نايل آييم ، و آن حضرت به وعدهء خويش وفا كند ، و چشمانش به ديدار اهل بيت خويش روشن گردد . از ميان شما آن كس كه آمادهء جانبازى و فداكارى است و از ريختن خون خود در راه ما و ديدار با خدا خوشنود خواهد بود ، با ما همراه شود . زيرا كه من به خواست خداى تعالى فردا صبح حركت خواهم كرد . همين كه سخنان آن حضرت پايان يافت ، ابو بكر عمر بن عبد الرحمن بن حارث بن هشام مخزومى نزد امام ( ع ) آمد و آن حضرت را از حركت به سوى عراق منع كرد . پس امام در حالى كه از همدردى با او خوشنود گرديده بود در پاسخ او گفت : خداوند تو را پاداش خير دهد . من در اين مورد سعى خواهم كرد . اما آنچه را كه ارادهء خداوندى است انجام خواهد شد . آنگاه عبد اللّه بن عباس نيز به حضور امام آمد و او نيز حضرت را از خارج شدن از مكّه به شدّت منع كرد . امام حسين ( ع ) وى را نيز پاسخ داد و گفت : من از خداوند طلب خير مىكنم و دربارهء امور آينده انديشه خواهم كرد . ابن عباس بار ديگر به آن حضرت مراجعه كرد و بازهم امام را از رفتن به سوى عراق منع كرد ، و گفت چنانچه گزيرى نيست جز اينكه از مكه خارج شويد ، پس بهتر است كه رهسپار يمن گرديد . امام ( ع ) در پاسخ او گفت : اى پسر عمو به خدا سوگند كه من تو را اندرزگويى مهربان مىدانم . اما من در اين مورد انديشهء بسيار كرده و تصميم خود را گرفته و مسير خود را انتخاب كرده‌ام . عبد اللّه بن عباس با شنيدن اين سخنان حضرت را ترك كرد . در اين اثنا ابن زبير را ملاقات كرد در حالى كه شعر زير را مىخواند :\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n يا لك من قبرة بمعمر * خلا لك الجو فبيضي و اصفرى\r\nو نقري ما شئت ان تنقري * هذا حسين خارج فابشرى \r\nسومين نفر كه با امام ( ع ) ملاقات كرد عبد اللّه بن زبير بود . هر چند كه او ابتدا پيشنهاد رفتن به سوى عراق را به آن حضرت داد ، اما ديرى نپاييد كه گفتهء خود را تغيير داد و بيم آن داشت كه مبادا مورد اتهام قرار گيرد .\r\nپس رو كرد به آن حضرت و گفت : چنانچه مايل باشيد كه در حجاز اقامت كنيد ما هرگز با شما مخالفتى نخواهيم كرد . اما همين كه از نزد امام برفت حسين ( ع ) فرمود : پسر زبير بيش از هر كس دوست مىداشت و در اين آرزو بود كه من از حجاز خارج شوم . سپس عبد اللّه بن عمر نزد امام ( ع ) آمده و به وى پيشنهاد كرد كه با اهل ضلال و مردمان گمراه از در سازش درآيد و حضرت را از جنگ و كشته شدن برحذر داشت . اما امام ( ع ) در پاسخ او گفت : اى ابا عبد الرحمن ، آيا نمىدانى كه يكى از موردى كه دنياى پست و مردمان فرومايهء آن را به خوبى نشان مىدهد كشتن يحيى بن زكريا بود . ماجرا از اين قرار بود كه سر يحيى بن زكريا را براى يكى از ستمكاران بنى اسرائيل به عنوان هديه فرستادند . آيا نمىدانى كه در هر روز قوم بنى اسرائيل بين طلوع فجر و طلوع آفتاب هفتاد پيغمبر را كشته و بىآنكه احساس ناراحتى از خود نشان دهند به بازار مىرفتند و به دادوستد و تجارت خود مشغول مىشدند ، چنان كه گويى هيچ اتفاقى رخ نداده و به هيچ جنايتى دست نزده‌اند . و هر چند كه خداوند به زودى اعمال نارواى آنان را كيفر نكرد ، اما پس از چندى آنان را خوار و ذليل ساخت و در برابر خون پاك پيامبران به انتقام رساند . امام ( ع ) در حالى كه ابن عمر را ابا عبد الرحمن خطاب مىكرد به وى فرمود : از خدا بترس و در يارى با من كوتاهى مكن .\r\nامام حسين ( ع ) به سخن خود ادامه داده و مىگفت : به خدا سوگند اگر در سوراخ جانورانى درّنده به سر برم اين مردم گمراه مرا رها نخواهند ساخت و اين دون صفتان تا مرا به قتل نرسانند دست از من بر نخواهند داشت . به خدا سوگند رفتار اين جماعت ناسپاس با من به همان گونه است كه قوم يهود در روز شنبه مرتكب شدند . مرا نيز مورد ظلم و ستم قرار خواهند داد . آنها هرگز آرام نخواهند شد تا اين قلب تپنده را از من بگيرند .\r\nاما بدان كه در چنين موقع خداوند ، افرادى را بر آنان مسلّط خواهد ساخت كه كمترين رحمى به دل ندارند و در خوارى و ذلّت اين مردم تا آنجا مىكوشند كه تكّهء پارچهء خون‌آلود نجس را هم بر آنها ترجيح مىدهند .\r\nمحمد بن حنفيه نيز در شبى كه امام ( ع ) عازم بود كه در بامداد آن مكه را ترك كند به خدمت آن حضرت آمد و عرض كرد ، اى برادر ، شما خوب مىدانيد كه چگونه اهل كوفه با پدر و برادر شما در رفتار خود ناجوانمردى كردند و مكر و حيله به كار بردند . من از آن بيم دارم كه با شما نيز چنين كنند . پس چنانچه رأى شريفت قرار گيرد كه در مكه بمانى كه حرم خداست ، عزيز و مكرّم خواهى بود و كسى متعرّض تو نخواهد شد . حضرت فرمود : اى برادر ، من مىترسم كه يزيد بن معاويه خون مرا در مكه بريزد ، و به اين وسيله حرمت اين خانهء محترم ضايع گردد . محمد بن حنفيه گفت : چنانچه از اين جهت بيمناكى پس به طرف يمن يا بلاد ديگرى برويد كه در آن نواحى براى شما احترام قائل هستند و كسى نمىتواند به شما آسيبى برساند . امام فرمود ، در اين مورد فكر خواهم كرد . صبح روز بعد امام همراه با كاروان خود كوچ كرد .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nمحمد بن حنفيه از اين امر اطلاع يافت . با شتاب آمد . حضرت حسين ( ع ) سوار بر شتر شده بود . زمام ناقهء امام را گرفت و عرض كرد ، مگر قرار نبود دربارهء درخواست من فكر كنيد ؟ چرا با عجله حركت كرديد ؟\r\nامام فرمود :\r\nبعد از اين كه از تو جدا شدم ، پيغمبر را در خواب ديدم . فرمود : اى حسين به سوى عراق بشتاب .\r\nخواست خداوند است كه تو كشته گردى . محمد بن حنفيه گفت ، انا للّه و انا اليه راجعون . به امام گفت : پس چرا اين بانوان را همراه خود مىبريد ؟ فرمود : خدا خواسته است كه آنها را اسير ببيند ، پس به ناچار ابن حنفيه با برادر خود خداحافظى كرد و برفت .\r\nعبد اللّه بن عمر با شنيدن اين خبر به قصد ديدار با امام به راه افتاد و در يكى از منزلگاهها به حضور آن حضرت رسيد . پس رو كرد به امام و گفت ، اى فرزند رسول خدا به قصد كجا حركت كرده‌ايد ؟ فرمود ، به طرف عراق مىروم . گفت از شما تقاضا دارم از اين سفر منصرف شويد و به حرم جدّ خود بازگرديد . امام از اين امر ابا فرمود . ابن عمر كه امتناع آن حضرت را مشاهده كرد رو كرد به امام و گفت : اى ابا عبد اللّه ، جايگاه بوسهء رسول اللّه را به من نشان دهيد . پس سه بار آن را بوسيد ، و در حالى كه اشك از چشمانش جارى بود ، گفت ، اى ابا عبد اللّه ، من در حالى با شما خداحافظى مىكنم كه مىبينم سرانجام به شهادت خواهيد رسيد ، و بدين ترتيب از آن حضرت جدا شد . همين كه امام ( ع ) مكه را ترك كرد و كاروان آن حضرت به راه افتاد ، عده‌اى از فرستادگان عمرو بن سعيد بن عاص كه از جانب يزيد حكومت حجاز را داشت ، تحت سرپرستى برادرش يحيى بن سعيد مورد اعتراض قرار گرفت . امام كه با عزمى راسخ راه خود را در پيش گرفته بود هرگز حاضر به بازگشت نشد و از اين امر امتناع ورزيد ، و در نتيجه ميان آنها درگيرى شديدى به وجود آمد و ياران امام به شدّت به مقابلهء با آنان برخاستند . زد و خورد ميان آنها همچنان ادامه يافت . اما امام حسين ( ع ) بدون اعتنا به مأموران حكومتى راه خود را ادامه مىداد . سرانجام به عنوان اعتراض آن حضرت را مخاطب ساخته گفتند : اى حسين ، آيا از خدا نمىترسى ؟ اجتماع مردم را رها كرده و ميان اين امّت تفرقه ايجاد مىكنى ؟ پس امام فرمود : هر كس پاداش عمل خود را خواهد ديد . همانطور كه شما از اعمال من دورى مىجوييد ، من هم هرگز از رفتار شما خوشنود نيستم و از كردار شما بيزارى مىجويم .\r\nاز على بن الحسين ( ع ) آمده است كه گفت : موقعى كه همراه با پدرم حسين بن على از مكه خارج شديم كمتر اتفاق مىافتاد كه وى در هر محل كه منزل كرده و آنجا را ترك مىكرد نام يحيى بن زكريا و كشتن او را بر زبان جارى نسازد .\r\nعمرو بن سعيد حاكم مدينه به امر امام حسين ( ع ) نامه‌اى براى يزيد ارسال داشت . يزيد با خواندن نامه به يك بيت شعر تمثّل جست :\r\n فان لا تزر ارض العدو و تأته * يزرك عدو اويلو منك كاشح \r\nبدين ترتيب كاروان امام ( ع ) به راه خود ادامه داد تا آنگاه كه به منزل تنعيم رسيد . در آنجا كاروانى را مشاهده كردند . اين كاروان كه انواع زينت و زيورهاى گران قيمت با خود داشت هدايايى بود كه بحير بن ريسان حاكم يمن براى يزيد بن معاويه مىفرستاد . پس امام ( ع ) از رفتن كاروان مانع شد و هدايا را از آنها\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nبگرفت و به صاحبان شتر فرمود : هر يك از شما كه مايل باشد همراه با ما به عراق برويم كرايهء او را پرداخته و با او نيكى رفتار خواهيم كرد ، و هر كس مىخواهد در راه از ما جدا شود به هر اندازه كه همراه ما باشد به همان اندازه كرايهء او را مىپردازيم . پس گروهى از آنان با آن حضرت به راه افتادند . و عده‌اى نيز از رفتن خوددارى كردند ؛ و هر كس كه از آنها جدا شد امام ( ع ) حق او را اعطا كرد ، و آن كه با حضرت همراه مىشد كرايه و لباس نيز از امام مىگرفت .\r\nدر اينجا به اين نكته بايستى اشاره كرد كه چگونه بود كه امام ( ع ) به اين امر اقدام كرد ؟ در پاسخ بايد گفت : اين هدايا از اموال مسلمين بود و پيشوا و مرجع امور مسلمين حسين بن على ( ع ) بود كه مىبايست در اختيار وى قرار گيرد ، و يزيد هرگز شايستهء خلافت نبود تا بتواند بر اموال مسلمين دست يابد .\r\nامام ( ع ) همچنان به راه خود ادامه مىداد تا به منزلگاه صفاح رسيد . در اين محل بود كه فرزدق شاعر عرب با آن حضرت ديدار كرد . سبط ابن جوزى در كتاب تذكرة الخواص محل ملاقات او را با امام منزلگاه ببستان بنى عامر آورده است . فرزدق داستان ملاقات خود را با امام ( ع ) تعريف كرده مىگويد :\r\nچنين افتاد كه در سال شصت هجرى به همراه مادرم جهت انجام مراسم حج به مكه مىرفتم . پس همچنان كه مهار شتر او را به دست داشتم ، در حرم وارد شدم . در اين اثنا حسين بن على ( ع ) را ديدار كردم كه با شمشير و سلاح از مكه بيرون مىرود . پرسيدم اين كاروان از كيست ؟ گفتند از حسين بن على است . پس به نزد آن حضرت آمده پس از سلام عرض كردم . خداوند خواسته كه آرزويت را برآورده سازد . پدر و مادرم به فدايت اى فرزند رسول خدا ، چه چيز تو را به شتاب واداشت كه از انجام حج دست بازدارى ؟\r\nفرمود ، اگر شتاب نمىكردم ، گرفتار مىشدم آنگاه فرمود ، تو كيستى ؟ . گفتم ، مردى از عرب هستم . به خدا سوگند ، از خصوصيات من بيش از اين از من نپرسيدند . سپس از حال مردم از من جويا شدند ، پاسخ گفتم : از مرد آگاهى پرسيديد ، اكنون دلهاى مردم با شماست ، و شمشير آنها بر زيان شماست . قضا و سرنوشت را خداوند تعيين مىكند و آنچه را بخواهد انجام شدنى است . فرمود : راست گفتى ، كارها به دست خداست ، و او كه پروردگار ماست ، هر روزى در كارى است . پس چنانچه قضاى الهى بر طبق دلخواه ما باشد ، بدان خوشنوديم ، پس خداى را بر نعمتهايش سپاس گوييم و او خود نيروى شكرگزاريش را عنايت كند و چنانچه قضاى خداوندى بر وفق اميد ما نبود آن كس كه نيّتش حق بوده و پرهيزگار باشد از مرز حقيقت دور نشده است .\r\nمن به امام گفتم : آرى ، چنين است . خداوند شما را به آنچه دوست دارى برساند ، و از آنچه دورى مىجوييد مصون دارد . سپس دربارهء نذر و مناسك حج از آن حضرت سؤالاتى كردم . امام پاسخ گفت و مرا آگاه كرد . آنگاه اسب خود را به راه انداخت و فرمود : درود بر تو و از يكديگر جدا شديم .\r\nعبد اللّه بن جعفر نيز پس از شنيدن خروج امام از مكه دو فرزند خود ، عون و محمد را نزد آن حضرت فرستاد و نامه‌اى به وسيلهء آن دو براى امام ارسال داشت . نامهء مزبور به اين شرح بود : من شما را به خدا سوگند دهم كه از اين سفر بازگردى . از آن بيم دارم كه در اين راه جان خود را از دست بدهى . كه در اين صورت نور زمين خاموش خواهد شد . زيرا كه تو چراغ فروزان راه‌يافتگان هستى . عبد اللّه پس از ارسال اين نامه خود به نزد عمرو بن سعيد امير مدينه رفت و از او درخواست كرد امان نامه‌اى براى حسين ( ع ) بفرستد و به او اطمينان دهد كه به نيكى و احسان با او رفتار كند . عمرو بن سعيد اين امر را پذيرفت و نامه‌اى\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nنوشت و به وسيلهء برادر خود يحيى بن سعيد فرستاد . پس يحيى و عبد اللّه بن جعفر به خدمت آن حضرت رسيدند و در بازگشت امام از اين سفر كوشش بسيار كردند . اما امام ( ع ) به آن دو فرمود : من رسول خدا ( ص ) را در خواب ديدم ، و مرا به آنچه را كه به دنبال آن مىروم دستور فرمود . آن دو گفتند ، آن خواب چه بوده ؟\r\nفرمود آن را تاكنون براى كسى نگفته و بعد از اين نيز نخواهم گفت تا پروردگار عزّ و جل را ديدار كنم . پس همين كه عبد اللّه بن جعفر از بازگشت او نااميد شد به دو فرزند خويش ، عون و محمد دستور داد ، ملازم آن حضرت باشند و در ركاب او به جهاد بپردازند ، و خود به مكه بازگشت .\r\nكاروان امام حسين ( ع ) بىآنكه به امر ديگرى بينديشد به سرعت به سوى عراق پيش مىرفت تا به سرزمين ، عقيق ، وارد شد ، و در قسمت ذات عرق اقامت كرد . در اين محل بود كه فردى از طايفهء بنى اسد كه بشر بن غالب نام داشت و از عراق مىآمد به خدمت امام رسيد ، دربارهء اوضاع مردم عراق از او جويا شد .\r\nوى در پاسخ امام گفت : دلهاى مردم با شماست ، اما شمشيرهاى آنها همراه با بنى اميه است .\r\nحسين بن على ( ع ) به همراهان خود فرمود : اين برادر اسدى راست گفت . به راستى كه هر كار با ارادهء خداوندى انجام خواهد شد ، و حكم هر چيز به خواست و ارادهء اوست .\r\nهمين كه امام ( ع ) به محل ، حاجر ، از بخشهاى ذات الرمه رسيد ، نامه‌اى براى عده‌اى از اهالى كوفه مانند سليمان بن صرد خزاعى ، مسيب بن نجيه ، رفاعة بن شداد و چند نفر ديگر از آنها نوشت و اين نامه را به وسيلهء قيس بن مسهّر صيداوى به كوفه فرستاد و اين در موقعى بود كه از شهادت مسلم اطلاع نيافته بود .\r\nنامهء امام به اين شرح بود : بسم اللّه الرحمن الرحيم . نامه‌اى است از حسين بن على به برادران مؤمن و مسلمان خود . درود بر شما . حمد و سپاس به درگاه خداوندى كه جز او خدايى نيست . اما بعد ، نامهء مسلم بن عقيل به من رسيد . از اين نامه كه حاكى از نيك‌انديشى و اتّحاد شما بر يارى و نصرت ما و گرفتن حق از دست رفتهء ما بود اطلاع يافتم . از خداى مىخواهم كه كار ما را نيك گرداند ، و بهترين پاداش را به خاطر كردار نيكو به شما عطا فرمايد . من در روز سه‌شنبه هشتم ذى حجه [ روز ترويه 
  ] از مكه رهسپار ديار شما گرديدم . چون فرستادهء من به نزد شما رسيد در كار خود بشتابيد ، كوشش كنيد و آماده باشيد كه من ان شاء اللّه به زودى بر شما وارد مىشوم . درود و رحمت و بركات خداوند بر شما باد . در اينجا به اين نكته بايستى اشاره كرد كه مسلم بن عقيل بيست و هفت روز پيش از آنكه كشته شود نامه‌اى به آن حضرت نوشته بود . قيس بن مسهّر كه نامهء حضرت را مىآورد رهسپار كوفه گرديد .\r\nهمين كه ابن زياد از حركت امام از مكه به سوى كوفه مطلع شد ، حصين بن تميم را كه فرماندهء لشكريان او بود ، به مقابلهء با امام روانه ساخت . حصين با سپاه خود به راه افتاد تا به قادسيه رسيد ، و لشكريان را چنان منظم ساخت كه فاصلهء ميان خفّان و قادسيه و قطقطانه تا جبل لعلع از افراد او خالى نباشد . با ورود قيس به قادسيه ، حصين دستور داد وى را بازداشت و بازرسى كنند . اما قيس نامه را درآورد و آن را پاره كرد . حصين بن تميم بىدرنگ وى را به نزد ابن زياد فرستاد . همين كه ابن زياد وى را مشاهده كرد ، به او گفت ، تو كيستى ؟ وى پاسخ داد : من يكى از شيعيان امير المؤمنين على بن ابى طالب و فرزندش حسين بن على هستم . وقتى علت پاره كردن نامه را از قيس جويا شد وى در پاسخ گفت : براى اينكه نخواستم بدانى كه در اين نامه چه نوشته شده است . باز از وى پرسيد ، نامه از چه كسى بود و براى چه كسى نوشته شده بود . گفت ، نامه از حسين بن على بود كه براى جماعتى از اهالى كوفه فرستاده بود ، و من نام\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nآنها را نمىدانم . در اينجا ابن زياد در غضب شد و گفت ، به خدا سوگند تو را آزاد نخواهم كرد ؛ مگر اينكه اسامى آنها را براى من بگويى ، و يا به منبر روى و به حسين بن على و پدر و برادرش ناسزاگويى ، و گرنه تو را ، قطعه‌قطعه خواهم كرد . قيس گفت نام آن جماعت را به تو نخواهم گفت ؛ اما حاضرم به منبر روم و به حسين و پدر و برادرش دشنام دهم . ( منظور او اين بود كه مطالب نامهء امام حسين ( ع ) را براى مردم بيان كند . )\r\nپس قيس بر فراز منبر رفت و حمد و ثناى خداى را به جا آورد و بر رسول خدا درود فرستاد ، و براى على بن ابى طالب ( ع ) و حسن و حسين ( ع ) بسيار طلب رحمت كرد و عبيد اللّه بن زياد و پدرش و همهء سركشان بنى اميه را مورد لعن و نفرين قرار داد . سپس گفت : اى مردم ، اين شخص حسين بن على ( ع ) بهترين بندگان خدا ، پسر فاطمه دخت رسول اللّه ( ص ) است و من فرستادهء او به جانب شما هستم . او اكنون در منطقهء حاجر اقامت دارد . پس او را بپذيريد و به سخن او پاسخ گوييد . ابن زياد دستور داد او را از بالاى قصر به زير اندازند ، و چون او را بينداختند درهم شكسته شد و از دنيا برفت . همين كه اين خبر به آگاهى امام حسين ( ع ) رسيد گفت : « انّا للّه و انّا اليه راجعون » و بىاختيار اشك از چشمانش جارى شد ، و اين آيه را تلاوت فرمود :\r\n ( فَمِنْهُم مَن قَضى نَحْبَه وَ مِنْهُم مَن يَنْتَظِرُ وَ ما بَدَّلُوا تَبْدِيلًا )  « 1 »  سپس گفت : خداوند پاداش او را بهشت قرار دهد . بار الها براى ما و شيعيان ما مقام والايى تعيين فرما و ما را با آنان در جايگاهى از رحمت خود قرار بده و پاداش بيكران خود را بر ما مقرر دار ، كه بر هر چيز بىنهايت توانايى .\r\nحسين ( ع ) از منزل حاجر به راه افتاد تا به آبى از آبهاى عرب رسيد . در آنجا عبد اللّه بن مطيع عدوى را ديد كه در كنار آن آب فرود آمده بود . همين كه حسين ( ع ) را ديد به نزد آن حضرت رفت و گفت ؛ اى پسر رسول خدا ، پدر و مادرم به فدايت . چه چيز تو را به اين سرزمين كشانده است ؟ حسين ( ع ) فرمود : همانطور كه مىدانى معاويه از اين جهان رخت بربست . پس از مرگ او مردم عراق به من نوشتند و مرا به سوى خويش خواندند .\r\nعبد اللّه بن مطيع گفت : اى فرزند رسول اللّه ، خداى را در نظر دار تا مبادا حرمت اسلام در معرض تلف قرار گيرد . تو را به خدا سوگند دهم كه حرمت قريش و عرب از بين نرود . به خدا سوگند اگر آنچه را كه در دست بنى اميه است ( از خلافت ) بخواهى ، تو را خواهند كشت ، و چنانچه تو را به قتل رسانند پس از تو از هيچ كس بيم و هراسى نخواهند داشت . به خدا سوگند امروزه حرمت اسلام و قريش و عرب به حرمت تو بستگى دارد . پس اين كار را مكن و به كوفه مرو و خود را در برابر جنگ بنى اميه قرار مده .\r\nدر اين گيرودار به دستور عبيد اللّه همهء راهها را بسته بودند . بخصوص فاصلهء ميان واقصه ( كه نام محلى است در راه مكه ) تا شام و تا راه بصره همه را بستند تا كسى را ياراى ورود يا خروج نباشد . از اين رو امام ( ع ) بىآنكه از اين جريان اطلاعى داشته باشد به راه خويش مىرفت ، تا آنگاه كه با عده‌اى از عربها برخورد و از آنان سؤالاتى كرد . آنان گفتند : نه به خدا ، سوگند ما خبرى نداريم . ما همين قدر مىدانيم كه همهء راهها را بسته‌اند و رفت و آمد براى ما امكان‌پذير نيست . پس حضرت راه خود را در پيش گرفت و برفت . در آن سال زهير بن قين بجلى كه از طرفداران عثمان بود به حج رفته و در بازگشت از اين سفر با كاروان امام\r\n\r\n","description":"","footnote":" ( 1 ) برخى از آنان كسانى هستند كه به پيمان خود وفا كردند و برخى ديگر در انتظار وفاى به عهد خود مىباشند و هرگز تبديلى را در پيمان خود روا نمىدارند ، سورهء احزاب آيهء 23 . ","page_name":" 130 ","page_number":130},
  {"content":"\r\n\r\nحسين ( ع ) ديدار كرده بود . گروهى از افراد قبيلهء فزاره و بجيله گويند : آنگاه كه ما از مكه بيرون آمديم با زهير بن قين بجلى همراه ، و با كاروان حسين ( ع ) نيز هم سفر بوديم و چيزى نزد ما ناگوارتر از اين نبود كه در محلى با او هم منزل شويم . امام همچنان به راه خود ادامه داد و سرانجام در جايى فرود آمد كه ما نيز ناگزير در همان جا اقامت كرديم . پس حسين ( ع ) در يك سو فرود آمد و ما نيز در سويى ديگر نشستيم . در اين ميان كه به خوردن غذا مشغول بوديم ، ناگاه مردى از جانب حسين ( ع ) نزد ما آمد و سلام كرد . سپس بر ما وارد شد و رو كرد به زهير بن قين و گفت : ابا عبد اللّه الحسين مرا به سوى تو فرستاده و از تو دعوت كرده است كه به نزد او به روى . پس هر كه با ما نشسته بود ، آنچه در دست داشت انداخت و خموش نشستيم و چنان بىحركت بوديم كه گويى پرنده‌اى بر سر ماست ؛ زيرا رفتن زهير به خدمت امام براى ما بسيار ناگوار بود .\r\nابو مخنف مىگويد : دلهم دختر عمرو ، كه همسر زهير بود تعريف كرده گويد : من به زهير گفتم ، آيا فرزند رسول خدا به سوى تو مىفرستد و تو از رفتن امتناع مىورزى ؟ سبحان اللّه ، بهتر نيست كه به خدمتش به روى و سخنش را بشنوى و سپس بازگردى ؟ زهير بن قين بىآنكه از اين امر خوشنود باشد به نزد آن حضرت رفت . ديرى نپاييد كه با شادى و چهره‌اى درخشان بازگشت و دستور داد خيمهء او را بكنند و بار سفر او را نزديك امام حسين ( ع ) ببرند . آنگاه به همسر خود گفت : از اين پس تو را طلاق مىدهم آزادى .\r\nمىتوانى نزد كسان خود به روى زيرا من دوست ندارم به سبب من گرفتار شوى . من تصميم دارم كه نزد امام حسين ( ع ) بروم و با دشمنانش به نبرد پردازم و جان خود را در راه او فدا كنم . سپس زهير ، مهر همسر خويش را پرداخت ، و او را به يكى از عموزاده‌هاى خود واگذاشت تا وى را به خانواده‌اش برساند . همسر زهير برخاست و با چشمانى گريان با زهير خداحافظى كرد و گفت : اى زهير خداوند تو را پاداش خير دهد . از تو مىخواهم كه در روز قيامت نزد جدّ حسين بن على ( ع ) مرا ياد كنى ، سپس زهير رو كرد به همراهان خود و گفت : هر كس از شما مىخواهد پيروى من كند . در غير اين صورت اين آخرين ديدار ما خواهد بود . من براى شما حديثى بيان كنم ، بدين ترتيب كه مادر سرزمين ، بلنجر ، كه يكى از بلاد خزر است ، جنگ كرديم .\r\nخداوند پيروزى بهرهء ما كرد و غنايم بسيار نصيب ما گرديد . از اين رو شاد و خرسند بوديم . سلمان فارسى به ما گفت : هنگامى كه آقاى جوانان آل محمد را درك كرديد و در ركاب او به جنگ پرداختيد ، مىبايست از امروز كه اين همه غنايم به دست آورديد به مراتب شادتر باشيد . اينك من با شما خداحافظى مىكنم . از آن پس زهير همچنان در ركاب امام حسين ( ع ) به نبرد پرداخت تا همراه آن حضرت به شهادت رسيد .\r\nامام ( ع ) به راه خود ادامه داد تا آنگاه كه كاروان آن حضرت به ، خزيميه ، رسيد . در آنجا يك شبانه روز اقامت كرد . سپس از آنجا نيز حركت كرد ، تا به سر منزل ثعلبيه ، وارد شد .\r\nآن شب را در همان جا فرود آمد . همين كه بامداد شد ، مردى از اهالى كوفه كه وى را ابا هره ازدى مىگفتند به نزد آن حضرت آمده ، سلام كرد و گفت : اى فرزند رسول اللّه چه شد كه از حرم خدا و حرم جدّ خود محمد ( ص ) خارج شديد ؟ حسين بن على ( ع ) به وى گفت : واى بر تو اى ابا هره ، بنى اميّه مالم را گرفتند و هتك حرمتم كردند . صبر كردم ، و چون خواستند خونم بريزند از آنها گريختم . به خدا سوگند اين گروه ظالم و ستم پيشه مرا شهيد خواهند كرد و خداوند لباس ذلّت و خوارى بر ايشان خواهد پوشانيد و شمشير انتقام بر آنان خواهد كشيد ؛ و بر ايشان كسى را مسلّط خواهد كرد كه از قوم سبأ كه زنى بر آنان فرمانروايى داشت به مراتب ذليل‌تر و خوارتر خواهند شد . و آنان نيز همانند قوم سبأ خواهند شد .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nعبد اللّه بن سليم و مفدى بن مشمعل كه هر دو از طايفهء بنى اسد بودند مىگويند : چون ما مراسم حج را به جاى آورديم در اين انديشه بوديم كه هر چه زودتر خود را به كاروان حسين ( ع ) برسانيم و بنگريم كه سرانجام كارش به كجا خواهد كشيد . از اين رو با شترهاى خود با سرعت به راه ادامه داديم تا در منزل زرود به آن حضرت رسيديم . در آنجا مردى را از اهالى كوفه مشاهده كرديم . وى همين كه چشمش به حسين ( ع ) افتاد مسير خود را تغيير داد . امام ( ع ) ايستاد و گويى مىخواست وى را ببيند . چون مشاهده كرد كه او راه خود را كج كرده رهايش ساخت و به راه افتاد . ما نيز به دنبال آن حضرت حركت كرديم . پس يكى از افراد ما گفت ، نزد اين مرد برويم تا از اوضاع كوفه جويا شويم ، زيرا كه او از اخبار كوفه به خوبى آگاه است . از اين رو نزد وى رفتيم و پرسيديم : از كدام قبيله هستى ؟ او گفت : از قبيلهء بنى اسد . گفتيم ما نيز از بنى اسد هستيم . از وى پرسيديم كه در كوفه چه خبر بود ؟ وى پاسخ داد ، من كوفه را ترك نكرده بودم كه مشاهده كردم . مسلم بن عقيل و هانى بن عروه كشته شدند ، و آن دو را در بازار بر زمين مىكشيدند . پس از آن ما برگشتيم تا به حسين ( ع ) رسيديم و با او به راه افتاديم تا شامگاهى به منزل ، ثعلبيه ، فرود آمديم . ما نيز به خدمت آن حضرت رسيده ، گفتيم : رحمت خداوند بر شما باد . نزد ما خبرى است چنانچه بخواهى آشكارا و يا پنهانى آن را براى تو بازگو كنيم . حضرت نگاهى به ما و به اصحاب خود كرد ، سپس فرمود : من چيزى از ايشان پنهان نكرده‌ام . به وى گفتيم ، آيا در روز گذشته به هنگام غروب آفتاب آن مرد سوار را ملاحظه كرديد ؟ فرمود ، آرى ، و ادامه داده گفت : و من مىخواستم اوضاع و احوال را از او جويا شوم . گفتيم ، به خدا سوگند ما به خاطر شما اخبارى را كسب كرديم و براى شما خواهيم گفت . او مردى بود از قبيلهء ما ، خردمند ، راستگو و دانا ، او به ما خبر داد و گفت : هنوز از كوفه خارج نشده كه خود ديده است كه مسلم و هانى كشته شده‌اند ، و پاى آن دو را گرفته بودند و بدن‌هاشان را در بازار مىكشيدند . حسين ( ع ) فرمود « انا للّه و انا اليه راجعون » رحمت خدا بر ايشان باد ، و اين سخن را چند بار بر زبان جارى ساخت . پس ما به او عرض كرديم ، ما تو را به خدا و به جان خود و خاندانت سوگند مىدهيم كه از همين مكان بازگردى زيرا چنان كه مىبينيم در كوفه كسى به يارى شما نخواهد آمد و پيروانى نخواهيد داشت ؛ بلكه از آن بيم داريم ، كه بر زيان شما قيام كنند . آن حضرت نگاهى به پسران عقيل كرد و پرسيد : شما چه مىانديشيد ؟ مسلم كشته شده است ؟ آنان گفتند ، به خدا ما بازنگرديم تا انتقام خون او را بگيريم يا همانطور كه او به شهادت رسيد ما نيز شربت شهادت نوشيم . حسين ( ع ) رو كرد به ما و فرمود : پس از اينها هرگز خيرى در زندگى نيست . ما از اين سخن دانستيم كه امام از تصميم خود هرگز باز نخواهد گشت ، و به سفر خود ادامه خواهد داد . پس ، به او عرض كرديم ، خداوند آنچه خير است براى تو پيش آورد . فرمود ، خداوند شما را رحمت كند . امام ( ع ) در اينجا به ياد مسلم بن عقيل گريست و به شدّت اشك از ديدگانش سرازير گشت . و در آنجا بماند . همين كه سحرگاهان فرا رسيد ، به جوانان و غلامان خود فرمود ؛ آب بسيار برداريد . آنان آب بسيارى كشيدند و همراه برداشتند . سپس از آنجا كوچ كردند ، تا به منزلگاه زباله رسيدند . در آنجا به اطلاع آن حضرت رسيد كه عبد اللّه بن بقطر كه برادر رضاعى امام بود به شهادت رسيده است . طبرى در كتاب خود آورده است : كه حسين بن على ، عبد اللّه بن بقطر را نزد مسلم بن عقيل فرستاده بود و اين در موقعى بود كه هنوز شهادت مسلم به اطلاع امام ( ع ) نرسيده بود . لشكريان حصين وى را دستگير كردند و او را نزد ابن زياد روانه ساختند . بعضى گويند حسين ( ع ) او را با مسلم فرستاده بود . همين كه مسلم بىوفايى\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nاهالى كوفه را مشاهده كرد ، وى را نزد امام حسين فرستاد تا اوضاع دگرگون كوفه را به اطلاع امام برساند . در همين موقع بود كه حصين وى را دستگير كرد و نزد ابن زياد فرستاد . ابن زياد به وى گفت ، بر بالاى قصر برود و دروغگوى پسر دروغگو را به باد ناسزا گيرد ، و به وى گفت ، پس از آن نظر خود را دربارهء تو خواهم گفت . بدين ترتيب ، عبد اللّه بن بقطر بر فراز منبر رفت ، و مژدهء ورود امام حسين ( ع ) را به كوفه براى مردم بازگو كرد و ابن زياد و پدرش را مورد لعن و نفرين قرار داد . ابن زياد دستور داد او را از بالاى قصر بر زمين انداختند . استخوانهايش شكسته شد ، و تنها رمقى از حيات در او باقى بود . پس عبد الملك بن عمير لخمى كه قاضى كوفه بود نزد وى آمد و سرش را از تن جدا كرد . برخى وى را به باد اعتراض گرفتند . اما او گفت : من خواستم با اين عمل زودتر آسوده گردد .\r\nهمين كه اين خبر به اطلاع حسين ( ع ) رسيد ، نامه‌اى بيرون آورد و براى مردم بخواند . به اين شرح : ( به نام خداى رحمان رحيم ، اما بعد ، خبر دهشت‌انگيزى به من رسيده و آن كشته شدن مسلم بن عقيل و هانى بن عروه و عبد اللّه بن بقطر است . شيعيان ما دست از يارى ما كشيده‌اند . هر كس از شما دوست دارد مىتواند بازگردد . هرگز بر او عهدى نيست و مورد سرزنش نخواهد بود . مردم يكباره از كنار او پراكنده شدند و از چپ و راست راه خود را در پيش گرفتند و برفتند . تا آنجا كه همان عده از يارانش كه از مدينه در ركاب او بودند و عدهء كمى كه در ميان راه به آن حضرت پيوسته بودند ، بر جاى ماندند . و اين هشدار امام ( ع ) بدان جهت بود كه حضرت مىدانست اين عدهء بسيار كه دنبالش آمده‌اند پيروى آنان از امام بدين خاطر بوده كه گمان كرده‌اند او به شهرى در خواهد آمد كه مردم آن شهر مطيع فرمان او خواهند شد ، و حضرت اين امر را ناگوار مىدانست و خود مىخواست اينان بدانند به راهى كه مىروند سرانجام آن چيست ، و ندانسته به كارى اقدام نكنند . و نيز آن حضرت به اين واقف بود كه تنها كسانى كه حاضرند جان خود را در ركاب او نثار كنند در اطراف او باقى خواهند ماند ؛ و ديگران وى را رها خواهند كرد . به گفتهء بعضى از مورخين امام ( ع ) در منزلگاه زباله بود كه به وى اطلاع دادند كه مسلم و هانى كشته شده‌اند . در همين محل بود كه فرزدق پس از بازگشت از سفر حج با آن حضرت ملاقات كرده پس از سلام رو كرد به امام و گفت :\r\nاى فرزند رسول اللّه ، چگونه است كه به اهالى كوفه اعتماد كرده‌اى ، در صورتى كه همين مردم كوفه بودند كه مسلم و يار فداكار او را به قتل رساندند ؟ در اينجا امام ( ع ) با اندوه فراوان اشك از ديدگانش جارى گرديد .\r\nسپس گفت : درود و رحمت خدا بر مسلم باد . او در پناه رحمت و خوشنودى خدا قرار گرفت و به سوى الطاف الهى شتافت . آنچه را كه لازم بود او انجام داد . اينك ما نيز بايستى وظايف خود را انجام دهيم . سپس امام ( ع ) به سرودن اشعارى به اين شرح پرداخت :\r\n لئن تكن الدنيا تعد نفيسة * فان ثواب اللّه اعلى و انبل\r\nو ان تكن الابدان للموت انشئت * فقتل امرئ بالسيف في اللّه افضل\r\nو ان تكن الارزاق قسما مقدرا * فقلة حرص المرء في السعى اجمل\r\nو ان تكن الاموال للترك جمعها * فما بال متروك به المرء يبخل \r\nهمين كه وقت سحر شد امام ( ع ) به همراهان خود دستور داد آب بسيار بردارند ، و به اين ترتيب كاروان حضرت به راه خود ادامه داد تا از منزلگاه زباله گذشت و به درّهء عقبه رسيد و در آنجا فرود آمد . در اين اثنا\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nمرد پيرى از بنى عكرمه كه عموى لوذان بود با امام ديدار كرد . وى از آن حضرت پرسيد به كجا مىروى ؟\r\nفرمود ، كوفه مىروم . مرد پير گفت ، تو را سوگند به خدا مىدهم كه بازگردى . به خدا سوگند رفتن به كوفه به اين معنى است كه به سوى سرنيزه و شمشيرهاى برّنده گام برداشته‌اى و اين مردمى كه تو را دعوت كرده‌اند ، چنانچه آماده بودند كه با دشمن تو مبارزه و جنگ كنند . آنگاه بر ايشان وارد مىشدى نيكو بود .\r\nاما با اين وضع كه شما بيان مىكنى من هرگز رفتن شما را صلاح نمىبينم . حضرت فرمود : اى بندهء خدا ، چيزى بر من پوشيده نيست ، اما آنچه را كه ارادهء خداوندى است ، انجام خواهد شد ، و به سخن خود ادامه داده گفت : به خداى تعالى سوگند دست از من برندارند تا خون من بريزند ، و چون چنين كردند ، خداوند كسى را بر آنان مسلّط سازد كه آنان را زبون و خوار گرداند تا بدانجا كه در ميان ملتها از همه خوارتر شوند .\r\nكاروان حسين بن على به راه خود ادامه داد . تا به منزل شراف رسيد . شبى را هم در منزل شراف بسر بردند . چون سحرگاه شد ، همچنان به جوانان دستور داد هر چه مىتوانند آب همراه خود بردارند .\r\nبيش از آنچه كه مورد احتياج كاروان است ! !\r\n\r\nحرّ با امام روبرو مىشود\r\nكاروان امام از منزل شراف نيز روان شد . اوّل روز را همچنان راه پيمودند تا ظهر شد . يكى از ياران امام گفت : اللّه اكبر حسين ( ع ) گفت : « اللّه اكبر ، براى چه تكبير گفتى ؟ » گفت : نخلستان ديدم .\r\nگروهى ديگر از ياران امام گفتند : به خدا ، هرگز در اينجا حتى يك نخل هم نديده‌ايم .\r\nحسين ( ع ) گفت : پس به نظر شما چه ديده ، ؟\r\nگفتيم : به خدا سوگند ، گردن اسبان و سرنيزه‌ها را ديده .\r\nامام ( ع ) گفت : به خدا به نظر من نيز همين است و ادامه داده ، گفت : پناهگاهى هست كه سوى آن برويم و پشت سر خويش نهيم و با قوم از يك طرف به مقابله پردازيم . ؟\r\nگفتيم : آرى ، كوه ذو حسم نزديك شماست كه از سمت چپ مىتوانيد به طرف آن بپيچيد . اگر زودتر از قوم آنجا برسيد چنان است كه مىخواهيد .\r\nگويند : پس حسين ( ع ) از سمت چپ راه به طرف آنجا حركت كرد .\r\nگويند : ما نيز با وى به راه افتاديم و خيلى زود گردن اسبان نمودار شد ، كه آن را به خوبى مشاهده كرديم و از راه پيچيديم همين كه آنها ديدند كه ما از راه برگشتيم ، به طرف ما پيچيدند . گويى نيزه‌هاشان شاخ زنبورها و پرچمهاى آنان بال پرندگان بود .\r\nو بدين ترتيب سوى ذو حسم با شتاب به راه افتاديم و زودتر از آنها به آنجا رسيديم . حسين ( ع ) فرود آمد و فرمان داد تا خيمه‌هاى او را زدند . سپس قوم سر رسيدند ، كه يك هزار سوار همراه حرّ بن يزيد تميمى بودند .\r\nاو و لشكريانش در گرماى نيمروز در برابر حسين ( ع ) ايستادند . امام و يارانش عمّامه بر سر داشتند و شمشيرها را به گردن آويزان كرده بودند . حضرت به جوانان خود فرمود : آب به اين جماعت دهيد و\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nسيرابشان كنيد . اسبها را نيز سيراب كنيد . پس چنان كردند . گروهى از آنان به قوم آب دادند ، تا سيراب شدند . مىآمدند و كاسه‌ها و ظرفهاى سنگى و طشتها را از آب پر مىكردند و نزديك اسب مىبردند و چون سه يا چهار يا پنج بار مىخورد ، از پيش آن مىبردند و اسب ديگر را آب مىدادند تا همهء سپاه را آب دادند .\r\nعلى بن طعان محاربى گويد : با حرّ بن يزيد بودم . در راه به آخرين دسته از ياران وى رسيدم . همين كه حسين ( ع ) مشاهده كرد كه من و اسبم تشنه‌ايم ، گفت : راويه را بخوابان كه راويه نزد من معنى مشگ مىداد .\r\nپس گفت : برادرزاده ، شتر را بخوابان .\r\nگويد : و من شتر را خوابانيدم .\r\nگفت : آب بنوش . اما من هر چه مىخواستم بنوشم آب از مشگ بيرون مىريخت .\r\nحسين ( ع ) گفت : مشگ را بپيچ .\r\nگويد : و من ندانستم چه كنم .\r\nامام ( ع ) بيامد و مشگ را كج كرد و من آب نوشيدم و اسبم را آب دادم .\r\nآنگاه امام رو كرد به حرّ و پرسيد : آيا تو به يارى ما آمده‌اى يا قصد مبارزهء با ما دارى ؟\r\nحرّ گفت : اى ابا عبد اللّه ، منظور ما جنگ با شماست . امام گفت : لا حول و لا قوة الا باللّه العلى العظيم .\r\nچنان كه قبلا نيز اشاره شد ، حرّ بن يزيد از قادسيه سوى حسين ( ع ) آمده بود ، و عبيد اللّه بن زياد ، حصين بن تميم را فرستاده بود و به وى دستور داده بود به قادسيه فرود آيد و حرّ بن يزيد را با هزار سوار به مقابلهء حسين بفرستد . حرّ همچنان در مقابل حسين بود ، تا وقت نماز ظهر فرا رسيد . حسين ( ع ) حجاج بن مسروق را گفت كه اذان بگويد و او بگفت و چون وقت اقامه گفتن رسيد ، حسين ( ع ) كه ردايى پوشيده و عبايى با نعلين داشت بيرون آمد . پس حمد خدا گفت و ثناى او به جا آورد . آنگاه گفت : اى مردم مرا به پيش خدا و شما اين عذر هست كه پيش شما نيامدم تا نامه‌هاى شما به من رسيد ، و فرستادگانتان گفتند سوى ما بيا كه امام نداريم . شايد خدا به وسيلهء تو ما را هدايت كند . چنانچه بر اين قرار هستيد ، من به نزد شما آمده‌ام .\r\nاگر عهد و پيمانى كنيد كه اطمينان يابم ، به شهر شما مىآيم ، و اگر پيمان نكنيد و آمدن مرا خوش نداريد ، از آنجا كه آمده‌ام به همان جا بازمىگردم .\r\nهمگى در مقابل امام خاموش ماندند . حضرت مؤذن را گفت ، اقامه بگوى و او اقامهء نماز بگفت . پس به حرّ فرمود : مىخواهى با ياران خويش نماز كنى ؟ گفت : نه ، تو نماز مىخوانى و ما نيز به تو اقتدا مىكنيم .\r\nپس حسين ( ع ) پيشواى نماز آنها شد . آنگاه به درون رفت و يارانش به گرد او فراهم آمدند . حرّ نيز به جاى خويش رفت و وارد خيمه‌اى شد كه برايش زده بودند و جمعى از يارانش اطراف او فراهم شدند و بقيهء يارانش به صف لشكر كه در آن بودند بازگشتند . و هركدامشان عنان مركب خويش را گرفته و در سايهء آن نشسته بودند وقتى هنگام عصر فرا رسيد ، حسين ( ع ) گفت : براى حركت آماده شويد .\r\nهمراهان حضرت آمادهء رفتن شدند . سپس منادى خويش را بگفت تا نداى نماز عصر داد و اقامه گفت ، سپس امام پيش آمد و با قوم نماز خواند ، و سلام نماز بگفت ، آنگاه رو به جماعت كرد و حمد و ثناى خدا به جا آورد و سپس گفت :\r\n« اما بعد ، اى مردم ! اگر پرهيزكار باشيد و حق را براى صاحب حق بشناسيد ، بيشتر مايهء رضاى خداست . ما اهل بيت محمد به كار فرمانروايى شما از اين مدّعيان ناحق كه با شما رفتار ظالمانه دارند ،\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nشايسته‌تريم . چنانچه ما را خوش نمىداريد و حق ما را نمىشناسيد ، و رأى شما جز آن است كه در نامه‌هاتان به من رسيده و فرستادگانتان به نزد من آورده‌اند از پيش شما بازمىگردم .\r\nحرّ بن يزيد گفت : به خدا ما نمىدانيم كه اين فرستادگان كيستند و اين نامه‌ها كه مىگويى چيست ؟\r\nحسين ( ع ) گفت : اى عقبه پسر سمعان ، خرجينى را كه نامه‌هاى آنها در آن است بياور . پس عقبه ، خرجينى پر از نامه بياورد و پيش آنها فرو ريخت . حرّ گفت : ما جزو اين گروه كه به تو نامه نوشته‌اند نيستيم . به ما دستور داده‌اند وقتى به تو رسيديم از تو جدا نشويم تا تو را در كوفه نزد عبيد اللّه بن زياد ببريم . پس حسين ( ع ) گفت : مرگ از اين انديشه كه در سردارى به تو نزديك‌تر است . آنگاه امام حسين ( ع ) به ياران خويش گفت :\r\nبرخيزيد و سوار شويد . پس همراهان وى سوار شدند ، و منتظر ماندند تا زنانشان نيز سوار شدند و به ياران خود گفت برويم . همين كه خواستند حركت كنند ، جماعت از رفتنشان مانع گرديد . امام به حرّ گفت :\r\nمادرت عزادار باد . چه مىخواهى ؟ ، حرّ گفت : به خدا اگر جز تو كسى از عرب اين سخن را به من مىگفت و در اين وضع بود كه تو هستى از ذكر عزادارى مادرش هر كه بود دريغ نمىكردم . اما به خدا از مادر تو هرگز سخن نگويم مگر به نيكوترين وصف .\r\nحسين ( ع ) گفت : چه مىخواهى ؟\r\nحرّ گفت : مىخواهم تو را پيش عبيد اللّه بن زياد ببرم .\r\nحسين ( ع ) گفت : در اين صورت به خدا با تو نمىآيم .\r\nحرّ گفت : حال كه چنين است به خدا سوگند تو را وانمىگذارم . و اين سخن از دو طرف سه بار تكرار شد ، و چون سخن ميانشان به درازا كشيد حرّ گفت : مرا دستور جنگ با تو نداده‌اند . دستور داده‌اند از تو جدا نشوم تا تو را به كوفه برسانم . اكنون كه از آمدن به كوفه ابا دارى . پس راهى در پيش گير كه تو را نه به كوفه برد و نه به مدينه . كه ميان من و تو انصاف باشد تا به ابن زياد بنويسم . شايد خداوند تا آن وقت كارى پيش آرد ، كه مرا از درگيرى با تو معاف دارد . آنگاه گفت : پس ، از اين راه برو و از راه عذيب و قادسيه به طرف چپ‌گراى ؛ و بدين ترتيب حسين ( ع ) با ياران خويش به راه افتاد و حرّ نيز با وى همراه بود . در ميان راه حسين ( ع ) رو كرد به ياران خويش و ياران حرّ و گفت : پيغمبر خدا ( ص ) فرمود هر كس حاكم ستمگرى را ببيند كه حرام خدا را حلال شمارد ، و پيمان خدا را بشكند و به خلاف سنّت رسول اللّه رود و ميان بندگان خدا با گناه و تعدّى عمل كند ، و اعمال نارواى آنان را به كردار يا به گفتار نگويد ، بر خدا فرض باشد كه او را به جايى كه بايد برد . آگاه باشيد كه اينان به اطاعت شيطان درآمده‌اند و اطاعت رحمان را رها كرده‌اند . تباهى آورده‌اند و حدود را معوق نهاده‌اند و غنيمت را خاص خويش كرده‌اند ، حرام خدا را حلال دانسته‌اند و حلال خدا را حرام شمرده‌اند و من شايسته‌ترين كس باشم كه مفاسد آنان را بازگو كنم . نامه‌هاى شما به من رسيد و فرستادگانتان با بيعت شما پيش من آمدند كه مرا تسليم نمىكنيد و از ياريم بازنمىمانيد . حال چنانچه به بيعت خويش عمل كنيد بهرهء خود را برده‌ايد و راه صحيح و رشد را يافته‌ايد . من حسين پسر على و فرزند فاطمه دختر پيغمبر خدا ( ص ) هستم كه جانم با جانهاى شماست و كسانم با كسان شمايند و پيشواى شما خواهم بود ، و اگر چنين نكنيد و پيمان خويش بشكنيد و بيعت مرا از گردن خويش برداريد به جان خودم كه اين از شما تازه نيست . با پدرم و برادرم و عموزاده‌ام مسلم بن عقيل نيز چنين كرده‌ايد . فريب خورده كسى است كه فريب شما خورد . بهرهء خويش را گم كرده‌ايد و نصيب خويش را به تباهى داده‌ايد .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nهر كه پيمان شكند به ضرر خويش مىشكند . زود باشد كه خداوند مرا از شما بىنياز گرداند . و السّلام .\r\nگويند : حرّ بيامد و با امام همراه شد و گفت : اى حسين تو را به خدا در انديشهء خودت باش و بدان كه اگر با آنان جنگ كنى و آنان با تو بجنگند حتما كشته خواهى شد . حسين ( ع ) گفت : مرا از مرگ مىترسانى ؟ مگر بيشتر از اين چيزى هست كه مرا بكشند ؟ پاسخ من به تو شعرى است كه آن مرد اوسى با پسر عموى خويش گفت ، كه وقتى به يارى پيمبر خدا مىرفت وى را بيم داده و به او گفته بود ، كجا مىروى كه كشته مىشوى ؟ و به پاسخ گفته بود :\r\n سأمضى و ما بالموت عار على الفتى * اذا مانوى حقا و جاهد مسلما\r\nو واسى الرجال الصالحين بنفسه * و فارق مثبورا و ودع مجرما\r\nاقدم نفسي لا اريد بقاءها * لتلقى خميسا في الوغى و عرمرما\r\nفان عشت لم اندم و ان مت لم الم * كفى بك ذلا ان تعيش و ترغما \r\nهمين كه حرّ بن يزيد اين سخن را بشنيد ، از او كناره گرفت . وى با يارانش از يك سو مىرفت و حسين ( ع ) از سوى ديگر تا به عذيب هجانات رسيدند . در اينجا ناگهان چهار كس را ديدند ، كه براى يارى آن حضرت از كوفه آمده و بر مركبهاى خويش سوار بودند . اين چهار تن عبارت بودند از : عمرو بن خالد صيداوى ، مجمع عايذى و پسرش ، و جنادة ابن حارث سلمانى و همراه آنان فرد ديگرى بود كه غلام نافع بن هلال جملى شمرده مىشد ، و اسبى را كه از آن نافع بود به نام كامل يدك كرده بود . نافع خود قبلا حركت كرده و سفارش كرده بود كه اسبش را به او برسانند . پس در ميان راه به امام ملحق شد .\r\nراهنماى ايشان طرماح بن عدى ، بر اسب خويش همراهشان بود . وى از خانوادهء خود جدا شده و از كوفه حركت كرده بود تا در ميان راه به آنان ملحق شود . آنها از بيراهه به راه افتاده بودند ، تا با امام ( ع ) ملاقات كنند . همين كه به كاروان حسين ( ع ) نزديك شدند طرماح به گفتن اشعارى به اين شرح پرداخت :\r\n يا ناقتي لا تذعرى من زجرى * و شمرى قبل طلوع الفجر\r\nبخير ركبان و خير سفر * حتى تحلي بكريم النجر\r\nالماجد الحر الرحيب الصدر * اتى به اللّه لخير امر\r\nثمة ابقاء بقاء الدهر \r\nبارى اين گروه چهار نفرى كه به قصد يارى امام ( ع ) به راه افتاده بودند ، سرانجام به آن حضرت پيوستند .\r\nحرّ به اين قصد بود كه آنها را دستگير كند و يا به كوفه بازگرداند . امام حسين ( ع ) وى را از اين امر بازداشت و گفت : من با همهء توان خود از آنان دفاع مىكنم . آنها به منزلهء همراهان من هستند و از ياران من محسوب مىشوند . اگر به قرارى كه ميان من و تو بوده عمل نكنى با تو پيكار مىكنم . پس حرّ دست از آنها برداشت .\r\nحسين ( ع ) به آنها گفت : با من از مردم كوفه خبر گوييد . پس در پاسخ امام گفتند : ابن زياد بزرگان قوم را رشوه‌هاى زياد داده است كه دوستى آنان را جلب كند و بر ضدّ تو متّفق گرداند . مردم ، دلهايشان به تو مايل است . اما فردا شمشيرهايشان بر ضدّ تو كشيده مىشود . امام پرسيد : آيا از فرستادهء من ، قيس بن مسهر ، خبر داريد ؟\r\nگفتند ، بله ، ابن زياد او را به قتل رسانيد . در اينجا اشك در چشم حسين ( ع ) آمد و نتوانست نگه دارد . پس\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nگفت :  « فَمِنْهُم مَن قَضى نَحْبَه وَ مِنْهُم مَن يَنْتَظِرُ وَ ما بَدَّلُوا تَبْدِيلًا »  « 1 »  ( بار الها بهشت را جايگاه ما و آنها قرار ده و ما و آنان را در پناه رحمت و ذخيره‌هاى بسيار ثواب خويش فراهم آر . )\r\nگويند ، در اين هنگام طرماح بن عدى به امام نزديك شد و گفت : به خدا پناه ببر كه مردم كوفه شما را فريب ندهند . به خدا سوگند چنانچه وارد كوفه شويد ، بدون شك كشته خواهيد شد و من از آن بيم دارم كه نگذارند حتى به كوفه هم برسيد . من هر چه مىنگرم ياران بسيارى را با تو نمىبينم ، و اگر گروههاى ديگرى جز ، همين عدّه كه من مىبينم به جنگ با شما بپردازند ، جهت مقابلهء با شما كافى است . و من پيش از آنكه از كوفه درآيم افراد زيادى ديدم كه هرگز بيش از آن جماعت به يك جا نديده بودم كه قصد داشتند براى نبرد به سوى شما حركت كنند . شما را به خدا اگر مىتوانيد حتى يك وجب هم به كوفه نزديك نشويد .\r\nاگر مىخواهيد به شهرى فرود آييد كه خدايت در آنجا محفوظ دارد تا كار خويش را ببينى و بنگرى چه خواهيد كرد . به نظر من چنانچه در كوهستان محفوظ ما كه اجا نام دارد فرود آييد بهتر است . آنگاه كس پيش مردان طى مىفرستم كه در اجا و سلمى اقامت دارند ، و آنان را به يارى شما فرا مىخوانم .\r\nحسين ( ع ) گفت : خدا تو و قومت را پاداش نيك دهد . ميان ما و اين قوم ، سخنى پيش آمده كه نمىتوانيم از آن منصرف شويم . اينك چنانچه خداوند شرّ دشمن را از ما كوتاه فرمايد ، بر ما منّت نهاده و نعمتى است كه بر ما ارزانى داشته است ، و اين خود بر ما كافى خواهد بود ؛ و چنانچه به ناچار مىبايست با آنان به مقابله پردازيم ، به افتخار شهادت نايل خواهيم شد . طرماح بن عدى همچنان با امام به راه خود ادامه داد . سپس با وى وداع كرد و گفت : از كوفه براى كسانم آذوقه گرفته‌ام . مىروم و پس از رسانيدن آن به خانوادهء خويش بازمىگردم و به يارى تو مىشتابم . وى همين كه از اين سفر بازگشت ، در منزلگاه عذيب هجانات به وى اطلاع دادند كه امام حسين به شهادت رسيده است . پس بىدرنگ از همان جا بازگشت . بنا به روايت ديگر حسين ( ع ) از ياران خود پرسيد : در ميان شما كسى هست كه در اين جادّه راه ديگرى را بشناسد ؟ طرماح بن عدى پاسخ داد ، بله . اى پسر پيمبر خدا من مىشناسم . امام ( ع ) گفت : پس همراه ما حركت كن بدين ترتيب طرماح پيشاپيش كاروان امام در حالى كه به خواندن رجز پرداخته بود به راه افتاد :\r\n يا ناقتى لا تذعرى من زجر * و امضي بنا قبل طلوع الفجر\r\nبخير فتيان و خير سفر * آل رسول اللّه آل الفخر\r\nالسادة البيض الوجوه الزهر * الطاعنين بالرماح السمر\r\nالضاربين بالسيوف البتر * حتى تحلي بكريم النجر\r\nالماجد الجد الرحيب الصدر * اصابه اللّه بخير امر\r\nعمره اللّه بقاء الدهر * يا مالك النفع معا و الضر\r\nأيد حسينا سيدى بالنصر * على الطغاة من بقايا الكفر\r\nعلى اللعينين سليلى صخر * يزيد لا زال حليف الخمر\r\nو ابن زياد العهر بن العهر \r\n\r\n","description":"","footnote":" ( 1 ) قرآن سوره احزاب آيهء 23 . ","page_name":" 138 ","page_number":138},
  {"content":"\r\n\r\n\r\nقهرمانان نبرد\r\nكاروان حسين ( ع ) همچنان به راه خود ادامه مىداد تا به قصر بنى مقاتل رسيد و آنجا فرود آمد . شب را در آنجا به سر بردند . آخر شب حسين ( ع ) به جوانان گفت : آبگيرى كنند . آنگاه دستور حركت داد و بدين ترتيب شبانه از آنجا كوچ كردند و به راه افتادند . عقبة بن سمعان گويد : وقتى از قصر بنى مقاتل حركت كرديم ، هنوز مسافت زيادى نپيموده بوديم كه خواب بر امام حسين چيره گشت ، آنگاه به خود آمده ، مىگفت : « انّا للّه و انا اليه راجعون و الحمد للّه رب العالمين . » و اين را دو يا سه بار تكرار كرد . در اين هنگام فرزندش على اكبر به نزديك پدر آمد و گفت : پدر جان ، فدايت شوم ، چرا اين كلمه را بر زبان راندى ؟\r\nحسين ( ع ) گفت : پسرم ! همين لحظه كه به خواب رفتم ، سوارى را ديدم كه از برابرم گذشت و با خود چنين مىگفت : اين كاروان به سوى مرگ پيش مىرود . بدانستم كه از مرگ ما خبرمان مىدهد .\r\nعلى اكبر گفت : پدر جان ، خدا بد برايت نياورد . مگر ما بر حق نيستيم ؟ امام فرمود : چرا فرزندم . به خدايى كه بازگشت همهء بندگان به سوى اوست ما بر حق هستيم ، پس على اكبر گفت : بنابراين ما از مرگ باكى نداريم و بر حق جان مىدهيم . پس حسين ( ع ) فرمود : خداى نيكوترين پاداشى كه به خاطر پدرى به فرزندى داده تو را دهد . به هر حال همين كه صبح درآمد ، فرود آمد و نماز صبحگاه به جا آورد . آنگاه با شتاب بر نشست و ياران خود را به جانب چپ برد . مىخواست آنان را متفرق كند . اما حرّ مىآمد و آنها را بازپس مىبرد . حسين ( ع ) نيز او را پس مىبرد و چون آنها را سوى كوفه مىكشيد ، مقاومت مىكردند و راه بالا مىگرفتند و همچنان با هم راه مىپيمودند ، تا به نينوا رسيدند . در اين وقت سوارى بر اسبى اصيل نمايان گشت كه مسلح بود و كمانى به شانه داشت . او مالك بن نسر كندى بود و از كوفه مىآمد . همگى بايستادند و منتظر وى شدند . چون به آنها رسيد به حرّ و يارانش سلام گفت . اما به حسين ( ع ) و يارانش سلام نگفت . آنگاه نامه‌اى به حرّ داد كه از ابن زياد بود و چنين نوشته بود : اما بعد ، وقتى نامهء من به تو رسيد و فرستاده‌ام بيامد ، بر حسين سخت بگير و او را از رفتن بازدار . در سرزمين خشك و بىحصار و بىآب . به فرستاده‌ام دستور داده‌ام با تو باشد و از تو جدا نگردد تا خبر بياورد كه دستور مرا اجرا كرده‌اى . و السّلام .\r\nهمين كه حرّ نامه را بخواند ، نزد امام رفت و از او و يارانش خواست ، كه در همان سرزمين كه بدون آب و آبادى بود فرود آيند . حسين ( ع ) رو كرد به حرّ و گفت : مگر خود به ما نگفتى كه از بيراهه برويم ؟ حرّ گفت :\r\nبله ، من گفتم . اما اين نامهء امير عبيد اللّه بن زياد است كه به من دستور مىدهد شما را در همان جا كه نامه‌اش به من مىرسد نگه دارم . اين فرستادهء اوست كه گفته از من جدا نشود ، تا نظر وى اجرا گردد . در اين هنگام ، يزيد بن زياد بن مهاصر كندى كه يكى از ياران حسين ( ع ) بوده و قبل از رسيدن حرّ به كاروان امام از كوفه آمده بود ، به فرستادهء عبيد اللّه بن زياد نگريست و رو كرد به او و گفت : مادرت عزادارت شود . به چه كار آمده‌اى ؟\r\nگفت : به كارى آمده‌ام كه اطاعت پيشوايم كرده‌ام و به بيعتم عمل كرده‌ام . پس يزيد بن مهاصر گفت :\r\nعصيان پروردگار كرده‌اى و اطاعت پيشواى خويش در كار هلاكت خويش ، و ننگ و جهنّم جسته‌اى و پيشواى تو چه پيشواى پليدى است كه خداى تعالى فرمايد : « و جعلنا هم ائمة يدعون الى النّار » يعنى آنها را پيشوايان قرار داديم كه به سوى جهنّم بخوانند . پيشواى تو چنين است .\r\nحرّ جماعت را وادار كرده بود در همان جا فرود آيند . امام حسين ( ع ) به او گفت : بگذارمان در يكى از اين\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nدهكده‌هاى نزديك مانند نينوا ، غاضريه و شفيّه فرود آييم ، حرّ گفت : نه . هرگز ، من قدرت اين كار ندارم . اين مرد را به مراقبت من فرستاده‌اند .\r\nزهير بن قين گفت : اى پسر پيمبر خدا ، جنگ با اينان ، آسان‌تر از جنگ كسانى است كه پس از اين به مقابلهء با ما مىآيند . به جان خودم سوگند ، از پى اينان كه مىبينى كسانى سوى ما آيند كه ما را ياراى مقابله با آنها نخواهد بود . حسين ( ع ) گفت : من كسى نيستم كه جنگ را آغاز كنم .\r\nزهير گفت : پس سوى اين دهكده رويم و آنجا فرود آييم كه محلى است در كنار فرات و استوار . چنانچه از فرود آمدن ما در آنجا مانع شدند با آنها مىجنگيم كه جنگ با آنها آسانتر از جنگ كسانى است كه از پى آنها مىرسند .\r\nحسين ( ع ) گفت : اين چه دهكده‌اى است ؟\r\nگفت : عقر .\r\nحسين ( ع ) گفت : خدايا از عقر به تو پناه مىبرم .\r\nزهير بن قين بار ديگر گفت ، اى فرزند رسول خدا ، بهتر است همراه ما بيايى تا به كربلا كه در كنار نهر فرات است فرود آييم ، و چنانچه دشمن نبرد را آغاز كرد با او پيكار خواهيم كرد ، و از خداوند يارى مىجوييم . در اينجا امام ( ع ) گريست . پس گفت : بار الها من از غم و اندوه كرب و بلاء به تو پناه مىبرم .\r\nسپس حسين ( ع ) رو كرد به ياران خود و پس از حمد و ثناى خدا گفت : كارها چنان شده كه مىبينيد ، دنيا تغيير يافته و به زشتى گراييده . نيكيها از ميان رفته و پيوسته بدتر شده و از آن ظرفى و معاشى ناچيز باقى مانده است ، چون چراگاهى كم‌مايه . مگر نمىبينيد كه به حق عمل نمىكنند ، و از باطل دورى نمىجويند .\r\nحقا كه مؤمن بايد به لقاى پروردگار راغب باشد كه به نظر من ، مرگ در راه خدا سعادت ، و زندگى با ستمگران جز مايهء رنج و بلا چيز ديگرى نيست .\r\nدر اين وقت زهير بن قين برخاست و گفت : اى پسر پيمبر كه خداوند تو را قرين هدايت بدارد ، گفتار تو را شنيديم . چنانچه دنيا براى ما باقى بود و در آن جاويد بوديم و يارى و پشتيبانى تو موجب جدايى از دنيا بود ، قيام با تو را بر اقامت دنيا ترجيح مىداديم . سپس نافع بن هلال جملى نيز از جا برخاست و گفت : به خدا سوگند ، چنانچه با نيّت پاك و آگاهى در راه خدا كشته شويم هرگز براى ما ناگوار نخواهد بود . آن كس كه با شما دوست باشد ما هم دوستدار او خواهيم بود ، و هر كس با شما دشمنى ورزد ما نيز با وى دشمن هستيم .\r\nآنگاه برير بن خضير به سخن پرداخته ، گفت : سوگند به خداى ، اى پسر پيمبر خداوند بر ما منّت نهاده ، كه به يارى شما بياييم ، و در ركاب شما بجنگيم ، تا اعضاى بدن ما قطعه‌قطعه گردد و بدين وسيله در روز قيامت از شفاعت جدّت برخوردار شويم .\r\n\r\nورود امام به كربلا\r\nامام ( ع ) پس از مقابله و تلاش بسيار برخاست و بر مركب خويش سوار شد اما به هر سو كه ارادهء رفتن مىكرد به راه ديگرى او را سوق مىدادند . تا سرانجام به سرزمين كربلا رسيد . و اين به روز پنجشنبه دوّم\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nمحرّم سال شصت و يكم هجرى بود . همين كه بدين محل فرود آمد ، حضرت پرسيد : نام اين سرزمين چيست ؟ گفته شد . كربلا . پس گفت : « بار الها از بلا و رنج اين سرزمين به تو پناه مىبرم . آنگاه رو كرد به ياران خود و فرمود : مردم بندهء دنيا هستند و دين بازيچهء زبان آنهاست . مادام كه دين را به سود خود ديدند ، در پى بىآن مىروند . اما همين كه دورهء امتحان فرا رسد ، ديندار كمياب مىگردد . سپس پرسيد : كربلا همين‌جاست ؟ گفتند : آرى ، اى پسر پيمبر خدا ، فرمود : اين دشت رنج و بلاست . پياده شويد كه اين سرزمين بارانداز ما و قتلگاه مردان ما و محل ريختن خونهاى ما خواهد بود . كاروان امام كه فرود آمد ، حرّ و سربازانش نيز در گوشه‌اى ديگر فرود آمدند . آنگاه حسين ( ع ) فرزندان و برادران و خانوادهء خويش را فراهم آورد .\r\nنگاهى به آنان بينداخت و با چشمانى گريان گفت : خدايا ، ما عترت پيمبر تو محمد ( ص ) هستيم ، ما را از سرزمين خود روانه ساخته و از حرم جدّمان به دور داشته‌اند . بنى اميّه بر ما ستم كرده‌اند . بار الها حق ما را از آنان بگير و بر قوم ستمكار ما را پيروزى عنايت فرما .\r\nدر اين هنگام حرّ نامه‌اى به عبيد اللّه بن زياد ، مبنى بر فرود آمدن حسين ( ع ) به كربلا ارسال داشت . پسر زياد براى حسين ( ع ) نامه‌اى بدين مضمون نوشت : به من خبر رسيده است كه به كربلا آمده‌اى . فرمانرواى من يزيد به من نوشته كه در بستر نرم نخوابم و نان گرم نخورم تا تو را نكشم . مگر آن كه تو را به خداى لطيف خبير ملحق سازم ، و يا زير فرمان آيى . فرمان من و فرمان يزيد بن معاويه . و السلام .\r\nهمين كه امام نامه را بخواند ، بينداخت و گفت : مردمى كه خشم آفريدگار را بر خوشنودى مخلوق ترجيح مىدهند هرگز رستگار نشوند .\r\nنامه‌رسان به امام گفت : اى ابا عبد اللّه ، پاسخ نامه چيست ؟ حسين ( ع ) گفت : اين نامه پاسخى ندارد .\r\nنامه‌رسان بازگشت و سخن حسين ( ع ) را در پاسخ نامه گزارش داد . ابن زياد از اين پاسخ سخت در غضب شد و به تدبير و جمع سپاه پرداخت . آنگاه مردم را به مسجد كوفه فرا خواند ، و براى آنان به سخن پرداخت ، و از يزيد و پدرش به نيكى ياد كرده ، گفت : شما مىدانيد كه اين دو ، سيرتى نيكو و رفتارى شايسته دارند و به مردم كمكهاى مالى فراوان مىكنند . يزيد در عطا و بخشش براى هر كس صددرصد افزايش خواهد داد ، و در پايان سخن خود دستور داد كه مردم آمادهء نبرد با حسين ( ع ) گردند .\r\n\r\nابن سعد به صحنهء جنگ وارد مىشود\r\nابن سعد با چهار هزار كس در فرداى روزى كه حسين ( ع ) در كربلا فرود آمده بود يعنى روز سوّم محرّم بدين سرزمين وارد شد . ابن زياد قبلا حكومت رى را به وى وعده داده و با او چهار هزار سرباز روانه كرده بود ، كه در جنگ ديلم وارد شود ؛ اما همين كه اطلاع يافت حسين ( ع ) بدانجا رسيده است ، وى را به كربلا روانه ساخت ، و به او گفت : وقتى از كار حسين فراغت يافتى به طرف رى حركت كن . ابن سعد ابتدا به ابن زياد گفت : مرا از اين امر معذور دار . اما ابن زياد گفت : در اين صورت از حكومت رى معزول هستى . ابن سعد در انديشه فرو رفت و از وى مهلت خواست . با ياران خود به مشورت پرداخت . آنها نيز وى را از اين امر برحذر داشتند . پس آن شب را همچنان در اين فكر به سر برد و اشعارى مىخواند كه همگى مىشنيدند :\r\n دعاني عبيد اللّه من دون قومه * الى خطة فيها خرجت لحيني \r\n\r\n","description":"","footnote":"","page_name":" 141 ","page_number":141},
  {"content":"\r\n\r\n فو اللّه لا ادرى و اني لواقف * افكر في امري على خطرين\r\nا أترك ملك الري و الري رغبة * ام ارجع مذموما بقتل حسين\r\nو في قتله النار التى ليس دونها * حجاب و ملك الري قرة عين \r\nسپس حمزة بن مغيرة بن شعبه خواهرزادهء وى بيامد و گفت : دايى جان تو را به خدا سوگند مىدهم به مقابلهء حسين ( ع ) مرو كه گناه پروردگارت كرده‌اى و رعايت خويشاوندى نكرده‌اى . به خدا چنانچه از دنيا و مال خويش بگذرى و حكومت همهء زمين را داشته باشى و واگذارى ، از آن بهتر كه با ريختن خون حسين به ديدار خدا روى . ابن سعد گفت : ان شاء اللّه نمىروم .\r\nسپس عمر بن سعد نزد ابن زياد رفت و گفت : مگر حكومت رى را به من واگذار نكرده‌اى ؟ مردم نيز از اين امر اطلاع دارند . از اين رو بهتر نيست كه مرا به جانب رى بفرستى و يكى ديگر از اشراف كوفه را براى نبرد با امام حسين روانه سازى ؟ آنگاه عده‌اى از افراد سرشناس كوفه را براى ابن زياد نام برد . ابن زياد در پاسخ او گفت : من در اين مورد با تو مشورت نكردم . چنانچه خود مايل هستى ، فرماندهى سپاه را به عهده گير . در غير اين صورت از حكومت رى معزول خواهى بود .\r\nعمر بن سعد گفت : حال كه چنين است خواهم رفت و بدين ترتيب نبرد با امام حسين ( ع ) را پذيرفت . پس ابن سعد با چهار هزار سرباز جهت مقابلهء با حسين ( ع ) به راه افتاد و حرّ و يارانش نيز زير نظر وى قرار گرفتند . از اين رو تعداد نظاميان آنها به پنج هزار نفر رسيد . ديرى نپاييد كه شمر نيز با چهار هزار سرباز سررسيد . ابن زياد در پى آنها بازهم دو هزار سرباز به فرماندهى يزيد بن ركاب كلبى ، حصين بن تميم سكونى با چهار هزار نفر ، فلان مازنى همراه با سه هزار نفر و نصر بن فلان را با دو هزار سرباز روانه كربلا ساخت . و تا روز ششم محرّم تعداد نظاميانى كه روانه مىساخت همچنان اضافه مىكرد . با كعب بن طلحه سه هزار ، و شبت بن ربعى رياحى با هزار سرباز و حجار بن ابجر نيز با هزار نفر و با اين عدّه جمعا بيست و پنج هزار به كربلا روانه كرده بود . و بازهم تا آنجا كه مىتوانست افراد نظامى خود را افزايش مىداد . چنان كه مدّتى نگذشت كه تعداد سواره و پيادهء سربازان او را تا سى هزار نوشته‌اند . شيخ مفيد در كتاب ارشاد به روايت امام صادق ( ع ) تعداد نظاميان را سى هزار ذكر كرده ، اما در تاريخ طبرى آمده است كه : عمر بن سعد با چهار هزار نفر از كوفه به كربلا وارد شد . سبط ابن جوزى در تذكرة الخواص چنين آورده است : ابن زياد ، عمر بن سعد را با چهار هزار سرباز جهت مقابلهء با حسين ( ع ) بفرستاد و با پانصد سوار نيز آنان را جهت نظارت بر آب مجهّز ساخت . مسعودى مىگويد : همهء افرادى كه در نبرد با حسين ( ع ) روانهء كربلا شدند به خصوص از اهالى كوفه بودند . طبرى در جايى ديگر از كتاب خود جنگ‌آوران ابن سعد را شش هزار نفر ذكر كرده است . نگارنده معتقد است ، نوشتهء سبط ابن جوزى كه مىگويد : همهء ياران ابن سعد چهار هزار نفر بوده‌اند صحيح به نظر نمىرسد ؛ زيرا مطابق همهء روايات ، عدد چهار هزار همان كسانى بوده‌اند كه همراه با خود او به كربلا آمدند و پس از آن ابن زياد تعداد بسيارى را به كمك او فرستاد و شيخ مفيد نيز اين امر را تأييد كرده است ، و حرّ نيز با همراهان خود به او پيوسته بود . و روايت شيخ مفيد كه تعداد آنان را شش هزار آورده نيز مردود خواهد بود . از اين رو همان رقم سى هزار صحيح‌تر به نظر مىرسد . به هر حال ابن زياد به ابن سعد نوشت : با آن همه كسان و تجهيزات كه براى تو فراهم كرده‌ام جاى هيچ گونه بهانه‌اى\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nباقى نمانده است . پس به شدّت در كار خود بكوش تا هر صبح و شام مرا در جريان امر قرار دهى ، و اين در موقعى بود كه شش روز از ماه محرم مىگذشت .\r\nعمر بن سعد ابتدا خواست شخصى را سوى حسين ( ع ) فرستد تا از او بپرسد براى چه آمده و چه مىخواهد ؟ ، پس اين مطلب را به سران لشكر خود عرضه كرد . اما همگى از پذيرفتن اين امر خوددارى كردند ؛ زيرا از حسين ( ع ) شرم داشتند . چون خود در رديف كسانى بودند كه با نوشتن نامه وى را به كوفه دعوت كرده بودند . در اين اثنا كثير بن عبد اللّه شعبى كه يكّه‌سوارى دلير بود و از هيچ كارى روى گردان نبود برخاست و گفت : من پيش وى مىروم . سوگند به خدا چنانچه بخواهى به غافلگيرى او را خواهم كشت . ابن سعد گفت : نمىخواهم به غافلگيرى كشته شود . نزد وى برو و بپرس براى چه آمده است ؟\r\nپس كثير به نزد امام شتافت . همين كه ابو ثمامهء صائدى او را بديد ، به حسين ( ع ) گفت : اى ابو عبد اللّه ، خدايت قرين صلاح بدارد . شرورترين مردم زمين كه به خونريزى و بىپروايى در كشتن از همه جسورتر است سوى تو آمده . پس ابو ثمامه برخاست و نزديك وى رفت و گفت : شمشير خويش را بگذار . گفت : نه ، من فرستاده‌ام ، و براى كسى كرامتى نمىبينم . من پيامى دارم . چنانچه مىشنويد ، مىرسانم ، و اگر ابا داريد از پيش شما بازمىگردم .\r\nابو ثمامه گفت : من دستهء شمشيرت را مىگيرم . آنگاه سخن خويش را بگوى .\r\nگفت : به اين شمشير هرگز نبايد دست بزنى . ابو ثمامه گفت : پس پيامت را به من بگو و من از طرف تو مىرسانم . نمىگذارم به او نزديك شوى كه تو بدكاره‌اى . پس به يكديگر ناسزا گفتند و كثير پيش عمر بن سعد شتافت و قضيه را با وى گفت . سپس عمر بن سعد ، قرة بن قيس حنظلى را پيش خواند و او را نزد حسين ( ع ) فرستاد . قرّه سوى امام حركت كرد . و چون حسين ( ع ) او را بديد كه مىآيد گفت : اين مرد را مىشناسيد ؟\r\nحبيب بن مظاهر گفت : بله ، اين يكى از طايفهء حنظله است از قبيلهء تميم ، خواهرزادهء ماست . من او را در عقيده و رأى نيكو مىپنداشتم و گمان نداشتم در اينجا حاضر شود . قره بيامد و به حسين ( ع ) سلام گفت و پيام عمر بن سعد را به وى رسانيد . امام به دو گفت : مردم شهر شما به من نوشته‌اند و مرا به اينجا دعوت كرده‌اند .\r\nحال چنانچه مرا از آمدن خوش نداريد ، بازمىگردم . پس از آن حبيب بن مظاهر گفت : اى قره ، واى بر تو .\r\nچرا در جمع قوم ستمگر بازمىگردى ؟ ، اين مرد را كه خداوند به وسيلهء پدرانش ما و تو را كرامت بخشيده است ، يارى كن . قره در پاسخ او گفت : نزد يار خود بازمىگردم و پاسخ حسين ( ع ) را بيان مىكنم . آنگاه انديشه مىكنم . پس نزد عمر بن سعد رفت و خبر را با وى بگفت . ابن سعد گفت : اميدوارم ، خداوند مرا از پيكار با او معاف بدارد . سپس اين جريان را براى ابن زياد نوشت . همين كه ابن زياد نامهء ابن سعد را خواند گفت :\r\n الآن اذا علقت مخالبنا به * يرجو النجاة و لات حين مناص \r\nاينك كه پنجه‌هاى ما به او بند شده .\r\nاميد رهايى دارد .\r\nاما ديگر مفرى نخواهد بود .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nديرى نپاييد كه به عمر بن سعد نوشت :\r\nبه حسين بگو او و همهء يارانش با يزيد بيعت كنند و چون چنين كرد رأى خويش را خواهيم گفت . همين كه نامه به عمر بن سعد رسيد گفت : از آن بيم دارم كه ابن زياد راه سلامت را نپذيرد .\r\n\r\nامام را از دستيابى به آب جلوگيرى مىكنند\r\nعبيد اللّه بن زياد به عمر بن سعد نامهء ديگرى نوشت و گفت : ميان حسين و ياران وى و آب حايل شو كه يك قطره از آن ننوشند ، همچنان كه با پاكيزه خوى متّقى ، عثمان بن عفان رفتار كردند . پس بىدرنگ عمر بن سعد ، عمرو بن حجاج را با پانصد سوار فرستاد كه آبگاه را گرفتند و ميان حسين ( ع ) و ياران وى و آب حايل شدند ، تا به اين وسيله حسين ( ع ) و ياران او نتوانند به آب دست يابند ؛ و اين واقعه سه روز پيش از شهادت امام حسين ( ع ) بود .\r\nهمين كه تشنگى بر حسين و يارانش سخت شد ، عباس بن على ( ع ) برادر خويش را پيش خواند و با بيست نفر همراه با بيست مشك و سى سوار شبانگاه برفتند و نزديك آب رسيدند . نافع بن هلال جملى با پرچم پيشاپيش مىرفت . عمرو بن حجاج با مشاهدهء او گفت : كيستى و براى چه آمده‌اى ؟ گفت : من نافع بن هلال هستم . آمده‌ايم از اين آب كه ما را از آن منع كرده‌ايد بنوشيم . گفت : بنوش ، نوش جانت .\r\nنافع گفت : نه ، به خدا سوگند تا حسين ( ع ) و يارانش تشنه‌اند يك قطره نخواهم نوشيد . عمرو گفت : نه ، راهى براى آب دادن اينان نيست . ما را اينجا گذاشته‌اند كه آب را از ايشان منع كنيم .\r\nنافع بلافاصله به ياران خود گفت : مشكها را پر كنيد . آنها مشكها را پر كردند . عمرو بن حجاج و يارانش پيش دويدند و مىخواستند راه بازگشت را بر آنان ببندند . عباس بن على ( ع ) و نافع بن هلال به آنها حمله بردند كه بر جاى خويش بازگشتند و راه را گشودند . يك بار ديگر بازهم عمرو و يارانش جلو آمدند و قصد حمله داشتند ، اما عباس و يارانش با آنان مقابله كردند و ميان آنها درگيرى شد . به هر حال ياران حسين ( ع ) با مشكها آمدند و آب را پيش وى بردند . اما چنان كه سبط ابن جوزى مىگويد : بر سر آب ميان دو گروه مبارزه درگرفت ، و سرانجام نتوانستند به آب دست يابند .\r\nبدين ترتيب ، آن قوم ، حسين ( ع ) را به شدّت در سختى و فشار قرار دادند تا آنجا كه تشنگى بر امام و يارانش غلبه كرد . در اين اثنا برير بن خضير همدانى به حسين ( ع ) گفت : اى فرزند پيمبر خدا ، آيا اجازه مىدهيد كه نزد اين قوم بروم و با آنان گفتگو كنم ؟ حضرت وى را اجازه داد . پس نزد قوم رفت و خطاب به آنان گفت : اى گروه مردم ، خداى عزّ و جل ، محمد ( ص ) را به حق به پيامبرى برگزيد تا مردم را بشارت دهند و بيم دهنده باشد . او با اذن خدا ، مردم را به سوى خداوند دعوت كرد و خود براى همه چراغى فروزان بود .\r\nاكنون ميان آب فرات و فرزند رسول اللّه ( ص ) حايل شده و آب را بر آنها بسته‌اند . آبى كه بر خوكها و سگهاى بيابان رواست .\r\nمردم با تندى به وى گفتند : اى برير ، زياد سخن گفتى . ساكت باش . به خدا سوگند همانطور كه پيش از حسين از آب محروم شدند اينك حسين نيز تشنه خواهد ماند .\r\nآنگاه امام حسين ( ع ) به برير امر به سكوت فرمود و گفت : اى برير بنشين . سپس در حالى كه بر شمشير خود\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nتكيه كرده بود رو كرد به قوم و با صداى بلند گفت :\r\nشما را به خدا سوگند مىدهم آيا مرا مىشناسيد ؟\r\nگفتند : آرى ، تو فرزند پيمبر خدا و نوادهء او هستى .\r\n- شما را به خدا آيا مىدانيد جدّ من رسول اللّه ( ص ) است ؟\r\n- آرى .\r\n- شما را به خدا سوگند ، آيا مىدانيد كه مادرم فاطمه دختر محمد ( ص ) است ؟\r\n- آرى مىدانيم .\r\n- شما را به خدا آيا مىدانيد كه پدرم على بن ابى طالب ( ع ) است ؟\r\n- آرى .\r\n- شما را به خداى سوگند مىدهم . آيا مىدانيد كه جدّه من خديجه دختر خويلد نخستين بانوى اين امت است كه اسلام آورد ؟\r\n- آرى .\r\nامام ادامه داده فرمود :\r\nشما را سوگند به خداى ، آيا مىدانيد كه حمزهء سيد الشهداء عموى پدرم بوده است ؟\r\nقوم گفتند : - آرى .\r\n- شما را به خدا قسم مىدهم آيا اطلاع داريد كه اين شمشير از آن رسول اللّه ( ص ) بوده است ؟\r\n- آرى .\r\n- شما را به خدا ، آيا مىدانيد كه اين عمامه‌اى كه بر سر دارم مخصوص پيامبر خدا ( ص ) بوده است ؟\r\n- آرى .\r\n- شما را به خدا ، آيا مىدانيد كه على ( ع ) نخستين كسى بود كه از ميان امّت به اسلام گرويد ؟ آيا مىدانيد كه در علم و دانش و حلم و بردبارى از همه برتر و والاتر بود ، و بر هر كس ، ولىّ خواهد بود ؟\r\nقوم همگى گفتند : آرى همه را مىدانيم .\r\nامام فرمود : پس از روى چه دليل خون مرا مباح مىسازيد ؟ با اينكه پدرم ساقى و پاسدار حوض كوثر است . از بسيارى از افراد حمايت و پشتيبانى خواهد كرد ، همچنان كه ساربان ، شتران را از سراب مىراند ، و در قيامت پدرم پيشاپيش كسانى است كه حمد و سپاس خداوند را به جا آورده‌اند .\r\nگفتند : آرى همهء اين مطالب را مىدانيم با اين وصف دست از تو برنداريم تا با لب تشنه جان دهى .\r\nدر اين وقت كه امام حسين ( ع ) به ايراد خطابهء خود پرداخته بود ، دختران و خواهران آن حضرت با شنيدن سخنان وى به شدّت مىگريستند و صداى نالهء آنان بالا مىگرفت . چنانچه امام متوجه آنان شد .\r\nپس برادر خود عباس و فرزند خود على را پيش خواند و از آن دو خواست كه آنان را ساكت سازند و ادامه داده گفت : به جان خودم از اين پس آنها بسيار خواهند گريست .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n\r\nملاقات امام با ابن سعد\r\nامام حسين ( ع ) عمرو بن قرظهء انصارى را پيش عمر بن سعد فرستاد و گفت : من تصميم دارم با تو چند كلمه سخن بگويم . امشب ميان اردوگاه خودت مرا ببين . پس عمر بن سعد با بيست نفر بيامد . حسين ( ع ) نيز آمد .\r\nهمين كه به هم رسيدند امام به ياران خود گفت ، دور شوند . تنها عباس و فرزندش على اكبر با وى بودند .\r\nعمر بن سعد نيز با ياران خويش چنين كرد و تنها پسر او حفص و يكى از غلامانش با وى بودند . حسين ( ع ) به ابن سعد گفت : واى بر تو . آيا از خداى نمىترسى ؟ خدايى كه سرانجام به سوى او بازخواهى گشت . آيا به قصد پيكار با من آمده‌اى در حالى كه مرا به خوبى مىشناسى و مىدانى كه من فرزند چه كسى هستم . بيا با من همراه شو و اين قوم را واگذار ، كه در اين صورت خود را به خداى نزديك كرده‌اى . ابن سعد گفت ؛ از آن بيم دارم كه خانه‌ام را ويران كنند ، امام گفت : من آن را براى تو جبران خواهم كرد . بازگفت املاكم را مىگيرند . امام گفت : از اموال خود در حجاز بهتر از آن را به تو مىبخشم . ابن سعد گفت : خانواده‌ام چه مىشود ؟ بر آنان نيز نگران هستم . امام در اينجا سكوت كرد و ديگر پاسخى نداد و از نزد او بازگشت در حالى كه مىگفت ، چه فكر مىكنى ؟ مىدانى كه به زودى در بستر تو را خواهند كشت و در روز قيامت از آمرزش خداوند بهره‌مند نخواهى شد . اميدوارم از گندم عراق جز اندكى استفاده نبرى . عمر بن سعد در حالى كه لب به تمسّخر گشوده بود گفت : اگر به گندم دست نيافتم از جو استفاده خواهم كرد . باز بار ديگر حسين ( ع ) شخصى را براى ديدار با ابن سعد فرستاد و گفت من حاضرم بار ديگر با يكديگر ملاقات كنيم . پس دو اردوگاه شبانگاه با يكديگر روبرو شدند و ميان حسين ( ع ) و ابن سعد سخن به درازا كشيد .\r\nبه هر حال اين امر سه يا چهار بار اتفاق افتاد . آنگاه عمر بن سعد به عبيد اللّه بن زياد چنين نوشت : اما بعد .\r\nخداوند آتش را خاموش گردانيد و اتفاق برقرار شد و كار امت را به صلاح آورد . اكنون پيشنهاد حسين به من اين است كه از همان جايى كه آمده به همان محل دوباره بازگردد ، يا او را به هر يك از مرزهاى مسلمانان كه وى را بفرستيم برود و در حقوق و تكاليف همانند آنها باشد . « 1 » \r\nاز عقبة بن سمعان روايت است كه گفت : سوگند به خداى كه امام حسين ( ع ) هرگز چنين پيشنهادى نكرد كه يا نزد يزيد و يا به يكى از سرحدات برود ، بلكه سخن آن حضرت چنين بود كه : مرا واگذاريد از همان سرزمين كه آمده‌ام بازگردم و يا به سرزمينى پهناور بروم .\r\nهمين كه ابن زياد نامه را خواند گفت : اين نامهء مرد خيرخواهى است كه بر امير خويش اندرز گفته و بر قوم خويش دلسوزى كرده است . در اين اثنا شمر بن ذى الجوشن برخاست و گفت : اكنون كه\r\n\r\n","description":"","footnote":" ( 1 ) نگاهى كوتاه به سخنان حضرت سيد الشهداء ( ع ) و بر مبناى روايات اسلامى كه پيش از اين به گوشه‌اى از آنها نيز اشاره شد ، اين مطلب روشن مىشود كه آن حضرت هرگز حاضر نبود دست بيعت در دست يزيد گذارد . يكى از تاريخ‌نويسان مىنويسد : من از مدينه تا مكه و از مكه تا عراق تا آنگاه كه حسين ( ع ) به شهادت رسيد همه جا با او بودم و تمام سخنان او را در طى اين راه شنيدم و هيچ‌گاه چنين سخنى نگفت كه : من حاضرم دست خود را در دست يزيد گذارم . بنابراين عمر بن سعد ممكن است اين جملهء آخر را از پيش خود در نامه اضافه كرده تا به اين وسيله كار را به همين جا فيصله دهد و از پيكار و كشتن امام جلوگيرى كرده باشد ، زيرا همان‌طور كه در گذشته اشاره شد ، جنگ با آن حضرت را خوش نداشت و در اين فكر بود كه به هر وسيله‌اى ممكن است كار به جنگ و خونريزى نينجامد ، ( مترجم ) ","page_name":" 146 ","page_number":146},
  {"content":"\r\n\r\nحسين بن على ( ع ) به سرزمين تو فرود آمده و كنار توست ، اين را از او مىپذيرى ؟ به خداى سوگند چنانچه از ديار تو برود و دست در دست تو ننهاده باشد نيرو و عزّت از آن وى باشد و ضعف و زبونى از آن تو . اين پيشنهاد را مپذير كه مايهء ضعف است . بايد به حكم تو تسليم شوند ، كه اگر مجازات كنى اختيار آن با تو باشد و اگر مىبخشى به اختيار تو باشد . ابن زياد گفت : چه خوب گفتى . رأى تو درست است . آنگاه ابن زياد شمر بن ذى الجوشن را پيش خواند و گفت : اين نامه را پيش عمر بن سعد ببر كه به حسين و يارانش بگويد به حكم من تسليم شوند . اگر پذيرفتند آنها را به مسالمت پيش من بفرستد و اگر نپذيرفتند با آنها بجنگد ، و چنانچه پذيرفت و جنگ را آغاز كرد ، مطيع فرمان او باش و چنانچه ابا كرد تو فرمانرواى سپاه باش و ابن سعد را گردن بزن ، و سرش را پيش من بفرست . سپس ابن زياد به عمر بن سعد نوشت : من تو را سوى حسين نفرستاده‌ام كه دست از او بدارى و بيهوده وقت بگذرانى يا به سلامت و بقا اميدوار سازى و يا بنشينى و پيش من از او عذرخواهى و وساطت كنى .\r\nبنگر چنانچه حسين و يارانش تسليم فرمان من شدند ، آنها را به مسالمت نزد من بفرست ، و چنانچه دريغ كردند به آنها حمله بر و خونشان بريز و اعضاى بدن آنها را ببر كه استحقاق اين كار را دارند . چنانچه حسين كشته شد اسب بر سينه و پشت وى بتاز كه ناسپاس و مخالف است . منظور من اين نيست كه اين كار پس از مرگ زيانى مىزند ، اما قولى داده‌ام كه اگر او را كشتم با وى چنين كنم . چنانچه به دستور ما عمل كردى پاداش فردى را خواهى داشت كه مطيع فرمان بوده و اگر از انجام آن ابا كردى از مقام خود و سپاه كناره‌گير و اين امر را به شمر بن ذى الجوشن واگذار كه دستور خويش را به او داده‌ايم . و السلام .\r\nهمين كه نامهء ابن زياد به ابن سعد رسيد و بخواند رو كرد به شمر و گفت : آيا مىدانى چه كردى ؟ واى بر تو ، خدا خانه‌ات را خراب كند و آنچه را كه دربارهء من انديشيده‌اى خداوند آرزويت را برآورده نسازد .\r\nبه خداى سوگند مىدانم كه تو نگذاشتى آنچه را به او نوشته بودم بپذيرد و كارى را كه اميد داشتم به صلاح آيد ، تباه كردى . به خدا سوگند حسين ( ع ) تسليم نخواهد شد . سوگند به خدا همان دلى را كه على داشت در ميان دو پهلوى پسرش قرار دارد . در اينجا شمر به دو گفت : به من بگو چه خواهى كرد . فرمان اميرت را اجرا مىكنى و با دشمن در جنگ مىشوى ؟ در غير اين صورت سپاه و اردو را به من واگذار . عمر گفت : نه در تو چنين كرامتى نمىبينم . خودم اين كار را بر عهده مىگيرم ، و تو همان سردار لشكر پيادگان باش .\r\nپس شامگاه پنجشنبه كه نه روز از محرم گذشته بود ، عمر بن سعد سوى حسين حمله برد . از طرفى شمر نيز بيامد و نزديك ياران حسين ايستاد و فرياد كرد : كجايند پسران خواهر ما يعنى عباس و جعفر و عبد اللّه و عثمان فرزندان على ( ع ) ؟ پس حسين ( ع ) به آنان گفت : وى را پاسخ گوييد . هر چند مردى فاسق است ؛ اما با شما نسبت خويشاوندى دارد . به اين معنى كه مادر آنها ام البنين از قبيلهء بنى كلاب و شمر نيز از همان طايفه بود .\r\nپس برادران امام پيش شمر آمدند و گفتند : چه‌كار دارى و چه مىخواهى ؟ شمر گفت : اى پسران خواهر من شما در امانيد . جان خود را در خطر ميندازيد و به خاطر برادرتان حسين خود را بكشتن مدهيد ، و خود را فرمانبردار يزيد سازيد . برادران به دو گفتند : خدايت لعنت كند . امانت را نيز لعنت كند . آيا رواست كه ما را امان دهى ، در حالى كه فرزند رسول اللّه ( ص ) امان ندارد ؟\r\nدر اين موقع عباس بن امير المؤمنين ( ع ) بانگ برآورد كه دستهاى تو بريده باد اى دشمن خدا و لعنت بر\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nامانى كه تو براى ما آورده‌اى . تو ما را امر مىكنى كه دست از برادر و مولاى خود حسين فرزند فاطمه ( ع ) برداريم و سر به اطاعت افراد نفرين‌شده‌اى كه از فرزندان نفرين شده هستند درآوريم ؟ ! شمر در خشم و غضب شد و به سوى سپاه بازگشت و اين در حالى بود كه خاله‌زادهء آنها كه نامش عبد اللّه بن ابى محمل بن حرام و برخى جرير بن عبد اللّه بن مخلد كلابى را نام برده‌اند سوى ابن زياد رفته و براى اين چهار برادر امان گرفته بود و ابن زياد اين امان‌نامه را به وسيلهء يكى از غلامان خود براى آنان به كربلا فرستاده بود .\r\nپيش از اين نيز اشاره شد كه مادر اين چهار تن ام البنين همسر على ( ع ) عمهء عبد اللّه بود . پس با مشاهدهء امان‌نامه يك صدا گفتند : ما هرگز به امان گرفتن از پسر سميّه نيازى نداريم . بهترين امان از جانب خداوند است .\r\nسپس عمر بن سعد فرمان حمله را چنين صادر كرد ؛ اى سپاه خدا ، سوار شويد و به بهشت مژده گيريد .\r\nپس لشكر سوار شده تا هنگام غروب به حسين و يارانش يورش بردند . حسين ( ع ) بر در خيمه نشسته بود و به شمشير خويش تكيه داشت و به خواب رفته بود . زينب خواهر آن حضرت سروصدا را شنيد و به برادر خود نزديك شد و گفت : برادر صداها را كه هر آن نزديك‌تر مىشود نمىشنوى ؟ حسين ( ع ) سر را بلند كرده گفت : پيمبر خدا را به خواب ديدم كه به من گفت ، امشب پيش ما مىآيى . زينب به صورت خويش زد و گفت : واى بر من حسين ( ع ) گفت : خواهرم واى از تو دور . آرام باش . رحمت خدا بر تو باد . بنابر روايت ديگر ، حسين ( ع ) نشسته بود كه اندكى خواب بر او چيره شد . همين كه سر برداشت ، به خواهر خويش گفت : هم اكنون جدّ خود محمد ( ص ) و پدرم على ( ع ) و مادرم فاطمه ( ع ) و برادرم حسن ( ع ) را ديدم ، در حالى كه مىگفتند : به زودى نزد ما خواهى آمد . در اين هنگام عباس بن على پيش آمده گفت : برادر ، قوم آمدند .\r\nحضرت برخاسته به عباس گفت : برادر ، نزد ايشان برو و بگو ، چه‌كار داريد و مقصودتان چيست و بپرس براى چه آمده‌اند ؟ عباس پيش آنها رفت و با عده‌اى در حدود بيست سوار كه در ميان آنها زهير بن قين و حبيب بن مظاهر نيز بودند ، روبرو شد و گفت : چه انديشيده‌ايد و چه مىخواهيد ؟ آنها گفتند : دستور از امير رسيده كه به شما بگوييم به حكم او تسليم شويد ، يا با شما جنگ مىكنيم . عباس گفت : پس شتاب مكنيد تا به نزد ابو عبد اللّه بروم و آنچه را گفتيد به عرض آن حضرت برسانم . آنها بازايستاده گفتند : او را ببين و اين پيام را با وى بگوى . آنگاه با پيام وى نزد ما بيا . عباس نزد حسين ( ع ) بازگشت تا خبر را به او بگويد . در اين موقع ياران وى ايستاده بودند و با آنان سخن مىگفتند و دشمن را پند و اندرز مىدادند ، و از جنگ با حسين ( ع ) بازشان مىداشتند . عباس به نزد حسين ( ع ) آمد و پيام آنان را به اطلاع حضرت رساند . امام گفت :\r\nاگر مىتوانى جنگ را تا فردا به تأخير بينداز و امشب آنان را از ما بازگردان ، تا نماز بخوانيم و دعا كنيم و از حضرتش آمرزش بجوييم . خدا مىداند كه من نماز و تلاوت كتابش قرآن و دعاى بسيار و استغفار را دوست دارم .\r\nاز طرفى مقصود امام در اين موقعيت اين بود كه دستور خويش را با كسان خود بگويد و با آنان وصيت كند . همين كه عباس اين ماجرا را از آنان جويا شد ابن سعد پاسخى نگفت و ايستاد . پس عمرو بن حجاج زبيدى رو كرد به آنان و گفت : سبحان اللّه . به خدا سوگند ، چنانچه اينان از مردمان ترك يا ديلم بودند و چنين خواسته‌اى از ما داشتند ، بدون ترديد مىپذيرفتيم . پس چگونه رواست كه به خاندان محمد ( ص ) مهلت\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nندهيم . قيس بن اشعث در پاسخ گفت : آنچه را خواسته‌اند بپذير . اما من يقين دارم كه فردا با تو جنگ خواهند كرد .\r\n\r\nقهرمانان\r\nپس از سخنان عباس بن على سرانجام دشمنان پاسخ امام را گفتند و آن شب را به حضرت مهلت دادند .\r\nنزديك شبانگاه بود كه حسين ( ع ) ياران خويش را فراهم آورد . امام زين العابدين ( ع ) مىگويد : من نزديك شدم كه ببينم پدرم به آنان چه مىگويد . در آن هنگام من بيمار بودم . شنيدم پدرم با ياران خود مىگفت ، سپاس مىگويم خداى را به بهترين سپاسها ، و او را بر گشايش و سختى حمد مىكنم . بار الها تو را حمد گويم ، كه ما را به پيمبرى گرامى داشتى و قرآن را به ما آموختى و به كار دين دانا كردى . گوش و چشم و دلمان بخشيدى . پس ما را از سپاسگزاران قرار ده . اما بعد يارانى باوفاتر و بهتر از يارانم نمىشناسم و خاندانى از خاندان خودم نيكوتر و نسبت به خويشان مهربانتر نديده‌ام . خدايتان از جانب من پاداش نيك دهد . بدانيد كه مىدانم فردا روزمان با اين دشمنان چه خواهد شد . بدانيد كه من اجازه‌تان مىدهم . شما همگى آزاد هستيد . با رضايت من مىتوانيد برويد . من بيعت خود را از شما برداشتم و حقى بر شما ندارم .\r\nاينك شب فرا رسيده است . آن را وسيلهء رفتن كنيد و هر يك از شما دست يكى از مردان خاندان مرا بگيرد و در اين تاريكى شب به هر سو كه مىخواهيد پراكنده شويد . اين قوم با من كار دارند و بس . وقتى به من دست يافتند ، ديگران را فراموش مىكنند به آنها كارى نخواهند داشت .\r\nپس برادرانش و پسران و برادرزادگانش و فرزندان عبد اللّه بن جعفر گفتند : چرا چنين كنيم ؟ براى آنكه پس از تو بمانيم ؟ خداوند هرگز چنين روزى را نياورد . اين گفتار را نخست عباس بن امير المؤمنين آغاز كرد . سپس ديگر ياران وى اين سخن و امثال آن را به زبان آوردند . حسين ( ع ) رو كرد به پسران عقيل و گفت : شهادت مسلم براى شما كافى است . برويد كه اجازه‌تان دارم ، آنان در پاسخ حضرت گفتند :\r\nسبحان اللّه ، مردم دربارهء ما چه خواهند گفت ؟ مىگويند : بزرگ و سرور و فرزندان عمويمان را كه بهترين عموها بود رها كرديم و با آنها يك تير رها نساختيم و يك نيزه و يك ضربت شمشير نزديم و ندانستيم با دشمن چه كردند . نه ، به خدا ما هرگز چنين كارى نخواهيم كرد . جان و مال و كسان خود را فداى تو خواهيم كرد و همراه تو مىجنگيم ، تا به هر جا درآمدى سرانجام خود را فدايت سازيم . خداوند زندگى بعد از تو را سياه گرداند .\r\nدر اين اثنا مسلم بن عوسجهء اسدى از جا برخاست و گفت : آيا از تو دست برداريم . در حالى كه اين دشمنان از هر طرف شما را احاطه كرده‌اند . آن وقت در پيشگاه خدا چه عذرى خواهيم داشت ؟ به خدا سوگند از دامان تو دست برنمىدارم تا با نيزه‌ام سينه‌هاى اين قوم را سوراخ كنم ، و تا آنگاه كه شمشير در دست دارم و بتوانم نبرد كنم از تو جدا نخواهم شد ، و اگر سلاحى در دست نداشته باشم با سنگ خواهم جنگيد و هرگز تو را تنها و بىيار نخواهم گذاشت ؛ تا آنكه در ركاب تو كشته شوم . پس از او سعيد بن عبد اللّه حنفى برخاست و گفت : اى فرزند رسول اللّه به خدا تو را رها نمىكنيم تا معلوم گردد كه پس از پيامبر ( ص ) حرمت رسول خدا ( ص ) را نگه داشته‌ايم .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nبه خدا اگر بدانم كشته مىشوم سپس دوباره زنده شده و مىسوزم و خاكسترم به باد مىرود و هفتاد بار با من چنين كنند از تو جدا نشوم تا در راه تو جان دهم . پس چرا چنين نكنم كه يك بار كشته شدن است و سپس كرامتى كه هرگز پايان نمىپذيرد .\r\nآنگاه زهير بن قين گفت : به خدا سوگند اى فرزند پيمبر دوست دارم هزار بار كشته شوم و دوباره زنده گردم و آماده هستم كه خداى تعالى مرگ را از تو و اين جوانان و فرزندان و خاندان تو دور سازد .\r\nگروهى ديگر از ياران وى سخنانى گفتند كه همانند يكديگر بود و اغلب آنها سخنشان چنين بود : به خدا از تو جدا نمىشويم . جانهاى ما به فدايت باد . دست و صورت تو را حفظ مىكنيم ، و چون كشته شديم تكليف خويش را ادا ، و تنها در برابر پروردگار خود انجام وظيفه كرده‌ايم . در همين موقع بود كه به محمد بن بشير حضرمى اطلاع رسيد ، پسرت در مرز رى اسير شده . گفت : مىدانم و پاى خدا حسابش مىكنم و جان خود را نيز ، هرگز دوست نداشتم كه پسرم اسير باشد ، و من زنده بمانم . حسين ( ع ) كه اين خبر را شنيد ، گفت ، خدا تو را رحمت كند . بيعتم را از تو برداشتم . برو براى نجات پسرت كوشش كن . ابن بشير گفت :\r\nچنانچه من از شما جدا شوم بهتر است كه درندگان مرا بدرند و زنده زنده بخورند . حسين ( ع ) جامه‌هايى از برد به وى بخشيد و گفت : اين پنج عدد برد را كه ارزش آن هزار دينار است به وسيلهء فرزند خود بفرست تا در رهايى برادرش بكوشد . وى اين امر را پذيرفت و جهت آزادى فرزندش توسط برادرش ارسال داشت .\r\nدر اين موقع حسين ( ع ) به ياران خود دستور داد كه خيمه‌هاى خويش را نزديك يكديگر نصب ، و طنابها را در هم كنند و ما بين خيمه‌ها باشند چنان كه همگى در برابر دشمن قرار گيرند و همهء راهها از راست و چپ را زير نظر گيرند تا در جهتى كه ممكن است دشمن از آنجا حمله كند آماده باشند .\r\nابو مخنف از على بن الحسين زين العابدين ( ع ) آورده است : كه گفت : شبى كه فرداى آن پدرم به شهادت رسيد ، نشسته بودم . عمه‌ام زينب از من پرستارى مىكرد . پدرم در خيمهء خويش از ياران گوشه گرفته بود .\r\nجون غلام ابو ذر پيش وى بود و به شمشير خود مىپرداخت و آن را درست مىكرد . پدرم اشعارى به اين شرح مىخواند :\r\n يا دهر اف لك من خليل * كم لك بالإشراق و الاصيل\r\nمن صاحب و طالب قتيل * و الدهر لا يقنع بالبديل\r\nو كل حي سالك السبيل * ما اقرب الوعد من الرحيل\r\nو انّما الامر الى الجليل \r\nعلى بن الحسين ( ع ) مىگويد : پدرم اين شعر را دو سه بار خواند تا فهميدم و مقصود او را بدانستم ، و اشك چشمانم را گرفت . اما اشكم را نگه داشتم و خاموش ماندم و بدانستم كه بلا نازل شده است . عمه‌ام نيز اشعار برادر را شنيد ، او زن بود و زنان رقّت دارند ، و استعداد زارى . نتوانست آرام بگيرد . برخاسته و جامهء خود را مىكشيد . نزد وى رفت و گفت : اى واى از داغ عزيز . اى باقىماندهء سلف و پناهگاه خلف . كاش آن روز كه فاطمه مادرم يا على پدرم يا حسن برادرم ، از دنيا برفتند ، زندگيم به سر رسيده بود . امام ( ع ) نگاهى به او كرده گفت : خواهرم ، شيطان بردبارى تو را نبرد . زينب گفت : پدر و مادرم فدايت . غم و اندوه را از من\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nربودى و آرامش بخشيدى . امام در حالى كه اشك از ديدگانش سرازير شده بود گفت : چنانچه مرغ قطا « 1 »  ، را در آشيانه‌اش به حال خود مىگذارند آرام مىخوابيد .\r\nزينب گفت : واى بر من ، تو را از من خواهند گرفت ! اين ، قلب مرا بيشتر داغدار مىكند و بر جانم سخت‌تر است . آنگاه به چهرهء خويش زد و گريبان خويش را گرفت و آن را بدريد و بيهوش به زمين افتاد .\r\nحسين ( ع ) از جاى بر خاست و به دو پرداخت و آب به چهره‌اش ريخت و او را به هوش آورد و به وى گفت : اى خواهر از خدا بترس و از خدا تسلّى خواه و بدان كه زمينيان مىميرند و از اهل آسمانها نيز كسى باقى نمىماند . سرانجام همهء چيزها نابود شدنى است به جز ذات خدايى كه همهء آفريدگان را به قدرت خويش آفريده و خلق را بر مىانگيزد كه بازمىآيند و او خود يگانه است . جدّم ، پدرم ، مادرم و برادرم همگى از من بهتر بودند . پيشوا و مقتداى من و همهء مسلمانان پيمبر خداست . حسين ( ع ) با اين سخنان و امثال آن وى را دلدارى داد و گفت : خواهرم ! من تو را سوگند مىدهم ، و سوگند مرا رعايت كن و چون من كشته شدم بر من گريبان ندرى و چهره نخراشى و واى نگويى و فغان بر نياورى .\r\nدر روايت ديگرى آمده است : همين كه زينب مشاهده كرد كه امام چنين اشعارى مىخواند گفت : اى برادر ، اين سخنان را كسى بر زبان مىآورد كه يقين كرده است كشته خواهد شد . حسين ( ع ) گفت : آرى اى خواهر چنين است . زينب با شنيدن اين سخن گفت : واى ، چه مصيبت بزرگى و فرياد برآورد ، برادرم كشته خواهد شد . همهء زنان آه و فغان سر دادند و گريبان دريدند . در اين اثنا ام كلثوم فرياد كرد : وا محمداه .\r\nوا علياه ، وا اماه ، وا اخاه ، وا حسيناه و ادامه داد : اى ابو عبد اللّه ، پس از تو دنيا ديگر براى ما چه ارزشى خواهد داشت .\r\nآن شب حسين ( ع ) و ياران وى بيدار بودند . نماز به جا مىآوردند و آمرزش مىخواستند و دعا مىكردند و زمزمهء عاشقانه سر مىدادند . عده‌اى در ركوع و سجود بودند و عده‌اى ديگر ايستاده و يا نشسته با خداى بندگى و راز و نياز مىكردند .\r\nگويند : در شب عاشورا سى و دو نفر از لشكريان ابن سعد در اطراف خيمهء حسين ( ع ) گرد آمدند . يكى از ياران امام گويد : سواران ابن سعد بر ما مىگذشتند گويى مراقبمان بودند در همين موقع بود كه حسين ( ع ) اين آيه را مىخواند :\r\n  « وَ لا يَحْسَبَن الَّذِين كَفَرُوا أَنَّما نُمْلِي لَهُم خَيْرٌ لِأَنْفُسِهِم إِنَّما نُمْلِي لَهُم لِيَزْدادُوا إِثْماً وَ لَهُم عَذاب مُهِين ، ما كان اللَّه لِيَذَرَ الْمُؤْمِنِين عَلى ما أَنْتُم عَلَيْه حَتَّى يَمِيزَ الْخَبِيث مِن الطَّيِّب . . . »   « 2 » \r\nيعنى : و البته گمان نكنند آنان كه به راه كفر رفتند مهلت دادن ما به حال آنها بهتر خواهد بود ، بلكه مهلت مىدهيم براى امتحان تا بر سركشى و طغيان خود بيفزايند و آنان را عذابى رسد كه به آن سخت خوار و ذليل شوند . خداوند هرگز مؤمنان را وانگذارد به اين حال كه مؤمن و منافق به يكديگر مشتبهند تا آن كه به آزمايش ، بد سرشت را از پاك گوهر جدا كند . . .\r\nدر اين اثنا يكى از سوارانى كه مراقب ما و نامش عبد اللّه بن سمير بود ، اين را بشنيد و گفت : سوگند به\r\n\r\n","description":"","footnote":" ( 1 ) اين يكى از مثلهاى عرب است و ( قطا ) ، مرغى است شبيه به قمرى يا كبوتر .  ( 2 ) سورهء آل عمران آيه‌هاى 178 - 179 ","page_name":" 151 ","page_number":151},
  {"content":"\r\n\r\nپروردگار كعبه كه ما پاكانيم و از شما جدا شده‌ايم . برير بن خضير به دو گفت : اى فاسق ! خدا تو را جزو پاكان قرار مىدهد ؟ آن مرد به وى گفت : واى بر تو . تو كيستى ؟\r\nگفت : برير بن خضير ، پس آن دو به يكديگر دشنام دادند و از هم جدا شدند . گويند : وقتى آن شب به پايان رسيد ، سحرگاه بود كه حسين ( ع ) را خواب فرا گرفت . همين كه بيدار شد ، گفت : سگهايى را ديدم كه بر من حمله‌ورند . در ميان آنها سگى بود كه پوست بدنش چند رنگ را نشان مىداد ، و شديدتر بر من حمله مىكرد . چنين مىپندارم كه آنكه مرا مىكشد ، بيمارى پيسىّ خواهد داشت .\r\n\r\nجنگ چگونه آغاز شد\r\nهمين كه بامداد شد ، حسين ( ع ) ياران خويش را بياراست و با آنها نماز صبح به جا آورد . سى و دو سوار و چهل نفر پياده با وى بودند . برخى تعداد آنها را چهل و هشت پياده و در روايت ديگرى هشتاد پياده ذكر كرده‌اند .\r\nاز امام باقر ( ع ) ، آورده‌اند كه چهل و پنج سوار و صد نفر پياده با آن حضرت بودند . و بعضى نوشته‌اند كه ياران امام هفتاد سوار و صد نفر پياده بودند . آن حضرت زهير بن قين را به پهلوى راست و حبيب بن مظاهر را به پهلوى چپ ياران خويش قرار داد ، و پرچم خويش را به عباس برادر خود سپرد . خيمه‌ها را پشت سر نهاد . مقدارى هيزم و نى در محل فرو رفته‌اى جاى دادند و هنگام شب آن را بيشتر حفر كردند كه چون خندقى شد . بدين منظور كه چنانچه دشمن از پشت سر حمله بياورد آنها را آتش بزنند . اين امر را انجام دادند و برايشان سودمند بود .\r\nاز سوى ديگر ابن سعد در آن روز كه روز جمعه و يا شنبه بود ياران خويش را بياراست . در سمت راست لشكر خود عمرو بن حجاج را قرار داد و سمت چپ را به شمر بن ذى الجوشن سپرد . عزرة بن قيس را فرماندهء سواران قرار داد و در پيشاپيش پيادگان شبث بن ربعى را تعيين كرد ؛ و پرچم را به دست دريد ، غلام خويش داد ، فرماندهء اهالى شهر عبد اللّه ازدى و سرگروه قبائل ربيعه و كنده قيس بن اشعث بود .\r\nفرماندهى قبايل مذحج و اسد ، را به عبد الرحمن جعفى سپرد ، و براى سپاه تميم و همدان حر بن يزيد رياحى را تعيين كرد . امام دستور داد تا خيمه‌اى برپا كردند و مقدارى وسايل نظافت بياوردند و آن را در ظرفى قرار دادند ، تا همگى استحمام كنند و خود را از زوايد پاك سازند . سپس خويش را عطرآگين ساختند . ابتدا حسين ( ع ) وارد خيمه شد . نوشته‌اند كه برير بن خضير همدانى و عبد الرحمن بن عبد ربه انصارى بر در خيمه ايستاده بودند كه براى نظافت كدام يك زودتر وارد خيمه شود . برير با عبد الرحمن بذله‌گويى مىكرد . عبد الرحمن به وى گفت : اى برير ، اينك وقت ياوه‌گويى نيست . برير به دو گفت : قوم من مىدانند كه نه در جوانى و نه در پيرى ياوه‌گويى را دوست نداشته‌ام . اما از آنچه در پيش دارم خوشدلم . به خداى سوگند ديرى نخواهد گذشت كه با شمشيرهاى خود ، با اين قوم روبرو خواهيم شد و مدتى با اين دشمنان خواهيم جنگيد ؛ تا در بهشت برين جاى گيريم .\r\nآنگاه امام حسين ( ع ) بر مركب خويش نشست و قرآن خواست و آن را پيش روى نهاد . لشكريان عمر بن سعد نيز سوار بر اسب شدند و در اطراف خيمه‌هاى حسين ( ع ) به تاخت‌وتاز پرداختند . در اين\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nگيرودار خندقى را مشاهده كردند كه در اطراف خيمه‌ها حفر شده و آتش را ديدند كه از هيزم و نى در آن شعله‌ور بود . شمر با صداى بلند بانگ زد ، در اين دنيا پيش از روز قيامت با شتاب آتش افروخته‌اى ؟ امام گفت : اين كيست ؟ گويا شمر است . ياران حضرت گفتند : آرى شمر است . حسين ( ع ) گفت : تو به آتش دوزخ سزاوارترى كه در آن بسوزى . مسلم بن عوسجه خواست تيرى به طرف او بيندازد ، امّا حسين ( ع ) وى را از اين امر بازداشت . مسلم گفت : اجازه فرما او را بزنم ، زيرا او مردى فاسق و از دشمنان خدا و از جبّاران بزرگ است ؛ و اكنون خداوند بر كشتن او مرا توانا ساخته است . حسين ( ع ) گفت : تيرش مزن كه من خوش ندارم كه جنگ را آغاز كرده باشم . سپس يكى ديگر از لشكريان ابن سعد كه وى را ، ابن ابى جويريهء مزنى مىگفتند ، پيش آمد . و همين كه مشاهده كرد در آنجا آتش شعله‌ور است به ناسزا پرداخت و گفت : اى حسين ، در اين دنيا آمادهء آتش باشيد كه خود در اين دنيا با شتاب براى خود شعله‌ور ساخته‌ايد .\r\nتميم بن حصين فزارى يكى ديگر از سپاهيان ابن سعد بود كه پيش آمده رو كرد به امام و گفت : اى حسين و اى ياران حسين ، اين آب فرات است كه موج مىزند ، و مىبينيد كه هر كس تشنه باشد چگونه به سوى آن مىشتابد ، اما به خدا سوگند هرگز به قطره‌اى از آن دست نخواهيد يافت ، تا آنگاه كه مرگتان فرا رسد .\r\nآنگاه ياران ابن سعد بر مركب خويش سوار شدند . خود او نيز پيشاپيش لشكريان بر اسب خويش كه نامش يحموم بود ، سوار شد و به سوى حسين ( ع ) روى آورد . برير بن خضير در آنجا حضور داشت . پس امام به وى گفت : با اين قوم سخن بگوى . برير بن خضير به جانب آنان رفت و گفت : اى قوم از خداى بترسيد و بدانيد اين عدّه كه هم اكنون نزد شما هستند ، آل محمد ( ص ) يعنى شريف‌ترين مردم روى زمين ، فرزندان و خاندان و دختران و عترت رسول اللّه ( ص ) بدين سرزمين روى آورده‌اند . شما از آنان چه مىخواهيد ؟ آنان در پاسخ برير گفتند : منظور ما اين است كه آنها را نزد اميرمان ابن زياد بريم تا او نظر خويش را با آنها اظهار كند .\r\nبرير گفت : چرا از آنها دست برنمىداريد تا از همان مكان كه به سوى شما آمده‌اند بازگردند . واى بر شما ، مگر فراموش كرده‌ايد كه شما خود نامه‌هاى بسيارى نوشتيد و پيمانهايى بستيد و خداى را بر آنها گواه گرفتيد ؟ اف بر شما كه اهل بيت پيمبر خود را دعوت كرديد و مىپنداشتيد كه در راه آنها جانبازى خواهيد كرد . اينك كه به سوى شما آمده‌اند اين گونه رفتار مىكنيد ، و آنان را به تسليم در برابر حكومت ستمكاران مىخوانيد و از آب فرات آنان را منع مىكنيد . چه بد مردمى هستيد كه اين چنين با خاندان رسول اللّه ( ص ) رفتار مىكنيد . خداوند شما را در روز قيامت سيراب نفرمايد كه بد قومى هستيد .\r\nيكى از ياران ابن سعد پيش آمده رو كرد به برير و فرياد كرد : از آنچه تو مىگويى ما اطلاعى نداريم .\r\nبرير گفت : سپاس به درگاه خداوند كه باعث گرديد كه به اين وسيله بيشتر شما را بشناسم . خداوندا تو خود مىدانى كه من از اعمال اين مردم دورى مىجويم . بار الها رفتار ناپسند اين قوم را به خودشان بازگردان . خداوندا چنان كن كه وقتى به ديدار تو آيند آنان را مورد خشم و غضب قرار دهى . هنوز گفتار برير پايان نيافته بود كه دشمنان تيراندازى به طرف او را آغاز كردند . و او نيز از مقابل آنان دور شد . سپس حسين ( ع ) حركت كرد ، و در برابر سپاه دشمن قرار گرفت . سيل جمعيت و صفوف انبوه لشكر نظر حضرت را به خود جلب كرد و نگاهى به عمر بن سعد افكند كه پيشاپيش اشراف كوفه ايستاده بود . سپس امام\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nخطاب به او گفت : سپاس خداى را كه دنيا را بيافريد و آن را محلى قرار داد كه سرانجامش نابودى است و ساكنان آن را تغيير داد و اوضاع آنان را دگرگون ساخت . گول خورده و مغرور كسى است كه فريب دنيا را خورد و بدبخت كسى است كه بدان دل بندد و مفتون آن گردد . پس بكوشيد كه اين دنياى فانى شما را گول نزند كه هر كس بدان تكيه كند نوميدش سازد و هر كس بدان طمع ورزد ، با يأس و نااميدى مواجه گردد . شما اكنون به امرى هم پيمان شده‌ايد كه خشم و غضب خداوند را برانگيخته و به سبب آن خدا از شما روى بگردانيده و عذابش را به شما فرو فرستاده است ، و رحمت خود را از شما دور ساخته است . چه نيكوست خداى ما و شما و چه بد بندگانى هستيد شما كه به فرمان خدا گردن نهاديد و به پيامبرش محمد ( ص ) ايمان آورديد ، سپس به جنگ اهل بيت و فرزندانش شتافته و براى كشتن آنها هجوم برده‌ايد . بدانيد كه شيطان بر شما مسلّط گرديده و خداى بزرگ را از ياد شما برده است . پس نابودى و هلاكت بر شما و بر آنچه كه اراده كرده‌ايد باد .\r\nما همه از خداييم و بازگشت همه به سوى اوست . آنگاه گفت : اينان قومى بودند كه پس از ايمان به كفر گراييده‌اند . پس اين قوم ستمگر از رحمت خدا به دور باد . ابن سعد فرياد برآورد و به ياران خود گفت : چرا با او سخن نمىگوييد ؟ واى بر شما ، او فرزند پدرش على است . به خدا قسم چنانچه يك روز ديگر نيز در اينجا توقف كند هرگز سخن او پايان نپذيرد و از محاصره و دستگيرى او نوميد خواهيد شد . شمر پيش آمد و گفت : اى حسين ، ما نمىدانيم تو چه مىگويى ، آنچه مىخواهى بگوى تا ما بفهميم . پس حسين به سخن ادامه داد و گفت : سخن من اين است ، كه از خدا بترسيد و از كشتن من دست برداريد ، زيرا كشتن من و شكستن حرمتم هرگز براى شما روا نيست ؛ مگر من پسر دختر پيمبرتان نيستم و جدّه من خديجه همسر پيامبرتان نيست ؟ مگر سخنى را كه پيامبرتان دربارهء من و برادرم فرمود نشنيده‌ايد كه : حسن و حسين دو سرور جوانان بهشتند ؟\r\nشيخ مفيد مىگويد : آنگاه حسين ( ع ) مركب خويش را خواست و بر آن سوار شد و با صداى بلند كه همهء كسان و يا بيشتر آنها مىشنيدند گفت : اى مردم سخن مرا بشنويد و در كار من شتاب مكنيد ، تا دربارهء حقى كه بر شما دارم بازگويم ؛ و سبب آمدن خود را به سوى شما و عذر خويش را بيان كنم ، چنانچه سخن مرا باور كرديد و انصاف داديد به نيكبختى خواهيد رسيد و اگر نپذيرفتيد و انصاف نداديد پس شما و همدستان خود يكدل شويد كه منظورتان از خودتان نهان نباشد و دربارهء من هر چه خواهيد انجام دهيد و مهلتم ندهيد . ياور من خدايى است كه اين كتاب را نازل كرده و هم او دوستدار شايستگان است .\r\nسپس حمد و ثناى خداوند را به جا آورد و به آنچه شايسته بود از او ياد كرد و بر پيامبر ( ص ) و فرشتگان و پيامبران درود فرستاد ، و هرگز چه پيش از او و چه بعد از آن حضرت سخنى بليغ‌تر از سخنان او از هيچ كس شنيده نشده است . سپس گفت : اما بعد نسب و نژاد مرا به ياد آوريد و بنگريد كه من كيستم ، آنگاه به خويشتن بازگرديد و خودتان را ملامت كنيد و بينديشيد كه آيا كشتن من براى شما رواست ؟ مرا بكشيد و حرمت مرا بشكنيد . مگر من پسر دختر پيمبرتان و پسر وصىّ او و پسر عموى او نيستم كه پيش از همه به خدا ايمان آورد و به رسول خدا ( ص ) در آنچه از جانب پروردگارش آورده بود تصديق كرد ؟ مگر حمزه سرور شهيدان عموى من نبود ؟ مگر جعفر طيّار كه با دو بال در بهشت پرواز كرد عموى من نبود ؟ مگر سخن مشهور رسول خدا ( ص ) را نشنيده‌ايد كه دربارهء من و برادرم گفت : حسن و حسين دو سرور جوانان\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nاهل بهشتند ؟ اگر سخن مرا باور مىداريد كه حق نيز همين است ، به خدا مىدانم كه خدا دروغگو را دشمن دارد و دروغگو ، زيان خواهد ديد و من هرگز دروغ نگفته‌ام و چنانچه سخن مرا باور نمىداريد در ميان شما كسانى هستند كه اگر در اين مورد از آنان بپرسيد به شما خواهند گفت .\r\nاز جابر بن عبد اللّه انصارى ، ابو سعيد خدرى و سهل بن سعد ساعدى ، زيد بن ارقم و انس بن مالك بپرسيد ، تا به شما بگويند كه اين سخن را در بارهء من و برادرم از پيمبر ( ص ) شنيده‌اند يا نه . آيا اين گفتار رسول خدا ( ص ) ، شما را از ريختن خون من بازنمىدارد ؟\r\nشمر بن ذى الجوشن گفت : هر كس بفهمد كه تو چه مىگويى خدا را بر يك حرف پرستش مىكند .\r\nحبيب بن مظاهر به او گفت : به خدا من تو را چنين مىبينم كه بر هفتاد حرف پرستش مىكنى و من گواهى مىدهم كه راست مىگويى و نمىفهمى او چه مىگويد كه خدا بر دلت مهر زده است .\r\nآنگاه امام به آنها گفت : اگر در اين سخن ترديد داريد ، آيا در اين نيز ترديد داريد كه من پسر پيغمبر شما هستم ؟ به خدا از مشرق تا مغرب از قوم شما يا قوم ديگر به جز من پسر دختر پيغمبرى وجود ندارد . تنها پسر پيامبر شما من هستم . واى بر شما ، آيا كسى از شما را كشته‌ام كه خون او را از من مىخواهيد ؟ يا مالى از شما برده‌ام ؟ يا قصاص جراحتى را از من مىخواهيد ؟ همهء آنان خاموش ماندند و با وى سخن نگفتند .\r\nسپس آن حضرت فرياد زد : اى شبث بن ربعى ، اى حجار بن ابجر ، اى قيس بن اشعث و اى يزيد بن حارث ، مگر به من ننوشتيد كه ميوه‌ها رسيده و باغستانها سرسبز شده و تو بر لشكرى وارد خواهى شد كه از هر جهت آماده است كه ياريت كند ؟\r\nقيس بن اشعث گفت : ما ندانيم تو چه مىگويى ، تنها سخن ما اين است كه به حكم عموزادگانت تسليم شوى . زيرا كه آنان با تو رفتارى ناخوشايند نخواهند داشت و جز آنچه را كه دوست دارى انجام نخواهند داد .\r\nحسين ( ع ) گفت : نه به خدا مانند ذليلان تسليم نمىشوم و مانند بردگان فرار نخواهم كرد و نه اقرار به بندگى در برابر شما خواهم داشت . آنگاه گفت : اى بندگان خدا من از اينكه سنگسارم كنيد به پروردگار خويش پناه مىبرم و از هر سركشى كه به روز حساب ايمان ندارد نيز به پروردگار خويش پناه مىبرم .\r\nسپس از مركب خويش پياده شده و عقبة بن سمعان را بگفت تا آن را زانوبند زد و دشمن به سوى آن حضرت حمله برد .\r\nغير از شيخ مفيد ، ديگر تاريخ‌نويسان گفته‌اند : حسين ( ع ) بر مركب خويش كه اسب يا شتر بود سوار شد و به سوى دشمن به راه افتاد ، و از دشمن خواست آرام گيرند . اما آنان از اين امر امتناع ورزيدند و از سخن گفتن او جلوگيرى كردند . تا آنجا كه حسين ( ع ) فرياد كرد : واى بر شما ، چرا به سخنان من گوش فرا نمىدهيد من شما را به رشد و سعادت فرا مىخوانم . هر كس از من پيروى كند نيكبخت است ، و هر كس از پيروى و اطاعت از من امتناع ورزد دچار هلاكت خواهد شد . چنين مىبينم كه همهء شما نافرمانى كرده و با آنچه مىگويم مخالفت داريد . دلهاى شما از حرام انباشته شده و بر قلبهاى شما مهر خورده است . واى بر شما چرا ساكت نمىشويد ؟ چرا به سخنان من گوش فرا نمىدهيد ؟\r\nهمين كه سخن حسين ( ع ) بدينجا رسيد ، ياران عمر بن سعد يكديگر را ملامت كردند . و آنان را وادار ساختند كه به سخن امام گوش فرا دهند ، پس بار ديگر حضرت به سخن ادامه داده نخست سپاس خداوند كرد و\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nثناى او گفت و خداى را به آنچه سزاوار است ياد كرد و بر محمد ( ص ) و فرشتگان و پيمبران و رسولان درود فرستاد . چنان كه از هيچ كس بدان فصاحت سخنى ديده نشده بود . سپس گفت : اى مردم ، اندوه و حسرت بر شما باد كه ما را به يارى خود فراخوانديد و چون دعوت شما را پذيرفتيم و با شتاب به سوى شما آمديم .\r\nشمشيرهايى را كه از خود ما بود بر عليه ما به كار گرفتيد و آتش فتنه‌اى را كه دشمن مشترك شعله‌ور ساخته بود بر عليه ما برافروختيد . مىبينم كه شما مردم براى نابودى دوستان خود قيام كرده‌ايد و با دشمنان خود همدست شده‌ايد ، بىآنكه حكومت آنان در ميان شما عدلى گسترده باشد و نه اميدى به آنان داشته باشيد .\r\nتنها به خاطر مال حرامى كه در اختيار شما قرار دهند و زندگى كم‌ارزشى كه چشم طمع بدان دوخته‌ايد . در حالى كه نه ما را حادثه‌اى روى داده بود و نه رأى و عقيدهء نادرستى از ما مشاهده كرده بوديد . واى بر شما كه از ما بيزارى جستيد و ما را رها ساختيد ، در حالى كه لشكرى براى ما آماده ساخته بوديد . شمشيرها در نيام كرده ، دلها آرام و تصميمها گرفته شده بود ، اما شتاب كرديد و همانند ملخها كه پرواز مىكنند و چون پروانه از هر سو فرو ريختيد . رويتان سياه اى بردگان و اى بازماندگان احزاب . شما قرآن را رها ساختيد و شيطان در وجود شما رخنه كرده و خود را به گناه و فساد آلوده ساخته‌ايد . كتاب خدا را تحريف كرده‌ايد . سنتهاى الهى را بر باد مىدهيد و فرزندان پيامبران را مىكشيد و خاندان اوصياى پيامبر را از بين مىبريد . اى كسانى كه خود را در نسب از ملحق‌شدگان به زناكاران مىدانيد و اى آزاردهندگان مؤمنان و فريادرس پيشواى استهزاءگران ، و اى كسانى كه قرآن را از خود دور ساختيد و براى خويشتن رفتارى زشت از پيش فرستاديد . در آخرت براى هميشه گرفتار عذاب خواهيد بود .\r\nشما اكنون به فرزند حرب بن اميه و يارانش دست همكارى داده‌ايد ، و دست از يارى ما برداشته‌ايد .\r\nآرى به خدا سوگند كه نيرنگ و بىوفايى خصلت ديرينهء شماست كه رگ و ريشهء شما بر آن استوار و تنه و شاخهء شما با آن خو گرفته و پستى و بىوفايى قلبهايتان را پوشانيده و سينه‌هايتان با آن مملو گرديده است .\r\nشما براى هر بيننده و ناظرى بدترين ميوه و براى هر ستمگرى پست‌ترين لقمه هستيد . نفرين خدا بر كسانى كه پيمان خويش را پس از محكم ساختن آن مىشكنند و شما خدا را بر پيمانهاى خود كفيل قرار داديد و پيمان بستيد . به خدا سوگند شما همان كسانى هستيد كه پيمان خود را شكستيد . آگاه باشيد ، كه اين زنازادهء فرزند زنازاده مرا ميان دو چيز مخيّر كرده و گفته است كه از اين دو يكى را انتخاب كن يا شمشير يا تن به ذلت دادن . آيا من تن بر ذلّت بدهم ؟ هيهات كه ما زير بار ذلّت برويم . خدا و رسول خدا و مؤمنان و آن دامنهاى پاك كه ما را پرورده و آن دودمان شريف و آن مغزهاى سرفراز و آن نفسهاى با عزّت نياكان ما را از اين امر بازداشته‌اند و هرگز روا نمىدارند كه ما پيروى از اين افراد پليد را بر مرگ با عزّت ترجيح دهيم .\r\nآگاه باشيد كه من جاى عذرى براى شما باقى نگذاشتم . و اين قوم را از سرانجام شومى كه در پى دارند بيم دادم ، با اينكه ياران ما را رها ساختند . اينك با خاندان خود و با اين نفرات كم و پشت كردن كمك‌دهندگان در برابر لشكريان بسيار خواهم جنگيد . آنگاه امام در ادامهء سخنان خود به خواندن اشعارى از فروة بن مسيك مرادى پرداخت :\r\n فان نهزم فهزامون قدما * و ان نغلب فغير مغلبينا\r\nو ما ان طبنا جبن و لكن * منايانا و دولة آخرينا\r\nفافنى ذلكم سروات قومي * كما افنى القرون الاولينا \r\n\r\n","description":"","footnote":"","page_name":" 156 ","page_number":156},
  {"content":"\r\n\r\n فلو خلد الملوك اذن خلدنا * و لو بقى الكرام اذن بقينا\r\nفقل للشامتين بنا افيقوا * سيلقى الشامتون كما لقينا \r\nسپس گفت : آگاه باشيد ، به خدا سوگند ، پس از اين جنگ اندك مدتى بيش زنده نخواهيد ماند . آن قدر كه سواره‌اى بر مركب خويش بنشيند مهلت نخواهيد يافت . و آنگاه گردش ايام و حوادث روزگار همانند چرخ آسيا بر سر شما چرخ زند و مانند مدار سنگ آسيا شما را مضطرب و پريشان سازد . پس همفكران خود را فراهم سازيد و با يكديگر مشورت كنيد كه بعدا از كردهء خود پشيمان نشويد و امر بر شما پوشيده نماند . آنگاه مهلتم ندهيد و كار مرا يكسره كنيد . من بر خدا كه پروردگار من و شماست توكل مىكنم ، كه اختيار هر جنبنده‌اى در يد قدرت اوست ، و پروردگار من هر كس را اراده كند بر صراط مستقيم هدايت خواهد كرد .\r\nدر اين اثنا زهير بن قين بر اسب خويش كه دمى دراز داشت با سلاح تمام به سوى دشمن شتافت و با سخن خود آنان را اندرز گفت ، اما آنان به او ناسزا گفتند . ابن زياد را مدح كردند . پس زهير به آنها گفت :\r\nاى بندگان خدا ، فرزندان فاطمه از پسر سميّه بيشتر شايستهء دوستى و ياريند . اكنون اگر آنها را يارى نمىكنيد خدا را به ياد آوريد و از كشتن آنان خوددارى كنيد . پس شمر تيرى به او انداخت و او را به باد ناسزا گرفت و گفت : خدا هم اكنون تو و يارت را خواهد كشت . زهير گفت : مرا از مرگ مىترسانى ، به خدا مرگ با او را از ماندن با شما به مراتب بيشتر دوست دارم . آنگاه حسين ( ع ) وى را خواست و او نيز از برابر دشمن بازگشت . همين كه حر بن يزيد مشاهده كرد كه اين قوم به جنگ با آن حضرت تصميم گرفته‌اند رو كرد به عمر بن سعد و گفت : آيا تو با اين مرد جنگ خواهى كرد ؟ گفت : به خدا بله ، جنگى كه دست كم سرها بيفتند و دستها بريده گردند .\r\nحرّ گفت : آيا در آنچه به شما پيشنهاد كرد ، رضايت نمىدهيد ؟\r\nعمر بن سعد گفت : اگر كار با من بود رضايت مىدادم ، اما امير تو اين را نپذيرفت . پس حرّ بيامد تا در كنارى از مردم بايستاد . يكى از مردان قومش نيز با وى بود به نام قرة بن قيس . حرّ به او گفت امروز اسبت را آب داده‌اى ؟\r\nگفت : نه .\r\nگفت : نمىخواهى آن را آب دهى ؟\r\nقرّه گويد ، به خدا سوگند ، پنداشتم كه مىخواهد دور شود و در جنگ شركت نكند . و خوش ندارد كه من او را در آن حال بينم . به او گفتم من اسبم را آب نداده‌ام ، و اكنون مىروم تا آن را آب دهم .\r\nگويد از جايى كه وى بود دور شدم . به خدا چنانچه مرا از مقصود خويش آگاه كرده بود با وى نزد حسين ( ع ) رفته بودم .\r\nپس حرّ اندك اندك خود را به حسين ( ع ) نزديك ساخت . يكى از قوم وى به نام مهاجر پسر اوس گفت : اى پسر يزيد چه مىخواهى ؟ آيا مىخواهى حمله كنى ؟ حرّ وى را پاسخ نگفت و لرزش سراپايش را گرفت .\r\nمهاجر گفت : به خدا كار تو مرا به شك و ترديد واداشته . هرگز به هنگام جنگ تو را به اين حال نديده بودم كه اكنون مىبينم . اگر به من مىگفتند ، دليرترين مردم كوفه كيست ؟ غير از تو از كسى نام نمىبردم . اين\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nچيست كه از تو مىبينم ؟\r\nحرّ گفت به خدا من خود را ميان بهشت و جهنّم مردّد مىبينم . به خدا چنانچه مرا پاره‌پاره كنند و بسوزانند چيزى را بر بهشت اختيار نمىكنم . اين را بگفت و اسب خويش را بزد و در حالى كه دست بر سر گذاشته و به سوى حسين ( ع ) به راه افتاده بود چنين مىگفت : خداوندا به سوى تو بازمىگردم . بار الها من دلهاى دوستان تو و فرزندان دختر پيمبر تو را آزرده ساختم . پس توبهء مرا بپذير .\r\nهمين كه به حسين ( ع ) نزديك شد گفت : اى فرزند پيامبر ، خدا مرا فدايت كند . من همانم كه تو را از بازگشت جلوگيرى كردم و همراهت بيامدم تا به ناچار تو را در اين مكان فرود آوردم . من هرگز گمان نداشتم اين مردم آنچه را گفته بودى نپذيرند و كار ما به اينجا بكشد ، و تو را به اين سرنوشت دچار سازند . به خدا اگر مىدانستم كه اوضاع چنين مىشود هرگز به چنين كارى دست نمىزدم . اينك پيش تو آمده‌ام و از آنچه كرده‌ام به پيشگاه پروردگارم توبه مىبرم . تو را با جان خود ياريت مىكنم تا پيش رويت بميرم . آيا توبهء من پذيرفته است ؟\r\nحسين ( ع ) گفت : آرى خداوند توبهء تو را مىپذيرد . اكنون از اسب فرود آى . حرّ گفت : من به حال سوارى از پياده بهتر مىجنگم . من در يارى تو بر اسبم مدتى با آنها كارزار مىكنم . هر چند كه در پايان ، كارم به فرود آمدن خواهد كشيد .\r\nحسين ( ع ) گفت : خدايت رحمت كند هر چه به نظرت مىرسد انجام ده . پس پيش روى امام بيامد و مردم كوفه را پند و اندرز داد . اما گروهى از آنان به سوى او حمله بردند و تير انداختند . حرّ بازگشت تا پيش روى حسين ( ع ) بايستاد . در اين موقع بود كه عمر بن سعد فرياد زد ، اى دريد ، پرچم را نزديك آر . پس دريد پرچم را پيش برد آنگاه ابن سعد تيرى در كمان نهاد و به سوى سپاه حسين ( ع ) بينداخت و گفت : شاهد باشيد كه من نخستين كس بودم كه تير رها كردم و به دنبال او لشكرش تيرها را رها كردند . چنان كه گويى قطرات باران است كه بر آنها سرازير گشته است . پس از ياران امام كسى باقى نماند كه تيرى به او اصابت نكرده باشد .\r\nپس حسين ( ع ) رو كرد به ياران خود و گفت : خداوند شما را رحمت كند . برخيزيد تا به سوى مرگ رويم . كه هرگز از آن گريزى نيست و بدانيد كه اين تيرها كه به سوى ما رها ساختند ، پيامهاى آنان است كه شما را به جنگ مىخوانند . و بدين ترتيب نبرد آغاز شد و چند ساعت در آن روز حملات يكى پس از ديگرى انجام مىگرفت ، تا آنجا كه گروهى از ياران حسين ( ع ) به شهادت رسيدند . پس حسين ( ع ) گفت : آيا در راه خدا فريادرسى نيست كه به يارى ما بشتابد ؟ آيا كسى نيست كه از حريم پيامبر خدا ( ص ) دفاع كند ؟ همين كه يزيد بن زياد مهاصر كندى كه وى را ابو الشعشاء مىگفتند و از ياران ابن سعد بود مشاهده كرد كه به پيشنهادات حسين ( ع ) پاسخ رد داده‌اند . سپاه ابن سعد را رها كرد ، و به يارى حسين ( ع ) آمد و پيش روى امام به نبرد با دشمن پرداخت . وى به خواندن رجز پرداخت و مىگفت :\r\n انا يزيد و أبي مهاصر * اشجع من ليث بغيل خادر\r\nيا رب اني للحسين ناصر * و لا بن سعد تارك و هاجر \r\nبدين ترتيب پيش روى امام به طرف دشمن تيراندازى مىكرد ، چنان كه گويند صد تير بينداخت و تنها پنج تير به خطا رفت و بر زمين افتاد . وى همچنان تير مىانداخت و هر بار كه تيرى رها مىساخت حسين ( ع ) وى\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nرا دعا مىكرد و مىگفت : بار خدايا تيرش را نيرومند ساز ، و پاداش او را بهشت قرار ده . پس در پايان پنج تن از ياران عمر بن سعد را بكشت و او نيز نخستين كسى بود كه به شهادت رسيد .\r\nسپاه دشمن هر يك به ميدان مىآمدند و مبارز مىطلبيدند . ياران حسين ( ع ) با اشتياق فراوان به سوى آنان مىشتافتند و آنان را پاسخ مىگفتند . چنان كه دربارهء آنان اشعار زير را گفته‌اند :\r\n قوم اذا نودو الدفع ملمة * و الخيل بين مدعس و مكر دس\r\nلبسوا القلوب على الدروع و اقبلوا * يتهافتون على ذهاب الانفس \r\nدر اين هنگام يسار ، آزادشدهء زياد و سالم آزادشدهء عبيد اللّه بن زياد به ميدان آمدند و گفتند : هماوردى هست كه سوى ما آيد ؟ پس عبد اللّه بن عمير بن جناب كلبى برخاست و از امام اجازه خواست كه با آنان نبرد كند .\r\nاو مردى بلند قامت بود و بازوانى ستبر داشت . حسين ( ع ) نگاهى به وى افكند و گفت : گمان دارم كه كشندهء همگنان اوست . پس وى را اجازه داد . وى شبانه از كوفه حركت كرده بود و همسرش ، ام وهب ، نيز با او بود ، و خود را به امام رساند . وى همين كه دريافت كه سپاهيان بسيارى در نخيله براى نبرد با حسين ( ع ) آماده مىشوند گفت : به خدا من بسيار علاقه داشتم با مشركان پيكار كنم . اينك ثواب جنگ با اينان كه به جنگ پسر دختر پيمبرشان مىروند به نزد خداى بيشتر از ثواب نبرد با مشركان است . پس به نزد همسر خويش رفت و آنچه را شنيده بود با وى بگفت . همسرش گفت : كار ثواب مىكنى . هر چه زودتر برو . مرا نيز همراه خويش ببر . عبد اللّه بن عمير بر يسار ، حملهء شديدى برد و با شمشير خويش او را بزد ، تا او را به خاك افكند .\r\nوى نخستين كسى بود كه از سپاه ابن سعد به قتل رسيد .\r\nدر آن حال كه عبد اللّه سرگرم زدن او بود . سالم آزادشدهء عبيد اللّه بر وى حمله برد . ياران حسين فرياد زدند ، برده سوى تو آمد . اما عبد اللّه اعتنايى نكرد . تا نزديك شد . همين كه خواست شمشيرى بر عبد اللّه بزند ، وى دست چپ خويش را جلو آن برد و در نتيجه انگشتان دست چپش بيفتاد . اما بدان زخم اعتنايى نكرد . و با شمشير خود چندان ضربتش زد كه به هلاكت رسيد . عبد اللّه كه هر دو را كشته بود بيامد و در حالى كه رجز مىخواند گفت :\r\n حسبي بيتي في عليم حسبي * اني مرؤ ذو مرة و عصب\r\nو لست بالخوار عند النكب * اني زعيم لك ام وهب\r\nبالطعن فيهم صادقا و الضرب * ضرب غلام مؤمن بالرب \r\nدر اين اثنا ام وهب چوب بزرگى كه خيمه‌اش را بدان بسته بود بر دست گرفت و نزد شوهر آمد و به وى گفت : پدر و مادرم به فدايت ! از پاكان ، از خاندان محمد دفاع كن . عبد اللّه نزد وى آمد كه او را پيش زنان ببرد .\r\nاما همسرش كه جامهء وى را گرفته بود ، مىكشيد و مىگفت ، تو را رها نخواهم كرد . بايد من هم با تو بميرم .\r\nدر اين هنگام حسين ( ع ) ندا داد و گفت : خداوند شما خاندان را پاداش نيك دهد . اى زن خدا تو را رحمت آرد .\r\nپيش زنان بازگرد . و با آنها بنشين كه بر زنان پيكار نيست . ام وهب پذيرفت و پيش زنان بازگشت .\r\nسپس عبد اللّه به ميدان كارزار رفت و همچنان به نبرد پرداخت تا دو نفر ديگر از افراد دشمن را بكشت ، و سرانجام به دست هانى بن ثبيت حضرمى و بكير بن حى تميمى به شهادت رسيد . همسرش ام وهب\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nبر جسدش حاضر شد و در حالى كه خاك از چهره‌اش پاك مىكرد گفت : بهشت بر تو گوارا باد ، شمر كه وى را بدين حال مشاهده كرد به غلام خود كه رستم نام داشت دستور داد وى را از پاى درآورد . او نيز با چوب بر سر ام وهب زد و بدين ترتيب اين زن نيز در كنار همسرش به شهادت رسيد .\r\nپس از اين دو نفر ، عمر بن خالد صيداوى كه از ياران حسين ( ع ) بود پيش آمد و خود را آمادهء رفتن به ميدان كارزار ساخت . پس امام به وى گفت : به سوى ميدان حركت كن كه ما نيز به زودى به تو خواهيم پيوست . عمر بن خالد كه سعد غلام آزادشدهء او نيز همراهش بود و جبار بن حارث سلمانى و مجمع بن عبيد اللّه عايذى بر سپاه دشمن حمله بردند و صفوف آنان را درهم شكستند . لشكر ابن سعد آنان را محاصره كرد چندان كه ارتباط آنها با امام قطع شد . پس عباس بن على ( ع ) با يك حملهء ناگهانى آنان را از ميان انبوه دشمن رها ساخت . هر چند كه اين چهار تن به شدت مجروح شده بودند ، با اين وصف بازهم يك بار ديگر حمله را آغاز كردند و به نبرد ادامه دادند ، و بسيارى از ياران ابن سعد را به هلاكت رساندند ، و خود نيز به شهادت رسيدند .\r\nعمرو بن حجاج با گروه بسيارى از لشكريان كوفه كه با وى بودند بر جناح راست ياران حسين ( ع ) حمله آورد . همين كه به ياران حسين ( ع ) نزديك شدند زانو بر زمين نهادند و نيزه‌هاى خود را به سوى ايشان گرفتند . اسبان لشكر عمرو كه چنين ديدند پيش نرفتند و چون خواستند بازگردند ، ياران حسين ( ع ) بىدرنگ آنان را تيرباران كردند . گروهى از سپاه دشمن را بر زمين افكندند و گروهى را نيز زخمى ساختند . مردى از افراد بنى تميم به نام عبد اللّه بن حوزه از سپاه ابن سعد بيامد و در برابر حسين بايستاد و گفت : اى حسين با خبر باش كه سوى آتش مىروى . حسين ( ع ) گفت : هرگز ، من به سوى پروردگار مهربان و توبه‌پذير و در خور اطاعت مىروم . پس حسين دست به دعا برداشت و گفت : خدايا او را به جهنّم ببر . ديرى نپاييد كه اسبش سركشى آغاز كرد و او را به طرف جويى برد كه در آن افتاد و پاى چپش در ركاب و پاى راست او بيرون ماند . در اين اثنا مسلم بن عوسجه پيش آمد و پاى راستش را با شمشير بزد و اسب به همان حال مىدويد و سرش را به سنگها و تنهء درختها مىزد ، تا جان داد و خداوند بىدرنگ او را به آتش دوزخ فرستاد .\r\nمسروق بن وايل حضرمى كه جزء سوارانى بود كه همراه ابن سعد به ميدان نبرد آمده بود ، مىگويد :\r\nمن با خودم مىگفتم چه خوب بود به سر امام حسين دست مىيافتم و به سبب آن به نزد ابن زياد منزلتى پيدا مىكردم . اما همين كه مسروق آنچه را كه در اثر دعاى امام حسين ( ع ) بر سر ابن حوزه آمد مشاهده كرد ، از ميدان بازگشت و سپاه را پشت سر نهاد . و گفت : از اين خاندان چيزى ديدم كه هرگز با آنها جنگ نخواهم كرد .\r\nپس از اين جريان جنگ درگير شد . برير بن خضير همدانى ، مردى زاهد و عابد و در قرائت قرآن بر همهء قاريان اهل زمان خود برترى داشت چنان كه او را سيد القراء مىگفتند ، خود مىگفت :\r\n انا برير و أبي خضير * لا خير فيمن ليس فيه خير \r\nگويند يزيد بن معقل با وى درگير شد . پس حضير به دو گفت : مىخواهى با همديگر دعا كنيم و از خدا بخواهيم كه دروغگو را لعنت كند و خطاكار را بكشد .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nبدين ترتيب دست به سوى خدا برداشتند . سپس به مقابلهء يكديگر شتافتند و هر يك ضربتى به ديگرى زدند . يزيد بن معقل ضربتى سبك به برير بن حضير زد ، كه زيانى به او نرسيد . برير ضربتى كوبنده به او زد كه زره ، سر را شكافت و به مغز او رسيد و از پاى درآمد . در اين هنگام كعب بن جابر ازدى به برير حمله برد و به وى ضربت زد تا او را بر زمين انداخت و سرنيزه را به پشت او فرو برد . آنگاه پيش رفت و چندان با شمشير او را بزد تا از دنيا برفت . خداوند از او خوشنود گردد . در بعضى از روايات آمده است كه برير تعداد سى تن از سپاه دشمن را بكشت .\r\nهمين كه كعب بن جابر قاتل برير از ميدان نبرد بازگشت و به خانه رفت همسرش وى را به باد انتقاد گرفت و گفت : تو به دشمنان پسر فاطمه كمك كردى و برير را كه سرور قاريان بود كشتى . من هرگز با تو يك كلمه سخن نخواهم گفت .\r\nآنگاه وهب بن حباب كلبى كه از ياران حسين ( ع ) بود پاى به ميدان نهاد . مادر و همسرش با وى بودند . پس مادرش به وى گفت ، بپاخيز و براى نبرد خود را آماده ساز . و پسر دختر پيامبر خدا ( ص ) را يارى و حمايت كن . وهب گفت : من به ميدان خواهم رفت و هرگز در اين امر كوتاهى نخواهم كرد . سپس به سوى ميدان كارزار به راه افتاد در حالى كه رجز مىخواند و مىگفت :\r\n سوف تروني و ترون ضربي * و حملتي و صولتي في الحرب\r\nادرك ثاري بعد ثار صحبي * و ادفع الكرب امام الكرب\r\nليس جهادي في الوغى باللعب \r\nبدين ترتيب حمله را آغاز كرد و چندان بجنگيد كه گروه بسيارى را به قتل رسانيد . همين كه از ميدان بازگشت به نزد مادر و همسر شتافت و از مادر پرسيد : آيا از من راضى شدى ؟ مادرش گفت : راضى نشوم تا آنكه در پيش روى امام حسين ( ع ) كشته شوى . همسرش گفت : تو را به خدا سوگند مىدهم كه مرا تنها مگذار و به مصيبت خود مبتلا مساز . مادر به وى گفت : اى فرزند به سخن همسر اعتنا مكن و به ميدان بازگرد و در يارى فرزند دختر پيامبر به نبرد ادامه بده تا از شفاعت جدّش در روز قيامت برخوردار شوى ، پس وهب به ميدان كارزار بازگشت و همچنان به نبرد پرداخت تا آنگاه كه دو دستش را قطع كردند و بدين ترتيب به شهادت رسيد . خداوند از او خوشنود گردد .\r\nدر اين اثنا حرّ پيش آمد ، و به حسين ( ع ) گفت : شما مىدانيد كه من نخستين كسى بودم كه به مقابلهء با شما برخاستم اينك اجازه مىخواهم كه نخستين كشته در راه شما باشم . « 1 »  باشد كه در قيامت در رديف كسانى كه به ديدار جدّ بزرگوارت محمد ( ص ) نايل خواهند شد قرار گيرم . پس به لشكر عمر بن سعد حمله برد ، در حالى كه ابتدا شعرى از عنتره مىخواند :\r\n ما زلت ارميهم بغرة وجهه * و لبانه حتى تسربل بالدم \r\n\r\n","description":"","footnote":" ( 1 ) از روايات چنين برمىآيد كه پيش از حرّ عدهء ديگرى نيز شهيد شده‌اند ، تاريخ ابن اثير نيز اين امر را تأييد كرده است ، امّا برخى از تاريخ‌نويسان گويند : در ميان قهرمان مبارزه ، حرّ نخستين شهيد بوده و بعضى ديگر نيز وى را نخستين شهيد دانسته‌اند و چنان كه از ارشاد شيخ مفيد برمىآيد : غير از مسلم بن عوسجه حرّ نخستين كسى بوده كه در ركاب امام حسين ( ع ) شهيد شده است . مؤلف . ","page_name":" 161 ","page_number":161},
  {"content":"\r\n\r\nسپس به خواندن رجز پرداخت و نبرد شديدى را آغاز كرد و بر سپاه دشمن مىتاخت و مىگفت :\r\n اني انا الحر و مأوى الضيف * اضرب فى اعراضكم بالسيف\r\nعن خير من حل بأرض الخيف * اضربكم و لا ارى من حيف\r\nاني انا الحر و نجل الحر * اشجع من ذي لبد هزبر\r\nو لست بالجبان عند الكر * لكنني الوقاف عند الفر \r\nبدين ترتيب با شمشير خويش بر دشمن حمله برد ، چندان كه بيش از چهل نفر از آنان را بكشت . زهير بن قين نيز به همراه حرّ بر دشمن مىتاخت و همين كه يكى از آنها در محاصرهء دشمن قرار مىگرفت ، ديگرى بر آنان حمله مىبرد تا هم رزم خود را از چنگ دشمن رها مىساخت ، و اين امر تا مدتى ادامه داشت . سرانجام پيادگان قوم از هر سو بر او تاختند و وى را از پا درآوردند : اما ياران حسين ( ع ) بدن او را كه اندك رمقى داشت برداشتند و از ميدان كارزار دور ساختند و پيش روى امام نهادند . حسين ( ع ) در حالى كه خاك از صورتش پاك مىكرد مىگفت : همچنان كه مادرت تو را نام داد ، حريّ .\r\nآنگاه نافع بن هلال كه از ياران حسين ( ع ) بود به ميدان آمد و در حالى كه به شدّت بر دشمن هجوم مىبرد و پيكار مىكرد چنين گفت :\r\n انا ابن هلال الجملي * انا على دين على\r\nو دينه دين النبي \r\nپس مردى به نام مزاحم پسر حريث جهت مقابلهء با او سوى وى آمد . نافع به دو حمله برد و او را بكشت .\r\nگويند عدهء بسيارى را مجروح ساخت و دوازده يا سيزده تن از افراد دشمن را به هلاكت رساند . وى تا هنگامى كه تير در كمان داشت پيكار كرد و دست بر شمشير خويش زد و گفت :\r\n انا الغلام اليمني الجملي * ديني على دين حسين و علي\r\nاضربكم ضرب غلام بطل * ان اقتل اليوم فهذا املي\r\nفذاك رأيي و الا قى عملي \r\nسپس دشمن بر وى حمله آورد و در حالى كه بازوانش شكسته شده بود به اسارت آنان درآمد . شمشير او را گرفتند و نزد ابن سعد بردند . ابن سعد رو كرد به او و گفت : چرا خود را به اين وضع درآورده‌اى ؟ ، نافع پاسخ داد ، پروردگار من از هدف من به خوبى آگاه است و در حالى كه خون بر سر و رويش جارى بود گفت : من علاوه بر تعدادى از افراد شما را كه مجروح ساخته‌ام دوازده تن را نيز كشته‌ام و اگر بازوان مرا نشكسته بودند هرگز ياراى دستگيرى مرا نداشتند . در اين هنگام شمر به قصد كشتن او شمشير بركشيد . پس نافع خطاب به شمر گفت : به خدا سوگند . اگر تو از مردم مسلمان بودى و خون ما به دست تو مىريخت براى ما بسيار ناگوار بود . اما اينك شكر و سپاس به درگاه خداوندى كه به ديدار او مىرويم در حالى كه خون ما به دست شرورترين خلق او ريخته مىشود . پس شمر بر وى حمله برد و او را از پاى درآورد .\r\nآنگاه عمرو بن قرظهء انصارى به ميدان آمد و از حسين ( ع ) اجازهء كارزار خواست . امام وى را اجازه داد .\r\nپس حمله را آغاز كرد و در حالى كه به خواندن رجز مىپرداخت ، گفت :\r\n قد علمت كتيبة الانصار * اني سأحمي حوزة الذمار\r\nضرب غلام غير نكس شاري * دون حسين مهجتي و داري \r\nبدين ترتيب عمرو بن قرظه به نبرد پرداخت و همانند شخصى كه با اشتياق فراوان به سوى پاداش خداوند\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nشتافته و در خدمت سلطان آسمانها با تمام توان خود جانبازى كرده است بجنگيد . چندان كه گروه بسيارى از سپاه ابن زياد را به هلاكت رسانيد و بدين وسيله بالاترين درجهء شجاعت و جهاد را از خود نشان داد . وى با هشيارى تمام در برابر تيرها و شمشيرها ايستاد و از هر طرف كه به سوى امام پرتاب مىشد با جانبازى و فداكارى خويش از آنان جلوگيرى به عمل آورد . وى با هر گونه حمله‌اى كه بر حسين ( ع ) از سوى دشمن صورت مىگرفت بر دشمن مىتاخت و آنان را از پاى درمىآورد . پس رو كرد به امام و گفت :\r\nاى فرزند پيامبر خدا ، آيا من وظيفهء خود را انجام دادم ؟ امام گفت : آرى ، تو پيش روى من به بهشت خواهى رفت . سلام مرا به رسول خدا برسان و من نيز به زودى نزد او خواهم آمد . بدين ترتيب به كارزار پرداخت تا دشمن وى را از پاى درآورد . اميد كه خداوند از وى خوشنود باشد .\r\nپس جون ، كه غلامى سياه و آزادشدهء ابو ذر غفارى بود به ميدان آمد . حسين ( ع ) رو كرد به او و گفت : من به تو اذن دادم كه از اين سرزمين به روى و جان خود را حفظ كنى . زيرا تو به همراه ما آمدى تا به عافيت برسى . اينك خود را آزار مده . پس جون رو كرد به امام و گفت : اى فرزند رسول خدا هر چند كه من مردى سياه و در زمان خوشى و نعمت جيره‌خوار شما بوده‌ام اما اكنون چگونه شما را تنها گذارم . به خدا قسم بويم بد و جسمم پست و رنگم سياه است . شما بر من منّت گذاريد و مرا از ياران خود قرار دهيد تا در ركاب شما بجنگم و به اين وسيله در بهشت جاى گيرم و به اين افتخار نايل آيم و رويم سفيد گردد . نه به خدا سوگند از شما دور نمىشوم تا اين خون سياه همراه با خونهاى پاك شما بر زمين ريزد . سپس در حالى كه اين شعر را مىخواند ، بر دشمن حمله برد .\r\n كيف ترى الكفار ضرب الاسود * بالسيف ضربا عن نبي محمد\r\nاذب عنهم باللسان و اليد * ارجو به الجنة يوم المورد \r\nپس از جنگى سخت سرانجام از پاى درآمد . پس حضرت در برابرش بايستاد و وى را دعا كرد و گفت :\r\nبار الها روى او را سفيد و پاكيزه گردان و در روز حشر او را در زمرهء نيكان قرار بده .\r\nپس از او عمرو بن خالد صيداوى به ميدان آمد و پيش روى حسين ( ع ) ايستاد و گفت : اى ابو عبد اللّه ، من تصميم داشتم به ياران خود ملحق شوم ، اما براى من بسيار ناگوار است كه تو را بىيار و ياور و در ميان اهل بيتت كشته ببينم . حسين ( ع ) به وى گفت : برو كه ما نيز ساعتى ديگر به تو ملحق خواهيم شد . عمرو به ميدان نبرد رفت و حمله را آغاز كرد و جنگيد تا كشته شد .\r\nدر اين هنگام حنظلة بن سعد شامى بيامد و در برابر حسين ( ع ) ايستاد ، صورت و سينهء خود را سپر شمشيرها و تيرها و نيزه‌ها قرار داد تا از اصابت آنها به حسين ( ع ) مانع گردد . شعر عرقلة بن حسان دمشقى گويى در وصف او سروده شده است :\r\n و يرد صدر السمهري بصدره * ما ذا يؤثر ذابل في يذبل\r\nو كأنه و المشرفي بكفه * بحر يكر على الكماة بجدول \r\nپس آيات عذاب را بر سپاه ابن زياد خواند و آنان را از عذاب خداوند بيم داد ، بدين ترتيب كه گفت : اى مردم از آن بيم دارم كه از آن عذابها كه بر امتهاى گذشته نازل شد بر شما نيز فرود آيد ؛ همانند عذابى كه در جنگ احزاب و بر قوم نوح و عاد و ثمود و آنها كه بعد از ايشان آمدند وارد آمد ، و خداوند هرگز ستمى را براى بندگان خود روا نمىدارد . اى قوم از عذاب روز قيامت بر شما بيمناكم ، آن روزى كه روى خود را از\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nمحشر به سوى جهنّم بگردانيد و كسى را ياراى نگهدارى شما از عذاب خداوند نباشد . اى مردم حسين ( ع ) را نكشيد ، زيرا خداوند بر شما عذاب مىفرستد و شما را هلاك خواهد كرد و آن كس كه بر خدا افترا بندد زيانكار خواهد بود . پس حسين ( ع ) گفت : اى حنظله ، خداى بر تو رحمت فرستد . تو خود به حال اين قوم به خوبى آگاهى و مىدانى كه هر وقت آنان را به سوى حق فراخواندى چگونه تو را پاسخ گفتند و تو و يارانت را چگونه به باد ناسزا و دشنام گرفتند . اكنون نيز كه اطلاع يافته‌اى برادران نيكوكار تو را به قتل رسانده‌اند آيا بازهم چنين مىپندارى كه ممكن است اينان به سوى حق راه يابند ؟ .\r\nحنظله گفت : راست گفتى . جانم فداى تو باد . پس بدين ترتيب بهتر نيست كه به سوى پروردگار خود برويم و به برادران خود ملحق شويم ؟ حسين ( ع ) گفت : بلى . پس بشتاب به راهى كه از دنيا و آنچه در آن است بهتر خواهد بود . بشتاب به سوى پادشاهى ازلى و جاويد . پس حنظله گفت : سلام بر تو اى فرزند رسول خدا و درود خدا بر تو و بر اهل بيت تو باد . بدين اميد كه در بهشت به ملاقات يكديگر نايل آييم .\r\nحنظله ادامه داده گفت : ( السلام عليك يا بن رسول اللّه صلى اللّه عليك و على اهل بيتك و عرف بيننا و بينك في الجنّة ) امام حسين ( ع ) گفت : آمين ، آمين .\r\nپس حنظله به ميدان تاخت و به شدّت جنگيد ، تا سرانجام سپاه دشمن بر وى حمله بردند و او را از پاى درآوردند .\r\nآنگاه مسلم بن عوسجه به ميدان آمد و در حالى كه رجز مىخواند مىگفت :\r\n ان تسألوا عني فإني ذو لبد * من فرع قوم من ذرى بني اسد\r\nفمن بغانا حائد عن الرشد * و كافر بدين جبار صمد \r\nبدين ترتيب سخت بجنگيد . در اين هنگام عمرو بن حجاج بانگ برآورد كه اى احمقان مىدانيد كه با چه كسانى مىجنگيد ؟ با يكه سواران شهر ، با دلاورانى جانباز كه هرگز از مرگ هراسى ندارند . هيچ كس از شما تنها با آنها جنگ نكند . آنها مقدارشان كم است و چندان دوام نخواهند يافت . به خدا اگر شما تنها با سنگ بزنيدشان ، آنان را خواهيد كشت . عمر بن سعد گفت : راست گفتى . رأى درست همين است : پس كسى را نزد قوم فرستاد و به آنان تأكيد كرد كه هيچ كس به تنهايى به جنگ نرود . سپس عمرو بن حجاج با ياران خويش از جانب فرات سوى حسين ( ع ) حمله آوردند و مدتى جنگيدند . يكى از كسانى كه در اين ميان از پاى درآمد ، مسلم بن عوسجهء اسدى بود كه رحمت خدا بر او باد . آنگاه عمرو بن حجاج و يارانش بازگشتند . همين كه گرد و خاك فرو نشست ، مسلم را ديدند كه به زمين افتاده بود . حسين ( ع ) همراه حبيب بن مظاهر سوى وى رفت و به دو گفت : اى مسلم خدايت رحمت كند . سپس اين آيه را قرائت كرد : ( بعضى از ايشان تعهد خويش را به سر برده و شهادت يافته و بعضى از ايشان منتظرند و به هيچ وجه تغييرى نيافته‌اند ) « 1 »  حبيب بن مظاهر نيز به دو نزديك شد و گفت : اى مسلم مرگ تو بر من گران است . اى مسلم مژده باد تو را به بهشت . مسلم با صداى ضعيفى به دو گفت : خدايت به نيكى بشارت دهد . حبيب گفت : اگر چنين نبود كه من\r\n\r\n","description":"","footnote":" ( 1 ) سورهء احزاب آيهء 22 . ","page_name":" 164 ","page_number":164},
  {"content":"\r\n\r\nمىدانم هم‌اكنون به دنبال تو مىآمدم . دوست داشتم هر چه را مىخواهى وصيت كنى تا به انجام آن بپردازم .\r\nمسلم در حالى كه با دست به حسين ( ع ) اشاره مىكرد گفت : وصيت من همين است كه در راه حسين ( ع ) بجنگى تا در كنار او جان دهى .\r\nحبيب گفت : اين خود براى من افتخارى است و چنين خواهم كرد . ديرى نپاييد كه مسلم بن عوسجه به دست دشمن كشته شد . خوشنودى خداى بر او باد . وى كنيزى داشت كه بانگ زد : واى سرورم ، واى ابن عوسجه‌ام . در اين اثنا ياران ابن سعد با شادى فرياد كردند كه مسلم بن عوسجه را كشته‌ايم .\r\nپس شبث بن ربعى به كسانى از ياران خويش كه اطراف وى بودند بانگ زد : مادرتان عزادارتان شود .\r\nافراد خود را با دست خودتان مىكشيد و خود را به خاطر ديگران دچار خوارى مىسازيد ؟ آيا از كشتن مسلم بن عوسجه خرسندى مىكنيد ؟ سوگند به آن كس كه به اسلام او درآمده‌ام ، وى را با مسلمانان در مكانهاى مختلف ديده‌ام . او در ميان آنان مقامى بس بزرگ داشت . وى را در جنگ آذربايجان ديدم كه پيش از آنكه سپاه مسلمين برسند شش نفر از مشركان را به هلاكت رساند .\r\nپس بار ديگر سپاه دشمن به سوى حسين ( ع ) حمله بردند . شمر بن ذى الجوشن با جناح چپ بر جناح چپ ياران حسين ( ع ) حمله برد كه در مقابل وى پايدارى كردند و او و يارانش را نيزه زدند . به حسين ( ع ) و يارانش از هر سوى حمله شد ، و ياران حسين ( ع ) بجنگيدند . سوارانشان حمله آغاز كردند ، هر چند كه تعداد آنها سى و دو نفر بيشتر نبود با اين وصف از هر سو كه به آنان حمله مىشد مردانه دفاع مىكردند و از هر طرف كه خود به سپاه كوفه حمله مىبردند آنان را به عقب مىراندند . همين كه عزرة بن قيس كه فرماندهء سواران اهل كوفه بود ديد كه سواران وى از هر سوى عقب مىروند . پيش عمر بن سعد فرستاد و گفت : آيا نمىبينى سواران من امروز از اين گروه اندك چه مىكشند ؟ پيادگان و تيراندازان را به مقابلهء آنها فرست .\r\nياران حسين ( ع ) با شجاعت و پايدارى با سپاه كوفه جنگيدند . جانبازى و فداكارى آنان در شديدترين نبردى كه از هيچ كس ديده نشده بود تا ظهر ادامه داشت . عمر بن سعد ، حصين بن تميم را همراه با پانصد تيرانداز فرستاد كه بيامدند و به نبرد ادامه دادند و چون نزديك حسين ( ع ) و ياران وى رسيدند و بردبارى و پايدارى آنان را مشاهده كردند ، حصين به سپاه خود دستور داد ياران حسين را تيرباران كنند . پس همگى تيرها را رها كردند . ديرى نپاييد كه اسبها را از پا درآوردند و مردان را مجروح ساختند ، چندان كه حسين ( ع ) را بديدند كه ايستاد در حالى كه يك سوار با او نبود .\r\nدر اين گيرودار شمر بن ذى الجوشن با همراهانش بر حسين ( ع ) و ياران او حمله آورد . اما زهير بن قين با ده نفر از ياران حسين ( ع ) بر ايشان حمله كرد و آنان را از كنار خيمه‌ها دور ساخت و عده‌اى از سربازانش را به هلاكت رسانيد . شمر دوباره بازگشت . زهير گروهى از آنان را بكشت و بقيه به جايگاه خويش بازگشتند ، و همين كه يك يا دو نفر از ياران حسين ( ع ) كشته مىشد چون اندك بودند آشكار بود اما از لشكر ابن سعد هر چند كه هر بار ده نفر كشته مىشدند چون بسيار بودند آشكار نبود . شمر كه همچنان به حملات خود ادامه مىداد يك بار نيز تا نزديك خيمهء امام پيش رفت و نيزه در خيمهء حسين ( ع ) فرو برد و بانگ زد : آتش بياوريد تا اين خيمه را بر سر ساكنانش آتش بزنيم ، زنان فرياد زدند و از خيمه بيرون شدند . حسين ( ع ) به شمر خطاب كرد : تو مىخواهى خانوادهء مرا بسوزانى ؟ ، خدا تو را به آتش بسوزاند .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nحميد بن مسلم به شمر گفت : تو مىخواهى فرزندان و زنان را بكشى . به خدا همان كشتن مردان ، امير تو را خوشنود مىكند .\r\nدر اين ميان شبث بن ربعى پيش آمد و رو كرد به شمر و گفت : تو ترسانندهء زنان شده‌اى . مادرت عزادار باد . پس سر به زير افكنده ، شرم كرد و بازگشت . جنگ ميان دو گروه به شدّت ادامه يافت . هر چند كه سپاه دشمن از هر طرف حمله مىكردند ، اما خيمه‌ها چنان بود كه نمىتوانستند جز از يك سوى به آنها حمله كنند . چون خيمه‌ها فراهم و راست و چپ به هم پيوسته بود . وقتى عمر بن سعد چنين ديد كسانى را فرستاد كه خيمه‌ها را از پاى درآورند ، كه آنها را در محاصرهء خويش قرار دهند . ياران حسين سه و چهار ميان خيمه‌ها مىرفتند و به هر كس كه خيمه را از پاى درمىآورد و غارت مىكرد حمله مىبردند و مىكشتند و از نزديك تير مىزدند و از پاى مىانداختند . در اين وقت ابن سعد گفت خيمه‌ها را آتش بزنند . پس آتش بياوردند و خيمه‌ها را آتش زدند . حسين ( ع ) گفت : بگذاريد بسوزانند كه چون آتش در آن افتاد نمىتوانند از آنجا به شما دست يابند . و چنين شد و نمىتوانستند جز از يك سوى بر آنها حمله برند . نبرد همچنان ادامه داشت ، تا آنگاه كه وقت نماز ظهر فرا رسيد .\r\nپس ابو ثمامهء صيداوى به حسين ( ع ) گفت : اى ابو عبد اللّه جانم به فدايت مىبينم كه اين گروه به تو نزديك شده‌اند . نه ، به خدا سوگند تو كشته نشوى تا اينكه من پيش روى تو كشته شوم . اما دوست دارم وقتى به پيشگاه پروردگار مىروم ، اين نماز را كه وقت آن رسيده خوانده باشم . حسين ( ع ) سر به آسمان بلند كرده گفت : نماز را به ياد آوردى . خداوند تو را جزو نمازگزاران و ذكرگويان قرار دهد . بله ، اينك وقت نماز است .\r\nآنگاه گفت : از آنها بخواه دست از ما بدارند تا نماز را به جا آوريم . پس نماز را به جا آوردند .\r\nحصين بن تميم گفت : نمازتان قبول نمىشود .\r\nحبيب بن مظاهر رو كرد به او و گفت : تو چنين مىپندارى كه نماز از خاندان پيمبر خدا قبول نمىشود ! و نماز خرى چون تو قبول مىشود ؟ ! حصين به سوى حبيب حمله آورد . حبيب به مقابلهء وى رفت و چهرهء اسب وى را با شمشير بزد . پس اسب از جا جست و حصين بر زمين افتاد ، و يارانش او را ببردند و نجات دادند . سپس بر حبيب حمله آوردند و سرانجام به دست يكى از پيادگان دشمن به زمين افتاد .\r\nدر اين هنگام حسين ( ع ) به زهير بن قين و سعيد بن عبد اللّه گفت : جلو بايستيد تا نماز ظهر را به جا آورم .\r\nآن دو پذيرفتند و در پيش روى حسين قرار گرفتند . حسين ( ع ) با نيمى از ياران خود نماز خوف به جا آورد و نيمى ديگر در برابر دشمن ايستادند . تيرهاى دشمن از هر سو به طرف حسين پرتاب مىشد ، اما سعيد بن عبد اللّه در برابر آنها بايستاد و با جان خود از آن حضرت دفاع ، و از اصابت تير به امام جلوگيرى كرد ، تا آنگاه كه در اثر ضربه‌هاى پياپى تير بر زمين افتاد و در اين حال گفت : خدايا لعنت و نفرين بر اين قوم باد .\r\nلعن عاد و ثمود . بار الها سلام مرا به پيامبر برسان ، و رنج و مصائبى كه از زخم و جراحت بر من وارد آمده ابلاغ كن ، زيرا كه مقصود من در اين امر يارى و نصرت ذريهء خاندان پيمبر و اجر و ثواب تو بوده است . اين را بگفت و جان بداد . خداى از او خوشنود گردد . گويند در بدنش غير از زخم شمشير و نيزه ، سيزده تير يافتند . برخى گفته‌اند آن حضرت و يارانش نماز را فرادا و با ايماء و اشاره به جا آوردند .\r\nآنگاه سويد بن عمرو بن ابى مطاع كه مردى پارسا و از كسانى بود كه نماز بسيار مىگذاشت به ميدان\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nآمد . وى به خواندن رجز پرداخت و مىگفت :\r\n اقدم حسين اليوم تلقى احمدا * و شيخك الحبر عليا ذا الندى\r\nو حسنا كالبدر وافى الاسعدا * و عمك القوم الهمام الا رشدا\r\nحمزة ليث اللّه يدعى أسدا * و ذا الجناحين تبوا مقعدا\r\nفي جنة الفردوس يعلو صعدا \r\nبدين ترتيب او نيز چون شيرى دلير ، شجاعانه جنگيد و بر شدايد و سختيها صبر و پايدارى فراوان كرد ، تا آنجا كه بر اثر جراحت زياد ، در ميان كشتگان بر زمين افتاد و به همان حال بود و حركتى از او ديده نمىشد . تا موقعى كه شنيد ، سپاهيان ابن زياد مىگويند ، حسين كشته شد . با شنيدن اين خبر به شدّت بىتاب شد و كاردى پيدا كرد و به نبرد پرداخت تا جان داد . خداى از او خوشنود گردد .\r\nآخرين فردى كه از ياران حسين ( ع ) به ميدان آمد زهير بن قين بود . وى رجز مىخواند و مىگفت :\r\n انا زهير و أنا ابن القين * أذودكم بالسيف عن حسين\r\nان حسينا احد السبطين * من عترة البر التقي الزين\r\nذاك رسول اللّه غير المين * اضربكم و لا أرى من شين\r\nيا ليت نفسي قسمت قسمين \r\nپس جنگى سخت كرد چندان كه گروه بسيارى از سپاه كوفه را به هلاكت رساند . ناگاه كثير بن عبد اللّه شعبى و مهاجرين أوس به شدّت بر وى حمله بردند و خونش بريختند ، همين كه حسين ( ع ) وى را بديد كه بر زمين افتاده با تأثر گفت : اى زهير خداوند تو را از ما دور نگرداند .\r\nآنگاه عابس بن ابى شبيب شاكرى در حالى كه شوذب غلام شاكر همراه وى بود پيش آمد . پس به دو گفت : اى شوذب چه مىخواهى انجام دهى ؟\r\nگفت : در بارهء من چه مىانديشى ؟ من همراه تو براى دفاع از پسر دختر پيامبر خدا مىجنگم تا كشته شوم .\r\nعابس گفت : از تو همين انتظار را داشتم . نزد ابو عبد اللّه برو . زيرا كه اكنون وقتى است كه به همراه آن حضرت به نبرد پردازيم و بدين وسيله به اجر و پاداش الهى نائل آييم . اين روزى است كه مىبايد به هر وسيله مىتوانيم پاداش بجوييم كه از اين پس ديگر عملى نخواهد بود . بلكه موقعى است كه به حساب بندگان رسيدگى خواهد شد .\r\nپس شوذب پيش آمد و گفت : سلام بر تو اى ابو عبد اللّه و رحمت و بركات خدا بر تو باد . من تو را به خدا مىسپارم . سپس بجنگيد تا كشته شد .\r\nآنگاه عابس بن ابى شبيب پيش آمد و گفت : اى ابو عبد اللّه به خدا سوگند بر روى زمين از نزديك و دور كسى را عزيزتر و محبوب‌تر از تو نمىبينم . چنانچه مىتوانستم با چيزى عزيزتر از جانم و خونم ، ستم و كشته شدن را از تو دور سازم ؛ حتما اين كار را انجام مىدادم . سلام بر تو اى ابو عبد اللّه ، شهادت مىدهم كه به هدايت تو و بر هدايت پدر توام . سپس در حالى كه شمشير برگرفته بود و زخمى بر پيشانى داشت به سوى دشمن رفت . وى كه از همه كس دليرتر بود ، ندا مىداد كه مگر مردى نيست كه با مردى به مبارزه برخيزد ؟ در اين موقع ابن سعد گفت سنگبارانش كنيد . پس از هر طرف به سوى او سنگ پرتاب كردند .\r\nهمين كه وى چنين ديد ، زرهى كه بر تن داشت بينداخت . آنگاه به قوم حمله كرد ، و آنان از هر طرف به او\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nتاختند . يكى از كسانى كه در آنجا حاضر بوده است ، گويد : به خدا سوگند ، وى را ديدم كه بيشتر از دويست كس را دنبال كرد . آنگاه از هر سو به او تاختند كه كشته شد .\r\nآنگاه حبيب بن مظاهر اسدى به ميدان آمد ، و به شدّت بجنگيد . سپس مردى از قبيلهء بنى تميم كه نامش بديل بن صريم بود بر وى حمله كرد و او را بكشت و يكى ديگر از بنى تميم نيز بر وى حمله برد و نيزه بر وى زد و حصين بن تميم نيز نيزه‌اى بر سر او بزد و سر او را از تن جدا كرد . كشته شدن حبيب در حسين ( ع ) اثر گذاشت و گفت : او و ديگران ياران خود را پاى خدا حسابش مىكنم . حصين به مرد تميمى گفت : من در قتل او با تو شريكم . سر را به من بده تا به گردن اسب خود آويزم تا مردم ببينند كه من در قتل او شركت داشته‌ام .\r\nآنگاه از من بگير و براى گرفتن جايزه نزد ابن زياد ببر . پس سر حبيب را گرفت و در ميان مردم بگشت .\r\nسپس به وى بازگرداند . همين كه لشكر به كوفه بازگشت شخص تميمى سر حبيب را به گردن اسب خويش آويخته بود و اين يكى از فجايعى بود كه كوفيان از خود نشان مىدادند . آرى هر كس چنين صحنه‌هايى را از چنين مردمى ببيند به اين مطلب پى خواهد برد كه تا چه اندازه قومى به فرومايگى و سقوط كشيده مىشود . حبيب فرزند نوجوانى به نام قاسم داشت . او همين كه سر پدر را بديد به دنبال آن سوار به راه افتاد و از او جدا نمىشد . مرد سوار با مشاهدهء او با ترديد از وى پرسيد : اى پسر تو را چه شده كه مرا تعقيب مىكنى ؟ گفت : اين سرى كه نزد توست ، سر پدر من است ، آيا به من مىدهى تا او را دفن كنم ؟\r\nگفت : اى پسر ، امير راضى نمىشود كه او دفن شود ، و من به واسطهء قتل او مىخواهم جايزهء نيكى از امير بگيرم . پسر گفت : اما بدان كه خداوند به جاى آن بدترين جزا را به تو خواهد داد . اين را بگفت و بگريست .\r\nوى هدفى جز دنبال كردن قاتل پدر نداشت و در پى فرصتى بود كه انتقام خون پدر را از وى بگيرد . پس روزى وى را بديد كه در كنار خيمه‌اى ايستاده بود . قاسم بيامد و بر او حمله برد و او را بكشت و سر پدر را از وى بگرفت .\r\nيكى ديگر از ياران حسين ( ع ) كه به ميدان آمد ، جنادة بن حارث سلمانى بود ، كه همراه همسر و پسرش به يارى حسين ( ع ) آمد . پس در نبرد شركت كرد و به شدّت بجنگيد تا كشته شد . همين كه وى بر زمين افتاد ، همسرش فرزند خود را كه نوجوانى بود به نام عمر ، دستور داد كه به يارى حسين ( ع ) بشتابد . پس به وى گفت : اى فرزندم ، به يارى فرزند پيمبر خدا برو و در جنگ شركت كن . آنگاه عمر بيامد و پيش روى حسين بايستاد و از آن حضرت اجازه خواست كه به ميدان برود . حسين ( ع ) گفت : اين پسر پدرش را از دست داده و شايد كشته شدن او بر مادرش خوشايند نباشد . جوان گفت : مادرم به من امر كرده است كه در جنگ شركت كنم و به يارى شما بيايم . در اينجا به اين نكته بايستى اشاره كرد كه برخى از انسانها داراى چنين بزرگوارى هستند و به صدق و راستى و خلوص نيت آراسته مىگردند . زنى كه از يك سو همسر خود را از دست داده و خود ناظر كشته شدن او بوده و از سوى ديگر به فرزند نوجوان خود امر مىكند ، كه جهت يارى حسين ( ع ) به ميدان جنگ برود ؛ در حالى كه به يقين مىداند كه وى كشته خواهد شد . با اين وصف وى را به سوى مرگ مىفرستد . و اين در حالى است كه هرگز كسى وى را به اين امر مجبور نكرده است . و فرزند اين بانو نيز بىدرنگ اطاعت مىكند و بىآنكه در خود بيم و هراسى راه دهد به سوى مرگ مىشتابد .\r\nهر چند كه حسين ( ع ) بدين منظور كه ممكن است مرگ اين نوجوان كه پدرش كشته شده براى مادر او\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nناگوار باشد ، وى را از شركت در جنگ معاف داشت . با اين حال خود امتناع ورزيد و گفت : مادرم به من دستور داده است كه به ميدان نبرد بشتابم .\r\nآرى چه جايگاهى عظيم و چه مقامى بس ارجمند است ، كه قدمها در برابرش مىلرزد و عقول را مقابل خود به حيرت وامىدارد . پايدارى و ثبات اين بانو و فرزند جوانش نشان مىدهد كه اين دو چه همتى بلند و چه روحى عظيم و و الا داشته‌اند .\r\nبارى اين جوان به ميدان شتافت . در حالى كه اشعارى با صدايى رسا مىخواند . خداوند او را جزاى خير دهد ، به اين ترتيب كه مىگفت :\r\n اميري حسين و نعم الامير * سرور فؤاد البشير النذير\r\nعلي و فاطمة والدا * ه فهل تعلمون له من نظير\r\nله طلعة مثل شمس الضحى * له غرة مثل بدر منير \r\nنگارنده با بررسى در كتب تاريخى و با حذف برخى از ابيات و اضافه كردن ابياتى ديگر اشعار زير را كه زيباتر از ديگر اشعار وى بود انتخاب كرده‌ام :\r\n ( اميري حسين و نعم الامير * امير عظيم جليل خطير\r\nحبيب الوصي عزيز البتول * ( سرور فؤاد البشير النذير )\r\n( على و فاطمة والداه ) * و مشبهه فى البرايا شبير\r\nسما قدره فوق كل الانام * ( فهل تعلمون له من نظير )\r\n( له طلعة مثل شمس الضحى ) * ترد الشموس به طرف حسير\r\nله راحة مثل غيث همى * ( له غرة مثل بدر منير ) \r\nپس جوان مزبور سخت بجنگيد تا به دست دشمن كشته شد و بر زمين افتاد ، و سر از بدنش جدا ساختند و به سوى سپاه حسين ( ع ) پرتاب كردند . مادرش سر را برداشته و در حالى كه وى را تحسين مىكرد خطاب به وى گفت : اى فرزند عزيزم ، اى كسى كه موجب شادى قلب و نور چشم من بودى . آنگاه سر را به سوى مردى از سپاه دشمن پرتاب كرد و خود چوب خيمه‌اى را بر دست گرفت و بر دشمن حمله برد . در حالى كه اشعارى مىخواند :\r\n انا عجوز سيدي ضعيفة * خاوية بالية نحيفه\r\nأضربكم بضربة عنيفه * دون بني فاطمة الشريفه \r\nوى با حملهء خود بر دشمن دو مرد را از پاى درآورد . پس حسين ( ع ) وى را فرا خواند و براى وى دعا كرد .\r\nهمين كه ياران حسين ( ع ) ديدند كه آنها بسيار شده‌اند و نمىتوانند از حسين ( ع ) و خودشان دفاع كنند ، در ميان آنها جنب و جوشى برپا شد كه هر يك از ديگرى پيش روى حسين كشته شوند .\r\nعبد اللّه و عبد الرحمن كه هر دو از غفاريان بودند نزد حسين ( ع ) آمدند و گفتند : اى ابو عبد اللّه ، سلام بر تو باد . دشمن از هر طرف ما را محاصره كرده است . بر آنيم كه پيش روى تو كشته شويم .\r\nگفت : خوش آمديد . نزديك شويد .\r\nپس به وى نزديك شدند و بجنگيدند تا سرانجام كشته شدند .\r\nآنگاه دو جوان جابرى به نامهاى ، سيف بن حارث بن سريع و مالك بن عبد اللّه بن سريع كه عموزاده و\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nپسران يك مادر بودند گريه‌كنان پيش امام آمدند . امام به آنها گفت : « برادرزادگان براى چه مىگرييد ؟\r\nاميدوارم همچنان نور ديدهء من باشيد . »\r\nگفتند : خداوند ما را فدايت كند . به خدا بر خويشتن نمىگرييم . بر تو مىگرييم كه مىبينيم اين چنين تو را محاصره كرده‌اند و ياراى دفاع از تو نداريم . امام گفت : برادرزادگان ، خداوند ، در اين پشتيبانى كه به جان از من مىكنيد و در عين حال خوشدل هستيد بهترين پاداش پرهيزكاران را به شما بدهد . پس آن دو پيش آمدند و گفتند : سلام بر تو اى فرزند پيمبر خدا . حسين ( ع ) گفت : بر شما نيز سلام و رحمت و بركات خدا باد .\r\nپس آنها به ميدان شتافتند و بجنگيدند تا كشته شدند .\r\nديگر از كسانى كه همراه امام جنگيد ، يكى از خدمتكاران آن حضرت به نام اسلم بود . او غلام تركى بود كه قرآن را بسيار مىخواند . پس به ميدان آمد ، و به شدّت جنگيد ، چندان كه عدّهء بسيارى از دشمن را به هلاكت رساند ؛ و سرانجام بر اثر هجوم دشمن بر زمين افتاد . حسين ( ع ) پيش روى او بيامد و بر او بگريست .\r\nغلام چشم بگشود و نگاهش به آن حضرت افتاد و لبخند زد و به ديدار پروردگار خود شتافت .\r\nهر يك از ياران امام حسين ( ع ) كه مىخواست به سوى ميدان رود نزد آن حضرت مىآمد و مىگفت :\r\nسلام بر تو اى فرزند پيمبر خدا ( ص ) . حضرت آنان را پاسخ مىداد و مىگفت : بر شما نيز سلام باد . به زودى ما نيز به شما ملحق خواهيم شد . آنگاه اين آيه را تلاوت مىكرد :  ( فَمِنْهُم مَن قَضى نَحْبَه وَ مِنْهُم مَن يَنْتَظِرُ وَ ما بَدَّلُوا تَبْدِيلًا ) . \r\nبدين ترتيب آخرين نفر از ياران حسين ( ع ) به ميدان آمد و كشته شد ، تا سرانجام از همراهان آن حضرت جز خاندان وى كسى با او باقى نماند . آنها نيز فرزندان على ( ع ) فرزندان جعفر ، فرزندان عقيل ، فرزندان امام حسن ( ع ) و فرزندان خود امام حسين ( ع ) بودند . پس به گرد هم جمع شدند و با يكديگر توديع كردند و روانهء ميدان جنگ شدند . به اتفاق تاريخ‌نويسان تعداد آنها هفده نفر بوده است . هر چند به روايت امام رضا ( ع ) تعداد كسانى از خاندان وى كه با آن حضرت به شهادت رسيده‌اند هجده نفر ذكر شده است ، اما اين تعداد ممكن است كه مسلم بن عقيل را نيز با آنان ضميمه كرده باشند و با اينكه شهادت او در روز عاشورا نبوده اما به هر حال جزء كسانى است كه در راه آن حضرت به شهادت رسيده است ؛ و چون همهء رواياتى را كه مورخين در اين مورد ذكر كرده‌اند در اينجا بياوريم و مسلم را نيز جزء آنها قرار دهيم ، خواهيم ديد كه تعداد افراد بنى هاشم كه به شهادت رسيده‌اند به سى نفر و يا كمى بيشتر از اين تعداد خواهد رسيد و ما به زودى فهرست اسامى شهدا را ذكر خواهيم كرد . سراقهء باهلى در شعر خود نام شهدا را ذكر كرده اما در مروج الذهب آمده است كه : شعر مزبور را مسلم بن قتيبه آزادشدهء بنى هاشم سروده است :\r\n عين بكي بعبرة و عويل * و اندبي ان ندبت آل الرسول\r\nتسعة منهم لصلب علي * قد أبيدوا و سبعة لعقيل\r\nو ابن علم النبي عونا اخاهم * ليس فيما ينو بهم بخذول\r\nو سمّى النبي غودر فيهم * قد علوه بصارم مسلول \r\nنخستين كسى كه از خاندان حسين ( ع ) به شهادت رسيد ، على اكبر فرزند آن حضرت بود . وى ، در آن زمان در زيبايى صورت و سيرت و اخلاق از همه كس والاتر بود ، و سنش از هجده و يا نوزده سال بيشتر نبود .\r\nبرخى نيز گفته‌اند كه وى بيست و پنج سال داشت و نخستين شهيد از خاندان ابى طالب بود .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nهمين كه على اكبر عازم ميدان گرديد از پدر بزرگوار خود اجازهء نبرد خواست پس امام او را اجازه داد .\r\nهمين كه به سوى ميدان شتافت پدر بزرگوارش ، با نوميدى نگاهى به آن جوان كرد و در حالى كه مىگريست ، دست به سوى آسمان بلند كرد و گفت : بار الها تو خود گواه باش اكنون جوانى به مبارزهء اين قوم مىرود ، كه در آفرينش و اخلاق و گفتار شبيه‌ترين مردم به پيمبر توست . و هر وقت كه ما مشتاق ديدار پيامبر تو مىشديم ، بر وى نظر مىكرديم . پس با صدايى رسا اين آيه از قرآن كريم را تلاوت كرد :   « إِن اللَّه اصْطَفى آدَم وَ نُوحاً وَ آل إِبْراهِيم وَ آل عِمْران عَلَى الْعالَمِين ذُرِّيَّةً بَعْضُها مِن بَعْض وَ اللَّه سَمِيع عَلِيم .   « 1 »    »  \r\nعلى اكبر حمله را آغاز كرد ، در حالى كه رجز مىخواند و مىگفت :\r\n انا علي بن الحسين بن علي * نحن و بيت اللّه اولى بالنّبيّ\r\nتاللّه لا يحكم فينا ابن الدعي * اضرب بالسيف أحامي عن أبي\r\nضرب غلام هاشمي علوي \r\nپس بر شدّت حملات خود بر دشمن بيفزود . يك بار از ميدان نزد پدر بازگشت و از وى خواست كه او را سيراب سازد . امام حسين ( ع ) گفت : اى فرزند جنگ را ادامه ده كه به زودى و پيش از آنكه آفتاب غروب كند به دست پيمبر خدا ( ص ) سيراب مىگردى .\r\nوى پىدرپى بر دشمن حمله مىبرد ، و مردم كوفه از كشتن او خوددارى مىكردند . همين كه گروه بسيارى از دشمن را به هلاكت رساند ، مرة بن منقذ عبدى او را بديد و گفت : اگر اين جوان بر من بگذرد و چنين كند ، گناهان عرب بر من باشد ، اگر پدرش را عزادار نكنم .\r\nپس وى همچنان بر آنان حمله مىكرد . در اين اثنا ناگاه مرة بن منقد راه را بر او گرفت و نيزه‌اى به او زد و به روايتى ديگر تيرى بر او بينداخت كه بر زمين افتاد . در آخرين لحظات حيات گفت : اى پدر ، سلام بر تو .\r\nاين جدّم پيامبر خداست كه بر تو سلام مىرساند و مىگويد : در آمدن نزد ما بشتاب .\r\nدر اين حال مردم اطرافش را گرفتند و با شمشير وى را پاره پاره كردند . حسين ( ع ) بر بالين او بيامد و گفت : اى فرزندم ، خداوند قومى را كه تو را از پاى درآوردند ، بكشد . چه بسيار نسبت به پروردگار و شكستن حرمت پيمبر جسور بودند . بعد از تو خاك بر سر دنيا و زندگانى دنيا .\r\nدر اين اثنا زينب دختر على ( ع ) با شتاب از خيمه بيرون آمده بود و فرياد مىزد : اى حبيب من و اى فرزند برادرم پس خود را بر پيكر وى انداخت . حسين ( ع ) بيامد و دست او را گرفت و سوى خيمه‌گاه برد و رو كرد به جوانان خود و گفت : برادرتان را برداريد . پس جوانان او را برداشتند و در برابر خيمه‌اى كه مقابل آن جنگ مىكردند نهادند .\r\nآنگاه عبد اللّه بن مسلم بن عقيل بن ابى طالب به ميدان آمد . در مناقب ابن شهر آشوب آمده است كه :\r\nوى نخستين فرد از خاندان امام حسين ( ع ) بود كه به ميدان كارزار شتافت . مادرش رقيّه دختر على بن أبي طالب ( ع ) بود . وى رجز مىخواند و مىگفت :\r\n اليوم ألقى مسلما و هوابي * و فتية بادوا على دين النبي \r\n\r\n","description":"","footnote":" ( 1 ) سورهء آل عمران آيهء 23 - 24 . ","page_name":" 171 ","page_number":171},
  {"content":"\r\n\r\n ليسوا بقوم عرفوا بالكذب * لكن خيار و كرام النسب\r\nمن هاشم السادات اهل الحسب \r\nپس كارزار كرد و در سه حمله گروهى از افراد دشمن را به هلاكت رساند . در اين موقع عمير بن صبيح صدايى تيرى به طرف وى بينداخت و به گفته بعضى نيزه‌اى بر او بزد و او دست خود را سپر پيشانى خود كرد . اما تير به دست او خورد و آن را سوراخ كرد و به پيشانى فرو رفت و عبد اللّه نتوانست دست خود را حركت دهد . پس اسيد بن مالك بيامد نيزه بر قلبش بزد و وى را به شهادت رساند .\r\nدر اين موقع از هر سو دشمن بر حسين و خويشان وى حمله آورد . محمد بن عبد اللّه بن جعفر بن ابى طالب به مقابلهء آنان شتافت ، وى كه مادرش زينب دختر امير المؤمنين ( ع ) بود به شدّت بجنگيد ، چندان كه ده نفر را به هلاكت رساند . عامر بن نهشل تميمى بر وى حمله برد و او را به شهادت رساند .\r\nآنگاه برادرش عون بن عبد اللّه بن جعفر به مبارزه برخاست . او نيز كه مادرش زينب دختر امير المؤمنين ( ع ) بود رجز مىخواند و مىگفت :\r\n ان تنكروني فأنا ابن جعفر * شهيد صدق في الجنان أزهر\r\nيطير فيها بجناح أخضر * كفى بهذا شرفا في المحشر \r\nپس به ميدان رفت و سخت بجنگيد تا آنجا كه جمعيت بسيارى را به قتل رساند . و به دست عبد اللّه بن قطبهء طايى به شهادت رسيد . « 1 » \r\nپس از او قاسم بن حسن بن على بن ابى طالب ( ع ) بيامد . وى مادرش از كنيزان بود و هنوز به سن بلوغ نرسيده بود . همين كه امام ( ع ) نظرش بر فرزند برادر افتاد ، بىتاب شد و دست در گردن قاسم درآورد و او را در بر كشيد و هر دو به شدّت گريستند . پس قاسم از عموى خود اجازه خواست كه به ميدان كارزار برود ، اما امام از اجازه دادن به وى امتناع ورزيد پس قاسم دست و پاى عموى خود را چندان بوسيد تا اجازه گرفت و در حالى كه اشك بر صورتش جارى بود به ميدان آمد و گفت :\r\n ان تنكروني فأنا ابن الحسن * سبط النبي المصطفى و المؤتمن\r\nهذا حسين كالا سير المرتهن * بين أناس لا سقوا صوب المزن \r\nوى با اينكه كودكى خردسال بود سخت بجنگيد ، چندان كه سه تن از آنان را به خاك هلاك افكند . برخى گفته‌اند بيش از سه نفر از دشمن را به قتل رساند .\r\nحميد بن مسلم گويد : پسرى سوى ما آمد كه چهره‌اش چون پارهء ماه بود . شمشيرى به دست داشت و پيراهنى به تن و نعلينى به پا داشت كه بند يكى از آنها پاره بود و من فراموش نمىكنم كه بند نعلين چپش بود . عمرو بن سعد بن ثقيل ازدى گفت : به خدا سوگند من به اين پسر حمله خواهم كرد . گفتم : سبحان اللّه از اين كار چه مىخواهى ؟ آيا اين همه كسان كه وى را محاصره كرده‌اند كافى نيست كه او را از پاى درآورند ؟ گفت : به خدا من بر او حمله خواهم كرد . و حمله برد و رو برنگردانيد تا سر او را با شمشير بزد كه پسر به رو بر زمين افتاد و گفت : اى عمو جان . حسين ( ع ) چنان در خشم و غضب فرو رفت كه هرگز تا آن روز\r\n\r\n","description":"","footnote":" ( 1 ) در تاريخ طبرى چنين آمده است كه بر عكس آنچه را كه در اينجا ذكر كرديم قاتل نامبرده عامر بن نهشل بوده و عبد اللّه بن قطبه قاتل برادرش بوده است . ( مؤلف ) ","page_name":" 172 ","page_number":172},
  {"content":"\r\n\r\nكسى وى را بدين حال نديده بود . پس همانند پرنده‌اى شكارى برجست و با شتاب بر سپاه دشمن حمله برد و شمشيرى بر عمرو بن سعد بن ثقيل فرود آورد كه وى دست خود را سپر شمشير قرار داد كه از زير مرفق قطع شد و چنان فريادى زد كه لشكريان شنيدند . آنگاه حسين ( ع ) از او دور شد . سواران كوفه هجوم آوردند كه عمرو بن سعد را از دست امام رهايى دهند . اسبان رو به عمرو بن سعد آوردند و بدنش را لگدكوب كردند تا جان داد .\r\nوقتى غبار برفت ، حسين ( ع ) را ديدم كه بر سر آن پسر ايستاده بود و پسر با دو پاى خويش زمين را مىخراشيد و حسين ( ع ) مىگفت : از رحمت خدا دور باشند آنها كه تو را كشتند . به روز رستاخيز جدّ تو و پدرت از جمله دشمنان آنها خواهند بود .\r\nآنگاه گفت : به خدا براى عمويت گران است كه او را بخوانى اما جوابت ندهد يا پاسخت دهد اما به تو سودى ندهد . به خدا سوگند ، دشمنش بسيار و ياورش اندك است . پس وى را برداشت و سينه به سينهء وى نهاد . و دو پاى پسر را ديدم كه روى زمين مىكشيد ، سپس وى را بياورد و با پسرش على اكبر و ديگر كشته‌هاى خاندانش كه اطراف وى بودند به يك جا نهاد .\r\nگويد : من پرسيدم ، اين پسر كه بود ؟ گفتند ، وى قاسم بن حسن بن على بن ابى طالب ( ع ) بود .\r\nدر اين موقع حسين ( ع ) با صدايى رسا گفت : اى عموزادگان شكيبا باشيد و اى اهل بيت من صبر داشته باشيد . به خدا سوگند كه از پس امروز هرگز خوارى نخواهيد ديد . آنگاه برادران حسين ( ع ) پيش آمدند و در راه جانبازى و يارى امام به سوى مرگ شتافتند . پس در ميان برادران آن حضرت نخستين كس كه به نبرد برخاست ابو بكر بن على بود ، كه به نام عبيد اللّه خوانده مىشد . و مادرش ليلى دختر مسعود از قبيلهء بنى نهشل بود . سپس به سوى ميدان شتافت در حالى كه رجز مىخواند و مىگفت :\r\n شيخي علي ذو الفخار الاطول * من هاشم الصدق الكريم المفضل\r\nهذا حسين ابن النبي المرسل * عنه نحامي بالحسام المصقل\r\nتفديه نفسي من اخ مبجل \r\nوى همچنان بجنگيد تا آنگاه كه به دست زحر بن بدر نخعى به شهادت رسيد . در اين اثنا برادر ديگر امام ، عمر بن على پيش آمد و بر زحر بن بدر قاتل برادرش حمله برد . و او را از پاى درآورد . مردم كوفه بر وى هجوم آوردند و از هر سو بر وى شمشير زدند ، در حالى كه مىگفت :\r\n خلوا عداة اللّه خلوا عن عمر * خلوا عن الليث الهصور المكفهر\r\nيضربكم بسيفه و لا يفر * و ليس فيها كالجبان المنحجر \r\nپس به شدّت بجنگيد تا به شهادت رسيد .\r\nهمين كه عباس بن على مشاهده كرد كه كشتگان خاندان حسين ( ع ) بسيار شده‌اند نزد برادران خود آمد .\r\nآنان عبارت بودند : از عبد اللّه كه بيست و پنج سال از سنّش مىگذشت . جعفر كه نوزده‌ساله بود و عثمان كه بيست و يك‌ساله بود . مادر آنها ام البنين دختر خالد بن حرام كلابيه و نامش فاطمه بود ، پس رو كرد به برادران مادرى خود و گفت : اى فرزندان مادرم ، پيش رويد ، تا من ببينم شما را كه براى خدا و پيمبرش خير خواهى كرديد زيرا كه شما فرزندى نداريد . پس پيش رفتند و به شدّت جنگيدند تا به شهادت رسيدند .\r\nآنگاه عباس بن على برادر آنها به ميدان كارزار شتافت . وى كه از ديگر برادران خود بزرگتر بود ، كنيه‌اش\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nابو الفضل ، و القابش سقا و قمر بنى هاشم و خود پرچمدار امام حسين ( ع ) بود . وى سيمايى زيبا و قامتى چندان بلند داشت كه چون بر اسب مىنشست پايش بر زمين مىكشيد . برخى از راويان گفته‌اند : كه عباس به منظور آوردن آب از اطراف خيمه‌ها به راه افتاد . پس حمله را آغاز كرد در حالى كه مىگفت :\r\n لا ارهب الموت اذا الموت رقا * حتى اوارى في المصاليت لقا\r\nنفسي لسبط المصطفى الطهر وقا * اني انا العباس اغدو بالسقا\r\nو لا اخاف الشر يوم الملتقى \r\nوى همچنان بر دشمن حمله برد تا آنان را تار و مار ساخت ، در اين هنگام زيد بن ورقاء بر دست راست وى شمشير بزد و آن را از بدن جدا ساخت ، پس شمشير را بر دست چپ گرفت و بر دشمن حمله برد و رجز خواند و گفت :\r\n و اللّه ان قطعتم يمينى * اني احامى دائما عن ديني\r\nو عن امام صادق اليقين * تجل النبي الطاهر الامين \r\nحكيم بن طفيل دست چپ عباس را بزد و آن را بينداخت . آنگاه اشعارى به اين شرح مىخواند :\r\n يا نفس لا تخشي من الكفار * و ابشري برحمة الجبار\r\nمع النبيّ السيد المختار * قد قطعوا ببغيهم يساري\r\nفاصلهم يا رب حر النار \r\nسپس با ضربه‌اى كه يكى ديگر از دشمنان بر او وارد ساخت به شهادت رسيد . روايات ديگرى در چگونگى كشته شدن عباس بن على آمده است ، بدين ترتيب كه : وقتى تشنگى بر امام شدّت يافت بر مركب خود نشست و به سوى فرات به راه افتاد و برادرش نيز همراه وى نبود . پس سواران لشكر ابن سعد راه را بر او گرفتند . و عباس را محاصره كردند . و به وى حمله‌ور شدند ، آنگاه خود به تنهايى با آنان بجنگيد تا كشته شد و كشته شدن وى بدين ترتيب بود كه زيد بن ورقاء حنفى و حكيم بن طفيل سنيسى پس از آنكه زخمهاى شديدى برداشته و نيروى حركت از وى سلب شده بود او را از پاى درآوردند . پس حسين ( ع ) در قتل او سخت گريست و اشك از ديدگانش سرازير شد ، و چه نيكو گفته است شاعرى كه در مدح او آورده است :\r\n احق الناس ان يبكى عليه * فتى ابكى الحسين بكر بلاء\r\nاخوه و ابن والده على * ابو الفضل المضرج بالدماء\r\nو من واساه لا يثنيه شىء * و جادله على عطش بماء \r\nآنگاه حسين ( ع ) به سوى قوم آمد . مبارز مىطلبيد و همچنان مىجنگيد و هر كس كه به مقابلهء وى مىآمد ، بىدرنگ او را به خاك هلاك مىافكند . چندان كه جمعيت بسيارى از لشكريان كوفه را بكشت . پس بر جناح راست سپاه كوفه حمله برد در حالى كه مىگفت :\r\n القتل اولى من ركوب العار * و العار اولى من دخول النار\r\nو اللّه من هذا و هذا جاري \r\nو چون بر جناح چپ مىتاخت مىگفت :\r\n انا الحسين بن علي * آليت ان لا انثني\r\nاحمي عيالات أبي * امضى على دين النبي \r\n\r\n","description":"","footnote":"","page_name":" 174 ","page_number":174},
  {"content":"\r\n\r\nدر اين هنگام پسرى از خاندان امام از خيمه‌ها بيرون آمد . نامش محمد بن ابى سعيد بن عقيل بود . دو مرواريد در گوش داشت كه وقتى به يك سو مىنگريست در حركت بود ، و چوبى به دست داشت . وحشت زده بود و به راست و چپ مىنگريست . در اين موقع ناگهان هانى بن ثبيت حضرمى بيامد و بر وى حمله برد و با شمشير او را بزد و از پاى در آورد . همين كه مادرش شهر بانويه وى را بدين حال ديد چندان در غم و اندوه شد كه گويى از هوش برفت .\r\nحسين ( ع ) در اين موقع ندا سر داد : آيا كسى هست كه از حرم پيمبر خدا دفاع كند ؟ آيا هيچ يكتاپرستى يافت مىشود كه در بارهء ما ترس از خدا داشته باشد ؟ آيا هيچ فريادرسى هست كه به فرياد ما رسد ؟ آيا كسى هست كه براى خدا به يارى ما بشتابد ؟ زنها با شنيدن اين سخنان گريه و زارى سردادند . پس حسين ( ع ) به خيمه‌گاه آمد و به زينب گفت : فرزند كوچك مرا بياور تا با او وداع كنم . زينب كودك وى را كه نامش عبد اللّه و مادرش رباب دختر امرئ القيس بود ، نزد حسين آورد . آن حضرت وى را در آغوش گرفت . همين كه خواست وى را ببوسد ، ناگاه حرملة بن كاهل اسدى وى را هدف تير قرار داد ، كه تير در حلق كودك جاى گرفت و در همان دم جان سپرد .\r\nحسين ( ع ) به زينب گفت : اين كودك را بگير . آنگاه دست خود را زير گلوى او گرفت و چون دستش از خون پر شد به سوى آسمان پاشيد و گفت : اين مصائب بر من آسان است ، زيرا در راه خداست و خداى مىبيند . پس وى را بياورد و در كنار شهيدان ديگر اهل بيت خود نهاد .\r\nدر روايت ديگرى آمده است كه حسين ( ع ) با نيام شمشير خويش گودى در زمين كند و آن كودك را كه به خون خويش آغشته بود دفن كرد .\r\nحسين ( ع ) تشنه بود ، و تشنگى وى سخت شد . نزديك آمد كه آب بنوشد . حصين بن تميم تيرى سوى وى انداخت ، كه به دهان شريف آن حضرت خورد . خون از دهان خويش مىگرفت و به هوا مىافكند . پس قوم از هر سو بر او حمله و اردوگاه وى را محاصره كردند . وقتى كه تشنگى بر وى سخت شد بر مركب خويش نشست و به سوى فرات روان گرديد . سپس سواران پيش آمدند و راه را بر او بستند . يكى از بنى ابان بن دارم گفت : واى بر شما ميان وى و فرات حايل شويد كه نتوانند به آب دست يابند . پس ميان حسين ( ع ) و فرات حايل شدند . حسين ( ع ) گفت : « بار الها تشنه‌اش بدار . »\r\nبه روايت ديگرى ، گفت : خدايا او را تشنه بميران و از آمرزش خود وى را محروم ساز . پس مرد دارمى كه در خشم فرو رفته بود تيرى بينداخت و آن را در زير چانهء شريف آن حضرت جاى داد . حسين ( ع ) تير را بيرون كشيد و دو دست خود را بگشود كه از خون پر شد و به سوى آسمان پاشيد . آنگاه حمد خدا و ثناى او كرد . سپس گفت : بار الها از رفتارى كه با پسر دختر پيمبرت مىكنند شكايت به تو مىآورم .\r\nحسين ( ع ) به جاى خويش بازگشت تشنگى بر وى سخت شده بود . شمر بن ذى الجوشن با گروهى از همراهان خويش پيش آمدند و آن حضرت را محاصره كردند . پس مردى از آنان كه نامش مالك بن نسر كندى بود با سرعت خود را به وى نزديك ساخت و در حالى كه به حسين ( ع ) دشنام مىداد شمشير بر سر مبارك آن حضرت بزد . كلاه آن حضرت شكافت و شمشير بر سر مقدسش رسيد و خون جارى شد ، چندان كه آن كلاه از خون پر گشت . سپس آن كلاه را به يك سو انداخت پارچه‌اى خواست و سر را ببست و كلاه ديگرى خواست و بر سر نهاد و عمامه‌اى بر آن بست . مالك بن يسر كندى آن كلاه پرخون را كه از خز بود\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nبرگرفت و پس از واقعهء عاشورا به خانهء خويش برد و خواست آن را از آلايش خون بشويد . همسرش كه از اين امر آگاه شد رو كرد به او و گفت : لباس فرزند پيمبر خدا را بر گرفته و به خانهء من آورده‌اى . از اين خانه بيرون بر .\r\nشمر بن ذى الجوشن با همراهان خود به مواضع خويش بازگشتند . پس اندكى درنگ كردند . سپس بار ديگر به سوى حسين ( ع ) روى آوردند . آن حضرت نيز به شدّت بر آنان حمله برد . آنان نيز به مقابله برخاستند ، و اطراف او را گرفتند . در اين اثنا عبد اللّه بن حسن بن على ( ع ) كه كودكى نابالغ بود از پيش زنان بيرون آمد و خود را كنار حسين ( ع ) رسانيد . خواهرش زينب دختر على ( ع ) او را بگرفت كه نگاهش بدارد .\r\nحسين ( ع ) گفت : « خواهرم نگاهش بدار . » اما كودك نپذيرفت و به شدّت امتناع ورزيد و به سرعت سوى عموى خود آمد و پهلوى وى ايستاد و گفت : به خدا از عمويم جدا نخواهم شد .\r\nدر اين هنگام ابجر بن كعب شمشيرى به حسين ( ع ) فرود آورد . كودك گفت : اى پسر زن ناپاك ، عموى مرا مىكشى ؟ پس ابجر آن كودك را با شمشير بزد . كودك دست را سپر كرد و آن شمشير دست او را جدا ساخت . كه تنها به پوست بند بود . كودك فرياد زد ، اى عمو جان ، حسين ( ع ) او را گرفت و به سينه چسبانيد و گفت : فرزند برادر ، بر اين حادثه كه بر تو رخ داده شكيبايى كن و آن را ذخيرهء خير ساز كه خدا تو را پيش پدران شايسته‌ات مىبرد . پيش رسول خدا ( ص ) و على و حمزه و جعفر و حسن كه خداوند بر همهء آنها درود فرستد . پس حرمله تيرى به جانب آن كودك رها ساخت و در حالى كه در دست عموى خويش بود وى را شهيد كرد .\r\nهمين كه امام با سه چهار كس از ياران خود و به روايت ديگر با سه نفر از خاندان خويش بماند ، گفت :\r\nجامه‌اى براى من بياوريد كه كسى بر آن طمع نكند تا در زير جامه‌هايم بپوشم ، كه چون كشته شوم و جامه‌هايم را درآورند ، آن را بيرون نكنند . پس جامه‌اى كهنه برايش حاضر كردند . اما از پوشيدن آن خوددارى كرد و گفت : اين جامهء مذلت است كه پوشيدن آن شايستهء من نيست . به روايت ديگر گفت : اين لباس اهل ذمّه است . پس لباس مندرسى آوردند و آن را خود پاره كرد و در زير جامه‌هاى خود پوشيد . در روايت ديگرى آمده است كه : لباس بزرگترى آوردند و آن را پوشيد و چون شهيد شد آن جامه را نيز از تن شريفش درآوردند و وى را برهنه واگذاشتند . برخى از تاريخ‌نويسان نوشته‌اند جامهء زيرى خواست كه يمنى و خوش‌بافت و شفاف بود . پس آن را پاره كرد كه پس از شهادت از تن او در نياورند . اما همين كه به شهادت رسيد ابجر بن كعب بيامد و آن را درآورد و آن بزرگوار را برهنه واگذاشت . حسين ( ع ) به طرف قوم حركت كرده بود و از خود دفاع مىكرد ، و آن سه تن كه با وى بودند ، نيز از آن جناب دفاع مىكردند ، چندان كه آن سه نفر نيز شهيد شدند ؛ و آن حضرت تنها ماند و زخمهاى گران كه بر سر و بدنش وارد آمده بود وى را سنگين كرده بود . با اين وصف بر آنان شمشير مىزد . پس دشمن از راست و چپ به وى حمله بردند و او ابتدا به جناح راست دشمن و سپس به جناح چپ آنان حمله برد ، تا پراكنده شدند .\r\nدر روايتى آمده است : به خدا هرگز مغلوبى را نديده بودم كه فرزندان و خاندان و يارانش كشته شده باشند و چون آن بزرگوار چنان قوى دل و نيرومند و آرام خاطر و بر پيشروى از او دليرتر باشد . به خدا پيش از او و پس از او كسى را همانندش نديدم . چون پيادگان بر او حمله مىبردند با شمشير بر آنان حمله مىبرد و آنان از راست و چپش مىگريختند ، چنانچه گوسفندان از برابر گرگى فرار كنند . حسين ( ع ) با شجاعت و\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nدليرى به صفوف دشمن مىتاخت و هر چند كه تعداد سپاهيان كوفه به سى هزار نفر مىرسيد ، با اين حال وى با حملات پىدرپى خود آنان را همچون ملخهايى كه در هوا پراكنده شوند تار و مار مىساخت . آنگاه به جايگاه خويش بازمىگشت و مىگفت : « لا حول و لا قوة الا باللّه . . . » شمر بن ذى الجوشن كه صحنه را چنين ديد سواران را پيش خواند و آنان در پشت مردان پياده قرار گرفتند . آنگاه تيراندازان را بگفت كه وى را تيرباران كنند . پس از هر سو تيرها را به سوى او رها ساختند چندان كه بدن شريفش همانند خار پشت از آن تيرها نمايان گرديد . پس امام از جنگ با آنان بازايستاد ، و مردم در برابرش صف كشيدند .\r\nسپس شمر با گروهى از همراهان خويش ميان امام و خيمه‌گاه حايل شدند . پس حسين ( ع ) با صدايى رسا گفت : اى پيروان آل سفيان ، اگر دين نداريد و از روز معاد نمىترسيد ، در كار دنياى خويش آزاده باشيد .\r\nنژاد خود را در نظر گيريد . مگر نه اين است كه خود را از عرب مىدانيد . شمر بانگ زد : اى پسر فاطمه چه مىگويى ؟ حسين ( ع ) گفت : من با شما مىجنگم و شما با من . زنها كه گناهى ندارند ، تا آنگاه كه من زنده هستم ، از هجوم سركشها و نادانان و افراد ستمكار به حرم من مانع گرديد . شمر گفت : اين مطلب را پذيرفتم . آنگاه فرياد زد ، كارى به حرم او نداشته باشيد . به سراغ خودش برويد . وى جوانمردى بزرگ است . پس قوم آمادهء جنگ شدند . شمر لشكريان را بر حسين بشورانيد . حسين ( ع ) نيز بر آنان حمله برد ، و آنان را عقب راند . در آن موقع حسين ( ع ) شربت آبى مىطلبيد ، اما نمىيافت و هر بار كه مىخواست با اسب به سوى فرات روان شود ، سيل جمعيت بر وى حمله مىبردند و از ورود وى به فرات جلوگيرى مىكردند . در حالى كه زخمها بر پيكر آن حضرت سنگينى مىكرد و تيرها چون خارپشت بر بدنش نمايان بود ، صالح بن وهب مزنى با نيزه بر وى حمله برد و آن در پاى حضرت فرو رفت و از اسب به روى زمين افتاد . گونهء راست را بر خاك نهاد . سپس برخاست . در اين حال بود كه زينب خواهر امام از خيمه بيرون آمد در حالى كه ندا در داد : اى واى ، برادرم ، سرورم . پس به سوى عمر پسر سعد شتافت و گفت : ابو عبد اللّه را مىكشند و تو نگاه مىكنى ؟ عمر گريست و اشكهايش بر دو گونه و ريشش روان شد . پس روى از زينب بگردانيد . زينب به سوى لشكر رو كرده فرياد زد : واى بر شما مگر در ميان شما يك نفر مسلمان نيست ؟ هيچ يك از آنان وى را پاسخ نگفتند . آنگاه حسين ( ع ) پياده مىجنگيد . چون يكه سوارى شجاع و دلير از تير دورى مىجست . جاى حمله را مىيافت و به سواران حمله مىبرد ، در حالى كه مىگفت : « آيا براى كشتن من گرد آمده‌ايد ؟ به خدا پس از من از بندگان خدا كسى را نخواهيد كشت كه خداى از كشتن وى بيش از كشتن من بر شما غضب آرد . اميدوارم خداوند ناجوانمردى شما را مايهء حرمت من گرداند ، و آنگونه كه خود ندانيد ، انتقام مرا از شما بگيرد . به خدا چنانچه مرا بكشيد خداوند شما را به جان هم اندازد .\r\nخونهايتان را بريزد و به اين اكتفا نكند ، و بدون شك عذاب دردناك شما را دو برابر سازد . »\r\nپس امام همچنان بجنگيد . چندان كه هفتاد و دو زخم بر بدنش وارد شد و همين كه ضعف بر او غلبه كرد ، لحظه‌اى ايستاد كه استراحت كند . در اين حال بود كه ناگاه سنگى بر پيشانى وى اصابت كرد . پيراهن خود را گرفت كه خون از پيشانيش پاك كند . سپس در همين اثنا تير سه شعبهء زهرآلودى بيامد و در قلب آن حضرت فرو رفت . پس گفت : بسم اللّه و باللّه و على ملة رسول اللّه ( ص ) . آنگاه سر به سوى آسمان بلند كرد و گفت : « خداوندا تو مىدانى كه اين لشكر ، كسى را مىكشند كه جز او پسر دختر پيمبرى در روى زمين نيست . پس از آن تير را از پشت سر بيرون كشيد و خون مانند ناودان جارى گرديد و از اثر آن نيروى جنگ\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nاز او سلب شد و ايستاد . پس مدتى دراز هم چنان بايستاد ، و هر كس مىخواست به وى نزديك شود ، بىدرنگ بازمىگشت و از او دور مىشد . زيرا نمىخواست كه نزد خدا خون حسين ( ع ) را به گردن بگيرد .\r\nآنگاه شمر به سواره‌ها و پياده‌ها بانگ زد : واى بر شما ، منتظر چه هستيد . مادرهايتان عزادارتان شود .\r\nبكشيد او را . پس از هر سو به وى حمله بردند . زرعة بن شريك ضربتى بر دست چپ حسين وارد آورد . آن حضرت نيز شمشيرى بر او زد كه از پاى درآمد . يكى ديگر نيز ضربتى به شانهء مقدسش زد كه به صورت روى زمين قرار گرفت . خستگى و رنج بر وى چيره شده بود . همين كه مىخواست برخيزد ، از شدّت ضعف بر زمين مىافتاد . در اين حال سنان بن انس نخعى نيزه‌اى بر گلوى حسين ( ع ) زد و باز بيرون آورد و در استخوانهاى سينهء او فرو برد . سپس تيرى به سوى حسين ( ع ) انداخت ، كه بر گلوى او وارد آمد . از اثر آن تير بر زمين افتاد . پس برخاست و نشست و تير را از گلوى خويش بيرون آورد و هر دو دست خود را زير خونها مىگرفت و چون پر مىشد بر سر و محاسنش مىماليد و مىگفت : اين چنين به ديدار خداوند مىروم كه به خون خود خضاب كرده‌ام و حق مرا غصب كرده‌اند .\r\n\r\nشهادت امام\r\nهلال بن نافع گويد : من با سپاه عمر بن سعد ايستاده بودم . ناگاه كسى فرياد زد : اى امير بشارت باد تو را كه شمر ، حسين را كشت . من خود را ميان صفوف لشكر رساندم و برابر حسين ايستادم . چنان ديدم كه آن حضرت در حال جان دادن است . به خدا هرگز مانند حسين كشته‌اى را نديده بودم كه با خون ، چهرهء خويش را خضاب كرده و سيمايى اين چنين داشته باشد . انوار درخشان چهرهء او و زيبايى هيئتش مرا از انديشهء شهادت او بازداشت . حسين ( ع ) در اين حال طلب آب مىكرد ، و من شنيدم كسى را كه مىگفت : به خدا هرگز آب نخواهى نوشيد ، تا آنگاه كه به دوزخ وارد شوى و از آب حميم بنوشى . حسين ( ع ) گفت : آيا من به دوزخ وارد مىشوم و از آب آن مىنوشم ؟ نه ، هرگز چنين نيست . به خدا من بر جدّم پيمبر خدا ( ص ) و به منزل او در بهشت وارد مىشوم و از آب خوشگوار آن مىنوشم و از ستمهايى كه بر من روا داشتيد ، شكايت به او خواهم برد .\r\nهلال بن نافع گويد : لشكر با شنيدن اين سخن به شدّت در خشم و غضب فرو رفتند ، چندان كه گويى خداوند كمترين مهر و محبتى در دل هيچ يك از آنان قرار نداده است .\r\nپس عمر بن سعد رو كرد به مردمى كه در طرف راست وى بودند و گفت : به سوى حسين پيش رويد و كار او را تمام كنيد . همچنين به سنان بن خولى بن يزيد گفت : سرش را جدا كن . پس خولى پيش رفت اما ضعف بر وى رو آورد و بلرزيد . پس سنان بن انس و يا شمر به دو گفت : خدا بازوهايت را بشكند . چرا مىلرزى ؟\r\nآنگاه سنان و به گفتهء بعضى شمر فرود آمد و حسين ( ع ) را بكشت و سر مبارك آن حضرت را از بدن جدا كرد ، در حالى كه مىگفت : من سر تو را جدا مىكنم در حالى كه مىدانم تو سرور امّت و فرزند پيمبر خدا و از جهت پدر و مادر بهترين مردم هستى . سپس سر مقدس آن حضرت را به خولى سپرد و از وى خواست سر را نزد امير عمر بن سعد ببرد . شاعر در اين مورد گفته است :\r\n فايّ رزية عدلت حسينا * غداة تبيره كفا سنان \r\n\r\n","description":"","footnote":"","page_name":" 178 ","page_number":178},
  {"content":"\r\n\r\nدر اين هنگام يكى از كنيزان از خيمهء حسين ( ع ) بيرون آمد . پس يكى از افراد سپاه دشمن به وى گفت :\r\nمولايت حسين كشته شد . وى مىگويد : در حالى كه فرياد مىكردم به سرعت به خيمه شتافتم . همين كه خبر شهادت حسين ( ع ) را به خاندان آن حضرت بگفتم ، در حالى كه آنان به شدّت در بهت و حيرت فرو رفته بودند و مرا مىنگريستند ، فرياد ناله و صيحه و شيون آنان از هر سو به آسمان رفت .\r\n\r\nشهداى كربلا\r\nاسامى شهداى كربلا از ياران حسين ( ع ) طبق رواياتى كه نگارنده از لابلاى كتب تاريخ به دست آورده‌ام از بنى هاشم و غير بنى هاشم بدين شرح ذكر شده است :\r\n( فرزندان امير المؤمنين ( ع ) :\r\n1 - ابو بكر بن علي ( كه شهادت وى با شك و ترديد ذكر شده است ) 2 - عمر بن على 3 - محمد الاصغر بن على 4 - عبد اللّه بن على 5 - عباس بن على 6 - محمد بن العباس بن على 7 - عبد اللّه بن العباس بن على 8 - عبد اللّه الاصغر 9 - جعفر بن على 10 - عثمان بن على ( فرزندان امام حسن ) :\r\n11 - قاسم بن حسن 12 - أبو بكر بن حسن 13 - عبد اللّه بن حسن 14 - بشر بن حسن ( فرزندان امام حسين ( ع ) :\r\n15 - على بن الحسين الاكبر 16 - عبد اللّه الرضيع 17 - ابراهيم بن الحسين ( اين نام را ابن شهر آشوب در كتاب خود آورده و تعداد ديگرى نيز بدان اضافه كرده است ) .\r\n( فرزندان عبد اللّه بن جعفر ) :\r\n18 - محمد بن عبد اللّه بن جعفر 19 - عون بن عبد اللّه بن جعفر\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n20 - عبيد اللّه بن عبد اللّه بن جعفر ( فرزندان عقيل بن ابى طالب ) :\r\n21 - مسلم بن عقيل 22 - جعفر بن عقيل 23 - جعفر بن محمد بن عقيل ( نام وى را نيز ابن شهر آشوب ذكر كرده است ) .\r\n24 - عبد الرحمن بن عقيل 25 - عبد اللّه الاكبر بن عقيل 26 - عبد اللّه بن مسلم بن عقيل 27 - عون بن مسلم بن عقيل 28 - محمد بن مسلم بن عقيل 29 - محمد بن أبي سعيد بن عقيل 30 - احمد بن محمد الهاشمى ( هر چند كه در ميان كتب تاريخى نامى از اين شخص برده نشده و نه جزء فرزندان عباس و نه غير او ذكرى به ميان نيامده اما وى را نيز ابن شهر آشوب آورده است . )\r\n\r\nياران امام از غير بنى هاشم كه در واقعهء كربلا به شهادت رسيده‌اند به ترتيب حروف الفبا\r\n1 - ابراهيم بن الحصين الاسدى 2 - ابو الحتوف بن الحارث الانصارى 3 - ابو عامر النهشلي 4 - ادهم بن اميه العبدى 5 - اسلم التركى ( آزادشدهء حسين ( ع ) 6 - امية بن سعد الطائي 7 - أنس بن الحارث الكاهلي 8 - أنيس بن معقل الاصبحى 9 - برير بن خضير الهمدانى 10 - بشر بن عبد اللّه الحضرمى 11 - بكر بن حي التيمى 12 - جابر بن الحجاج التيمى 13 - جبلة بن علي الشيبانى 14 - جنادة بن الحارث السلمانى 15 - جنادة بن كعب الانصارى 16 - جندب بن حجير الخولانى\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n17 - جون ( آزادشدهء أبي ذر ) 18 - جوين بن مالك التميمى 19 - الحارث بن امرئ القيس الكندى 20 - الحارث بن نبهان ( آزادشدهء حمزه ) 21 - الحباب بن الحارث 22 - الحباب بن عامر الشعبى 23 - حبشى بن قاسم النهمى 24 - حبيب بن مظهر الاسدى 25 - الحجاج بن بدر السعدى 26 - الحجاج بن مسروق الجعفى 27 - الحر بن يزيد الرياحى 28 - الحلاس بن عمر و الراسبى 29 - حنظلة بن اسعد اشبامى 30 - حنظلة بن عمرو الشيبانى 31 - رافع ( آزادشدهء مسلم الازدى ) 32 - زاهر بن عمرو الكندى ( آزادشدهء عمرو بن حمق ) 33 - زهير بن لبشر الخثعمى 34 - زهير بن سليم الازدى 35 - زهير بن القين البجلى 36 - زياد بن عريب الصائدى 37 - سالم ( آزادشدهء بنى المدينه الكلبى 38 - سالم ( آزادشدهء عامر عبدى ) 39 - سعد بن الحارث الانصارى 40 - سعد ( آزادشدهء على بن ابى طالب ( ع ) 41 - سعد ( آزادشدهء عمرو بن خالد صيداوى ) 42 - سعيد بن عبد اللّه الحنفى 43 - سلمان بن مضارب البجلى 44 - سليمان ( آزادشدهء حسين ( ع ) 45 - سوار بن منعم النهمى 46 - سويد بن عمرو بن ابى المطاع 47 - سيف بن الحارث بن سريع الجابرى 48 - سيف بن مالك العبدى 49 - شبيب ( آزادشدهء حارث جابرى )\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n50 - شوذب ( آزادشدهء بنى شاكر ) 51 - الضرغامة بن مالك 52 - عائذ بن مجمع العائذى 53 - عابس بن ابى شبيب الشاكرى 54 - عامر بن حسان بن شريح بن سعد بن حارثه بن لام بن عمرو بن طريف بن عمرو بن بشامة بن ذهل بن جدعان بن سعد بن قطرة بن طي 55 - عامر بن مسلم العبدى 56 - عباد بن المهاجر الجهنى 57 - عبد الأعلى بن يزيد الكلبى 58 - عبد الرحمن الارحبي 59 - عبد الرحمن بن عبد ربه الانصارى 60 - عبد الرحمن بن عروة الغفارى 61 - عبد الرحمن بن مسعود التيمى 62 - عبد اللّه بن ابى بكر ( چنان كه جاحظ در كتاب الحيوان آورده وى از كسانى است كه در واقعهء كربلا به شهادت رسيده است ) 63 - عهد اللّه بن بشر الخثعمى 64 - عبد اللّه بن عروة الغفارى 65 - عبد اللّه بن عمير بن جناب الكلبى 66 - عبد اللّه بن يزيد العبدى 67 - عبيد اللّه بن يزيد العبدى 68 - عقبة بن سمعان 69 - عقبة بن الصلت الجهنى 70 - عمارة بن صلخب الازدى 71 - عمران بن كعب بن حارثة الاشجعى 72 - عمار بن حسان الطائى 73 - عمار بن سلامة الدالانى 74 - عمرو بن عبد اللّه الجندعى 75 - عمرو بن خالد الازدى 76 - عمرو بن خالد الصيداوى 77 - عمرو بن قرظة الانصارى 78 - عمرو بن مطاع الجعفى 79 - عمرو بن جنادة الانصارى 80 - عمرو بن ضبيعة الضبعى\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n81 - عمرو بن كعب ابو ثمامة الصائدى 82 - قارب ( آزادشدهء حسين ( ع ) 83 - قاسط بن زهير التغلبى 84 - القاسم بن حبيب الازدى 85 - كردوس التغلبى 86 - كنانة بن عتيق التغلبى 87 - مالك بن ذودان 88 - مالك بن عبد اللّه بن سريع الجابرى 89 - مجمع الجهنى 90 - مجمع بن عبيد اللّه العائذى 91 - محمد بن بشير الحضرمى 92 - مسعود بن الحجاج التيمى 93 - مسلم بن عوسجه الاسدى 94 - مسلم بن كثير الازدى 95 - مقسط بن زهير التغلبى 96 - منجح ( آزادشدهء امام حسن ( ع ) 97 - الموقع بن ثمامة الاسدى 98 - نافع بن هلال الجملى 99 - نصر ( آزادشدهء على ( ع ) 100 - النعمان بن عمرو الراسبى 101 - نعيم بن عجلان الانصارى 102 - واضح الرومى ( آزادشدهء حارث سلمانى ) 103 - وهب بن حباب الكلبى 104 - يزيد بن ثبيط العبدى 105 - يزيد بن زياد بن مهاصر الكندى 106 - يزيد بن مغفل الجعفى چنانچه سى تن از بنى هاشم را به اين تعداد كه ذكر شد اضافه كنيم . تعداد شهداى كربلا به 136 نفر مىرسد و چون قيس بن مسهر صيداوى و عبد اللّه بن بقطر و هانى بن عروة را نيز جزء آنها قرار دهيم تعداد آنها به 139 نفر خواهد رسيد .\r\n\r\nوقايع بعد از شهادت امام\r\nدشمنان حسين ( ع ) پس از شهادت آن حضرت به خيمه‌ها هجوم بردند و به غارت پرداختند و ابتدا هر چه بر\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nتن مبارك امام بود درآوردند . پيراهن او را اسحاق بن حويهء حضرمى گرفت ، در حالى كه در پيراهن آن حضرت حدود صد و ده جاى تير و نيزه و شمشير بود . برخى گويند : بر لباس امام صد و بيست اثر تير و بر بدن شريفش سى و سه جاى نيزه و سى و چهار ضربت شمشير بود . از امام صادق ( ع ) روايت است : وقتى حسين ( ع ) به شهادت رسيد ، سى و سه ضربت نيزه و سى و چهار ضربت شمشير بر او بود . و از امام باقر ( ع ) نيز آمده است كه : بدن مقدس امام حسين ( ع ) به هنگام شهادت سيصد و بيست جراحت داشت . در روايتى ديگر سيصد و شصت جراحت بر او بود .\r\nابجر بن كعب تميمى جامهء زير امام را ربود . قسمتى از لباسهاى حسين ( ع ) را برادر اسحاق بن حويّه برد . روپوش وى را كه خز بود قيس بن اشعث بن قيس ربود . اخنس بن مرثد عمامهء امام را برد . برخى گويند : جابر بن يزيد گرفت . مالك بن نسر كلاه حضرت را برد . كفش امام را اسود بن خالد گرفت . زره كوتاه او را عمر بن سعد گرفت ، و چون عمر كشته شد مختار آن زره را به قاتل وى بخشيد . شمشير حسين ( ع ) را فلافس نهشلى از قبيلهء بنى دارم و به گفتهء بعضى به وسيلهء جميع بن خلق اودى و يا اسود بن حنظلهء تميمى ربوده شد . كمان حضرت را رجيل بن خيثمهء جعفى ربود . انگشترش را بجدل بن سليم كلبى گرفت و انگشت امام را براى بردن انگشتر برد . آنگاه سپاهيان با سرعت به خيمه‌ها هجوم بردند و به غارت اموال امام از فرش و لباس و زيور و شتر پرداختند و لباس زنان را نيز ربودند . حميد بن مسلم گويد :\r\nزنى از طايفهء بكر بن وايل با شوهرش در سپاه عمر بن سعد بود . همين كه ديد لشكر به زنها و خيمه‌هاى حسين ( ع ) حمله برده و به غارت مشغولند ، شمشيرش برگرفت و به خيمه‌ها آمد و گفت : اى طايفهء بكر بن وايل آيا غيرت و مردانگى است كه شما در اين سرزمين باشيد و لباسهاى دختران پيمبر خدا را غارت كنند ؟ سپس فرياد زد : « لا حكم الا للّه يا لثارات رسول اللّه . . . » شوهر آن زن آمد و دست او را گرفت و به خيمهء خود برگردانيد .\r\nگويد : پس برفتيم تا به على بن الحسين زين العابدين ( ع ) رسيديم . وى بر بستر افتاده و سخت بيمار بود و به شدّت رنج مىبرد ، چندان كه بيم آن مىرفت كه مشرف بر مرگ باشد . شمر بن ذى الجوشن و پيادگان همراه او را ديدم كه مىگفتند : چرا اين بيمار را نكشيم ؟ پس شمر به اين قصد به وى نزديك شد . من به شمر گفتم : سبحان اللّه ، كودكان را هم مىكشى ؟ او كودك است و همان بيمارى او را بس است .\r\nگويد : كار من همين بود و هر كس را مىآمد از او كنار مىزدم تا عمر بن سعد سر رسيد . زنان در روى او فرياد زدند ، و گريستند . پس به ياران خود گفت : هيچ كس به خيمهء اين زنان نرود و متعرض اين پسر بيمار نشود . از لوازمشان هر كس چيزى گرفته به آنان بازگرداند . اما كسى چيزى پس نداد . آنگاه خيمه‌ها را به آتش كشيدند . زنان در حالى كه اثاث و لوازم آنان را به غارت برده بودند و مىگريستند از خيمه‌ها بيرون شدند . آنگاه عمر بن سعد ميان ياران خود فرياد زد ، كيست كه سخن مرا بشنود و اسب بر حسين بتازد ؟ ده كس داوطلب شدند . كه عبارت بودند از : اسحاق بن حويه كه پيراهن امام را برده بود . اخنس بن مرثد كه عمامهء حسين ( ع ) را ربود . حكيم بن طفيل كه در كشتن برادر امام عباس ( ع ) شركت داشت . عمرو بن صبيح صيداوى همان كس كه به عبد اللّه بن مسلم تير انداخت و چون عبد اللّه دست خود را سپر تير قرار داد به پيشانيش چسبيد . رجاء بن منقذ عبدى ، سالم بن خيثمه جعفى ، صالح بن وهب جعفى ، همان كس كه با نيزه بر پاى مبارك امام بزد و او را از اسب بر زمين انداخت . و اخط بن غانم . هانى بن ثبيت حضرمى ، كه گروهى\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nاز آل ابى طالب را به شهادت رسانيد . و اسيد بن مالك ، كه اينان بيامدند و با اسبان خويش بدن شريف حسين ( ع ) را لگدكوب كردند ، چندان كه پشت و سينهء آن حضرت را در هم شكستند . سپس اين ده تن به كوفه بازگشتند و نزد ابن زياد رفتند . اسيد بن مالك كه در ميان آنها بود شعرى چنين خواند :\r\n نحن رضضنا الصدر بعد الظهر * بكل يعبوب شديد الاسر \r\nابن زياد از آنان پرسيد : شما كيستيد ؟ گفتند : ما كسانى هستيم كه اسبها بر حسين رانديم و استخوانهاى سينهء او را درهم شكستيم . ابن زياد با بىاعتنايى جايزهء ناچيزى به آنها داد .\r\nابو عمر و زاهد مىگويد : با بررسى كه دربارهء اين ده تن به عمل آمد ، معلوم شد كه همهء آنها زنازاده بودند .\r\nهمين كه حسين ( ع ) به شهادت رسيد ، عمر بن سعد همان روز كه عاشورا بود ، سر او را همراه خولى بن يزيد اصبحى و حميد بن مسلم ازدى سوى عبيد اللّه بن زياد فرستاد .\r\nطبرى و ابن اثير گويند : خولى با سر بيامد . همين كه به نزديك قصر رسيد ، در قصر را بسته يافت و به خانه رفت و سر را زير طشتى نهاد . پس به اطاق خود رفت و به همسر خود كه نوار نام داشت گفت : چيزى برايت آورده‌ام كه در تمام روزگار بىنياز خواهى بود . اينك سر حسين با تو در خانه است . همسرش با تندى گفت : واى بر تو ، مردم طلا و نقره مىآورند و تو سر پسر دختر رسول خدا ( ص ) را آورده‌اى ؟ نه به خدا سوگند هرگز با تو به يك اطاق نخواهم ماند . اين بگفت و از بستر برخاست و به داخل حياط رفت .\r\nبايد دانست كه ياران مختار ، خولى را دستگير كردند و او را آتش زدند . وى به هنگام خروج مختار خود را مخفى ساخته بود . اما همسر ديگر او كه نامش عيوف دختر مالك بود ، مخفىگاه او را به ياران مختار نشان داد . و اين بدان جهت بود كه از همان وقت كه خولى سر حسين ( ع ) را به خانه آورده بود به شدت رنجيد و با وى به دشمنى پرداخت . از اين رو همين كه ياران مختار از خولى جويا شدند ، در حالى كه با دست محل وى را نشان مىداد گفت : نمىدانم .\r\nعمر بن سعد دستور داد سر ديگر شهيدان از ياران و اهل بيت امام را از تن جدا كنند و همراه شمر بن ذى الجوشن و قيس بن اشعث بن قيس و عمرو بن حجاج به كوفه فرستاد . همين كه آنان به كوفه رسيدند سرها را پيش ابن زياد بردند . گويند : سرهايى كه به كوفه آوردند ، هفتاد سر بود ، و به نقل برخى هفتاد و هشت عدد بود . قبيله‌هايى كه در واقعهء كربلا شركت داشتند ، بدان جهت كه به ابن زياد و يزيد ( كه لعنت خداى تعالى بر آن دو باد ) ، تقرب جويند سرها را ميان خود تقسيم كردند . طايفهء كنده به سركردگى قيس بن اشعث سيزده سر به كوفه آورد . قبيلهء هوازن دوازده سر و برخى گويند بيست سر به سركردگى شمر بن ذى الجوشن و قبيلهء تميم هفده سر ، و قبيلهء بنى اسد شانزده سر ، و به نقل بعضى شش سر ، و قبيلهء مذحج هفت سر ، و ساير مردم سيزده سر و يا هفت سر به كوفه آوردند .\r\nپس عمر بن سعد بر كشته‌شدگان ياران خويش نماز گزارد و آنان را به خاك سپرد . امام حسين ( ع ) و ياران آن حضرت را بىآنكه دفن كند رها ساخت و خود روز عاشورا و روز يازدهم را تا نيمروز در كربلا بماند . آنگاه در ميان مردم ندا داد كه آماده حركت گردند ، و بدين ترتيب به سوى كوفه به راه افتادند . زنان ، دختران و خواهران حسين ( ع ) نيز همراه وى بودند ؛ و نيز كودكان كه در ميان آنها على بن الحسين زين العابدين ( ع ) ديده مىشد در حالى كه وى بيمار و به شدّت لاغر و رنجور گشته بود . به همراه آنان حسن بن حسن مثنى نيز ديده مىشد كه در كربلا به يارى عموى خود حسين ( ع ) شتافته و در جنگ شركت كرده ، و زخمهاى\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nشمشير و نيزه را به تن خريده بود و با اينكه كمترين رمقى داشت ، اما با آن جراحتها از ميدان كارزار زنده بيرون آمده بود .\r\nابن شهر آشوب گويد : در ميان اسيران ، حسن بن حسن در حالى كه دستش قطع شده بود ديده مىشد ، و نيز زيد و عمر ، فرزندان امام حسن مجتبى ( ع ) همراه با آنان بودند . از برخى روايات چنين برمىآيد كه امام باقر ( ع ) نيز همراه آنها بود ، كه چون اسيران روم آنان را به اسيرى مىبردند ، زنان به آنها گفتند : شما را به خداوند سوگند دهيم كه ما را بر كشتهء حسين عبور دهيد . پس زنان را بر حسين ( ع ) و ياران وى كه همگى بر زمين افتاده بودند ، عبور دادند . همين كه ديدگاه زنان بر اجساد شهيدان افتاد ، فغان كردند و بر صورتهاى خويش زدند . سكينه دختر حسين ( ع ) جسد پدر بزرگوار خود را در آغوش كشيد ، اما عده‌اى از اعراب گرد او جمع شدند و او را از بدن پدر بازگرفتند .\r\nپس از آنكه ابن سعد از كربلا كوچ كرد ، گروهى از قبيلهء بنى اسد كه از مردمان غاضريه بودند بيامدند ، و بر آن بدنهاى پاك نماز خواندند و آنان را به خاك سپردند ، و جسد بزرگوار حسين ( ع ) را در همان مكان كه هم اكنون مشهور است دفن كردند و فرزند او على اكبر را نيز پايين پاى آن حضرت به خاك سپردند . و براى ساير شهيدان از اهل بيت و ياران حضرت كه در ركاب او به شهادت رسيده بودند نزديك پاى امام جايگاه بزرگى را حفر كردند و همگى را در يك جا به خاك سپردند .\r\nمسعودى گويد : اهالى غاضريه كه گروهى از بنى عامر از قبيلهء بنى اسد بودند حسين ( ع ) و اصحاب آن حضرت را پس از شهادت به خاك سپردند . بدين ترتيب به نظر مىرسد در همان روز كه ابن سعد از كربلا حركت كرده بود شهدا را دفن كرده باشند ، زيرا چنان كه قبلا نيز اشاره شد ، ابن سعد تا نيمروز يازدهم در كربلا بماند . اما چنانچه در روز دوم شهادت از كربلا حركت كرده باشد ، مراسم دفن دو روز پس از شهادت حسين ( ع ) انجام يافته است . گويند نزديك‌ترين فرد به حسين ( ع ) على اكبر است . چون اثر قبر شهداى نامبرده معلوم نيست . از اين رو هر كس به زيارت آنان مىرود ، با اشاره به زمينى كه پايين پاى امام حسين ( ع ) قرار گرفته است ، بر آنان سلام مىفرستد و عباس بن على ( ع ) در همان مكان كه به شهادت رسيده بود ، سر راه غاضريه كه اكنون آرامگاه اوست به خاك سپرده شده است . اما اصحاب حسين ( ع ) كه با آن حضرت شهيد شدند در اطراف مدفن آن حضرت به خاك سپرده شده‌اند .\r\nشيخ مفيد مىگويد : هر چند كه تعيين قبور شهيدان به طور تحقيق و تفصيل براى ما امكان‌پذير نيست ، اما بدون شك اطراف آرامگاه امام حسين ( ع ) همه شهدا را در بر مىگيرد . رضوان و خوشنودى خداى بر آنان باد .\r\nبرخى گويند : كه قبيلهء بنى اسد ، حبيب بن مظاهر را به تنهايى نزديك سر امام حسين ( ع ) همان مكان كه اكنون آرامگاه اوست دفن كردند . زيرا كه وى از بنى اسد بود و براى او احترام قائل بودند ، و نيز حر بن يزيد رياحى كه از طايفهء بنى تميم و مورد احترام آنان بود به فاصلهء يك ميل از آرامگاه حسين ( ع ) در جايى كه هم اكنون مدفن اوست انتقال دادند و به خاك سپردند . هر چند كه شيخ مفيد به اين مطلب اشاره نكرده است اما چنان كه مشهور است و مردم بدان اعتقاد دارند خود دليل بر اين است كه بدون سند نبوده است .\r\nابن سعد با اسيران خاندان پيمبر خدا ( ص ) بيامدند . همين كه نزديك كوفه رسيدند مردم كوفه براى ديدن آنها اجتماع كردند . در اين اثنا يكى از زنان كوفه بر بام رفت و پرسيد : شما از اسيران كدام مملكت و كدام\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nقبيله‌ايد ؟ گفتند : ما اسيران از خاندان محمد ( ص ) هستيم . پس از بام فرود آمد و از خانهء خود جامه و ازار و مقنعه جمع كرد و به اهل بيت داد تا خود را بپوشانند . اندكى توجه به اين گونه حوادث خود نشان مىدهد كه چگونه ايام و روزگار تغيير مىيابد و چه ناپايدار است . از يك سو زينب عقيله و بانوى بزرگوار بنى هاشم را مىبينيم كه روزى از گرامىترين بانوان خاندان ابى طالب بود و با چه عظمت و شكوهى در كوفه مىزيست كه مقرّ حكومت پدر بزرگوارشان امير المؤمنين على ( ع ) بود و از سوى ديگر آن بزرگواران را مىبينيم كه چگونه در حال اسارت به اين شهر وارد مىشوند و كار بدينجا مىكشد كه زنى از اهالى كوفه براى آنان جامه و ازار و مقنعه مىآورد تا خود را بپوشانند . اف بر اين روزگار و اف بر اين مردم بىوفا .\r\n لا اضحك اللّه سن الدهر إن ضحكت * و آل احمد مظلومون قد قهروا \r\n\r\nخطبهء زينب ( ع ) در كوفه\r\nخزيم بن بشر اسدى گويد : آن روز كه زينب دختر على ( ع ) خطاب به مردم كوفه سخن مىگفت بر وى نگريستم . به خدا سوگند هرگز در خطابه و سخن زنى را بالاتر از او نديده بودم . گويى همان سخنان امير المؤمنين على ( ع ) است ، كه از زبان او شنيده مىشود . پس به سوى مردم اشاره كرد كه خاموش باشيد .\r\nنفسها به سينه‌ها بازگشت و زنگهاى شتران از صدا بيفتاد . آنگاه سخن را آغاز كرد و گفت : سپاس و ستايش بر خداوند و درود بر محمد و خاندان پاكش باد . اما بعد ، اى مردم كوفه و اى فريبكاران مكار ، و اى بىوفايان پيمان‌شكن آيا بر ما اشك مىريزيد ؟ و به خاطر ما ناله مىكنيد ؟ اشك بريزيد كه اى كاش هرگز چشمتان از اشك بازنايستد و نالهء شما آرام نگيرد . شما به آن زنى مىمانيد كه رشتهء خود را محكم مىتابد و سپس مىگشايد . شما نيز رشتهء ايمان را بستيد و عهد و پيمان بستيد اما سرانجام عهد و پيمان خود را شكستيد و رشتهء ايمان را از هم گسستيد . در ميان شما هيچ خصلتى جز لاف‌زنى و خودستايى و دشمنى و دروغگويى وجود ندارد . به سان كنيزان تملق مىگوييد و همانند دشمنان غمازى مىكنيد و فريب مىدهيد . شما همانند آن گياهى هستيد كه در مزبله روييده باشد و يا به سان آن نقره‌اى هستيد كه آرايش قبرى شده باشد . چه بد توشه‌اى براى خود ذخيره كرديد . خشم خدا را به جان خريديد و آتش جاودان را براى خويشتن مهيا ساختيد . اكنون بر ما اشك مىريزيد و ناله مىكنيد ؟ ! سوگند به خدا كه سزاوار گريستن باشيد . پس بسيار بگرييد و كم بخنديد ، كه ننگى ابدى بر دامن خود فرو انداختيد . ننگ و عارى كه به هيچ آبى شسته نگردد . آيا مىدانيد چه كسى را كشتيد و با چه چيزى جبران خواهيد كرد ؟ او جگرگوشهء خاتم پيمبران و معدن رسالت و سرور جوانان اهل بهشت و كسى بود كه در جنگ و گرفتاريها ملجأ و پناه شما به حساب مىآمد . دين را از او مىآموختيد و احكام شريعت را از او تعليم مىگرفتيد . آگاه باشيد كه گناه عظيمى مرتكب شديد . وزر و و بال بزرگى براى خود ذخيره كرديد . از رحمت خدا به دور باشيد و هلاكت بر شما باد . حسرت زده و نوميد بمانيد كه دستهاى شما زيانكار شد و معاملهء شما موجب خسران و زيان شما گرديد . در خشم و غضب خدا غوطه‌ور شديد و پردهء ذلت و فلاكت شما را در برگرفت . واى بر شما اى اهل كوفه ، آيا مىدانيد كه چه جگرى از پيمبر خدا را شكافتيد ؟ و چه پرده‌نشينانى را از پرده بيرون افكنديد ؟ و چه خونى از او ريختيد و چه حرمتى را از او شكستيد ؟ شما با اين عمل ناپسند خود حادثه‌اى\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nعظيم و فاجعه‌اى بزرگ و درآور و پست و ظلم و ستمى جانفرسا و كارى زشت و ناشايسته انجام داديد .\r\nفاجعه‌اى كه عظمت آن نزديك است . زمين و آسمانها را به هم ريزد . آيا تعجب مىكنيد كه اگر در اثر اين گناه خون از آسمان ببارد ؟ بدون شك عذاب آخرت سخت‌تر و خواركننده‌تر است ، و در آن روز شما را ياورى نخواهد بود . از اين دو روزهء مهلت خوشدل و مغرور نشويد زيرا كه خداوند در مكافات بندگان عجله نمىكند . بيم آن ندارد كه هنگام انتقام بگذرد و گناهكارى بدون كيفر بماند . آرى پروردگار شما در كمين گناهكاران است .\r\nخزيم بن بشر گويد : به خدا سوگند مردم را ديدم با شنيدن اين خطبه در بهت و حيرت فرو رفته مىگريستند و دستها به دهان مىگزيدند . پيرمردى را ديدم كه در كنار من ايستاده و از اشك محاسنش تر شده بود . مىگفت : پدر و مادرم فداى شما باد . پيران شما از بهترين افراد و جوانان شما بهترين جوانها و زنان شما بهترين زنها و خاندان شما بهترين خاندانها هستند كه هرگز خوار و مغلوب نخواهند شد .\r\n\r\nخطبهء على بن الحسين ( ع ) در كوفه\r\nهمين كه سخنان زينب ( ع ) دختر على ( ع ) پايان يافت امام زين العابدين ( ع ) به مردم اشاره كرد تا خاموش شوند . مردم ساكت شدند و آن حضرت از جاى برخاست . حمد و سپاس خداى را به جا آورد و ثناى او گفت و پيمبر ( ص ) را چنان كه شايسته بود نام برد و بر وى درود فرستاد . سپس گفت : اى مردم هر كس مرا مىشناسد ، احتياج به معرفى نيست و هر كس مرا نمىشناسد ، اينك من خود را معرفى خواهم كرد : من على بن حسين بن على بن ابى طالبم . من فرزند كسى هستم كه حرمت وى را رعايت نكردند و مالش را به غارت بردند . و اهل بيت او را اسير كردند . منم پسر آن كس كه در كنار شط فرات بىآنكه از او خونى طلب داشته باشند و يا او حقى را پايمال كرده باشد سر بريدند . من فرزند كسى هستم كه با زجر و محنت وى را بكشتند ، اما او صبر كرد و شكيبايى از خود نشان داد ؛ و همين افتخار براى ما كافى است . اى مردم سوگند مىدهم شما را به خدا ، آيا فراموش كرديد كه شما نامه‌ها براى پدر من نوشتيد و چون به سوى شما آمد ، به او خدعه و نيرنگ زديد . شما با پدرم عهد و پيمان بستيد و با وى بيعت كرديد ، اما بيعت خود را شكستيد و او را به قتل رسانديد . پس هلاكت بر شما باد و با اين توشه‌اى كه به آخرت فرستاديد هلاكت بر شما باد . چه رأى زشت و پليدى كه براى خود پسنديديد . آنگاه كه به ديدار پيمبر خدا ( ص ) مىشتابيد ، با چه ديده‌اى به او نظر خواهيد كرد ؟ وقتى كه خطاب به شما گويد : « عترت مرا كشتيد ، هتك حرمت مرا كرديد . » و سرانجام به شما خواهد گفت : « كه از امت من نخواهيد بود . » همين كه سخنان امام بدينجا رسيد اشك از ديدگان جمعيت سرازير گشت و صداى گريه از هر سو بلند شد . بعضى به بعضى ديگر مىگفتند ، ندانسته خود را به هلاكت افكنديد . بار ديگر امام سجاد به سخن پرداخت و گفت : خداى رحمت كند كسى را كه نصيحت مرا بپذيرد و سفارش مرا در راه خدا و پيمبر خدا و اهل بيتش حفظ كند . زيرا كه پيشوا و مقتداى ما پيمبر خداست و لازم است كه به نيكى از او پيروى كنيم .\r\nمردم يك صدا گفتند : اى فرزند پيمبر خدا ، ما همگى شنوا و پذيراى فرمان توييم و نگاهبان عهد و پيمان تو و مطيع امر تو هستيم و هرگز از تو روى نتابيم و به هر چه امر كنى اطاعت كنيم . خدايت رحمت كند . با هر كس\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nبجنگى ما نيز بجنگيم و با هر كه سازگار باشى ما نيز از در صلح درآييم ، تا آنگاه كه يزيد را دستگير كنيم و از مردمى كه بر تو و بر ما ستم كردند بيزارى جوييم . امام گفت : هيهات ، هيهات ، اى دغل‌بازان حيله‌گر ، كه جز خدعه و نيرنگ و هوس خصلت ديگرى در وجود شما نيست . مگر باز اراده كرده‌ايد آنچه را كه پيش از اين با پدر من به جا آورديد با من روا داريد ؟ نه ، هرگز چنين نيست . به پروردگار قسم ، هنوز جراحاتى كه از شهادت پدرم در دل من ظاهر گشته بهبودى نيافته . همين ديروز بود كه پدرم با اهل بيت به شهادت رسيدند .\r\nهنوز مصيبتهاى رسول خدا ( ص ) و پدرم و برادرانم را از ياد نبرده و تلخى آن در دهان من موجود است و در سينه‌ام جريان دارد و غم و اندوه اين مصيبتها حنجرهء مرا مىفشارد . من از شما مىخواهم كه نه به سود ما باشيد و نه به زيان ما . پس از آن گفت :\r\n لا غروان قتل الحسين فشيخه * قد كان خيرا من حسين و اكرما\r\nفلا تفرحوا يا اهل كوفان بالذى * اصاب حسينا كان ذالك اعظما\r\nقتيل بشط النهر روحي فداؤه * جزاء الذي ارداه نار جهنما\r\nرضينا منكم رأسا برأس * فلا لنا و لا علينا \r\n\r\nدر مجلس ابن زياد\r\nسنان بن انس نخعى نزد ابن زياد بيامد و شعرى به اين شرح خواند :\r\n اوقر ركابى فضة او ذهبا * اني قتلت السيد المحجبا\r\nقتلت خير الناس أما و ابا * و خير هم إذ ينسبون نسبا \r\nابن زياد هيچ گونه توجهى به وى نكرد . گويند سنان بن انس اين اشعار را در كنار خيمهء عمر بن سعد خواند و ابن سعد در حالى كه وى را ديوانه مىخواند ، با چوبى كه در دست داشت بر وى بزد و گفت : به خدا چنانچه ابن زياد سخن تو را مىشنيد گردنت را مىزد . برخى بر اين عقيده‌اند ، كسى كه اين شعر را نزد ابن سعد بخواند ، شمر بود . و بعضى گويند كه قاتل حسين ( ع ) نزد يزيد كه لعنت خدا بر او باد اين شعر را سروده بود . « و خدا از هر كس بهتر مىداند . »\r\nپس ابن زياد كه لعنت خدا بر او باد ، در قصر دار الاماره نشست و براى ورود مردم بار عام داد و امر كرد سر مقدس حسين ( ع ) را بياورند . در اين موقع سر را پيش روى خود نهاده و به آن نگاه مىكرد و پوزخند مىزد و چوبى در دست داشت كه با آن به دندانهاى پيشين حضرت مىزد و مىگفت : حسين را دندانهاى نيكو بوده . اى ابو عبد اللّه چه زود پير شدى و ادامه داده گفت : اين جنگ در برابر جنگ بدر انجام گرفت .\r\nپس انس بن مالك كه در آنجا حاضر بود در حالى كه مىگريست گفت : او شبيه‌ترين مردم به پيمبر خدا ( ص ) بود . زيد بن ارقم كه از اصحاب رسول خدا ( ص ) بود در كنار ابن زياد نشسته بود . وى كه مردى سالخورده بود ، همين كه مشاهده كرد كه چوب بر لبان آن حضرت مىزند به دو گفت : اى پسر زياد ، چوب خود را از اين لبهاى مبارك بردار . به خدايى كه جز او خدايى نيست سوگند كرارا مىديدم كه پيمبر خدا ( ص ) بر اين لبها بوسه مىزد . اين بگفت و به شدّت گريست . پس ابن زياد به وى گفت : خدا چشمانت را بگرياند . آيا گريه مىكنى كه خدا به ما فتح و پيروزى داده است . به خدا اگر نه اين بود كه تو پيرى سالخورده و خرف\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nگشته‌اى و عقل خود را از دست داده‌اى گردنت را مىزدم .\r\nآنگاه زيد برخاست و رو كرد به مردم و گفت : اى مردم بدانيد كه بعد از اين شما بردگانيد . پسر فاطمه را كشتيد . تن به فرمان پسر مرجانه داديد . به خدا او كسى است كه نيكان شما را بكشد و بدانتان را برده سازد .\r\nنابود باد كسى كه تن به رسوايى دهد و به ذلت راضى گردد . سپس گفت : اى پسر زياد ، اكنون من حديثى را براى تو مىگويم كه بيش از اين تو را در خشم و غضب فرو خواهد برد . روزى پيمبر خدا ( ص ) را ديدم كه حسن را بر پاى راست و حسين را بر پاى چپ خويش نهاده و دستهاى خود را بر سر آن دو قرار داده بود و دعا مىكرد و مىگفت : بار الها اين دو كودك امانت من هستند و اين دو مؤمنان صالح را به تو مىسپارم . پس اى ابن زياد بنگر كه با امانت پيمبر خدا چگونه رفتار كردى .\r\n\r\nزينب ( س ) و زين العابدين ( ع )\r\nدر اين موقع زنان و فرزندان حسين ( ع ) را بر ابن زياد وارد كردند . زينب ( س ) در حالى كه بدترين جامهء خويش را به تن كرده بود ناشناس به مجلس درآمد و در گوشه‌اى از قصر نشست و كنيزانش وى را در ميان گرفتند :\r\nابن زياد گفت : اين زن كيست ؟ وى پاسخى نگفت و ابن زياد سخن خويش را سه بار تكرار كرد . اما بازهم پاسخى نشنيد . سرانجام يكى از كنيزانش گفت : اين بانو زينب ، دختر فاطمه دختر پيمبر خدا ( ص ) است .\r\nآنگاه عبيد الله بن زياد رو كرد به زينب ( س ) و كلماتى كه سراسر ناسزا و شماتت و زشتى و درشتى و گستاخى بر خدا و پيمبر خدا بود و خود مىرسانيد كه وى چه عنصر پست و پليدى است سخن گفت ، چنان كه گويى با اين سخن مىخواهد همه كس تصديق كنند كه وى زنازادهء پسر زنازاده است . پس گفت : حمد خدايى را كه شما را رسوا كرد و به كشتن داد و داستان شما را تكذيب كرد پس زينب ( س ) وى را پاسخ گفت ، و نشان داد كه وى فردى ياوه‌گوست . بدين ترتيب كه گفت : سپاس خداى را كه ما را به وسيلهء پيمبر خويش محمد ( ص ) گرامى داشت و از پليدى دور گردانيد و به كمال پاكى رسانيد . فاسق است كه رسوا مىشود و بدكار است كه تكذيبش مىكنند و چنين فردى ما نيستيم .\r\nابن زياد گفت : كار خدا را نسبت به برادر و خاندانت چگونه ديدى ؟\r\nزينب گفت : من جز نيكى از خداوند نديده‌ام . آنها قومى بودند كه خداوند شهادت را برايشان مقرر فرموده بود و به آرامگاه خويش رفتند و به زودى خداى تو را با ايشان در يك جا گرد آورد و ايشان با تو احتجاج و مخاصمت كنند . آن وقت خواهى ديد كه چه كسى پيروز گشته و چه كسى رستگار خواهد بود . اى پسر مرجانه مادرت عزادارت باد .\r\nابن زياد از اين سخنان به شدت به خشم و هيجان آمد . عمرو بن حريث كه در مجلس حاضر بود همين كه انديشهء ابن زياد را داير بر آزار و يا قتل زينب ( س ) يافت ، از در عذرخواهى برآمد و به دو گفت : اى امير او زن است و زن را به سخن مؤاخذه و به خطا ملامت نمىكنند . در اين هنگام ابن زياد جهت فرونشاندن كينهء خود به گفتن ناسزا پرداخت و سخنانى بر زبان آورد كه خود بدان سزاوارتر بود . وى گفت : خدا برادر طغيانگرت و ياغيان سركش خاندانت را بكشت و اين موجب شفاى دل من است . زينب دلش بشكست و گريست و گفت : به جان خودم ، سالخورده‌ام ( بزرگ خاندانم ) را كشتى . شاخه‌هاى خاندان مرا بريدى و\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nريشه‌ام را بركندى . پس چنانچه اين كار موجب شفاى دل توست ، پس شفا يافته‌اى . آنگاه زين العابدين على بن الحسين ( ع ) را نزد او آوردند . ابن زياد از او پرسيد : تو كيستى ؟\r\nوى پاسخ داد : على بن حسين .\r\n- مگر خدا على بن حسين را نكشت ؟\r\n- برادرى داشتم كه او را نيز على مىگفتند و مردم او را كشتند .\r\n- خدا او را كشت .\r\nعلى بن حسين گفت : « بله ، خدا جان كسان را هنگام مردنشان مىگيرد . » ابن زياد كه در خشم و غضب فرو رفته بود گفت : تو اين قدر جرى هستى كه جواب مرا بدهى ؟ و هنوز برايت قدرتى مانده كه سخن مرا رد كنى ؟ ، او را ببريد و گردنش را بزنيد . پس عمه‌اش زينب از جا برخاست و او را به برگرفت و خطاب به ابن زياد گفت : اى پسر زياد ، اين همه خون كه از ما ريختى تو را كافى نيست ؟ به خدا از على جدا نخواهم شد .\r\nاگر او را مىكشى ، مرا نيز با وى بكش . در اين وقت على بن حسين ( ع ) به عمهء خويش گفت : خاموش باش تا من او را جواب گويم . سپس رو كرد به عبيد اللّه و گفت : « اى پسر زياد تو مرا به قتل تهديد مىكنى ؟ هنوز بر تو روشن نشده است كه ما از مرگ بيم نداريم . مگر ندانسته‌اى كه كشته شدن عادت ما و شهادت كرامت و بزرگوارى ماست ؟\r\nآنگاه ابن زياد دستور داد ، على بن الحسين ( ع ) و اهل بيت را به خانه‌اى كه جنب مسجد اعظم كوفه بود جاى دادند . زينب دختر على ( ع ) گفت : ( جز كنيزان و بندگان به ديدار ما نيايند . زيرا كه آنها اسير هستند و ما نيز اسيرانيم . ) پس از اين ماجرا عبيد اللّه بن زياد امر كرد سر مطهّر حسين ( ع ) را در كوچه‌هاى كوفه و ميان قبايل بگردانند . آنان اين امر را انجام دادند و سپس سر را به قصر دار الامارة بازگردانيدند . آنگاه ابن زياد دستور داد سرهاى همهء شهدا را بر بالاى چوب نصب كنند . و اين نخستين بار در اسلام بود كه پس از مسلم بن عقيل در كوفه سر شهيدى را بر بالاى چوب نصب كردند .\r\n\r\nابن زياد به يزيد و عمرو بن سعيد مژده مىدهد\r\nعبيد اللّه بن زياد نامه‌اى براى يزيد فرستاد و خبر كشته شدن حسين ( ع ) و اسارت اهل بيت آن حضرت را به اطلاع وى رساند و نيز در پى عبد الملك بن حارث سلحى فرستاد و به وى دستور داد ، به مدينه رود و به عمرو بن سعيد بن عاص كه از بنى اميه و در آن موقع حاكم اين شهر بود مژدهء كشتن حسين ( ع ) را به او برساند . و به وى گفت : سعى كن پيش از تو كسى اين خبر را به او نرساند .\r\nعبد الملك سلحى گويد : بر مركب خويش نشسته و به طرف مدينه به راه افتادم . ديرى نپاييد كه مردى از قريش را بديدم . وى اخبار را از من جويا شد گفتم ، خبرى دارم كه مىتوانى نزد امير بشنوى . وى بيدرنگ گفت : « انّا للّه و انّا اليه راجعون » به خدا حسين كشته شد . عبد الملك مىگويد : همين كه بر عمرو بن سعيد وارد شدم ، پرسيد : چه آورده‌اى ؟ گفتم : خبر كشته شدن حسين بن على را آورده‌ام . وى گفت : اين خبر را به اطلاع مردم برسان . پس من دستور او را انجام دادم . از اين خبر فرياد ضجّه و شيون از بنى هاشم برخاست ، چندان كه تا آن موقع هرگز چنان سوگوارى و عزايى نديده بودم . آنگاه نزد\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nعمرو بن سعيد بازگشتم . وى در حالى كه با شادى لبخند مىزد ، شعرى از عمرو بن معديكرب زبيدى را خواند . برخى گويند : وى هنگامى كه فرياد شيون زنان بنى هاشم را شنيد . لبخند زده شعرى خواند . سپس عمرو بن سعيد گفت : ( اين فرياد عزا به عوض فرياد عزاى عثمان ) آنگاه به منبر رفت و كشته شدن حسين را به مردم خبر داد و گفت : بدانيد اين واقعه كه رخ داد ، بدون ترديد در برابر وقايعى است كه پيش از اين اتفاق افتاده و هر كس بايد بداند كه اگر صدمه و گرفتارى براى ديگران فراهم كند ، خود بدان گرفتار خواهد شد ؛ و از پندهاى روزگار است كه بر كسان وارد مىگردد . اما هرگز براى ما عبرت نخواهد بود . به خدا سوگند ، من دوست مىداشتم كه حسين سر از تنش جدا نمىگرديد ، و روح در بدنش بود و چنانچه گاهى ما را به باد ناسزا مىگرفت ، ما وى را به مدح و ثنا نام مىبرديم . و اگر پيوند خود را با ما قطع مىكرد ، ما در پيوند خويش با او بيشتر مىكوشيديم . همچنان كه عادت او و ما چنين بود . اما چه بايد كرد با كسى كه شمشير بر روى ما كشد و اراده كند كه ما را به قتل رساند جز آنكه وى را از پاى درآوريم و از خود دفاع كنيم . در اين وقت عبد اللّه بن سايب كه در مجلس حاضر بود برخاست و گفت : چنانچه امروز فاطمه دخت پيامبر ( ص ) زنده بود و سر فرزند خويش حسين ( ع ) را مىديد ، سخت گريان مىشد .\r\nپس عمرو بن سعيد از جا برخاست و در پاسخ عبد اللّه گفت : بدان كه ما به فاطمه از تو نزديك‌تريم .\r\nپدرش عموى ما ، همسرش برادر ما و پسر او پسر ما بوده است . چنانچه فاطمه زنده بود چنين است كه تو مىگويى . براى فرزند خويش مىگريست و جگرش سوزان مىشد . اما كشندهء او را كه از خود دفاع مىكرده است هرگز ملامت نمىكرد .\r\n\r\nكاروان اسيران را به سوى يزيد مىبرند\r\nهمين كه نامهء ابن زياد به يزيد رسيد ، بىدرنگ وى را پاسخ گفت و دستور داد ، سر حسين ( ع ) و ديگر سرها را كه با وى كشته شده‌اند همراه با اثاثيه و زنان و خاندان آن حضرت را براى يزيد بفرستد . پس ابن زياد ابتدا سرها را به زحر بن قيس داد و در حالى كه ابا بردة بن عوف ازدى و طارق بن ابى ظبيان و جماعتى از اهالى كوفه همراه وى بودند براى يزيد ارسال داشت . آنگاه عبيد اللّه بگفت تا زنان و كودكان حسين ( ع ) را آماده كنند و دستور داد تا غل و زنجير به گردن على بن الحسين ( ع ) نهادند . در روايت ديگرى آمده است كه :\r\nدستهاى آن حضرت را نيز بستند و آنها را همراه محضر بن ثعلبه عايذى و شمر بن ذى الجوشن و سوار بر چهارپايان مانند اسيران كفّار حركت داد تا در طول راه به سرهاى شهيدان رسيدند ، و سپس پيش يزيد بردند .\r\nعلى بن حسين ( ع ) تا آنگاه كه به شام رسيدند در راه با هيچ يك از آنها سخن نگفت . همين كه به در قصر يزيد رسيدند ، محضر بن ثعلبه فرياد زد كه اينك محضر بن ثعلبه مردمان فرومايه و فريبكار را نزد امير مؤمنان آورده است . پس على بن حسين وى را پاسخ داد و گفت : ( آن كس كه مادر محضر زاييده بدتر و فرومايه است . )\r\nزهرى مىگويد : سرها را پيش يزيد آوردند . وى كه در قصر جيرون بود ، همين كه سرها را از دور بديد\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nشعرى خواند و گفت :\r\n لما بدت تلك الحمول و اشرقت * تلك الشموس على ربي جيرون\r\nنعب الغراب فقلت صح اولا نصح * فلقد قضيت من الغريم ديوني \r\nدر كتاب جواهر المطالب اثر ابو البركات شمس الدين محمد باغندى كه نسخهء خطى آن در كتابخانهء رضوى موجود است از بيان ابن قفطى در تاريخ خود چنين آمده است : همين كه يزيد دانست كه اسيران را وارد كرده‌اند ، از قصر خويش بيرون آمد ، و با كودكان و زنان از خاندان على و حسن و حسين ( ع ) ديدار كرد ، در حالى كه سرهاى شهدا بر بالاى نيزه بود . آنگاه شعرى سرود و گفت :\r\n لما بدت تلك الحمول و اشرفت * تلك الرءوس على ربى جيرون\r\nنعب الغراب فقلت قل اولا تقل * فلقد فضيت من الرسول ديوني \r\nبايد دانست كه منظور يزيد از سرودن اين شعر اين بود كه وى حسين را در برابر كشته‌شدگان جنگ بدر از قبيل جدّش عتبه و ديگر اجداد او به قتل رسانيده و گويندهء اين شعر از اسلام بيزارى جسته و بدون شك كافر شده است . در جاى ديگرى از كتاب نامبرده آمده است كه برخى از تاريخ‌نويسان معتقدند كه گويندهء اين شعر با صراحت كفر خود را آشكار ساخته و هرگز آن كس كه به پيامبرى محمد ( ص ) اقرار كرده چنين شعرى نمىگويد . همين كه كاروان اسيران به نزديكى دمشق رسيد ، ام كلثوم نزد شمر آمد و گفت :\r\nمن چند خواسته دارم . شمر گفت : چه مىخواهى ؟ گفت : از تو مىخواهم كه ما را از دروازه‌اى به شهر وارد سازى كه تماشاگران كمتر باشند . ديگر اينكه به سپاه دستور بده كه اين سرها را از ميان كاروانيان بيرون برند و ما را دور تر از آنها قرار دهند . زيرا كه ما در لباس اسيرى هستيم و از اين نگاه‌هاى بسيار رنج مىبريم . شمر كه خود مردى ستمكار و فرومايه و كفر و پستى مخصوص او بود ، در پاسخ ام كلثوم فرمان داد كه سرها را بالاى نيزه‌ها زدند و در ميان كاروانيان قرار دادند . بدين ترتيب آنان را از ميان تماشاچيان عبور داد تا آنگاه كه به دروازهء دمشق رسيدند و در كنار مسجد جامع شهر در محلى كه اسيران را نگاه مىداشتند جاى داد . در اين اثنا مرد سالخورده‌اى نزد اهل بيت حسين ( ع ) آمد و در حالى كه فكر مىكرد آنها از اسيران كفار هستند گفت : سپاس خداوندى را كه شما را كشت و هلاك ساخت و با كشتن مردهاى شما همه بلاد را آسوده گردانيد و امير مؤمنان را بر شما مسلط گردانيد . پس على بن حسين ( ع ) رو كرد به او و گفت : « اى مرد ، آيا قرآن خوانده‌اى ؟ » - آرى خوانده‌ام .\r\n- آيا اين آيه را در قرآن خوانده‌اى ؟  « قُل لا أَسْئَلُكُم عَلَيْه أَجْراً إِلَّا الْمَوَدَّةَ فِي الْقُرْبى » ؟  - آرى خوانده‌ام .\r\n- پس بدان كه منظور از « قربى » يعنى نزديكان ، ما هستيم .\r\n- آيا اين آيه را نيز خوانده‌اى :  « وَ آت ذَا الْقُرْبى حَقَّه »  - آرى خوانده‌ام .\r\n- ماييم آنها كه خداى پيامبر خود را امر كرده است كه حق ما را به ما عطا كند .\r\n- اى مرد آيا اين آيه را در قرآن خوانده‌اى ، :  « وَ اعْلَمُوا أَنَّما غَنِمْتُم مِن شَيْءٍ فَأَن لِلَّه خُمُسَه وَ لِلرَّسُول وَ لِذِي الْقُرْبى » \r\n\r\n","description":"","footnote":"","page_name":" 193 ","page_number":193},
  {"content":"\r\n\r\n- آرى .\r\n- اى مرد بدان كه در اين آيه منظور از « قربى » ما هستيم .\r\n- آيا اين آيه را خوانده‌اى :  « إِنَّما يُرِيدُ اللَّه لِيُذْهِب عَنْكُم الرِّجْس أَهْل الْبَيْت وَ يُطَهِّرَكُم تَطْهِيراً »  - بله ، اين آيه را نيز خوانده‌ام .\r\nعلى بن حسين گفت : پس اى مرد بدان كه ما اهل بيت هستيم و آيهء تطهير دربارهء ما نازل گرديده و خداوند ما را به طهارت اختصاص داده است .\r\nپيرمرد با شنيدن اين كلمات خاموش ماند و از گفتار خود پشيمان شد و گفت : شما را به خدا سوگند مىدهم آيا اين آيات قرآن در شأن شما نازل گرديده ؟ على بن حسين گفت : آرى . به خدا قسم و به حق جدّ ما پيامبر خدا ( ص ) كه اين آيات بدون شك در حق ماست . پس در اين موقع پيرمرد گريست و عمّامهء خود را از سر بينداخت و سر به سوى آسمان برداشت و گفت : خدايا ، من از دشمنان آل محمد ( ص ) از جن و انس به سوى درگاه تو بيزارى مىجويم . پس رو كرد به على بن حسين ( ع ) و گفت : آيا توبهء من پذيرفته مىشود ؟\r\nگفت : آرى اگر توبه كنى ، خداوند توبهء تو را مىپذيرد و تو با ما خواهى بود .\r\nمرد گفت : من توبه كردم .\r\nهمين كه يزيد از داستان اين مرد آگاه شد ، دستور داد وى را به قتل رساندند . آنگاه يزيد بن معاويه بزرگان مردم شام را پيش خواند و آنها را به دور خويش نشانيد .\r\n\r\n1 - در مجلس يزيد\r\nچون يزيد به مجلس نشست ، زنان و بازماندگان اهل بيت حسين ( ع ) را در حالى كه به ريسمانها بسته بودند به مجلس وارد كردند . زين العابدين ( ع ) نيز در حالى كه در غل و زنجير بود در ميان آنها ديده مىشد . چون با آن حال در برابر يزيد ايستادند ، على بن حسين ( ع ) خطاب به وى گفت : « اى يزيد تو را به خدا سوگند مىدهم چگونه مىبينى اگر پيامبر خدا ( ص ) ما را بدين حال ببيند ؟ » پس هر كس كه در مجلس حاضر بود با شنيدن اين كلمات گريست . يزيد به ناچار دستور داد ريسمانها را بريدند و زنجير را از گردن زين العابدين ( ع ) برداشتند .\r\nديرى نپاييد كه سر حسين ( ع ) را پيش روى او نهادند و زنها را پشت سر او جاى دادند كه آن سر مقدس را نبينند . فاطمه و سكينه دختران امام حسين ( ع ) مىكوشيدند سر را ببينند . اما يزيد سعى مىكرد آن را پنهان كند . همين كه نگاهشان به آن سر مقدّس افتاد ، فرياد شيون از آنها بلند شد . چندان كه زنان يزيد نيز ناله سر دادند و دختران معاويه ولوله و فرياد كردند . فاطمه دختر حسين ( ع ) گفت : اى يزيد آيا دختران پيامبر خدا را اسير كرده‌اى ؟\r\nدر اين موقع مردم و همهء افرادى كه در مجلس يزيد بودند بگريستند ، چندان كه فرياد گريه از هر سو شنيده مىشد . زينب ( س ) همين كه نگاهش به آن سر مقدس افتاد با صدايى حزين كه دلها را جريحه‌دار مىساخت آغاز سخن كرد ، و گفت : « اى حسين من ، اى محبوب رسول خدا ، اى فرزند مكه و منى ، اى فرزند فاطمهء زهرا سرور بانوان و اى فرزند دختر مصطفى »\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nگويند زينب با گفتن اين كلمات همهء كسانى را كه در مجلس حاضر بودند به گريه واداشت و يزيد در آن موقع در سكوت عميقى فرو رفت . آنگاه زنى از بنى هاشم كه در خانهء يزيد به سر مىبرد ، براى حسين ( ع ) به گريه و زارى پرداخت ، و با صدايى بلند ندبه كرد و گفت : « اى محبوب همهء مؤمنان ، اى سرور اهل بيت ، اى فرزند محمد ( ص ) ، اى فريادرس بيوه‌زنان و پناه يتيمان و اى كشته‌شدهء به دست اولاد زناكاران . » پس هر كس صداى او را بشنيد گريه و ناله را سر داد . گويند : وقتى سرها را كه سر مقدس حسين ( ع ) نيز ميان آنها بود پيش يزيد نهادند شعرى از حصين بن حمام مرى بخواند :\r\n صبرنا و كان الصبر منّا سجية * بأسيافنا تفرين هامّا و معصما\r\nابى قومنا ان ينصفونا فانصفت * قواضب فى ايماننا تقطر الدما\r\nنفلقها ما من رجال اعزة * علينا و هم كانوا اعق و اظلما \r\nآنگاه دستور داد چوبى از نى بياوردند و آن را به لب و دندان حسين ( ع ) زد و گفت : ( اين جنگ به عوض جنگ بدر ، ) ابو برزه اسلمى كه در آنجا حاضر بود ، رو كرد به او و گفت : ( واى بر تو اى يزيد ، بر دهان حسين پسر فاطمه چوب مىزنى ، من خود بارها ديده‌ام كه پيمبر خدا ( ص ) بر دهان او و برادرش حسن بوسه مىزد و مىگفت : شما دو سرور جوانان اهل بهشت هستيد ، خدا بكشد قاتلان شما را و جهنم و عذاب ابدى را براى آنها مهيا سازد و لعنت خدا بر آنان باد . يزيد از اين سخن در خشم فرو رفت و دستور داد وى را از مجلس بيرون كشيدند . در كتاب ، جواهر المطالب ، اثر باغندى آمده است كه : وقتى فرستادگان مردم كوفه اسيران و سرهاى شهيدان را بياوردند و وارد مسجد دمشق شدند مروان بن حكم بيامد و از جريان واقعه جويا شد . آنان ماجراى كشتن امام و ياران آن حضرت را بگفتند و مروان برخاست و برفت . پس از آن برادر مروان ، يحيى بن حكم بيامد و از اين امر جويا شد . آنان همان سخن را با وى بگفتند .\r\nيحيى رو كرد به آنان و گفت : ( در روز قيامت از محمد ( ص ) دور مانيد . ) پس يحيى بن حكم در مجلس يزيد به خواندن شعرى پرداخت و گفت :\r\n لهام بجنب الطف ادنى قرابة * من ابن زياد العبد ذي الحسب الوغل\r\nسمية اضحى نسلها عدد الحصى * و بنت رسول اللّه ليس لها نسل \r\nيزيد با شنيدن اين شعر به سينه‌اش بزد و گفت : خاموش باش .\r\nباغندى از زبان حافظ بن عساكر مىگويد : هنگامى كه سر مقدس حسين ( ع ) را پيش روى او نهادند اشعار ابن زبعرى را بخواند و همچنان كه سبط ابن جوزى به نقل از شعبى آورده است : يزيد دو بيت به آخر آن بيفزود ، هر چند ممكن است بيت دوم اين شعر را نيز يزيد بر آن اضافه كرده باشد اما در روايت ابن جوزى بدان اشاره نشده است . شعر مذكور چنين است :\r\n ليت اشياخى ببدر شهدوا * جزع الخزرج من وقع الاسل\r\nفأهلوا و استهلوا فرحا * ثم قالوا يا يزيد لا تشل\r\nقد قتلنا القرم من ساداتهم * و عدلناه ببدر فاعتدل\r\nلعبت هاشم بالملك فلا * خبر جاء و لا وحي نزل\r\nلست من خندف ان لم انتقم * من بني احمد ما كان فعل \r\n\r\n","description":"","footnote":"","page_name":" 195 ","page_number":195},
  {"content":"\r\n\r\n\r\nخطبهء زينب ( ع ) در شام\r\nهمين كه اشعار يزيد پايان يافت زينب دختر على ( ع ) برخاست و خطابهء خود را چنين آغاز كرد : « حمد و ستايش خداى را كه پروردگار جهانيان است و درود بر رسول خدا و خاندان او باد . خداى سبحان راست گفته ، آنجا كه فرمود : « سرانجام كار آنان كه به اعمال زشت و كردار بد پرداختند اين شد كه كافر شدند و آيات خدا را تكذيب و تمسخر كردند . » اى يزيد ، تو چنين مىپندارى كه اقطار زمين و اطراف آسمان را بر ما تنگ گرفتى و مانند اسيران با ما رفتار كرده‌اى و ما نزد خداوند خوار شده‌ايم و چون به اين كار دست يافتى گمان برده‌اى كه در برابر پروردگار كرامت يافته‌اى ؟ ، با اين انديشهء نادرست و خيال باطل باد به دماغ خود انداخته‌اى و بر كبر و نخوت خود افزوده‌اى . بر خود باليده‌اى و خود را شادمان يافته‌اى . دنيا را براى خودت استوار و امور را به نفع خود پابرجا انگاشته‌اى ، چندان كه حكومت ما را براى خود دانسته‌اى و بر ملك و سلطنت تكيه زده‌اى آيا چنين است ؟ زهى خيال باطل و انديشهء نادرست . اى يزيد ! به خود آى و فراموش مكن كه سرنوشت امثال تو در قرآن كريم چنين آمده است :  « وَ لا يَحْسَبَن الَّذِين كَفَرُوا أَنَّما نُمْلِي لَهُم خَيْرٌ لِأَنْفُسِهِم إِنَّما نُمْلِي لَهُم لِيَزْدادُوا إِثْماً وَ لَهُم عَذاب مُهِين . » \r\n( گمان مبر آنان كه كافر و بد عمل شدند ما خيرى برايشان فراهم آورديم . ما دست آنان را باز گذارديم تا به گناهان بيشترى مشغول شوند تا به عذاب اليم و سوزنده‌اى مبتلايشان بسازيم . )\r\nاى فرزند آزاد شده « 1 »  ! تو خود فكر كن آيا اين است معنى عدل و انصاف ؟ كه زنان و كنيزان خود را در پشت پردهء احترام و برترى نگاه دارى و خاندان رسول خدا را در مقابل چشم همه به حال اسارت درآورى و به دست يك مشت مردم خونخوار از شهرى به شهر ديگر بكشانى و چهرهء آنها را به آشنا و بيگانه و به دور و نزديك نشان دهى و مردان و ياوران و مددكاران آنها را بكشى و خانوادهء آنها را بدون حامى به اينجا و آنجا ببرى . اين است وجدان تو و رحم و انصاف و مسلمانى تو اى يزيد ؟ ! آرى چگونه مىتوان به كسى چشم داشت كه جدّه‌اش جگر مرد بزرگى را با دندان پاره كرد و آن را مكيد . به كسى كه گوشت و پوست او از خون شهداء روييده است . آرى تو نمىتوانى از دشمنى با ما اهل بيت پيمبر خدا خوددارى كنى ، زيرا عداوت و دشمنى ديرين تو با ما ريشهء كينه‌ورزى تو را آبيارى كرده ؛ و شايد بىآنكه خود را گناهكار بشمارى و يا ارتكاب اين گناه را بزرگ بدانى ، دست خويش را به چنين جنايتها آلوده كردى و با شادى شعر مىخوانى و چوب بر لب و دندان ابو عبد اللّه مىزنى ، همان جايى كه پيمبر خدا ( ص ) بوسه مىزد ، و با چنين عملى جراحت و زخم درون ما را ميشكافى . اين انصاف تو و وجدان توست ؟ ريشهء وجود ما را با ريختن خون ذريّهء محمد ( ص ) مىسوزانى . ستارگان درخشان زمين را كه از آل عبد المطلب بودند به خاك تيره مىنشانى و اكنون شيوخ و سران شام را در مجلس خود حاضر كرده‌اى تا به تو شاد باش بگويند و در خوش‌حالى تو شركت جويند . ! گمان ميبرى كه آنان از صميم قلب با تو دمساز مىشوند و صداى تو را پيروى مىكنند ، غافل از آن كه به زودى عذاب خدا به تو و به آنها كه در اين جنايتها از تو پيروى كردند\r\n\r\n","description":"","footnote":" ( 1 ) منظور از « طلقا » كفارى بودند كه روز فتح مكه بىآنكه اميدى داشته باشند از طرف پيامبر بخشوده شدند و نام آزادشدگان يافتند . ","page_name":" 196 ","page_number":196},
  {"content":"\r\n\r\nبرسد و روزى بيايد كه خودت از اعماق دل و روح خود بگويى ، اى كاش شل و گنگ بودم و نمىكردم آنچه را كه كردم و نمىگفتم آنچه را كه گفتم . بار الها تو خود حق ما را از اين قوم بگير ، و انتقام ما را از كسانى كه در حق ما ستم كردند بگير . خشم و غضب خود را شامل حال كسانى كن كه خونها از ما ريختند و مردان و ياران ما را بكشتند . اى يزيد تو گمان كردى كه پوست بدن ما را دراندى و گوشت ما را پاره پاره كردى . به خدا سوگند تو اشتباه كردى . تو پوست بدن خود را درانده و گوشت خود را پاره پاره كردى . ! روزى برسد در حضور پيمبر خدا با سرافكندگى بايستى و ندانى براى ريختن خون فرزندان پيمبر خدا چه پاسخى بدهى و ناچار به مجازات هتك حرمتى كه دربارهء عترت او و پاره‌هاى تن او مرتكب شده‌اى برسى . در آن روز خواهى ديد كه خداوند پراكندگى ما را گرد آورده و تفرقهء ما را به جمع تبديل كرده و حق ما را از تو و يارانت بازستانده است . در قرآن كريم آمده است :  « وَ لا تَحْسَبَن الَّذِين قُتِلُوا فِي سَبِيل اللَّه أَمْواتاً بَل أَحْياءٌ عِنْدَ رَبِّهِم يُرْزَقُون »  ( گمان مكن كسانى را كه در راه خدا كشته شدند ، مرده‌اند بلكه آنها زنده‌اند و نزد پروردگار خويش روزى مىخورند ) اى يزيد ! براى تو كافى است آن هنگامى كه خداوند داور باشد و محمد ( ص ) داد خواهى و جبرئيل ياورى كند . و آنها كه به تو در اين جنايت كمك كردند به زودى دريابند كه در ميان ستمگران بدترين آنها را برگزيدند و در روز قيامت هر يك از شما جا و مكانى بدتر از ديگرى پيدا خواهيد كرد . و هر يك از شما بدبخت‌تر و سپاهى ضعيف‌تر و بدفرجام‌تر خواهيد بود ، هر چند كه مصيبتهاى بزرگ ، كار مرا به اينجا كشانيده و به سخن گفتن با تو واداشته . اما تو را از آن كوچك‌تر دانم من سرزنش و ملامت تو را بزرگ مىدانم و توبيخ تو را از آن بزرگ‌تر مىشمارم ، زيرا ديدگان ما گريان و اشكبار است و سينه‌هاى ما سوزان و غمناك . جاى بسى شگفتى و تعجب است كه حزب نجبا و پاكدامنان كه حزب حقيقى خدا هستند ، به دست حزب شيطان كه همان آزادشدگان روز فتح مكه هستند به قتل مىرسند و دست آنها به خون پاك ما رنگين مىشود . با دهانشان شيرهء گوشت ما را مىكشند و مىنوشند و بدنهاى پاك و اجساد طاهر و پاكيزهء مردان گرامى ما را گرگان بيابان دندان مىزنند و به وسيلهء توله‌هاى كفتار و بچه‌هاى درندگان به خاك ماليده مىشوند . اى يزيد ، اگر تو امروز ما را به غنيمت گرفته‌اى به زودى خود به غنيمت خواهى رفت و جزاى آن را خواهى ديد ، در آن روزى كه هر كس نتيجهء عمل خود را بيابد . ما شكايت خود را به درگاه خدا بريم و بر او تكيه و اعتماد كنيم . اى يزيد ، ما با فشار ستم تو و با حيله و مكر تو هر چه باشد و هر چه انجام دهى از راه راست خود منحرف نشويم . تو قادر نخواهى شد كه نام ما را محو كنى زيرا وحى ما و مأموريت الهى ما از بين رفتنى نيست . همانطور كه لكهء ننگ و عار تو شستنى و پاك شدنى نيست . روزگار تو انگشت شمار است . شيرازهء كار تو و حكومت تو و اين بساطى كه برپا داشته‌اى دير نپايد و به زودى از هم پاشيده شود . اى يزيد ، تا روزى كه منادى حق ندا كند و آهنگ پايدار حقيقت طنين خود را در گوشها بيندازد ، قلبها از تو رميده باشد و دهانها لعن تو گويد و بر ستمگرى تو نفرين فرستد . سپاس و ستايش خداى را كه آغاز كار ما را با خوشبختى و سعادت پايه‌گذارى كرد . آخر ما را نيز با شهادت و رحمت بىپايان خود مفتخر ساخت . از پروردگار مىخواهم كه اجر و ثواب شهداى راه حقيقت و ايمان را افزون كند و ما را جانشينان نيكوى آنها قرار دهد ، و اوست خداوند آمرزنده و دوستدار بندگان خوب خود . او حامى و نگاه‌دارندهء ماست و خود عهده‌دار كار ما و سرنوشت ما مىباشد .\r\nيزيد در پاسخ زينب ( س ) به اين شعر اكتفا كرد :\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n يا صيحة تحمد من صوائح * ما اهون النوح على النوائح \r\n\r\n2 - در مجلس يزيد\r\nپس از سخنان زينب ( س ) ، يزيد رو كرد به على بن الحسين ( ع ) و گفت : ( اى پسر حسين ، پدرت پيوند خويشاوندى مرا قطع كرد و حق مرا نشناخت و با من بر سر قدرتم به نزاع برخاست و خدا با او چنان كرد كه ديدى . ) على بن حسين ( ع ) گفت : كلام خدا سزاوارتر است و آيهء زير را خواند :\r\n  « ما أَصاب مِن مُصِيبَةٍ فِي الْأَرْض وَ لا فِي أَنْفُسِكُم إِلَّا فِي كِتاب مِن قَبْل أَن نَبْرَأَها إِن ذلِك عَلَى اللَّه يَسِيرٌ لِكَيْلا تَأْسَوْا عَلى ما فاتَكُم وَ لا تَفْرَحُوا بِما آتاكُم وَ اللَّه لا يُحِب كُل مُخْتال فَخُورٍ »   « 1 »  يعنى : هيچ مصيبتى به زمين يا نفوس شما نرسد مگر پيش از آنكه خلقش كنيم . در كتابى بوده است كه : اين براى خدا آسان است ، تا براى آنچه از دستتان رفته غم مخوريد و از آنچه به دستتان آمده غرّه مشويد كه خدا خودپسندان فخرفروش را دوست ندارد . »\r\nيزيد به پسرش خالد گفت : ( جوابش را بگوى ) اما خالد ندانست چه جواب گويد و يزيد اين آيه را خواند :\r\n « ما أَصابَكُم مِن مُصِيبَةٍ فَبِما كَسَبَت أَيْدِيكُم وَ يَعْفُوا عَن كَثِيرٍ »  « 2 »  يعنى هر مصيبتى به شما رسد براى كارهايى است كه دستهايتان كرده و بسيارى را نيز ببخشد .\r\nآنگاه على بن حسين ( ع ) به يزيد گفت : « اى پسر معاويه و هند و صخر ، بدان كه پرچم رسول خدا ( ص ) در جنگ بدر و احد و احزاب در دست جدّم على بن أبي طالب بود . اما در همان موقع پدر و جدّ تو پرچم كفر را در دست داشتند . سپس سخن خود را ادامه داده گفت : اى يزيد ، واى بر تو ، اگر مىدانستى چه خطا و اشتباه بزرگى مرتكب شده‌اى و پدر و خاندان من و برادر و عموهاى مرا چگونه مورد ظلم و جور و ستم قرار داده‌اى ، سر به بيابان و كوهها مىگذاشتى و حيران و سرگردان به دشت و هامون متوارى مىگشتى .\r\nبر خاك و خاكستر مىخفتى و با خود مىگفتى ، اى كاش هلاك و نابود مىشدم ، و به چنين جناياتى دست نمىزدم . آرى سر مبارك پدرم حسين و فرزند فاطمه و على را بر دروازهء شهرتان آويخته‌اى در حالى كه مىدانى كه اين امانتى است كه از جانب رسول اللّه در نزد شماست . پس بدان كه سرانجام انگشت ندامت و پشيمانى بر دهان خواهى گذاشت و در گرداب ذلت و خوارى و هلاكت سرازير خواهى شد .\r\nابن شهر آشوب گويد : ( زندان امام زين العابدين امروزه تبديل به مسجد شده است . . . ) اما ابن عساكر بر اين عقيده است كه وى در مسجدى زندانى بود ، كه امروزه در دمشق مشهور است و به نام مشهد علي ، در جامع دمشق خوانده مىشود .\r\nآنگاه يزيد با حاضرين اهل شام به مشورت پرداخت و از آنان پرسيد كه چگونه با اسيران رفتار كند . يكى از آنها پاسخ ناروايى داد كه قابل ذكر نيست و منظورش اين بود كه همه را به قتل رسانند . نعمان بن بشير كه در مجلس حاضر بود رو كرد به يزيد و گفت : بنگر كه پيمبر خدا ( ص ) با ايشان چگونه رفتار داشت به همان روش كه رسول اللّه انجام مىداد تو هم اقدام كن .\r\n\r\n","description":"","footnote":" ( 1 ) سورهء حديد آيهء 23 - 24 .  ( 2 ) سورهء شورى آيهء 29 . ","page_name":" 198 ","page_number":198},
  {"content":"\r\n\r\n\r\nاسيران در شام\r\nسپس يزيد دستور داد تا اهل بيت را در خانه‌اى جداگانه كه متصل به خانهء خودش بود جاى دهند . آنها در تمام مدتى كه در شام اقامت داشتند همچنان براى حسين ( ع ) نوحه و زارى و سوگوارى مىكردند ، چنان كه باغندى و ديگران نوشته‌اند : سر مقدس حسين ( ع ) را مدت سه روز در دمشق آويخته بودند .\r\nابن لهيعه از أبو الأسود محمد بن عبد الرحمن روايت كرده كه گفت : با يك نفر يهودى به نام رأس الجالوت كه از بزرگان يهود بود ديدار كردم . پس رو كرد به من و گفت : به خدا سوگند كه ميان من و داود پيامبر هفتاد واسطه پيدا شده و با وجود اين ، همهء قوم به من احترام مىگذارند و مرا تعظيم و تكريم مىكنند .\r\nاما شما فرزند پيامبرتان كه تنها با او يك پدر فاصله دارد كشته‌ايد .\r\nامام زين العابدين ( ع ) مىگويد : هنگامى كه سر حسين ( ع ) را نزد يزيد آوردند . وى مجالس عيش و نوش تشكيل مىداد و سر را پيش روى خود مىنهاد و شراب مىنوشيد . آورده‌اند كه روزى زين العابدين ( ع ) از خانه بيرون آمده بود و در بازار دمشق راه مىرفت . در اين اثنا منهال بن عمرو پيش آمده پرسيد : اى فرزند پيمبر خدا روز را چگونه گذراندى ؟ حضرت در پاسخ او گفت : من روز خود را همانند بنى اسرائيل در ميان قوم فرعون به سر بردم . فرعونيان پسران آنها را مىكشتند و زنهاى آنها را زنده مىگذاشتند . اى منهال قوم عرب بر عجم افتخار مىكند كه محمد ( ص ) از عرب است و در ميان عرب طايفهء قريش افتخار دارد كه محمد ( ص ) از ميان آنها برخاسته و ما اهل بيت او هستيم ، در حالى كه حق ما را غصب كردند و ما را كشتند و پراكنده ساختند . پس اى منهال با اين وضع كه براى ما پيش آوردند بايستى بگويم : انّا للّه و انّا اليه راجعون . الخ . و چه نيكو سروده مهيار كه در شعر خود مىگويد :\r\n يعظمون له اعواد منبره * و تحت ارجلهم اولاده وضعوا\r\nبأي حكم بنوه يتبعونكم * و فخركم انكم صحب له تبع \r\nگويند : روزى يزيد امر كرد منبرى را تهيه كردند و خطيبى را بر فراز منبر فرستاد و به وى دستور داد كه به حسين ( ع ) و پدرش دشنام و ناسزا گويد . پس خطيب بر فراز منبر رفت و حمد خدا كرد و ثناى او گفت : آنگاه دربارهء امير المؤمنين و حسين شهيد ( ع ) ناسزا و دشنام داد و بدگويى بسيار كرد و در مدح معاويه و يزيد بسيار سخن گفت و از آنان به نيكى ياد كرد . در اين اثنا على بن الحسين ( ع ) فرياد زد : اى خطيب ، واى بر تو ، جهت خوشنودى خلق ، خشم خدا را برافروختى . اينك جاى خود را در آتش دوزخ آماده بين .\r\nروزى يزيد از يك سو على بن حسين و از سوى ديگر عمرو بن حسن بن على را بخواند . عمرو پسرى كم سال بود و از سنش يازده سال مىگذشت . پس به عمرو بن حسن گفت : با اين جوان مىجنگى ؟\r\nمنظورش خالد پسرش بود .\r\nعمرو گفت : كاردى به من و كاردى به او بده تا با وى بجنگم . يزيد با تعجب گفت : اين روشى است كه من از اخزم ديده‌ام . از مار جز مار زاييده نشود ! « 1 »  گويند : آن روز كه يزيد على بن حسين را خواست كه نزد وى بيايد وعده كرد كه سه حاجت براى او\r\n\r\n","description":"","footnote":" ( 1 ) مثالى است كه در ميان عرب مشهور است ، به اين معنى كه هر كس در خلق و خوى به پدرش مىماند . ","page_name":" 199 ","page_number":199},
  {"content":"\r\n\r\nبرآورده سازد . از اين رو به وى گفت : آن سه حاجت كه قرار بود برآورم بگوى تا انجام دهم .\r\nعلى بن حسين ( ع ) گفت : درخواست اول من اين است كه سر پدر و سرور و مولايم حسين ( ع ) را به من نشان دهى تا از او توشه برگيرم و يك بار ديگر با وى ديدار و وداع گويم . دوم آنكه دستور دهى آنچه را كه از ما به غارت برده‌اند به ما بازگردانند . درخواست سوم من اين است كه اگر تصميم به كشتن مرا دارى با اين زنان كسى را همراه كنى تا ايشان را به حرم جدّشان برساند .\r\nيزيد گفت : ديدار سر پدر ، هرگز براى تو ميسّر نخواهد شد و اما درخواست دوم ، من تو را بخشيدم و از كشتن تو صرف‌نظر كردم . و در مورد درخواست سوم ، زنان را جز تو كسى آنها را به مدينه نخواهد برد ، و در مورد اموال غارت شده ، من چند برابر قيمت آنها خواهم داد .\r\nعلى بن حسين ( ع ) گفت : ما به اموال تو نيازى نداريم . بگذار از اموالت چيزى كم نشود . ما اموال خويش را خواسته‌ايم . زيرا بافته‌هاى فاطمه دختر محمد ( ص ) مقنعه ، گلوبند و پيراهن او در ميان آنهاست .\r\nيزيد امر كرد آن اموال را بازگردانند و دويست دينار نيز از مال خود بر آن افزود . حضرت زين العابدين ( ع ) آن را گرفت و ميان فقراء و مساكين تقسيم كرد .\r\n\r\nبه سوى مدينه\r\nآنگاه يزيد دستور داد اسيران خاندان حسين ( ع ) را به مدينه بازگردانند ، و نعمان بن بشير انصارى را با گروهى ديگر با آنان همراه ساخت . همين كه كاروان اهل بيت به سرزمين عراق رسيد ، اهل بيت از دليل راه خواستند كه از كربلا عبورشان دهد . چون به كربلا وارد شدند ، در آنجا جابر بن عبد اللّه انصارى با جماعتى از بنى هاشم و مردانى از خاندان رسول اللّه ( ص ) را ديدند كه براى زيارت قبر حسين ( ع ) آمده بودند .\r\nدر اين اثنا گروه بسيارى از دور مشاهده شدند كه از راه شام مىآمدند . پس جابر به غلام خود گفت : به سوى اين جماعت برو و مرا آگاه ساز . چنانچه از ياران عمر بن سعد باشند ، به گوشه‌اى پناه بريم ، و چنانچه امام زين العابدين بود ، در اين صورت تو در راه خداى تعالى آزاد خواهى بود . ديرى نپايد كه غلام بازگشت در حالى كه مىگفت : اى جابر برخيز و از خاندان پيمبر خدا ( ص ) استقبال كن ، فرزند بزرگوارش زين العابدين با عمه‌ها و خواهرانش به زيارت حسين ( ع ) آمده‌اند . جابر با پاى پياده و سرى برهنه به راه افتاد . همين كه به نزديك زين العابدين ( ع ) رسيد ، امام رو كرد به او و گفت : تو جابر هستى ؟ گفت : آرى ، اى فرزند پيمبر خدا . پس امام گفت : اى جابر ، به خدا در همين سرزمين بود كه مردان ما را كشتند . كودكان ما را سر بريدند . زنان ما را اسير كردند و خيمه‌هاى ما را به آتش كشيدند .\r\nسيد بن طاووس در كتاب لهوف چنين آورده است : وقتى كه كاروان اسيران به كربلا رسيدند ، جابر بن عبد اللّه انصارى با جماعتى از بنى هاشم و مردانى از خاندان رسالت را ديدند كه براى زيارت قبر حسين ( ع ) آمده بودند و بدين ترتيب در يك روز و در يك وقت با يكديگر بدان جا وارد شدند و در حالى كه مىگريستند ، با غم و اندوه يكديگر را ملاقات كردند و به سوگوارى و عزا پرداختند ، عده‌اى كه در گوشه و كنار كربلا بودند جمع آمدند و چند روزى عزادارى كردند .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nاهالى مدينه از شهادت حسين ( ع ) با خبر مىشوند\r\nآنگاه به قصد حركت به سوى مدينه كربلا را ترك كردند . بشير بن جذيم گفت : همين كه نزديك مدينه رسيديم ، على بن حسين ( ع ) توقف كرد و از مركب خويش پياده شد ؛ و خيمه‌ها را برپا كرد و زنان را نيز پياده كرد . پس گفت : اى بشير ، خداى بر پدرت رحمت آورد . او شاعر بود . آيا تو هم مىتوانى شعر بگويى ؟\r\nبشير گفت : بله ، اى فرزند پيمبر خدا ، من هم شعر مىگويم : بشير ادامه داده گويد : پس امام دستور داد كه به مدينه رفته و خبر شهادت ابو عبد اللّه ( ع ) را به اطلاع مردم برسانم من نيز اطاعت كردم و بر اسب خويش سوار شدم و به راه افتادم . همين كه به مسجد پيمبر خدا ( ص ) رسيدم ، با حزن و اندوه اشك از ديدگانم سرازير شد و اشعارى به اين شرح سرودم :\r\n يا اهل يثرب لا مقام لكم بها * قتل الحسين فادمعى مدرار\r\nالجسم منه بكربلاء مضرج * و الرأس منه على القناة يدار \r\nپس خطاب به اهالى مدينه گفتم : اى مردم بدانيد كه على بن حسين با عمه‌ها و خواهران خويش نزديك شهر ، كاروان خويش را فرود آورده‌اند . من فرستادهء او هستم كه جايگاه او را به شما نشان دهم . با شنيدن اين سخن ، زنان مدينه و پرده‌نشينان از خيمه‌ها بيرون آمدند و كسى نبود كه از شهر خارج نشده باشد . در حالى كه فرياد گريه از همگان شنيده مىشد . من پس از رحلت پيمبر خدا ( ص ) مردم مدينه را اين چنين گريان نديده بودم . و مسلمانان تلخ‌تر از آن روز را به خاطر نداشتند . من با شتاب اسب بتاختم و خود را به آنان نزديك ساختم . در آنجا مشاهده كردم كه جماعت مردم در اطراف خيمهء امام چنان اجتماع كرده‌اند كه هرگز راه عبور باقى نمانده است . پس از اسب پياده شدم و ناچار پاى بر دوش مردمان گذاشتم تا خود را نزديك خيمهء آن حضرت رسانيدم . على بن حسين درون خيمه بود . ديرى نپاييد كه از خيمه بيرون آمد ، در حالى كه دستمالى در دست داشت كه اشك چشمش را پاك مىكرد . خادمى كه همراه آن حضرت بود منبرى كوچك بر زمين نهاد و امام بر آن نشست . اما اشك از ديدگانش سرازير بود چندان كه نمىتوانست از اين امر خوددارى كند . فرياد گريه و فغان مردم از هر سو شنيده مىشد و وى را تعزيت و تسليت مىگفتند ، چنان كه گويى فضاى آن سرزمين يكپارچه ضجّه و ناله گشته بود . پس امام سجّاد ( ع ) با دست خود اشاره كرد كه ساكت شويد . همين كه سكوت برقرار شد ، به سخن پرداخت : « حمد و سپاس خداى را كه پروردگار جهانيان است . رئوف و مهربان ، فرمانگذار روز جزا و پديدآورندهء همهء مخلوقات است .\r\nخداوندى كه از ادراك عقلها دور و در عين حال نزديك است ، و رازهاى پنهان نزد او آشكار است . ما در برابر گرفتاريها و سختيهاى روزگار ، دردهاى جانسوز ، گزندهاى غم افروز ، مصيبتهاى سخت و دلخراش و حوادث تلخ و دردناك و بليّات سنگين ، خداى را سپاس گوييم .\r\nاى مردم ، خداوند كه حمد و سپاس او گوييم ، ما را به مصيبتهاى بزرگ و سهمگين و شكافى بس بزرگ كه بر پيكر اسلام رخ داد مورد آزمايش قرار داد . ابو عبد اللّه الحسين و عترت او را كشتند . زنان و دخترانش را اسير كردند . سرش را بر سر نيزه شهر به شهر گردانيدند . چنين مصيبتى مثل و مانند ندارد . اى مردم كدام يك از مردان شماست كه پس از كشتن آن حضرت از اين فاجعهء عظيم شاد گردد و كدام دلى است كه در اين مصيبت نسوزد ، ؟ و كدام چشمى است كه نگريد ؟ !\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nاى مردم مىدانيد كه ما را پراكنده ساختند و به اسارت گرفتند و بىآنكه جرمى داشته و يا كار ناپسندى انجام داده و يا تغييرى در دين اسلام داده باشيم ما را از خانه و كاشانه آواره ساختند . اى مردم : كدام قلبى است كه از كشتن او شكسته نشود ؟ و كدام دلى است كه در اين مصيبت محزون و غمناك نگردد و كدام چشمى است كه به ياد او اشك نريزد ، و كدام گوشى است كه از اين فاجعه كه به اسلام وارد ساختند ، توان شنيدن آن را داشته باشد ؟ هرگز با پيشينيان ما اين چنين رفتار نكرده بودند . به خدا چنانچه پيامبر ( ص ) به جاى سفارشى كه دربارهء ما كرده بود ، فرمان مىداد كه با ما نبرد كنند ، هرگز از اين بدتر نمىكردند . انا للّه و انا اليه راجعون ، اين مصيبت بزرگ و فاجعهء سهمناك كه بر ما روى آورد تا چه اندازه دردناك و سوزنده و سخت و تلخ و دشوار بود . از خداى مىخواهيم كه در برابر اين شدايد و مصائب اجر و رحمت عطا كند و از دشمنان ما انتقام كشد و داد ما مظلومان را از ستمكاران بازجويد . زيرا كه او عزيز و انتقام‌گيرنده است .\r\nپس از اين سخنان امام زين العابدين ( ع ) رهسپار مدينه گشت . همين كه نگاهى به اطراف بيفكند ، شهر يكپارچه شيون و آه و ناله گرديده غرق در سوگوارى و عزا شده بود . خانه‌هاى شهر به زبان حال براى گمشدن حاميان و مردان خود به نوحه و زارى پرداخته و با از دست دادن صاحبان خود ، ندبه و زارى سر داده بود . چه نيكو سروده شاعر آنجا كه مىگويد :\r\n مررت على ابيات آل محمد * فلم ادها امثالهم يوم حلت\r\nفلا يبعد اللّه الديار و اهلها * و ان اصبحت منهم برغم تخلت \r\n\r\nدربارهء يزيد و رفتارش با ابن زياد\r\nدر كتاب جواهر المطالب اثر ابو البركات شمس الدين محمد باغندى كه نسخهء خطى آن در كتابخانهء رضوى موجود است ، از بيان ابن فوطى در تاريخ خود چنين آمده است : يزيد ميمونى داشت كه اغلب پيش روى خود مىنهاد . نامش را ابو قيس نهاده بود ، و آنچه از ظرف شراب خود اضافه مىآورد به وى مىداد ؛ و بر اين عقيده بود كه وى يكى از پيرمردان بنى اسرائيل بوده كه در اثر گناه به اين شكل درآمده است . خر مادّه‌اى داشت كه جهت مسابقات اسب‌دوانى تربيت كرده بود . اين ميمون را بر آن مىنشانيد و به مسابقات مىبرد . يك روز كه گوى سبقت را از ديگر اسبها ربود ، يزيد شاد و خندان شد و شعرى سرود .\r\nدر يكى از روزها كه به مسابقه رفته بود ناگهان باد شديدى وزيد و ميمون بر زمين افتاد و مرد . پس يزيد به شدّت در غم و اندوه فرو رفت و امر كرد كه وى را كفن و دفن كنند و جالب اينكه مردم شام را بگفت كه بر اين ميمون عزادارى كنند .\r\nسبط ابن جوزى در كتاب تذكرة الخواص آورده است كه : يزيد عبيد اللّه بن زياد را نزد خود برد و اموال بسيار و هداياى فراوان داد و از نزديكان مجلس خويش كرد . و پيش خود مقام و منزلت داد ؛ و او را به حرم‌سراى خود راه داد و همدم خويش كرد . شبى كه به عيش و نوش پرداخته و سرگرم ميگسارى بود ، آوازه خوان را پيش خواند و گفت بخوان . وى كه به خواندن پرداخت ، يزيد بالبداهه شعرى سرود و گفت :\r\n اسقنى شربة تروى فؤادي * ثم مل فاسق مثلها ابن زياد\r\nصاحب السر و الامانة عندي * و لتسديد مغنمى و جهادى \r\n\r\n","description":"","footnote":"","page_name":" 202 ","page_number":202},
  {"content":"\r\n\r\n قاتل الخارجي اعني حسينا * و مبيد الاعداء و الحساد \r\nابن عقيل مىگويد : يكى از مواردى كه مىرساند كه يزيد مورد لعن و نفرين قرار گرفته و كفر و زندقهء وى را نشان مىدهد ، شعرى است كه با صراحت كفر و الحاد و خوى زشت و عقايد فاسد خود را آشكار مىسازد .\r\nنخستين ابيات شعر وى چنين است :\r\n علية هاتي و اعلنى و ترنمى * بذلك اني لا احب التناجيا\r\nحديث أبي سفيان قدما سما بها * الى احد حتى أقام البواكيا\r\nالا هات سقيني على ذاك قهوة * تخيرها العنسى كرما شاميا\r\nاذا ما نظر نافي امور قديمة * وجدنا حلالا شربها متواليا\r\nو ان مت يا ام الأحيمر فانكحي * و لا تأملى بعد الفراق تلاقيا\r\nفان الذي حدثت عن يوم بعثنا * أحاديث ملسم تجعل القلب ساهيا\r\nو لا بدلي من ان أزور محمدا * بمشمولة صفراء تروي عظاميا \r\nدر شعر ديگرى چنين مىگويد :\r\n معشر الندمان قوموا * و اسمعوا صوت الأغاني\r\nو اشربوا كأس مدام * و اتركوا ذكر المغانى ( المثانى )\r\nشغلتنى نغمة العيدان * عن صوت الاذان\r\nو تعوضت عن الحور * عجوزا في الدنان \r\nو نيز اشعار ديگرى كه نگارنده از ديوان وى نقل كرده‌ام خود نشانگر آن است كه بر اين امت موجب ننگ و عار بود كه كسى مانند يزيد حكومت كند . تا آنجا كه ابو العلاء مصرى در اشعار خود آنان را كه خلافت و حكومت يزيد را پذيرفته‌اند مورد سرزنش و نكوهش قرار داده است . چند بيت از اشعار نامبرده چنين است :\r\n ارى الايام تفعل كل نكر * فما أنا فى العجائب مستزيد\r\nأ ليس قريشكم قتلت حسينا * و كان على خلافتكم يزيد \r\nابن عقيل در جاى ديگر مىگويد : چنين افتاد كه جدّم ابو الفرج روزى در بغداد به منبر رفته و به سخن پرداخته بود . عده‌اى كه خود از ستمكاران بودند تاب نياوردند . برخاستند و مجلس را ترك كردند . پس وى گفت : « الا بعدا لمدين كما بعدت ثمود » همچنان كه قوم ثمود هلاك گرديدند ، بر قوم مدين نيز هلاكت باد .\r\nبرخى از بزرگان براى من تعريف كرده گويند : در آن روز عده‌اى از جدّ من دربارهء يزيد پرسيدند و گفتند يزيد را چگونه ديدى ؟ وى در پاسخ آنها گفته بود : چه مىتوان گفت دربارهء مردى كه همه كس مىداند كه در طى سه سال حكومت خود مرتكب چه اعمالى گشته است . در سال اول فرمانروايى ، دست خود را به فاجعهء بزرگ شهادت امام حسين ( ع ) آلوده ساخت . در دومين سال به قتل و غارت و ترس و وحشت مردم مدينه پرداخت و در سال سوم حكومت ، خود خانهء كعبه را ويران كرد . مردم با شنيدن جنايات يزيد ، گفتند : آيا مىتوانيم او را لعن كنيم ؟ وى گفت : او را لعن و نفرين كنيد .\r\nابن عقيل ادامه داده گويد : جدّ من در كتاب ، الرّد على المتعصب العنيد ، مىنويسد : در حديث آمده است كه هر كس مرتكب يك صدم اعمال ناپسند يزيد گردد مستوجب لعن و نفرين خواهد بود ، و در اين\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nمورد احاديث بسيارى نيز از صحيح بخارى و مسلم نقل كرده است . از جمله حديثى است كه ابن مسعود از پيمبر ( ص ) آورده كه مىگويد : كسانى كه بر بدن خود خالكوبى مىكنند نفرين كرده است ، و از ابن عمر نيز شبيه به اين روايت نقل شده است . و حديثى نيز از جابر آمده است كه گفت : پيمبر خدا ( ص ) رباخوار و رباگيرنده را لعن كرد . و در مسند احمد بن حنبل از ابن عمر نقل كرده كه از ده جهت شراب‌خوار مورد لعن قرار گرفته است . اخبار و احاديث بسيارى در اين مورد آورده شده كه هر كس به اعمالى زشت و ناپسند دست زند هر چند كوچك و ناچيز باشد مورد لعن قرار مىگيرد . چه رسد به فردى چون يزيد كه به چنين جناياتى هولناك دست زد . بدين ترتيب كه از يك سو حسين بن على ( ع ) و برادران و خاندان او را به شهادت رساند و از سوى ديگر ، قتل و غارت مدينه و ويران ساختن كعبه را مرتكب شد و سرانجام با سرودن اشعارى ، فساد عقيده و خوى زشت و ناپسند خود را آشكارا نشان داد . اين خلاصه‌اى از نظريات گروهى از تاريخ‌نويسان دربارهء جنايات يزيد بود . شرح و بسط بيشتر در كتاب ، الرّد على المتعصب العنيد ، آمده است .\r\n\r\nچرا حسين ( ع ) همانند برادرش حسن ( ع ) صلح نكرد ؟\r\nاين پرسش براى بسيارى از مردم پيش آمده كه چرا حسين بن على ( ع ) با اينكه مىدانست دشمن از هر سو وى را محاصره كرده است ، با اين وصف همراه با خاندان خويش به سوى كوفه حركت كرد و هر چند كه امام حسين ( ع ) از يك سو به خوبى واقف بود كه مردم كوفه با پدر و برادر خويش چگونه رفتار كرده‌اند ، و از سوى ديگر عدهء بسيارى از قبيل ابن عباس و پسر عمر و گروه كثيرى كه وى را در طى سفر ديدار كردند با وى همدردى و دلسوزى كردند و او را از ورود به كوفه و كشته شدن بيم دادند . با اين حال چه مىانديشيد كه به اين امر اقدام كرد ، ؟ از طرفى آنگاه كه خبر شهادت مسلم بن عقيل به اطلاع امام رسيد ، هرگز از تصميم خود بازنگشت و همچنان به راه خود ادامه داد و از سوى ديگر مگر نمىدانست كه با عده‌اى اندك با سپاهى عظيم و جماعت بسيار نمىتوان جنگيد ؟ و آيا اين پرسش پيش نمىآيد كه وى به دست خويش خود را به هلاكت مىافكند ، و به هر حال جمع ميان اين دو روش را چگونه مىتوان توجيه كرد ؟ از يك سو مىبينيم كه امام حسن امر حكومت را بىآنكه بيمى به خود راه دهد به معاويه واگذاشت . اما امام حسين به مبارزه و قيام بر ضد امويان برخاست .\r\nدر پاسخ به اين پرسش به ذكر مطالبى از دو نفر از دانشمندان بزرگ اسلامى ، يكى سيد مرتضى و ديگرى سيد على بن طاووس مىپردازيم . اما خلاصه‌اى از بيان سيد مرتضى در كتاب ، تنزيه الانبياء و الائمة در اين مورد چنين است : امام حسين ( ع ) كه از هر سو جريان امر را مساعد مىديد ، براى او ترديدى باقى نماند كه به حق خود خواهد رسيد و بر امر خلافت دست خواهد يافت . از اين رو بر وى لازم بود كه در اين مسير قيام كند . بدين ترتيب كه از يك سو بزرگان و اشراف مردم كوفه و قاريان قرآن با ارسال نامه‌هاى بسيار و بستن عهد و پيمان به ياريش خواهند آمد ، چنان كه در زمان امام حسن و نيز پس از شهادت آن حضرت نيز با ارسال نامه‌ها از وى مىخواستند كه به كوفه بيايد و امر خلافت را در دست گيرد ، و از سوى ديگر در آن زمان چنان بود كه مردم كوفه فرمانروايى كوفه را تحت نفوذ و تسلط خويش درآورده و امكان\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nقدرت‌نمايى و زورگويى را از وى سلب كرده بودند . به هر حال واقع امر چنان بود كه امام حسين ( ع ) در ابتدا به گمان قوى معتقد بوده ، كه علائم پيروزى آشكار مىشود و هر روز بر تعداد ياران وى افزوده مىگردد .\r\nاكثر مردم كوفه با مسلم بن عقيل نمايندهء امام بيعت كرده بودند و مسلم نيز اين بيعت را به اطلاع امام رسانده بود و آن روز كه ابن زياد به ديدار هانى آمده بود براى مسلم اين امكان وجود داشت كه وى را به قتل رساند ؛ اما وى به اين عذر كه اسلام ، غافلگيرى و كشتن مخفيانه را روا نمىداند از اين امر خوددارى كرد ، و آنگاه كه ابن زياد هانى را به زندان افكنده و مسلم و يارانش قصر وى را محاصره كرده بودند ، اوضاع چنان مىنمود كه به زودى بر او چيره شوند و كارش را يكسره سازند ؛ اما اوضاع دگرگون شد و بر عكس پيروزى به شكست مبدل گرديد و آنچه نبايد بشود رخ داد .\r\nاما اگر به شرايط خاصى كه در ماجراى هر يك از اين دو امام پيش آمده بود توجه كنيم ، نشان مىدهد كه در عين حال كه دو نقشه و دو وسيلهء متفاوت براى جاودان داشتن مكتب و محكوم ساختن دشمن وجود داشته ، در عين حال ، تنها راه‌حلهاى منطقى و عاقلانه‌اى بوده است كه با توجه به مشكلات هر يك از دو موقعيت ، از انجام آنها گريزى نبوده و جز آنها راه ديگرى وجود نداشته است ، و اين در مقايسهء ميان روش اين دو امام به خوبى آشكار مىشود كه هر دو در پى يك هدف و ايده گام نهاده‌اند ؛ چنان كه امام حسن وقتى احساس كرد يارانش به او خيانت كرده‌اند ، و با نوشتن نامه به معاويه وعده داده‌اند كه با غافلگيرى ، امام را بكشند و يا او را دستگير و به معاويه تسليم كنند ، و از طرفى نيز مشاهده كرد كه جز عده‌اى اندك از يارانش براى او باقى نمانده است ، براى جلوگيرى از هدر رفتن خون خود و خاندان و يارانش به صلح تن داد . و امام حسين در موقعى نداى حق‌طلبى سر داد و به گرفتن حق خود قيام كرد كه از يك سو برايش ترديدى باقى نمانده بود كه مردم كوفه با مكاتبات و پيمانهاى خود وى را يارى خواهند كرد و از سوى ديگر توانايى پيروان حق و ضعف و زبونى ياران باطل ، خود عواملى بود كه نشان مىداد پيروزى وى حتمى است ، و آنگاه كه بر عكس وضع ديگرى پيش آمد و علائم بىوفايى كوفيان پديدار گشت بر آن شد كه بازگردد و مانند برادر خود امام حسن امر حكومت را به ديگرى سپارد ؛ اما پذيرفته نشد و بالاخره تصميم گرفتند كه خون وى را بريزند . پس امام ناگزير به دفاع پرداخت و در ميدان نبرد كارزار كرد تا با كرامت به شهادت رسيد و به جوار جدّ بزرگوارش شتافت .\r\nاين خلاصه‌اى از سخن سيد مرتضى بود كه با تصرفى كوتاه بيان گرديد . از كلام سيد مرتضى چنين برمىآيد : آنگاه كه امام پيمان‌شكنى و تزوير مردم كوفه را احساس كرد ، تصميم گرفت از ميان راه بازگردد ، اما نه تنها قوم با اين امر مخالفت كردند بلكه بر عكس ، ابن زياد از آن حضرت خواست كه خود و يارانش تحت فرمان او درآيند . در روايت ديگرى آمده است كه ابن زياد به حسين ( ع ) گفت كه خود و يارانش با يزيد بيعت كنند ، و به دنبال خواست خود گفت : پس از آنكه مراسم بيعت انجام شد ، تصميم خواهد گرفت كه چگونه با امام رفتار كند . بدون شك اگر امام حسين اين تصميم را مىپذيرفت و با يزيد بيعت مىكرد با آن طينت ناپاك و نسب پليدى كه در ابن زياد وجود داشت امام و يارانش را مىكشت و خون آنها را پايمال مىكرد . بدين جهت امام حسين بىآنكه در اين امر شتاب كند كشته شدن به دست ابن زياد پليد همراه با خوارى و ذلت را رها ساخت و مرگ با عزت را ترجيح داد . هر چند كه اين پاسخ در ظاهر صحيح به نظر مىرسد ، و براى هر كس كه واقعهء كربلا را مورد مطالعه قرار دهد قابل قبول است و بىآنكه خود را در\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nرنج و زحمت قرار دهد اين پاسخ را خواهد پذيرفت اما در عين حال اين پرسش براى او پيش مىآيد كه :\r\nوقتى كه امام حسين ( ع ) از كشته شدن مسلم اطلاع يافت چرا از تصميم خود منصرف نگشت ؟ از طرفى با توجه به نامه‌هاى ياران امام كه به وى نوشته بودند ، وضع امام با مسلم تفاوت بسيار داشت و تأكيد كرده بودند چنانچه به كوفه وارد شود ، مردم گرد او فراهم مىآيند و اوضاع بر وفق مراد آن حضرت خواهد شد .\r\nاز اين رو مىتوان گفت كه امام هنوز از يارى و همكارى مردم نوميد و مأيوس نگشته بود .\r\nاما پاسخ دوم كه سيد بن طاووس در كتاب اللهوف ، آورده داراى تعمق و دقت بيشترى است . بدين ترتيب كه امام حسين ( ع ) بر اين تصميم بود كه در هر حال بيعت با يزيد را نپذيرد و سخت مىكوشيد تن به اين امر ندهد ، هر چند كه در اين راه جان خويش را از دست بدهد و خون او را بريزند . به هر حال امام معتقد بود كه مىبايست بر ضدّ يزيد مبارزه و قيام كند . حال چه در اين راه جان را از دست بدهد و چه بر يزيديان پيروز گردد . در هر صورت بايستى به اين قيام دست زند .\r\nحال چنان كه مشاهده مىكنيم ، امام حسن ( ع ) اين گونه قيام نكرد ، و با معاويه قرارداد صلح امضا كرد ، در حالى كه برادر عزيزش امام حسين ( ع ) به مبارزه و قيام برخاست . بايستى به اين مطلب توجه داشت كه معاويه خود را فردى مسلمان و ديندار مىنمود و اعمال سوء خويش را مخفى مىداشت ؛ اما پسرش يزيد بىاعتنا به امر دين و اسلام ، مردى فاسد و پليد بود و از هيچ گونه شر و فساد و اهانت به احكام اسلامى خوددارى نمىكرد . از اين رو اعمال هر يك از اين دو امام بزرگوار مبتنى بر صحت و حكمت بود و اختلافى كه معاويه و يزيد در اعمال خود داشتند نشان مىدهد كه هر يك از اين دو امام در حدّ خود بهترين راه‌حلهاى منطقى و عاقلانه را در پيش گرفتند ، و از طرفى نشانگر آن است كه چرا امام حسن ( ع ) صلح را پذيرفت و امام حسين ( ع ) تن به مبارزه و شهادت داد . چنانچه امام حسين ( ع ) با يزيد بيعت مىكرد بر بسيارى از مردم اين امر پوشيده مىماند كه چه مرد فاسق و بىدينى است و چنين مىپنداشتند كه يزيد رهبرى است كه بر حكومت حق تكيه زده و بدون ترديد احكام دينى در بوتهء فراموشى مىرفت .\r\nبه هر حال شهادت در موقعيت امام حسين و پذيرفتن صلح در موقعيت امام حسن به عنوان دو وسيله براى جاودان داشتن مكتب و محكوم ساختن دشمن و تنها راه‌حلهاى منطقى عاقلانه‌اى بود كه با توجه به مشكلات هر يك از دو موقعيت ، از انجام آنها گريزى نبود و جز آنها راه ديگرى وجود نداشت . و با اين بيان روشن مىگردد كه چگونه امام حسين ( ع ) با فدا كردن جان خود و خاندان و فرزندان عزيزش دين جدّ خويش رسول اللّه را پاسدارى كرد و شك نيست كه جز با شهادت امام حسين ( ع ) هرگز پايه‌هاى حكومت بنى اميه متزلزل و لرزان نمىگرديد . و اين بيانى است كه سيد بن طاووس در كتاب اللهوف بدان استناد كرده مىگويد : با بررسى و تحقيقى كه در تاريخ واقعهء كربلا به عمل آمد اين امر روشن گرديد كه حسين ( ع ) از پايان كار خويش آگاه بود و به خوبى مىدانست كه سرانجام به شهادت خواهد رسيد ؛ اما در عين حال بر خود فرض مىدانست كه در اين مورد و در هر حال اقدام و جان خويش را در راه احياى دين نثار كند .\r\nسيد بن طاووس در ادامهء بيان خويش اخبار و رواياتى را مىآورد و مىگويد :\r\nچنين به نظر مىرسد كه برخى از تاريخ‌نويسان از حقايقى كه در شرافت و بزرگوارى و شهادت و فداكارى در راه خداوند وجود دارد بىاطلاع هستند و معتقدند كه بندگى و عبادت خداوند از طريق شهادت امكان‌پذير نخواهد بود . در حالى كه پاسخ آنان چنين است كه خداى تعالى در قرآن كريم\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nمىفرمايد :  « فَتُوبُوا إِلى بارِئِكُم فَاقْتُلُوا أَنْفُسَكُم ذلِكُم خَيْرٌ لَكُم عِنْدَ بارِئِكُم »  به اين ترتيب كه خداوند مىفرمايد با ريختن خون خويش توبهء آنان را مىپذيرد و با نثار جان و شهادت ، به افتخار بندگى و عبادت خداى تعالى نايل خواهند شد . در حالى كه مىدانيم كه شهادت امام حسين ( ع ) فوايد بىشمارى در برداشت . از طرفى موجب احياى دين شد و منافقين رسوا گرديدند و مردم نيز پى بردند كه هرگز از يزيد كه مردى فاسد و بىدين بود پيروى نكنند ، و اين خود نشان مىدهد كه شهادت امام در اين امر از توبهء بنى اسرائيل به مراتب بهتر و اثر بيشترى داشته است ؛ و جهاد در راه خدا از هر عبادتى بالاتر خواهد بود .\r\nاما اين مطلب كه برخى پنداشته‌اند آن كس كه به شهادت تن در دهد خود را به هلاكت افكنده ، هرگز درست نيست ؛ زيرا كه نثار جان در راه خداى تعالى خود نوعى رسيدن به حيات ابدى و نعمت جاويدان است و نه تنها موجب هلاكت نيست بلكه بزرگترين سعادت و بالاترين افتخار مىباشد .\r\nاما چنان كه در بعضى روايات آمده ، اين مطلب كه حسين ( ع ) به هنگام روبرو شدن با دشمن از آنان خواست كه يا از همان مكان كه حركت كرده بود بازگردد ، و يا به يكى از مرزها سفر كند و همچون ديگر مسلمين به حيات خود ادامه دهد و يا بيعت با يزيد را بپذيرد ، هرگز صحيح نبوده و ثابت نشده است . چنان كه ابن اثير در كتاب الكامل اين مطلب را مردود دانسته و چنين آورده است :\r\nاز عقبة بن سمعان روايت است كه گفت : من از مدينه تا مكه و از مكه تا عراق همچنان با امام حسين ( ع ) همراه بودم و تا آنگاه كه وى به شهادت رسيد هرگز از آن حضرت جدا نشدم ، و افتخار شنيدن تمام خطابه‌ها و سخنان وى را كه تا روز شهادت با مردم بيان مىكرد ، پيدا كردم . به خدا سوگند هرگز چنين پيشنهاداتى نكرد كه بيعت با يزيد را قبول كند و يا وى را آزاد گذارند كه به يكى از مرزهاى اسلامى برود و در آنجا اقامت كند . براى برخى اين پرسش پيش مىآيد كه چنانچه امام حسين ( ع ) از سرانجام خويش و شهادت آگاه بود ، پس چگونه بود كه از يك سو ديگران را از قبيل عبد اللّه بن حر جعفى و عده‌اى ديگر را به يارى خويش فرا مىخواند ، و از سوى ديگر ، نامه‌اى به اهالى بصره مرقوم داشت و از آنان خواست كه به ياريش بشتابند ؟ ، پاسخ همه آنها اين است كه امام حسين ( ع ) در اين انديشه بود كه كسى عذر و بهانه‌اى نداشته باشد و در برابر خداوند چنين ادعايى نكنند كه آگاه نبوده‌اند .\r\nاز طرفى دلايل بسيارى موجود است كه خود نشان مىدهد براى آن حضرت مسلم گرديده بود كه به شهادت خواهد رسيد . خطابهء وى به هنگامى كه تصميم گرفت از مكه خارج شود و به سوى عراق به راه بيفتد و در سخنان خود كه مىگويد « خطّ الموت على ولد آدم تا آخر . . . » و كلماتى كه در آن بيان داشته ، نشانگر آن است كه وى از شهادت خود آگاه بوده و حركت كرده است . سخن عمر بن عبد الرحمن بن حارث بن هشام در مكه كه آن حضرت را از حركت به سوى عراق منع كرد ، چنان كه گويى وى نيز يقين دارد كه امام در اين راه كشته خواهد شد و پاسخ آن حضرت نيز نشان مىدهد كه خود امام از پايان امر به خوبى آگاه بوده است . به اين ترتيب كه عمر بن عبد الرحمن به حسين ( ع ) گفت : اى حسين به طرف سرزمينى حركت كرده‌اى كه اميران و فرمانروايانى حكومت مىكنند ، و اموال بسيارى در اختيار دارند و بدون شك مردم نيز بندهء درهم و دينارند و چنانچه وعدهء يارى و نصرت داده‌اند يقينا شما را رها مىكنند ، و پول و اموال دنيا آنان را فريب خواهد داد . هر چند كه امام گفته‌هاى عمر بن عبد الرحمن را تصديق كرد ، و مىدانست كه وى با خلوص نيت و دلسوزى اين سخنان را بر زبان آورده است ، با اين وصف از وى\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nنپذيرفت و وظيفهء خود دانست كه به اين قيام تن در دهد .\r\nاز طرفى ابن عباس نيز با سخنانى مشابه ديگر ياران آن حضرت وى را از اين سفر منع كرد و خطاب به امام گفت : درست است كه مردم كوفه تو را دعوت كرده‌اند ، اما اين مطلب را مىبايست در نظر داشته باشى كه هرگز كمترين مبارزه‌اى با امير و حاكم خود نخواهند كرد ، و هرگز چنين شهامتى ندارند كه اميرى كه با قدرت تمام بر آنها حكومت دارد را از خود برانند و با دشمنان او درافتند . هر چند كه آنان تو را فرا خوانده‌اند ؛ اما بدان كه آنها با تو به مبارزه و نبرد مىپردازند و بدون شك در خوارى و ذلت امير و حاكم خود گامى برنمىدارند و هرگز وى را مورد اعتراض قرار نخواهند داد .\r\nاز طرفى سخنى كه گويند عمر بن عبد الرحمن با آن حضرت داشت كه به يمن سفر كند ، چنانچه صحيح باشد بازهم امام آن را نپذيرفت .\r\nدر جاى ديگر مىبينيم كه وقتى محمد بن حنفيه به امام پيشنهاد كرد كه از حركت به سوى عراق منصرف گردد ، امام ( ع ) در پاسخ وى گفت : در اين مورد انديشه خواهم كرد . اما ناگهان ابن حنفيه مشاهده كرد كه سحرگاه همان روز امام به سوى عراق حركت كرده است . پس محمد بن حنفيه با تعجب علت حركت وى را پرسيد ؟ پاسخ آن حضرت اين بود كه گفت : من همين كه از تو جدا شدم ديرى نپاييد كه رسول اللّه ( ص ) را بديدم . پس پيامبر فرمود : اى حسين به سوى عراق بشتاب . زيرا كه خدا چنين خواسته است كه تو را كشته ببيند و آنگاه كه پرسيد ، چرا زنان را با خود حركت داده‌اى ؟ ، گفت : بازهم خداوند اراده كرده است كه آنان جزء اسيران باشند . مگر نه اين است كه عبد اللّه بن عمر نيز آن حضرت را از اين سفر منع كرد و امام از اين امر امتناع ورزيد در حالى كه عبد اللّه به وى گفت : چنانچه به سوى عراق به روى بدون شك كشته خواهى شد ! اين بيانات نشان مىدهد كه نه تنها امام به كشته شدن و شهادت خود كاملا واقف بود ، بلكه دوستان و ياران آن حضرت نيز كشته شدن وى را پيش‌بينى كرده بودند . از طرفى آنچه را كه براى عبد اللّه بن عمر ظاهر و آشكار بود بدون ترديد براى خود آن حضرت هرگز پوشيده نبود .\r\nسخن فرزدق نيز چنين بود كه به امام گفت : دلهاى مردم با شماست اما شمشيرهاى آنان بر عليه تو است . و سخن بشر بن غالب كه به حسين ( ع ) گفت : قلوب مردم چنين آفريده شده است ، كه همه با شما همراهند و شمشيرهاى آنان به نفع بنى اميه است . جالب اين است كه همهء اين سخنان را امام نيز خود تأييد كرده است . عبد اللّه بن جعفر نيز به وى گفت : من از راه دلسوزى شما را آگاه مىكنم كه در اين راه كه گام نهاده‌اى جز هلاكت خود و پريشانى و اضطراب اهل بيت خود نتيجهء ديگرى نخواهى گرفت . و گفتار حسين ( ع ) را بايستى در نظر گرفت كه به وى گفت : من رسول اللّه ( ص ) را در خواب ديده‌ام و مرا امر كرده است كه در اين راهى كه پيش گرفته‌ام شتاب كنم . و عبد اللّه بن مطيع نيز امام را از اين امر منع كرد و خطاب به آن حضرت گفت : به خدا سوگند ، چنانچه بر اين عقيده هستى كه قدرت را از بنى اميه بگيرى ، يقينا در اين راه كشته خواهى شد ؛ و بازهم مىبينيم كه امام پاسخ وى را داده و خود مىگويد : من با اينكه از پايان اين قيام به خوبى آگاه هستم با اين وصف خواه ناخواه مىبايست در اين راه گام نهم . همچنين عربها به امام گفتند : راه به كلّى بسته است و ما قادر نيستيم كه به كوفه وارد شويم و يا از آن خارج گرديم و اضافه كرده بودند كه همهء قدرت در دست بنى اميه است و ورود بدان جا بسيار پرمخاطره است . در جاى ديگر نيز\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nمىبينيم كه زينب ( ع ) خواهر گرامى امام در خزيميه وى را خبر داد و آن حضرت نيز رؤياى خويش را در ثعلبيه براى زينب ( ع ) تعريف كرد ، و آن حضرت به ابو هريره گفت : به خدا سوگند اين گروه ستمگر سرانجام مرا خواهند كشت . و آنگاه كه قبيلهء بنى اسد به وى خبر دادند كه مسلم و هانى كشته شده‌اند و به حضرت پيشنهاد كردند كه از همان جا بازگردد و به كوفه نرود و به وى گفتند ، هرگز يارى كننده‌اى در كوفه ندارد بلكه همگى بر ضدّ آن حضرت هستند و گفتار امام به برادران مسلم كه به آنان گفت : برادر شما مسلم كشته شده و شما ديگر بازگرديد و آنان در پاسخ امام گفتند : ما هرگز شما را رها نخواهيم كرد تا آنگاه كه يا كشته شويم و يا انتقام خون مسلم را بازپس بازپس‌گيريم . و باز سخن امام را كه به قوم بنى اسد گفت : زندگانى پس از كشته شدن فرزندان عقيل هرگز گوارا نخواهد بود .\r\nبه هر حال پاسخ آن حضرت به قوم بنى اسد نشان مىداد كه امام هرگز از تصميم خود باز نخواهد گشت و خواه ناخواه به اين قيام دست خواهد زد . و باز مىبينيم كه وقتى خبر شهادت مسلم و هانى و عبد اللّه بن يقطر را شنيد رو كرد به ياران خويش و گفت : شيعيان ما از ما رو گردانيده و ما را رها ساخته‌اند و به آنان گفت : هر كس دوست دارد مىتواند به ديار خود بازگردد . عدهء بسيارى از ياران امام وى را رها ساختند و از يارى او سرباز زدند . باز آن حضرت در بازگشت از مسير خود منصرف نگرديد و با همان عدهء اندك كه همچنان در ركاب او بودند و از مدينه وى را همراهى مىكردند باقى ماند و از تصميم خود هرگز بازنگشت . و آنگاه كه عمرو بن يوذان به امام پيشنهاد كرد كه به وطن خود بازگردد و به وى گفت : به خدا سوگند شمشيرها و نيزه‌ها را براى كشتن شما آماده ساخته‌اند و آنچه را كه در نامه‌هاى خود براى شما نوشته و وعدهء يارى داده‌اند هرگز مانع از كشتن شما نخواهد شد . امام حسين ( ع ) فرمودند : اين امر براى من پوشيده نيست و از سرانجام آن به خوبى آگاهم ؛ اما هر چه را كه اراده و امر خداى تعالى است ، بدون ترديد انجام خواهد يافت ، و كسى را ياراى تغيير آن نخواهد بود ، و سخن امام را كه به عمرو بن يوذان گفت : به خدا سوگند ، اين قوم تا دل و جگر مرا بيرون نياورند مرا رها نخواهند ساخت . و در جاى ديگر مىگويد : سوگند به خداى تا آنگاه كه من زنده هستم ، اين مردمان ديوانه و فرومايه در هر گوشه‌اى مرا بيابند ، خواهند كشت .\r\nآيا فراموش كرده‌ايم كه امام حسين ( ع ) به هنگام حركت به سوى عراق خطاب به بنى هاشم در نامه‌اى نوشت كه : اما بعد ، بدانيد كه آن كس كه با من همراه گردد ، بدون ترديد كشته خواهد شد . و آن كس كه از من روى بگرداند و مرا رها سازد ، هرگز به پيروزى نخواهد رسيد .\r\nبه هر حال اين سخنان كه ميان امام و ياران و نزديكان آن حضرت كه گاه با صراحت و گاه با اشاره بيان گرديده است . و براى هر انسان دانشمندى كه بخواهد در تاريخ واقعهء عاشورا به تحقيق و بررسى بپردازد ، خود نشانگر آن است كه حسين ( ع ) از سرانجام اين قيام به خوبى آگاه بود ، و همانطور كه در صفحات گذشته تا اندازه‌اى بدانها اشاره گرديد وظيفه خود مىدانست كه خواه ناخواه به اين امر قيام كند .\r\n\r\nخطابه‌هاى امام\r\nدر بخشهاى گذشته به اين مطلب اشاره شد كه امام در كربلا در شديدترين اوقات كه از هر سو مصيبت و بلا ، وى را در برگرفته بود به ايراد خطبه پرداخت . خطابه‌اى كه عقول را به فراموشى و سرگردانى مىكشانيد\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nو در برابرش زبانها از گفتار بازمىايستاد و گويندگان و سخنوران را به حيرت و شگفتى وامىداشت ، چنان كه گويند در فصاحت و بلاغت و نطق و بيان هرگز پيش و بعد از او از سخنورى ديده نشده است . و با اينكه وى سخنان خود را بسيار طولانى ايراد كرد ، با اين وصف چنان با شجاعت و شهامت بود كه ابن سعد را به شگفتى واداشت . او سخت بلرزيد ، و رو كرد به ياران خود و گفت : واى بر شما ، او فرزند پدرش ، امير المؤمنين است . به خدا سوگند ، چنانچه وى همچنان به سخن خود ادامه دهد تا چند لحظهء ديگر ياراى مبارزه و جنگ را از شما سلب خواهد كرد . همچنين در صفحات گذشته بسيارى از نامه‌هاى آن حضرت را به اهالى كوفه و بصره و بعضى از خطابه‌هاى وى را در مكه به هنگامى كه به سوى عراق حركت كرده بود و در كربلا به مناسبتهاى مختلف ذكر كرديم .\r\n\r\nخطبهء امام به هنگامى كه پدر بزرگوارش به طرف صفين حركت كرده بود\r\nهنگامى كه امير المؤمنين ( ع ) پدر بزرگوار حسين ( ع ) آماده حركت براى جنگ صفين گرديد ، امام حسين خطبه‌اى در كوفه ايراد كرد كه نصر بن مزاحم در كتاب صفين آورده و مىنويسد : امام با آرامشى كامل به ايراد سخن پرداخت ، در حالى كه در كربلا در سخت‌ترين شرايط و مشكلات و بلا و مصيبت به ايراد خطابه پرداخته بود . نصر بن مزاحم ادامه داده مىگويد : ابتدا امام امير المؤمنين ( ع ) به ايراد سخن پرداخت . پس از او امام حسن ( ع ) خطبه خواند . آنگاه امام حسين ( ع ) به سخن پرداخت . حمد خداى را به جا آورد و ثناى او گفت . سپس گفت : اى مردم كوفه ، شما دوستانى بزرگوار و آزادگان هستيد و از هر كس به ما نزديك‌تريد . بكوشيد تا آتش ظلم و ستمى را كه در ميان شما شعله‌ور گشته خاموش سازيد ، و سختيها و گرفتاريها را كه بر شما روى آورده چاره‌جويى كنيد و براى خود وسيلهء آسايش فراهم آوريد . بدانيد كه فتنه و شر جنگ ، از آسودگى و طاعت شما مانع مىگردد ؛ و طعم آن ناگوار و دردآور است . از اين رو هر كس آمادهء نبرد گردد و ساز و برگ جنگ را آماده كند و پيش از نبرد از رسيدن زخم از جانب دشمن نهراسد ، پيروز خواهد شد و آن كس كه پيش از رسيدن زمان آن در جنگ و نبرد شتاب كند ، بدون ترديد به قوم و كسان خود زيان مىرساند و خود در دام هلاكت افتد . از خداوند مسئلت داريم كه شما را به بازگشتن به وطن و خاندان خود يارى فرمايد .\r\n\r\nسخن ديگرى از آن حضرت\r\nدر كتاب كشف الغمه آمده است كه : امام حسين ( ع ) در يكى از بيانات خود چنين مىگفت : حلم و بردبارى زينت انسان است . وفاى به عهد ، نشان جوانمردى است . ديدار از خويشان نعمت است . تكبر از گزافه‌گويى است . عجله و شتاب از بىخردى است نادانى ، خود نوعى ضعف و ناتوانى است . زياده‌روى و گزاف گفتن شخص را به هلاكت مىافكند . همنشينى با اشخاص فرومايه موجب شر و فساد است .\r\nنزديكى با افراد فاسق و بدكار انسان را به پريشانى و اضطراب مىكشاند .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nخطبهء ديگرى از امام\r\nاز سخنان امام كه در كشف الغمه آمده به اين شرح است :\r\nدر اسباب بزرگوارى و مكرمت از يكديگر پيشى گيريد . در ثمره‌هاى پرارزش و بهره‌هاى پاك عجله كنيد .\r\nدر كار پسنديده‌اى كه سرعت و شتاب نداشته‌ايد اكتفا نكنيد ، و با رستگارى ، خلق و خوى پسنديده به دست آوريد ، و با اعمال ناپسند خود را مورد سرزنش و مذمت قرار ندهيد . چنانچه به كسى نيكى كرديد و شكر و سپاس نگفت ، دلتنگ مباشيد كه خداوند پاداش كار نيك را خواهد بخشيد ؛ زيرا عطا و بخشش خداوند به مراتب عظيم‌تر و اجر و مزدش بزرگ‌تر است . بدانيد كه نيازمنديهاى مردم به شما خود از نعمتهاى خداى بر شماست . بنابراين بكوشيد با اين نعمتها با كسالت و ملال و خستگى مواجه نشويد كه آن نعمتها به گرفتارى و نقمت مبدّل خواهد شد . و باز بدانيد كه اعمال نيك و پسنديده حمد و آفرين در بردارد و اجر و پاداش نيك را به دنبال مىكشد . اگر كار نيك و پسنديده را به صورت انسانى مجسّم مىديديد ، آن را به صورت مردى زيبا و نيكو روى مىيافتيد ، كه موجب سرور و شادى هر بيننده‌اى گردد ، و اگر كار ناپسند را مىديديد ، آن را به صورت زشت و ناپسندى مىيافتيد كه دلها از او مىرمد و در برابر آن چشمها و نگاه‌ها روى مىگرداند . اى مردم ، هر كس نيكى كند ، سرور و بزرگ مىشود ، و كسى كه بخل ورزد به پستى مىگرايد و سخىترين مردم كسى است كه ببخشد به كسى كه در او اميد تلافى و پاداش ندارد . و باگذشت‌ترين مردم كسى است كه با وجود توانايى و قدرت عفو كند . بالاترين افراد در مورد پيوند با خويشان كسى است كه با افرادى كه با او قطع رابطه كرده‌اند ، بپيوندد . ريشه‌هاى درخت هر چند كه در شكاف زمين فرو رفته باشد ، به واسطهء شاخه‌ها بالا مىرود . از اين رو كسى كه براى رسانيدن خيرى به برادر خويش شتاب ورزد ، فردا كه بر او وارد مىشود ، آن خير را خواهد يافت . آن كس كه در راه خداى تبارك و تعالى احسان كند ، خداى در وقت نيازمندى او آن احسان را به او مىرساند و بيشتر از آنچه را كه به ديگران يارى كرده بلاهاى دنيا را از او مىگرداند . و كسى كه غم و اندوه مؤمنى را بر طرف سازد ، خداوند گرفتاريهاى دنيا و آخرت را از او زايل گرداند . و كسى كه نيكى كند ، خداى به او نيكى كند به راستى كه خداوند احسان كنندگان را دوست دارد .\r\n\r\nبعضى از سخنان حكيمانهء امام\r\nزشت‌ترين صفت پادشاهان اين است كه از دشمن بهراسند و بر افراد ضعيف و ناتوان سنگدل و خشن باشند و در كرم و بخشش بخل ورزند .\r\nآن كس كه حاجتى دارد آبروى خويش را نگاه نمىدارد و همين كه دست نياز به سويت دراز مىكند آبروى خود را مىريزد . اكنون كه وى نزد تو آبروى خويش را مىريزد ، تو آبروى خويش را نگاه‌دار و حاجت او را برآور ، و از رد كردن نياز او خوددارى كن .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n\r\nسخنان حكيمانهء آن حضرت به نقل از تحف العقول\r\nمردى خدمت امام حسين ( ع ) آمد و گفت : چنانچه به نااهل نيكى كنند جز ضايع كردن مال نتيجهء ديگرى نخواهد داشت . امام گفت : چنين نيست . نيكى و كار خير مانند باران فراوانى است كه نيك و بد را در بر مىگيرد .\r\nدر جاى ديگر امام گفت : خداوند نيروى طاعت و بندگى كسى را نگيرد ، مگر اينكه بار طاعتى از او بردار و نيز توان كسى را نگيرد مگر تكليفى از او ساقط كند . به مردى كه نزد او از ديگرى غيبت مىكرد ، گفت : از اين كار دست بردار كه غيبت ، خورش سگهاى دوزخ است .\r\nدر مورد عبادت بندگان چنين گفت :\r\nگروهى از مردم به اميد پاداش ، خداى را عبادت مىكنند . اين عبادت بازرگانان است . عده‌اى از روى ترس خداى را مىپرستند ، و اين عبادت غلامان است . به راستى كه دسته‌اى از مردم از روى شكر و سپاس ، به درگاه خداوندى به پرستش مىپردازند ، و اين گونه عبادت ، مخصوص آزادگان است و بهترين عبادتها همين است . به فرزند خويش ، على بن الحسين ( ع ) گفت : اى فرزندم ، مبادا بر كسى كه جز خداى عزّ و جل در برابر تو ياورى ندارد ستم كنى . مردى از او پرسيد : معنى گفتار خداى تعالى چيست كه فرمود :\r\n « وَ أَمَّا بِنِعْمَةِ رَبِّك فَحَدِّث »  امام گفت : خداوند به وى امر كرده تا آنچه را كه در دين به او بخشيده بازگويد .\r\nهمنشينى با خردمندان نشانهء كمال مرد است و از دلايل مرد دانشمند آن است كه گفتار خود را بسنجد و به حقايق علمى خويش به خوبى آگاه باشد . از كارى كه نياز به پوزش طلبى داشته باشد ، بپرهيزد . زيرا كه مرد با ايمان نه كار ناروا انجام مىدهد و نه كارى كه احتياج به معذرت داشته باشد . اما شخص منافق هر روز به عمل ناشايست دست مىزند كه به دنبال آن مىبايست عذر بخواهد . سلام ، هفتاد پاداش دارد .\r\nشصت و نه پاداش از آن سلام‌كننده است و يكى از آن كسى است كه جواب مىگويد . و بخيل كسى است كه از سلام كردن خوددارى كند . هر كس كه با نافرمانى خداوند به كارى دست زند ، آنچه را كه بدان اميد بسته از دست مىدهد و آنچه را كه از آن پرهيز مىكند زودتر وى را دچار مىسازد . ياقوت مستعصمى در كتاب ، اسرار الحكماء آورده كه : امام حسين ( ع ) گفت : كارى را كه قادر به انجام آن نيستى بر عهده مگير و به دنبال چيزى مباش كه به آن نمىرسى . با آنچه كه بر آن توانايى ندارى ستيزه مكن ، جز به اندازه‌اى كه مىدانى از آن سود مىبرى ، خرج مكن . جز به اندازهء كارى كه انجام داده‌اى پاداش مخواه . جز به آنچه از راه پرستش خداوند به دست آورده‌اى شادى مكن . و جز به كارى كه خود را اهل آن مىبينى مپرداز .\r\n\r\nبرخى از دعاهايى كه از امام حسين ( ع ) وارد گرديده است\r\nسخنان گهربارى كه به عنوان دعا ، از امام نقل گرديده ، بسيار است . گروهى از دانشمندان دعاهاى او را در كتابى به نام ، صحيفهء حسينيه ، گرد آورده‌اند . علاوه بر دعاهاى كوتاه امام ، نيايش معروف آن حضرت است كه به نام دعاى عرفه خوانده مىشود كه به تفصيل آورده شده و امام معارف و حقايق پرارزشى را در سخنان خود بيان داشته است . بدين ترتيب كه در روز عرفه امام از خيمهء خويش به دامنهء كوه روى نهاد و در سمت چپ كوه در زير آسمان و با منتهاى خشوع و خضوع دستهاى خود را به پيش روى برداشت و به دعا\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nپرداخت .\r\nدعاى مزبور كه در ميان شيعيان مشهور و به تفصيل آورده شده است . غالبا به هنگام توقف در عرفات به خواندن آن مىپردازند و از معارف آن بهره‌مند مىگردند .\r\nدر بامداد روز عاشورا همين كه سواران نزد حسين ( ع ) رفتند ، سر به سوى آسمان برداشت و گفت :\r\nبار الها در هر سختى و اندوهى تو پشت و پناه منى . در هر مهلكه جز تو از هيچ كس اميد نجات نداشته‌ام و تو در شدايد و مصائب پناه من و فريادرس من بودى . بسا دشوارى كه در آن ، دل ناتوان مىگردد و تدبير سودى نمىدهد . دوست به ذلّت و خوارى مىافتد و دشمن شاد مىگردد . من اين مصائب را پيش تو آورده‌ام و نزد تو شكوه كردم . از غير تو چشم پوشيدم و به تو دل بستم . تو از كارم گره گشودى و غم و اندوهم را از ميان بردى . پس در هر كارى كه برايم پيش آيد ، تو تكيه‌گاه و وسيله ساز منى . تو خداوند هر نعمت و خداوند هر نيكى و منتهاى هر آرزو هستى .\r\n\r\nاشعار منسوب به امام\r\nعلى بن عيسى اربلى در كتاب كشف الغمه مىنويسد : تاريخ‌نويسان اشعارى چند به امام حسين ( ع ) نسبت داده‌اند ، و در ميان آنها شعرى است به خط ابو عبد اللّه احمد بن خشاب نحوى كه به دست نگارنده رسيده و در اين نوشتار آمده است . ابو مخنف لوط بن يحيى گويد : اكثر اشعارى كه به سرور ما ابو عبد اللّه الحسين ( ع ) نسبت داده شده ، درست نبوده است . بلكه امام حسين ( ع ) در سخنان خويش بدان اشعار تمثل جسته است . نگارنده با بررسى و تحقيق بسيار و در زمانهاى مختلف به منابع گوناگون مراجعه كرده و با استخراج از ميان آنهايى كه گمان مىرفت منسوب به آن حضرت باشد ، انتخاب كردم ؛ و به نقل از راويان موثق و مورد اعتماد پرداختم . در ميان آنها ، عبد الرحمن بن نجبهء خزاعى را مىتوان نام برد كه خود يكى از كسانى است كه به زندگانى و بزرگوارى اهل بيت ( ع ) و حوادث مربوط به آنها آشنايى كامل داشته است .\r\nيكى ديگر از اين افراد كه به نقل اشعار آن حضرت پرداخته است ، مسيب بن رافع مخزومى و غير آن و همچنين رجال بسيارى ديگر كه از امام اشعارى را ذكر كرده‌اند .\r\nچنين افتاد كه روزى يكى از اهالى ساكن در سرزمين سلع ، براى نگارنده به خواندن شعرى پرداخت .\r\nپس به وى گفتم ، شعر خود را براى من بنويس . وى كه سخت به لباس من نگاه مىكرد ، گفت : چه رداى زيبايى بر تن دارى . من كه رداى خود را در همان روز به ده دينار خريدارى كرده بودم ، به وى بخشيدم . بدين ترتيب او به سرودن شعر خود پرداخت و من مىنوشتم . وى گفت : اشعار ابو عبد اللّه الحسين بن على بن ابى طالب بن عبد المطلب بن هاشم بن عبد مناف بن قصى چنين بود :\r\n ذهب الذين احبهم * و بقيت فيمن لا احبه\r\nفيمن اراه يسبنى * ظهر المغيب و لا اسبه\r\nيبغى فسادى ما استطا * ع و امره مما اربه\r\nحنقا يدب الى الضرا * ء و ذاك مما لا ادبه\r\nو يرى ذباب الشر من * حولى يطن و لا يذبه \r\n\r\n","description":"","footnote":"","page_name":" 213 ","page_number":213},
  {"content":"\r\n\r\n و اذا اخبا وغر الصدر * رفلا يزال به يشبه\r\nافلا يعيج بعقله * افلا يثوب اليه لبه\r\nافلا يرى ان فعله * مما يسور اليه غبه\r\nحسبى بربي كافيا * ما اختشى و البغى حسبه\r\nو لقل من يبغى علي * ه فما كفاه اللّه ربه \r\nو در كتاب كشف الغمه به نقل ابن خشاب شعر ديگرى به اين شرح آمده است :\r\n اللّه يعلم ان ما * بيدي يزيد لغيره\r\nو بأنه لم يكتسب * ه بخيره و بميره\r\nلو انصف النفس الخئو * ن لقصرت من سيره\r\nو لكان ذلك منه اد * نى شره من خيره \r\nديگر از اشعار منسوب به امام كه ابن صباغ در كتاب فصول المهمه و على بن عيسى اربلى در كشف الغمه آورده‌اند چنين است :\r\n اذا ما عضك الدهر * فلا تجنح الى خلق\r\nو لا تسأل سوى اللّه * تعالى قاسم الرزق\r\nفلو عشت و طوفت * من الغرب الى الشرق\r\nلما صادفت من يقد * ر ان يسعد او يشقي \r\nابن عساكر در كتاب تاريخ كبير اشعار مزبور را به امام حسين ( ع ) منسوب مىداند . اما چنان كه در كتاب ، جواهر المطالب اثر ابو البركات شمس الدين محمد باغندى شافعى آمده و در يك نسخهء خطى در كتابخانهء رضوى موجود است اشعار مزبور را ابو بكر بن حامد سروده و از امام حسين ( ع ) روايت شده است :\r\n اغن عن المخلوق بالخالق * تغن عن الكاذب و الصادق\r\nو استرزق الرحمن من فضله * فليس غير اللّه من رازق\r\nمن ظن ان الناس يغنونه * فليس بالرحمن بالواثق\r\nأو ظن ان المال من كسبه * زلت به النعلان من حالق \r\nاشعار ديگرى كه به نقل اعمش در كتاب جواهر المطالب آمده به اين شرح است :\r\n كلما زيد صاحب المال مالا * زيد في همه و في الاشتغال\r\nقد عرفناك يا منغصة العى * ش و يا دار كل فان و بالي\r\nليس يصفو لزاهد طلب الزه * د اذا كان مثقلا بالعيال \r\nاز اسحاق بن ابراهيم در كتاب البداية و النهاية به روايت ابن كثير آمده است كه گفت : روزى امام حسين ( ع ) به زيارت مقبرهء شهدا در آرامگاه بقيع رفت و اشعارى بدين شرح خواند :\r\n ناديت سكان القبور فاسكتوا * فأجابني عن صمتهم ترب الجثا\r\nقالت أ تدري ما صنعت بساكني * مزقت لحمهم و خرقت الكسا\r\nو حشيت اعينهم ترابا بعد ما * كانت تأذى بالقليل من القذى \r\n\r\n","description":"","footnote":"","page_name":" 214 ","page_number":214},
  {"content":"\r\n\r\n اما العظام فانني مزقتها * حتى يباينت المفاصل و الشوى\r\nقطعت ذا من ذا و من هذا كذا * فتركتها مما به طول بها البلى \r\nو به هنگامى كه به امام اطلاع دادند كه مسلم بن عقيل و هانى بن عروه به شهادت رسيده‌اند شعرى خواند كه بيت اول آن چنين است :\r\n لئن كانت الدنيا تعد نفيسة * فدار ثواب اللّه اعلى و انبل \r\nچنان كه ابو الفرج در كتاب اغانى آورده : امام دربارهء همسر خويش رباب دختر امرئ القيس بن عدى و دختر بزرگوارش سكينه چنين مىگويد :\r\n لعمرك انّني لاحب دارا * تكون بها سكينة و الرباب\r\nاحبهما و ابذل كل مالى * و ليس لعاتب عندي عتاب \r\nو از اشعارى كه زبير بن به كار دربارهء امام حسين ( ع ) خطاب به همسرش رباب دختر امرى القيس سروده و در كتاب جواهر المطالب آمده چنين است :\r\n لعمرك انني لاحب دارا * تحل بها سكينة و الرباب\r\nاحبهما و ابذل جل مالي * و ليس للائم فيها عتاب\r\nو لست لهم و ان عتبوا مطيعا * حياتى او يغيبنى التراب \r\n\r\nبرخى از اشعارى كه در رثاى حسين ( ع ) سروده شده\r\nدر زمان حكومت بنى اميه هيچ يك از شعرا چنين جرئتى نداشت كه در رثاى حسين ( ع ) شعرى بسرايد . تنها عدهء كمى ابياتى چند آن هم در نهان مىسرودند و كمتر كسى بر آن آگاهى داشت ، و به تدريج به ديگران انتقال مىيافت و در برخى از ادوار حكومت بنى عباس نيز وضع به همين منوال بود و بلكه با شدّت بيشترى از آن جلوگيرى به عمل مىآمد . اما در مدت كمى از اوايل حكومت بنى عباس و اواخر آن و پس از سقوط هر دو حكومت فرصتى دست داد كه شعراى اسلامى به خصوص شاعران شيعه در ازمنهء مختلف به سرودن اشعار بسيارى در رثاى آن حضرت بپردازند .\r\nبايد دانست كه عظمت و شكوه سرور شهيدان ، امام حسين ( ع ) در ميان مسلمين چنان است كه هرگز كسى به بلندى مقام وى نخواهد رسيد و مصائبى كه بر آن حضرت وارد آمد ، عظيم‌ترين مصيبتها بود و فاجعهء كربلا كه بر امام روى آورد ، هرگز بر هيچ يك از مسلمانان اتفاق نيفتاد . چنان كه در جهان اسلام چنين فاجعه‌اى سوزناك كه در كربلا بر نوادهء پيامبر خدا رخ داد ، بر هيچ يك از افراد عادى مسلمانان پيش نيامد . به هر حال در ميان امت اسلامى فاجعه‌اى به دست يزيد كه از پليدترين افراد به شمار مىرفت ، رخ داد كه هرگز الى الابد از خاطره‌ها محو نخواهد شد .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nاسامى شاعرانى « 1 »  كه در متن كتاب به آنها اشاره گرديده ، به اين شرح است :\r\nابو العلاء مصرى ، و چنان كه سبط ابن جوزى مىگويد : اولين شاعرى كه در رثاى امام حسين ( ع ) اشعارى سروده ، عقبة بن عمرو السهمى بوده است . و شيخ مفيد در كتاب مجالس نيز به سند خود از ابراهيم بن داحه آورده است كه : اولين شاعرى كه براى حسين بن على مرثيه گفت ، عقبه بن عمر و السهمى از قبيلهء بنى سهم بن عوف بن غالب بوده است .\r\nهر چند كه سبط ابن جوزى و شيخ مفيد نخستين شاعر را در اين مورد ، عقبة بن عمرو دانسته‌اند اما به نظر نگارنده اولين كسى كه در رثاى امام حسين شعر سرود ، سليمان بن قئهء عدوى تيمى آزادشدهء بنى تميم بن مره بود كه سه روز پس از شهادت امام به كربلا آمد و با ديدن آن منظرهء جانسوز به سرودن شعر پرداخت و برخى شعر مزبور را از ابو راجح خزاعى دانسته‌اند . و برخى گويند قسمتى از ابيات آن از سليمان و برخى ديگر از ابو راجح بوده و احتمال مىرود ابياتى از آن را شاعر ديگرى سروده باشد .\r\nديگر از كسانى كه در رثاى امام شعر سروده همسر آن حضرت ، رباب دختر امرء القيس بوده است .\r\nبشير بن جذيم نيز از شاعرانى است كه براى امام مرثيه گفته است . و ام هانى و اسماء و رمله و زينب دختران عقيل نيز از كسانى هستند كه در واقعهء طف در حالى كه مىگريستند به سرودن اشعارى چند پرداختند . از شاعرانى كه در رثاى امام اشعارى سروده‌اند : فضل بن عباس بن عتبة بن ابى لهب ، عبد القيس و ابو دعبل جمحى وهب بن زمعه كه معاصر با معاويه بن ابو سفيان و فرزندش يزيد بود ، كه قصيده‌اى در رثاى حسين ( ع ) سروده است . خالد بن معدان طائى ، عبد اللّه بن حر جعفى ، جعفر بن عفان طائى و منصور نمرى كه در زمان هارون الرشيد مىزيسته است . دعبل بن على خزاعى كه معاصر با امام رضا ( ع ) بوده است . حسين بن ضحاك كه معروف به خليع و متوفى به سال 250 بوده است . قاسم بن يوسف كاتب كه يكى از دانشمندان علم كلام و شعراى شيعه مذهب بوده و ديگر صنوبرى معاصر با سيف الدوله ، شريف رضى از شعراى قرن چهارم ، محمود ملقب به كشاجم كه از شعراى معروف بوده است . و از شعراى قديم جبرى شاعرى است كه به شاعر آل محمد ( ص ) معروف بوده است ، و از شعراى مشهور شيعه در قرن ششم ابو الفتح محمد بن عبيد اللّه كه به سبط ابن تعاويذى معروف بوده و در سال 553 وفات يافته است . على بن الحسين الشهينينى حلى از شعراى قرن ششم بوده ، و قصايد طولانى بسيارى در مرثيهء حسين ( ع ) سروده ، و اشعارى پرنغز و زيبا از خود به يادگار گذاشته است .\r\nو ديگر ابو صبرى صاحب البرده ، كه يكى از سروده‌هاى وى قصيدهء همزيه در مدح خير البرّيه بوده است . عبد الباقى الصمرى موصلى بغدادى ، و از فحول و بزرگان شعراى اخير كه در رثاى حسين ( ع ) اشعار زيباى بسيارى سروده‌اند ، يكى حاج هاشم بن حاج حردان كلبى است . وى از كسانى است كه مىتوان او را در رديف بزرگان شعرا همانند ابى تمام و مبتنى محسوب داشت و قصايد بسيار معروفى در رثاى امام سروده است . از شعراى معروف شيعه كه در قرن دوازدهم مىزيسته شيخ عبد الحسين اعسم نجفى بوده ،\r\n\r\n","description":"","footnote":" ( 1 ) در ميان شاعران عرب عدهء بسيارى در رثاى امام حسين ( ع ) شعر سروده‌اند كه مؤلف محترم بسيارى از اين اشعار را در كتاب آورده كه ذكر همهء آنها بسيار طولانى و مفصّل خواهد شد . از اين رو در اينجا تنها به ذكر نام شعراى نامبرده اكتفا كرده و از آوردن اشعار آنها خوددارى گرديد ، مترجم . ","page_name":" 216 ","page_number":216},
  {"content":"\r\n\r\nكه قصايد زيبايى در مرثيهء امام حسين ( ع ) سروده و به تعداد حروف الفبا تنظيم نموده است . و اين قصايد در كتاب درّ النضيد جمع‌آورى شده است . نگارنده نيز تعدادى قصيده در رثاى امام حسين ( ع ) سروده‌ام كه در كتاب الدرّ النضيد فى مراثى السبط الشهيد آورده‌ام . اميد از درگاه خداى تعالى و كرم بىپايان او دارم كه سرايندهء قصايد مزبور را مورد لطف و عنايت خويش قرار دهد و اين بنده را به اين افتخار نايل سازد كه چنانچه با دست نتوانستم به يارى اهل بيت ( ع ) بشتابم ، در رديف تعداد معدودى از كسانى قرار گيرم كه لااقل با زبان اين بزرگواران را يارى كرده‌اند .\r\n\r\nمحل دفن سر مطهّر امام حسين ( ع )\r\nچنان كه در كتاب لواعج الاشجان آمده : در مورد محل دفن سر مطهر امام اقوال گوناگونى ذكر شده است . 1 - برخى از دانشمندان شيعه به استناد اخبارى كه در كتابهاى كافى و تهذيب ، و غير آنها از طريق شيعه و به استناد از ائمه نقل گرديده در نجف نزد پدر بزرگوارش امير المؤمنين ( ع ) طرف سر آن حضرت دفن گرديده است . در يكى از اين روايات آمده است كه : امام صادق ( ع ) به فرزند خويش اسماعيل گفت :\r\nهنگامى كه سر امام را به شام بردند يكى از دوستان ما سر را ربود ، و به نجف برد و نزديك امير المؤمنين ( ع ) دفن كرد . چنان كه زيارت امام حسين ( ع ) بالاى سر امير المؤمنين ( ع ) كه از ائمهء اهل بيت روايت گرديده اين نظريه را تأييد مىكند .\r\n2 - دومين نظريه اين است كه در همان محل كه جسد شريف امام دفن گرديده سر آن حضرت نيز به خاك سپرده شده است . چنان كه در كتاب بحار آمده : مشهور ميان دانشمندان اماميه چنين است كه على بن الحسين ( ع ) سر مطهر را به كربلا بازگرداند .\r\nسيد بن طاووس در كتابهاى لهوف و اقبال نيز مىنويسد : سر مطهر امام را به كربلا آوردند و در كنار جسد شريفش دفن كردند . و طايفهء شيعه نيز متّكى به همين نظريه است . ابن نما نيز كه بسيارى از راويان به وى اعتماد كرده‌اند مىگويد : پس از آنكه سر مطهر حسين ( ع ) را در بلاد مختلف گرداندند ، به كربلا بازگردانيده و همراه با جسد شريفش دفن كردند . سيد مرتضى نيز در برخى از نوشته‌هاى خود مىنويسد :\r\nسر مطهر را از شام به كربلا آوردند و در كنار پيكر پاك امام دفن كردند و شيخ طوسى نيز اين مطلب را تأييد مىكند . چنان كه در زيارت اربعين بدان اشاره كرده است . سبط ابن جوزى در كتاب ، تذكرة الخواص ، مىنويسد : مشهورترين روايت اين است كه به دستور يزيد سر مطهر را با كاروان اسيران به مدينه بردند سپس به كربلا بازگردانيدند و همراه با جسد شريفش به خاك سپردند . 3 - چنان كه كلينى در كتاب كافى به سند خود از امام صادق ( ع ) روايت كرده ، سوّمين نظريه اين است كه سر مطهر امام را در كوفه نزديك مرقد مطهر امير المؤمنين دفن كرده‌اند . 4 - چهارمين نظريه اين است كه سر مطهر امام ، در مدينه نزد مرقد مطهر مادرش فاطمه ( س ) دفن گرديده است . بدين ترتيب كه يزيد سر آن حضرت را پيش عمرو بن سعيد بن عاص به مدينه فرستاد . آنگاه نزد قبر مادرش زهرا ( س ) به خاك سپرد . در آن هنگام مروان بن حكم در مدينه بود . پس سر امام را در ميان دو دست گرفته و مىگفت :\r\n يا حبذا بردك في اليدين * و لونك الاحمر فى الخدين \r\n\r\n","description":"","footnote":"","page_name":" 217 ","page_number":217},
  {"content":"\r\n\r\nو به دنبال آن مىگفت : به خدا سوگند ، چنان است كه گويى به دوران عثمان مىنگرم . اين مطلب را سبط ابن جوزى از ابن سعد در كتاب الطبقات نقل كرده است . ابو البركات شمس الدين محمد باغندى شافعى نيز در كتاب جواهر المطالب ، ذكر كرده و در يك نسخهء خطى در كتابخانهء رضوى در ضمن شرح حال امام حسين ( ع ) نيز آمده است .\r\nاز طرفى مشهور ميان اهل سيره و تاريخ اين است كه ابن زياد فاسق و فاسد سر امام را براى يزيد بن معاويه فرستاد و يزيد به وسيلهء خود او نزد عمرو بن سعيد كه آن موقع در مدينه بود ارسال داشت . پس وى را نزد مرقد مادرش دفن كرد .\r\n5 - سبط ابن جوزى از ابن ابى الدنيا روايت كرده ، كه سر مطهر امام در دمشق دفن گرديده است ، به اين ترتيب كه سر مطهر را در خزانهء يزيد در دمشق يافتند و پس از مراسم كفن و دفن در باب الفراديس به خاك سپردند . بلاذرى در كتاب تاريخ خود نيز به اين مطلب اشاره كرده ، گويد : در دار الامارهء دمشق دفن گرديده ، و واقدى نيز اين نظريه را تأييد كرده است . ابن ابى الدنيا در كتاب ، جواهر المطالب ، مىنويسد :\r\nسر مطهر امام همچنان در خزانهء يزيد بود و پس از آنكه يزيد به هلاكت رسيد ، سر را غسل داده و كفن كردند و در داخل باب الفراديس ، در شهر دمشق دفن كردند . در يك روايت چنين آمده است كه سليمان بن عبد الملك گفت : همين كه سر امام حسين را در خزانهء يزيد بن معاويه يافتم ، سر را با پنج قطعه از ديبا پوشانيدم و همراه با گروهى از ياران خود بر آن نماز گزاردم و به خاك سپردم .\r\nدر روايت ديگر آمده است كه : سر مطهر همچنان در خزائن بنى اميه باقى بود ، تا هنگامى كه سليمان بن عبد الملك به حكومت رسيد . پس دستور داد آن را نزد وى آوردند . سپس آن را عطرآگين كرد ، و در پارچه‌اى نهاد و بر آن نماز گزارد و در آرامگاه مسلمين به خاك سپرد . و آنگاه كه عمر بن عبد العزيز به حكومت رسيد از محل سر امام جويا شد و سرانجام آن را به دست آورد ، به محل ديگرى منتقل ساخت و خدا بهتر مىداند كه در كجا سر مطهر را دفن كرد . برخى از تاريخ‌نويسان گويند : ظاهر او نشان مىدهد كه وى آن را به كربلا آورد ، و همراه با جسد شريف آن حضرت به خاك سپرد . و در كتاب جواهر المطالب به نقل از حافظ ابن عساكر آمده است كه : يزيد پس از آنكه دستور داد سر امام را در دمشق به مدّت سه روز نصب كردند آن را در خزانهء سلاح بردند ؛ و آن همچنان باقى بود تا زمان سليمان بن عبد الملك پس آن را نزد وى آوردند . وى پس از آنكه سر را كفن كرده و عطرآگين ساخت و بر آن نماز گذارد ، در قبرستان مسلمين دفن كرد . ابن نما از منصور بن جمهور روايت كرده ، مىگويد : هنگامى كه داخل خزانهء يزيد گرديد ، ظرفى قيمتى يافت . پس به غلام خود سليم گفت : اين ظرف را نگهدارى كن كه يكى از گنجهاى بنى اميه است .\r\nاما همين كه آن را گشود ، ناگهان مشاهده كرد كه سر مطهر امام حسين ( ع ) در آن است . سپس در پارچه‌اى پيچيد و در محل برج سوّم در ضلع شرقى باب الفراديس به خاك سپرد . به نظر اين جانب محلى كه امروزه به نام مسجد يا مقام يا مشهد رأس الحسين ( ع ) در كنار مسجد اموى در دمشق معروف است ، همان محلى است كه در بالا بدان اشاره شد و آن مقام بزرگ و عظيمى است .\r\n6 - سبط ابن جوزى به نقل از عبد اللّه بن عمر الوراق آورده است كه سر مطهر امام در مسجد رقّه نزديك فرات دفن گرديده و معتقد است يزيد كه لعنت خدا بر او باد سر مطهر امام حسين ( ع ) را به اين نام كه به عوض سر عثمان قرار دهد نزد طايفهء ابى معيط كه همگى در سرزمين رقّه به سر مىبردند فرستاد . آنان سر\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nرا در يكى از خانه‌هاى منطقه مزبور به خاك سپردند . پس از چندى اين خانه جزء مسجد جامع گرديد .\r\nگويند درختى نزديك سر مطهر امام قرار داشت كه از بركت آن سر ، در زمستان و تابستان همچنان سبز بود .\r\n7 - به نقل سبط ابن جوزى ، برخى از تاريخ‌نويسان گويند : سر مطهر امام در مصر است و به نام مشهد رأس الحسين ، ناميده مىشود ، و زيارتگاه عظيمى است كه بسيارى از مردم به ديدار آن مىشتابند .\r\nبدين ترتيب كه خلفاى فاطمى سر را از باب الفراديس به عسقلان ( كه ناحيه‌اى است ميان مصر و شام ) فرستادند و از آنجا به قاهره منتقل ساختند . به نظر نگارنده ، بسيارى از مورخين بر اين عقيده‌اند كه يكى از خلفاى فاطمى شخصى را از مصر به عسقلان فرستاد . شخص مزبور سرى يافت كه مىگفت : سر حسين بن على ( ع ) است . پس سر را به مصر آورد و در محلى كه هم اكنون به مشهد رأس الحسين معروف است به خاك سپرد و آن آرامگاه عظيمى است كه بسيارى از مردم به زيارت آن مىروند ، و نزديك آن مسجد بزرگى است كه نگارنده در سال 1321 به ديدار آن نايل شدم و اهالى مصر ، مردان و زنان گروه گروه به زيارت آن مىروند ، و به دعا و زارى در برابر آن مىپردازند . به هر حال ترديدى نيست كه خلفاى فاطمى سر را از عسقلان به مصر آوردند و در آنجا دفن كردند ؛ اما مسلم نيست كه سر امام حسين ( ع ) باشد . در اينجا به اين نكته بايستى اشاره كرد كه چهار نظريهء اخير را اهل سنّت ذكر كرده و دانشمندان شيعه به جز سه روايت نخست ، نظريهء ديگرى ابراز نكرده‌اند ، و اللّه اعلم .\r\n\r\nمحل دفن سرهاى عباس بن على و على اكبر و حبيب بن مظاهر در دمشق\r\nنگارنده بعد از سال 1321 در دمشق مقبره‌اى را مشاهده كردم كه به نام مقبرهء باب الصغير ، خوانده مىشد .\r\nدر بالاى درب اين مقبره سنگى ديده مىشد كه روى آن عبارت زير نمايان بود : سرهاى مطهر عباس بن على و على بن الحسين الاكبر و حبيب بن مظاهر در اينجا دفن گرديده است .\r\nپس از سالى چند مقبرهء مزبور تخريب شد و به هنگامى كه بناى آن را تجديد مىكردند سنگ مزبور نيز از بين رفت . اما در داخل مقبرهء نامبرده ضريحى بنا كردند ، كه نام بسيارى از شهيدان كربلا بر روى آن نقش گرديده بود . چنان كه اشاره شد ، در حقيقت اين مقبره مربوط به سرهاى شريف همان سه بزرگوارى است كه نام آنها بر بالاى درب مقبره ذكر شده بود . به هر حال ، گمان قوى اين است كه سرهاى شريفى را كه در آنجا دفن گرديده منسوب به همان سه بزرگوار بوده است . زيرا يزيد پس از آنكه سرهاى شهدا را به دمشق منتقل ساخت و با گردانيدن آنها در شهر ، وحشت و اضطراب در ميان مردم ايجاد كرد و پس از آنكه تصميم گرفت كه به طريقى بر جنايات خود سرپوش گذارد و به نوعى جبران سازد ، به ناچار مىبايست در مقبره‌اى آنان را دفن كند . بنابراين بعيد نيست كه سرهاى شريف اين سه بزرگوار را در همان مقبرهء باب الصغير به خاك سپرده و نام آنها محفوظ مانده باشد . و اللّه اعلم .\r\n\r\nبناى قبر امام حسين ( ع )\r\nدر كامل الزياره به روايت زائده از امام زين العابدين ( ع ) آمده است : نخستين كسانى كه قبر امام حسين ( ع ) و\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nاصحاب آن حضرت را بنا ساختند قبيلهء بنى اسد بودند . همان افرادى كه پيكرهاى پاك حسين ( ع ) و يارانش را به خاك سپردند . در كتاب مزبور آمده است كه : در ميان اين امت خداوند از گروهى پيمان گرفت . اين گروه اندك كه بايستى اذعان كرد در ميان فرعونها و طاغوتيان زمان شهرتى نداشتند و كسى آنان را نمىشناخت . اما چه افتخارى كه اهل آسمانها و فرشتگان خوب آنها را مىشناختند . آنان اعضاى پاره پاره و اجساد غرق در خون اين مردان الهى و شهيدانى كه جانهاى پاك و طاهر خود را در راه حق نثار كرده و اجزاى پراكنده آنان بر زمين افتاده بود ، گردآوردند و به خاك سپردند . آنگاه در سرزمين طف نشانه‌اى بر روى قبر سيد الشهداء نصب كردند كه طى قرون و اعصار و گذشت ايام فراموش نگردد و محل آن پنهان نماند .\r\nسيد بن طاووس در كتاب ، اقبال آورده است كه : گروه نامبرده كه همان طايفهء بنى اسد بودند ، جهت اجساد به خون خفتهء سيد الشهداء و يارانش اثر و نشانه‌اى قرار دادند كه محل آن بر كسى پوشيده نماند و اهل حق بدان آشنايى داشته باشند . اخبار مربوط به ديدار توابين از قبر شريف امام كه از اعمال خود به شدّت پشيمان گشته بودند ، در همان سالى كه يزيد به هلاكت رسيد . يعنى به سال 63 و يا 64 خود دليل بارزى است ، كه محل دفن آن حضرت مشخص بوده ؛ و قبر شريفش بنا گرديده است . اما بارگاه امام چنين نشان مىدهد كه چندين بار تكرار شده است .\r\n\r\nنخستين بارگاهى كه براى امام حسين ( ع ) ساخته شده\r\nبارگاه سيد الشهدا پس از ساختن قبر شريف آن حضرت براى نخستين بار در دوران بنى اميه بنا گرديد .\r\nاخبار و روايات بسيارى آمده كه در زمان بنى اميه سقفى بر روى مزار امام و مسجدى نزديك آن ساخته شد و تا زمان هارون الرشيد از بنى عباس همچنان باقى بود . اما معلوم نيست چه كسى اولين بارگاه را ساخت .\r\nمحمد بن ابى طالب حسينى حايرى در كتاب خود تسلية المجالس و زينة المجالس ، در شهادت امام حسين ( ع ) مىنويسد : در كنار مرقد امام مسجدى بنا گرديده و پس از انقراض حكومت بنى اميه و در زمان بنى عباس نيز همچنان باقى بوده . . . كه در صفحات آينده به سخنان نامبرده اشاره خواهد شد .\r\nسيد على بن طاووس در كتاب اقبال به نقل از حسين بن ابى حمزه مىنويسد : در اواخر زمان بنى اميه سقفى بر روى آن ساخته شد و براى آن دربى نيز بنا گرديد . وى در ادامهء سخن خود مىگويد : در اواخر حكومت بنى اميه بود كه روزى من به قصد زيارت قبر حسين ( ع ) به راه افتادم . همين كه نزديك درب حاير رسيدم ، مردى را مشاهده كردم كه مىگفت : چنانچه ارادهء زيارت قبر حسين را دارى از درب حاير وارد شو .\r\nمن نيز از همان درب حاير وارد بارگاه امام گشتم .\r\nابن قولويه در كتاب كامل الزياره در حديثى آورده است كه : امام صادق ( ع ) خطاب به جابر جعفى گفت :\r\nچنانچه قصد زيارت قبر حسين ( ع ) را داشتى از درب نزديك حاير وارد شو و بر وى درود فرست ، و چنان كه نجاشى مىگويد ، وفات جابر در سال 128 اتفاق افتاده و مروان بن محمد كه آخرين حكمران بنى اميه بوده ، به سال 132 از دنيا رفته ، و با مرگ او حكومت بنى اميه منقرض شده است . بنابراين ساختمان بارگاه امام ( ع ) پيش از سال 128 بنا گرديده است .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nابن قولويه در همان كتاب از ابو حمزه ثمالى روايت كرده كه امام صادق ( ع ) گفت : هرگاه ارادهء زيارت امام حسين ( ع ) را كردى ، از درب شرقى وارد شو و نزديك درب بايست و آنچه در زيارت آن حضرت وارد شده بخوان . سپس ادامه داده گويد : همين كه از بارگاه امام خارج شدى ، كمى درنگ كن تا به زيارت ساير شهداء نايل گردى . اين روايت با صراحت نشان مىدهد كه بارگاه امام قبلا ساخته شده و داراى درهاى متعددى بوده و آنجا كه مىگويد ، مىبايست از درب شرقى وارد شوى خود دليل بارزى است بر اينكه درب ديگرى داشته است . و در حديثى از صفوان جمال آمده است كه امام صادق ( ع ) گفت : هر وقت ارادهء زيارت حسين بن على ( ع ) را كردى ، نزديك درب مرقد شريف و خارج بارگاه اندكى توقف كن و در حالى كه به قبر اشاره مىكنى به زيارت امام بپرداز و ابتدا با پاى راست و سپس با پاى چپ وارد شو ، و از آنجا به حاير بارگاه داخل شو و در كنار قبر مطهّر آن حضرت بايست .\r\nشيخ مفيد در كتاب مزار خود آنجا كه از روايت صفوان بن مهران ذكر كرده مىنويسد : همين كه به درب حاير رسيدى اندكى توقف كن . آنگاه به درب قبّه رفته و بالاى سر آن حضرت بايست و سپس از دربى كه نزديك پاى على بن الحسين ( ع ) قرار گرفته خارج شو و به زيارت ساير شهداء بپرداز . سپس به قصد زيارت عباس بن على به آرامگاه آن بزرگوار نزديك شو .\r\nابن قولويه به سند خود از ابو حمزهء ثمالى روايت كرده كه امام صادق ( ع ) گفت : هرگاه ارادهء زيارت عباس بن على را داشتى نزديك درب آرامگاه بايست و آنچه را كه در زيارت آن بزرگوار وارد شده بخوان و سپس به مقبرهء او داخل شو .\r\n\r\nتخريب قبر امام به دستور هارون الرشيد\r\nمرقد شريف امام تا زمان هارون الرشيد همچنان باقى بود . اما اين شخص فرمان داد كه قبر را خراب و محل آن را پر كنند و درختى را كه نزديك آن بود قطع نمايند . سيد محمد بن ابى طالب حسينى حايرى به نقل از كتاب خود ، تسلية المجالس و زينة المجالس آورده است كه : بر آرامگاه حسين ( ع ) مسجدى بنا ساختند كه پس از دوران بنى اميه و تا زمان بنى عباس باقى بود تا آنگاه كه هارون الرشيد به حكومت رسيد . پس وى دستور تخريب قبر را صادر كرد و درختى را كه در نزديكى آن قرار داشت قطع كرد و محل قبر را پر كردند . . .\r\nو هم اكنون يكى از دربهاى صحن شريف به نام درب درخت يا ( باب السدره ) ناميده مىشود . برخى گويند اين درخت در اطراف قبر و يا نزديك آن قرار داشته است . چنان كه قبلا اشاره شد محمد بن ابى طالب در دنبالهء سخن خود مىگويد : پس از تخريب قبر شريف امام در زمان مأمون و غير او بناى آرامگاه امام تجديد شد .\r\n\r\nمتوكل قبر حسين بن على ( ع ) را ويران مىكند\r\nدر تاريخ طبرى آمده است كه : در سال 236 به دستور متوكل آرامگاه حسين بن على را تخريب و همهء خانه‌هاى اطراف آن را ويران كردند ، و فرمان داد كه به جاى آن به كشت و زرع پردازند و بر روى قبر آب جارى سازند . مأموران وى از ورود مردم بدان جا جلوگيرى مىكردند . چنان كه بانگ برآوردند ، هر كس\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nسه بار در آنجا ديده شود ، به زندان خواهد رفت . و بدين ترتيب مردم را از اطراف آن پراكنده ساختند ، و از ورود به محل قبر شريف امام جلوگيرى كردند . و سرانجام به محل كشتزار تبديل كردند . . .\r\nاز اين مطلب چنين برمىآيد كه اطراف مرقد مطهر امام خانه‌هايى بوده و مردمانى در آنجا سكونت داشتند كه متوكل فرمان تخريب آنها را داده بود . شيخ طوسى در كتاب امالى از ابن حشيش از ابى مفضل شيبانى و او از على بن عبد المنعم بن هارون خديجى آورده است كه گفت : جدّ من قاسم بن احمد بن معمر اسدى كوفى كه به سيره و تاريخ و زندگانى مردمان آگاهى بسيار داشت ، براى من تعريف كرد : به متوكل جعفر بن معتصم اطلاع رسيده بود كه مردمان بسيارى از اهالى شهر در سرزمين نينوا اجتماع كرده‌اند و گروههاى بسيارى به زيارت قبر حسين ( ع ) مىشتابند . پس متوكل يكى از فرماندهان خويش همراه با عدّهء بسيارى از سپاهيان را بدين سرزمين فرستاد تا آنان را از اطراف قبر حسين ( ع ) پراكنده سازند ، و از زيارت آن حضرت و اجتماع مردم مانع گردند . پس مأمور متوكل اين امر را به انجام رساند . اين حادثه كه به سال 237 رخ داد ، نه تنها مانع نگرديد كه مردم از گرد قبر شريف آن حضرت پراكنده شوند بلكه موجب خشم و شورش مردم شد .\r\nآنها به فرماندهء سپاه متوكل اعلام كردند ، چنانچه به كشتار ما نيز فرمان دهى بازهم از زيارت قبر حسين ( ع ) دست نخواهيم كشيد . همين كه سپاهيان متوكل دريافتند آنچه را كه مردم گفته‌اند خواه و ناخواه انجام خواهند داد ، اين مطلب را به متوكل عباسى گزارش دادند . آنگاه متوكل نامهء فرمانده را پاسخ داد و دستور داد آنان را رها سازند و به اين بهانه كه سپاهيان وى قصد دارند به مصالح مردم كوفه بپردازند آنان را به سوى اين شهر گسيل داشت . بدين ترتيب زمانى چند سپرى گرديد تا آنگاه كه سال 247 فرا رسيد .\r\nپس بار ديگر متوكل اطلاع يافت كه اهالى شهر و گروههاى بسيارى از كوفه به طرف كربلا رو آورده‌اند و جماعت بسيارى به زيارت قبر امام مىپردازند ، و بازار بزرگى در آنجا بنا ساخته‌اند .\r\nمتوكل بازهم فرمانده‌اى به همراه لشكريان بسيار به جانب كربلا فرستاد . يكى از افراد سپاه وى بانگ زد ، هر كس به زيارت قبر حسين ( ع ) برود خونش ريخته خواهد شد . سپس فرمان داد قبر را تخريب كردند و زمين آن را به كشتزارى تبديل ساختند و از اين مرحله پا را فراتر نهاد و دستور داد هر كس از آل ابو طالب و همچنين از شيعيان را بيابند به قتل رسانند . اما دست تقدير نگذاشت به آرزوى خود نايل گردد و ديرى نپاييد كه به هلاكت رسيد .\r\nنگارنده معتقد است كه تخريب و ويران ساختن قبر امام و ممانعت از زيارت آن حضرت به دستور متوكل از سالهاى 236 و 237 آغاز گرديد و تا سال 247 كه متوكل به قتل رسيد اين امر ادامه داشت .\r\nوى كه حاكمى ستمگر بود تا آنگاه كه زنده بود از زيارت مرقد امام حسين جلوگيرى مىكرد و مردم را از اين امر بازمىداشت و يا لااقل مردم تا مدتى كمتر به زيارت قبر امام مىرفتند و يا دوستان امام چندى مخفيانه زيارت مىكردند . مدتى سپرى شد . بازهم از سوى او ممانعت به عمل آمد تا آنگاه كه دست تقدير الهى وى را به هلاكت رساند . برخى از شعراى زمان دربارهء او چنين گفته‌اند :\r\n أ يحرث بالطف قبر الحسين * و يعمر قبر بنى الزانيه\r\nلعل الزمان بهم قد يعود * و يأتى بدولتهم ثانيه \r\nچنان كه قبلا نيز اشاره شد ، در زمان مأمون بناى مرقد امام حسين ( ع ) تجديد گرديد تا آنگاه كه متوكل\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nعباسى به حكومت رسيد . پس وى فرمان داد تا قبر مطهر امام و قبور ياران آن حضرت را تخريب و قبرها را پر كردند و بر روى آنها آب جارى ساختند . به هر حال اين مطالب نشانگر آن است كه متوكل به شدت با على ( ع ) و خاندان آن حضرت كينه و دشمنى داشت و آنان را مورد آزار قرار مىداد .\r\nسومين بار مرقد مطهر امام به دست منتصر تجديد بنا گرديد . چنان كه قبلا اشاره شد محمد بن ابى طالب به دنبال سخن خود ، پس از ذكر تخريب قبر شريف امام به متوكل مىگويد : پس از قتل متوكل فرزندش منتصر به حكومت رسيد . وى بر خلاف پدر نسبت به خاندان ابو طالب با عطوفت و مهربانى و نيكى رفتار مىكرد و اموال بسيارى در ميان آنان توزيع مىكرد و هم در دوران او بود كه قبور شهدا تجديد گرديد . بسيارى از مورخين نوشته‌اند كه وى مردم را به زيارت قبر حسين ( ع ) تشويق مىكرد . مجلسى در كتاب بحار مىنويسد : آنگاه كه متوكل به قتل رسيد فرزندش منتصر كه به جاى پدر حكومت را به دست گرفت دستور داد حاير حسينى را بنا كنند و بارگاهى بر مرقد شريف امام بسازند ، و خود با خاندان علوى به نيكى رفتار مىكرد و بيم و ترس را از آنان دور مىساخت . در جلد سوم كتاب نامبرده در بخش مربوط به بناى مرقد امير المؤمنين ( ع ) آمده است كه بارگاهى كه بر روى قبر امام حسين ( ع ) ساخته شده بود به سال 273 ويران گرديد . در حالى كه مردم به سال 247 در امر خلافت با وى بيعت كردند منتصر ، بارگاه امام را در همان سال تأسيس كرد و پس از پنج سال وفات يافت . اما سيد بن طاووس مىگويد : بارگاه امام به دست داعى محمد بن زيد و در دوران حكومت معتضد بنا گرديد . در حالى كه مردم در سال 279 در امر خلافت با معتضد بيعت كردند و او به سال 289 دار فانى را وداع گفت .\r\nتجديد بناى مرقد امام براى چهارمين بار به دست محمد بن زيد بن حسن بن محمد بن اسماعيل بن زيد بن حسن بن على بن ابى طالب ، ملقب به داعى صغير انجام گرديد . وى پس از برادرش حسن ملقب به داعى كبير به مدت بيست سال حكومت طبرستان را به عهده داشت . او بارگاه امير المؤمنين ( ع ) را در نجف و بارگاه امام حسين ( ع ) را در كربلا برپا ساخت . محمد بن ابى طالب به دنبال بيان سابق خود پس از ذكر تجديد بناى قبر امام در دوران حكومت منتصر مىگويد : همانطور كه دو مرقد مطهر على بن ابى طالب ( ع ) و حسين بن على ( ع ) به فرمان حسن داعى كبير و محمد داعى صغير فرزند زيد بن حسن بنا گرديد ، بارگاه اين دو امام نيز به دستور دو نفر نامبرده تأسيس شد ، و اين امر ما بين سالهاى 279 و 289 انجام گرديد . برخى از مورخين معاصر بر اين عقيده‌اند كه بناى مزبور در سال 280 به پايان رسيده است . يكى ديگر از كسانى كه در تجديد بناى آرامگاه امام كوشيد ، عضد الدوله فنا خسرو بن بويه ديلمى بود . قبلا نيز گفته شد . محمد بن ابى طالب در پايان سخن خود پس از ذكر نوسازى محمد بن زيد مىگويد : عضد الدوله ، امير المؤمنين ( ع ) و حسين بن على ( ع ) را به شدت مورد تعظيم و تكريم قرار داد و در نوسازى بارگاه آن دو بزرگوار و تعيين اوقاف براى آنها سخت بكوشيد و همه‌ساله به زيارت آنها مىرفت . در كتابى به قلم يكى از مورخين معاصر آمده است كه : به سال 371 كه عضد الدوله به زيارت بارگاه حسينى رفته بود در تزيين و نوسازى بناى اطراف حرم بكوشيد و دستور داد به ساكنين مجاور حرم شريف آن حضرت عطا و بخشش كنند و سرانجام پس از پنج سال كه حكومت عراق را به دست داشت به سال 372 از دنيا برفت و در زمان او بود كه رواقى به دست عمران بن شاهين معروف به رواق عمران ، در حاير حسينى ساخته شد .\r\nششمين بار بارگاه امام حسين به دست حسن بن مفضل بن سهلان ابو محمد رامهرمزى وزير سلطان الدولهء\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nديلمى نوسازى شد . ابن اثير در ضمن حوادث سال 407 آورده است كه در ربيع الاول سال مزبور در بارگاه حسين بن على و رواقهاى آن در اثر روشن كردن دو شمع بزرگ به هنگام شب آتش‌سوزى رخ داد . در همين موقع بود كه وزير سلطان الدوله ديلمى به تعمير و نوسازى بارگاه حسينى پرداخت . در كتاب مجالس المؤمنين از تاريخ ابن كثير شامى آمده است كه وزير نامبرده ديوارى در اطراف حاير حسينى به پا ساخت و به سال 460 هجرى دنيا را ترك كرد . ابن ادريس در سال 588 در كتاب المواريث من السراير نيز به اين مطلب اشاره كرده است . و ابن بطوطه نيز كه خود از اين نوسازى ديدن كرده بود در سفرنامهء خود در سال 727 ذكر كرد .\r\nنوسازى و تعمير بارگاه امام كه تا اين تاريخ همچنان باقى است در سال 767 به امر سلطان اويس ايلخانى انجام گرديده و در سال 786 فرزندش احمد بن اويس در تكميل آن بكوشيد و تاريخ آن در بالاى محراب و نزديك سر شريف آن حضرت نگاشته شده است . از آن پس اصلاحات و تغييراتى به وسيلهء پادشاهان شيعه و ديگران در ساختمان حرم شريف امام به عمل آمده است .\r\nدر سال 930 شاه اسماعيل صفوى صندوق پرارزشى كه به طرزى نو و زيبا ساخته شده بود براى روى قبر شريف هديه كرد . از آن پس بازسازى و تعمير گنبد توسط سلطان مراد چهارمين پادشاه عثمانى در سال 1048 انجام شد . در سال 1135 همسر نادر شاه مبالغ بسيارى براى تعمير بارگاه حسينى ارسال داشت . تذهيب و طلاكارى گنبد شريف در سال 1232 به دستور فتحعلى شاه انجام گشت .\r\n\r\nتخريب قبر شريف امام به وسيلهء وهابيها\r\nدر سال 1216 سعود بن عبد العزيز بن محمد بن سعود وهابى نجدى ، لشكرى از اعراب نجد را گردآورد و مجهّز ساخت . به نوشتهء برخى از مورخين اروپايى سپاهى بيش از چهار صد سوار آماده كرد و به منظور نبرد رهسپار عراق ساخت و كربلا را به محاصره درآورد . آن روز هجدهم ذى حجه و روز غدير بود . اكثر مردم جهت زيارت امير المؤمنين ( ع ) به نجف اشرف رفته بودند . سپاهيان سعودى از فرصت استفاده كردند به تاخت‌وتاز پرداختند و به روى مردم شمشير كشيدند . تا آنجا كه گويند تعداد بسيارى از اهالى شهر را كه ما بين چهار هزار يا پنج هزار نفر نوشته‌اند به قتل رساندند كه در ميان آنها پيرمردان و كودكان و زنان نيز ديده مىشد . تنها عدهء كمى كه يا از چنگ آنان بگريختند و يا در گوشه‌اى خود را پنهان ساختند ، توانستند از اين معركه به دور مانند و از تهاجم آنان در امان باشند . آنان به قتل و كشتار مردم پرداختند و حرم مطهر امام را مورد چپاول قرار دادند و آنچه را كه از فرش و قنديل و اثاث ديگر در آنجا يافتند به غارت بردند .\r\nضريح امام را از جا كندند ، و اسبان خود را در صحن مطهر امام آوردند و از چوب درهاى آن آتش بپاساختند و در بارگاه شريف آن حضرت به نوشيدن قهوه پرداختند و پس از بردن ذخائر و اشياء گران قيمت حرم مطهر به بلاد خود بازگشتند .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\nزين العابدين على بن الحسين بن على بن ابى طالب عليهم السلام چهارمين امام از اهل بيت طاهرين صلوات اللّه عليهم\r\n\r\nتولد و وفات و مدت عمر و مدفن آن حضرت\r\nامام زين العابدين على بن الحسين ( ع ) در روز جمعه يا پنجشنبه و يا يكشنبه نهم يا پنجم يا هفتم شعبان و يا پانزدهم جمادى الثانى يا جمادى الاولى سال 38 يا 37 يا 36 هجرى در مدينه به دنيا آمد ، و در روز شنبه 12 ، 18 ، 19 ، 22 و يا 25 محرم سال 95 و يا 94 هجرى چشم از جهان فرو بست . همانطور كه در تاريخ تولد آن حضرت روايات مختلفى ذكر گرديده در تاريخ وفات آن حضرت نيز روايات متعددى آمده است .\r\nسن آن حضرت را برخى 55 ، 56 ، 57 ، 58 و يا پنجاه و نه سال و چند ماه و چند روز بنا به اقوال و روايات مختلف ذكر كرده‌اند . با جدّ بزرگوارش امير المؤمنين ( ع ) دو سال يا بيشتر و با عموى ارجمندش امام حسن ( ع ) ، دوازده و يا ده سال معاصر بود و با پدر عزيزش امام حسين ( ع ) بيست و سه و يا بيست و چهار سال زندگى مىكرده ، و پس از وفات عمويش امام حسن ( ع ) ، مدت ده سال با پدرش مىزيسته است و زندگانى او را پس از شهادت پدرش كه مدت امامتش نيز محسوب مىشد 34 يا 33 و يا 35 سال ذكر كرده‌اند . و اين مدت نيز بقيهء مدتى است كه سلطنت يزيد بن معاويه و معاوية بن يزيد و مروان بن حكم و عبد الملك بن مروان ادامه داشت .\r\nوفات آن حضرت در عصر سلطنت وليد بن عبد الملك روى داد ، و در آرامگاه بقيع با عموى بزرگوارش امام حسن بن على ( ع ) در بقعه‌اى كه قبر عباس بن عبد المطلب عليهم السلام نيز در آن مدفون است به خاك سپرده شد .\r\n\r\nمادر آن حضرت\r\nنام مادر آن حضرت را بعضى شهربانو يا شهر بانويه دختر يزدگرد فرزند شهريار پسر شيرويه پسر پرويز ، پسر انوشيروان ثبت كرده‌اند و آخرين پادشاه ايران را يزدگرد ناميده‌اند ؛ اما چنان كه مورخ نامى مبرد در كامل مىنويسد : نامش سلافه است كه از اولاد يزدگرد باقى مانده و نسبش مشهور بود و از بهترين زنان محسوب مىشد . و برخى نام وى را خوله نوشته‌اند . اما در طبقات ابن سعد نام وى غزاله ذكر گرديده و\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nشيخ مفيد مادر آن حضرت يا شاهزنان دختر يزدگرد بن شهريار بن كسرى ثبت كرده و برخى گويند نامش شهربانويه بوده است . اما همان‌طور كه شيخ مفيد نقل كرده و از ظاهر روايات نيز برمىآيد نام اصلى وى شاهزنان ، و سپس بنا به گفتهء مبرد به سلافه تغيير يافته بود .\r\nگويند وى را در زمان خلافت عمر به مدينه آوردند . قطب راوندى به سند خود از امام باقر ( ع ) روايت كرده است : آنگاه كه عمر ، خليفهء وقت تصميم گرفت وى را به فروش برساند ، على ( ع ) وى را از اين امر بازداشت و به عمر گفت : به وى پيشنهاد كند كه يكى از مسلمين را انتخاب و با وى ازدواج كند و مهريهء او را از سهم بيت المال بپردازد . در همين موقع بود كه وى حسين بن على ( ع ) را انتخاب كرد . امير المؤمنين ( ع ) كه از اين امر خرسند گرديد در نگاهدارى و احسان وى به فرزند خود امام حسين ( ع ) توصيهء فراوان نمود . به اين ترتيب شاهزنان فرزندى به دنيا آورد كه از بهترين مردم روى زمين محسوب مىشد . گويند مادر امام زين العابدين ( ع ) به هنگام وضع حمل چشم از جهان فروبست ، و وى در كفالت يكى از كنيزان پدر بزرگوار خود درآمد كه پرستارى وى را بر عهده گرفت . هر چند على بن الحسين ( ع ) در ظاهر مادرى غير از اين بانو نديده بود ؛ اما به تدريج كه رشد مىيافت به اين امر واقف گرديد كه بانويى كه وى را سرپرستى مىكند يكى از كنيزان است و اطرافيان ، وى را به نام مادر او مىخوانند . آن حضرت پس از چندى او را به ازدواج خود درآورد .\r\nهمين امر باعث گرديد كه عده‌اى او را به باد انتقاد گيرند تا آنجا كه بعضى از سلاطين بنى اميه اين موضوع را به دهان گرفتند و به غلط وى را مورد عتاب و سرزنش قرار دادند . اما در حقيقت اين زن مادر وى نبود و تنها كفالت و سرپرستيش را بر عهده داشت . در آن مواقع چنان بود كه اهالى مدينه بر خود عار مىدانستند كه از كنيز و اسيرزاده ، فرزند بياورند ، و تا آنگاه كه على بن الحسين ( ع ) تولد نيافته بود حاضر به ازدواج با كنيزان نبودند .\r\n\r\nعلى اكبر يا على اصغر ؟\r\nمعروف است كه برادر آن حضرت كه در فاجعهء كربلا به شهادت رسيد بزرگ‌تر از امام سجاد ( ع ) بوده ، اما در عين حال برخى نيز وى را على اصغر خوانده‌اند .\r\n\r\nكنيهء آن حضرت\r\nكنيهء امام را ابو محمد ، و بعضى أبو بكر نوشته‌اند . اما ابن سعد در كتاب طبقات به روايت أبي جعفر أبا الحسين آورده است . در روايات ديگر اغلب وى را ابا محمد ناميده‌اند .\r\n\r\nلقب امام\r\nبراى آن حضرت القاب بسيارى ذكر كرده‌اند . اما معروف‌ترين لقب وى را زين العابدين ، سيد العابدين ، سجاد و ذو الثفنات مىدانند .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\nنقش انگشترى امام\r\nدر كتاب فصول المهمه نقش انگشترى آن حضرت ، و ما توفيقى الا باللّه ، آمده اما به گفتهء كفعمى ، لكل غم حسبى اللّه ، و در كتاب حلية الاولياء در روايتى از امام باقر ( ع ) آمده است كه : القوة للّه جميعا ذكر گرديده است . و در روايت ديگرى از امام باقر ( ع ) العزة للّه آورده شده و از امام صادق ( ع ) روايت است كه نقش خاتم امام زين العابدين الحمد للّه العلى . و از امام كاظم ( ع ) آمده است كه : خزي و شقى قاتل الحسين بن على . و در روايتى از امام رضا ( ع ) ان اللّه بالغ امره ذكر شده است . به هر حال گويا امام سجاد داراى تعدادى انگشترى بوده كه با عبارات متعددى ذكر گرديده است .\r\n\r\nدربان آن حضرت\r\nدربان آن حضرت را ابو خالد كابلى و ابو جبله نوشته‌اند و بعضى يحيى بن ام الطويل مطعمى را كه به دست حجاج به قتل رسيد و در « واسط » به خاك سپرده شد ، نيز نام برده‌اند .\r\n\r\nشاعر آن حضرت\r\nمعروف‌ترين شعراى آن حضرت را فرزدق و كثير عزه نوشته‌اند .\r\n\r\nسلاطين عصر امام\r\nدر زمان آن حضرت يزيد بن معاويه ، معاوية بن يزيد ، مروان بن حكم ، عبد الملك بن مروان و وليد بن عبد الملك سلطنت داشته‌اند .\r\n\r\nفرزندان امام\r\nدر ميان فرزندان امام حسين ( ع ) توالد و تناسل تنها به امام زين العابدين ( ع ) اختصاص داشت و نسل ابو عبد اللّه الحسين ( ع ) به شخص على بن الحسين ( ع ) انحصار يافت . شيخ مفيد در ارشاد و ابن صباغ در فصول المهمه آورده‌اند كه تعداد اولاد آن حضرت پانزده نفر بوده كه يازده نفر از آنها پسر و چهار نفر آنها دختر بوده‌اند ، به اين ترتيب :\r\n1 - امام محمد باقر ( ع ) كه مادرش فاطمه ، دختر امام حسن مجتبى ( ع ) بوده و ام عبد اللّه كنيه داشته است .\r\n2 - عبد اللّه ، 3 - حسن ، 4 - حسين اكبر : مادر اين سه پسر از كنيزان بود و غير از آنها فرزند ديگرى نياورد .\r\n5 - زيد ، 6 - عمر : مادر اين نفر نيز از كنيزان بود ، 7 - حسين اصغر ، 8 - عبيد اللّه 9 - سليمان : مادر وى نيز بلاعقب بود و فرزند ديگرى نداشت .\r\n10 - على كه از همهء فرزندان امام كوچكتر بوده است ، 11 - خديجه : مادر اين دو ( على و خديجه ) نيز كنيز بوده است .\r\n12 - محمد اصغر كه مادرش از كنيزان بود .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n13 - فاطمه ، 14 - عليه ، 15 - ام كلثوم ، كه مادر ايشان نيز كنيز بود .\r\nامام محمد بن سعد در كتاب خود ، الطبقات الكبير تعداد اولاد آن حضرت را ده پسر و هفت دختر ثبت كرده و مىنويسد : فرزندان على اصغر ابن حسين بن على به اين شرح است : حسن بن على درج ، حسين اكبر درج ، محمد أبا جعفر الفقيه و عبد اللّه كه مادر آنها ام عبد اللّه دخت حسن بن على بن ابى طالب بوده است يكى ديگر از اولاد آن حضرت عمر ، و ديگرى زيد بود كه در كوفه به شهادت رسيد . و على بن على و خديجه كه مادرشان از كنيزان بود ، حسين اصغر ابن على و عليه ، كه كنيه‌اش ام على بود و مادر اين دو نيز كنيز بود . و كلثوم و ديگر سليمان كه مادرش غير از او فرزند ديگرى نياورد ؛ و مليكه ، كه مادرشان نيز كنيز بوده است . و قاسم ، و ام الحسن ، و ام الحسين و فاعمه ، كه اينها نيز مادرشان از كنيزان بود . اما در كشف الغمه آمده است كه : برخى گويند ، على بن الحسين ( ع ) داراى نه پسر بوده و اصولا فرزند دختر نداشته است . چنان كه ابن خشاب نحوى در كتاب ، مواليد اهل البيت آورده : آن حضرت داراى هشت پسر بوده و اولاد دختر براى آن حضرت ذكر نكرده و مىنويسد : محمد الباقر ، و زيد كه در كوفه به شهادت رسيد . عبد اللّه ، عبيد اللّه ، حسن ، حسين ، على و عمر ، اما آنچه را كه ابن شهر آشوب در مناقب آورده چنين است : فرزندان آن حضرت كه تعداد آنها به سيزده نفر مىرسيد غير از امام محمد باقر ( ع ) و عبد اللّه با هر كه مادر آنها ام عبد اللّه دختر حسن بن على ( ع ) و بقيهء آنها مادرشان جزء كنيزان بوده است . و ابو الحسين زيد ، كه در كوفه به شهادت رسيد و عمر با يكديگر دوقلو بوده‌اند . محمد اصغر ، عبد الرحمن و سليمان نيز سه‌قلو و حسن و حسين و عبيد اللّه نيز با يكديگر سه‌قلو بوده‌اند . و محمد اصغر ، و كوچكترين اولاد آن حضرت را على و خديجه ذكر كرده است . و هر چند كه برخى گويند . اصولا آن حضرت فرزند دختر نداشته است . اما برخى ديگر فاطمه ، عليه و ام الكلثوم را نيز از دختران آن حضرت دانسته‌اند ، و در كتاب ، عمدة الطالب چنين آمده است كه : از امام زين العابدين ( ع ) شش فرزند به نامهاى امام محمد باقر ، عبد اللّه باقر ، زيد الشهيد ، عمر الاشرف ، حسين الاصغر و على الاصغر باقى مانده است .\r\n\r\nلباس آن حضرت\r\nدر كتاب طبقات ابن سعد به نقل از فضل بن دكن آورده است كه : حديث كرد ما را نصر بن اوس طائي كه روزى بر على بن الحسين ( ع ) وارد شدم . جامه‌اى بر تن داشت كه روى آن را با پارچه‌اى به رنگ تيره و گرم پوشانيده بود و اغلب از آن استفاده مىكرد . و نيز به سند خود از موسى بن ابى حبيب الطائفى روايت كرده كه : على بن الحسين ( ع ) اغلب با حناء ، همراه با گياه ديگرى به نام كتم خضاب مىنمود كه به رنگ مشگى در مىآمد و نيز مىنويسد : على بن الحسين ( ع ) داراى جامه‌اى از خز بود كه در روز جمعه مىپوشيد . و به سند خود روايت كرده كه آن حضرت دو نوع جامه از خز بر تن مىكرد . يكى كوتاهتر بود و جبه‌اى ديگر از همان نوع خز كه بر روى لباسهاى خود از آن استفاده مىكرد . و باز به سند خود از ابى جعفر روايت كرده كه گويد : پوستينى كه داراى آستين بلندى بود و در عراق تهيه شده بود به عنوان هديه به على بن الحسين ( ع ) اهدا كردم . آن حضرت اغلب از آن استفاده مىكرد اما به هنگام اداى نماز از تن خود خارج مىساخت . و در جاى ديگر به سند خود از ابى جعفر آورده است كه در زمستان جامهء خز به پنجاه دينار مىخريد و چون\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nتابستان فرا مىرسيد آن را به فروش مىرسانيد و پول آن را به فقرا صدقه مىداد . در تابستان از دو نوع جامه از لباسهاى مصرى استفاده مىكرد كه به بهاى يك دينار خريدارى كرده و هر بار يكى از آنها را بر تن مىكرد و مىگفت :  ( قُل مَن حَرَّم زِينَةَ اللَّه الَّتِي أَخْرَج لِعِبادِه . . . )  « 1 » \r\nدر حديث ديگرى مىگويد : خبر داد ما را محمد بن اسماعيل بن ابى فديك و عبد اللّه بن مسلمه و اسماعيل بن عبد اللّه بن ابى اويس كه گويند حديث كرد ما را از محمد بن هلال كه گويد : روزى به ديدار على بن الحسين ( ع ) نايل آمدم در حالى كه وى عمامه‌اى بر سر نهاده و قسمتى از آن را در پشت سر خود فرو آويخته بود .\r\n\r\nاخلاق آن حضرت\r\nعلى بن الحسين ( ع ) در كليه صفات بارز انسانيت و اخلاق و فضيلت به حد كمال بود . نسبت به اهل زمان ، افضل و اعلم وافقه و اورع و اعبد و اكرم و احلم و اصبر و افصح و در مكارم اخلاق و در راه صدقه و انفاق و مهربانى و عطوفت نسبت به فقراء و مساكين و خيرخواهى ، از نيكوترين افراد بود ، و هيچ كس به پايهء وى نمىرسيد ؛ و شخصيت و عظمت آن حضرت به اندازه‌اى بود كه دور و نزديك و دوست و دشمن را تحت تاثير جذبه و روحانيت خود قرار مىداد . چندان كه گويند : يزيد بن معاويه پس از واقعهء حره كه دستور داد كليهء اهالى مدينه با وى بيعت كنند ، تنها على بن الحسين ( ع ) بود كه از اين فرمان استثناء گرديده بود ، و اگر از او نيز بيعت مىخواست بدان جهت بود كه وى را برادر و ابن عم خود محسوب مىداشت .\r\nدر پوشيدن لباس و علم و فقه و عبادت به جدّ بزرگوار خود امير المؤمنين ( ع ) شباهت بسيار داشت . از صفات بارز آن حضرت اين بود كه هر كس نسبت به وى رفتار سوئى نشان مىداد ، بر عكس با وى به نيكى و احسان رفتار مىكرد .\r\nفى المثل هشام بن اسماعيل به هنگامى كه والى مدينه بود آن حضرت را به شدّت مورد رنج و آزار قرار داد . اما به وقتى كه از امارت معزول گرديد ، وليد دستور داد ، وى را بر در خانهء مروان قرار دهند و چنانچه حق كسى را پايمال كرده از وى بازخواست كنند و بدين ترتيب مردم وى را مورد سرزنش و دشنام قرار دادند .\r\nاما همين كه امام وى را بدين حال مشاهده كرد بر او سلام كرد و به نزديكان خود دستور داد ، هرگز معترض او نگردند و به آزارش نپردازند . عجيب اينكه پسر عم آن حضرت كه اغلب به آزار وى مىپرداخت ، امام شبها به خانهء وى مراجعه مىكرد و بىآنكه خود را معرفى كند مبالغ بسيارى پول به وى اعطا مىفرمود ، و او بىآنكه از اين امر اطلاعى داشته باشد در حالى كه به بدگويى امام مىپرداخت ، مىگفت : اما على بن الحسين هرگز يادى از من نمىكند . آن حضرت همچنان اين كلمات را مىشنيد و با صبر و شكيبايى تحمل مىكرد و هرگز سخنى بر زبان نمىآورد ، تا آنگاه كه چشم از جهان فروبست . و ديگر كسى به كمك وى نشتافت . دانست كسى كه هر شب به خانهء وى مىرفت و ياريش مىكرد همان على بن الحسين ( ع ) بوده\r\n\r\n","description":"","footnote":" ( 1 ) بگو اى پيغمبر ، كيست كه حرام كند آن زينت و زيورى كه خداى از بهر بندگان خود آفريده حرام كرده و از صرف رزق حلال و پاكيزه منع كرده ؟ ( سورهء اعراف آيهء 31 ) ","page_name":" 229 ","page_number":229},
  {"content":"\r\n\r\nاست .\r\nو آنگاه كه اهالى مدينه در واقعهء حره بر بنى اميه شوريدند ، مروان حكم به على بن الحسين ( ع ) متوسل شد و از وى استمداد كرد . از طرفى خانوادهء او نيز از هيچ كس حاضر نشد آنها را بپذيرد به على بن الحسين ( ع ) پناه بردند و از او يارى خواستند . راستى عظمت و بزرگى امام زين العابدين ( ع ) تا چه اندازه بود كه وقتى دشمن به او روى آورد ، دست از عطوفت و مهربانى خويش برنمىداشت . زنان شهر مدينه نيز در موقع بروز جنگ به خانهء على بن الحسين ( ع ) روى آوردند و به وى پناه بردند . آنها كه غالبا از زنان عبد مناف بودند و تعدادشان به چهارصد نفر مىرسيد تا آنگاه كه اين واقعه پايان يافت و سپاه مسرف بن عقبه متفرق شدند همچنان غذا و لباسشان را تأمين مىكرد . امام سجاد معاش تعداد كثيرى از خانواده‌ها را تأمين مىكرد و هر شب به خانهء آنها مراجعه مىكرد و طعام و پول به آنها اعطاء مىفرمود و تا موقعى كه چشم از جهان فروبست هيچ كس به اين امر واقف نبود كه چه كسى است كه معيشت آنان را تأمين مىكند .\r\nو آنگاه كه در برابر شخصى قرار گرفت كه وى را به باد ناسزا و دشنام قرار داده بود فرمود : اگر آنچه را كه دربارهء من بر زبان آوردى درست بوده خداوند مرا ببخشد و اگر نسبتهايى كه به من دادى نادرست بوده خداوند تو را عفو فرمايد .\r\nگويند بيست بار كه با شتر خود به حج سفر كرد حتى يك تازيانه بر وى نزد . غلامان را مىخريد و آزاد مىكرد . در ميان اين غلامان عده‌اى سياه بودند كه آن حضرت آنان را به عرفات مىبرد و به كارشان وامىداشت . آنگاه حوايج آنها را برآورده مىساخت و آزادشان مىكرد و سپس جوايزى به آنها اعطاء مىكرد . زهرى كه از اصحاب آن حضرت محسوب مىشد روزى تازيانه‌اى به غلام خود زد چنان كه او جان را به جان آفرين تسليم كرد . وى از اين ماجرا سخت مضطرب شد و انگشت ندامت بر دهان گرفت .\r\nسرانجام به خدمت على بن الحسين ( ع ) آمد و حادثه را تعريف كرد . امام سجاد به وى گفت : به نظر من گناهى مرتكب شده‌اى و مىتوانى توبه كنى و عمل خود را جبران سازى . به اين ترتيب كه كنيز مؤمنه‌اى را آزاد و يا دو ماه متوالى روزه بگيرى تا گناه تو بخشوده شود . زهرى آنچه را كه زين العابدين ( ع ) براى او داورى فرمود به مورد اجرا گذاشت و هم به وسيلهء امام سجاد ( ع ) بود كه از اضطراب و غم و اندوه بيرون آمد و از حالت تشويش و نگرانى رهايى يافت .\r\nامام سجاد اغلب با كسانى به سفر مىرفت كه وى را نشناسند و با آنها نيز شرط مىكرد در امورى كه در راه بدانها احتياج دارند خود كمك كند و شخصا انجام دهد و آنگاه كه از اين موضوع از وى پرسيدند گفت :\r\nبيم دارم از اينكه به نام رسول اللّه ( ص ) بيش از آنچه استحقاق دارم با من رفتار كنند .\r\nدر كشف الغمه آمده است كه : امام سجاد ( ع ) غالبا پيش از خواب وضو مىگرفت و روى ظرف آب را مىپوشانيد ، و در شستشو و وضو گرفتن خود از هيچ كس كمك نمىگرفت . همين كه پاسى از شب مىگذشت از خواب برمىخاست . پيش از گرفتن وضو ابتدا مسواك مىكرد و سپس به نماز مىپرداخت .\r\nدر سفر و حضر هرگز نماز شب را ترك نكرد ، و از نمازهاى نافله آنچه را كه در روز نتوانسته بود انجام دهد ، به هنگام شب آنها را جبران مىكرد . در اين مورد به فرزندان خود توصيه كرده مىگفت : هر چند كه نمازهاى نافله مانند فرايض بر شما واجب نگرديده ، اما چون از عباداتى است كه فضيلت بسيار دارد ، دوست دارم كه خود را بدان عادت دهيد و چنانچه در فرايض و واجبات خود قصور كرديد به وسيلهء نوافل\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nجبران سازيد .\r\nهر وقت سائلى به نزدش مىآمد ، مىگفت : مرحبا بر آن كس كه توشهء آخرت مرا فراهم مىسازد . به هنگام راه رفتن هرگز دستهاى مباركش از رانهاى او تجاوز نمىكرد . و بىآنكه كبر و غرورى از خود نشان دهد با وقار و آرامى قدم برمىداشت . امام صادق ( ع ) ، در اين مورد گفت : آن حضرت به هنگام راه رفتن هرگز به چپ و راست توجه نمىكرد و چنان با سكون و آرامش راه مىرفت كه گويى بر فراز سرش مرغى نشسته باشد . « 1 » \r\nبه هنگام شب در عرفه و بامدادان كه به مشعر مىرفت به آرامى گام برمىداشت و در سفر بين نمازهاى ظهر و عصر و همچنين بين مغرب و عشاء را جمع مىكرد و بىآنكه بين آنها فاصله قرار دهد ادا مىكرد ، و پياده به رمى جمره مىپرداخت .\r\nچنان كه ابن حجر در كتاب خود صواعق مىنويسد : زين العابدين ( ع ) تنها كسى بود كه در علم و زهد و عبادت جاى پدر بزرگوار خود را گرفته بود و در وقت گرفتن وضو تغيير مىيافت و رنگش به زرد مىگراييد .\r\nوقتى از اين موضوع از وى پرسيدند ، گفت : شما نمىدانيد در خدمت چه شخص با عظمتى حاضر مىشوم ! .\r\nدر عظمت و بزرگوارى و عفو اغماض ، هيچ كس به پاى وى نمىرسيد . چندان كه گويند مردى وى را به شدّت ناسزا و دشنام داد اما آن حضرت سخنى نگفت و وى را به حال خود گذاشت . بار ديگر كه به ملاقات امام نايل آمد ، پيش خود چنين احساس كرد كه وى را مجازات خواهد كرد . اما آن حضرت در حالى كه اين آيه را قرائت مىكرد :  ( خُذِ الْعَفْوَ وَ أْمُرْ بِالْعُرْف وَ أَعْرِض عَن الْجاهِلِين . )  « 2 »  به وى گفت : تو را عفو كردم .\r\nدر كتاب خصال به نقل از امام باقر ( ع ) آمده است كه : على بن الحسين ( ع ) در شبهاى تاريك جهت يارى و مساعدت به فقرا به راه مىافتاد ، و در حالى كه به يك دست مقدارى پول و بر پشت مباركش انبانى از غذا داشت به خانهء فقرا مىرفت . در را مىكوبيد و به آنها غذا و نان و پول مرحمت مىكرد و صورت خود را مىپوشانيد تا كسى او را نشناسد ، و تا آنگاه كه چشم از جهان فرو بست ، اين امر همچنان ادامه داشت . پس از آن اهالى مدينه كسى را نيافتند كه معاش آنها را تأمين كند ، و در چنين موقع بود كه به اين امر واقف شدند كه شخصى كه همه شب به خانه‌هاى آنها مىرفت و به آنها غذا و پول مىرساند ، على بن الحسين ( ع ) بوده است .\r\nگويند روزى كه جامه‌اى از خز بر تن كرده و از خانه به راه افتاده بود . سائلى به عنوان سؤال وى را مورد اعتراض قرار داد و به آن رداء درآويخت . آن حضرت بىآنكه به اعتراض وى پاسخ گويد ، وى را ترك كرد و جامه را به او داد . در روز عرفه بود كه جمعى توجه آن حضرت را جلب كرده كه از مردم سؤال مىكردند . رو كرد به آنها و گفت : واى بر شما ، در چنين روزى كه درهاى رحمت الهى بر روى مردم تا آنجا\r\n\r\n","description":"","footnote":" ( 1 ) در معنى اين جمله چنين آمده كه پرنده اغلب در محلى مىنشيند كه حركت نكرده و ساكن باشد .  ( 2 ) ( اى رسول با امت ) طريقهء عفو و بخشش پيش گير و به نيكوكارى امر كن و از مردم نادان روى بگردان ، ( سورهء اعراف آيهء 198 ) ","page_name":" 231 ","page_number":231},
  {"content":"\r\n\r\nگشوده است كه اميد مىرود كودكان در شكم مادران خود خوشبخت گردند ، چگونه از غير خدا به سؤال پرداخته‌ايد ؟ .\r\nبا اينكه على بن الحسين ( ع ) از هر كس نسبت به مادر خود بيشتر به احسان و نيكى رفتار مىكرد با اين وصف اغلب از خوردن غذا با وى امتناع مىورزيد ، و آنگاه كه ياران و نزديكان آن حضرت دربارهء اين موضوع از وى جويا شدند و گفتند : شما از نيكوترين و اصيل‌ترين مردم هستيد و از هر كس نسبت به مادر خود بيشتر به احسان رفتار مىكنيد . پس چگونه است كه از غذا خوردن با وى اباء داريد ؟ گفت : من شرط ادب و احترام را به جا مىآورم ، و بيم دارم كه به لقمه‌اى دست برم كه او زودتر متوجه آن شده باشد . و آنگاه كه شخصى خطاب به آن حضرت گفت : يا بن رسول اللّه ، من شما را به جهت خدا دوست دارم . آن حضرت گفت : خداوندا من به تو پناه مىبرم از اينكه مردم مرا به خاطر تو دوست بدارند و تو مرا دشمن بدارى .\r\nاز يكى از كنيزان امام از اخلاق آن حضرت جويا شدند . وى گفت : به اختصار يا به تفصيل شرح دهم ؟\r\nوقتى از وى خواستند كه مختصر بيان كند ، گفت : روزها هرگز براى او غذايى نياوردم و شبها نيز هيچ‌گاه رختخواب پهن نكردم و اين بدان جهت بود كه اغلب در روز روزه داشت و در شب به عبادت مشغول بود .\r\nروزى با عده‌اى مواجه گرديد كه وى را به باد ناسزا و بدگويى گرفتند . اما آن حضرت رو كرد به آنها و گفت : چنانچه سخن شما دربارهء من درست است ، خداوند مرا عفو كند ، و اگر نسبتهايى كه به من داده‌ايد نادرست بوده از خدا مىخواهم گناه شما را عفو فرمايد . آنگاه كه طالب علمى در خدمت آن حضرت حاضر مىشد مىگفت : « مرحبا بوصية رسول اللّه صلّى اللّه عليه و آله و سلّم » سپس مىگفت طالب علم و دانش از همان وقت كه از خانهء خود خارج مىشود ، به هيچ تر و خشكى از زمين نيست كه قدم مىنهد مگر آنكه همه براى او به تسبيح مىپردازند . على بن الحسين ( ع ) هر شب به تنهايى درب يكصد خانه را مىكوبيد و به دست مبارك خود به درماندگان و بيچارگانى كه از فرط آبرو و نجابت ، فقر و گرسنگى خود را ابراز نمىكردند انفاق مىكرد ، در حالى كه انبان غذا بر پشتش سنگينى مىكرد ، بىآنكه از غلامان و خدمتگزاران خود كمك بگيرد غذا را تقسيم مىكرد . زيرا نمىخواست كسى از اين امر آگاه شود . از طرفى عده‌اى از فقرا و مساكين نيز مانند او ميل نداشتند كسى آنها را بشناسد . آن حضرت نيز مىكوشيد رازشان فاش نگردد . هيچ غذايى ميل نمىكرد مگر آنكه همانند آن را به عنوان صدقه به فقرا اعطاء مىكرد . مدت بيست سال بر پدر بزرگوار خود مىگريست ، و هر موقع غذا به نزد آن حضرت مىآوردند بىدرنگ آثار غم و اندوه در سيمايش آشكار مىگرديد و گريان مىشد ، چندان كه روزى يكى از غلامان به وى گفت : يا بن رسول اللّه ، آيا لحظه‌اى مىرسد كه شما محزون و اندوهناك نباشيد ؟ امام زين العابدين ( ع ) گفت : واى بر تو . من چه بگويم يعقوب ( ع ) دوازده پسر داشت . همين كه به فراغ يكى از آنها مبتلا شد ، آن قدر گريست كه چشمانش از غم و اندوه نابينا گشت ، در حالى كه فرزند عزيزش يوسف حيات داشت . حال من چگونه غمگين نباشم ، كه چون به هر طرف مىنگرم از يك سو پدرم و از سوى ديگر برادر و عمويم و هفده نفر از خاندانم و عده‌اى از اصحاب پدرم كه در جلو چشم من به شهادت رسيدند به خاطر مىآورم . با اين حال آيا مىتوانم لحظه‌اى آسوده باشم و از غم و اندوه بيرون آيم ؟\r\nچنان كه شيخ در كتاب ، امالى ، از امام صادق ( ع ) آورده است : على بن الحسين ( ع ) مىگفت : هيچ جرعه‌اى نزد من محبوب‌تر از جرعهء غضب نيست كه با صبر و شكيبايى آن را فرونشانم . و در جاى ديگر\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nگفت : صدقه غضب پروردگار را فرو مىنشاند . و نيز فرمود : من دوست ندارم كه نعمتهاى بزرگ دريابم و اندك ذلتى بر خويش بازپذيرم . با همهء اينها چون از كسى در خشم و غضب شوم و مكافات او لازم باشد ، ذلت فرو خوردن خشم را بر خود هموار مىكنم ، و از مكافات او خوددارى مىنمايم . آن حضرت چنان بود كه پيش از آنكه به دادن صدقه بپردازد آن را مىبوسيد ، و آنگاه كه علت اين امر را از وى پرسيدند گفت :\r\nاين دست سائل نيست كه من مىبوسم ، بلكه در حقيقت دست پروردگار است . زيرا كه صدقه قبل از آنكه به دست فقير برسد در دست پروردگارم قرار گرفته است . به هنگام مسافرت چنانچه در بين راه سنگى مىيافت از شتر خود پياده مىشد و به دست خود آن را به كنارى مىبرد و سپس به راه خود ادامه مىداد .\r\nروزى به عده‌اى از افرادى كه به بيمارى جذام مبتلا بودند برخورد كه بر سفرهء غذا نشسته بودند .\r\nهمين كه على بن الحسين ( ع ) را مشاهده كردند ، وى را به خوردن غذا دعوت كردند . آن حضرت ابتدا بر آنها سلام كرده و از آنجا عبور كرد . اما ديرى نپاييد ، در حالى كه مىگفت : « ان اللّه لا يحب متكبرين » به طرف آنها مراجعت كرد . پس گفت : من روزه‌دار هستم . و به اين وسيله از شركت با آنها امتناع ورزيد . و در عوض از آنان به خانهء خود دعوت كرد . پس از چندى دعوت وى را پذيرفتند آن حضرت به آنان اطعام كرد و عطايايى به آنان بخشيد . جامه‌اى داشت كه همين كه زمستان پايان مىيافت به عنوان صدقه به فقرا اعطاء مىكرد و چون تابستان سپرى مىگرديد لباسى كه براى تابستان تهيه كرده بود به فقرا مىبخشيد .\r\nدر روايت ديگرى آمده است كه : آن حضرت همان لباس خود را صدقه مىداد و آنگاه كه از وى پرسيدند :\r\nلباس خود را به كسى مىبخشيد كه از بهاى آن اطلاع نداشته و شايد لايق پوشيدن اين لباس نباشد . بهتر نيست آن را به فروش برسانيد و پول آن را اعطا كنيد ؟ در پاسخ مىگفت : من خوش ندارم لباسى را كه با آن نماز گزارده‌ام به فروش رسانم .\r\n\r\nمناقب و فضايل امام\r\nدر طبقات ابن سعد ، آمده است كه : على بن الحسين ( ع ) در گفتار و كردار ، شخصيتى موثق و امين بود و در بزرگى و علو همت و پارسايى و حلم و بردبارى مقامى بس عالى داشت و در كليهء فضايل به حد كمال بود .\r\nو در كتاب ، مرآة الجنان مىنويسد : مناقب و فضايل اخلاقى امام سجاد ( ع ) به اندازه‌اى است كه شرح آنها در اين مختصر نمىگنجد . چنان كه مبرد در كامل مىنويسد : روزى يكى از مردمان قريش كه مادرش از كنيزان بود ، در مجلس سعيد بن مسيب حضور يافت . سعيد براى اينكه به خوبى وى را بشناسد و از پدر و مادرش آگاه شود وى را مخاطب ساخته پرسيد : خاله‌هاى شما چه كسانى بودند ؟ مرد قريشى جواب داد :\r\nمادرم بانويى كنيز بود . همين كه سخنش پايان يافت پيش خود احساس كرد كه در نظر سعيد چيزى كسر داشته و يا شايد نقصى در او مشاهده كرده زيرا به زودى از او رو گردانيد و آن طور كه انتظار داشت سعيد به وى اعتنا نكرد . ديرى نپاييد كه على بن الحسين بن على بن ابى طالب ( ع ) وارد شد . سعيد از جاى خود برخاسته و پس از سلام نسبت به وى تعظيم و تكريم فراوان نمود . در اينجا مرد قريشى رو كرد به سعيد و گفت : آقا ، پس اين شخص كيست ؟\r\nسعيد گفت : اين آقايى است كه ممكن نيست كسى مسلمان باشد و او را نشناسد .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nوى على بن الحسين ابن على بن ابى طالب است .\r\nمرد قريشى اضافه كرد و پرسيد : مادر او كيست ؟\r\nسعيد پاسخ داد : مادرش از كنيزان بود .\r\nآنگاه قريشى به سعيد گفت : پس من فكر كردم از موقعى كه شما دانستيد كه مادرم كنيز بوده با نظر تحقير به من نگريستيد ! ؟\r\nو چنان كه در محاضرات راغب آمده و ابن جوزى نيز در مناقب عمر بن عبد العزيز آورده ، روزى عده‌اى به مجلس عمر بن عبد العزيز حاضر شدند و با وى به مذاكره پرداختند . در همين اثنا بود كه على بن الحسين ( ع ) از جا بر خاست و آنان را ترك كرد . آنگاه عمر بن عبد العزيز رو كرد به حضار و پرسيد : آيا شريف‌ترين مردم كيست ؟ همه يك صدا گفتند : شريف‌تر از همه كس شما هستيد . وى بىدرنگ به آنها گفت : خير ، هرگز چنين نيست . آنكه در فضيلت و شرافت هيچ كس به پايهء او نمىرسد ، على بن الحسين ( ع ) و همان كسى است كه چند لحظه قبل مجلس را ترك كرد . و او كسى است كه همه كس دوست دارد به جاى او باشد و همانند وى به فضايل اخلاقى پيراسته گردد . اما او هرگز مايل نيست كه خود را همانند ديگر مردمان قرار دهد .\r\nشيخ صدوق در كتاب ، العلل ، به سند خود از سفيان بن عيينه آورده كه گفت : از زهرى پرسيدم آيا على بن الحسين را ملاقات كرده‌اى ؟ وى گفت : بلى به ديدارش نايل شده‌ام و اين را هم بايد بگويم كه به راستى احدى را افضل از او نديده‌ام . به خدا سوگند كه كمتر كسى را مىشناسم كه قادر باشد محبت او را مخفى دارد و يا چنانچه از دشمنان اوست دشمنى خود را آشكار كند . و آنگاه كه از زهرى در اين مورد جويا شدند وى توضيح داد و گفت : من هرگز كسى را نديده‌ام كه وى را دوست داشته باشد ، مگر آنكه به فضل و بزرگوارى آن حضرت واقف گردد ، و اين آگاهى به حدى است كه گاه نسبت به وى به حسادت منتهى خواهد شد . و آن كس كه با وى به دشمنى و عداوت پردازد چنان با وى به رأفت و ملايمت و مهربانى رفتار مىكند كه وى از دشمنى با او شرم مىنمايد .\r\nهر چند مناقب و فضايل امام زين العابدين ( ع ) به اندازه‌اى است كه شرح همهء آنها امكان‌پذير نيست . ولى ما در اينجا به ذكر مختصرى از آنها كه با گنجايش اين كتاب مناسب است مىپردازيم :\r\n\r\nعلم آن حضرت\r\nهمانطور كه قبلا نيز بيان داشتيم ، گفتار شيخ مفيد به اين ترتيب بود كه ، آنچه را كه فقها و دانشمندان در علوم مختلفه از آن حضرت نقل كرده‌اند به اندازه‌اى است كه از شمار عدد بيرون است . و آنچه را كه از مواعظ و ادعيه و فضايل قرآن كريم و حلال و حرام و دربارهء حوادث و ايام و ديگر علوم مختلفه كه بين علما و دانشمندان مشهور است اغلب از كسانى به دست آورده‌اند كه در مكتب امام زين العابدين ( ع ) آموخته و از چشمهء علوم آن حضرت سيراب گشته‌اند و به دنبال آن اضافه كرده ، مىنويسد : چنانچه بخواهيم به شرح آنها بپردازيم موجب اطالهء كلام گرديده و از حوصلهء زمان نيز خارج است . و چنان كه ابن شهر آشوب در مناقب مىنويسد : كمتر كتابى مىتوان يافت كه در موعظه و زهد و تقوى تنظيم يافته و عبارت « قال على بن\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nالحسين » يا « قال زين العابدين » در آن نيامده باشد .\r\nشيخ مفيد در ارشاد ج 2 ( ص ) 141 به سند خود از عبد اللّه بن حسن بن حسن روايت كرده مىگويد : مادرم فاطمه دختر حسين ( ع ) هميشه به من مىگفت : با دايى بزرگوارت بنشين . سخنانش را بشنو ، و من هر وقت فرمان مادرم را اطاعت مىكردم و به حضور على بن الحسين ( ع ) دائى نازنينم شرفياب مىشدم محال بود كه بىخير و فيض از حضورش برخيزم . و اين نيز در اثر خوف و خشيت او بود كه از پروردگار خود داشت و جذبه و روحانيت و كثرت علم و دانش وى بود كه مرا نيز به شدّت تحت تأثير قرار مىداد .\r\nچنان كه ابو نعيم در كتاب ، حلية الاولياء ( ص ) 141 به سند خود از زهرى روايت كرده مىنويسد : روزى به خدمت على بن الحسين ( ع ) شرفياب شده گفتم : من با جماعتى دربارهء روزه مذاكره كرده و به اين نتيجه رسيدم كه روزهء واجب تنها به ماه رمضان اختصاص دارد . نظر آن حضرت در اين مورد چيست ؟\r\nامام سجاد ( ع ) گفت : روزه به چهل نوع تقسيم مىشود . ده قسم از آن جزء روزه‌هاى واجب محسوب مىشود مانند روزهء ماه رمضان و ده نوع آن جزء روزهء حرام است . و نوع ديگر كه اقسام آن به چهارده نوع مىرسد روزهء مستحب است كه شخص مختار است چنانچه بخواهد روزه گيرد و اگر مايل نباشد افطار كند ، و روزهء نذر و روزه اعتكاف نيز واجب محسوب مىشود . زهرى بار ديگر رو كرد به آن حضرت و گفت :\r\nيا بن رسول اللّه اقسام آنها را براى من بيان فرماييد .\r\nآن حضرت نيز ادامه داده گفت : اما روزهء واجب ، روزهء ماه رمضان و روزهء دو ماه متوالى براى كسى كه مرتكب قتل خطا و غير عمد گرديده و از عهدهء كفارهء آن كه آزاد كردن بنده‌اى است بر نيامده باشد . كه در چنين موقع دو ماه پىدرپى روزه مىگيرد . چنان كه خداوند تعالى مىفرمايد :  وَ مَن قَتَل مُؤْمِناً خَطَأً  « الآية » « 1 »  و سه روز نيز واجب است در كفارهء قسم براى كسى كه قادر به اطعام به فقراء نگردد خداى عز و جل مىفرمايد :  « ذلِك كَفَّارَةُ أَيْمانِكُم إِذا حَلَفْتُم . . . »  اين است كفارهء قسمهاى شما وقتى قسم خورديد « 2 »  .\r\nاما روزهء كسى كه در حال احرام سر خود را بتراشد كه در اين صورت چنانچه از يكى از سه طريق كفارهء آن ، يعنى روزه گرفتن و اطعام فقير و يا قربانى كردن ، روزه را انتخاب كند ؛ گرفتن سه روز روزه بر وى واجب مىگردد . چنان كه خداوند تعالى فرمود :  « فَمَن كان مِنْكُم مَرِيضاً أَوْ بِه أَذىً مِن رَأْسِه فَفِدْيَةٌ مِن صِيام أَوْ صَدَقَةٍ أَوْ نُسُك »  ، پس هر كه از شما ناخوش باشد يا در سر او ناخوشى باشد كه مجبور به تراشيدن موى سر شود ، پس ندا بدهد از روزه گرفتن ، يا تصدق دادن يا قربانى كردن . « 3 » \r\nاما روزه‌اى كه به نام « دم متعه » خوانده مىشود روزه‌اى است كه در حج تمتع براى كسى كه نتواند قربانى كند انجام مىگيرد . خداى تعالى مىفرمايد :  ( فَإِذا أَمِنْتُم فَمَن تَمَتَّع بِالْعُمْرَةِ إِلَى الْحَج فَمَا اسْتَيْسَرَ مِن الْهَدْيِ . . . )  چون آسوده و ايمن شديد ، پس آن كس كه حج تمتع كند و پيش از اعمال حج به افعال عمره مشغول شود ، پس هر چه ممكن است از گاو و شتر و گوسفند قربانى كند . . . « 4 » \r\nاما روزه‌اى كه در برابر جزاى صيد انجام مىگيرد به نص آيهء شريفهء قرآن كريم كه مىفرمايد :  « وَ مَن قَتَلَه مِنْكُم مُتَعَمِّداً فَجَزاءٌ مِثْل ما قَتَل مِن النَّعَم . . .  « 5 »  و هر كس از شما بكشد شكارى را عمدا . پس جزاى اوست\r\n\r\n","description":"","footnote":" ( 1 ) و هر كس بكشد مؤمنى را از روى خطا بايد كه كفاره دهد . . . ( سورهء نساء آيه 94 ) .  ( 2 ) سورهء بقره آيه 91  ( 3 ) سورهء بقره آيه 192 .  ( 4 ) سورهء بقره آيه 192 .  ( 5 ) . سوره مائده آيه 96 . ","page_name":" 235 ","page_number":235},
  {"content":"\r\n\r\nمثل آنچه كشته است از شكار كه آن مثل از گاو و گوسفند و شتر باشد . . . به اين ترتيب است كه بهاى صيد را تعيين مىكنند و مطابق قيمت آن گندم مىپردازند ؛ اما روزه‌هاى مباح كه شخص در انجام آنها مختار است ، روزهء روز دوشنبه و روز پنجشنبه و روزهء شش روز اول ماه شوال پس از ماه رمضان و روز عرفه و روز عاشورا كه در تمام اين موارد ، شخص در گرفتن آن مختار است . و اما روزه‌اى كه به نام اذن يا تطوع خوانده مىشود ، به اين ترتيب است كه فى المثل زن در روزه‌هاى مستحبى و در غير ماه رمضان جز با اجازهء شوهر روزه نمىگيرد و به همين ترتيب است روزهء غلام و كنيز كه مىبايست با اذن مولاى خود روزه بگيرد . اما روزه‌هاى حرام عبارتند از روزهء عيد فطر و قربان و سه روز ايام تشريق و يوم الشك نيز چنانچه به عنوان ماه رمضان محسوب دارد جزء روزه‌هايى است كه گرفتن آن براى ما نهى شده است .\r\nديگر از روزه‌هاى حرام روزهء وصال و روزهء صحت ( سكوت ) است و روزهء نذرى كه توأم با معصيت و گناه باشد و ديگر صوم الدهر يعنى يك سال روزه گرفتن كه عيدين نيز جز آن است ، از روزه‌هاى حرام محسوب مىشود و در روزه‌هاى غير واجب ميهمان جز با اجازهء ميزبان روزه نمىگيرد . چنان كه پيامبر اسلام ( ص ) فرمود : ( من نزل على قوم فلا يصومن تطوعا الا باذنهم ) كسى كه بر قومى وارد شد جز به اذن صاحب خانه نبايستى روزه بگيرد .\r\nنوعى ديگر از انواع روزه ، روزهء تأديبى است كه پدر كودك خود را تا آنگاه كه هنوز به سن بلوغ نرسيده و بر وى واجب نشده امر به گرفتن روزه مىنمايد ، و اين جزء روزه‌هاى واجب محسوب نمىشود .\r\nبه همين ترتيب است موقعى كه شخص به علل بيمارى يا ضعف از اول روز افطار كند ، اما چنانچه در وسط روز ضعف وى بر طرف گرديد ، امر به امساك نمايد و اين خود نوعى تأديب از جانب خداى عز و جل به شمار مىرود و البته واجب نيست . حكم شخص مسافر نيز به همين ترتيب است كه وقتى شخص از اول روز به خوردن غذا بپردازد ، سپس به مقصد برسد ، امر به امساك گرديده است .\r\nاما روزهء اباحه كه شخص مخير است روزه بگيرد يا افطار كند ، روزهء كسى است كه از روى فراموشى و غير عمد غذا خورده يا آب نوشيده باشد . اين امر براى او مباح گرديده و خداوند جزاى روزهء تمام براى او محسوب خواهد داشت .\r\nاما دربارهء روزهء مريض و مسافر ، در ميان عامه آراى مختلفى ذكر گرديده است . به اين ترتيب كه برخى گويند بايستى روزه بگيرد و بعضى بر اين عقيده‌اند كه نبايستى روزه بگيرد ؛ و عده‌اى نيز معتقدند در گرفتن روزه يا افطار كردن آن مخير است . اما به عقيدهء ما ( اماميه ) در هر دو مورد ( مريض يا مسافر ) لازم است كه از گرفتن روزه خوددارى كند . و چنانچه شخص به هنگام بيمارى و سفر روزه‌دار باشد ، بر وى لازم مىشود كه در غير ماه رمضان قضاى آن را به جا آورد . چنان كه خداى عز و جل مىفرمايد :  « فَعِدَّةٌ مِن أَيَّام أُخَرَ . . .  « 1 »   » * \r\nابن سعد در كتاب طبقات به سند خود آورده است : چنين افتاد كه روزى زهرى كه مرتكب قتل خطا و غير عمد گرديده و به شدت دستخوش اضطراب و تشويش گشته بود ، چنان در غم و اندوه فرو رفت كه\r\n\r\n","description":"","footnote":" ( 1 ) فَمَن كان مِنْكُم مَرِيضاً أَوْ عَلى سَفَرٍ فَعِدَّةٌ مِن أَيَّام أُخَرَ ( پس هر كس از شما مريض باشد يا در سفر باشد پس روزه بگيريد به شمارهء آن روزهاى ديگر غير ماه رمضان . . . ( سورهء بقره آيهء 180 ، ) ","page_name":" 236 ","page_number":236},
  {"content":"\r\n\r\nپيش خود گفت هرگز مايل نيستم كه سقف خانه ، بر من سايه افكند . پس به ترك يار و ديار پرداخت و در غارى پنهان گشت . اين امر همچنان ادامه داشت تا آنگاه كه على بن الحسين ( ع ) عازم حج گرديد . وى را بدين حال مشاهده كرد و خطاب به وى گفت : اى پسر شهاب ، بدان كه گناه نوميدى و يأس تو به مراتب شديدتر از گناهى است كه مرتكب شده‌اى . از خدا بپرهيز و به درگاهش توبه و استغفار كن ، و ديهء آن را براى وارث مقتول بفرست و به خانهء خود بازگرد . به اين ترتيب نگرانى و غم و اندوه زهرى بر طرف شد و گفت : به راستى كه على بن الحسين ( ع ) عظيم‌ترين شخصيتى است كه بر من منت نهاد ، و حق بزرگى بر من خواهد داشت .\r\n\r\nحلم امام\r\nامام سجاد ( ع ) در حلم و بردبارى و عفو و گذشت چنان بود كه در برابر هر خطا و اشتباهى به عفو و اغماض مىپرداخت و در برابر هر بدى و رفتار سوئى به احسان و نيكى رفتار مىكرد . كلينى در كافى به سند خود از على بن الحسين ( ع ) در حديثى آورده است كه گفت : ( جرعه‌اى بهتر از اين نيست كه انسان بىآنكه در مقام تلافى برآيد با حلم و بردبارى ، غيظ و غضب را فرو نشاند . )\r\nشيخ مفيد در ارشاد مىنويسد : خبر داد مرا ابو محمد حسن بن محمد كه حديث كرد مرا جدم و او نيز براى من از محمد بن جعفر و ديگران حديث كرده است كه : مردى از خاندان هاشم نسبت به على بن الحسين ( ع ) جسارت كرده و ناسزا مىگفت ، و در پيش روى آن حضرت به ناشايست دهان مىگشود ؛ اما امام سجاد ( ع ) هرگز لب به سخن باز نكرد و وى را به حال خود گذاشت . پس از چندى على بن الحسين ( ع ) از جا برخاست و به آنها كه در حضورش بودند گفت : كلمات اين مرد را شنيديد . دوست دارم همراه من به ملاقاتش برويم و پاسخ مرا ببينيد . آنها كه مايل بودند آن مرد بدگو را به سزايش برسانند ، همراه امام به راه افتادند . امام نيز در حالى كه مىگفت : ( و الكاظمين الغيظ و العافين عن الناس و اللّه يحب المحسنين . ) به راه افتاد .\r\nهمراهان آن حضرت با شنيدن اين كلمات پيش خود احساس كردند كه امام هرگز به تلافى و جبران نخواهد پرداخت . آن شخص نيز به محض مشاهدهء امام ، جاى ترديد برايش باقى نماند كه وى براى تنبيه و جبران دشنام وى به ملاقاتش آمده است ؛ اما به زودى دانست كه اشتباه كرده و تصورش بيهوده بوده است . على بن الحسين ( ع ) ، پيش آمد و رو كرد به وى و گفت :\r\n- برادر من ، تو با من خيلى حرف زدى . من نمىدانم چه مىگفتى . اگر اين نسبتها كه به من داده‌اى در من وجود دارد از درگاه خدا پوزش مىخواهم و استغفار مىكنم . اما اگر نسبتهاى تو دروغ بوده بازهم از درگاه خداوند مسئلت مىدارم گناه تو را ببخشد . آن شخص كه يك چنين عفو و گذشت و بزرگوارى از امام سجاد مشاهده كرد جلو آمد و پيشانى مبارك آن حضرت را بوسيد و با چشمانى لبريز از اشك گفت : يا بن رسول اللّه آنچه به تو گفته‌ام صحيح نبوده است . خود من به اين دشنامها و تهمتها از تو هزاران بار سزاوارترم .\r\nدر جاى ديگر مىنويسد : خبر داد مرا حسن بن محمد از جدّ خود كه گفت : روزى يكى از اهالى يمن كه پا به سن گذاشته و عمرش از نود سال گذشته بود ، براى من تعريف كرد . وى نيز گفت : خبر داد مرا مردى كه\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nبه نام عبد اللّه بن محمد خوانده مىشد و او نيز گفت : شنيدم از عبد الرزاق كه از زبان يكى از كنيزان ان حضرت تعريف مىكرد : هنگامى كه افتخار خدمت على بن الحسين ( ع ) را داشت . روزى براى گرفتن وضو آب بر دستهاى او مىريخت . ناگاه ظرف آب از دستش رها شد و پيشانى مبارك امام مجروح گرديد . سر را بلند كرده بر وى نظرى افكند . ليكن سخنى نگفت . ترس و وحشت وى را فرا گرفت ؛ اما به زودى عفو و بخشش و بزرگوارى آن حضرت را به ياد آورد و در مقابل عظمت و كرامتش به خود اطمينان داد . آنگاه به وى گفت :\r\n- خداوند مىفرمايد : و الكاظمين الغيظ ، آن حضرت پاسخ داد : آرى خشم و غضب خود را فرو بردم .\r\nبازگفت : و العافين عن الناس ، امام ( ع ) گفت : خداوند از گناه تو درگذرد .\r\nكنيز گفت : و اللّه يحب المحسنين .\r\nامام زين العابدين ( ع ) گفت : تو را به خاطر خداى عز و جل آزاد كردم .\r\nو بيهقى نيز مانند اين روايت را در كتاب خود آورده است ، و در مناقب ابن شهر آشوب آمده است كه :\r\nروزى يكى از كنيزان كاسهء بزرگى از طعام در دست داشت ناگهان از دستش رها شد و شكست . وى سخت بلرزيد و رنگش به زردى گراييد . اما بىدرنگ آن حضرت رو كرد به وى و گفت : به خاطر خدا تو را آزاد كردم .\r\nدر كشف الغمه آمده است كه : يكى از غلامان كه نزد آن حضرت خدمت مىكرد . گويد : بيشتر اوقات تهيهء غذا بر عهدهء من بود . يك روز كه عده‌اى ميهمان بر او وارد شده بود و من به بريان كردن كباب مشغول بودم با عجله و شتاب سيخهاى كباب را در حالى كه از شدت حرارت يك پارچه آتش شده بود برداشته و به طرف ايشان روانه شدم ناگهان سيخهاى آتشين بر روى سر طفل كوچك على بن الحسين ( ع ) كه در كنار حياط ايستاده بود بيفتاد و به سختى مجروح شد و در دم جان سپرد . ميهمانان غذا را تناول كردند و رفتند .\r\nآنگاه امام زين العابدين ( ع ) مرا صدا كرد ، رنگ از رويم پريد و اضطراب و وحشت عجيبى بر من دست داد .\r\nبه طرفى روانه شدم و سر را به زير افكندم . او همين كه مرا به اين حال مشاهده كرد پيش از آنكه پوزش بخواهم مرا عفو كرد و در حالى كه مرا مخاطب ساخته بود گفت : چون از روى عمد و اختيار مرتكب اين عمل نشدى تو را آزاد كردم و افزود : طفل را بپوشانيد و كفن كنيد و سپس خود نيز در كفن و دفن وى كمك كرد و او را دفن كردند .\r\nيكى ديگر از غلامان آن حضرت سرگذشت خود را تعريف كرده مىگويد : من به غلامى در خدمت آن حضرت بودم . وى قسمتى از املاك خود را به من محول كرد كه آن را آباد كنم و با استخراج آب از چاه زمين را مشروب سازم ؛ اما روزى كه على بن الحسين ( ع ) براى سركشى و بازديد مزرعه تشريف آوردند ، مقدارى از زمين ويران شده و آسيب زيادى به درختان رسيده بود و اين بر اثر بىمبالاتى و اهمال من صورت گرفته بود ، كه در نگهدارى و مواظبت آن قصور ورزيده و وظيفهء خود را به خوبى انجام نداده بودم .\r\nهمين كه امام زين العابدين ( ع ) آگاه گرديد ، خشمناك و عصبانى شد و با تازيانه‌اى كه در دست داشت ضربتى بر بدنم زد . سپس از من رو برگرداند و از آنجا مراجعت فرمود : هنگامى كه به منزل رسيد ، مرا\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nاحضار كرد ، من نيز اطاعت كردم به حضورش رفتم . وقتى كه به وى نزديك شدم دريافتم كه آثار خشم و غضب در چهره‌اش نمايان است . تازيانه در جلويش قرار داشت . سراپايم لرزيد و ترس شديدى بر من مستولى شد زيرا هنوز مرا عقوبت نكرده و در مقام تنبيه و جبران خطا و اشتباه من برنيامده بود . اما به زودى فهميدم كه زين العابدين ( ع ) در انديشهء ديگرى است . او رو كرد به من و گفت : هنوز در بارهء كسى اين چنين رفتار نكرده بودم و به اين سرعت خشم و غضب مرا فرا نمىگرفت و افزود : اين تازيانه را بردار و از من قصاص بگير و تلافى كن . گفتم عجبا ! ! اى مولاى من ، گمان كردم كه شما براى تنبيه مرا احضار فرموده‌اى ، و مىدانم كه مستحق عقوبتم . حال چگونه جرأت كنم كه چنين جسارتى دربارهء شما روا دارم ، در صورتى كه هنوز خود را گناهكار مىدانم . على بن الحسين ( ع ) دوباره در حالى كه تازيانه را به دست من مىداد گفت : واى بر تو چرا از من انتقام نمىگيرى ؟\r\nمن از بزرگى و عظمت امام ( ع ) سر به زير افكنده گفتم جانم فداى شما باد . پناه مىبرم به خدا كه چنين روزى را بر من بياورد . شما بالاتر از آنيد كه من چنين جسارتى را بنمايم . وى همچنان اصرار مىكرد و من نيز در برابرش تعظيم كرده و هر آن بر تواضع و فروتنى خويش مىافزودم . چون مشاهده كرد كه اين چنين امتناع مىورزم با لطف و ملايمت خاصى رو كرد به من و فرمود : حال كه از قصاص من ابا دارى ملك و زمين را به عنوان صدقه و خيرات به تو بخشيدم . از آن پس خوشبختى و سعادت ، مرا در آغوش گرفت و از ثروت و مال فراوانى نيز برخوردار شدم . چنان كه واقدى روايت كرده است گويد : حديث كرد مرا عبد اللّه بن محمد بن عمر بن على ( ع ) موقعى كه هشام بن اسماعيل « 1 »  بر مسند حكومت نشست . دست به كارهاى زشت و ناپسند مىزد و با مردم شهر به خشونت و دشمنى رفتار مىكرد ، و در اين ميان بيش از همه به آزار على بن الحسين ( ع ) ، پرداخت و آنگاه كه وليد بن عبد الملك دستور داد ، وى را از فرماندارى معزول كنند و از مردم خواست در برابر خانهء مروان بايستند تا چنانچه حقى از مردم پايمال نموده وى را بازخواست نمايند . اما هشام كه از رفتار خود بيش از همه واقف بود مىگفت : جز از على بن الحسين ( ع ) از هيچ كس بيم ندارم ؛ و بدين ترتيب هر كس از برابر او مىگذشت ، وى را دشنام مىداد و لعن و نفرين مىكرد . در همين موقع بود\r\n\r\n","description":"","footnote":" ( 1 ) در كتاب طبقات ابن سعد ، چنين آمده است كه هشام بن اسماعيل بن هشام بن وليد بن مغيرة بن عبد اللّه بن مخزوم ابتدا به علم و روايت مشهور بود و به امر عبد الملك بن مروان ، والى مدينه گرديد ، ديرى نپاييد كه عبد الملك از دنيا برفت ، وى همان كسى است كه سعيد بن مصيب نيز به امر وى مورد ضرب و شتم قرار گرفت و آن به هنگامى بود كه هشام از وى خواسته بود كه با وليد بن عبد الملك بيعت نمايد ، زيرا كه وى متعهد شده و قرار دادى با پدر خود منعقد ساخته بود كه امر خلافت را به وى واگذارد ، اما سعيد از بيعت با وى خوددارى كرده و به وى گوشزد كرد كه بايستى منتظر باشد تا مردم خود دربارهء وى چه قضاوت خواهند كرد ، در همين موقع بود كه به خشم و آزار سعيد پرداخت و وى را روانهء زندان ساخت ، در اينجا مؤلف كتاب در بارهء هشام و اعمال وى اضافه كرده مىنويسد : به نظر من علم و دانش با آن همه اثراتى كه بر هر فرد باقى مىگذارد و شخص را به كمال معنوى و اخلاق سوق مىدهد ، آيا براى هشام با آن همه ظلم و ستم و آزارى كه بر اهل بيت رسالت وارد ساخته نيز مثمر ثمر بوده است ؟\r\nبدون شك اين جمله كه مىگويد ، من اعان ظالما بلى به ( كسى كه به يارى ستمگر بپردازد ، خود به ظلم و ستم وى گرفتار خواهد شد ) ، دربارهء هشام كاملا صدق كرده و وى نيز ديرى نپاييد كه به دست وليد معزول گرديد و مورد خشم و ستم قرار گرفت و خود به همان اعمال سوئى كه دربارهء ديگران اعمال كرده بود ، گرفتار آمد . ","page_name":" 239 ","page_number":239},
  {"content":"\r\n\r\nكه امام زين العابدين ( ع ) در حالى كه عده‌اى از اهل بيت و غلامان گرد او حلقه زده بودند ديده شد كه به سوى هشام پيش مىآيد . پس هشام دست و پاى خود را گم كرد . گويى مرگ را به چشم خود مىديد . اما بر خلاف تصور وى امام ( ع ) بر وى سلام كرد و به ياران خود نيز توصيه فرمود كه هرگز به وى آزار و آسيبى نرسانند .\r\nهشام با مشاهدهء اين همه بزرگوارى امام كه هرگز چنين انتظارى را نداشت با لحن خاصى گفت : اللّه اعلم حيث يجعل رسالته . ( خداوند از هر كس داناتر است كه چه كسى را به رسالت برگزيند . )\r\nابن فياض در كتاب خود به دنبال اين روايت اضافه كرده مىگويد : عظمت و بزرگوارى امام ( ع ) به اندازه‌اى بود كه در برابر آن همه گستاخى و جسارتهاى هشام از ملاطفت و ملايمت روى نگرداند و دست عطوفت به سوى او دراز كرد و وى را استمالت نمود . هشام شرم كرد و سر را به زير انداخت . آنگاه امام ( ع ) وى را مخاطب ساخته فرمود : اگر حاجتى دارى يا در موقع حكومت مديون كسى شده‌اى بگو ، تا در اداى آن بكوشم . وى در حالى كه اشك از چشمانش جارى بود گفت : خداوند از هر كس داناتر است كه چه كسى را به رسالت برگزيند .\r\nابن سعد در كتاب طبقات به سند خود از عبد اللّه بن على بن الحسين روايت كرده مىنويسد : وى گفت :\r\nآنگاه كه هشام بن اسماعيل از سمت خود معزول گرديد ، پدرم على بن الحسين ما را از آزار وى به شدّت برحذر داشت و آنگاه كه همگى به حضورش بوديم فرمود : هشام از حكومت معزول و اكنون نيرويى در اختيارش نيست و به امر وليد وى را در برابر خانهء مروان بن حكم آورده و به مردم گفته‌اند : هشام را به اينجا آورده‌ايم تا هر كس از وى شكايتى دارد و ناسزا و دشنامى از وى شنيده در مقام تلافى برآيد . مردم نيز اغلب وى را به باد لعن و ناسزا گرفته‌اند ، اما من به شما توصيه مىكنم كه از ايذاء و آزار وى خوددارى كنيد .\r\nدر اينجا عبد اللّه رو كرد به پدر خود و گفت : پدر جان هنوز آثار ظلم و بيدادگرى هشام بر ما باقى است و رنجمان مىدهد . ما در پى چنين موقعيتى ، روزشمارى مىكرديم آنگاه على بن الحسين ( ع ) گفت : اى فرزندان ، بهتر اين است كه او را به خدا واگذاريم .\r\nبه خدا سوگند تا آنگاه كه اين امر خاتمه پذيرفت از خاندان حسين بن على ( ع ) نسبت به وى كمترين آزارى مشاهده نگرديد .\r\nدر مرآة الجنان آمده است كه : گويند ، امام زين العابدين ( ع ) به مردى كه وى را به باد انتقاد و تهمت و افترا گرفته بود ، گفت : چنانچه گفتار تو دربارهء من درست باشد ، خداوند مرا ببخشد و اگر سخن تو نادرست است ، از خدا مىخواهم تو را عفو فرمايد . سپس آن مرد جلو آمد و پيشانى آن حضرت را بوسيد و در حالى كه از خجلت سر را به زير افكنده بود گفت : جانم فداى شما باد . آنچه دربارهء شما بر زبانم جارى شد نادرست بود . مرا عفو فرماييد . امام ( ع ) گفت : خداوند تو را ببخشد .\r\nسپس آن مرد گفت : خداوند بهتر مىداند چه كسى را به رسالت برگزيند . و چنان كه در بحار آمده است :\r\nآنگاه كه يكى از اهالى مدينه امام زين العابدين ( ع ) را به باد ناسزا گرفت و كلمات ناروا به وى گفت . ناگاه عده‌اى از غلامان آن حضرت تحت تأثير قرار گرفتند و به طرف وى دويدند ؛ اما على بن الحسين ( ع ) آنان را از اين امر بازداشت و گفت : او را به حال خود گذاريد . سپس رو كرد به آن شخص و گفت : خداى آنچه از كارهاى ما را بر تو پوشيده داشته بيشتر از آن است كه تو بدانى و بگويى . پس از آن گفت : آيا حاجت و درخواستى دارى كه در انجام آن تو را يارى كنم ؟\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nوى مىگويد ، من شرم كرده ، از خجلت سر را به زير افكندم . چون آن حضرت مرا به اين حال مشاهده كرد براى اينكه مرا از اضطراب و تشويش و شرم و حيا برهاند جامه‌اى را كه مخصوص خود او بود بر دوش من انداخت و دستور داد هزار درهم براى من بياورند . از آن پس هر موقع آن مرد به ديدار آن حضرت نايل مىشد ، مىگفت : گواهى مىدهم كه تو فرزند رسول خدايى . .\r\nدر مناقب ابن شهر آشوب آمده است كه : روزى على بن الحسين ( ع ) غلام خود را دو بار صدا كرد و او جواب نداد . بار سوم كه پاسخ داد امام ( ع ) رو كرد به او و گفت :\r\nصداى مرا نشنيدى ؟\r\n- بلى شنيدم - پس چه باعث شد كه از جواب خوددارى كردى ؟\r\n- چون مىدانستم كه در خدمت شما در امان هستم .\r\nآنگاه على بن الحسين ( ع ) گفت : شكر و سپاس به درگاه خداوندى كه غلام مرا در پناه من در امان قرار داد .\r\nو در كتاب حياة الحيوان آمده است كه : هر وقت على بن الحسين ( ع ) از خانه خارج مىشد مىگفت : بار خدايا از تو مىخواهم توفيق عنايت فرمايى كه امروز به دادن صدقه و خيرات بپردازم و چنانچه كسى با من به بدى رفتار كرد ، مورد عفو و بخشش قرار دهم و كار خود را به تو وامىگذارم .\r\nدر حلم و بردبارى على بن الحسين ( ع ) همان بس كه وقتى مرد سالخورده‌اى از اهالى شام ، كه اهل بيت را اسيران خارجى مىپنداشت ، وى را مخاطب ساخته و در كمال جسارت گفت : خدا را شكر كه شما را به هلاكت رسانيد و اين بلاد را از رجال شما آسوده ساخت . امام زين العابدين ( ع ) پاسخ وى را نداد ، و هرگز دشنام و ناسزا به وى نگفت ؛ بلكه با نرمى و خونسردى خطاب به وى گفت : آيا قرآن خوانده‌اى ؟ پس آنگاه به ذكر آياتى از قرآن كريم كه در فضل اهل بيت نازل گشته بود پرداخت . همان موقع آن مرد از كردهء خود سخت پشيمان شد و انگشت ندامت بر دهان گرفت و توبه و استغفار كرد و همانطور كه در شرح زندگانى امام حسين ( ع ) بدان اشاره شد وى به شدت تحت تأثير جذبهء فضيلت و حكمت و حلم و بردبارى امام زين العابدين ( ع ) قرار گرفت .\r\n\r\nشجاعت امام\r\nامام سجاد ( ع ) كه در كليهء صفات حميده و فضايل اخلاقى زبانزد خاص و عام بود ، در شجاعت و قواى روحى و ثبات دل و جرأت و شهامت نيز به حد كمال بود . سخنان آن حضرت در پاسخ عبيد اللّه بن زياد ظالم و ستمگر ، به وقتى كه امر به قتل وى داده بود خود بالاترين دليل بر شجاعت و شهامت آن حضرت است ؛ به اين ترتيب كه خطاب به عبيد اللّه فرمود : اى پسر زياد ، مرا به مرگ تهديد مىكنى ؟ تو نمىدانى كه قتل براى ما امرى عادى و شهادت مايهء كرامت و مباهات ماست . و آنگاه كه از كوفه وى را به اسارت مىبردند تا موقعى كه به شام رسيدند با هيچ يك از آنها كه با وى بودند لب به سخن نگشود . چنان كه محفر بن ثعلبه كه به اين امر فجيع دست زده بود چون به دربار يزيد رسيد در اين مورد آن چه را كه خود فكر مىكرد گفت اما يزيد نيز در جواب محفر گفت : آن كه مادر محفر زاييد فاجرتر و لئيم‌تر از هر كس ديگر است . و سخنان آن\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nحضرت در برابر يزيد خود دليل بارزى بر شهامت و شجاعت اوست . و آن به هنگامى بود كه يزيد بر مسند حكومت و قدرت تكيه داشت . امام زين العابدين ( ع ) خطاب به پسر معاويه چنين گفت : اى پسر معاويه و هند و صخر ، تو خود مىدانى كه پرچم رسول اللّه ( ص ) در جنگ بدر و احد و احزاب بر دست جدم على بن ابى طالب ( ع ) قرار داشت ؛ اما پدر تو و جدّ تو پرچم كفار را به دست داشتند . و در جاى ديگر نيز به همين ترتيب يزيد را مخاطب ساخت و گفت : واى بر تو ، اگر به اين فاجعه‌اى كه دامن خود را آلوده ساخته‌اى كمى انديشه مىكردى ؛ آن وقت به كوه و بيابان گريخته و فرش خود را جز خاكستر قرار نمىدادى . اكنون بر تو بشارت باد كه سرانجام انگشت ندامت بر دهان مىگيرى و به ذلّت و خوارى و زيان بزرگى گرفتار خواهى شد .\r\n\r\nسخاوت و كرم امام\r\nاربلى در كشف الغمه از كتاب نثر الدرى از ابن اعرابى روايت كرده مىنويسد : آنگاه كه يزيد بن معاويه لشكريان خود را جهت قتل و غارت به مدينه گسيل داشت ، على ابن الحسين ( ع ) چهار صد زن همراه با شوهران خود از قبيلهء بنى عبد مناف را پناه داد ، و تا آنگاه كه سپاه مسرف بن عقبه متفرق شدند و مدينه را ترك كردند همچنان در خانهء على بن الحسين ( ع ) ، به سر مىبردند .\r\nعلامهء اربلى اضافه كرده مىگويد : موقعى كه ابن زبير نيز به طرد و اخراج بنى اميه از حجاز پرداخت على بن الحسين ( ع ) بازهم به همان ترتيب رفتار كرد و بسيارى از خانواده‌هاى مختلف را در كنف حمايت خود درآورد . و از زمخشرى در ربيع الابرار آمده است كه : وقتى زيد بن معاويه ، مسلم بن عقبه را به قتل و غارت مدينه فرستاد ، زين العابدين ( ع ) ، چهار صد نفر از زنان مدينه همراه با اولاد و حشم آنان را در كفالت خود درآورد و در خانهء خود جاى داد . و تا وقتى كه لشكر مسلم مدينه را ترك نكرده بود همچنان آذوقه و غذا و خوراك آنان را تأمين مىكرد و آنگاه كه در اين مورد از يكى از زنان جويا شدند ، وى در پاسخ گفت : نعمت و آسايش و زندگى شيرينى كه در خانهء على بن الحسين ( ع ) ، بر من گذشت هرگز در خانهء پدر و مادر خود مشاهده نكرده بودم . و در تذكرة الخواص از ابن ابى الدنيا آمده است كه گفت : حديث كرد ما را محمد بن حسين از حميدى و او نيز از سفيان ثورى كه گفت : آنگاه كه على بن الحسين ( ع ) عازم حج و عمره گرديد ، سكينه دختر حسين بن على ( ع ) براى وى توشه و سفره‌اى كه هزار درهم خرج آن شده بود فرستاد . آن حضرت همين كه به منطقهء حره نزديك شد دستور داد آن را بين فقرا و مساكين تقسيم كنند .\r\n\r\nكثرت صدقات آن حضرت\r\nروايات بسيارى وارد شده كه على بن الحسين ( ع ) در شبهاى مدينه از سكوت و ظلمت شهر استفاده مىكرد و انبانى كه پر از نان و خرما و غذا بود برمىداشت و در كوچه‌ها به راه مىافتاد و ميان خانواده‌هاى مستحق تقسيم مىكرد . به خصوص در صدقهء پنهانى زبانزد خاص و عام بود . روايت است كه هرگز غذايى را ميل نمىكرد مگر آنكه مشابه آن را به عنوان صدقه به فقرا مىداد و چنان كه ابو نعيم در حلية الاولياء به سند خود\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nاز ابى حمزهء ثمالى آورده است : على بن الحسين ( ع ) ، شبها زنبيلى پر از نان بر دوش مىگرفت و در تاريكى شب بين فقرا تقسيم مىكرد ؛ در حالى كه مىگفت : صدقهء سرّى غضب پروردگار عزّ و جل را فرو مىنشاند . و در جاى ديگر ابو نعيم به سند خود از شيبة بن نعامه نقل كرده مىنويسد : موقعى كه على بن الحسين ( ع ) از دنيا رحلت كرد اهالى مدينه به اين امر واقف شدند كه آن حضرت معاش صد خانواده از مردم مدينه را اداره مىكرده است و از احمد بن حنبل و شيخ صدوق در خصال از امام باقر ( ع ) ، روايت است كه على بن الحسين ( ع ) چنان بود كه غذا و نان صد خانه از فقراى مدينه را كه در هر خانه جماعتى زندگى مىكردند ، بر عهده داشت ؛ و ابو نعيم در كتاب حلية الاولياء به سند خود از محمد بن اسحاق آورده است كه : بسيارى از مردم مدينه كه زندگى آنها اداره مىگرديد هرگز نمىدانستند كه به دست چه كسى معاش آنها تأمين مىشود . همين كه على بن الحسين ( ع ) دنيا را ترك كرد و اين امر متوقف گرديد ، احساس كردند ديگر كسى وجود ندارد كه غذا و معاش آنها را برساند . و نيز در كتاب حليه از ابن عايشه و او از پدر خود روايت كرده است كه از اهالى مدينه شنيدم كه مىگفتند ، صدقهء سرّى تا آنگاه كه على بن الحسين ( ع ) در قيد حيات بود ترك نشده بود .\r\nشيخ صدوق در كتاب علل به سند خود از سفيان بن عيينه آورده است كه : چنين افتاد كه زهرى در يك شب سرد بارانى على بن الحسين ( ع ) را در حالى كه مقدارى آرد با خود داشت ملاقات كرد و از وى جويا شد و گفت : يا بن رسول اللّه اين چيست كه با خود داريد ؟ وى گفت : قصد سفر كرده‌ام و اين زاد و توشهء من است كه براى خود ذخيره مىكنم . زهرى گفت : بهتر است غلام من شما را كمك كند ، يا اجازه دهيد من بار را حمل نمايم . امام در حالى كه از اين امر خوددارى مىكرد ، فرمود خير ، من خود مسئول اين كار هستم و اين سفرى است كه كليهء امور آن بايستى به دست خود من انجام شود ، هر چند ممكن است حمل آن براى من كمى باعث زحمت باشد ؛ اما به هنگام ورود به مقصد موجبات آسايش و نجات مرا فراهم خواهد ساخت .\r\nآن حضرت در حالى كه به زهرى مىگفت از خداوند مسئلت دارم كه حوائج تو را برآورده سازد ، وى را ترك كرد .\r\nپس از چندى بار ديگر زهرى وى را ملاقات كرد و گفت : يا بن رسول اللّه ، گويا قصد مسافرت داشتيد ؟ .\r\nامام ( ع ) براى زهرى بيان كرد و گفت :\r\n- بله ، سفر من آن طور كه تو گمان كردى نبود ، و اضافه كرد : سفر من از سفرهاى دنيايى نيست ؛ بلكه سفر مرگ است كه من خود را برايش آماده مىكنم ، و آن زاد و توشه‌اى است كه براى آخرت بايستى ذخيره كرد . اين سفرى است كه هر كس بايستى خود را برايش آماده سازد و چيزى كه انسان را براى اين سفر مهيا مىكند ، اجتناب از حرام و توشه و ذخيرهء آن خير و احسان به ديگران است .\r\nبه اين ترتيب على بن الحسين ( ع ) انبانى كه بر دوش خود حمل مىكرد جهت صدقه و انفاق و توشه‌اى بود كه براى سفر به آخرت مىاندوخت . چنان كه در كتاب بحار آمده است : امام ( ع ) همين كه تاريكى شب فضاى مدينه را در خود فرو مىبرد از سكوت و آرامش شب استفاده مىكرد و به منزل مىرفت و آنچه از غذا و خوراك در خانه داشت در انبانى قرار مىداد و بر گردن خود مىآويخت . آنگاه از خانه خارج مىشد و در حالى كه روى خود را مىپوشانيد در كوچه‌ها به راه مىافتاد . بسيار اتفاق مىافتاد كه عده‌اى از فقرا بر\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nدر خانه‌هاى خود به انتظارش مىايستادند و همين كه وى را مشاهده مىكردند در حالى كه مىگفتند صاحب انبان آمد به جانب وى مىشتافتند .\r\nاز كتاب سوق العروس از ابى عبد اللّه دامغانى روايت است كه على بن الحسين ( ع ) آجيلى را كه مركب از مغز بادام و شكر بود دوست مىداشت و اين آجيل را بيش از همه به تصدق مىداد و مىگفت : چون من اين خوراكى را دوست مىدارم سزاوار مىدانم از همين متاع محبوب خود در راه خدا به صدقه بگذارم .\r\nآنجا كه در قرآن كريم مىفرمايد :  ( لَن تَنالُوا الْبِرَّ حَتَّى تُنْفِقُوا مِمَّا تُحِبُّون )  « 1 »  .\r\nچنان كه ابو نعيم در حليه روايت كرده و ابن سعد در طبقات به سند خود از ابى جعفر آورده كه وى گفت :\r\nپدرم على بن الحسين ( ع ) ، دو بار اموال خود را در راه خداى عزّ و جل تقسيم كرد و مىگفت : خداوند تعالى بندهء مؤمن گناهكارى را كه توبه مىكند ، دوست دارد .\r\n\r\nآزاد كردن بندگان در راه خدا\r\nابو نعيم در حليه به سند خود از سعيد بن مرجانه آورده است كه : على بن الحسين ( ع ) كه در آزاد ساختن بندگان شهرت به سزايى داشت ، روزى يكى از غلامان را از عبد اللّه بن جعفر به ده هزار درهم و يا هزار دينار خريدارى كرد و وى را آزاد ساخت .\r\nابن طاووس در كتاب شهر رمضان معروف به كتاب اقبال به سند خود از امام صادق ( ع ) روايت كرده است كه : على بن الحسين ( ع ) هرگز به زدن غلامان و كنيزان نمىپرداخت و همين كه ماه رمضان فرا مىرسيد بيش از مواقع ديگر اين امر را رعايت مىكرد . روش او چنان بود كه هر گناه و خطايى را كه غلام يا كنيزى مرتكب مىشد به نام وى در دفترى ثبت و ساعت و روز وقوع آن را نيز يادداشت مىكرد و از عقوبت آنان خوددارى مىكرد ، و در اين باره چيزى به آنان نمىگفت تا آنكه آخرين شب ماه مبارك رمضان فرا مىرسيد . در شب عيد فطر همهء آنها را به حضور مىطلبيد . دفتر را مىگشود و خطاها و اشتباهات هر يك را به نام مىخواند و به هر يك مىگفت : در فلان روز چنين خطايى را مرتكب شده‌اى و من تو را عقوبت نكرده‌ام . آيا به خاطر دارى ؟ او در پاسخ آن حضرت مىگفت : بلى ، يا بن رسول اللّه .\r\nبدين ترتيب يك يك آنها به گناه خود اعتراف مىكردند . آنگاه در ميان آنها مىايستاد و از آنان مىخواست كه بگويند : يا على بن الحسين ، همچنان كه اعمال ما را ثبت كرده‌اى پروردگارت نيز اعمال تو را به ثبت رسانده و نزد او كتابى است كه ناطق به حق است و هرگز عمل كوچك يا بزرگى از نظر او مخفى و پوشيده نخواهد بود . پس از گناه ما درگذر ، تا خداوند كريم تو را نيز عفو فرمايد . او نيز مىگفت : ( و ليعفوا و ليصفحوا لا تحبون ان يغفر اللّه لكم . )\r\nسپس در حالى كه در ميان آنها ايستاده بود دست به دعا بلند مىكرد و به آنان نيز اشاره مىكرد كه با وى بخوانند و خود با چشمانى گريان چنين مىگفت : بار الها ، تو خود امر كردى ، از آن كس كه بر ما ستم كرده درگذريم . اكنون به فرمان تو آنان را بخشيدم . پس تو نيز ما را ببخش . زيرا كه تو به بخشش از ما\r\n\r\n","description":"","footnote":" ( 1 ) به نيكويى نمىرسيد تا اينكه انفاق كنيد از آن چيزهايى كه دوست داريد ، ( سورهء آل عمران آيهء 86 ) ","page_name":" 244 ","page_number":244},
  {"content":"\r\n\r\nسزاوارترى . بار الها تو كريمى . پس درهاى رحمت و كرمت را بر روى ما نيز بگشا . همانطور كه هر كس از درگاه تو مسئلت نموده از درياى احسان و بخشش تو بهره‌مند گرديده ، مرا نيز در زمرهء نيكان قرار بده و توفيق نيكى و احسان عنايت فرما . اى خداى كريم .\r\nآنگاه على بن الحسين ( ع ) ، با عطوفت و مهربانى خاصى به آنان مىگفت : شما را عفو كردم . آيا شما ، هم مرا كه نسبت به شما مالكى ستمكار بوده‌ام مورد عفو قرار داديد ؟ زيرا كه من نيز خود بندهء ناچيز و ستمكارى هستم در برابر پادشاه كريم و بخشنده و عادل و نيكوكارى كه از درياى فضل و رحمتش همه كس بهره‌مند خواهد شد .\r\nآنگاه غلامان يك صدا مىگفتند : شما را عفو كرديم و ما هرگز رفتار سوئى از شما مشاهده نكرده‌ايم . سپس امام از آنها مىخواست دست به دعا و تضرع بلند كرده بگويند : خداوندا على بن الحسين ( ع ) را ببخش همچنان كه او نيز ما را ببخشيد . پروردگارا همچنان كه وى ما را از قيد بندگى آزاد ساخت ، او را از آتش دوزخ آزاد فرما .\r\nبه اين ترتيب آنان به دعا پرداختند و آن حضرت نيز مىگفت : اللهم آمين رب العالمين . سپس غلامان را آزاد مىساخت ، به اين اميد كه خداوند نيز وى را مورد عفو و بخشش قرار دهد ؛ و اضافه كرده چنين مىگفت : ( اذهبوا فقد عفوت عنكم و اعتقت رقابكم رجاء للعفو عنى و عتق رقبتى . )\r\nو همين كه عيد فطر فرا مىرسيد جوايز بسيارى به آنان اعطا مىكرد و زندگى آنان را مطابق ديگر مردم تأمين مىساخت تا به ديگران احتياج نداشته باشند . اين امر در تمام سنوات همچنان ادامه داشت و كمتر اتفاق مىافتاد كه در سالى ، در آخرين شب ماه رمضان حدود بيست نفر و گاه كمتر يا بيشتر از غلامان به دست امام زين العابدين ( ع ) ، آزاد نگردند . وى مىگفت : خداى تعالى در هر شب از ماه رمضان به هنگام افطار هفتاد هزار نفر از بندگان خود را كه بدون شك مستوجب دوزخ هستند آزاد مىسازد و در يك شب آخر ماه رمضان به اندازهء همهء شبهاى اين ماه آزاد خواهد ساخت . و من دوست دارم آنگاه كه به ملاقات پروردگار خود نايل مىآيم ، غلامانى كه در اين دنيا در اختيارم بوده‌اند آزاد ساخته باشم . به اين اميد كه خداوند نيز مرا از آتش دوزخ آزاد فرمايد . على بن الحسين ( ع ) غلامانى را كه در خدمتش كار مىكردند بيش از يك سال نگهدارى نمىكرد و هنوز سال به پايان نرسيده آزادشان مىساخت . روش آن حضرت چنان بود كه اگر غلامى را در اول سال و يا در نيمهء سال خريدارى كرده بود همين كه شب عيد فطر فرا مىرسيد وى را آزاد مىساخت و در سال جديد يكى ديگر را به جاى او خريدارى مىكرد . سپس وى را نيز آزاد مىساخت و چنان بود كه اين امر را تا پايان عمر و تا آنگاه كه به لقاى پروردگار نايل مىآمد همچنان ادامه مىداد . چنانچه در ماه رمضان در مكه به سر مىبرد ، به خريدن سياهان مىپرداخت و آنان را به عرفات مىبرد و اگر جاده و راه عبور احتياج به مرمّت و تعمير داشت آنان را به كار وامىداشت و همين كه كار آنها پايان مىيافت ، آنان را آزاد مىساخت و جوايز و اموال بسيارى به آنان انفاق مىكرد .\r\n\r\nفصاحت و بلاغت امام\r\nخطبه‌ها و بيانات امام سجاد ( ع ) كه در كوفه و شام و مدينه و در موارد ديگر در واقعهء كربلا ايراد كرد و نفوذ و\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nاثراتش در دلها ، خود بالاترين دليل بر حسن بلاغت و كمال فصاحت آن حضرت است . تنها نگاهى به صحيفهء كاملهء سجاديه ، و بدايع معانى و فصاحت الفاظ و بلاغت عبارات و تركيب كلمات و سخنان زيبا و لطايف و حقايق الهى و زيبايى و شكوه و قدرت روحى كه در تعبيرات روح‌پرور حضرت سجاد ( ع ) ، ديده مىشود خود اين حقيقت را آشكار مىسازد ، كه در فصاحت و بلاغت هيچ كس به پايهء آن حضرت نرسيده است . چنان كه صحيفهء كامله به انجيل آل محمد ( ص ) شهرت يافته ، و كلمات معجزآسا از صحيفهء سجاديه و ادعيه و غيره كه از آن حضرت باقى مانده است ، خود اعجازيست كه تا حال كسى از فصحاى عرب نتوانسته است به مانند آنها بياورد ؛ و در برابر عظمت آن خاضع و خاشع گرديده‌اند . و ما در صفحات آينده در بخش كتب و آثار آن حضرت صحيفهء كامله را به تفصيل مورد بحث قرار خواهيم داد .\r\n\r\nورع و پارسايى امام\r\nامام سجاد ( ع ) كه به كليهء فضايل اخلاق آراسته بود ، در پارسايى و تقوى نيز در عصر خود سرآمد اقران بود ، چنان كه ابو نعيم در كتاب الحليه به سند خود از صالح بن حسان روايت كرده كه مردى به سعيد بن مسيب گفت : من از فلان شخص پارساتر نديده‌ام .\r\nسعيد گفت : آيا على بن الحسين را ديده‌اى ؟ وى گفت : خير .\r\nسعيد گفت : در ورع و پارسايى هرگز مانند على بن الحسين ( ع ) نديده‌ام .\r\nو در مرآة الجنان از قول جماعتى از پيشينيان كه در ميان آنها سعيد بن مسيب را نيز مىتوان نام برد روايت است كه گويند : ما هرگز در تقوى و پارسايى مانند على بن الحسين ( ع ) نديده‌ايم .\r\n\r\nاحسان به مادر\r\nيكى از صفات خاص آن حضرت اين بود كه نسبت به مادر بىاندازه نيكى و احسان مىكرد . در مرآة الجنان آمده است كه زين العابدين ( ع ) به طرز بىسابقه‌اى با مادر خود به نيكى رفتار مىكرد ؛ اما در عين حال از غذا خوردن با وى امتناع مىورزيد . ياران و نزديكان آن حضرت كه پىدرپى از اين موضوع جويا مىشدند ، به وى مىگفتند : شما از نيكوترين و اصيل‌ترين مردم هستيد و نسبت به مادر بيش از همه به نيكى رفتار مىكنيد . پس چگونه است كه از غذا خوردن با وى ابا داريد ؟ وى پاسخ مىداد : بيم دارم به لقمه‌اى دست برم كه او زودتر متوجه آن شده باشد و به همين جهت از من برنجد .\r\n\r\nرفق و مدارا با حيوان\r\nابو نعيم در حليه به سند خود از عمرو بن ثابت آورده است كه على بن الحسين ( ع ) كه نسبت به هر كس به نيكى و احسان رفتار مىكرد ، به شترى كه از مدينه به مكه سفر مىكرد نيز هرگز كوچك‌ترين صدمه‌اى وارد نمىساخت .\r\nشيخ مفيد در ارشاد به سند خود روايت كرده است كه : شتر على بن الحسين ( ع ) در يكى از سفرهاى حج\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nبه كندى راه مىپيمود . آن حضرت با تازيانه‌اى كه بر دست داشت به آن اشاره كرد و سپس در حالى كه مىگفت : آه ، لو لا القصاص ، ناگهان تازيانه را به كنارى انداخت و شتر را به حال خود گذاشت .\r\nدر روايت ديگرى است كه امام ( ع ) با تازيانه‌اى كه بر دست داشت به وى اشاره كرد و گفت : اگر نمىترسيدم به كيفر اين يك تازيانه قصاص شوم حتما بر شترم تازيانه مىزدم .\r\nروايت است آن حضرت طى بيست بار كه به سفر حج رفت ، حتى از زدن يك تازيانه بر حيوان ، خوددارى كرد .\r\n\r\nهيبت و عظمت امام\r\nشخصيت معنوى و عظمت روحانى امام سجاد ( ع ) ، به اندازه‌اى بود كه حتى دشمنان آن حضرت نيز به هنگامى كه با او روبرو مىشدند تحت تأثير جذبه و روحانيت وى قرار مىگرفتند ؛ چنان كه عبد الملك بن مروان مىگويد : به خدا سوگند ، آنگاه كه على بن الحسين بر من وارد شد ، ترس و وحشت بدنم را به لرزه درآورد . مسرف بن عقبه نيز گويد : همين كه على بن الحسين را در مقابل خود ديدم ترس و بيم عجيبى مرا احاطه كرد .\r\nابو نعيم اصفهانى در حلية الاولياء به سند خود از ابن عايشه و او نيز از پدر خود روايت كرده است كه :\r\nهشام بن عبد الملك قبل از آنكه به خلافت برسد به مكه رفت . پس از انجام مناسك حج نوبت به روز استلام حجر الاسود رسيد ، اما ازدحام و اجتماع مردم مانع رسيدن او به حجر الاسود گرديد . در اين اثنا ناگهان احساس كرد كه مردم از حركت وامانده‌اند و چشمها به يك سو دوخته شده است ، و همه براى شخصى راه باز مىكنند تا استلام كند . او على بن الحسين ( ع ) بود كه به آرامى به طرف حجر الاسود حركت مىكرد . در اين هنگام هشام با تعجب به كنارى رفت و بر مسندى كه اطرافيانش تهيه كرده بودند . بنشست و به آن منظره و ازدحام چشم دوخت . اهالى شام كه همراه وى بودند از وى پرسيدند : يا امير اين شخص كيست ؟\r\nهشام كه بيم داشت از شخصيت خود كاسته شود در پاسخ آنها گفت : من او را نمىشناسم . در ميان اين جمع همام بن غالب ، معروف به فرزدق كه از دور ناظر بود ، با شنيدن پاسخ هشام سخت برآشفت و گفت : من مىدانم او كيست . اين شخص ، على بن الحسين ( ع ) است ، و به اين ترتيب به سرودن اشعار خود پرداخت و گفت :\r\n هذا ابن خير عباد اللّه كلهم * هذا التقى النقى الطاهر العلم\r\nهذا الذي تعرف البطحاء وطأته * و البيت يعرفه و الحل و الحرم\r\nيكاد يمسكه عرفان راحته * ركن الحطيم اذا ما جاء يستلم\r\nاذا رأته قريش قال قائلها * الى مكارم هذا ينتهى الكرم\r\nان عد أهل التقى كان أئمتهم * او قيل من خير أهل الارض قيل هم\r\nهذا ابن فاطمة ان كنت جاهله * بجده أنبياء اللّه قد ختموا\r\nو ليس قولك من هذا بضائره * العرب تعرف ما أنكرت و العجم\r\nيغضى حياء و يغضى من مهابته * فلا يكلم الا حين يبتسم \r\n\r\n","description":"","footnote":"","page_name":" 247 ","page_number":247},
  {"content":"\r\n\r\nشيخ مفيد در ارشاد به سند خود از ابى جعفر محمد بن اسماعيل روايت كرده ، مىنويسد : موقعى كه على بن الحسين ( ع ) ، به خانهء كعبه رفته بود و مناسك حج را به جا مىآورد ، مردم اكثرا محو تماشاى عظمت و جلال او شده بودند و همه مىخواستند خود را به وى نزديك سازند و در حالى كه وى را به يكديگر نشان مىدادند پىدرپى مىگفتند اين آقا كيست ؟ در اين اثنا فرزدق كه در ميان آنها حضور داشت اشعارى انشاء كرد و چنين گفت :\r\n هذا الذي تعرف البطحاء وطأته * و البيت يعرفه و الحل و الحرم\r\nهذا ابن خير عباد اللّه كلهم * هذا التقى النقى الطاهر العلم\r\nيكاد يمسكه عرفان راحته * ركن الحطيم اذا ما جاء يستلم\r\nيغضى حياء و يغضى من مهابته * فما يكلم الا حين يبتسم\r\nاي الخلائق ليست في رقابهم * لاولية هذا أو له نعم\r\nمن يعرف اللّه يعرف اولية ذا * فالدين من بيت هذا ناله الامم\r\nاذا رأته قريش قال قائلها * الى مكارم هذا ينتهى الكرم \r\nسبط ابن جوزى نيز در تذكرة الخواص همان روايت حلية الاولياء را آورده است ، اما ابياتى كه ذكر كرده بيش از آن است كه در حليه آورده شده و سپس در توضيح اين مطلب اضافه كرده ، مىنويسد : چنان كه اشاره كردم ، ابو نعيم بيش از چند بيت در حليه ذكر نكرده است و بقيهء ابيات را از ديوان فرزدق انتخاب و بدان اضافه كرده‌ام ، و اين روايت را سبكى نيز در كتاب طبقات الشافعيه به سند خود كه سلسلهء روات آن به ابن عايشه عبد اللّه بن محمد مىپيوندد و او نيز از پدر خود آورده است : به سالى كه هشام بن عبد الملك و يا وليد ، روانهء حج گشته بود ، پس از طواف ، نوبت به استلام حجر الاسود رسيد ؛ اما هشام در اثر ازدحام و اجتماع مردم هر اندازه سعى كرد خود را به حجر الاسود برساند نتوانست . آنگاه بر مسندى كه براى او گذاشته بودند نشست و در حالى كه عدّه‌اى از اهالى شام با او بودند ، به مردم مىنگريست . در اين اثنا چشمشان به مردى افتاد كه چهره‌اى نورانى داشت و آثار بزرگى و ابهت و زيبايى و جمال ملكوتى از ظاهرش نمايان بود ، و در عظمت و وقار ، هرگز كسى مانند او ديده نشده بود . او على بن الحسين بن على بن ابى طالب ( ع ) بود ؛ كه با وقار و آهستگى طواف كعبه را انجام مىداد . همين كه به قصد استلام حجر حركت كرد مردم همگى متوجه او شدند . و از حركت بازايستادند و به كنارى رفتند و به تماشايش پرداختند ، تا آن حضرت به حجر الاسود نزديك شد و آن را استلام كرد . در اين هنگام يكى از اهالى شام رو كرد به هشام و گفت : اين كيست ، كه اين همه مردم به تعظيم و تكريمش پرداخته‌اند ؟\r\nهشام كه بيم داشت مبادا شاميان نيز به او روى آورند و به وى تعظيم كنند ، پاسخ داد : من او را نمىشناسم .\r\nفرزدق كه در ميان اين جمع حاضر بود پيش آمده ، سخن آنها را قطع كرد و گفت :\r\n- من مىدانم اين شخص كيست .\r\nمرد شامى گفت :\r\n- ابو فراس ، پس تو مىشناسى اين مرد كيست ؟\r\nدر اين موقع بود كه فرزدق به سرودن اشعار خود پرداخت .\r\nروايت سبط ابن جوزى و سبكى جز در چند بيت چندان تفاوتى نداشته و با يكديگر مطابق است .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nبه اين ترتيب فرزدق شاعر معروف ، على بن الحسين بن على بن ابى طالب ( ع ) را معرفى كرد . هشام از اين منظره سخت در خشم و غضب فرو رفت . و يارانش نيز به امر او فرزدق را در عسفان ، كه محلى بين مكه و مدينه بود ، به زندان افكندند . هنگامى كه مراسم حج پايان يافت ، على بن الحسين ( ع ) ، هزار دينار براى فرزدق فرستاد ؛ اما وى نپذيرفت و به فرستادهء امام ( ع ) گفت :\r\nبه على بن الحسين ( ع ) ، عرض كن كه من به خاطر خدا اشعار خود را سروده‌ام ، نه براى پاداش و جايزه .\r\nفرستادهء على بن الحسين ( ع ) دوباره به سوى فرزدق بازگشت و گفت : زين العابدين ( ع ) ، فرمود : آنچه از دست ما اهل بيت عطا شده پس نخواهيم گرفت ، فرزدق اين بار عطاى امام ( ع ) را پذيرفت .\r\nآنگاه فرزدق كه در زندان به سر مىبرد ابيات زير را در هجو هشام سرود و گفت :\r\n أ يحبسنى بين المدينة و التي * اليها قلوب الناس يهوى منيبها\r\nيقلب رأسا لم يكن رأس سيد * و عينا له حولاء باد عيوبها \r\nپس از چندى كه هشام از هجويهء فرزدق كه در زندان او به سر مىبرد آگاه شد فرمان آزاديش را صادر كرد .\r\nاز مطالب گذشته درسى عظيم گرفته مىشود و آن پى بردن به اين حقيقت است كه عزت و محبوبيت حقيقى و شخصيت و مقام واقعى ، تنها در سايهء دين و تقوى و علم و دانش به وجود مىآيد و به ملك و سلطنت متكى نيست و هرگز با توسل به زور و قهر و غلبه به دست نخواهد آمد . چنان كه ملاحظه مىكنيم هنگام زيارت خانهء خدا هيچ كس به هشام و به ملك و سلطنتش كمترين اعتنايى نكرد و چنان به تحقيرش پرداختند كه سخت برنجيد . اما على بن الحسين ( ع ) كه جز نيروى دين و تقوى و پرهيزگارى و علم و دانش قواى ديگرى در اختيار نداشت ، همين كه به قصد استلام حجر الاسود به راه افتاد همگى به تجليل و تكريمش پرداختند و اين خود حقيقتى است كه با اندكى بررسى و دقت براى هر كس به خوبى آشكار خواهد شد .\r\n\r\nاخبار و احوال امام\r\nچنان كه برقى در كتاب محاسن آورده است : وقتى عبد الملك اطلاع يافت كه شمشير رسول اللّه ( ص ) نزد على بن الحسين ( ع ) است ، شخصى را نزد امام فرستاد و به اين عذر كه بدان احتياج دارد از امام خواست شمشير را براى وى ارسال دارد ؛ اما على بن الحسين ( ع ) ، از اين امر خوددارى كرد ؛ آنگاه عبد الملك نامه‌اى براى وى فرستاد و آن حضرت را تهديد كرد ، و اطلاع داد كه مقررى او را از بيت المال قطع خواهد كرد .\r\nعلى بن الحسين ( ع ) ، در نامه‌اى به او چنين نوشت :\r\nبدان كه نجات پرهيزگاران به دست خداوند بوده و او ضامن است روزى هر كس را از جايى كه هرگز گمان نبرند ارسال فرمايد ، و خداى عزّ و جل در قرآن كريم مىفرمايد :  ( إِن اللَّه لا يُحِب كُل خَوَّان كَفُورٍ  « 1 »   )  ، ( خداوند دوست ندارد كسى را كه خيانت ورزد و خودستايى كند ) . اكنون بنگر كه كدام يك از ما مشمول\r\n\r\n","description":"","footnote":" ( 1 ) سورهء حج آيهء 39 ","page_name":" 249 ","page_number":249},
  {"content":"\r\n\r\nاين آيه خواهيم بود ؟\r\nراوندى در كتاب دعوات خود از امام باقر ( ع ) ، آورده است كه : پدرم على بن الحسين ( ع ) ، تعريف كرد :\r\nآنگاه كه به بيمارى شديدى مبتلا گرديدم و به شدت رنج مىبردم ، حسين بن على ( ع ) بر بالين من حضور يافته ، گفت : فرزند ، چه مىخواهى بگو . چنانچه حاجتى دارى بيان كن . من نيز در پاسخ گفتم : پدر جان ميل دارم در زمرهء كسانى باشم كه پيشنهاد و درخواستى از درگاه خداوندى ندارند و در كار او دخالت نمىكنند . پدرم از اين پاسخ ، شاد و خرسند گرديده ، رو كرد به من و گفت : احسنت ، پسر جان ، از ابراهيم خليل ( ع ) ، نيز جبرائيل پرسيد : آيا حاجتى دارى كه من به انجام رسانم ؟ ابراهيم ( ع ) ، در جواب او گفت : هيچ گونه حاجت و پيشنهادى ندارم ؛ زيرا خداوند بيشتر از من آگاهى دارد و او بهترين وكيل است و خود مىداند چگونه مرا كفايت كند . آنگاه پدرم حسين بن على ( ع ) ، گفت : جواب تو خيلى شبيه به سخن ابراهيم خليل ( ع ) ، بود .\r\nشيخ صدوق در كتاب عيون به سند خود از امام صادق ( ع ) ، آورده است كه : على بن الحسين ( ع ) ، اغلب با كسانى به سفر مىرفت كه وى را نشناسند ، و با آنها نيز شرط مىكرد كه در تمام امور مسافرت به آنها كمك كند ، و آنگاه كه از اين موضوع از وى جويا شدند ، گفت : بيم دارم از اينكه به نام رسول اللّه ( ص ) ، بيش از آنچه استحقاق دارم مرا رعايت كنند و مورد احترام قرار دهند .\r\nپس چنين افتاد كه يك بار آن حضرت همراه با عده‌اى به مسافرت رفتند . در بين راه يكى از آنها امام را شناخت و در حالى كه او را نشان مىداد گفت : اين شخص ، على بن الحسين است . در اين هنگام بود كه وى را در آغوش گرفتند و همگى دست و پاى آن حضرت را غرق در بوسه ساختند و گفتند : يا بن رسول اللّه ، آيا اراده فرمودى كه ما گرفتار آتش دوزخ گرديم ؟ چنانچه از دست و زبان ما نسبت به شما جسارتى مىرفت آيا اين امر باعث هلاكت ما نمىگشت ؟ و آنگاه كه در اين مورد از وى پرسيدند ، امام فرمود : يك بار من با جماعتى كه مرا مىشناختند سفر كردم . آنان به خاطر خوشنودى پيمبر خدا ( ص ) ، بيش از استحقاق با من به عطوفت و مهربانى رفتار كردند . اين بار نيز چنين پنداشتم كه شما نيز ممكن است همان گونه رفتار كنيد .\r\nپس دوست داشتم كه امر خود را پوشيده دارم .\r\nدر مناقب ابن شهر آشوب و احتجاج طبرسى آمده است كه : روزى على بن الحسين ( ع ) عازم حج بود .\r\nدر راه مكه عباد بصرى وى را ملاقات كرد و گفت : اى على بن الحسين چگونه است كه شما جهاد و مشكلات آن را رها كرده و حج كه امرى آسان است اختيار كرده‌ايد ؟ خداى عز و جل مىفرمايد :  « إِن اللَّه اشْتَرى مِن الْمُؤْمِنِين أَنْفُسَهُم وَ أَمْوالَهُم بِأَن لَهُم الْجَنَّةَ يُقاتِلُون فِي سَبِيل اللَّه فَيَقْتُلُون وَ يُقْتَلُون  ، تا آنجا كه مىفرمايد ، و بشر المؤمنين « 1 »  » .\r\n( خدا از مؤمنان جانها و مالهايشان را خريد ، در مقابل اين كه بهشت از آنهاست در راه خدا كارزار كنند .\r\nبكشند و كشته شوند . . . و مؤمنان را نويد بده . )\r\nعلى بن الحسين ( ع ) در پاسخ وى گفت : چنانچه كسانى با اين صفات وجود داشته و در چنين موقعيت باشند بدون شك جهاد به مراتب از حج بهتر است .\r\n\r\n","description":"","footnote":" ( 1 ) سورهء توبه آيهء 112 . ","page_name":" 250 ","page_number":250},
  {"content":"\r\n\r\n\r\nاخبار مربوط به امام در واقعهء كربلا\r\nاخبار مربوط به امام سجاد ( ع ) ، در بخش زندگانى امام حسين ( ع ) ، به تفصيل بيان گرديده است . و در اينجا احتياج به تكرار آنها نخواهد بود . در اين بخش تنها به ذكر وقايعى مىپردازيم كه در سيرهء امام حسين ( ع ) بدانها اشاره نشده است .\r\nبيشتر مورخين بر اين عقيده‌اند كه على بن الحسين ( ع ) ، در واقعهء كربلا 24 ساله بوده و بعضى معتقدند كه 22 سال از سن شريفش مىگذشته است .\r\nمحمد بن سعد در طبقات مىنويسد : على بن الحسين ( ع ) ، در واقعهء طف همراه پدر خود بود و در آن هنگام از عمر شريفش 23 سال مىگذشت ؛ اما بيمارى و مرض ، سخت بر او هجوم آورده بود و به شدت رنجش مىداد . وى داراى همسر بود و فرزندى به نام باقر داشت كه در واقعهء كربلا سه و يا چهار سال از سنّش مىگذشت . گروهى از دانشمندان كه در ميان آنها مىتوان شيخ مفيد را نام برد ، گويند كه آن حضرت از برادرش على كه در كربلا به شهادت رسيد بزرگ‌تر بود . اما قول اكثر اين است كه امام سجاد كوچك‌تر بوده و از اين رو ، وى را به نام على اوسط مىخواندند ، و برخى نيز او را نسبت به برادرش على اصغر كه از هر دو كوچك‌تر بود ، على اكبر دانسته‌اند و ما اين موضوع را در شرح زندگانى على كه در كربلا شهيد گرديده به تفصيل شرح داده‌ايم .\r\nو چون زين العابدين ( ع ) ، در آن هنگام بيمار و بسترى بود و به شدّت رنج مىبرد ، در جهاد شركت نكرد و از اين معركه جان سالم به در برد و نسل رسول اللّه ( ص ) ، از فاطمه ( س ) در خاندان امام حسين ( ع ) ، به امام سجاد و اولاد او منحصر گرديد . و از ظاهر روايات چنين برمىآيد ، يكى از فرزندان امام حسين ( ع ) ، كه در راه كربلا به پدر خود گفت : « آيا ما بر حق نيستيم ؟ » همان برادرش على بود كه در كربلا به شهادت رسيد .\r\nاخبار ديگر مربوط به آن حضرت از وقايع كربلا كه در شرح زندگانى امام حسين ( ع ) ، بدان اشاره شده سخن اوست كه مىگويد : همين كه شب عاشورا فرا رسيد پدرم اصحاب خود را فرا خواند و با آنان به مذاكره پرداخت ، و همان شبى بود كه صبح شوم آن پدرم به شهادت رسيد .\r\nبه هر حال اين روايت از طريق امام سجاد ( ع ) ، نقل گرديد ، و پاسخى كه ياران امام حسين ( ع ) ، به آن حضرت دادند و استقبالى كه آنان از بيانات امام خود نمودند به تفصيل بيان گرديد . و اوست كه خطبهء پدر بزرگوار خود را نقل كرد كه در شب عاشورا اصحاب را فراخواند و به آنان گفت : ( شما آزاد هستيد تا از همان راهى كه آمديد بازگرديد . )\r\nهمين كه امام حسين ( ع ) ، شربت شهادت نوشيد ، شمر به قصد كشتن امام زين العابدين نيز حمله برد ؛ اما على بن الحسين ( ع ) در بستر بيمارى به سر مىبرد و حميد بن مسلم به دفاع پرداخت و حملهء شمر به آن حضرت را مانع گرديد ؛ و چنان كه قبلا اشاره شد ، عمر بن سعد آن حضرت را در حالى كه از بيمارى و مرض به شدت رنج مىبرد با اهل بيت به كوفه انتقال داد .\r\n\r\nگريهء آن حضرت در شهادت پدر بزرگوار خود امام حسين ( ع ) و اهل بيت\r\nابو نعيم در حلية الاولياء به سند خود از ابى حمزهء ثمالى از جعفر بن محمد ( ع ) ، روايت كرده مىنويسد :\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n- آنگاه كه از كثرت گريهء امام زين العابدين ( ع ) ، پرسيدند ، وى در حالى كه سيل اشك از چشمانش سرازير بود در جواب گفت : من چگونه اندوهناك نباشم ؟ يعقوب به فراغ يكى از پسران خود مبتلا شد و آن قدر گريست كه چشمانش از غم و اندوه نابينا گشت ؛ در حالى كه مىدانست كه فرزندش يوسف زنده است .\r\nمن چگونه محزون نباشم ؟ ، از يك سو پدرم و از سوى ديگر چهارده نفر از خاندانم در يك نبرد و در برابر ديدگانم به شهادت رسيدند . در چنين حال آيا مىتوانم غم و اندوه را فراموش كنم ؟ .\r\nو در مناقب ابن شهر آشوب از امام صادق ( ع ) ، آمده است كه : على بن الحسين ( ع ) ، مدت بيست سال بر پدر بزرگوارش مىگريست ، و همين كه برايش سفرهء غذا مىآوردند و آب و نان را مىديد ، بىاختيار اشك از چشمانش مانند سيل سرازير مىگشت ، تا آنجا كه روزى يكى از غلامان رو كرد به آن حضرت و گفت : يا بن رسول اللّه ، جانم فداى شما باد . من مىترسم از شدت اندوه هلاك شوى ! امام در جوابش گفت : من اندوه خود را به درگاه خدا مىبرم و آنچه من مىدانم شما نمىدانيد . سپس اضافه كرد : دست خودم نيست . من هر وقت قتلگاه فرزندان فاطمه را به ياد مىآورم ، نمىتوانم خوددارى كنم .\r\nشيخ صدوق در خصال مىنويسد : امام سجاد ( ع ) ، به مدت بيست سال بر پدرش حسين بن على ( ع ) ، گريست ، و كمتر اتفاق مىافتاد كه غذايى براى وى حاضر كنند و اشك از چشمانش جارى نگردد ، تا روزى كه غلامش به وى گفت : اى فرزند پيمبر خدا ، آيا لحظه‌اى مىرسد كه شما محزون و اندوهناك نباشيد ؟ وى در پاسخ گفت : واى بر تو . يعقوب پيمبر ( ع ) ، كه داراى دوازده پسر بود . آنگاه كه به فراغ يكى از آنها دچار شد ، چشمانش از كثرت گريه و اشك به سفيدى گراييد . و كمرش خم گشت ، در حالى كه فرزندش يوسف زنده بود . من كه خود ناظر بودم پدرم و هفده نفر از خاندانم در كنارم آغشته به خون گرديدند چگونه محزون و غمناك نباشم ؟ .\r\nابن قولويه در كامل الزياره به سند خود روايت كرده است كه : يكى از غلامان على بن الحسين ( ع ) ، تعريف كرده گويد : يك روز آقا و مولاى خود على ( ع ) ، را ديدم كه در گوشهء سايبانى توقف كرده و در حالى كه اشك از چشمانش سرازير بود سر به سجده گذاشت . من با حالى آشفته به وى گفتم :\r\n- يا على بن الحسين ، هنوز وقت آن نرسيده كه گريان نباشيد و از غم و اندوه شما كاسته شود ؟ . آن حضرت سر از سجده برداشت و از پشت موج اشك نگاهى بر من افكند و گفت : واى بر تو . به خدا سوگند ، يعقوب با اينكه غم و اندوه وى به مراتب كمتر از گرفتارى و اندوه من بود ، گفت « يا اسفا على يوسف » و نزد پروردگار خود لب به شكوه و شكايت گشود ؛ در حالى كه تنها به فراغ يكى از پسرهايش مبتلا گشته بود .\r\nمن كه خود ناظر بودم پدرم و عده‌اى از خاندانم را در جلو چشمانم سر بريدند ، چگونه محزون نباشم ؟ .\r\n\r\nمختار سر ابن زياد را نزد امام زين العابدين ( ع ) ، مىفرستد .\r\nهنگامى كه ابراهيم بن اشتر ، در نزديكى رودخانهء خازر ، با عبيد اللّه بن زياد به نبرد پرداخت و وى را به قتل رسانيد ، سر او و عده‌اى از رجالى را كه با وى بودند به نزد مختار فرستاد . مختار نيز بىدرنگ سر ابن زياد را براى محمد بن حنفيه و على بن الحسين ( ع ) روانه ساخت . فرستادهء مختار در حالى كه سر عبيد اللّه بن زياد را در دست داشت به حضور زين العابدين ( ع ) ، رسيد و سر را جلو او گذاشت . امام در حالى كه به خوردن غذا\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nمشغول بود به سخن پرداخت و گفت :\r\n- ياد دارم هنگامى را كه به مجلس ابن زياد وارد شدم . او به خوردن غذا مشغول بود ، در حالى كه سر پدرم حسين بن على ( ع ) ، را در جلويش گذاشته بودند . پس من دست به دعا برداشتم و گفتم : بار خدايا مرا از دنيا مبر تا اينكه سر ابن زياد را به هنگام صرف غذا در جلو خود ببينم . شكر و سپاس به درگاه خداوندى كه دعايم را استجابت فرمود .\r\nسپس در حالى كه آن حضرت از آن سر رو مىگرداند ، گفت : آن را دور كنيد .\r\nو به روايت ابن نما ، على بن الحسين ( ع ) ، در اين موقع سر به سجدهء شكر نهاد و گفت : شكر و سپاس به درگاه خداوندى كه مرا به درك خونخواهى دشمنم نايل ساخت . خداوند مختار را جزاى خير دهد .\r\nچنان كه ابن قولويه در كامل الزياره مىنويسد : على بن الحسين ( ع ) ، به بنى عقيل در ميان بنى هاشم التفات برجسته‌اى داشت . وقتى علت اين امر را از وى جويا شده و گفتند چگونه است كه شما در ميان بنى اعمام خود به بنى عقيل بيش از آل جعفر توجه داريد ؟ آن حضرت در پاسخ گفت : من بنى عقيل را از ديگران بيشتر دوست مىدارم ؛ زيرا جانبازى آنها را با پدرم ابو عبد اللّه الحسين ( ع ) ، از ياد نبرده‌ام . اين خانواده در واقعهء طف بيش از ديگران كوشيدند و به شهادت رسيدند .\r\n\r\nاخبار مربوط به آن حضرت در واقعهء حره\r\nواقعهء حره « 1 »  كه آغاز آن به روز چهارشنبهء بيست و هشتم ذى حجه سال شصت و سوم هجرى بود ، در منطقه‌اى منسوب به واقم ، كه نام شخصى بود اتفاق افتاد و به حرهء واقم معروف گرديد . ماجراى حره به اين قرار بود كه گروهى از رجال مدينه جهت ملاقات يزيد به شام اعزام گرديدند ؛ اما همين كه مشاهده كردند كه اعمال يزيد جز اهانت به دين و آيين اسلام نيست و جز اعمال زور ، ستمگرى و خشونت منظور ديگرى ندارد بر اين امر اتفاق كردند كه با وى به مبارزه برخيزند و از حكومت بركنارش سازند ، و نيز از مدتها قبل اخبارى به مدينه مىرسيد كه اغلب حاكى از سرگرم شدن يزيد بن معاويه به عيش و نوش بود و اين خود باعث تنفر و انزجار اهالى مدينه مىگشت . پس مردم با آنان همداستان شدند و همگى اعمال يزيد را تقبيح كردند و اكثرا بر يزيد شوريدند . از اطراف سيل اعتراض و حمله آغاز شد . وى را از خلافت و امارت خلع و عامل او عثمان بن محمد بن ابى سفيان را طرد كردند و هر كس كه از بنى اميه با او بود در خانهء مروان زندانى ساختند و سرانجام از مدينه اخراجشان كردند .\r\nطبرى مىنويسد : در اين فاجعه يزيد ، مسلم بن عقبه را كه مردى خونخوار و جسور و بىباك بود در رأس سپاهى بالغ بر دوازده هزار نفر براى اين جنگ انتخاب كرد و بنا به فرمان وى چنانچه او به هلاكت رسيد ، حصين بن نمير سكونى به جاى وى فرماندهى سپاه را بر عهده مىگرفت . به اين ترتيب مسلم بن عقبه براى نبرد با مردم مدينه حركت كرد .\r\nهر چند يزيد به هنگام گفتگو با مسلم توصيه كرده بود كه به امام سجاد صدمه و آزارى نرساند و خودش در\r\n\r\n","description":"","footnote":" ( 1 ) حره به فتح اول به قسمتى از سرزمين خشك و سوزان حجاز گفته مىشود . ","page_name":" 253 ","page_number":253},
  {"content":"\r\n\r\nاين گونه امور دخالت نكند ؛ اما على بن الحسين ( ع ) خود در اين بلوا كه بر خلاف رضايتش صورت مىگرفت ، به عنوان كناره‌گيرى و بىطرفى از چندى پيش مدينه را ترك كرده بود . بارى ، همين كه اهالى مدينه بر بنى اميه شوريدند و آنان را به طرف شام روانه ساختند . على بن الحسين ( ع ) مروان بن حكم و همسرش عايشه دختر عثمان بن عفان را كه به وى متوسل شده بودند در خانه‌اش پناه داد . بايد دانست كه هيچ كس در بزرگى و فضيلت به پايهء امام زين العابدين ( ع ) ، نمىرسيد . مروان بن حكم ابتدا از بيم جان خود به عبد اللّه بن عمر روى آورده بود و از وى خواسته بود كه خانواده‌اش را پناه دهد ؛ اما فرزند عمر از اين امر شانه خالى كرده بود . پس مروان خانواده‌اش را به على بن الحسين ( ع ) سپرد و حضرت سجاد ( ع ) ، آنان را همراه با خانوادهء خود از مدينه خارج ساخت و در محلى به نام ينبع جاى داد .\r\nچنان كه قبلا نيز اشاره شد ، على بن الحسين ( ع ) ، كه از اين ماجرا ناراضى بود و مىخواست از هياهوى جنگ بر كنار باشد ، در دهكده‌اى نزديك مدينه اقامت كرد . عايشه دختر عثمان و همسر مروان نيز كه به طايف رفته بود ، جهت ملاقات با على بن الحسين ( ع ) به دهكدهء مزبور مراجعه كرد . آن حضرت جهت محافظت وى فرزند خود عبد اللّه را همراهش به طايف فرستاد كه تا پايان اين ماجرا همچنان با او بود .\r\nمروان نيز از بزرگوارى و احسان امام در اين مورد سپاسگزارى كرد . اين بالاترين درجهء فضيلت و بزرگوارى و از مكارم اخلاق امام بود كه در برابر آن همه آزارى كه مروان نسبت به آن حضرت روا داشته بود ، اينك رفتار سوء وى را با نيكى و احسان جبران مىكرد و اين بزرگوارى و عفو و گذشت از خاندان رسالت كه خود منبع فضيلت و اخلاق بوده‌اند سرچشمه گرفته است و هرگز جاى شگفتى و تعجب نيست ؛ چنان كه گويند :\r\n ملكنا فكان العفو مناسجية * فلما ملكتم سال بالدم أبطح\r\nو حسبكم هذا التفاوت بيننا * و كل اناء بالذى فيه ينضح \r\nاما بر خلاف گفتهء طبرى كه در ذيل به بعضى از روايات خود اشاره كرده ، سپاسگزارى مروان از على بن الحسين ( ع ) مبتنى بر روابط دوستانهء قديمى نبوده است ؛ زيرا دشمنى و عداوتى كه مروان نسبت به على بن الحسين و اهل بيت طاهرين ( ع ) روا مىداشت ، احتياج به توضيح ندارد و همه كس بدان آگاه است .\r\nآيا مىتوان تعيين كرد اين دوستى كه به ادعاى طبرى از قديم بين آن دو برقرار بوده از چه زمان آغاز گشته است ؟ آيا از آن روز بوده كه مروان در جنگ جمل با جدّ آن حضرت على بن ابى طالب ( ع ) به مبارزه و كارزار پرداخت ؟ و يا آن روز كه همراه با معاويه در جنگ صفين با وى جنگيد ؟ و يا از آن موقع بوده است كه مروان دربارهء امام حسين ( ع ) به وليد گفت : حسين بن على هرگز بيعت نخواهد كرد . همين كه با وى مواجه شدى بىدرنگ او را به قتل برسان . و در جاى ديگر نيز به وى گفت : چنانچه حتى براى يك ساعت هم در اين امر تأخير كنى و امام حسين را به حال خود گذارى و از وى بيعت نگيرى هرگز به پيروزى بر او دست نخواهى يافت . پس بهتر اين است كه هر چه زودتر او را به زندان افكنى و در اولين فرصت از وى بيعت بگيرى و در غير اين صورت در كشتن وى تسريع كنى ، و يا سخن امام حسين ( ع ) كه خطاب به وى گفت :\r\nاى پسر زرقاء ، مرا به قتل تهديد مىكنى ! به خدا سوگند رفتار تو جز دروغ و تزوير نيست و بدون ترديد سرانجام به پشيمانى و بدبختى شديدى گرفتار خواهى شد . به گفتهء مروان ، هنگامى كه سر امام حسين ( ع ) ، را نزد وى آوردند ، چنان كه گويى شهادت نور ديدهء پيامبر اسلام ( ص ) قلب وى را شاد كرده باشد مىگفت :\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n يا حبذا بردك فى اليدين * و لونك الاحمر فى الخدين\r\nكأنما حف بوردتين * شفيت نفسى من دم الحسين \r\nو سپس دوران عثمان را به خاطر آورده ، گويى به انتقام خون او دست يافته است ، چنين مىگفت : اكنون چنان است كه من به دوران عثمان مىنگرم .\r\nآيا با توجه به مطالبى كه در بالا اشاره شد بازهم مىتوان قبول كرد كه بين مروان و على بن الحسين ( ع ) ، رشتهء دوستى برقرار بوده است ؟ و آيا مىتوان مطالب فوق را علل و اسباب دوستى آنها دانست ؟ و آيا بازهم مىتوان قبول كرد كه مروان نسبت به على بن الحسين ( ع ) ، دشمنى و عداوت نورزيده است ؟ در جواب بايد گفت : حاشا و كلا ، هرگز چنين نبوده و توجه به مطالب فوق اين حقيقت را آشكار مىسازد كه وجود اهل بيت ( ع ) بر پايهء فضايل و مكارم اخلاق پىريزى گرديده و هر يك از آنها خورشيد تابناكى بودند كه همه كس و حتى دشمنان آنها نيز از انوار درخشان آن بهره‌مند مىگرديدند ؛ و شخصيت و فضيلت ، چنان در وجود آنان جاى داشت كه هر كس به آزارشان مىپرداخت با نيكى و احسان با وى رفتار مىكردند .\r\nبه اين ترتيب ، جوانمردى و عدل و انصاف و عفو و گذشت و بزرگوارى در برابر دشمن ، از صفاتى بود كه خداوند به ايشان اختصاص داده و به اين صفات آنان را زينت بخشيده است ، تا آنجا كه در شخصيت و فضيلت و احسان و نيكى هيچ كس به پايهء آنها نرسيده و هيچ كس را ياراى برابرى با آنان نبوده است .\r\nامام زين العابدين ( ع ) ، همان كسى است كه گفت : ( چنان كه قاتل امام حسين ( ع ) ، همان شمشيرى را كه با آن پدرم حسين بن على ( ع ) ، را به قتل رسانده نزد من سپارد ، بر خود لازم مىدانم كه اين امانت را به وى بازگردانم . )\r\nچنان كه قبلا نيز اشاره شد ، سرانجام سپاه مسلم بن عقبه بر مدينه پيروز شد و چون قهرا اين شهر را به تصرف درآورد ، به سپاهيان دستور داد تا سه روز به دلخواه خود بدون رحم و شفقت در مدينه به قتل و غارت بپردازند . آنگاه مسرف « 1 »  به تصور اينكه همه بنده و غلام يزيد بن معاويه هستند از مردم خواست كه با او بيعت كنند و گفت : يزيد هرطور بخواهد به نابودى جان و مال و اهل و خانوادهء آنها فرمان خواهد داد .\r\nدر اين اثنا مروان به حضور على بن الحسين ( ع ) ، شتافت . آن حضرت نيز با مروان و پسرش عبد الملك كه براى درخواست امان از مسرف با وى همراه شده بودند ، نزد او آمدند . آنها ملتمسانه از مسلم خواستند كه به زين العابدين ( ع ) ، آزارى نرساند . همين كه نزد مسرف رسيدند ، او زين العابدين ( ع ) ، را مخاطب ساخته ، گفت : به خدا سوگند اگر به خاطر اين دو نفر نبود هرگز از شما دست برنمىداشتم ؛ اما يزيد سفارش كرده كه شما را آزارى نرسانم . سپس او را در كنار خود جاى داد . در روايت ديگرى است كه وقتى على بن الحسين ( ع ) ، را نزد مسرف آوردند پرسيد اين شخص كيست ؟ گفتند ، او على بن الحسين است .\r\nآنگاه مسلم بن عقبه با تجليل و احترام بر وى سلام كرد و امام را در كنار تخت خود جاى داد . پس رو كرد به آن حضرت و گفت : يزيد قبلا دربارهء شما سفارش بسيار كرده است ؛ اما رفتار عده‌اى مرا به خود مشغول ساخت و مانع گرديد كه من بتوانم به ديدار شما نايل شوم .\r\nدر اينجا مسلم اضافه كرده ، گفت : گويا خانوادهء شما نيز از اين واقعه بيمناك گرديده‌اند ؟ على بن\r\n\r\n","description":"","footnote":" ( 1 ) مسلم بن عقبه كه در ظلم و بيدادگرى به اسراف رفته بود به مسرف معروف گرديد . ","page_name":" 255 ","page_number":255},
  {"content":"\r\n\r\nالحسين ( ع ) ، گفت : آرى ، و من از آنچه بر مدينه گذشته است بىنهايت افسوس مىخورم ، و اين اقدام را هرگز نپسنديده‌ام .\r\nهمين كه امام خواست به خانهء خود برگردد ، مسلم شخصا ركاب او را گرفت و احترامات را تجديد كرد . و همان‌طور كه در بخش كرم و سخاوت على بن الحسين ( ع ) ، اشاره شد ، آن حضرت ، در واقعهء حره تا آنگاه كه سپاه مسلم بن عقبه متفرق شدند ، چهار صد زن همراه با شوهران آنها را در كنف حمايت خود نگهدارى كرد .\r\nو در روايت ديگرى آمده است كه : امام ( ع ) تعداد چهار صد زن همراه با فرزندانشان را در پناه خود جاى داد .\r\n\r\nآنچه در علوم مختلفه از آن حضرت روايت شده است .\r\nابو نعيم در حلية الاولياء به سند خود از على بن الحسين ( ع ) آورده است : هر كس بىمورد بخندد ، از علم و ادب و وقار وى كاسته گردد .\r\nكسى كه امر به معروف و نهى از منكر را ترك كند مانند كسى است كه قرآن را پشت سر گذارد و بدان عمل نكند ؛ و اين طايفه به خوف و ترس و ظلم و ستم و عناد و طغيان گرفتار خواهند شد .\r\nشبيه به اين روايت را محمد بن سعد نيز در طبقات به سند خود از على بن الحسين ( ع ) ، نقل كرده است .\r\n- كسى كه علم خود را از ديگران مخفى بدارد و يا در برابر آن اجر و مزدى بخواهد هرگز آن علم براى او مفيد نخواهد بود .\r\nابو نعيم در حلية الاولياء به سند خود از ابى حمزهء ثمالى از على بن الحسين ( ع ) ، آورده است : همين كه قيامت برپا شود ، منادى اعلام مىكند ، اهل فضل بپاخيزند . پس عده‌اى از مردم برمىخيزند و آنان را به طرف بهشت فرا مىخوانند . آنان نيز بىدرنگ به سوى بهشت به راه مىافتند . در اين اثنا گروهى از ملائكه آنان را ملاقات كرده ، گويند به كجا مىرويد ؟ گويند : به بهشت مىرويم . باز مىپرسند مگر شما چه كسانى هستيد ؟ گويند اهل فضل هستيم . باز به آنها گويند فضل شما در چيست ؟ در پاسخ گويند : در هر مسأله‌اى كه ما جاهل بوديم و هر وقت با ظلم و ستم مواجه مىشديم به صبر و شكيبايى رفتار مىكرديم . و چنانچه كسى رفتار سوئى بر ما مىنمود وى را مورد عفو و بخشش قرار مىداديم . آنگاه فرشتگان گويند :\r\nداخل بهشت گرديد . چه خوب است پاداش نيكوكاران .\r\nسپس به اهل صبر خطاب مىشود كه به پا خيزند . و نيز به آنان گفته مىشود به طرف بهشت برويد . گروهى ملائكه آنان را ملاقات مىكنند و همچنان از اين امر جويا مىشوند . آنها نيز در پاسخ خود را اهل صبر معرفى مىكنند . باز از آنان مىپرسند : صبر شما در چه بوده است ؟ گويند بر اطاعت خداوند صبر كرده ، از معصيت خداى عز و جل دورى جسته‌ايم . پس به آنان گويند داخل بهشت گرديد كه بهشت نعيم ، اجر نيكوكاران است .\r\nآنگاه منادى اعلام مىكند كه همسايگان خدا برخيزند . پس عدهء معدودى برخاسته ، به همان ترتيب گروهى از فرشتگان با آنان ملاقات كرده به گفت‌وگو مىپردازند و به آنها گويند : شما چگونه در رديف همسايگان خدا قرار گرفتيد ؟ در پاسخ گويند : به خاطر رضاى خدا به مساجد رفته ، به عبادت خدا\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nمىپرداختيم ، و در راه خوشنودى خداى عز و جل همنشين بندگان خالص بوديم و براى رضاى خدا بذل و بخشش مىكرديم . به آنان نيز گويند وارد بهشت شويد . چه خوب پاداشى است اجر عاملين . ابو نعيم در حلية الاولياء به سند خود از عتبى و او نيز از پدر خود آورده است كه : على بن الحسين ( ع ) ، كه افضل بنى هاشم بود به فرزند خود گفت : اى فرزند ، در برابر مشكلات و مصائب شكيبا باش و متعرض حقوق ديگران مشو ، و برادرت را به كارى كه زيانش براى او بيشتر از نفع توست وادار مكن .\r\nو نيز به سند خود از ابى حمزهء ثمالى و او از على بن الحسين ( ع ) ، آورده است : آنگاه كه قيامت برپا شود منادى اعلام مىكند : كجا هستند اهل صبر ؟ پس عده‌اى برمىخيزند . به آنها گفته مىشود : صبر شما در چه بوده است ؟ در پاسخ گويند : صبر ما در اطاعت از خدا و دورى از معصيت بوده است . پس به آنها گويند :\r\nراست گفتيد ، به بهشت داخل شويد .\r\nدر حلية الاولياء آمده است كه : على بن الحسين ( ع ) ، مىگفت ، مردم به طرق مختلف به عبادت و پرستش خداوند مىپردازند . عده‌اى از روى ترس و بيم . اين عبادت مخصوص بندگان و غلامان است كه به واسطهء ترس از مولاى خود انجام مىدهند ؛ و عبادت گروهى ديگر مبتنى بر حرص و طمع است و اين ، عبادت بازرگانان است . و دسته‌اى نيز با خلوص نيت و شكر و سپاس پرستش خداوند را به جاى مىآورند ، كه اين نوع عبادت و پرستش ، مخصوص مردان بزرگ و آزاده است .\r\nابو نعيم در حليه به سند خود از ابى حمزهء ثمالى مىنويسد : شنيدم كه على بن الحسين ( ع ) مىگفت : هر كس به آنچه كه خداوند روزى فرموده قانع و راضى باشد ، خود از غنىترين مردم است .\r\nدربارهء صدقه نيز از على بن الحسين روايت است كه آن حضرت در موقع دادن صدقه به فقير ابتدا آن را مىبوسيد . سپس اهدا مىكرد .\r\nمحمد بن سعد در كتاب طبقات آورده است كه : على بن الحسين ( ع ) در احسان و يارى به فقرا و مساكين و دادن صدقه شهرت به سزايى داشت ، و چنان بود كه غذا و نان برمىداشت و به خانهء فقرا و مستمندان مىرفت و جلو خانهء ايشان مىايستاد و به دست خود به آنان اعطا مىكرد و مىگفت : قبل از آنكه صدقه به دست سائل برسد در دست خداوند قرار مىگيرد .\r\n\r\nعلما و دانشمندانى كه از على بن الحسين ( ع ) ، نقل روايت كرده‌اند\r\nشيخ طوسى در كتاب رجال خود نام بسيارى از كسانى را كه از على بن الحسين ( ع ) به نقل روايت پرداخته‌اند . جمع‌آورى كرده است و در اين كتاب نيز در فصل مخصوص به خود ، آنها را ملاحظه خواهيد كرد .\r\nدر مناقب ابن شهرآشوب چنين آمده است : در ميان دانشمندانى كه از آن حضرت روايت كرده‌اند مىتوان طبرى و ابن البيع و احمد و ابن بطه و ابو داود و صاحب كتاب حليه ، اغانى ، قوت القلوب ، شرف المصطفى ، اسباب نزول القرآن ، فايق ، ترغيب و ترهيب را نام برد كه از زهرى و سفيان بن عينيه و نافع و اوزاعى و واقدى و محمد بن اسحاق و غير اينها نقل روايت كرده و روايات آنها اغلب با واسطه از آن حضرت بوده است .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nابن شهرآشوب در مناقب مىنويسد : دربان آن حضرت ، يحيى بن ام الطويل المطعمى بود . در ميان صحابه ، رجالى كه با امام زين العابدين ( ع ) معاصر بودند ، جابر بن عبد اللّه انصارى ، عامر بن وائلهء كنانى ، سعيد بن مسيب بن حزن و سعيد بن جهان كنانى را مىتوان نام برد ؛ و اسامى تابعينى كه با آن حضرت همزمان بودند نيز به اين شرح است :\r\nابو محمد سعيد بن جبير ، محمد بن جبير بن مطعم ، ابو خالد كابلى ، قاسم بن عوف ، اسماعيل بن عبد اللّه بن جعفر ، ابراهيم و حسن كه اين از فرزندان محمد بن حنفيه بودند . حبيب بن ابى ثابت ، ابو يحيى اسدى ، ابو حازم اعرج و سلمة بن دينار المدنى الاقرن القاص . و اما بعضى از اصحاب آن حضرت كه بيش از ديگران شهرت داشتند عبارت بودند از ابو حمزهء ثمالى كه تا ايام موسى بن جعفر ( ع ) ، در قيد حيات بود .\r\nفرات بن احنف كه تا زمان امام صادق ( ع ) ، باقى بود . جابر بن محمد بن ابى بكر ، ايوب بن حسن ، على بن رافع ، ابو محمد قرشى اسدى كوفى ، ضحاك بن مزاحم خراسانى كه اصل وى از كوفه بوده است . طاووس بن كيسان ، ابو عبد الرحمن ، حميد بن موسى كوفى ، ابان بن تغلب بن رباح ، ابو الفضل سدير بن حكيم بن صهيب صيرفى ، قيس بن رمانه ، عبد اللّه برقى و فرزدق شاعر ، و از ميان موالى و غلامان آن حضرت شعيب را نام برده است .\r\nو چنان كه شيخ مفيد در اختصاص مىنويسد : اصحاب على بن الحسين ( ع ) ، عبارت بودند از : ابو خالد كابلى كنكر كه برخى نام وى را وردان ذكر كرده‌اند . يحيى بن ام الطويل ، سعيد بن مسيب مخزومى و حكيم بن جبير .\r\n\r\nكتب و آثار آن حضرت\r\n1 - الصحيفة الكامله : كتاب شريف صحيفهء كاملهء سجاديه كه دريايى از لطايف روحى و حقايق الهى در آن نهفته شده و ابواب آن را كه به صورت دعا آمده است ، شصت و يك باب ذكر كرده‌اند ؛ و درس بزرگى از مكارم و فضايل اخلاقى و انواع خير و نيكى و طرق مختلف عبادت است . اين كتاب مشحون از حقايقى است كه به ما مىآموزد تا چگونه درهاى سعادت را به روى خويش بگشاييم و در شدايد و مهمات و مشكلات چگونه به درگاه بارى تعالى پناه ببريم و حوائج خود را از او بخواهيم ؛ زيرا كه اين كتاب دربارهء موضوع مهم دعاست ، و انسان را به اين حقيقت واقف مىسازد كه از اين آيه كه خداى تعالى فرمود : ( مرا بخوانيد تا شما را اجابت كنم . ) چگونه بهره برگيرد ، و دعاهاى آن را به اين ترتيب نام مىبرند :\r\nدر ستايش و حمد و ثناى خداى عز و جل ، در مقام فروتنى و تذلل به پيشگاه الهى و پناه جستن به درگاه او .\r\nدعا در تضرع و زارى ، در اصرار بر طلب رحمت ، در عذرخواهى ، در اظهار ترس از خدا ، درود بر محمد ( ص ) و آل او ، درود بر حملهء عرش ، طلب رحمت بر آنان كه به پيامبران الهى ايمان آورده‌اند و بر صحابه و تابعين ، دعا دربارهء پدر و مادر ، دعا براى اولاد ، دعا دربارهء همسايگان و دوستان ، دربارهء نگهبانان مرزها ، دعاى آن حضرت دربارهء خود و خاصان خود ، در دفع شر شيطان ، دعاى آن حضرت در پناه جستن به خدا ، در طلب حوائج ، در طلب عفو از گناهان و رحمت ، در طلب پوشيدن عيبها و محفوظ ماندن از آنها ، دعا در طلب آمرزش ، در طلب توبه ، در طلب فرجام نيك ، دعا به خاطر عافيت ، در طلب روزى و يارى از خدا بر اداى\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nدين ، دعا در مكارم اخلاق ، دعاى آن حضرت در طلب خير و رفع غمها و شدايد ، در دفع مكر دشمنان و دفع بليات ، دعاى آن حضرت هنگام صبح و شام ، در هنگام بيمارى ، دعا به وقت شنيدن بانگ رعد ، دعاى آن حضرت هنگام ياد كردن از مرگ و به هنگام ختم قرآن و نگاه كردن به ماه نو و هنگام فرا رسيدن ماه مبارك رمضان ، در وداع ماه رمضان ، در عيدين ( فطر و اضحى ) و جمعه ، در روز عرفه و دعا در تمام ايام هفته و غير اينها . اين گوشه‌اى از حقايق و لطايفى است كه به صورت دعا در صحيفهء سجاديه آورده شده است .\r\nدعاهاى صحيفه علاوه بر حسن بلاغت و كمال فصاحت بر عالىترين مضامين و عبارات و علوم الهى مشتمل است . زيبايى ، شكوه و قدرت روحىاى كه در تعبيرات روح‌پرور آن به كار رفته ، و طرق مختلفى كه در اوقات گوناگون در مقام فروتنى و توسل به پيشگاه الهى و درود و ثنا بر خداوند انتخاب شده ، و اسلوب آن در طلب عفو و كرم خداوندى ، خود بالاترين شاهد و دليل است بر اينكه صدور آن از مقام امام معصوم قطعى است و احدى دست ردّ و انكار بر آن ننهاده است . نام آن شهرهء آفاق و فروغش بر اكناف جهان گسترده است ؛ تا آنجا كه هرگز شك و ترديد در آن راه ندارد . و گوهرى است از معدن علوم امام سجاد ، و ثمره‌اى كه بر درخت معارف آن حضرت پرورده شده است .\r\nاز طرفى شهرت رجالى كه به ذكر سندهاى آن پرداخته‌اند و كثرت اين سندها كه همه به امام سجاد صلوات اللّه عليه و على آبائه الطاهرين متصل مىگردد ، خود دليل گويايى است كه از مبدأ و موجد آن ريشه گرفته است .\r\nبزرگان مصنفان اين فن و روات ثقه به سندهاى متعدد خود كه همگى به امام زين العابدين ( ع ) مىپيوندد از آن كتاب روايت كرده‌اند ؛ به طورى كه هيچ يك از كتب ادعيه معتبره از آن خالى نيست .\r\nعلاوه بر نسخه‌اى كه نزد امام باقر ( ع ) ، موجود بوده نسخه‌اى نيز نزد زيد شهيد وجود داشته است ، و همانطور كه در ابتداى آن ذكر گرديد ، پس از وى به اولاد او و سپس به اولاد عبد اللّه بن حسن مثنى منتقل شده است .\r\nكتاب صحيفهء سجاديه سراسر مشحون از حقايقى است كه خداى تعالى هنگام خلوت و حال آن را بر زبان آن حضرت روان ساخته و هر كتاب ديگرى كه در اين فن تنظيم يافته از آن كتاب بهره و نصيبى گرفته است . دانشمندان ديگر نيز كتب ادعيهء خود را بر مبناى دعاهاى آن به رشتهء تحرير درآوردند . چنان كه ملاحظه مىكنيم دعاهاى امام سجاد ( ع ) در كليهء ايام و ساعاتى كه انسان در مقام راز و نياز با پروردگار خود و ياد آفرينندهء خود باشد به آن نيازمند است و در مورد شب و روز و صبح و شام و ساعات غروب آفتاب و نيمه‌هاى شب و به مقتضاى زمانهاى مختلف و در تضرع و زارى به درگاه خداى تعالى ، طلب حوائج ، مغفرت و رحمت ، كاميابى ، رستگارى طلب فرجام نيك و رسيدن به بهشت ، رهايى از دوزخ و در تمام موارد و حالات بدانها اشاره شده است .\r\nهمين كه علما و دانشمندان در ميان ساير كتب حديث به مزايا و مضامين درخشان كتاب صحيفه پى بردند به طور بىسابقه‌اى از آن استقبال كرده و مورد توجهش قرار دادند و به تهيه نسخ كثيرى كه از شماره بيرون رفته بود پرداختند ؛ تا آنجا كه ابواب آن را با خطوط طلايى و نسخه‌هاى نفيسى بر اوراق ترمه و انواع ديگر بنوشتند و به صورت چاپ سنگى درآوردند و براى حفظ و نگهداريش سخت بكوشيدند . سپس علما و دانشمندان شروح متعددى بر آن تهيه و تنظيم كردند ، كه بعضى از آنها بدين شرح است :\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n1 - شرح شيخ بهائى كه به نام حدائق المقربين خوانده مىشود ، و از ميان همهء آنها عالىترين و نفيس‌ترين شرحى كه از صحيفهء شريفه تهيه گرديده شرح سيد عليخان مدنى شيرازى صاحب كتاب ، سلافة العصر فى ادباء العصر و الدرجات الرفيعه فى طبقات الشيعة و غير اينها را مىتوان نام برد و شروح ديگرى كه تعداد آنها از شمار عدد بيرون است . شرح سيد عليخان به زيباترين شكل با چاپ سنگى در يك مجلد به قطع بزرگ تنظيم يافته است .\r\nكتابها و شروح ديگرى كه دانشمندان بر صحيفهء شريفه نگاشته‌اند و اغلب با چاپ سنگى مزين گرديده به اين شرح است :\r\n2 - صحيفهء ثانيه سجاديه : كه گردآورندهء آن شيخ محمد بن حسن بن حر عاملى نزيل اصفهان بوده است .\r\nدر اين شرح كه تنها به قسمتى از ادعيه‌اى كه در صحيفهء كامله از قلم افتاده اكتفا شده ، بسيارى از دعاها ديده نمىشود . اين شرح مجددا يك بار با چاپ سنگى و يك بار با حروف به چاپ رسيده است .\r\n3 - صحيفهء ثالثهء سجاديه : كه به وسيلهء ميرزا عبد اللّه اصفهانى معروف به افندى صاحب كتاب ، رياض العلما جمع‌آورى شده است . وى نيز آنچه را كه ابن حر عاملى در استدراكات خود در صحيفهء ثانيه از قلم انداخته ذكر كرده ، و آن نيز با چاپ سنگى به طبع رسيده است .\r\n4 - صحيفهء رابعهء سجاديه : كه گردآورندهء آن ميرزا حسين نورى است . هر چند وى نيز در اين شرح قسمتهايى از ادعيهء صحيفهء ميرزا عبد اللّه افندى جامع صحيفهء ثالثه كه از قلم انداخته در استدراكات خود آورده است ، اما همانطور كه نسخهء صحيفهء ثالثه ناقص بوده شرح و استدراك از روى آن نيز ناقص و نامعلوم انجام گرفته است . اين صحيفه نيز با چاپ سنگى انتشار يافته است .\r\n5 - صحيفهء خامسهء سجاديه : كه به وسيلهء ابن فقير ( محسن امين ) نويسندهء اين سطور جمع‌آورى گرديده و در استدراك آن ، آنچه را كه در صحيفهء كامله ذكر نشده و آن قسمت از ادعيه كه در صحيفهء ثانيه و ثالثه و رابعه از قلم افتاده ، آورده شده است ، و همانطور كه اشاره شد استدراك از روى صحيفهء ثالثه كاملا محقق و مشخص نيست ؛ اما شرح و استدراك از روى صحيفهء رابعه جامع‌تر و با فحص و تحقيق بيشترى تهيه و تنظيم گرديده است .\r\n6 - رسالة الحقوق : اين كتاب يكى از درخشان‌ترين آثار على بن الحسين ( ع ) است . شيخ صدوق به سند معتبر در خصال آورده و حسن بن على بن شعبه حلبى نيز در تحف العقول آن را روايت كرده است . هر چند اصول مطالب آن با يكديگر مطابق است ، اما در نقل روايت بين آن دو اندكى تفاوت از نظر زياده و نقصان و غير اينها ديده مىشود . و در اين كتاب روايت تحف العقول بيشتر مورد توجه بوده است .\r\nشيخ صدوق در خصال از على بن احمد بن موسى از محمد اسدى از جعفر بن محمد بن مالك فزارى از خيران بن داهر از احمد بن سليمان جبلى و او از پدر خود از محمد بن على از محمد بن فضيل و او از ابى حمزهء ثمالى چنين روايت كرده است كه گفت :\r\n- هذه رسالة على بن الحسين عليهما السلام الى بعض اصحابه : اعلم ان للّه عز و جل عليك حقوقا الخ . . .\r\nاما در تحف العقول بدين ترتيب آورده شده است : رسالة على بن الحسين عليهما السلام المعروفة برسالة الحقوق : اعلم رحمك اللّه ان للّه عليك حقوقا . . .\r\n- اين رساله‌اى است كه على بن الحسين ( ع ) خطاب به بعضى از اصحاب خود چنين مىفرمايد :\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n- بدان - خداى تو را رحمت كند ، حقوق و وظايفى است كه تو را در هر جنبش و آرامش و در هر جا و مكان احاطه كرده است ، و در كليهء اعضا و جوارح و هر اندامى از بدنت كه به جنبش درآورى و در هر ابزار و آلاتى كه به كار بندى ، بعضى از حقوق بزرگ‌ترند . بزرگ‌ترين حقوق ربّانى بر تو ، حقى است كه خداى تبارك و تعالى براى تو واجب دانسته است ؛ و آن در حقيقت اصل و ريشهء حقوق است ، و وظايف و حقوق ديگر از آن منشعب مىگردد . آنگاه خداوند بر تو حقوقى لازم داشته است كه كليهء اعضا و جوارح تو را از سر تا به قدم شامل مىگردد ؛ و براى چشم ، گوش ، زبان ، دست ، پا ، شكم و عضو تناسلى تو هر يك جداگانه حقى معين كرده است . و اينها اعضاى هفت‌گانه‌اى است كه افعال ظاهرى از آنها پديد مىآيد . سپس خداوند بزرگ براى كارها و افعال تو حقوقى واجب دانسته و براى نماز ، روزه ، صدقه زكات و قربانى و رفتار و كردارت حق و تكليفى مقرر داشته است .\r\nآنگاه حقوق و تكاليفى است كه در ميانهء تو و ديگران وجود دارد ، و انجام آن شديدا لازم است و واجب‌ترين حقوق اين دسته ، حق پيشوايان توست . پس از آن حق رعايا و حقوق زيردستان و خويشاوندان است كه از اين دسته حقوق ديگرى نيز منشعب مىگردد . و حق پيشوايان كه بر توست سه گونه مىباشد : واجب‌تر از همه حق سلطان است كه تدبير كار تو به دست اوست . سپس حق آموزگار و بعد از آن حق آقايى كه مالك توست . هر تدبيركننده و سرپرستى پيشوا است . حقوق زيردست هم بر سه گونه است : حق زيردست حكومت تو و سپس حق شاگرد و آن كه نزد تو كسب دانش كند ؛ زيرا نادان به منزلهء زيردست و رعيت دانا محسوب مىشود و حق آنان كه در ملك تو هستند مانند زنان و كنيزان و حقوق ارحام و خويشاوندان است كه بسيار مىباشد . براى هر يك كه در قرابت و خويشاوندى به تو نزديك‌تر است حقوق واجب‌ترى تعيين گرديده است . واجب‌تر از همه حق مادر توست و سپس حق پدر و فرزندانت و برادرت ، و بعد به ترتيب هر يك از خويشان كه به تو نزديك‌تر است . آزادكننده و ولى نعمت تو . آزاد شده‌ات كه ولى نعمت اويى . سپس حق هر كه به تو احسان كرده است . اذان‌گوى نمازت ، پيش نمازت ، سپس حق همنشين تو ، همسايه‌ات ، شريكت ، سپس حق مال تو ، بدهكارت ، بستانكارت ، سپس حق رفيق معاشرت ، سپس حق مدعى بر تو ، و يا كسى كه به او ادعا دارى . كسى كه با تو مشورت كند . آنكه با او مشورت كنى ، و سپس حق كسى است كه به نصيحت و اندرز وى اقدام كرده و با او به راهنمايى و اندرز تو پرداخته است . سپس حق بزرگ‌تر از تو ، خردسال‌تر از تو ، سائل از تو ، كسى كه از او سؤال كنى . سپس حق كسى است كه گفتار و يا رفتار سوئى نسبت به تو روا داشته و يا موجبات مسرت و شادى و خرسندى تو را به عمد يا غير عمد فراهم ساخته است .\r\nسپس حق همهء همكيشانت و كفار ذمى و سپس حقوقى كه در تغيير احوال و به اسباب پديد آيند . خوشا به حال كسى كه خداوند در اداى اين حقوق ياريش كند و توفيقش بخشد . آنگاه امام زين العابدين ( ع ) ، هر يك از حقوق نامبرده را بدين شرح مورد تفسير و تشريح قرار داده ، مىفرمايد :\r\n1 - بزرگ‌ترين حق خدا .\r\nحق بزرگ خداى تعالى بر تو اين است كه در برابر آفريدگار خود سر تواضع و فروتنى و پرستش فرود آورى و براى او شريك قرار ندهى ، و چنانچه با خلوص نيت به عمل خود روح و روان بخشى ؛ در آن صورت به اداى بزرگ‌ترين حق كه همان حق خداى بزرگ است موفق گشته و متقابلا به اخذ پاداش و حق بزرگى كه شامل روبراه ساختن زندگى دنيا و آخرت است نائل آمده‌اى ، و علاوه بر اين خداوند آنچه را كه\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nدوست داشته باشى به تو خواهد بخشيد .\r\n2 - حق نفس .\r\nحق نفس بر تو اين است كه تمام نيرو و قدرت آن را تحت رهبرى و اطاعت و فرمان خدا درآورى ؛ به اين ترتيب كه وظايف و حقوق اعضاى هفتگانه : ( گوش ، چشم ، دست ، پا ، شكم ، زبان و عضو تناسلى ) را مراعات كنى و در اين امر از خداوند يارى و استعانت‌جويى .\r\n3 - حق زبان حق زبان اين است كه از بيان سخن ناهنجار خوددارى كنى و آن را به نيكى عادت دهى و وادار بر ادب نمايى و جز به هنگام ضرورت و احتياج و براى سود دين و دنيا آن را از پرگويى و گفتار بيهوده و سخنان ناروا و آنچه كه ممكن است انسان را با خطر مواجه سازد به شدت برحذر دارى . زبان شاهد و دليل عقل است . جمال معنوى و روحى شخص عاقل به عقل آراسته گردد ، همچنان كه سيرت و آرايش ظاهر و جمال محسوس نيز به زبان آراسته است ، و هرگز نيرويى مانند حول و قوهء خداوند على عظيم نيست .\r\n4 - حق گوش حق گوش يا عضو سمعى اين است كه از طريق آن سخنانى را به قلب خود راه دهى كه آن را به خير و نيكى وادارد و يا اخلاق و سجاياى پاك در آن به وجود آورد ؛ زيرا كه قلب به منزلهء شهرى است كه معانى متنوع و گوناگون از اعمال نيك يا بد از دروازهء آن كه همان عضو شنوايى است بدان راه مىيابد . و لا قوة الا باللّه .\r\n5 - حق چشم حق چشم اين است كه از هر چه روا نيست آن را بپوشانى و از نگاه‌هاى مبتذل و بيهوده بازدارى ، به اين معنى كه جز مواضعى را كه براى آدمى درس عبرت است و يا بر علم و فضل انسان مىافزايد تحت نظر و رؤيت نگيرى .\r\n6 - حق پا حق پا اين است كه هرگز در راه حرام گام ننهى ، و در هر طريق كه براى خود انتخاب كردى بنگر كه تو را به خوارى و ذلت و به پرتگاه نيستى و مرگ نكشاند ؛ زيرا پا عضوى است كه مىتوانى به وسيلهء آن يا در راه خير و يا در طريق شر گام بردارى . و لا قوة الا باللّه .\r\n7 - حق دست اما حق دست اين است كه با آن در آنچه را كه حلال گرديده بگشايى ، و به انفاق و بذل و بخشش بپردازى و به وسيلهء آن اعمالى را كه خداوند واجب گردانيده به اجرا درآورى تا بدين وسيله از عقوبت و آفات و بليات مصون بمانى و از ملامت و سرزنش مردمان بر كنار باشى و چنانچه رضا و خوشنودى خدا را در نظر بگيرى و بسط مال با عقل و فضيلت توأم گردد ، به اجر و ثواب نيك آخرت نايل خواهى شد .\r\n8 - حق شكم حق شكم بر تو اين است كه آن را ظرف كم يا زياد از حرام قرار ندهى ، و از حلال هم به اندازه‌اش بدهى ؛ زيرا چنانچه از حدّ تقويت جسم به مقدارى كه باعث ضعف و سستى است تقليل يابد انسان را به خوارى و كسالت مىكشاند و سيرى زياد و تن‌پرورى فزون از حد نيز باعث جهل و نادانى مىگردد و انسان را از كار و كوشش و كسب علم بازمىدارد . افراط در غذا به مستى و بىخبرى و سفاهت و نادانى منجر مىگردد و\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nاين امر انسان را از نيكى و كرامت بازمىدارد و از حد انصاف و مروت خارج مىسازد و شخص در چنين موارد نه نيكى تواند و نه كرامت .\r\n9 - حق عضو تناسلى اين است كه آن را از محرمات جنسى و تماسهاى آلوده بازدارى . با فروبستن چشم از قيافه‌ها و مناظرى كه بر تو حرام گرديده به عفت و پاكدامنى آن يارى و كمك نمايى ؛ زيرا كه چشم در احتراز از گناه اثر به سزايى خواهد داشت و نيز با ياد مرگ و يا تهديد نفس به كيفرهاى سنگين و سخت و خوف از خدا در پاك داشتن و حفظ و نگهدارى آن عضو بكوشى . به هر حال عصمت و نگهدارى و تأييد به دست خدا و نيرو و گردش كليهء امور به اختيار اوست .\r\nآنگاه امام زين العابدين ( ع ) ، هر يك از حقوقى را كه مىبايست انسان در اعمال و افعال خود رعايت كند مورد تفسير و تشريح قرار داده ، مىفرمايد :\r\n10 - حق نماز اما حق نماز اين است كه بدانى نماز يكى از اعمالى است كه باعث مىگردد به درگاه خداوند راه يا بى و به او تقرب جويى ، و بدانى كه در پيشگاه او ايستاده‌اى ، و چون به اين امر واقف شدى به نماز قيام كنى و چون بنده‌اى ذليل در برابر مولايى عظيم بايستى و با خضوع و خشوع و خوف و ترس و در عين حال با يك دنيا اميد به عفو و كرامت خداوندى و با تضرع و زارى به تعظيم و تكريم او ، و با آرامش و وقار به نيايش و راز و نياز با خداى توانا بپردازى ، و نيز به منظور استخلاص و نجات جسم و جان خود كه غبار گناهان آن را تيره و تار ساخته و ممكن است آن را به هلاكت سوق دهد ، طلب آمرزش نمايى . در هر حال تمامى قدرتها به اختيار خداست .\r\nاما حق حج كه هر چند در تحف العقول ذكر نگرديده اما در كتاب خصال چنين آمده است :\r\n- حق حج كه خود از عبادات بزرگ محسوب مىشود اين است كه بدانى به وسيلهء آن مىتوانى به سوى پروردگار روى آورى ، و تسليم در پيشگاه الهى ، خود فرار از گناهان به شمار مىرود ، و بدانى كه اين ايام خود از شريف‌ترين اوقاتى است كه به درگاه خداوندى به توبه و انابه پردازى و بهترين موقعيتى است كه مىتوان به آمرزش گناهان و قبول توبه و برآوردن حوائج اميدوار بود .\r\n11 - حق روزه اما حق روزه اين است كه بدانى روزه حجابى است كه خداوند بر زبان و گوش و چشم و عضو تناسلى و شكم تو مىكشاند ، تا به اين وسيله تو را از آتش دوزخ بپوشاند . چنان كه در حديث آمده : ( روزه سپرى است در برابر آتش ) اگر اين عبادت ، سراسر وجود تو را در برگرفت ، به اين معنى كه در ظاهر و باطن در انجام آن بكوشيدى ، در پناه اين حجاب از آتش دوزخ مصون مىمانى و اگر روزه را ترك كردى به دست خود اين پرده و مانع را نابود ساخته‌اى و شعله‌هاى آتش تو را در ميان خواهد گرفت . به هر حال روزه انسان را به تقوى و پرهيزگارى نزديك مىسازد و حجابى است كه انسان را از خطاها و لغزشها در امان مىدارد . و قوه و نيرويى بالاتر از نيروى خداوند وجود ندارد .\r\n12 - حق صدقه حق صدقه اين است كه بدانى آن ذخيره‌اى است كه نزد پروردگار خود به وديعه نهاده‌اى و امانتى است كه احتياج به شاهد و ناظر ندارد و چون به اين امر واقف گرديدى و صدقه را پنهانى و بدون حضور شاهد به\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nوديعه گذاشتى اطمينان تو بيش از سپرده و امانتى است كه آشكارا به دست كسى بسپارى و چه بهتر كه اين وديعه و امر خير را كه به طور پنهانى و سرى انجام داده‌اى همچنان بين خود و خداى خود محفوظ نگاه دارى و هرگز آن را آشكار نسازى و به استشهاد و استظهار گوشها و چشمها نپردازى ، و هرگز چنين وانمود نكنى كه اطمينان تو به گوشها و چشمها بيش از وثوق تو نسبت به خدا است .\r\nو سزاوار نيست كه با اين عمل خود بر ديگران منت نهى ؛ زيرا كه خيريه و صدقه عملى است كه نتيجهء آن منحصرا عايد تو خواهد شد . پس چون بر كسى منت نهى چنان باشد كه كار خود را تقبيح و عمل خود را ضايع كرده‌اى و اين ، دليل بر اين است كه مراعات خود را نكنى و مانند كسى است كه نيك و بد نزد او يكسان باشد . بدين ترتيب چگونه مىتوان گفت كه چنين شخصى به اصول اخلاقى پاىبند است ؟ و لا قوة الا باللّه .\r\n13 - حق قربانى حق قربانى اين است كه تنها به خاطر خدا و طلب رحمت از او به اين امر بپردازى و با خلوص نيت از خداوند بخواهى كه آن را مورد قبول قرار دهد و از جلب نظر تحسين‌آميز نظاره كنندگان خوددارى كنى .\r\nدر اين صورت بدون شك از ناراحتيها و ظاهرسازيهاى ناشى از تكلف و تصنع كه از خصايص مردم كوته‌بين و عارى از حقيقت است رهايى خواهى يافت ؛ زيرا آن كس كه در كارها صرفا قصد خدا را بنمايد حتما از تكلف و رفتار ساختگى خلاص و آسوده خواهد شد . و اين بدان علت است كه خداوند در اوامر و نواهى ، انسان را به تكلف و مشقت وانمىدارد . و به سادگى و آسانى راضى و خوشنود مىگردد .\r\nخداوند از بندگان خود بيش از امور مشكل و سخت ، كارهاى آسان را خواسته است . علاوه بر اين ، سادگى و درويش منشى به مراتب براى شما بهتر از زندگانى پرزرق‌وبرق و لردمنشى است . از طرفى لردان و كسانى كه با زندگى اشرافى خو گرفته‌اند اغلب بيش از كسانى كه به درويشى و سادگى عادت دارند با مشقت و سختى مواجه خواهند شد ؛ زيرا كه سادگى و بىپيرايه زيستن ، خود از صفاتى است كه با خلقت انسان آفريده شده و هر يك براى آدمى امرى طبيعى محسوب مىشود ، و طبيعت هرگز همراه با مشقت و تكلف نخواهد بود . و لا قوة الا باللّه .\r\n14 - حق سلطان حق سلطان اين است كه خود را نسبت به او چون فرزندى بدانى كه احتياج به مراقبت و مواظبت دارد ، و تو براى او وسيلهء آزمايش و امتحان بوده و او به تو گرفتار است . و بدانى كه در برابر مقام و امتيازى كه بر تو دارد مىبايست جهت ادارهء امور مملكت ناراحتيهاى فراوانى را تحمل كند و گرفتاريها و مشقات بىشمارى را بر عهده بگيرد . و مىبايست خيرخواه او باشى و در حالى كه وى در اوج اقتدار و سلطه تكيه زده و تو فردى ضعيف و كوچك به شمار مىروى هرگز موجبات خشم و غضب وى را فراهم نياورى و رفتارى توأم با لجاجت و عناد با وى نداشته باشى ؛ كه به اين وسيله موجبات هلاكت خود و او را فراهم ساخته‌اى .\r\nرفتارت با وى چنان باشد كه از حدود تواضع و انعطاف خارج نشوى و از تو خوشنود باشد . بدان اندازه كه وى را از تو بازدارد و به دين و آئين تو صدمه‌اى وارد نسازد ، و جز با استمداد از خداوند به اين امر اقدام نكنى . و لا حول و لا قوة الا باللّه .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n15 - حق معلم حق معلم و آموزگار تو اين است كه در تعظيم و تكريم وى بكوشى و محضر او را بس موقر و محترم شمارى و در فراگيرى علم و دانش به كلمات و بيانات او به نيكى گوش فرا دهى و با رويى گشاده و خويى آزاده و كامل و در كمال ادب و احترام به محفل و مجلس او روى آورى و هرگز صداى خويش را بر صداى او برتر و بلندتر نسازى و آنگاه كه در مسأله‌اى از وى پرسش نمايند تو خود اظهار دانش و شخصيت ننمايى و خويشتن را شايستهء پاسخ گفتن نشان ندهى و جواب را به خود او بازگذارى و شرط ادب را نگاه دارى ، تا چنان نمايد كه جز او گوينده‌اى و بيرون از او داننده‌اى در آن مجلس وجود نداشته باشد .\r\nو نيز هيچ وقت در مجلس او با ديگران سخن نگويى و خاطر او را از اين كردار آزار نرسانى و هرگز در حضور او از هيچ كس لب به غيبت نگشايى ؛ زيرا كه اين رفتار نيز نشانهء خودخواهى و از طريق ادب بيرون شدن است . اين امر باعث مىشود كه خاطرش از تو برنجد و بر تو بدگمان گردد و از رفتار تو به خويشتن بپردازد و در انديشه فرو رود . و نيز بر تو است كه چون كسى را ديدى كه از معلم تو به غيبت و بدگويى پرداخت ، از وى دفاع كنى و سخن نادرست او را پاسخ گويى و در برابر به تمجيد و تحسين وى بپردازى .\r\nو نيز مىبايست كه معايب آموزگار خويش را پوشيده دارى و صفات حميدهء او را آشكار بگردانى و نسبت به او دشمنى و عداوت نشان ندهى . همين كه در كسب علم و رعايت معلم بر اين منوال رفتار كردى فرشتگان خداوند بر تو شاهد و گواه گردند ، كه قصد و نيت تو در اين كار ، حضرت بارى تعالى بوده است . و در راه خدا و خوشنودى او به كسب علم پرداخته‌اى و در علم و دانش و ادب و فرهنگ به آهنگ مردمان و ارادهء مخلوق رنج نبرده‌اى .\r\n16 - حق مالك اما حق آن كس كه بر تو مالكيت و حكومت يا رهبرى دارد ، آن است كه او را در هر چه فرمان كند اطاعت نمايى ، و جز در موقعى كه اطاعت از او خشم خدا را برانگيزد ، هرگز با وى عصيان و نافرمانى نكنى ؛ زيرا كارى كه معصيت خداى عز و جل را در بردارد و موجبات خشم و غضب او را فراهم سازد ، هيچ طاعتى براى هيچ مخلوقى نسزد ، و چون حق خداى را ادا كردى آنگاه در مقام اداى حق مالك برآيى . و لا قوة الا باللّه .\r\n17 - حق رعيت اما حق رعيت كه به واسطهء سلطنت و اقتدار تو نزد تو به كار مشغول است آن است كه بدانى او به سبب ضعف و ناتوانى خويش و قدرت و توانايى تو به رعيتى درآمده است . پس بر تو واجب گرديده كه در ميان ايشان به عدالت رفتار كنى و آنان را چون پدرى مهربان در سايهء مهر و عطوفت فروگيرى ، و بر جهالت و نادانى نادانان از در عفو و بخشايش درآيى و با عجله و شتاب به عقوبت و كيفرشان نپردازى و خداى عز و جل را بر اين سرافرازى و برترى تو كه بر ايشان عنايت فرموده شكر و سپاس به جاى آورى ، و هر كه شكر نعمت كند خداوند نعمت بيشترى به او عطا فرمايد . و قوه و نيرويى جز نيروى خداوند وجود ندارد .\r\n18 - حق شاگرد اما حق آنان كه به سبب فزونى دانش و بينايى تو در محضر تو به آموختن و فراگيرى مشغول هستند . آن است كه درست بدانى ، خداى عز و جل به واسطهء علم و دانشى كه بر تو عنايت فرموده و خزانهء حكمتى كه به تو سپرده تو را بر ايشان سرپرست و قيم گردانيده است و از گنجينهء حكمت ، ابواب دانش را بر روى تو\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nگشوده است . پس چنانچه در آموزش و پرورش مردمان به نيكى رفتار كنى و از ورود واردات و سؤالات ايشان دلتنگ و رنجور نگردى خداى تو را از فضيلت خود بيفزايد ، و ابواب دانش بر روى تو بگشايد ؛ و اگر مردمان را از آموختن دانش خويشتن ابا دارى و بهره نرسانى ، و يا آنگاه كه جهت كسب علم و دانش به خدمت تو درآيند ، آنان را از خوى و خصلت خود به دهشت و ملال درآورى ، آن وقت است كه خداى عز و جل لباس علم از تو برگيرد و فروغ دانش را از تو دور كند و مقام و منزلت تو را از دلهاى كسان برافكند .\r\n19 - حق زن اما حق زن و همسر تو آن است كه بدانى خداى تعالى او را از بهر آسايش و آرامش و مؤانست و مصاحبت تو مقرر فرموده ، و بدانى كه اين نعمت بزرگى است كه خداى عز و جل بر تو ارزانى داشته است ، پس بايد وى را گرامى بدارى و با او از در تكريم و رفق و ملايمت درآيى ، و با او به نرمى و ملاطفت رفتار كنى . اگر چه حق تو بر وى افزون و رعايت اين كار بر وى واجب‌تر است ، اما چون وى اسير تو و در اختيار توست ، بر تو لازم است كه بر وى به رحمت و رأفت رفتار كنى ، و در خوراك و پوشاك او به نيكى اقدام نمايى . و اگر كارى از روى نادانى انجام دهد ، بر وى بخشايش آورى ؛ كه نيرو و قوه‌اى جز نيروى خداوند نيست .\r\n20 - حق مملوك و غلام اما حق غلام و بنده اين است كه بدانى خداوند تو را حامى ، ياور و پناهگاهش ساخته و او را واسطه‌اى ميان خودش و تو قرار داده و سزا است كه تو را از دوزخ نجات دهد ، و اين اجر و ثواب در آخرت از او براى تو باشد و در صورتى كه خويشاوندى نداشت ، و تو مالت را خرج او ، و به حق او قيام كردى ، در دنيا هم ميراث او را ببرى ، و چنانچه مراعات او را نكنى بيم آن مىرود كه ميراثش بر تو گوارا باشد . و لا قوة الا باللّه .\r\n21 - حق مادر حق مادر اين است كه موقعيت او را بدانى . كه وى قريب يك سال تو را در شكم خود و جايى كه احدى را در آنجا مسكن نمىدهد ، جاى داد و تحمل بار سنگين تو را پذيرفت . از محصول قلب خود تو را غذا داد و با گوش ، چشم ، دست ، پا ، مو ، پوست و جميع اعضاى خود از تو نگهدارى كرد ، و با شادى و خرسندى و اميد ، توأم با سختيها و غم و اندوه فراوان ، از تو مراقبت كرد ؛ تا ساعت وضع حمل فرا رسيد .\r\nاين عمل براى او چنان سخت و طاقت‌فرسا بود كه اگر امداد خداوندى شامل حالش نمىشد قطعا جان خود را از كف مىداد . تو را بر زمين گذاشت ، و به دنبال آن بر اثر محبت و علاقه‌اى كه خداوند در دلش جاى داد چنان به تو دل بست كه حاضر شد تو را سير گرداند ، و خود گرسنه بماند . به تو لباس بپوشاند و خود عريان بماند . تو را سيراب كند و خود با تشنگى بسازد . در زير سايه‌بانها جايت دهد و خود در آفتاب سوزان ، چهرهء تابناك خويش را تيره سازد . اين همان مادر پرعاطفه است كه روزى شكمش جاى تو ، آغوش گرم و پرمهرش ، خانه و منزل كوچك تو ، پستان نرم و لطيف و پرشيرش سيراب كنندهء تو ، و خودش پاسبان تو ، و در سردى و گرمى روزگار مباشر و متصدى كارهاى تو بود . پس تو نيز بايد در برابرش سپاسگزارى و قدردانى كنى و اين قدردانى و تشكر جز به يارى و توفيق خداوند ميسر نخواهد بود .\r\n22 - حق پدر حق پدر اين است كه وى را اصل و اساس ، و خود را فرع و شاخهء آن بدانى . و بدانى كه او علت و به وجودآورنده تو است . زيرا اگر او نبود تو هم به وجود نمىآمدى . چنانچه در وجود خود فضل و معلومات و يا\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nآنچه مايهء شگفتى و اعجاب است ، مشاهده نمودى ، بدان كه سرچشمه‌اش همان پدر تو است .\r\nپس خداى را ستايش كن ، و در برابر اصل و اساس وجود ، و مقام خود كه همان پدر است از تواضع ، سپاسگزارى و قدردانى ، خوددارى مكن ؛ كه در هر حال همهء نيرو از آن خدا است .\r\n23 - حق فرزند اما حق فرزند تو آن است كه بدانى او از تو است ، و همهء اعمال ، از خير و شر و خوشبختى و بدبختى و كردار پسنديده و رفتار نكوهيده كه در اين جهان از وى بروز كند بر تو خوانند ، و رحمت و نفرينش را بر تو منسوب دارند ؛ و بايد بدانى كه نيك تربيت كردن او ، و دلالت و راهنمايىاش به سوى پروردگار عز و جل و آماده داشتنش بر اطاعت خدا ، بر تو واجب است ، و مسئول وى تو خواهى بود . اگر در تربيت او احسان كنى به اجر و ثواب رسى ، و گرنه عذاب خواهى شد .\r\nخويشتن را در كليهء امور او مكلف بدان ، و حتى المقدور كار او را به ديگران وامگذار كه اين امر را حاصلى نيست ؛ و به هر حال مسئول و مؤاخذ تو خواهى بود . و لا قوة الا باللّه .\r\n24 - حق برادرى اما حق برادرت ، بدان كه او دست تو است كه با آن كار مىكنى و پشت تو است كه به او پناه مىبرى و عزت تو است كه به او اعتماد دارى و نيروى تو است كه با آن به حمله و يورش مىپردازى . مبادا او را ساز و برگ نافرمانى خدا و يا وسيلهء ظلم و ستم به خلق خدا بدانى . او را دربارهء خودش يار . و در برابر دشمن ، كمك باش و ميان او و شياطين او حايل شو و حق اندرز او را به جاى آور ؛ و براى رضا و خوشنودى خدا چنانچه به اطاعت خدا درآمد ، به خوبى از او پذيرا شو و به او رو كن و گرنه خدا نزد تو مقدم باشد ، كه گرامىتر از او است .\r\n25 - حق مولايى كه تو را آزاد ساخته است .\r\nاما حق آقايى كه تو را آزاد ساخته اين است كه بدانى مالش را در راه تو خرج كرده و تو را از خوارى و ذلت ، بندگى و وحشت ، به عزت و آزادى و آرامش رسانده و از بند ملكيت رهايت ساخته و حلقه‌هاى بندگى را از تو گشوده و نسيم عزت را برايت پديد آورده است ؛ و از زندان بيچارگى و سختى تو را بيرون آورده و با زبان انصاف با تو سخن گفته است ، و در حقيقت جهان را براى تو مباح ؛ و تو را مالك نفس خويش ساخته و قيد اسيرى را از پايت برگرفته است . و تو را براى عبادت پروردگار فارغ كرده ، و تمام اينها را به مال خويش انجام داده است . پس بايد بدانى كه بعد از پدر و مادر ، حقى مانند حق او بر تو نيست . پس در هر كارى كه به تو نياز داشته باشد ، بايد ياور او باشى ؛ تا مگر بتوانى از عهدهء حق بزرگ او برآيى و به خوبى كار او را تلافى كنى .\r\n26 - حق بنده‌اى كه در اختيار گرفته‌اى .\r\nاما حق آن كس كه زيردست تو و در اختيار توست ، آن است كه بدانى وى آفريدهء پروردگار است ، به اين معنى كه مانند تو از فرزندان آدم به وجود آمده ، و فرزند پدر و مادر و از گوشت و خون تو است . پس تو در حقيقت بر وى مالك نيستى ؛ زيرا كه او مصنوع و مخلوق خداوند است و هيچ يك از اعضا و جوارح وى به دست تو آفريده نشده و از بهر وى روزى و معيشت پديدار نكرده‌ايد و در حقيقت خداى تعالى او را بيافريد و روزى داد و تو را در كار او كفايت كرد و از آن پس او را به اطاعت و فرمان تو درآورد و تو را بر وى امين\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nگردانيد و او را نزد تو به وديعت نهاد تا به هر گونه نيكى و خوش‌رفتارى كه نسبت به وى انجام دهى در پيشگاه عدل خداى محفوظ بماند . پس تو با او به نيكى رفتار كن ، چنان كه خداى با تو نيكى فرمود و اگر خدمت وى در نظر تو ناپسند آمد و با روحيه و مزاج تو موافق نبود او را به مملوكى ديگر تبديل كن ، و با هواى نفس ، بندگان خداى را دستخوش رنج و شكنجه قرار مده ؛ كه همهء نيروها و تواناييها از آن خدا است .\r\n27 - حق كسى كه به تو احسان كرده اما حق كسى كه با تو به احسان و نيكى رفتار كرده اين است كه او را سپاس دارى و احسانش را ياد كنى و گفتار خير در بارهء او منتشر سازى و ميان خود و خداى سبحان با اخلاص به دعايش پردازى ؛ زيرا به اين وسيله در نهان و عيان از وى قدردانى كرده‌اى . علاوه بر اين چنانچه به روزگارى برايت ميسر گشت ، در جبران احسان وى بكوش .\r\n28 - حق مؤذن اما حق مؤذن اين است كه بدانى تو را به ياد پروردگارت مىآورد و به مقصد و مطلوبت دعوت مىنمايد ، و بر انجام فريضه‌اى كه خدا بر تو واجب گردانيده يارى مىكند . پس همانند كسى كه به تو احسان كرده از وى سپاس دار ، و اگر در يك منزل با تو به سر مىبرد ، هرگز بدبين مباش و بدان كه بىشك رحمتى است كه از جانب خداوند به تو رو آورده است ، و با نعمت خدا خوش‌رفتارى كن ؛ و در هر حال خداى را بر آن سپاس دار . و لا قوة الا باللّه .\r\n29 - حق امام و پيشواى نماز امام حق امام و پيشواى نماز تو اين است كه بدانى او ميانجى و واسطه بين تو و خداوند است و نمايندهء تو است كه به درگاه پروردگارت رو آورده . اوست كه به جاى تو در پيشگاه خدا لب به سخن مىگشايد و برايت دعا مىكند ، و رحمت مىخواهد ، و امر مهم ايستادن در برابر خداوند و خواهش كردن از او را برايت كفايت كرده است . چنانچه در اين اعمال تقصيرى باشد متوجه او است ، نه تو ، و اگر گناهى مرتكب شود تو شريك او نيستى و او را بر تو برترى نيست . او خود را سپر تو قرار داده و نمازش را سپر نماز تو گردانيده ، و بر تو است كه در اين امر قدرش را بدانى . و لا حول و لا قوة الا باللّه .\r\n30 - حق مصاحب و همنشين اما حق همنشين اين است كه او را به خوبى بپذيرى و به او خوشامد بگويى و در گفت‌وگو با وى به انصاف رفتار كنى و يكباره ديده از او برنگيرى و به منظور آگاهى و اطلاعش به سخن‌پردازى . به اين موضوع توجه داشته باش كه اگر خود به مجلس او شتافته‌اى و با وى همنشين گرديده‌اى ، به اختيار تو است ؛ اگر خواستى مىتوانى از مجلس برخيزى و وى را ترك كنى و چنانچه او به نزد تو آمد ، اختيار با اوست ، و از جا برنخيز جز با اجازهء او . و لا قوة الا باللّه .\r\n31 - حق همسايه اما حق همسايه حفظ او است به وقتى كه در خانه نباشد . و آنگاه كه حضور دارد به وى اكرام و احترام كن و در هر حال به كمك و يارى او بپرداز و از عيبجويى و كاوش در پى بردن به اعمال وى خوددارى كن . چنانچه به رفتار سوئى از وى برخوردى ، مستور دار و هرگز به ناموس او چشم مدوز . اگر بىقصد و رنج ، كردار ناپسندى از وى مشاهده كردى ، مانند قلعه‌اى محكم و پرده‌اى ضخيم همچون رازى در سينه مدفونش ساز\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nو حر است بنماى تا هرگز نيزهء بدخواهان قادر به شكافتنش نگردد .\r\nبه طور پنهانى به سخنش گوش مدار . به وقت دشوارى به خودش وامگذار و در نعمت بر او حسد مبر . از لغزش او درگذر و از گناهش صرف نظر كن و اگر بر تو نادانى كرد بردبارى بنماى و به مسالمت با وى رفتار كن و هرگز زبان به دشنامش مگشاى . چنانچه كسى در نصيحت و اندرز وى راه خطا رفت و با وى به حيله و تزوير پرداخت جلوگيرى كن ، و به نيكى با وى معاشرت كن . و لا حول و لا قوة الا باللّه .\r\n32 - حق دوست اما حق دوست و مصاحب تو آن است كه حتى المقدور با فضل و احسان به دو پردازى و اگر نتوانى لااقل در رفتار با وى جانب انصاف را رعايت كنى . او را بدان اندازه كه احترامت مىكند محترم بدارى ، و چنانت كه نگه مىدارد ، نگاهش دارى . مترصد باش تا در هيچ كرم و احسانى بر تو پيشى نگيرد و اگر پيشدستى كرد جبران كن . تا آنجا كه شايسته است در دوستى او كوتاهى مكن . بر خود لازم بدان كه در طاعت پروردگار ، وى را خيرخواه و نگهدار و پشت و پناه باشى و ياريش كنى تا هرگز قصد نافرمانى و سرپيچى از پروردگارش را نكند و بالاخره ، بر او موجب رحمت باش ، نه عذاب . و لا قوة الا باللّه .\r\n33 - حق شريك اما حق شريك آن است كه اگر غايب باشد در انجام كار او بكوشى و چنانچه حاضر بود ، با او برابر كار كنى و با نظر و رأى خود بىآنكه با وى به مشورت پردازى تصميم نگيرى . مالش را نگه‌دارى و در آن كم يا بيش خيانت نورزى ؛ زيرا به ما رسيده است كه : دو نفر كه با يكديگر شركت كرده‌اند تا آنگاه كه به يكديگر خيانت نورزند دست خدا با آنهاست . و لا قوة الا باللّه .\r\n34 - حق مال اما حق مال و دارايى اين است كه جز از راه حلال آن را برنگيرى ، و جز در راه حلال و به جا ، آن را صرف نكنى . چون خداوند آن را عطا فرموده جز به راه خدا و آنچه وسيلهء رضاى خدا است به كار نبرى ، و به وقتى كه خود بدان نياز دارى ، به كسى كه بسا ممكن است از تو قدردانى هم نكند نپردازى . سزا است كه ترك طاعت خدا نكنى تا به جاى تو ميراث ديگران گردد . و سزاوار نيست كه به وارث كمك كنى تا شايد بهتر از تو منظور دارد ، و در طاعت خدا به مصرف رساند و غنيمت را او ببرد . در چنين موقع است كه بار گناه و افسوس و پشيمانى و عقوبت بر دوش تو مىماند . و لا قوة الا باللّه .\r\n35 - حق طلبكار اما حق بستانكار كه مال خود را از تو مطالبه مىكند ، چنانچه برايت ميسر است در پرداخت آن بكوش و كارش را رو به راه ساز و غنى و بىنيازش كن و به رفت و آمد و دويدن ، وادارش مساز ؛ زيرا كه رسول خدا ( ص ) ، فرمود : توانگرى كه وامش را نپردازد نوعى ستم كرده است . و چنانچه در پرداخت آن قادر نباشى ، با خوش‌زبانى او را خوشنود ساز و از او به آرامى مهلت بخواه . اگر مالش را در اختيار گرفته‌اى با او بدرفتارى مكن كه اين از پستى آيد و عملى ناپسند باشد . و لا قوة الا باللّه .\r\n36 - حق معاشر اما حق معاشر با تو اين است كه وى را فريب ندهى و از خدعه و نيرنگ و نادرستى و دروغ و گول زدن او بپرهيزى . چون دشمنى كه براى طرف خود به هيچ چيز پايبند نيست براى او كارشكنى مكن . چنانچه تو را\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nمورد اعتماد قرار داد ، تا آنجا كه مىتوانى براى او بكوش و بدان كه مغبون كردن آنكه به تو اعتماد كرده ، خود نوعى ربا است .\r\n37 - حق كسى كه بر تو ادعايى دارد .\r\nاما حق كسى كه بر تو ادعايى دارد و به دشمنى با تو پرداخته است ، چنانچه درست مىگويد ، دليل او را نقض مكن و دعوتش را باطل مساز . خودت با او طرف شو و برايش حكم كن ، و خود به جاى شهود ، گواه او باش ؛ زيرا كه اين حق خدا بر تو است و اگر ادعاى او باطل بود ، به رفق و مدارا با وى رفتار كن و او را بترسان و به دينش سوگند بده ، و با يادآورى خداوند از خشونت و تنديش بكاه . از پرگويى و سخن ناروا بپرهيز كه تجاوز ، دشمن را از تو برنگرداند ؛ بلكه به گناه او گرفتار شوى و به اين وسيله شمشير عداوت او بر تو تيزتر گردد . زيرا كه از سخن بد و ناروا دشمنى و عداوت خيزد و سخن نيك به خير و فضيلت انجامد ، و شر و فساد را خاموش سازد . و لا قوة الا باللّه .\r\n38 - حق دشمنى كه بر او دعوى دارى .\r\nاما حق طرفى كه بر او ادعايى دارى اين است كه اگر در ادعاى خود ذيحق باشى براى اثبات آن آرام و ملايم با وى به سخن‌پردازى ؛ زيرا كه ادعا به زودى طرف را به درشتى و خشم وادار سازد ، بكوش كه با لطف و مهلت و بيان روشن ، دليل خود را به او بفهمانى و با تندى و ستيز و قيل و قال ادعاى خود را پايمال نسازى كه در اين صورت دليلت از دست برود و جبران آن را نتوانى كرد . و لا قوة الا باللّه .\r\n39 - حق كسى كه با تو مشورت كند .\r\nاما حق كسى كه با تو به مشورت پرداخته ، اين است كه چنانچه در بيان خود نظرى صريح و روشن دارى ، در نصيحت او بكوشى . در گفتار و آموختن وى چنان باش كه اگر به جاى او بودى خود آن را به كار مىبستى . بكوش تا از طرف تو مورد مهر و نرمش قرار گيرد ؛ زيرا كه نرمش و آرامى ، وحشت را از بين ببرد ، و سختگيرى و تندى ، انس و الفت را به وحشت و اضطراب بكشاند و چنانچه نتوانستى به او نظرى بدهى ، اما كسى را مىشناختى كه رأى و نظرش مورد اعتمادت بود و وى را شايستهء مشورت خودت مىدانستى ، به وى معرفى و ارشادش كن . دربارهء او كوتاهى مكن و نسبت به وى بخل مورز و از نصيحتش كم مگذار . و لا قوة الا باللّه .\r\n40 - حق كسى كه تو را مشورت كند .\r\nاما حق كسى كه بر تو مشورتى دهد اين است كه او را در رأى ناموافقى كه به تو دهد متهم نسازى و نسبت به وى بدبين مباشى ؛ زيرا كه عقايد مردم ، مختلف است و هر كس نظريهء بخصوصى دارد . چنانچه بر خلاف نظر تو رأى داد ، در قبول يا رد آن مختارى ؛ اما بدبينى و سوء ظن نسبت به وى روا نيست . چون نظر خود را نسبت به تو اظهار داشت ، بايستى وى را سپاس دارى ، و اگر به دلخواه تو رأى داد خداى را حمد و سپاس به جاى آر و از برادر خود قدردانى و تشكر كن ، و چنان باش كه اگر روزى با تو به مشورت پرداخت آن را جبران كنى و وى را پاداش دهى . و لا قوة الا باللّه .\r\n41 - حق كسى كه از تو نصيحت جويد .\r\nاما حق كسى كه از تو نصيحت خواهد اين است كه به اندازهء استحقاق و تحمل به وى پند و اندرز دهى و از راهى وارد سخن شوى كه به گوش وى خوش آيد ، و به اندازهء عقلش با او سخن گوى ، زيرا كه نيروى درك\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nو فهم همهء افراد يكسان نيست . به هر حال در اين امر طريق رحمت بپوى ، و در روش خود با وى مهربان باش . و لا قوة الا باللّه .\r\n42 - حق ناصح اما حق آن كس كه تو را نصيحت كند اين است كه نسبت به او متواضع باشى و جهت درك اندرز وى به او دل بدهى و گوش فرا دارى و سپس در آن تأمل كنى و اگر سخنش درست بود ، از وى بپذيرى و نصيحت او را قدر بدانى ، و چنانچه گفتهء او نادرست بود ، وى را مورد عفو و بخشش قرار دهى . با او مهربان باشى و او را متهم نسازى و بدانى كه ممكن است وى به خطا رفته ، اما در خيرخواهى تو كوتاهى نكرده باشد . و اما چنانچه در نظر تو مستحق تهمت بود ، نصايحش قابل اعتماد نباشد . در اين صورت ، به هيچ سخن او اعتنا مكن . و لا قوة الا باللّه .\r\n43 - حق بزرگ‌تر اما حق آن كس كه به سال از تو بزرگ‌تر باشد اين است كه به واسطهء فزونى سال در تجليل و احترام وى بكوشى ، زيرا كه وى قبل از تو به دين اسلام سرافراز گشته و در اين فضيلت بر تو مقدم است . هرگز به عداوت و خصومت با وى مواجه نگردى و در راه بر وى سبقت نگيرى و به نادانى با وى رفتار نكنى . اگر زمانى از وى نادانى و جهل مشاهده كردى ، بايد تحمل كنى و به خاطر حق و حرمت اسلام و سن و سال ، وى را گرامى دارى و احترامش نمايى ؛ زيرا كه رعايت حق سن به اندازهء حق مسلمانى است . و لا قوة الا باللّه .\r\n44 - حق كوچك‌تر اما حق خردسال آن است كه وى را مورد مهر و محبت قرار دهى و در تعليم و تربيتش بكوشى و نسبت به او عفو و گذشت و پرده‌پوشى و نرمش نمايى و وى را يارى كنى و خطاها و لغزشهاى كودكانه‌اش را مستور دارى ، زيرا كه اين امر خود يكى از موجبات توبه است . به هر حال با وى به رفق و مدارا رفتار ، و از ستيز و لجبازى خوددارى كن ؛ زيرا كه اين امر به رشد و تكامل وى نزديك‌تر است .\r\n45 - حق سائل و حق سائل و فقير اين است كه اگر به مقدار صدقه براى تو آماده باشد به وى ببخشى و نياز او را بر طرف سازى و براى رفع فقر او دعا كنى و به خواست وى كمك نمايى ، و چنانچه به صدق گفتارش شك و ترديد داشتى ، چه بسا شيطان براى تو دامى نهاده و وسوسه‌ات كرده است تا ميان تو و تقرب به پروردگارت حايل شود . او را به حال خود واگذار و به خوشى جواب كن . با اين وصف بازهم چنانچه به وى چيزى عطا كردى كار شايسته و به جايى بوده و از كارهاى خير محسوب مىگردد .\r\n46 - حق كسى كه از وى چيزى بخواهند اما حق كسى كه از وى خواستار مىشوند آن است كه اگر چيزى بخشيد ، با تشكر از او بپذير و قدردانى كن و اگر چيزى عطا نكرد وى را به خوشى معذور دار و به او خوشبين باش و بدان كه اگر در عطا و بخشش خود دريغ كرد ، مال خود را دريغ كرده و نسبت به مال خود ملامتى نخواهد داشت ، هر چند كه ظالم باشد ؛ و چنانچه توانا بود ، اما از انعام و بخشش خوددارى كرد به خود ستم كرده ؛ زيرا كه آدمى ستمگر و كفران‌كننده است .\r\n47 - حق كسى كه وسيلهء شادى گردد .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nاما حق آن كس كه تو را شاد كرده اين است كه چنانچه مقصود او شادى تو بوده نخست خداى را حمد و سپاس گويى و به اندازه‌اى كه سزد وى را نيز شكر و سپاس دارى و او را پاداش دهى و اگر بدين منظور نبوده است ، بازهم حمد و شكر خداى را به جاى آورى و بدانى كه او باعث شادى تو گشته ، و او را به اين عنوان كه يكى از اسباب نعمت خدا براى تو گرديده و به پروردگارت نزديك ساخته است دوست بدارى . و بدين جهت كه وسيلهء نعم الهى خود نوعى رحمت و بركت است ، خير او را بخواهى . هر چند كه در اين امر قصد نداشته باشد . و لا قوة الا باللّه .\r\n48 - حق كسى كه بدى كرده اما حق كسى كه از قضا در گفتار يا كردار خود نسبت به تو رفتار سوئى داشته اين است كه اگر عمدا به ارتكاب آن دست زده بهتر است وى را مورد عفو قرار دهى و از او درگذرى تا كدورت ريشه‌كن شود ، و با اين گونه مردم با ادب و اخلاق رفتار كن ؛ زيرا كه خداوند مىفرمايد :  ( وَ لَمَن انْتَصَرَ بَعْدَ ظُلْمِه فَأُولئِك ما عَلَيْهِم مِن سَبِيل  الى قوله :  لَمِن عَزْم الْأُمُورِ . )  ( و آن كس كه به وى ستم شده و انتقام جويد مسئوليتى ندارد تا آنجا كه مىفرمايد : اين از كارهاى پابرجا و درست است . « 1 »  )\r\nو آنجا كه خداى عز و جل مىفرمايد :  ( وَ إِن عاقَبْتُم فَعاقِبُوا بِمِثْل ما عُوقِبْتُم بِه وَ لَئِن صَبَرْتُم لَهُوَ خَيْرٌ لِلصَّابِرِين )  ( چنانچه كيفر داديد ، به همان اندازه باشد كه زخم خورديد و اگر صبر كنيد و بگذاريد براى صابران بهتر است . « 2 »  )\r\nو اين در صورتى است كه عمدا مرتكب امرى شده باشد و چنانچه رفتار سوء وى از روى عمد نبود ، تو خطاى او را به بدى عوض مده و با تعمد در انتقام ، به او ستم مكن ، و تا آنجا كه مقدور است با نرمى و ملاطفت با وى رفتار كن . و لا قوة الا باللّه .\r\n49 - حق همكيشان اما حق همكيشان و هم‌دينتان آن است كه به طور كلى نسبت به همه با حسن نيت و مهربانى و نرمش رفتار كنى . چنانچه رفتار سوئى از آنان مشاهده كردى با آنان به مدارا رفتار كنى و محبت آنان را جلب نمايى و به اصلاح كار آنها بپردازى و از نيكى و احسانى كه نسبت به خود و تو نموده‌اند شكر و سپاس به جاى آرى ؛ زيرا كه نيكى و احسانى كه او به خود نموده به منزلهء نيكى به تو است ، بدان جهت كه از آزار و مزاحمت تو خوددارى ، و خودش را حفظ كرده و چيزى را بر تو تحميل نكرده است . پس دربارهء همهء آنها دعا كن و به يارى آنها بپرداز و براى هر يك از آنها نسبت به خود مقامى منظور دار . بزرگ‌تر را به منزلهء پدر خود و خردسال را فرزند و ميانه حال را همانند برادر خود محسوب دار ، و آنكه نزد تو آمد با لطف و رحمت از وى دلجويى و با برادرت به حقوق برادرى رفتار كن .\r\n50 - حق اهل ذمه اما حق اهل ذمه : حكم دربارهء آنها اين است كه آنچه را كه خداوند از آنان پذيرفته تو نيز بپذيرى ، و به آن ذمه و عهدى كه خدا براى آنها مقرر داشته است ، وفادار باشى و آنها را بدانچه خواهند و خود به ناچار آن را پذيرفته‌اند حواله كنى ، و در معامله با آنها به حكم خدا عمل نمايى . و به مراعات اينكه در پناه اسلامند و به\r\n\r\n","description":"","footnote":" ( 1 ) سورهء شورى آيهء 41  ( 2 ) سورهء نحل آيهء 126 . ","page_name":" 272 ","page_number":272},
  {"content":"\r\n\r\nخاطر وفاى به عهد خدا و رسول خدا ( ص ) ، از ظلم و ستم نسبت به آنها خوددارى كنى ؛ زيرا به ما رسيده كه فرمود : هر كه به معاهدى ستم كند ، من مقابل او و دشمن او خواهم بود . پس از خدا بپرهيز . و لا حول و لا قوة الا باللّه .\r\nاين بود وظايف و حقوقى كه امام زين العابدين ( ع ) ، بيان فرموده است ، و هر چند كه در كتاب خصال به پنجاه و يك حق اشاره شده ، اما در تحف العقول تعداد حقوق بيش از پنجاه ذكر نگرديده و در پايان آن چنين آمده است : آنچه بدانها اشاره شد ، پنجاه حق است كه سراسر وجود تو را احاطه كرده و در هيچ حال از آنها جدا نتوانى بود و بر تو باد كه در رعايت و كار بستن آنها بكوشى و در اين امر از خداى جل ثناؤه ، يارى و استعانت‌جويى . و لا حول و لا قوة الا باللّه . و شكر و سپاس به درگاه خداوندى كه پروردگار جهانيان است .\r\n\r\nكلمات مأثور امام زين العابدين ( ع ) ، در حكمت و موعظه و سخنان حكيمانه آن حضرت كه از كتاب نثر الدرر انتخاب گرديده است .\r\nدر كشف الغمه و فصول المهمه چنين آمده است كه : وزير ابو سعيد منصور بن حسن آبى در كتاب نثر الدرر مىنويسد : على بن الحسين زين العابدين ( ع ) ، به مرد فقيرى برخورد كه يارى مىجست و اشك از چشمانش سرازير بود . در حالى كه با تعجب به وى مىنگريست ، فرمود : اگر تمام دنيا در يد اختيار او بود .\r\nسپس همه را از دست مىداد . بازهم سزاوار نبود اين چنين محزون و گريان گردد ! و آنگاه كه از آن حضرت پرسيدند : چگونه بود كه نبى اكرم ( ص ) ، از پدر و مادر يتيم گرديد ؟ در پاسخ آنها گفت : بدان جهت كه از مخلوق خدا حقى بر گردن وى واجب نشود .\r\nبه فرزند خود گفت : اى فرزند من ، از دشمنى با مردمان بپرهيز ، زيرا چنانچه دشمن تو مردى حليم و بردبار باشد از مكر وى در امان نباشى و اگر مردى فرومايه باشد دچار گرفتارى و مصيبت وى گردى .\r\nو آنگاه كه سخن نافع بن جبير را شنيد كه دربارهء معاويه گفته بود : حلم وى باعث مىگردد كه در برابر عده‌اى سكوت كند و بيانش به هنگام لزوم در اثر علم اوست . آن حضرت گفت : سخن نافع درست نيست بلكه رفتار معاويه چنان بود كه هرگاه از اقدام به امرى خوددارى مىكرد بدان جهت بود كه جز سكوت راه ديگرى نمىيافت و مجبور به سكوت مىشد . منظور آن حضرت اين است كه چنانچه موانعى در سر راه او قرار مىگرفت مجبور به سكوت مىگرديد ؛ اما همين كه زر و زيور دنيا وى را مغرور و بىخبر مىساخت از هر نوع رفتار سوئى فروگذار نمىكرد .\r\nوقتى از آن حضرت پرسيدند : پرارزش‌ترين مردم كيست ؟ در جواب گفت : آنكه دنيا را مايهء ارزش خود نداند .\r\nو از جعفر بن محمد ( ع ) روايت است كه گفت : مردى از على بن الحسين ( ع ) ، در مورد كينه و عداوت قريش نسبت به پدر حسين بن على ( ع ) ، پرسيد . آن حضرت در جواب گفت : اول آنها آتش و عاقبت و سرانجام آنها ننگ و بدبختى است .\r\nمردى به آن حضرت عرض كرد : حال شما چگونه است ؟\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nامام فرمود : حال ما چنين است كه بيم داريم از اينكه نسبت به اوامر و نواهى رسول اللّه ( ص ) ، قصور كنيم ، در حالى كه همهء اهل اسلام به اتكاى وى خود را در امان مىدانند ، و آنگاه كه از وى پرسيدند : چگونه است كه شما به هنگام مسافرت از شناسايى خود به دوستان ابا داريد ؟\r\nدر جواب گفت : بيم دارم از اينكه با نام رسول اللّه ( ص ) ، بيش از آنچه استحقاق دارم مرا مورد عطوفت و مهربانى قرار دهند .\r\n\r\nسخنان حكيمانهء آن حضرت به نقل از تحف العقول\r\nدر تحف العقول « 1 »  آمده است كه : آنچه از كلمات قصار امام زين العابدين ( ع ) در حكمت و موعظه روايت شده چنين است :\r\nبالاترين درجهء يقين ، رضا و خوشنودى به قضاى الهى است ، هر چند كه به دلخواه آدمى نباشد .\r\nهر كه خود را ارجمند شمارد دنيا را ناچيز انگارد .\r\nمردى در حضورش گفت : بار خدايا مرا از خلق خود بىنياز دار . على بن الحسين ( ع ) گفت : چنين نيست .\r\nهمهء مردم به يكديگر بستگى دارند . بگو بار خدايا از مخلوق شرور خود ، مرا بىنياز گردان .\r\nغنىترين مردم كسى است كه به قسمت خدا راضى باشد .\r\nارزش هر عمل كه باتقوا و پرهيزگارى توأم است كم نباشد . پس چگونه ممكن است ارزش عملى كه مورد قبول خداوند قرار گرفته كم باشد ، و اين بدان معنى است كه شرط قبولى هر عمل تقوى است . از اين رو بالاترين درجهء آن به وقتى است كه خداى تعالى آن را پذيرفته باشد .\r\nاز گفتن دروغ ، كوچك يا بزرگ در هر جدى و شوخى بپرهيزيد ، زيرا كه دروغ كوچك باعث مىگردد شخص بر دروغ بزرگ بىپروا گردد .\r\nدر ياريت از خداوند همين بس كه دشمن خود را بينى كه درباره‌ات به ارتكاب معصيت و نافرمانى خدا پرداخته است .\r\nهمهء خير اين است كه انسان ، خود نگهدار باشد .\r\nامام سجاد ( ع ) ، به يكى از پسران خود گفت : فرزند من ، خداى تعالى بر تو فرض كرده است كه رضاى خاطر مرا به دست آورى ، تو را در نيكى و احسان به والدين امر فرموده و بر من در تو اين حكم نفرموده ، بر توست كه به نيكى رفتار كنى كه اين خود هديهء بزرگى است .\r\nمردى از وى پرسيد : زهد چيست ؟ آن حضرت در پاسخ گفت : زهد داراى ده جزء است . بالاترين درجات زهد كمترين درجهء ورع ، و برترين درجات ورع پايين‌ترين درجات يقين است ، و بالاترين درجات يقين كمترين درجهء رضا است ، و به راستى كه بهترين معنى زهد در اين آيه از كتاب خدا آمده است كه فرمود :\r\n ( لِكَيْلا تَأْسَوْا عَلى ما فاتَكُم وَ لا تَفْرَحُوا بِما آتاكُم  « 2 »   )  ( به آنچه از دست داده‌ايد افسوس نخوريد و بدانچه به شما رسيد شاد نشويد . )\r\n\r\n","description":"","footnote":" ( 1 ) از ابى محمد حسن بن على بن حسين بن شعبه ، ص 285 .  ( 2 ) سورهء حديد : 23 . ","page_name":" 274 ","page_number":274},
  {"content":"\r\n\r\nطلب حوائج از مردم انسان را به خوارى و مذلت كشد و حيا را ببرد و وقار را بكاهد و خود نوعى فقر حاضر است و آنكه از مردم حاجتى نخواهد خود بىنيازى موجود است . هر كس عملش نيكوتر باشد ، نزد خدا محبوب‌تر است ، و به راستى كه بزرگوارترين شما نزد خدا كسى است كه بدانچه نزد خداست راغب‌تر باشد ، و آنكه از همه به نجات از عذاب خدا نزديك‌تر است ، كسى است كه ترس وى از خداوند بيشتر است ، و آنكه خلقش وسيع‌تر است به خدا نزديك‌تر خواهد بود ، و پسنديده‌ترين شما نزد خداوند كسى است كه سعى و تلاش وى در جهت بهبود زندگى اهل و عيال خود بيشتر باشد و به راستى كه گرامىترين شما نزد خدا پرهيزگارترين شما است .\r\nامام ( ع ) به يكى از فرزندان خود گفت : پسر جانم ، بنگر كه با پنج كس همنشينى و مصاحبت نكنى و در سفر و حضر از رفاقت و دوستى با ايشان برحذر باشى . وى گفت : پدر عزيز ، آنها چه كسانى هستند ؟ آن حضرت فرمود : مبادا با دروغگو همنشين شوى كه چون سراب است . دور را نزديك و نزديك را به تو دور نمايد . مبادا با فاسق و بدكار همنشين شوى ، كه تو را به يك لقمه و يا كمتر بفروشد . مبادا هم صحبت بخيل شوى كه او در نهايت احتياج ، تو را واگذارد . مبادا با فرومايه و نادان طرح دوستى بريزى كه مىخواهد سودت رساند ، امّا زيانت مىزند . هرگز با قاطع رحم مصاحبت مكن كه من او را در قرآن كريم ملعون يافتم .\r\nشخص مسلمان وقتى معرفت و دينش كامل است كه سخنى را كه برايش مفيد نيست ترك گويد ، و كمتر به بحث و جدل بپردازد ، و بردبار و شكيبا و خوش‌خو باشد .\r\nاى فرزند آدم ، پيوسته خير و نيكبختى با تو همراه است . اما به اين شرط كه خود را پند دهى و به حساب خود رسيدگى كنى ، و ترس از خدا را شعار خودسازى و به لباس پرهيزگارى و حذر خود را آراسته دارى .\r\nاى فرزند آدم ، تو از اين سرا به آن سرا خواهى رفت ، و روزى برانگيخته مىشوى و در برابر خداى عزّ و جل قرار مىگيرى . پس بكوش تا براى سؤالات او جوابى آماده‌سازى .\r\nبراى قريشى و عربى حسب و نسب نيست جز به تواضع ، و بزرگوارى و كرامت نيست ، جز به تقوى ؛ و كردارى نيست جز به نيت ، و عبادت نيز جز به دانستن مسائل دينى نيست .\r\nمؤمن كسى است كه دعاى او از يكى از سه اثر خارج نيست . يا برايش ذخيره گردد ، يا در دنيا برآورده شود ، يا بلايى را كه امكان داشت بر وى هجوم برد ، از او بگرداند .\r\nبه راستى كه شخص منافق ديگران را نهى كند و خود از عصيان و گناه بازنايستد . امر كند و خود به كار نبندد ، و چون به نماز ايستد رو به هر سو كند ، و چون به ركوع رود ، زانو زند و آنگاه كه سجده كند همانند مرغى است كه منقار به زمين زند . بىآنكه روزه بگيرد شام كند و جز خوردن شام فكر و هم ديگرى ندارد ، بىآنكه بيدارى كشد صبح كند و در فكر خوابيدن است . مؤمن كردارش آميخته با حلم و بردبارى است .\r\nبنشيند تا بر علم و اطلاع خود بيفزايد و خموشى گزيند تا سالم ماند . امانت را به دوستان هم نگويد ، و شهادت بيگانه را نهان نسازد . كار حق را براى خود نمايى انجام ندهد و از روى شرم موجب ترك آن نشود .\r\nاگر از وى ستايش كنند و پاكش دانند از آنچه گويند بيم كند و از آنچه ندانند آمرزش خواهد ؛ و جهل و نادانى هر كه او را نشناسد زيانش نرساند .\r\nآن حضرت شخص بيمارى را بديد كه بهبود يافته بود . گفت : گوارا باد بر تو كه گناهانت پاك گرديد . به راستى كه خدا تو را ياد كرد . او را ياد كن ، و شكر و سپاس او را به جاى آور .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nپنج جمله است كه اگر به دنبالش كوچ كنيد و مركب را لاغر سازيد ، مانند آنها را به دست نياوريد . هيچ بنده‌اى نترسد مگر از گناه خود ، و اميدوار نباشد جز به پروردگار خود . نادان را به وقتى كه بگويد نمىدانم شرم نيايد و ياد گيرد آنگاه كه از او سؤالى شود كه نداند . صبر نسبت به ايمان چون سر است ، نسبت به بدن .\r\nآنكه صبر ندارد ، ايمان ندارد .\r\nخدا مىفرمايد : اى فرزند آدم ، بدانچه تو را داده‌ام راضى باش تا از همه زاهدتر باشى . فرزند آدم به آنچه بر تو فرض كرده‌ام عمل كن تا از همه عابدتر باشى . فرزند آدم از آنچه بر تو حرام كرده‌ام ، دورى كن تا از همه پارساتر باشى .\r\nبسا كسانى كه وى را گفتند خوب است و فريفته شد ، و چه بسيار كس كه از پرده‌پوشى به خود مغرور گرديد و چه بسيار كسى كه از احسان به او غافلگير شد . و فرمود : واى بر آن كس كه يكيهايش بر ، ده‌هايش غالب آيد . مقصود از يكى ، بدكردارى و منظور از كلمهء ده ، حسنه و عمل نيك است .\r\nدنيا كوچ كرده و پشت داده و آخرت نيز به راه افتاده و مىآيد و هر كدام فرزندانى دارند . پس شما فرزند آخرت باشيد و از فرزندان دنيا نباشيد . از دنيا زهد ورزيد و از آن كناره بگيريد و به آخرت رو كنيد ؛ زيرا زاهدان زمين را بساط زندگى دانند ، و خاك را بستر سازند و كلوخ را بالش كنند و آب را عطر ، و تنها معاش را از دنيا قيچى زنند . بدانيد هر كس شيفتهء بهشت است به حسنات شتابد و از شهوات بازگيرد . هر كه از دوزخ ترسد براى توبه از گناهان خود به درگاه خدا بشتابد و از محارم بازپس رود . هر كه در دنيا زاهد است هر معصيت بر او سهل است و آن را بد ندارد . براى خداى عز و جل بندگانى هستند كه دلهاى آنها به آخرت و ثوابش آويخته است . و آنان به كسانى مىمانند كه اهل بهشت را در بهشت جاويدان ، و اهل دوزخ را در دوزخ معذب ديده‌اند . آنانند كه شرور و ناگواريشان از مردم دور است ؛ زيرا دلشان از خوف خدا متوجه مردم نيست . ديده‌ها از حرام برگرفته‌اند و حوائج آنها به مردم اندك است . اندك معاش را از خداوند پذيرفتند ، كه همان قوت است . به خاطر افسوس طولانى روز رستاخيز چند روز كوتاه را صبر كردند .\r\nمردى به او گفت : من براى خدا تو را سخت دوست دارم . آن حضرت ، سر به زير انداخت و سپس گفت : بار خدايا به تو پناه برم كه براى تو مرا دوست دارند ، سپس به او گفت : من هم تو را دوست دارم براى آنچه مرا دربارهء آن دوست دارى .\r\nخدا شخص بخيل و سائلى را كه اصرار مىورزد ، دشمن دارد و درباره‌اش مىگويد : بسا فريب خورده و گول خورده كه بازيگر و خندان است . مىخورد و مىنوشد و نمىداند كه شايد از خدا خشمى بر سرش آيد كه آتش دوزخش درگيرد .\r\nاز نشانه‌هاى اخلاق مؤمن اين است كه در هر يك از حالات شدت و وسعت اندازه نگه دارد ، به اين معنى كه به اندازهء درآمد خود انفاق و بخشش كند ، و هر اندازه درآمدش بيشتر باشد ، انفاق و خرجش بيشتر است ، و نسبت به مردم به حق و انصاف رفتار كند . و به هنگام سلام بر آنان پيشى گيرد .\r\nسه چيز مايهء نجات مؤمن است : دم فرو بستن از مردم و خوددارى از بدگويى و غيبت آنها . واداشتن خود بدانچه به آخرت و دنيايش سود دهد ، و پر گريستن بر گناهش .\r\nنگاه مهرآميز مؤمن به چهرهء برادر مؤمنش و دوستى و محبت كردنش با وى عبادت است . سه چيز است كه\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nاگر در مؤمنى باشد ، در پناه خدا ، و به روز رستاخيز در سايهء عرش خدا است ، و خدايش از هراس آن روز بزرگ او را آسوده دارد . هر كه به مردم همان دهد ، كه از آنها توقع دارد . مردى كه گامى پيش و پس ننهد تا بداند كه در طاعت خدا پيش رفته است يا در معصيتش ، و مردى كه برادرش را به چيزى عيب نكند تا آن عيب را از خود دور سازد و راى مرد همين بس كه عيب خود گيرد و از عيب مردم چشم پوشد .\r\nهيچ چيز نزد خداوند پس از معرفت او محبوب‌تر از پارسايى در شكم و عورت نيست . و چيزى نزد خدا محبوب‌تر از اين نيست كه حوائج خود را از او مسئلت نمايى .\r\nامام سجاد ( ع ) به فرزند خود محمد ( ع ) ، فرمود : هر كه از تو طلب خير كرد با وى به نيكى رفتار كن ، چنانچه سزاوار بود ، به جا عمل كرده‌اى و اگر او اهل آن نيست تو خود شايستهء آنى ، و اگر مردى از طرف راستت تو را دشنام داد و سپس به سوى چپت گرديد و از تو عذر خواست ، عذرش را بپذير .\r\nهمنشينى با صالحان به نيكى دعوت كند ، و به آداب دانشمندان زيستن عقل را فزونى دهد ؛ و طاعت واليان امر كمال عزت است ، و استفادهء از مال كمال مردانگى . و راهنمايى و ارشاد آنكه از تو مشورت جويد ، قضاى حق نعمت ، و خوددارى از آزار ديگران كمال خرد ، و مايهء راحت تن در دنيا و آخرت است . منزه است خدايى كه اعتراف به نعمت خود را ستايش خود شناخته و منزه است آنكه اعتراف به درماندگى از شكرش را شكر دانسته .\r\n\r\nكلمات قصار آن حضرت نقل از تذكرهء ابن حمدون\r\nدر كشف الغمه آمده است كه : آنچه را كه محمد بن حسن بن حمدون از سخنان حكيمانهء امام زين العابدين ( ع ) ، در كتاب تذكره آورده چنين است كه فرمود :\r\n- مؤمن در ميان سه خصلت هرگز هلاك نگردد . شهادة ان لا إله الا اللّه وحده لا شريك له ، و شفاعة رسول اللّه ( ص ) ، وسعة رحمة اللّه عز و جل .\r\n- از خداى عز و جل بترس به خاطر قدرتش بر تو ، و از او شرم كن ، بدان جهت كه به تو نزديك است ؛ و هر وقت به نماز ايستادى چنان باش كه گويى آخرين نمازى است كه به پا داشته‌اى ، به اين معنى كه به هنگام نماز چنان با خوف و خشيت باش كه گويى ديگر عمر تو كفاف ندهد كه به اين افتخار نايل آيى .\r\n- از خداى بترس ، بىآنكه خود به كارى بپردازى كه عذر آن بايد خواست .\r\n- از شادى بر گناه بپرهيز ؛ زيرا خوشنودى و شادى بر معصيت خدا گناهش از ارتكاب به آن به مراتب شديدتر است .\r\n\r\nكلمات آن حضرت به نقل از تذكرة الخواص\r\nعلى بن الحسين ( ع ) ، مىگفت : مردم به طرق مختلف به عبادت و پرستش خداوند مىپردازند . عده‌اى از روى ترس و بيم ، كه اين عبادت ، مخصوص بندگان و غلامان است كه به واسطهء ترس از مولاى خود انجام مىدهند ، و عبادت گروهى ديگر مبتنى بر حرص و طمع است ، و اين عبادت بازرگانان است ، و دسته‌اى نيز\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nبا خلوص نيت و شكر و سپاس پرستش خداوند را به جا مىآوردند ، كه اين نوع عبادت و پرستش مخصوص مردان بزرگ و آزاده است . در جاى ديگر فرمود : عجب دارم از كسى كه خود را به نخوت و تكبر و غرور آلوده ساخته است ، در حالى كه ديروز نطفهء ناچيزى بود ، و فردا نيز مردارى بيش نيست . و عجب دارم از آنكه در وجود خدا با شك و ترديد مىنگرد ، در حالى كه اين همه عجايب و مخلوقات او را به چشم مىبيند ؛ و عجب دارم از آن كس كه در نشئهء و حيات آخرت شك دارد در حالى كه نشئهء اولى را مىبيند ، و عجب دارم از آنكه براى دنياى فانى بكوشد و از كوشش براى سراى باقى خوددارى كند .\r\n\r\nسخنان حكيمانهء آن حضرت به نقل از فصول المهمه\r\nآنچه از كلمات قصار امام سجاد ( ع ) ، در فصول المهمه آورده شده چنين است : آن كس كه حكيم دانشمندى وى را ارشاد نكند به گمراهى سقوط كند ، و آنكه جاهلى وى را هم بازو نشود به خوارى و ذلت درافتد . ( به اين معنى كه چه بسا ممكن است از نادان كارى ساخته شود كه از دانايان ديده نشود . . ) .\r\nو در جاى ديگر گفت : چهار چيز مايهء ذلت است . اول دختر است هر چند كه مريم باشد . دوم قرض هر چند يك درهم بيشتر نباشد . سوم غربت اگر چه بيش از شب نباشد . و چهارم سؤال كردن هر چند كه تنها يك جمله باشد ، مثل راه از كجاست ؟ و گفت : عجب دارم از كسى كه از خوردن غذا در اثر ضرر و زيان آن ابا دارد ، اما از ارتكاب گناه با آن همه زشتى و زيانى كه به دنبال دارد پرهيز نمىكند .\r\n- هر كس به نوعى بخندد از خردش كاسته گردد ( به اين معنى كه در هر حال خنديدن ، از خويشتن كاستن است . ) چنانچه به موقع باشد تبسمى بايد ، و گرنه ناچار از وقار آدمى بكاهد و عقل و دانش وى را در نظر مردمان ضعيف سازد .\r\n- هر كس به آنچه خداوند بر وى روزى فرموده قانع و راضى باشد خود از غنىترين مردم است .\r\n- آنكه جسمش بيمار نشود به غفلت و كبر و غرور مبتلا گردد ، و شخص متكبر و مغرور و آنكه به غفلت و ناسپاسى خو گرفت هرگز منشأ خير نخواهد بود .\r\n- و حديثى ديگر به اسناد از نبى اكرم ( ص ) ، مىفرمايد : انتظار فرج ، خود عبادت است ، - و آنكه به روزى كم راضى باشد خداى نيز به عمل كم وى خوشنود گردد .\r\nدر كتاب حلية الاولياء به اسناد از جعفر بن محمد و او از پدر خود از على بن الحسين ( ع ) ، آمده است كه گفت :\r\n- از دست دادن دوستان ، خود نوعى غربت است .\r\nچنان كه شيخ مفيد در امالى به سند خود روايت كرده است ، مردى به على بن الحسين ( ع ) ، گفت :\r\n- حال شما چگونه است ؟\r\n- فرمود : حال من چنين است كه هشت خصلت مرا در ميان گرفته و هر يك چيزى را از من مىخواهند و در برابر هر يك وظيفه‌اى بر عهده دارم . نخست اينكه خداى تعالى از من مىخواهد كه در انجام فرايض بكوشم . دوم عمل به سنّت نبى اكرم ( ص ) ، سوم خانوادهء خود ، كه در تهيهء روزى و نفقهء آنها بكوشم . چهارم ، هواى نفس كه مرا به شهوت مىخواند . پنجم شيطان كه به پيروى خود مرا دعوت مىكند . ششم ، دو فرشتهء نگهبان كه مرا به كردار نيك مىخوانند . هفتم ملك الموت كه قبض روح مرا طالب است . هشتم قبر\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nاست ، كه همچنان در انتظار است كه جسمم را در خود جاى دهد ، و اين خصالى است كه مرا احاطه كرده و در برابر هر يك از آنها وظيفه‌اى بر عهده دارم كه بايستى خود را آماده سازم .\r\n- در كشف الغمه آمده است : على بن الحسين ( ع ) ، مردى را مشاهده كرد كه شخصى را به شدت مورد بدگويى و دشنام قرار داده و وى را به اعمال سوء نسبت مىداد . پس آن حضرت در حالى كه وى را سخت برحذر مىداشت گفت : از غيبت بپرهيز ، زيرا كه آن خوراك سگهاى دوزخ است .\r\nابو البقاء دميرى در كتاب حياة الحيوان مىنويسد : على بن الحسين ( ع ) به مردى برخورد كه پسرش از دنيا رفته و چون در معاصى خداى به اسراف رفته بود ، به شدت بر وى ناله و جزع مىكرد . آن حضرت در حالى كه وى را از اين امر به شدت بازمىداشت گفت : ان من وراء ولدك خلالا ثلاثا ، شهادة ان لا إله الا اللّه و شفاعة رسول اللّه و رحمة اللّه .\r\n- فرزندم تو را سه حالت همراه است . اول توحيد او و كلمهء طيبهء لا إله الا اللّه ، دوم شفاعت رسول اللّه ( ص ) ، و سوم رحمت خداى تعالى .\r\n\r\nدعاهاى امام منتخبى از دعاهاى صحيفه كاملهء سجاديه دعاى آن حضرت در حمد و ستايش خداى عز و جل و ثناى بر او\r\nسپاس خداى را كه اوّل است بدون آنكه پيش از او اوّلى باشد ، و آخر است بدون آنكه پس از او آخرى باشد . خدايى كه ديده‌هاى بينندگان از ديدنش فرومانده ، و انديشه‌هاى توصيف‌كنندگان از وصفش عاجز شده‌اند . آفريدگان را به قدرت خود پديد آورده و ايشان را بر وفق خواست خود اختراع فرموده است .\r\nسپس در طريق ارادهء خود روان ساخته و در پى محبّت خود برانگيخته است . در حالى كه از حدّى كه برايشان تعيين نموده قدمى پيش و پس نتوانند نهاد . سپاس خداى را بر آنچه از خدائى خود بما شناسانده و بر آنچه از شكر خود به ما الهام كرده و بر آن درها كه از علم به ربوبيتش بر ما گشوده و بر اخلاص در توحيدش كه ما را به آن راهبرى كرده و ما را از كج‌روى و شك در كار خود دور ساخته است . سپاس خدايى را كه زيباييهاى آفرينش را براى ما برگزيد و روزيهاى پاكيزه را بر ما روان ساخت و ما را به تسلط همهء آفريدگان برترى داد و از اين جهت همهء مخلوقاتش ما را به قدرت او فرمانبردار و به نيرويش از اطاعت ما ناچارند . سپاس خدايى را كه براى قبض و بسط اعضاء ، آلات و عضلاتى در بدن ما تركيب كرد و ما را از آسايشهاى زندگى بهره‌مند گردانيد و اعضايى براى كار در ( پيكر ) ما برقرار كرد و ما را از روزيهاى پاكيزه اطعام فرمود ، و به فضل خود توانگر ساخت و به نعمت خود سرمايه بخشيد . سپس ما را به پيروى اوامر خود ، فرمان داد تا طاعتمان را بسنجد و از ارتكاب نواهى خود نهى فرمود تا شكرمان را بيازمايد . پس از راه امرش منحرف گشتيم و بر مركب نهيش سوار شديم . با اين حال به عقوبت ما شتاب نكرد و در انتقام ما تعجيل نفرمود ؛ بلكه به رحمت خود از روى كرم با ما مدارا كرد ، و به مهربانى خويش از روى حلم بازگشتن ما را انتظار كشيد . آنچه را كه تاب تحمل آن را نداشتيم از ( ذمّهء ) ما برداشته و بيرون از حدّ طاقتمان تكليف نفرموده و جز به كار آسانمان وانداشته ، و براى هيچ يك از ما حجّتى و عذرى باقى نگذاشته است .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nسپاسى كه پايان نپذيرد و شماره‌اش به احصاء درنيايد و نهانيش دسترس و براى مدتش انقطاعى نباشد .\r\nسپاسى كه موجب رسيدن به طاعت و عفو او و سبب خوشنودى و وسيلهء آمرزش و راه به سوى بهشت و پناه از انتقام و ايمنى از خشم و پشتيبانى طاعت ، و مددكار بر اداى حق و وظايف او باشد .\r\n\r\nدعاى آن حضرت در طلب رحمت بر رسول خدا ( ص )\r\nبار الها پس درود و رحمت فرست بر محمد ، امين وحيت و برگزيدهء آفريدگانت و پسنديدهء بندگانت كه پيشواى رحمت و راهبر خير و كليد بركت است . همچنان كه او براى اجراى فرمان تو جان خويش را به مشقت انداخت و در راه تو خود را هدف تيرهاى آزار ساخت و در دعوت به سوى تو با خويشان خود درافتاد و براى خوشنودى تو با قبيله خود كارزار كرد و در راه احياى دين تو رشتهء خويشاوندى خود را قطع ساخت و نزديك‌ترين بستگانش را به علت اصرار بر انكار تو از خويش دور كرد . و دورترين مردم را به جهت پذيرفتن دين تو به خود نزديك ساخت و براى تو با دورترين مردم دوستى كرد و با نزديك‌ترين آنها دشمنى ورزيد و جان خود را در رساندن پيام تو خسته كرد . به سبب دعوت به دين و آئين تو خود را به رنج افكند ، و آنان را در زمرهء پذيرندگان دعوت مشغول داشت ، و به سرزمين غربت و محل دورى از جايگاه اهل و عشيرت و منشأ و مولد و آرامگاه جانش هجرت كرد ، بدين منظور كه دين تو را عزيز سازد ، و بر كافران به تو غلبه كند . تا اينكه تصميمش دربارهء دشمنان تو راست و استوار آمد و تدبيرش دربارهء دوستانت انجام گرفت . پس در حالى كه از تو يارى مىجست و در ناتوانى از تو نيرو مىگرفت ، به جنگ دشمنان برخاست ، تا به دورترين نقطه ديارشان لشكر كشيد و در ميان آرامگاهشان بر آنان هجوم برد ؛ تا فرمان تو آشكار و كلمه‌ات بلند گرديد ، اگر چه مشركين كراهت مىداشتند . بار الها ، پس به سبب زحمتى و رنجى كه براى تو تحمل كرده ، او را به بالاترين درجات بهشت ، قرار ده تا كسى در منزلت با او مساوى نباشد و در مرتبت با او برابرى نكند ، و هيچ فرشتهء مقرّب و پيمبر مرسل نزد تو با او همطراز نباشد ، و قبول شفاعتش را در ميان اهل بيت طاهرين و مؤمنان از امّتش بيش از آنچه وعده داده‌اى به او اعلام فرماى . اى كسى كه وعده‌ات نافذ است . اى كسى كه بديها را چندين برابر به خوبيها تبديل مىكنى ؛ زيرا كه تو صاحب فضل عظيمى .\r\n\r\nدعاى حضرت در طلب رحمت بر پيروان پيغمبر و صحابه و تابعين\r\nبار الها ، به لطف خود به آمرزش و خوشنودى ياد فرماى . از پيروان پيغمبران و مصدقين ايشان به غيب در هر عصر و زمان كه در آن پيغمبرى فرستاده‌اى و براى آن زمان راهنمايى بپاداشته‌اى ، از زمان آدم ( ع ) ، تا محمد ( ص ) ، از پيشوايان هدايت و قائدين اهل تقوى كه درود و سلام بر همگى آنها باد . بار الها آن دسته از اصحاب محمد ( ص ) ، كه شرط مصاحبت آن حضرت را به خوبى رعايت كردند و در ياريش پايدارى و سعى و كوشش كافى نمودند و با او معاونت و يارى كردند و به تصديق رسالتش شتافتند و به پذيرفتن دعوتش سبقت گرفتند ، و چون حجت رسالتهاى خود را به گوش ايشان رسانيد دعوتش را پذيرفتند و در راه اظهار كلمه و نشر دعوتش از همسران و فرزندان خود را دور ساختند و جدا شدند ، و براى تثبيت نبوّتش با پدران و\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nپسران خود كارزار كردند ، و چون به ريسمان دين آن حضرت چنگ زدند ، قبائلشان از ايشان دورى كردند و چون در سايهء قرب و نزديكى او مسكن گزيدند خويشان از آنان بيگانه گشتند ، پس بار خدايا گذشتى را كه براى تو و در راه تو انجام دادند از نظر دور مدار ، و سعى ايشان را در برابر آنكه در راه تو از شهر و ديار قوم خود هجرت كردند و خويش را از فراخى زندگى به سختى و تنگى درافكندند ، مشكور دار . بار الها ، بهترين پاداش خود را به پيروان اصحاب در ايمان و عمل صالح برسان . آنان كه مىگويند : پروردگارا ما و آن برادرانمان را كه به ايمان بر ما سبقت گرفته‌اند بيامرز ، و در دل ما هيچ كينه و حسد از مؤمنان قرار مده .\r\nپروردگارا تويى كه در حق بندگان بسيار رئوف و مهربانى ، و بهترين پاداش را به كسانى كه طريقهء صحابه را قصد كردند و وجههء ايشان را طلب نمودند ، و رفتار خود را به روش آنان تطبيق دادند ، عطا كن ، در حالى كه هيچ شبهه‌اى آنان را از عقيدهء خود برنگرداند و در پيروى آثار و اقتدا به نشانه‌هاى هدايت صحابه هيچ شكى خاطرشان را پريشان نساخت . آنان از پيروان و مساعدين صحابه‌اند ، و در دين پيرو ايشان و در اخلاق ، پويايى راه آنانند . با صحابه اتفاق مىورزند و در اخبار و احكامى كه از پيمبر ابلاغ مىكنند متّهم نمىسازند . بار خدايا از امروز تا روز جزا بر تابعين صحابه و بر همسران و اولادشان و بر هر يك از آنها كه تو را اطاعت كرده‌اند رحمت فرست . چنان رحمتى كه به وسيلهء آن ايشان را از نافرمانى خود نگاه دارى و در باغهاى بهشت در وسعت و رفاه قرار دهى .\r\n\r\nدعاى حضرت در صبح و شام\r\nسپاس خداى را كه شب و روز را به نيروى خود آفريد و ميان آن دو به قدرت خود امتياز برقرار كرد و حدّ و مدتى محدود معين ساخت . براى تأمين روزى بندگان و زندگى آنان ، شب و روز را جايگزين يكديگر مىسازد و كوتاه و بلند مىنمايد . پس شب را براى ايشان آفريد كه در آن از حركات تعب و خستگى بياسايند و بخوابند ؛ تا موجب تجديد نشاط و نيروى ايشان باشد و به آن وسيله به لذّت و كام دل خود برسند و روز را براى ايشان بيناكننده آفريد تا در آن ، به جستجوى فضل بپردازند و به روزى مقرر او دست يابند ، و در پى وسائل رسيدن به منافع كنون از دنياى خود ، و درك موجبات سعادت آينده در آخرت خود در زمين خدا به راه افتند . با همهء اين تدبيرها كار ايشان را به سامان مىآورد و اعمال آنان را مورد آزمايش قرار مىدهد و مىنگرد كه در اوقات طاعت و مواقع واجب و موارد احكام او چگونه‌اند ؛ تا آنان را كه بد كرده‌اند به كيفر عمل خود برساند و آنهايى كه كار نيك انجام داده‌اند ، پاداش نيك دهد .\r\nبار خدايا ، پس سپاس تو را كه پردهء تاريكى شب را به نور صبح شكافتى و ما را از روشنى روز بهره‌مند ساختى و به منافع روزيها بينا فرمودى و از پيشامدهاى آفات نگاه داشتى . صبح كرديم و همهء اشياء صبح كردند در حالى كه همه ملك توايم . از آسمان گرفته تا زمينش و هر چه در هر يك از آن دو پراكنده ساخته‌اى .\r\nساكن و جنبنده و ثابت و سيّارش و آنچه در هوا برآمده و آنچه در زير خاك پنهان شده است .\r\nصبح كرديم در قبضهء قدرت تو ، در حالى كه پادشاهى و سلطه‌ات ما را فرا مىگيرد و مشيّت ما را به هم مىپيوندد و به فرمان تو در كارها تصرّف مىنماييم و در محيط تدبير تو در انقلاب و تحوليم از امور ، جز آنچه تو فرمان كرده‌اى و از خير جز آنچه تو بخشيده‌اى در اختيار ما نيست ، و اين ، روزى نوين و تازه است ، و او\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nبر ما گواهى آماده مىباشد اگر نيكى كنيم ما را با سپاس بدرود مىكند و اگر بدى كنيم از ما به نكوهش جدا مىشود . بار الها ، بر محمد و آلش رحمت فرست و حسن مصاحبت اين روز را روزى ما ساز و از جدايى سوء آن ، به سبب ارتكاب نافرمانى يا اكتساب گناه كوچك يا بزرگى نگاه‌دار ، و بهرهء ما را از نيكيها در آن سرشار كن ، و ما را در اين روز از بديها پيراسته فرما . و از آغاز تا انجام آن را براى ما از ستايش و سپاس و اندوخته و فضل و احسان پر ساز . بار الها ، بر محمد و آل او رحمت فرست و زحمت ما را ( به سبب خودداريمان از گناه ) بر فرشتگان كرام الكاتبين آسان ساز و نامه‌هاى اعمالمان را از حسناتمان پر كن و ما را نزد آن فرشتگان به كردارهاى بدمان رسوا مساز . بار الها ، بر محمد و آلش درود فرست و در هر ساعت از ساعات روز بهره‌اى از اعمال بندگانت و نصيبى از شكرت و گواه صدقى از فرشتگانت را براى ما قرار ده .\r\nبار الها ، بر محمد و آلش رحمت فرست ، و ما را از پيش رو و پشت سر و از جهات راست و چپمان و از همهء جوانب نگاه‌دار . نگاه داشتنى كه از نافرمانى تو بازدارنده و به پيرويت راهنما و در راه محبت به كار برده شده باشد . بار الها به محمد و آلش رحمت فرست و ما را در اين روز و شب و در همهء روزهامان موفق دار ، و براى كار بستن خير و دورى از شر و شكر نعمتها و پيروى سنّتها و دورى از بدعتها و امر معروف و نهى از منكر و طرفدارى اسلام و نكوهش باطل و خوار ساختن آن و يارى حق و گرامى داشتن آن و ارشاد گمراه و معاونت ناتوان و فريادرسى ستمزده . ما را يارى فرما .\r\n\r\nدعا دربارهء مرزداران\r\nبار الها ، بر محمد و آلش رحمت فرست و مرزهاى مسلمانان را به عزت خود محكم گردان و محافظين مرزها را به نيروى خود تقويت فرماى و عطاياى ايشان را از توانگرى خود سرشار ساز . بار الها ، بر محمد و آلش رحمت فرست وعدهء ايشان را افزون ساز و اسلحهء ايشان را برّا كن و حوزهء ايشان را حراست نماى و نقاط حساس جبهه‌شان را محكم كن و جمعيتشان را الفت ده و كارشان را به وجه شايسته روبراه كن .\r\nبار الها ، بر محمد و آلش رحمت فرست و هنگام برخورد با دشمن ، فكر دنياى فريبندهء گول‌زننده را از يادشان ببر ، و انديشه‌هاى گمراه‌كننده را از دلهاشان بزداى ، و بهشت را نصب عين آنان ساز ؛ تا هيچ كس از ايشان آهنگ روى برگرداندن از دشمن نكند و به خيال فرار از برابر جنگجويى مانند خود نيفتد .\r\nبار الها ، به اين وسيله دشمنانش را درهم شكن و چنگ قدرت دشمنان را از ايشان كوتاه گردان . بار الها ، هر جنگ‌آورى از اهل دين تو كه با ايشان بجنگد ، يا هر مجاهدى از پيروان طريقت تو كه با ايشان جهاد كند ، تا دين تو بلندتر و حزب تو قويتر و نصيب تو كاملتر گردد . پس آسانى را در امر او بياور و كار را برايش روبراه ساز و پيروزيش را خود بر عهده گير ، و ياران را برايش برگزين ، و پشتش را قوى ساز ، و درآمدش را سرشار كن ، و او را از خرّمى كامياب ساز ، و ياد خويشان و فرزندان را فراموشش ساز ، و حسن نيّت را برايش برگزين و سلامتش را به عهده گير ، و او را از ترس مصون دار ، و جرأت را در دلش بيفكن و نيرومندى را روزيش كن ، و او را از دلبستگى به اسم و آوازه برهان و فكر و ذكر رفتن و ايستادن او را در راه خود و براى خودت قرار ده .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n\r\nدعاى آن حضرت در عذرخواهى از تقصير در حقوق بندگان\r\nبار الها ، من در پيشگاه تو عذر مىخواهم از مظلومى كه در حضور من به او ستم رسيده و من او را يارى نكرده باشم و از احسانى كه دربارهء من انجام گرفته و شكر آن را به جا نياورده باشم و از بدكردارى كه از من عذر خواسته ، و من عذرش را نپذيرفته باشم و از فقيرى كه از من خواهشى كرده ، و من او را ترجيح نداده باشم و از حق مؤمنى كه بر ذمّه‌ام مانده و آن را نپرداخته باشم و از عيب مؤمنى كه بر من پديد شده و آن را نپوشانده باشم و از هر گناهى كه برايم پيش آمده و از آن دورى نكرده باشم . پس بر محمد و آلش رحمت فرست ، و پشيمانيم را ، از لغزشهايى كه به آن دچار شده‌ام ، و تصميمم را بر ترك گناهانى كه برايم پيش آيد توبه‌اى قرار ده كه براى من موجب محبّت گردد . اى دوست‌دار توبه‌كنندگان . آمين رب العالمين و صلى اللّه على محمد و آله الطاهرين .\r\n\r\nدعاى حضرت در طلب مغفرت و عفو\r\nبار الها ، بر محمد و آلش رحمت فرست و شهوت را از هر حرامى بشكن و حرصم را از هر گناهى بگردان ؛ و مرا از آزردن هر مؤمن و مؤمنه و مسلم و مسلمه بازدار . بار خدايا ، هر بنده‌اى كه دربارهء من مرتكب حرامى شده يا پردهء حرمتى را از من دريده ، و در ظلمى كه به من روا داشته بيامرز ، و در حقى كه از من برده ، عفو كن ، و اين گذشتن را كه در عفو ايشان به كار برده‌ام ، و اين بيزارى و تبرّعى را كه در كرم نسبت به ايشان معمول داشته‌ام ، پاكيزه‌ترين صدقات صدقه‌دهندگان و بالاترين عطاياى تقرب‌جويان قرار ده ؛ و مرا در برابر عفو ايشان به عفو خود ، پاداش ده تا هر يك از ما به سبب فضل تو نيكبخت گردد و هر كدام از ما در پرتو احسان تو نجات يابد . بار الها ، هر بنده‌اى از بندگانت كه از من عقوبتى ديده ، و يا از طرف من آزارى به او رسيده ، يا به وسيلهء من ستمى به او گرديده ، تا حقّش را ضايع كرده باشم يا مظلمه‌اش را از ميان برده باشم .\r\nپس بر محمّد و آلش رحمت فرست ، و او را به توانگرى خود ، از من خوشنود گردان ، و حقّش را از جانب من بپرداز ، و آنگاه مرا از عقوبتى كه مستوجب آن شده‌ام نگاه دار و از قبضهء حكم عدل خود رهائى بخش ؛ زيرا كه نيروى من با انتقام تو بر نمىآيد و طاعتم با غضب تو برابرى نمىتواند . پس اگر تو مرا به حق مكافات كنى هلاكم خواهى كرد ، و اگر در رحمت خويشم نپوشانى به مهلكه خواهى افكند .\r\n\r\nدعاى حضرت هنگامى كه ماه رمضان فرا مىرسيد .\r\nسپاس خداى را كه ما را به سپاس خود رهبرى فرمود ، و از اهل سپاس قرار داد ، و سپاس خدايى را كه دينش را به ما عطا فرمود ، و به يقين به وجود خود ما را زينت بخشيد ، و در راههاى احسان خود پويا ساخت ، و سپاس خدايى را كه ماه خود يعنى ماه رمضان : ماه روزه و ماه اسلام و ماه پاكيزگى و ماه آزمايش و تصفيه و ماه بپاساختن نماز ، را يكى از اين راههاى احسان قرار داد . چنان ماهى كه قرآن در آن نازل شد ، در حالى كه براى مردم ( چراغ ) رهبرى به حق و نشانه‌هاى آشكارى از هدايت و تفريق ميان حق و باطل است . پس برترى آن را بر ديگر ماهها به سبب احترامهاى فراوان و فضايل نمايان كه برايش قرارداد ، آشكار\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nساخت . از اين رو در آن ماه ، براى بزرگ داشتن آن ، چيزى را كه در ماه‌هاى ديگر حلال كرده بود ، حرام كرد ، و براى گرامى داشتن آن ، خوردنيها و آشاميدنيها را در آن منع كرد . سپس يكى از شبهايش را بر شبهاى هزار ماه برترى داد . و آن را شب قدر ناميد . بار الها ، بر محمد و آلش رحمت فرست ، و ما را به شناسايى فضل اين ماه و بزرگ داشتن حرمت آن و خوددارى از آنچه در آن منع كرده‌اى ، الهام فرما ، و بر روزه داشتن آن به وسيله نگه‌داشتن اعضا از گناهانت و به كار بردن آنها ، در آن ماه ، به آنچه تو را خوشنود سازد ، يارى ده . تا با گوشهاى خود سخن لغوى نشنويم ، و با چشمهامان به طرف لهوى نشتابيم و دستهامان را به حرامى نگشاييم و قدمهاى خود را در امر ممنوعى پيش نگذاريم ، تا شكمهامان غير آنچه حلال ساخته‌اى در خود جاى ندهد ، و زبانهامان ، جز به آنچه تو حديث كرده‌اى گويا نشود ، و جز در كارى كه به ثواب تو نزديك سازد ، زحمت نكشيم ، و جز آنچه از عقاب تو نگاه دارد فرا نگيريم . آنگاه همهء اعمال ما را از رياى رياكاران و شنيدن چيزهاى ناروا پيراسته ساز . به طورى كه احدى غير از تو را در آن شريك نگردانيم ، و جز تو ، در آن مرادى نداشته باشيم . بار الها ، بر محمد و آلش رحمت فرست ، و ما را در اين ماه بر اوقات نمازهاى پنج‌گانه ، با آن حدودش كه تعيين كرده‌اى و واجباتش كه مقرر داشته‌اى و شروطش كه تعيين كرده‌اى و اوقاتش كه معيّن فرموده‌اى واقف ساز ، و ما را ، در نماز ، با كسانى برابر نما ، كه به مراتب شايستهء بالغ هستند ، و اركانش را حافظند ، و آن را در اوقات خود همانطور كه پيغمبرت ( ص ) ، در ركوع و سجود و همهء فضيلتهايش تشريع فرموده با كامل‌ترين طهارت و بليغ‌ترين خشوعى به جا آورده‌اند . و ما را در اين ماه موفق دار ، كه به وسيله نيكى و احسان ، به خويشان خود بپيونديم . و با انعام و بخشش به همسايگان خود رسيدگى نماييم و اموالمان را از مظالم و حقوق پيراسته سازيم و با بيرون كردن زكات ، آن را پاك گردانيم و به آنكه از ما دورى كرده بازگرديم ، و دربارهء آنكه بر ما ستم كرده ، انصاف دهيم ، و با آنكه به ما دشمنى كرده آشتى كنيم ؛ مگر آن كس كه براى تو با او به دشمنى پردازد زيرا كه او دشمنى است كه ما با او دوستى نمىكنيم و حزبى است كه با او مسالمت نكنيم و ما را توفيق ده بر اينكه در اين ماه ، به وسيلهء اعمال شايسته به تو تقرب جوييم . و از تجديد عيوب در اين ماه ، بازگردانى ؛ تا هيچ يك از فرشتگانت ، جز مرتبه‌اى نازل‌تر از ابواب طاعت و انواع تقريبى كه ما به جا آورده‌ايم به پيشگاهت تقديم نكند .\r\n\r\nدعاى حضرت در وداع ماه رمضان\r\nبار الها ، اى كسى كه در برابر نيكى به خلق مزد نمىخواهى و اى كسى كه از بخشش پشيمان نمىشوى ، و اى كسى كه مزد بندهء خود را افزون از عمل مىدهى و برابر نمىدهى . نعمتت ، بىسابقهء استحقاق و عفوت به آئين تفضل و عقوبتت ، عدل و قضايت خير است اگر عطا كنى ، عطايت را به منّت آلوده نمىسازى و اگر منع كنى ، منعت از روى ستم نيست . هر كه تو را شكر گذارد ، جزاى شكر مىدهى و حال آنكه تو خود او را به شكر هدايت كرده‌اى و هر كه سپاس تو را به جا آورد پاداش مىبخشى در صورتى كه تو خود سپاس به او آموخته‌اى . پرده مىپوشى بر آنكه اگر مىخواستى او را رسوا مىساختى ، و بخشش مىكنى بر كسى كه اگر مىخواستى از او دريغ مىداشتى . در حالى كه آن دو ، از جانب تو سزاوار رسوايى و منع هستند ؛ اما تو\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nكارهاى خود را بر پايهء تفضل بنا نهاده‌اى و قدرتت را بر آئين گذشت قرار داده‌اى و آنكه عصيان تو كرده به حلم تلقى نموده‌اى . تويى كه براى بندگانت درى به سوى عفو خود گشوده‌اى و آن را ، توبه ناميده‌اى و بر آن در ، راهنمايى از وحى خود قرار داده‌اى تا آن را گم نكنند . پس تو خود كه نامت منزّه و جاويد است ، فرموده‌اى به سوى خدا توبه‌اى پيراسته از نفاق كنيد . اميد است كه پروردگارتان گناهانتان را محو كند و شما را به بهشتى كه نهرها از زير درختان آن روان است درآورد . در آن روز كه خدا پيمبر خود را و آنان را كه به او ايمان آورده‌اند خوار نمىگذارد و در حالى كه نورشان پيش رويشان و از سمت راستشان روان است ، مىگويند : اى پروردگار ما نور ما را براى ما كامل ساز و ما را بيامرز ؛ زيرا كه تو بر هر چيز توانايى . پس بعد از گشودن در ، و بپاداشتن راهنما ، عذر آن كس كه از ورود به آن منزل غفلت ورزد چه خواهد بود ، و تويى كه در معامله ، بر عطاى خود به بندگان افزوده‌اى ، و به اين سبب تو خود كه مبارك نام و بلندمقامى ، فرموده‌اى هر كه كار نيكى به جا آورد پس مزدش ده برابر آن است ، و هر كه كار بدى را مرتكب شود پس جز به مانند كارش كيفر داده نمىشود . و نيز فرموده‌اى مثل كسانى كه اموال خود را در راه خدا انفاق مىكنند ، مانند دانه‌اى است كه هفت خوشه رويانيده باشد و در هر خوشه صد دانه باشد . خدا براى هر كه بخواهد مضاعف مىسازد . و نيز فرموده‌اى كيست آنكه به خدا قرض الحسنه‌اى دهد تا خدا آن را برايش چندين برابر سازد ؟ بار الها ، و تو ماه رمضان را از آن وظايف برگزيده و خصايص آن را واجبات قرار داده‌اى ، كه آن را از همهء ماهها اختصاص بخشيده‌اى ، و از همهء زمانها و روزگارها برگزيده‌اى ، و بر همهء اوقات سال برترى داده‌اى . به سبب قرآن و نورى كه در آن فرو فرستاده‌اى و به سبب آنكه ايمان را در آن ماه ، مضاعف ساخته‌اى ، روزه را در آن ماه واجب كرده‌اى و بپاخاستن براى عبادت را در آن ترغيب و شب قدر را در آن تجليل فرموده‌اى . آن شب قدر را كه خود از هزار ماه بهتر است . پس ما را به سبب آن بر ساير امتها برترى داده‌اى و به فضيلت آن ، به جاى اهل ملتها برگزيده‌اى . پس به اين سبب روزش را به فرمان تو ، روزه داشتيم ، و شبش را به يارى تو به عبادت برخاستيم ؛ در حالى كه به وسيلهء روزه و قيامش خود را در معرض آن رحمتى كه ما را بر آن عرضه كرده‌اى ، درآورديم ، و اين ماه در ميان ما ستوده زيست و با ما پسنديده مصاحبت كرد . سپس هنگام پايان يافتن وقت و سرآمدن مدّت و كامل شدن شماره‌اش از ما جدا شد . پس ما آن را مانند كسى وداع مىكنيم كه فراقش بر ما سخت و غم‌افزا باشد و رفتنش ما را به وحشت افكند و او را بر ذمّهء پايمان نگاه‌داشتنى و حرمت رعايت‌كردنى و حق‌گزاردنى لازم شده باشد . از اين رو همگى مىگوييم : سلام بر تو اى بزرگ‌ترين ماه خدا ، و اى عيد دوستان خدا ، سلام بر تو ، اى گرامىترين مصاحبت از ميان اوقات ، و اى بهترين ماه در ايّام و ساعات . سلام بر تو اى ماهى كه برآمدن كامها در آن آسان و اعمال نيك در آن منتشر و فراوان است . سلام بر تو ، اى همنشين كه چون پديد آيى احترامت بزرگ و چون ناپديد شوى ، فقدانت دردناك باشد . سلام بر تو ، اى همدمى كه چون رو آورى ، مايهء انس و شادى باشى و چون سپرى شوى وحشت افزايى و متألم سازى سلام بر تو ، اى همسايه‌اى كه دلها در جوارت رقّت گرفت و گناهان در آن كم شد . سلام بر تو ، اى يارىدهنده‌اى كه ما را در مبارزهء شيطان يارى دادى ، و اى رفيقى كه راههاى احسان را هموار ساختى . سلام بر تو . چه بسيارند آزادشدگان خدا در تو ، و چه نيكبخت به سبب تو ، كسى كه احترامت را منظور داشت . سلام بر تو ، كه چه پاك‌كننده بودى گناهان را ، و چه پوشنده بودى انواع عيبها را سلام بر تو . چه طولانى بودى براى گناهكاران و چه با هيبت بودى در\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nدلهاى مؤمنان . سلام بر تو ، اى ماهى كه روزها با تو سر همسرى ندارند . سلام بر تو ، كه از هر جهت موجب سلامتى هستى . سلام بر تو كه همنشينيت مكروه ، و معاشرتت نكوهيده نيست . سلام بر تو ، همچنان كه با ارمغان بركات بر ما وارد شدى ، و آلودگى گناهان را از ما فروشستى . سلام بر تو ، كه وداع با تو از روى خستگى ، و ترك روزه‌ات از سر ملامت نيست . سلام بر تو ، كه پيش از آمدن در آرزوى تو بوديم و پيش از رفتن از انديشهء فراقت محزونيم . سلام بر تو . چه بسا بديها كه به نيروى تو از جانب ما رفته و چه خوبيها كه به بركت تو بر ما روان شده . سلام بر تو ، و هر شب قدرى كه از هزار ماه بهتر است . سلام بر تو . ديروز چه سخت به تو دل بسته بوديم ، و فردا چه بسيار به تو مشتاق خواهيم بود ، سلام بر تو ، و بر فضيلت تو كه از آن محروم شديم و بر بركات گذشته‌ات كه از ما ربوده شد . بار الها ، بر محمد و آلش رحمت فرست ، و مصيبت رفتن ماه ما را جبران كن ، و روز عيد و روزه‌گشودنمان را بر ما مبارك ساز ، و آن را از بهترين روزهايى قرار ده كه بر ما گذشته است . جالب‌ترين روزها . براى گناهان پنهان و آشكار ما را بيامرز . بار الها ، در اين روز كه آن را براى مؤمنان عيد و شادى ، و براى اهل ملت خود روز اجتماع و تعاون قرار دادى پيش تو توبه مىكنيم ، از هر گناهى كه مرتكب شده‌ايم ، يا هر كارى كه پيش تو فرستاده‌ايم ، يا انديشهء بدى كه در دل داشته‌ايم . توبهء كسى كه خيال بازگشت به گناه در دل ندارد . و پس از توبه به خطا بازنمىگردد . توبهء خالصى كه از شك و ريب پيراسته باشد . پس آن را از ما بپذير و از ما خوشنود شو ، و ما را بر آن ثابت بدار .\r\n\r\nدعاى حضرت در طلب اخلاق ستوده\r\nبار الها ، بر محمد و آلش رحمت فرست و مهمّاتم را ، كه باعث دل‌مشغولى من است ، كفايت كن و به كارى كه فردا ، مرا از آن مورد سؤال قرار مىدهى وادار . در روزگار مرا در آنچه براى آنم آفريده‌اى مصروف دار ، و مرا بىنياز ساز و روزيت را بر من وسعت ده ، و به نگاه كردن به آنچه در دست مردم است مبتلا مساز ، و عزيزم گردان ، و گرفتار كبرم مكن و بر بندگى خود رام ساز ، و عبادتم را به سبب خودپسندى تباه منماى . و خير را براى مردم به دست من روان كن ، و كار نيكم را به منّت نهادن باطل مساز ؛ و اخلاق عاليه را به من مرحمت فرماى ، و مرا از تفاخر و مباهات نگاه‌دار . بار الها ، بر محمد و آلش رحمت فرست ، و مرا در ميان مردم به درجه‌اى ترفيع مده مگر آنكه به همان اندازه مرا پيش نفس خودم پست گردانى و عزّتى آشكارا برايم به وجود نياور ، مگر آنكه به همان نسبت مرا پيش نفسم خوار سازى . بار الها ، هيچ خويى كه بر من عيب شمرده شود ، باقى مگذار ، جز آنكه آن را اصلاح كنى ، و هيچ صفت نكوهيده‌اى مگر آنكه آن را نيكو سازى ، و هيچ خصلت كريمهء ناقصى ، جز آنكه آن را كامل كنى . بار الها ، بر محمد و آلش رحمت فرست ، و مرا بر كسى كه درباره‌ام ستم كند ، دستى و بر آنكه با من مخاصمه كند زبانى ، و بر آنكه عناد ورزد ، پيروزىاى قرار ده و در برابر آنكه با من مكر كند مكرى و بر آنكه مرا مقهورم خواهد قدرتى ، و بر آنكه مرا عيب كند و دشنام گويد ، تكذيبى و در مقابل كسى كه مرا تهديد كند سلامتى بخش ، و به اطاعت كسى كه مرا به راه صواب آورد ، و پيروى كسى كه مرا ارشاد كند ، موفق دار . بار الها ، بر محمد و آلش رحمت فرست ، و مرا توفيق ده تا با آن كس كه با من به حيله و نيرنگ رفتار كرده ، به نصيحت و اخلاص مقابله كنم ، و آن را كه از من دورى گزيده ، به نيكويى پاداش دهم ، و به آن كه مرا محرم ساخته به بخشش عوض دهم ، و آن را كه از\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nمن بريده با پيوستن مكافات كنم ، و با كسى كه از من غيبت كرده ، به وسيلهء ذكر خيرش ، مخالفت كنم ، و در برابر نيكى سپاسگزارى نمايم ، و از بدى چشم بپوشم . بار الها بر محمد و آلش رحمت فرست و مرا به زيور صالحين بياراى ، و زينت پرهيزگاران را بر من بپوشان . در گستردن داد و فرو خوردن خشم و خاموش كردن فتنه و جمع‌آورى پراكندگان و اصلاح ميان مردم و فاش كردن احسان ، پوشاندن عيب و نرم‌خويى و فروتنى جناح و نيكويى سيرت و سنگينى و وقار و حسن معاشرت و سبقت جستن به فضيلت و برگزيدن تفضّل و فروگذاشتن سرزنش و ترك احسان دربارهء غير مستحق و گفتن حق ، گرچه دشوار باشد و اندك شمردن خير در گفتار و كردار خويش ؛ گرچه بسيار باشد و بسيار ديدن شرّ در گفتار و كردار خويش گرچه اندك باشد ، مرا يارى فرما ، و اين صفات را به وسيلهء ادامهء طاعت و التزام جماعت و فروگذاشتن اهل بدعت ، و به كار برندهء رأى خود كامل ساز . بار الها ، مرا چنان كن كه هنگام ضرورت به مدد تو حمله كنم ، و هنگام حاجت از تو مسئلت نمايم و هنگام مسكنت به تو تضرع كنم ، و مرا چون بيچاره شوم به كمك خواستن از غير خود ، و چون فقير شوم به فروتنى براى مسئلت از غير خود ، و چون بترسم ، به تضرّع ، پيش غير خود گرفتار مكن كه به آن سبب سزاوار خوارى و منع و بىاعتنايى تو گردم . اى بخشنده‌ترين بخشندگان . بار الها ، آن حرص و بدگمانى و حسدى را كه شيطان در دل من مىافكند به ياد عظمت و تفكّر در قدرت ، و تدبير در برابر دشمنت مبدّل ساز ، و آن كلمهء زشت يا بد يا دشنام عرضى به كسى يا شهادت باطل يا غيبت مؤمن غائب و يا بد گفتن به شخص حاضر و مانند اينها را كه شيطان بر زبان من جارى كند ، به سخن حمد ، و مبالغه در ثنا ، و سعى و دقّت در تمجيد ، و شكر نعمت ، و اعتراف به احسان و شمردن نعمتهاى خودت ، بدل فرماى . بار الها ، بر محمد و آلش رحمت فرست ، و چنان كن ، كه ستمزده نشوم در حالى كه مىدانم تو بر دفاع از من قادرى ، و ستم نكنم ، در حالى كه تو بر جلوگيرى من توانايى و گمراه نشوم در صورتى كه هدايت من براى تو ممكن است ، و فقير نشوم با اينكه گشايش زندگيم از جانب توست . بار الها ، مرا به هدايت گويا ساز و به تقوى الهام فرما ، و به آنچه پاكيزه‌تر است ، موفق دار ، و به كارى كه پسنديده‌تر است ، بگمار . بار الها ، بر محمد و آلش رحمت فرست ، و مرا به ميانه روى بهره‌مند كن ، و از اهل صواب و راهنمايان به خير ، و بندگان شايسته گردان و رستگارى در معاد و سلامت از كمينگاه عذاب ، روزى فرماى .\r\nبار الها ، براى خود از نفس من آنچه را كه باعث آزادى آن باشد بگير ، و آنچه را كه موجب صلاح آن گردد براى من باقى گذار ؛ زيرا كه نفس من در معرض هلاكت است ، مگر آنكه تو نگاهش دارى . بار الها ، بر محمد و آلش رحمت فرست ، و مرا از اسراف بازدار ، و روزى مرا از تلف حفظ كن و دارائيم را به وسيلهء بركت دادنش افزون ساز و مرا در انفاق از آن ، در امور خير ، به راه صواب رهبرى كن . بار الها ، بر محمد و آلش رحمت فرست ، و آبرويم را به توانگرى نگاه دار و منزلتم را به تنگدستى پست مكن ، كه از روزى خوارانت روزى طلبم و از اشرار خلقت خواهش عطا كنم ؛ تا به ستايش آنكه به من عطا كند ، و به نكوهش آنكه منع كند مبتلا گردم ، در صورتى كه متصدى حقيقى عطا تويى ، نه ايشان . بار الها ، بر محمد و آلش رحمت فرست ، و مرا به تندرستى در عبادت و آسايش در پارسايى و علمى توأم با عمل ، و پارسائى همراه با رفق و مدارا و اقتصاد روزى ساز .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n\r\nدعاى آن حضرت در پناه جستن به خدا از ناملايمات و اخلاق ناپسند و كردارهاى ناستوده\r\nبار الها ، من به تو پناه مىبرم از طغيان حرص ، و تندى خشم و غلبهء حسد ، و ضعف نيروى صبر و كمى قناعت ، و سوء خلق ، و افراط شهوت ، و غلبهء عصبيّت ، و پيروى هوس و مخالفت راستى ، و از خواب غفلت و اقدام بر تكلّف ، و گزيدن باطل بر حق ، و پافشارى بر گناه ، و كوچك شمردن گناه و بزرگ شمردن طاعت ، و تفاخر ثروتمندان ، و تحقير تهيدستان ، و كوتاهى در حق زيردستان و ناسپاسى نسبت به كسى كه بر ما حقى داشته باشد و از آنكه به ستمكاران كمك دهيم ، يا ستمزده‌اى را خوار گذاريم ، يا آنچه را كه حق ما نيست بخواهيم ، يا در علم از روى بىاطلاعى و بر خلاف عقيده سخنى گوييم ، و پناه مىبريم به تو از آنكه قصد خيانت با كسى داشته باشيم و از آنكه از اعمالمان خودپسندى كنيم ، و آرزوهاى خود را دراز سازيم ، و پناه مىبريم به تو از بدى باطن ، و كوچك شمردن گناه خود ، و از آنكه شيطان بر ما چيره گردد ، يا روزگار ما را بدبخت سازد ؛ يا سلطان در بارهء ما ستم كند ، و پناه مىبريم به تو از دست آلودن به اسراف و از نايافتن روزى كفاف ، و پناه مىبريم به تو از شماتت دشمنان و احتياج به همگنان ، و زيستن در سختى ، و مرگ بدون آمادگى ، و پناه مىبريم به تو از عظيم‌ترين حسرت و بزرگ‌ترين مصيبت و بدترين بدبختى كه حسرت قيامت و مصيبت در دين و دخول به دوزخ است و از بدى عاقبت و نوميدى از ثواب و نزول عقاب . بار الها ، بر محمد و آلش رحمت فرست ، و مرا و همهء مؤمنين و مؤمنات را از همهء اين شرور در پناه ده . اى بخشنده‌ترين بخشندگان .\r\n\r\nدعاى حضرت در طلب توبه\r\nبار الها ، اى كسى كه توصيف واصفان از وصفت فروماند ، و اى كسى كه اميد اميدواران از درت نگذرد . اين مقام كسى است كه گناهان او را دست به دست داده‌اند ، تا چون چشم هدايتش گشوده و ابرهاى كورى از برابرش پراكنده شده ، و در موارد مخالفت خود با پروردگارش فكر كرده ، گناه بزرگش را بزرگ و مخالفت عظيمش را عظيم ديده است . در حالى كه به تو اميدوار و از تو شرمسار بوده ، به سوى تو رو آورده و از روى اعتماد ، دلش را به جانب تو متوجّه ساخته است . پس از سر اطمينان و يقين با بار طمعش آهنگ تو كرده ، و از مهلكهء عظيمى كه در عالم علم تو بر او وارد شده ، و از گناهان كه لذّتهايش سپرى شده ، و بالش براى هميشه به جاى مانده است . و من در پيشگاه تو مانند چنين بنده‌اى هستم كه با اين اوصاف در حالى پيش تو ايستاده‌ام كه ، اگر عقوبتش كنى منكر عدل تو نشود و اگر از او درگذرى ، عفو تو را عظيم بشمارد .\r\nپس اينك منم كه در حال اطاعت فرمان تو ، در دعائى كه به آن امر كرده‌اى و در حال طلب وفاى به وعده‌ات در اجابتى كه وعده داده‌اى آمده‌ام . آنجا كه فرموده‌اى ( مرا بخوانيد تا شما را اجابت كنم ) .\r\nبار الها ، من در اين مقام خود به سوى تو بازمىگردم . از گناهان كبيره و صغيره‌ام و از گناهان پوشيده و آشكارم ، و از لغزشهاى ديرينه و تازه‌ام توبه مىكنم ، مانند بازگشتن توبه‌كننده‌اى كه خيال گناه در دلش نگذرد و فكر برگشتن به خطايى را به ضمير راه ندهد و تو خود فرمودى ، اى پروردگار من در كتاب محكمت ، كه توبه را از بندگانت مىپذيرى و از گناهان درمىگذرى ، و توبه‌كنندگان را دوست مىدارى .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nپس به مقتضاى وعدهء خود توبه‌ام را بپذير ، و بر حسب ضمانت خود از گناهم درگذر و چنان كه شرط كرده‌اى محبّتت را بر من لازم گردان و شرط من با تو ، اى پروردگار من ، آن است كه به آنچه ناپسند توست ، بازنگردم ، و ضمانتم آنكه به كارى كه پيش تو نكوهيده است ، رجوع نكنم و پيمانم اين است كه از همهء معاصى تو دورى گزينم . بار الها ، نمىتوانم به توبهء خود وفا كنم مگر به نگهدارى ، و از گناهها ، خوددارى ندارم ، مگر به نيروى تو . پس مرا به نيروى كافى عصمتى مانع از گناه تعهد فرماى . بار الها ، افرادى هستند كه توبه مىكنند اما پس از مدتى دوباره به خطا و گناه خويش برمىگردند و توبه را مىشكنند . پس من به تو پناه مىبرم از آنكه مانند آنها باشم . پس توبهء مرا چنان قرار ده كه پس از آن به توبه‌اى محتاج نباشم .\r\nتوبه‌اى كه موجب محو گناهان گذشته و سلامت در بقيهء ايام عمر باشد ، بار الها من از آن خاطرات دل و نگاه‌هاى چشمم و گفت‌وگوهاى زبانم كه مخالف ارادهء تو يا بيرون از حدّ محبّت تو باشد ، پيش تو چنان توبه مىكنم كه هر يك از اعضايم ، جداگانه ، از عقوبتهاى تو سالم ماند ، و از قهر و انتقام شديد و دردناكت ، كه بيدادگران از آن مىهراسند ، ايمن گردد . بار الها ، اگر پشيمانى پيش تو توبه است ، پس من پشيمان‌ترين پشيمانها ، و اگر ترك گناه تو انابه و توبه است ، پس من اوّلين توبه‌كنندگانم ؛ و اگر استغفار ، سبب ريختن گناهان است ، پس من پيش تو از مستغفرانم .\r\n\r\nبرخى از دعاهاى امام سجاد ( ع ) كه از غير صحيفهء كامله انتخاب گرديده است دعاى طولانى سحرهاى ماه رمضان\r\nبار الها ، مرا به عقوبت خود تأديب و كيفر مفرماى . اى پروردگار من ، جز از درگاه تو خير خود را از كجا جويم و رهايى يافتن من از كجاست ؟ و چگونه توانم تلاش كردن در نجات خويش ، چون مقدور نيست ، مگر به اراده و خواست تو . نه آنكه نيكى كند ، از يارى و رحمت تو بىنياز است و نه كسى كه بر تو گستاخ شود و بدى كند و خوشنودى تو را به دست نياورد . از قبضهء اقتدار تو بيرون رود . به رحمت و عطوفت و قدرت تو ، و به علمى كه به وسيلهء پيامبرانت به من دادى تو را شناختم ، و تو مرا به سوى خويش فراخواندى و اگر در رحمت و هدايت تو دليل ما نبودى ، نمىدانستم تو كيستى . ستايش خدايى را سزد كه وقتى وى را مىخوانم ، پاسخم گويد . گرچه به هنگامى كه حضرتش مرا بخواند كندى كنم . ستايش ، خدايى را رواست كه وقتى از او مسئلت مىكنم ، به من مىبخشد ، گرچه به هنگامى كه با قرض دادن به درماندگان از من وام خواهد ، من بخل مىورزم . سپاس و ستايش خداوندى را سزاست كه هر وقت بخواهم براى رفع نيازمنديهايم بدون ميانجى با وى خلوت مىكنم و او حاجتم را برمىآورد . حمد ( و شكر همهء كائنات ) فقط ذات پاكى را سزد كه وى را بخوانم و جز او دگرى را نخوانم ، و اگر جز او كسى را بخوانم ، خواستهء مرا اجابت نكند . سپاس خدايى را سزد كه به جز او به ديگرى اميدى ندارم ، و چنانچه به غير او اميدوار باشم خلاف خواست و اميدم كند . نيايش و ستايش فقط خدا را سزد كه در تمام نيازمنديهايم مرا فقط به حضرت خود واگذار فرمود و به اين وسيله مرا گرامى داشت و به مردم وانگذاشت تا سبك و ناچيزم پندارند . سپاس پروردگارى را كه از من و همهء كائنات بىنياز است . اما بازهم با من به دوستى و عطوفت رفتار مىكند . حمد خداى را كه از گناهان من مىگذرد و همواره با من بردبارى مىكند ؛ چندان كه گويى گناهى ندارم . پس\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nپروردگارم از همه چيز به نزد من نيكوتر و به ستايش سزاوارتر است . اى پرورش‌دهنده‌ام ، با پرده‌پوشى خودت عيوب و معاصى مرا بپوشان و به بزرگوارى ذاتت از سرزنشم درگذر . اگر به گناهانم امروز جز تو كسى آگاه مىشد هرگز آن گنه نمىكردم ، و اگر از تعجيل مىترسيدم هم از خطا دورى مىكردم ، نه از اين رو كه تو از ديگران در نظرم بىقدر و اهميت‌ترى ؛ بلكه بدين سبب كه تو بهترين پرده‌پوشان و نيكوترين حكمفرمايان و بزرگوارترين بزرگواران عالمى . تويى كه بر عيبهاى خلق پرده‌پوشى و بر گناهانشان مىبخشايى و بر اسرار غيب آگاهى . اى خداى بردبار ، بزرگوار ، اى زندهء ابدى ، اى بخشندهء گناه ، اى پذيرندهء توبه ، اى آنكه عطاياى تو بزرگ و احسانت قديم است . كجاست آن پرده‌پوشى جميل تو ؟\r\nكجاست آن گذشت بزرگوارانهء تو ؟ كجاست آن گشايش نزديكت ؟ كجاست فريادرسى سريعت ؟ چه شد رحمت پهناورت ؟ كجاست جوايز سرشار و بخششهاى گواراى تو ؟ كجاست شاهكارهاى دل آراى تو ؟\r\nكجاست فضل عظيم و نعمت بس بزرگت و احسان قديمت ؟ كجاست كرم تو اى خداى كريم . به حق آن كرم ، مرا نجات ده و به حق رحمتت از ورطهء هلاكتم رها ساز . اى خداى با احسان . اى نيكوكار ، اى خداى بخشندهء نعمتها ، و اى افزون‌كننده . تكيه‌گاه و اميد ما در نجات از عذابت ، بر اعمال ما نيست ؛ بلكه بر فضلى كه تو بر ما دارى تكيه داريم ، زيرا تو را سزد كه از تو بپرهيزند و از عقوبتت بيم يابند ، و به آمرزشت اميدوار باشند . از ره انعام به نيكى آغاز مىكنى و از در كرم از گناهان مىگذرى ، ما ندانيم كه سپاس چه بگوييم . آيا سپاس آن همه نيكيها كه مىكنى ، يا شكر اين همه بديها كه مىپوشى ؟ ! آيا سپاس نعمتهاى بزرگ كه بخشيدى يا شكر اينكه از بلايا رهانيدى و به سلامتم نجات دادى . پروردگارا ، كدام نادانى است ، كه بخشش سرشارت را فرا نگيرد ؟ و يا كدام زمان دراز است كه از مداراى تو درازتر باشد و چه ناچيز و بىمقدار است اعمال اندك ما در جنب نعمتهاى بىپايانت .\r\nاى مولاى من ، به عزّتت سوگند ، اگر از درگاه با عظمتت مرا برانى ، گامى از در رحمتت فراتر ننهيم و از اظهار عجز و لابه به حضرتت بازنايستيم ؛ زيرا كه به آغاز و فرجام بخشش و كرم تو آن چنان كه بايد ، پى برده‌ام . اى خداى بخشنده ما را به نور معرفتت هدايت فرمودى و به فضل و رحمتت از غير ، بىنياز گردانيدى ، و در نعمت بىشمارت شبها را به صبح و بامدادان را به شام رسانيم ، و همهء گناهان ما در حضورت نمايان است . بار الها ، از آن گناهان طلب عفو و آمرزش مىكنيم و به درگاهت به توبه بازمىگرديم . اى خدا تو در حق ما به نعمتهاى گوناگون محبّت و مهربانى مىكنى و ما در مقابل به نافرمانى و گناه مىپردازيم .\r\nخوبيها از جانب تو به ما همى فرود آيد ، و هميشه بديهاى ما به سوى تو برآيد ، و همواره فرشته‌اى اعمال قبيح ما را به پيشگاهت عرضه مىدارد ، بزرگوارا ، چگونه شكرت گزاريم . . ؟ كه اين خود موجب آن نيست كه نعمت و اكرام خود را از ما بازدارى ، و با نعمتهاى پىدرپى گرانبها همى بر ما تفضّل فرمايى . پس پاك و منزهى تو ، چه بىنهايت حليم ؟ ! چه بسيار بزرگ و بزرگوارى از آغاز تا فرجام . . . اى آقاى من ، من آن طفل صغيرم كه توام پرورانيدى و آن نادانم كه توام دانش بخشيدى . من آن گمراهم كه وى را راه نمودى و همان پست و افتاده‌ام كه بلندش كردى . من همان ترسان و هراسانم كه در پناه خود ايمنش داشتى . من آن گرسنه‌ام كه سيرش كردى . همان تشنه‌ام كه سيراب و شادابش نمودى . من همان برهنه‌ام كه وى را پوشاندى . همان مستمندم كه بىنيازش ساختى . همان ناتوانم كه نيرويش بخشيدى . من آن خوار و زبونم كه عزّتش دادى و همان بيمارم كه شفايش دادى . من آن بينوايم كه همه چيز به وى بخشيدى . همان گنهكارم\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nكه گناهانش پوشيدى . من آن خطاكارم كه خطاى بسيارش اندك شمردى ، و همان اندكم كه بسيارش نمودى و همان ناتوانم كه ياريش كردى . من همان آواره از همه جايم كه پناه و جايش دادى . خداوندا ، منم كه در نهان از تو شرم نكردم ، و در عيان از تو نترسيدم . منم كه غمهاى بزرگ و گناهان بسيار و عيوب فراوان دارم . منم آن بنده‌اى كه بر آقاى خود جرى و جسور گشته است . من آنم كه فرمان پادشاه و خداوند جبروت آسمان را نبردم . من همانم كه مهلتم دادى و آهنگ بدى كردم ، و زشتيهاى اعمالم پوشيدى ، شرم نكردم . مرا از چشم رحمتت انداختى و باكم نشد . ! به حلم خود ، براى توبه و انجام اعمال نيكو مهلتم دادى و با پردهء خود ، زشتكاريهايم فرو پوشيدى . چندان كه گويى به غفلتم واداشتى و از كيفر گناهان به دورم ساختى ؛ تا بدان پايه كه گويا از من شرم دارى . پروردگارا ، آنگاه كه معصيت كردم نه چنان بود كه خدائيت را انكار كنم و يا فرمانت را ناچيز شمارم ، و نه براى آن كه بر عقوباتت چاره داشته باشم ، و نه براى آن بود كه وعدهء مجازاتت را سبك بدانم ؛ اما اشتباهى سر زد و خطايى به زانويم درآورد ، و شقاوتم براى انجام گناهان به دو كمك بخشيد و از پرده‌پوشى بسيار تو فريب خوردم .\r\nپروردگارا ، به امان اسلام ( كه آئين تو و از سوى توست ) به تو متوسل گشته‌ام ، و به حرمت قرآن ، به تو اعتماد دارم ، و به واسطهء دوستيم با پيامبرى كه درس نخوانده ، و آن بزرگوارى كه از قريش و هاشمى نسب بود و از تازيان تهامى در مكه متولد شد و در مدينه از دنيا برفت ، تقرّب به رحمتت را آرزو مىكنم و اميد دارم .\r\nپس ايمانم را از من به وحشت مينداز ، باشد كه با من انس گيرد ، و پاداشم را چون پاداش آنان كه جز تو را پرستيده‌اند قرار مده ؛ زيرا كه گروهى به زبان ايمان آوردند تا خونشان را نگه دارند ، و بدانچه مىخواستند رسيدند ، و حال آنكه ما به زبان و از صميم دلهاى خود گرويديم تا كه بر ما ببخشى ، پس ما را به آرزويمان برسان ، و اميدوارى به ذات پاكت را در سينه‌هاى ما ثابت گردان ، پس به ديگر راه ، دلهاى ما را مايل ساز بعد از آنكه ما را به آئين پاك اسلام هدايت فرمودى و از نزد خود به ما رحمت بخشاى ، كه به راستى تو بس بخشنده‌اى . بار الها ، به عزّتت سوگند مىدهم اگر مرا از درگاهت برانى ، گامى فراتر ننهم و از عجز و لابه به پيشگاهت بازنايستم . چرا كه از شناسايى و وسعت رحمتت يادداشتها در قلب خود به ياد دارم . بندهء ناتوان جز به درگاه آقاى خود به كجا تواند رفت ؟ آفريدهء ناتوان ، جز به آفريدگارش به كجا پناه آرد ؟ . .\r\nبار الها ، اگر به زنجيرهايم ببندى و آشكارا و بر ملا ، لطف عطايت را از من بازستانى و بر رسوائيهايم بندگان را مطلع سازى ، و فرمان ورود در آتشم بدهى ، و بين من و نيكوكاران جدايى افكنى ، اميد خود را از تو قطع نسازم و از چشم‌داشت آمرزشت منصرف نشوم و همچنان محبتت در قلبم بماند . هيچ‌گاه نعمتهاى بىشمارت كه نزد من است و همچنين پرده‌پوشيهايت كه در دنيا ، نموده‌اى از ياد نمىبرم . پس كى حالش از من بدتر است ، اگر همچنان كه هستم مرا به سوى گورم برند . . . ؟ چه خانه‌اى كه براى آسايش و خواب آماده‌اش نكرده‌ام ، و با عمل صالح ، آن خوابگاه را فرش ننموده‌ام . چه شده مرا كه نمىگريم ، و نمىدانم كه بازگشتم چگونه و به كدام سوى خواهد بود ؟ ، با اينكه مىبينم نفس پليدم گولم مىزند ، و روزگار عمرم به من خدعه مىكند و بر سرم بالهاى مرگ گسترده شده و به يكديگر مىخورد . چرا نگريم ؟ بايد بگريم . آرى بايد گريه كنم . براى جان‌كندنم گريه كنم ، يا براى تاريكى گورم ، يا براى تنگى لحدم ، يا براى بازپرسى دو مأمور خداى جبّار « نكير و منكر » گريه كنم ؟ براى خروج از قبرم كه عريان باشم ، خوار و زبون ، و بار سنگين معاصى بر دوش ، گاهى به سوى راست و گاهى به سوى چپ بنگرم . واى بر من زمانى كه حال\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nديگران را با حال خويشتن يكسان نبينم . در آن روز هر كس چنان گرفتار شأن و كار خود است ، كه به هيچ كس نتواند پرداخت . آن روز دسته‌اى كه اهل ايمانند رخسارشان چون صبح فروزان است ، و خندان و شادمانند ، و چهرهء گروهى ، گردآلود و پرغم و اندوه است ، و به رويشان خاك ذلّت و خجلت نشسته . بار الها ، به گاه سؤال ، كه حجتم قطع مىشود و زبانم از جوابت لال و عقل و هوشم مضطرب مىگردد ، بر من رحم فرماى . اى اميد بزرگ من ، گاه فقر و فاقهء سخت مرا از كرمت محروم مساز ، و به واسطهء جهل و نادانيم از درگاهت مران و براى نادانيم دست ردّ به سينه‌ام منه و به اندكى صبرم لطفت را از من منع مفرماى . بلكه براى مستمنديم عطا فرما و چون نادانم رحم نما . بار الها ، اگر ببخشى ، كيست كه به بخشش از تو سزاوارتر باشد ؟ و اگر خواهى عذاب كنى آن كيست كه دادگريش در حكم ، از تو بيشتر باشد ؟ ! در دنيا بر غربتم و به هنگام مرگ بر حسرتم و در قبر به تنهاييم ، در لحد به ترس و وحشتم رحم فرماى . و آنگاه كه براى حساب به پيشگاهت آماده شوم ، بر خواريم و بر آن بيچارگيم كه در بستر بيمارى افتاده باشم و دوستانم مرا پهلو به پهلو كنند ، رحم نما ، و همواره تفضّل خود را از من مگير ؛ تا براى غسل دادن ، بهترين همسايگانم مرا غسل دهند ، و همى شفقت و رحم فرماى تا كه نزديكان و پيوستگانم اطراف جنازه‌ام گرد آيند ، و همچنان كه مرا مىبرند ، كرم و بخششت را از من مگير تا ، بىكس و تنها به گورم وارد نشوم ، و در خانهء تازه بر غريبيم رحم نما . بار الها ، توئى كه لطف و نعم و بخشش سرشارت را بر آنان كه از تو درخواست نكرده و خداونديت را انكار كرده‌اند ، نيز افاضه مىكنى . پس اى آقاى من ، از تو مىخواهم و به يقين مىدانم كه آفرينش ، از آن توست ، و فرمان ، تو را و آخر جهان وجود تو را سزاست . بار الها ، تو آن كريمى كه سائل تو را خسته نمىكند ، و هيچ‌گاه عطايى ، به تو نقص وارد نسازد و تو همچنانى كه خود فرموده‌اى ، بالاتر از آن هستى ، كه مىگوييم . بار الها ، من از تو صبر جميل و گشايشى نزديك و گفتارى راست و پاداشى عظيم مىطلبم . اى خداى من ، از تو هر خيرى كه مىدانم و آنچه از خيرات كه نمىدانم « نيز » مىخواهم . هر آنچه را كه براى خود و خانواده و پدر و مادر و فرزندان و مستحفظينم ، از تو خواسته‌ام مرحمت فرما . در معيشتم وسعت بده و مروّت ( مكنون ) مرا بدين وسيله ظاهر فرما ، و تمام حالاتم به سامان رسان و مرا از آنان قرار ده كه عمرشان دراز و عملشان را نيك ، و نعمتت را بر آنها تمام فرموده‌اى ، و هم از ايشان خوشنود گشته‌اى ، و به زندگانى ابدى پاك و بر جاويدان‌ترين خوشنودى ، و ارزان و فراوان‌ترين كرم ، و فراخ‌ترين عيش ، قرارشان داده‌اى . به راستى كه تو هر چه خواهى مىكنى ، و غير تو ديگر كس هر چه بخواهد نمىتواند بكند .\r\nپروردگارا ، مرا به ياد ويژه‌ات تخصيص ده و آنچه را كه در طول شب و گذشت روز انجام مىدهم تا به تو نزديك شوم ، براى آوازه و از روى ريا و سمعه و مايهء به خود نازى و سركشى و ناسپاسى قرار مده ؛ بلكه مرا از فروتنان خود قرار ده . خداوندا گشايشى در روزى و امنيّتى در وطن ، و روشنى چشمى در خانواده و مال و فرزندان ، و مقامى در نعمتهاى خود كه نزد من است ، و تندرستى و نيروئى در بدن و سلامتى در دين به بندهء ناتوانت مرحمت فرماى . اى آقاى من ، اگر به جرم گناهانم بازخواست كنى ، البته به دليل عفو تو محاكمه را آغاز و طلب عفو نمايم ؛ اگر به گناه پستى و بديم بگيرى ، همانا كه به كرمت دست آرزو زنم . و اگر به آتشم درآرى ، حقّا كه دوزخيان را از محبّتم به تو آگاه سازم . الهى و سيدى ؛ اگر تو جز دوستان و فرمانبردارانت را نيامرزى ، پس گنهكاران به درگاه كى بنالند و بگريند ؟ و اگر به جز وفاداران كوى خود كسى را اكرام نكنى پس تبهكاران به پيشگاه چه كسى پناه برند . . . ؟\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nبار الها ، اگرم به آتش اندازى ، دشمنانت شاد مىشوند و اگر در بهشتم جاى دهى پيامبرت خوشنود گردد ، و به ذات اقدست سوگند ، بىگمان مىدانم كه شادمانى پيغمبرت را از خوشنودى دشمنت بيشتر دوست دارى . بار الها ، بينايى در دينت و فهمى در فرمانت و بينشى در علمت و دو بهره از رحمتت و پارسايى كه از نافرمانى توأم مانع شود ، به من عطا فرما ، و به نور ويژهء ذاتت رويم سپيد گردان و ميل و خواهشم بدانچه نزد تو از رحمت و مغفرت و رضا است قرار ده . بار الها ، از سستى و كاهلى و ناراستى و اندوه و ترس و بخل و غفلت ، و سخت‌دلى و خوارى و پريشانى ، و نيازمندى و درماندگى و هر گونه بلا و رسوايى عيان و نهان به تو پناه مىبرم . و بازهم به تو پناه مىبرم ، از نفسى كه قناعت ندارد و شكمى كه سير نگردد ، و دلى كه نرم نباشد و زارى نكند و دعائى كه مستجاب نگردد ، و عملى كه سود نبخشد و نمازى كه بالا نرود . بار الها ، تو در كتابت سخن عفو فرو فرستادى و به ما دستور دادى ؛ از آن كس كه بر ما ستم كرده ، درگذريم ، و اينك ما بر نفس خويش ستم كرده‌ايم . پس از ما در گذر ، همانا كه تو به بخشش از ما سزاوارترى ، و همچنين به ما فرمودى كه مستمندى را هيچ‌گاه از در خانهء خويش ، نوميد مگردانيم . اى رحيم ، من آن مستمندم كه دست نياز به درگاه بىنياز تو اى حضرت فياض دراز كرده و آمده‌ام . پس مرا جز با حاجت روا شده‌ام بر مگردان .\r\nاين تو بودى كه ما را به نيكويى كردن نسبت به زيردستان و غلامان ما امر فرمودى . پروردگارا ما بندگان توئيم . پس ما را از آتش آزاد فرما .\r\nدر حلية الاولياء آمده است كه : امام زين العابدين ( ع ) چنين مىگفت : اللهم انى اعوذ بك ان تحسن فى لوائع العيون علانيتى ، و تقبح فى خفيات العيون سريرتي ، اللهم كما اسأت و احسنت الىّ فاذا عدت فعد علىّ : بار الها ، به تو پناه مىبرم كه در انظار مرا نيكو جلوه دهى ، اما در خفا و باطن ، بندهء نافرمان تو باشم .\r\nبار الها ، همچنان كه من بد كردم و تو جزاى نيكويم بخشيدى ، پس به هنگامى كه بازهم به بدى رفتار كردم ، بازهم جزاى مرا به احسان عنايت فرما . شيخ مفيد به سند خود از عبد اللّه بن محمد تميمى آورده است كه :\r\nمرد سالخورده‌اى از عبد قيس و او از طاووس نقل كرده ، كه مىگفت : سالى در مكه به هنگام شب ، داخل در حجر گرديدم . ناگاه على بن الحسين ( ع ) ، را مشاهده كردم كه وارد به حجر گرديد و به نماز ايستاد . من هم به تماشايش ايستادم . او همچنان ركوع و سجود مىكرد . و من نگاهش مىكردم . محو تماشايش شده بودم تا آنگاه كه از نماز فراغت يافت و سر بر خاك گذاشت تا با خداى خود مناجات كند ، پيش خود گفتم : مرد صالح و تهذيب‌شده‌اى از اهل بيت محمد ( ص ) است . بهتر است بروم جلوتر ، خم شوم و مناجاتش را بشنوم . جلوتر رفتم و خم شدم و گوش دادم . او در سجود خود چنين مىگفت :\r\nعبيدك بفنائك ، مسكينك بفنائك ، فقيرك بفنائك ، سائلك بفنائك .\r\n- بندهء كوچك تو بر در خانهء توست . بيچارهء تو بر در خانهء توست . محتاج تو بر در خانهء توست . گداى تو بر در خانهء توست .\r\nطاووس مىگويد : از آن روز به هر بلايى كه مبتلا شدم مناجات على بن الحسين ( ع ) را به لب آوردم و از آن بلا خلاصى يافتم .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n\r\nاشعار منسوب به امام زين العابدين ( ع )\r\n نحن بنو المصطفى ذوو غصص * يجرعها فى الانام كاظمنا\r\nعظيمة في الانام محنتنا * اولنا مبتلى و آخرنا\r\nيفرح هذا الورى بعيدهم * و نحن أعيادنا مأتمنا\r\nو الناس فى الا من و السرور و ما * يأمن طول الزمان خائفنا\r\nو ما خصصنا به من الشرف الطا * ئل بين الانام آفتنا\r\nيحكم فينا و الحكم فيه لنا * جاحدنا حقنا و غاصبنا \r\n- ما فرزندان مصطفى همواره با غم و اندوه و ناگوارى مواجه هستيم ، آنكه از ما فروبرندهء خشم است ، در ميان مردم جام بلايا را سر مىكشد .\r\n- رنج و مصيبت در ميان مردم سخت بزرگ و سنگين است . و اول و آخر دودمان ما بدين بلايا گرفتار و مبتلا است .\r\n- اين مردم در عيدشان مسرور و خوش‌حالند ، در حالى كه عيدهاى ما مبدل به مصائب و بلايا شده است .\r\n- مردم در آرامش و سرور غوطه‌ورند ، در حالى كه ترسان از خاندان ما در طول زمان آرامش ندارد .\r\n- آفت و مايهء رنج ما آن شرف و بزرگوارى فوق العاده‌اى است كه در بين مردم به آن ممتاز گشته‌ايم .\r\n- پايمال‌كننده و منكر حق ما بر ما فرمانروايى مىكند ، با اينكه حكومت بر آنان به ما اختصاص دارد .\r\nابن شهر آشوب نيز در مناقب اشعار زير را به امام زين العابدين ( ع ) نسبت داده است :\r\n لكم ما تدعون به غير حق * اذا ميز الصحاح من المراض\r\nعرفتم حقنا فجحدتمونا * كما عرف السواد من البياض\r\nكتاب اللّه شاهدنا عليكم * و قاضينا الاله فنعم قاض \r\n- آيا زمانى كه درستيها از نادرستيها تميز داده شود ، آنچه را كه به غير حق بر خود مىبستيد به چنگ خواهيد آورد ؟ ، - همچنان كه سفيدى از سياهى شناخته شده است ، شما نيز حق ما را شناختيد . سپس در مقام انكار برآمديد .\r\n- گواه ما بر شما كتاب خدا است و او را هم ذات اقدس اوست . پس او داورى نيكو است .\r\nپايان\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n.\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n.\r\n\r\n\r\n","description":"","footnote":"","page_name":" 296 ","page_number":296}
  ]