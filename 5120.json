[
  {"content":"\r\nتاريخنامهء طبرى\r\nگردانيده\r\nمنسوب به بلعمى\r\n( قرن 4 )\r\nاز كهن ترين متون فارسى\r\nبه تصحيح و تحشيهء\r\nمحمد روشن\r\nجلد اول\r\nتهران\r\nسروش 1378\r\n( چاپ دوم )\r\n","description":"","footnote":"","page_name":" شناسنامهء كتاب 1 ","page_number":1},
  {"content":"\r\n\r\n[ جلد اول 
  ]\r\n\r\n[ مقدمه 
  ]\r\n\r\n[ مقدمه مصحح 
  ]\r\nبه نام آنكه هستى نام ازو يافت سپاس و آزادى خداى را كه « تاريخنامهء طبرى » كه به نادرست در پاره‌اى از نگاشته هاى پارسى « تاريخ بلعمى » خوانده شده است ، و من به فراخى در پيش گفتار خود از اين انتساب ناروا سخن رانده‌ام و بازنموده‌ام كه ابو على محمّد بن محمّد بلعمى از پايه و مايهء دانش بهره‌اى چندان نداشته ، و در اين كار واسطه‌اى بيش نبوده است ، و ترجمهء ناب اين اثر از دبيران و منشيان دانشمند و گمنام ديوان سامانيان بوده است ، و سه تن يا سه گروه در اين كار اهتمام ورزيده‌اند و به بسيار احتمال از كار همديگر آگاهى نداشته‌اند ! بارى ، من بنده نخست پس از سالهاى بلند پژوهش و بررسى متن بخش چاپ ناشدهء « تاريخنامهء طبرى » را كه از زندگانى پيامبر گرامى ( ص ) آغاز و به پايان كار خليفگان عباسى ، كه بخشى فراگير از تاريخ ايران است ، مىپردازد در سه مجلد به سال 1366 منتشر ساختم كه چندان با اقبال دانشوران و خوانندگان ارجمند روبرو گرديد كه چاپ دوم آن نيز به سال 1368 ، و چاپ سوم آن به سال 1373 تجديد چاپ و منتشر گرديد .\r\nمن نيز در طول اين سالها به انگيزهء تشويقهاى دوستان دانشمند و مهرورزيهاى آنان بخش نخست « تاريخنامه . . . » را نيز با همان نسخه هاى كهن آراستم كه به سال 1374 در سلسلهء انتشارات سروش چاپ و منتشر شد ، و آن نيز به كوتاه مدّت ناياب گرديد ، و اينك انتشارات سروش با اهتمامى ستايشانگيز به چاپ و نشر مجموعهء كامل تاريخنامهء طبرى در 5 مجلَّد دست يازيده است .\r\nسپاسگزارى از عنايتهاى مديريت عامل انتشارات سروش آقاى دكتر على اصغر شعردوست ، و نيز از آقاى قهرمان سليمانى مدير بخش كتاب فريضه‌اى است .\r\nو الحمد للَّه اوّلا و آخرا محمد روشن . شهريور ماه 1376\r\n","description":"","footnote":"","page_name":" مقدمه 11 ","page_number":2},
  {"content":"\r\nبه نام خداى مهربان بخشاينده\r\n\r\nپيشگفتار مصحح\r\nتاريخنامهء طبرى ، ترجمهء اخبار الامم و الملوك ، اثر نامدار محمّد بن جرير طبرى است كه پس از « مقدّمهء شاهنامهء ابو منصورى » كه رساله وارى بيست و سى برگى است و به فرمان ابو منصور عبد الرّزاق طوسى به سال 346 ه - ق گرد آورى گشته است ، دومين متن منثور تاريخ دار زبان فارسى است .\r\nترجمهء تاريخنامهء طبرى به سال 352 ه - ق . به روزگار سامانيان به دوران منصور بن نوح بن احمد بن اسماعيل صورت پذيرفته است . از آن روزگاران ، در سده هاى نخستين استقرار حكومتهاى ايرانى ، آثار چندانى به جاى نمانده است . از اين روى تاريخنامهء طبرى از نخستين نمونه هاى ارجمند زبان فارسى درى است كه گذشته از قدمت و اصالت ، به اعتبار در بر داشتن و احتواى آن بر تاريخ عمومى جهان و ايران ، از آفرينش آدم ( ع ) تا روزگار نويسنده ، مجموعه‌اى گرانبار از اساطير و داستانها و افسانه هاى آيينى و ملَّى است ، و از سويى ديگر به سبب گنجينه‌اى گرانبار از واژگان و تركيبهاى كهن زبان فارسى و پرهيز از به كار بردن واژه هاى بيگانه ، شايستهء بازنگرى و بررسى و مداقّه است .\r\nدر اهميّت تاريخ طبرى - اخبار الامم و الملوك - و شيوهء تاريخنگارى طبرى سخن بسيار رفته است و او را ابو المورخين لقب نهاده‌اند . ولى نكتهء بديع و آموزندهء اثر نامدار اين مورّخ چيره دست در آن است كه علاوه بر فراگيرى كامل و شمول تام و تمام تاريخ ، از باز گفت اساطير و افسانه ها و داستانهاى گوناگون باز نمانده است ، و بدرستى دريافته كه اعتبار تاريخ ، امروزه در آميزهء واقعيتهاى عينى و ذهنى است ، و با نقل اسطوره ها و افسانه ها است كه در تبيين مبانى تاريخ روزگاران گذشته راهى باز گشوده مىشود ، و مايهء روشنگرى و آگاهى خوانندهء نكته ياب مىگردد ، و باورهاى او را در همسنگ داشتن واقعيتها و حقيقتها امكانپذير مىسازد .\r\nپيدا است كه سخن از درهم آميختن تاريخ و اسطوره نيست . تاريخ با معيارهاى\r\n","description":"","footnote":"","page_name":" مقدمه 12 ","page_number":3},
  {"content":"\r\nخردپذير ، هر چند در باورپذيرى آدميان نقش اساسى دارد ، و مورّخ و خواننده هر دوان يكباره بدان دل مىبندند و آن را ملموس و پذيرفتنى مىيابند ، در بازنگرى و ادراك حوادثى كه در سرگذشت بشر پيش از تاريخ به نقل و بازگفت مىخوانند و آن را در مايه هاى فرا واقعى باز مىيابند ، كوششى خردمندانه در تبيين تاريخ مبذول مىدارند و بن مايهء سرگذشت آدمى را باز مىشناسند ، و پرده از راز ناكى آن روزگار خيالانگيز به يكسو مىزنند .\r\nبر آدمى چه گذشته است ؟ پيدايى بشر از كجاست ؟ ماجراها و سرنوشتهاى بازگفته در افسانه ها چه خاستگاهى دارد ؟ براى پاسخگويى بدين پرسشها است كه مرز اسطوره و تاريخ به رشته هايى نامريى به هم پيوند مىيابد ، و از همين جا است كه پايگاه بلند طبرى والايى مىگيرد . دلبستگى به مسموعاتى كه از مرز واقعگرايى دور مىگردد و به رنگ و نقش سحر آفرينيهاى اسطوره ها و افسانه ها ، باورهاى قلبى را استوارى مىبخشد ، و نمىتوان آن را از خاطره هاى ازلى ذهن باز سترد .\r\nبا باز خواندن تاريخنامهء طبرى ، بويژه دفتر نخستين ، پيش درآمد دلپذير بخشهاى اسطوره‌اى و حماسى شاهنامهء فردوسى به آبشخور نخستين خود باز مىگردد .\r\nگوناگونى اسطوره ها و رنگارنگى داستانهاى آيينى و ملَّى كه ريشه در باورهاى آدمى دارد ، مايهء آغازين را فرا مىنمايد . آميزه هاى اسطوره هاى ايرانى و اساطير سامى به روشنايى مىگرايد ، و اين همه خوانندهء پژوهنده را با گسترهء داستان بشر آشناتر مىسازد .\r\nبىجا نخواهد بود كه از نثر ساده و استوار و دلپذير ترجمهء كهن تاريخنامهء طبرى ياد شود . براستى مترجمان چيره دست تاريخنامه . . . در كار ترجمه به مرز آفرينش هنرى دست مىيابند . نقل داستانها و تاريخ چندان پخته و سخته باز گو مىشود كه خواننده را سرشار از التذاذ مىكند .\r\nآنگاه كه من بنده بخش ايران و اسلام تاريخنامهء طبرى را كه هنوز متنى چاپى و منقّح و آراسته از آن در دست نبود ، به سال 1366 ه - خ در سه مجلَّد نزديك به دو هزار صفحه آراستم و با يادداشتها و تعليقاتى گسترده و مبسوط در خورد بضاعت اين\r\n","description":"","footnote":"","page_name":" مقدمه 13 ","page_number":4},
  {"content":"\r\nناچيز منتشر ساختم ، چندان مورد اقبال خوانندگان پژوهنده و گرامى روبرو گرديد كه به فاصلهء هر دو سال ، سه چاپ از آن به بازار كتاب عرضه گرديد .\r\nالبته گفتنى است از « تاريخنامهء طبرى » پيشتر متنى در هندوستان به چاپ سنگى رسيده بوده است كه در عنوان آن آمده : « تاريخ طبرى كه منسوب به ابو جعفر محمّد بن جرير يزيد الطبرى است ، و ابو على محمّد بن محمّد البلعمى فارسى نموده ، و نبذى از وقايع افزوده ، در مطبع نامى گرامى منشى نول كشور بطبع مزيّن مقبول جهان گرديد » ، « ريختهء قلم محمد انوار حسين تسليم سهسوانى ، در ماه جولاى 1874 ميلادى مطابق با ماه جمادى الثانى سنهء 1291 هجرى طبع گرديد ، و سواد حروفش در چشم مشتاقان و ديدهء وران سرمه كشيد . تسليم بس كن و ترك هوس كن زياده مخروش به خموشى بكوش تاريخ طبع بگو و به راه خود برو : قطعهء تاريخ طبع كتاب تاريخ طبرى :\r\n\r\nچو شد طبع طبرى باسلوب خود\r\nدلم گشت در سير آن صرف محو\r\nنشان داد تسليم از بهر سال\r\nسر غور و انديشه و راى و سحو\r\n\r\nسنهء 1291 هجرى من چون به ياريهاى يزدان به كار « تاريخنامهء طبرى » پرداختم ، پس از بررسى در نسخه هاى تاريخنامهء طبرى و سنجش و مقابلهء نسخه ها با يك ديگر ، و تطبيق ترجمه با متن تازى و افزونيها و كاستيهاى آن ، بىاندك شبهه و ترديد ، بيقين دريافتم كه تاريخنامهء طبرى در سه گونه روايت كه حاصل كار سه گروه از دبيران و منشيان دانشمند ديوان سامانيان بوده است گردانيده شده است .\r\nدليل نخستين ، دو گونه مقدّمهء تازى و فارسى است كه بر سر نسخه ها است ، و بيرون از آن در باز شناساندن نسخه ها نيز به تفصيل از دورى و نزديكى شيوهء نگارش و روايت نسخه ها به يك ديگر سخن گفته‌ام . روايت سوم همان است كه استاد زنده ياد شادروان مجتبى مينوى ، نسخهء عكسى آن را - كه اصل آن در كتابخانهء آستان قدس رضوى است - با مقدّمه‌اى چاپ كرده‌اند و من بخشى از آن را با نسخهء اساس خود ، در دفتر دوم - مجلَّدهاى سه گانهء باز پسين - باز سنجيده‌ام . روايتها چندان دور از هم\r\n","description":"","footnote":"","page_name":" مقدمه 14 ","page_number":5},
  {"content":"\r\nاست كه گمان اشتراك و يگانه بودن دو نسخه دور از خردمندى است .\r\nافزون بر استنباطها و دريافتهاى خود ، بجا است از ترديد پيشگام تحقيقات ادبى و تاريخى در ايران ، علَّامهء شادروان محمّد قزوينى ياد كنم . آنجا كه در تعليقات چهار مقالهء نظامى عروضى سمرقندى مصحّح خود از « توقيعات بلعمى » ياد مىكند مىنويسد :\r\n« بلعمى ، يعنى ابو على محمّد بن محمّد بن عبد الله التميمى البلعمى متوفّى سنهء 383 ، وى وزير منصور بن نوح بن نصر بن احمد بن اسماعيل سامانى بود ، و هموست كه به فرمان پادشاه مذكور تاريخ طبرى را از عربى به فارسى ترجمه نمود . پدرش ابو الفضل محمّد بن عبد الله البلعمى وزير امير اسماعيل مؤسّس سلسلهء سامانيه ، و در سنهء 329 وفات نمود ، و غالبا پدر و پسر به يك ديگر مشتبه شوند ، و بلعمى منسوب است به بلعم كه شهرى بوده است در آسياى صغرى . . . » ( تعليقات چهار مقاله . ص 23 ) آن دانشمند بزرگوار ، يعنى علَّامهء فقيد قزوينى ، كه براستى نشانه هايى از اصابت و اصالت انديشه را در كارهاى علمى خود همواره باز نموده است ، راى پيشين خود را انتقاد مىكند و مىنويسد :\r\n« ندانستم به چه دليل و مأخذ من مقصود مؤلَّف چهار مقاله را ، ابو على بلعمى گرفته‌ام نه پدرش ابو الفضل بلعمى ، و حالا دارم كمكم يقين مىكنم مقصود مؤلَّف چهار مقاله به احتمال بسيار قوى ابو الفضل بلعمى بوده است نه ابو على بلعمى . چه اوّلا ياقوت در معجم البلدان در ذيل « بلعم » ( 1 : 722 ) گويد ، ( دربارهء ابو الفضل ) « و كان من الادباء البلغا ذكرته فى اخبار الوزراء » . پس معلوم مىشود كه ابو الفضل معروف به ادب و بلاغت بوده است ، و ثانيا در طبقات الشافعيّهء سبكى ( 2 : 170 - 171 ) گويد « و لابى الفضل مصنّفات : كتاب تلقيح البلاغه ، و كتاب المقالات ، و الخ . . . » پس از اينجا هم معلوم مىشود كه وى ماهر و متخصّص در بلاغت بوده است ، و هرگز چنين اوصافى در حق پسرش ابو على جايى نديده و نشنيده‌ام . پس ابو الفضل بلعمى ظاهرا بل قطعا اولويّت دارد كه مراد مؤلَّف باشد بدون هيچ شكّ و شبهه نه پسرش ابو على\r\n","description":"","footnote":"","page_name":" مقدمه 15 ","page_number":6},
  {"content":"\r\nبلعمى ، و گويا توقيعات بلعمى ، چنان كه سياق كلام ظاهرا بر آن دلالت دارد به عربى بوده است نه به فارسى . و ذكر ياقوت و سبكى ( لابد نقلا از مآخذ قديمه ) او را در عداد بلغاء نيز دالّ بر همين مطلب است ظاهرا ، و چيزى كه مرا سابق به اشتباه انداخته بود و مراد مؤلَّف را ابو على بلعمى انگاشته‌ام ، لابد ترجمهء تاريخ طبرى بوده است كه او را در نظر من از ادبا جلوه داده بوده است . و حال آنكه به احتمال بسيار بسيار قوى ترجمهء تاريخ طبرى فقط به سعى و اهتمام و عنايت او بوده است نه به قلم شخص او مستقيما ، وانگهى بيان عبارت مؤلَّف - كما ذكرنا - در تعداد نويسندگان به عربى است ظاهرا نه به فارسى . » ( محمّد قزوينى . همان جا . صص 24 - 23 ) به دنبالهء همين گفتار است نوشتهء علَّامهء قزوينى :\r\n« به فرمان اين ابو الفضل بلعمى ( پدر ) بود كه كليله و دمنه از عربى به فارسى ترجمه شد ، و به فرمان همو ، رودكى آن را به نظم در آورد ، چنان كه فردوسى بدان تصريح مىكند - شاهنامه ، طبع بمبئى ، 4 : 36 - و در مقدمهء قديم شاهنامه هم ذكر اين مطلب عينا شده است با قدرى تفصيل بيشتر ، و نيز ثعالبى در غرر اخبار ملوك الفرس و سيرهم ، طبع زتنبرگ ، ص 633 ، گويد : « و لم يزل الكتاب ( اى كليلة و دمنه ) مخزونا عند ملوك الفرس حتّى نقله ابن المقفّع الى العربيّة ، و الرودكى بامر الامير نصر بن احمد الى الشعر بالفارسيّه . » و از اينجا معلوم مىشود كه امر كردن ابو الفضل بلعمى رودكى را به نظم كليله و دمنه نه از جانب خود او بوده است بل به امر مخدومش نصر بن احمد سامانى بوده است .\r\nو ذكر پدر و پسر مكرّر اندر مكرّر در يتيمة الدهر مىآيد ، رجوع كنيد به انساب سمعانى در تحت بلعمى ، و بلعمى اوّل يعنى ابو الفضل بلعمى ممدوح رودكى بوده است . . . » ( چهار مقاله . تصحيح مجدّد استاد شادروان دكتر محمّد معين . ص 24 ) استاد شادروان محمّد پروين گنابادى كه در زنده گردانيدن « تاريخ بلعمى » اثر\r\n","description":"","footnote":"","page_name":" مقدمه 16 ","page_number":7},
  {"content":"\r\nمصحّح شاعر نامدار ، استاد محمد تقى بهار ، ملك الشعرا ، رنج بسيار برد ، كوشيد تا از نگاشته هاى شادروان بهار دربارهء بلعمى يادداشتى بيابد . و سرانجام به مقاله‌اى از مرحوم بهار در مجلَّهء تمدّن ، سال اوّل ، شمارهء 5 و 6 برخورد كه به سال 1310 منتشر شده بود ، و همان را در مقدّمهء تاريخ بلعمى آورد .\r\nاز گفتار شادروان بهار پيدا است كه آن را به روزگارى فراهم آورده كه در كار آراستن تاريخ بلعمى بوده است . مرحوم بهار در اين گفتار چنين مىنويسد :\r\n« چيزى كه اسباب تأسّف و تحيّر است آن است كه در تمام اين ده نسخهء خطى و يك نسخهء چاپى كه به نظر نويسنده رسيده و با دقت تمام آنها را مطالعه و مقابله كرده‌ام دو نسخه ديده نمىشود كه بتقريب شبيه به يك ديگر باشند ، و بتوان گفت كه آن دو از يك مأخذ حكايت مىكنند ، و هر نسخه‌اى چه در كم و زياد مطالب و سقطات ، و چه در اضافات يا اغلاط يا اختلاف عبارات به قدرى با نسخهء ديگر متفاوت است كه هر گاه خواننده صاحب مطالعه نباشد و به تصرّفات روز افزون هزار ساله توجّه نداشته باشد ، تصوّر بل حتم خواهد كرد كه اين كتاب را چند تن در فواصل قرون عديده ترجمه كرده‌اند ، و چون به اوّل هر نسخه نگاه كند و ببيند كه همهء نسخه ها از آن بلعمى است ، باز خواهد گفت بلعمى چند تن بوده‌اند ، و يا آنكه بلعمى اين ترجمه را به چند تن برگزار كرده است . چه متصوّر نيست كه يك نسخه كه از دست يك شخص بيرون آمده باشد ، اين اختلاف فاحش را دارا باشد . » ( تاريخ بلعمى ، تصحيح مرحوم بهار . به كوشش محمّد پروين گنابادى . صص 7 - 8 ) اينك كه سالهايى بلند از تحقيقات ادبى به شيوه‌اى علمى و بنيادين مىگذرد ، و دو سه تن از محقّقان صاحبنظر دربارهء اثر منسوب به بلعمى بذل اهتمام كرده‌اند و همگان به نتيجه‌اى يگانه رسيده‌اند ، تسميهء اثر و باز خواندن آن به نام بلعمى ناروا است ، و شايسته است نام درست اثر را - تاريخنامهء طبرى - بخوانيم و براى سفارشى كه امير سامانى ، منصور بن نوح به زبان ابو الحسن فائق خاصّه به بلعمى كرده است و از او درخواسته تا متن تاريخ طبرى را به فارسى برگردانند ، آن را منسوب به بلعمى بدانيم ، و نه حاصل كار او و ترجمهء او . اين اشارت به تصريح در مجمل التواريخ و\r\n","description":"","footnote":"","page_name":" مقدمه 17 ","page_number":8},
  {"content":"\r\nالقصص » نگاشتهء 520 ه - ق . نيز آمده است .\r\n« اندر نقل كتاب تواريخ محمّد بن جرير الطبرى رحمة الله عليه كه از تازى به پارسى كرده است ، ابو على محمّد بن محمّد الوزير البلعمى به فرمان امير منصور بن نوح السامانى ، كه به زبان ابى الحسن الفائق الخاصّه ، پيغام فرستاد در سنهء اثنى و خمسين و ثلاثمائة . . . » ( مجمل التواريخ و القصص . به تصحيح ملك الشعراء بهار ، ص 180 ) اينك شايسته مىبينم كه از شرح احوال و آثار محمّد بن جرير طبرى دانشمند بزرگ و اثر بسيار ارجمند او : « تاريخ الامم و الملوك » به كوتاهى و اجمال سخن بگويم :\r\n\r\n[ زندگينامه طبرى 
  ]\r\nطبرى و آثارش ابو جعفر محمّد بن جرير بن يزيد بن كثير بن غالب به پايان سال 224 يا آغاز سال 225 ه - ق . برابر با 839 ميلادى ، در آمل مازندران زاده شد و از آن روى به طبرى مشهور گرديد .\r\nدر آن روزگار طاهريان بر طبرستان حكومت مىكردند ، و ايرانيان كوشش بسيار به كار مىداشتند كه در فراگيرى دانشهاى رايج زمان و زبان تازى به انگيزهء برترى بر عناصر غالب اهتمام ورزند .\r\nطبرى دربارهء سالهاى نخستين عمر خود چنين مىنويسد :\r\nمن قرآن را در هفت سالگى از بر كردم و در هشت سالگى با مردم به نماز جماعت ايستادم و در نه سالگى به نوشتن حديث پرداختم . . .\r\nپدرم گفت در خواب ديدم كه در پيش روى رسول خدا صلَّى الله عليه و آله نشسته‌ام و با من خرجينى پر از سنگريزه است . من آنها را در فلاخن مىنهم و پرتاب مىكنم . از معبّر تعبير آن پرسيدم ، تعبير گوى خواب به پدرم گفت كه اين كودك به بزرگى در دين خود استوار مىشود و از دين و آيين خود حمايت\r\n","description":"","footnote":"","page_name":" مقدمه 18 ","page_number":9},
  {"content":"\r\nمىكند . پس پدرم بر آن شد كه از همان كودكى مرا در كار فرا گرفتن دانش يارى كند و از هيچگونه همراهى و فراهم ساختن وسايل دريغ نورزد .\r\nطبرى پس از فرا گرفتن مقدّمات علوم ، در دوازده سالگى آمل را ترك كرد و به شهر رى روى آورد و از مكتب بزرگانى كه از نامداران زمانه بودند ، سود جست . حديث را از محمّد بن حميد رازى و فقه را از ابو مقاتل و كتاب مبتدا را از احمد بن حمّاد دولابى ، و مغازى ابن اسحاق را از سلمة بن فضل فرا گرفت :\r\nما در مجلس محمّد بن حميد رازى به نوشتن سرگرم مىشديم . شبى چندين بار به نزد ما مىآمد و از آنچه نوشته بوديم مىپرسيد ، و آن را براى ما مىخواند . همچنين نزد احمد بن حماد دولابى كه در يكى از ديههاى نزديك به رى ، دولاب ، مىزيست مىرفتيم و شتابان چون ديوانگان باز مىگشتيم تا به محضر محمّد بن حميد برسيم .\r\nطبرى چون آوازهء بلند احمد بن حنبل را شنيد به شوق بهره يا بى از محضر او رهسپار بغداد گرديد اما در نيمه راه خبر مرگ احمد را شنيد . دل از بغداد بر كند و راهى بصره گشت .\r\nدر بصره نيز از مكتب دانشمندانى چون محمّد بن موسى حرشى و عمار بن موسى قزاز و محمد بن عبد اعلى صنعانى و بشر بن معاذ و محمد بن بشار كه به « بندار » نامبردار بود ، بهره مند گرديد . حديث را به روايت هناد بن سرى و اسماعيل بن موسى بازنوشت ، و اصول قرائت را از سليمان بن خلاد طنجى آموخت ، و يگانهء روزگار ، ابو كريب محمّد بن علاى همدانى را كه خويى تند و ناستوده داشت ديدار كرد :\r\nبا اصحاب حديث به در خانه اش رفتيم . سر از پنجره بر آورد و ما را بديد .\r\nاصحاب حديث از او درخواستند كه به آنان اذن دخول دهد . روى به آنان كرد\r\n","description":"","footnote":"","page_name":" مقدمه 19 ","page_number":10},
  {"content":"\r\nو گفت : « كدام يك از شما حديثهايى را كه از من روايت شده است به خاطر دارد ؟ ياران به همديگر نگاه كردند و هيچيك را ياراى پاسخ دادن نبود . آنگاه به من نظر كردند و گفتند : آنچه از روايات او نوشته‌اى به خاطر دارى ؟ گفتم آرى . پس دوستان به من اشاره كردند و او را گفتند : از اين بپرس . آنگاه به او گفتم : در فلان مسأله چنان گفتى و در فلان روز به فلان حديث آگاهى دادى .\r\nابو بكر بن كامل مىگويد : ابو كريب پاسخ سؤالات خود پياپى از ابو جعفر مىشنيد و او را بزرگ مىداشت . سرانجام به او گفت : به خانه درآى . و او را با آنكه تازه جوان بود گرامى شمرد و حق صحبت داد . گفته‌اند طبرى بيش از صد هزار حديث از ابو كريب استماع كرد .\r\nطبرى به بغداد بازگشت و آهنگ آموختن علوم قرآنى كرد ، و احمد بن يوسف تغلبى را كه از استادان قرائت روزگار خود بود خدمت كرد و از وى نكته ها آموخت .\r\nپس از آن به بررسى و تحقيق فقه شافعى پرداخت و دو تن از امامان مذهب شافعى ، حسن بن محمد صباح و ابو سعيد اصطخرى را ديدار كرد و خود به مذهب شافعى گرويد و سالها بر طبق آن فتوى داد .\r\nطبرى چون شنيد كه گروهى از اصحاب امام شافعى و آگاهان به مذهب او در مصر اقامت دارند ، بدان سوى روى آورد . در راه مصر از اجناد شام و نواحى و بنادر آن ديدن كرد و در بيروت ، عباس بن وليد را كه از قاريان بنام بود بديد ، و هفت شب در مسجد جامع گذرانيد و قرآن را بر روايت شاميان بر او تلاوت كرد . سپس به صوب مصر رفت و به سال 253 وارد مصر شد . طبرى خود مىگويد : « چون به مصر در آمدم كسى از دانشمندان نماند كه به ديدار من نيامد و مرا در علومى كه خود در آن تبحر داشتند نيازمود . » از آنان ابو الحسن على بن سراج بود كه سؤالاتى از فقه و حديث و لغت و نحو و شعر كرد و طبرى را در پاسخگويى چيره دست يافت . در اين هنگام عالمى فراز رسيد و از او سؤالاتى در دانش عروض كرد . ابو جعفر مىگويد :\r\n","description":"","footnote":"","page_name":" مقدمه 20 ","page_number":11},
  {"content":"\r\nمن پيش از آن روز به علم عروض توجّهى نداشتم . پس بدان مرد گفتم با خود قرار گذاشته‌ام كه امروز در علم عروض سخنى نرانم ، چون فردا شود نزد من آى . آنگاه عروض خليل بن احمد را از دوستى به امانت گرفتم و تمام شب به مطالعهء آن پرداختم . بامدادان عروضى شدم .\r\nطبرى چندين سال در مصر به سر برد و در خلال اين سالها به شام سفر كرد و باز آمد و فقه مالك را نيز از شاگردان ابن وهب فرا گرفت .\r\nپس از ساليانى چند اقامت در مصر ، هواى بغداد كرد و بر آن شد در اين شهر جز به روايت و درايت و تأليف و تصنيف نپردازد . وى گذشته از مجالست با بسيارى از دانشمندان و نامداران ، به كار تأليف و تصنيف نيز اهتمامى تمام مبذول داشت .\r\nاقامت طبرى در بغداد چندان به درازا نكشيد ، آهنگ طبرستان كرد و به سوى مولد خود بازگشت . اين پس از دوران بلند دانشجويى و آموزش ، نخستين سفر به زادگاه بود . سفر دوم طبرى به سال 290 ه - ق . اتفاق افتاد .\r\nدر بازگشت به بغداد ، طبرى به ستيزه‌اى ناخواسته دچار شد . در آن عصر بازار ستيز و آويز اصحاب مذاهب و عقايد تعصّب آميز در بغداد گرم بود . محضرهاى عالمان و فقيهان به جدل و مناظره مىگذشت . حديث خلق و قدم قرآن سخت بر سر زبانها بود . پيروان احمد حنبل ، يكى از امامان چهارگانهء سنت ، مردمى سختگير بودند و عقل و برهان را در امور اعتقادى ناخوش مىداشتند و به آزار ديگران مىپرداختند .\r\nآنان قرآن را قديم مىشمردند و خداى را بر « عرش » مىنشاندند .\r\nطبرى در بارهء امام احمد حنبل اعتقادى ديگرگون داشت . به روايت ابن شحنه ، طبرى كه در فقه و تفسير و حديث از عالمان بزرگ بود ، در اثرى كه از مسالك مجتهدان گفتگو مىكند ، احمد حنبل را در زمرهء فقيهان نمىآورد و او را محدّثى ساده مىشمارد .\r\nمىگويند به زمانى كه طبرى از سفر دومش به طبرستان به بغداد بازگشت ، گروهى از متعصّبان حنبلى چون ابو عبد الله جصّاص و جعفر بن عرفه قصد وى كردند و روز\r\n","description":"","footnote":"","page_name":" مقدمه 21 ","page_number":12},
  {"content":"\r\nآدينه در مسجد جامع به نزد او آمدند و در بارهء امام احمد حنبل و حديث « جلوس بر عرش » از وى پرسش كردند . ابو جعفر در پاسخ آنان به شجاعت تمام گفت : « امام احمد بن حنبل ، خلاف او اعتبارى ندارد ، و من تاكنون نديده‌ام كه از او حديثى روايت شده باشد ، و نديده‌ام براى او اصحاب و پيروانى كه به سخنان آنان اعتماد و اعتبارى شده باشد ، و نديده‌ام براى او اصحاب و پيروانى كه به سخنان آنان اعتماد و اعتبارى باشد ، و اما حديث « جلوس بر عرش » ، پس محال است . » آنگاه اين شعر را خواند :\r\n\r\nسبحان من ليس له أنيس\r\nو لا له فى عرشه جليس\r\n\r\nمنزّه و پاك است و او را همدمى نيست ، و نه در عرش او را جليسى است .\r\nحنبليان چون گفتار او شنيدند بر او تاختند و دواتهاى خود را كه بيش از هزار بود به سوى او پرتاب كردند . طبرى از ميان آن گروه آشفتهء متعصّب برخاست و به خانه رفت . مخالفان دور خانه اش را فراگرفتند و از گوشه و كنار به سنگباران پرداختند ، چندانكه توده‌اى انبوه از سنگ بر در خانه اش انباشته شد . نازوك ، صاحب شرطهء بغداد ، با گروهى از لشكريان مردم را از گرد خانهء او دور كردند و خود يك روز و شب در حفاظت ابن جرير به پاسدارى پرداختند .\r\nابو جعفر محمّد بن جرير طبرى پس از سفرهاى بسيار كه در طلب دانش كرد ، و از دانشمندان و فقيهان و مفسّران و محدثان و قاريان و اديبان بهره ها گرفت ، در بغداد خانه‌اى بساخت و اوقات خود را به عبادت و مطالعه و تأليف و تصنيف منحصر داشت . طبرى در نزد مردم و خليفگان و اميران مرتبتى و الا داشت و به احترام و عزّت بسيار مىزيست . و گوياى اين پايگاه بلند ، عبارت صاحب تاريخ طبرستان است :\r\nمحمّد بن جرير الطَّبرى ، مؤلف كتاب الذيل و المذيل ، و كتاب تفسير القرآن و معانيه ، و كتاب التاريخ ، و مذهب و طريقت او معتقد خلايق و اتّفاق علما كه مثل او در هيچ طايفه نبود ، و مسطور است در كتب كه بر در سراى او به بغداد چهار صد استر بر شمردندى از آن ابناء خلفا و ملوك و وزراء ، و از اين جمله سى استر هر يك با خادم حبشى بودندى كه به اقتباس علوم پيش او شدندى .\r\n","description":"","footnote":"","page_name":" مقدمه 22 ","page_number":13},
  {"content":"\r\n- تاريخ طبرستان ، مصحح شادروان عبّاس اقبال ، صص 23 - 122 .\r\nسرانجام وى به روز شنبه بيست و هشتم شوال سال سيصد و ده هجرى ، برابر با 17 فوريهء 923 ميلادى ، به سن هشتاد و شش سالگى ، درگذشت .\r\nخطيب بغدادى مىنويسد : « در تشييع جنازهء او انبوهى از خلق كه شمار آنان را جز خدا كسى نمىدانست ، حضور يافتند ، و چندين ماه شب و روز بر آرامگاهش نماز مىگزاردند . گروه بسيارى از ارباب ادب و ديانت اشعارى در رثاى او سرودند . » ابو جعفر محمد بن جرير طبرى در دانشهاى رايج زمانهء خود تبحّر فراوان داشت و از سرآمدان به شمار مىآمد . عبد العزيز طبرى در بارهء او مىگويد :\r\nاو همانند قارى قرآنى بود كه چيزى جز قرآن نداند ، و چون محدّثى بود كه جز حديث چيزى نشنيده باشد ، و مثل فقيهى كه بجز فقه چيزى نداند ، و شبيه يك نحوى كه معرفت به چيزى جز نحو نداشته باشد ، و همانند محاسبى كه جز حساب چيزى درك نكند . وى به انواع عبادت واقف و عامل و در اصناف علوم كامل بود . هر گاه آثار او با آثار ديگران سنجيده شود ، برترى او ادراك مىشود . چيزى كه هست ، شهرت او در فقه و تفسير و علوم قرائت قرآن بر جنبه هاى ديگرش رجحان مىيافت .\r\nطبرى در همهء مذهبهاى فقهى ، بويژه فقه شافعى تبحّر يافت . وى خود ده سالى به آن پاى بست بود و بر حسب آن فتوى مىداد ، اما چون به مسائل گوناگون برخورد و دشواريهاى آن را بررسى نمود ، سرانجام خود مذهبى ويژه بنياد نهاد ، و اصول آن را در آثار فقهى خود ، و نيز در اثرى مستقل با نام « لطيف القول » در هشتاد و سه باب باز نوشت .\r\nشمار دانشمندانى كه مذهب جريريّه را برگزيدند اندك نيست ، و ابن نديم در كتاب خود باب ويژه‌اى به آنان اختصاص داد . ولى مذهب جريرى دير نپاييد و همچون مذهب اوزاعى پس از چندى از ميان رفت .\r\n","description":"","footnote":"","page_name":" مقدمه 23 ","page_number":14},
  {"content":"\r\nابو جعفر طبرى در شرافت نفس و مناعت طبع و پاكدامنى و پارسايى و پاكيزگى پوشش و اندام و حسن معاشرت و پرسيدن دوستان و رعايت احوال آنان به جايگاهى رسيد كه شايد كمتر كسى در زندگانى خود ديده باشد .\r\nطبرى مردى گندمگون و كشيده قامت و لاغر اندام و سياه چشم بود و زبانى گويا و فصيح ، و بيانى شيوا و گزيده داشت . سخنانش همواره به ملاطفت و نكته سنجى آميخته بود و در مجلسهاى خود داستانهاى دلپذير باز مىگفت . گذشته از پرهيزگارى ، مردى با فضيلت و شجاع بود و به آنچه علم داشت عمل مىكرد و در بيان عقايد دينى و باورهاى علمى خود از صراحت لهجه برخوردار بود ، چنان كه داورى او را در بارهء امام احمد حنبل ديديم .\r\nقفطى در اثر خود ، انباه الرواة مىنويسد كه : در احوال طبرى كتابى به نام « التحرير فى اخبار محمّد بن جرير » تأليف نموده است كه كتابى آموزنده و لذتبخش و سرگرمكننده است ، ولى آن نيز در ميان كتابهاى گمشدهء او از ميان رفته و فراموش شده است .\r\n\r\nآثار طبرى\r\nشمار آثار طبرى بسيار است . اين دانشمند بزرگ ، با دلبستگى و اهتمامى كه در فراگيرى و آموزش و تأليف داشت موفق گشت آثارى برگزيده و پر ارزش از خود به جاى گذارد ، چنان كه آثار او را چون بر شمردند و با سالهاى عمر او بر سنجيدند ، دريافتند كه وى توفيق يافته است در طول 86 سال عمر خود به هر روزى 14 برگ بنويسد .\r\nاينك آثار او را به كوتاهى ياد مىكنيم :\r\nآداب المناسك . اثرى است براى قاصدان حجّ بيت الله از روز حركت تا رسيدن به مكّه و قيام به مناسك و توديع و بازگشت و زيارت منازل و مشاهد ضرورى .\r\nآداب النّفوس . در تعريف مظاهر قلب و زبان و چشم و گوش ، تمامى اندامها را ياد\r\n","description":"","footnote":"","page_name":" مقدمه 24 ","page_number":15},
  {"content":"\r\nكرده است و از گفته هاى پيامبر و ياران و پيروان او و عارفان در اين باب سود جسته است ، ياقوت مىگويد : اين كتاب را در چهار مجلَّد نوشت ولى آن را پاكنويس نكرد و به دست مردم نداد .\r\nاحاديث غدير خم . ياقوت گويد : پاره‌اى از مشايخ خبر غدير خم را ناراست دانسته‌اند و گفته‌اند عليّ بن ابى طالب ( ع ) در آن هنگام به يمن رفته بوده است .\r\nابن كثير مىگويد : كتابى از طبرى ديدم كه احاديث غدير خم را در دو مجلَّد فراهم آورده است .\r\nاختلاف علماء الامصار في احكام شرايع الاسلام . چنان كه از عنوان كتاب بر مىآيد ، طبرى اختلاف آراء دانشمندان را باز مىگويد . وى در پاسخ احمد بن عيسى كه سبب تأليف را از او پرسيده ، گفته است : تا رايهاى كسانى را كه با من منازعه مىنمايند متذكّر شوم .\r\nطبرى اختيارات خود را در مسائل در اين كتاب باز نگفته است ، زيرا آن را در اثرى با عنوان اللطيف گرد آورده است .\r\nبسيط القول فى احكام شرايع الاسلام . طبرى براى اين كتاب دفترى به عنوان مقدّمه به نام « مراتب العلماء » تأليف كرد و هر يك از ياران پيامبر خدا را كه بر مذهب فقهى مورد اختيار خود بود نام برد . وى در ذكر نامهاى آنان از مدينه و مكّه آغاز نهاد و به عراقين ، كوفه و بصره ، و سپس شام و خراسان پايان داد .\r\nالبصير فى معالم الدين . رساله‌اى است كه براى مردم طبرستان در باب اختلافى كه بين آنان در اسم و مسمّى و مذاهب اهل بدعت روى داده بود .\r\nتهذيب الآثار و تفصيل الثابت من الاخبار . در اين اثر سبب هر يك از احاديث و راههاى روايت و جنبهء فقاهت و معانى و الفاظ غريب آن را باز نموده است . ياقوت به نقل از ابو بكر بن كامل مىگويد : كس را پس از ابو جعفر طبرى نديدم كه در دانش گسترده تر و در تأليفها از او بيشتر و پيشتر باشد .\r\nجامع البيان عن تأويل آى القرآن . و آن از بزرگترين و جليلترين تفسيرهاى قرآن مجيد در اسلام است . گويند طبرى روزى از شاگردان خود پرسيد : آيا از تفسير قرآن\r\n","description":"","footnote":"","page_name":" مقدمه 25 ","page_number":16},
  {"content":"\r\nلذّت مىبريد ؟ گفتند شمار برگهاى آن چه اندازه خواهد بود ؟ گفت : سى هزار برگ ، يعنى شصت هزار صفحه . گفتند اين مقدار عمر آدمى را به پايان مىرساند پيش از آنكه خواندن آن پايان يابد . از اين رو طبرى تفسير خويش را در سه هزار صفحه مختصر كرد .\r\nآنگاه پرسيد : آيا از تاريخ جهان از روزگار آدم تا اين دوران لذّت مىبريد ؟ باز همان پرسش و پاسخ كه در بارهء تفسير به ميان آمد تكرار شد .\r\nطبرى گفت : « دريغا كه همّتها مرده است . و آنگاه تاريخ را نيز همچون تفسير مختصر كرد .\r\nالجامع فى القراآت . حاجى خليفه نگارندهء كشف الظنون مىنويسد : در اين كتاب بيست و چند طريقه از طرق تلاوت قرآن ديده مىشود . ابو على حسن بن على اهوازى مقرى در كتاب الاقناع مىگويد : شامل يازده طريقه از تلاوت قرآن است ، و در طرق قراآت كتاب عظيمى دارد كه آن را در هيجده مجلَّد مشاهده نمودم كه با خطى درشت نگارش يافته . تمامى طرق قرائت اعمّ از مشهور و نادر و علل و اسباب و شرح آنها را در اين كتاب متعرّض گرديده است و طريقه‌اى را كه دور از طرق مشهور نيست برگزيده است .\r\nحديث الطير . ابن كثير مىگويد : كتابى از طبرى به اين اسم ديدم كه حديث طيور را در آن گرد آورده بود .\r\nالخفيف فى الفقه . ياقوت گويد : از كتابهاى سودمند طبرى است كه از كتاب اللطيف او سرچشمه گرفته است ، و نزديك به ذهن خوانندگان است و داراى مسائل بسيار .\r\nاين اثر شايستهء مراجعهء علماء و درس مبتديان و تحصيل متعلَّمان است .\r\nابن عساكر گويد : وزير به قدردانى طبرى هزار دينار براى او فرستاد . وى نپذيرفت . گفتند وجه را بستان و صدقه كن . گفت شما به اموال خود اولى هستيد و بهتر مىدانيد چه كسى مستحقّ صدقه است .\r\nذيل المذيل . باز ياقوت در تعرفهء كتاب مىنويسد : اين اثر متضمّن تاريخ همهء ياران پيامبر است به تقريب الاقرب فالاقرب ، يا بر حسب انتسابشان به قبيلهء قريش يا\r\n","description":"","footnote":"","page_name":" مقدمه 26 ","page_number":17},
  {"content":"\r\nقبيله هاى ديگر . پس از آن تابعان يا پيشينيان از دنيا رفته و پسينيان را ياد كرده است ، و به ذكر استادان خويش و كسانى كه از آنان چيزى آموخته مرتبط ساخته ، و هر يك را به فضل و دانشى كه بدان متّصف بوده‌اند يا متّهم به گمراهى شده‌اند ستوده و از آنان دفاع كرده است ، چون حسن بصرى و قتاده و عكرمه و همانندان ايشان .\r\nاين كتاب از آثار سودمند طبرى است كه پس از سال سيصد از املاى آن فراغت يافت و قريب سه هزار برگ است .\r\nالرد على ابن عبد الحكم على مالك . بر حسب گفتهء ياقوت اين كتاب به يارانش نرسيده است .\r\nالردّ عاد الحرقوصيه . نجّاشى اين كتاب را در الرّجال نام برده است .\r\nالردّ عاد على ذى الاسفار . ياقوت مىگويد اين كتاب در ردّ دواوين على اصفهانى نوشته شده است .\r\nصريح السّنة . رساله‌اى است كه مذهب و اعتقاد خود را در آن ياد كرده است .\r\nابن عساكر آن را « شرح السنّة » ناميده است كه تكاليف مذهب و فرايض الهى را بر خويشتن ذكر نموده است ، و كتاب بر حسب سيرت ياران و تابعان پيامبر است .\r\nطرق الحديث . ذهبى مىگويد : يك مجلَّد از كتاب را ديدم و نسبت به او و كثرت راههايى كه بر شمرده در شگفتى فرو شدم .\r\nعبارة الرؤيا . اثرى است شامل مجموعه‌اى از احاديث در اين باره . ياقوت از آن نام مىبرد و مىگويد ظاهرا اجل فرصت به پايان رسانيدن آن را به طبرى نداده است .\r\nكتاب العدد و التنزيل . ذهبى در تذكرة الحفاظ و سبكى در طبقات و ابن عساكر از آن ياد كرده‌اند .\r\nكتاب الفضائل . ابن عساكر مىنويسد : چون طبرى خبر يافت كه ابو بكر بن ابى داود سجستانى در بارهء غدير خم حديثى نقل كرده است ، به تأليف اين كتاب پرداخت ، و فضايل سه خليفه و امام على ( ع ) را بر شمرد و در تصحيح آن احتجاج كرد ، و در فضايل امير المؤمنين على شرحى مبسوط نگاشت .\r\nلطيف القول في احكام شرايع الاسلام . ياقوت مىگويد : اين كتاب شامل تمامى\r\n","description":"","footnote":"","page_name":" مقدمه 27 ","page_number":18},
  {"content":"\r\nاحكام و اختيارات مذهب طبرى است ، و از نفيسترين و سودمندترين تأليفهاى او است كه اصول مذهبهاى ديگر را از حيث جمع و تأليف فرا مىگيرد .\r\nمختصر الفرائض . ياقوت و صفدى از اين اثر نام برده‌اند .\r\nكتاب المسترشد . ابن نديم در الفهرست از آن اسم برده است .\r\nالمسند المجرّد . ياقوت مىگويد : بيشترين آن را اصحاب حديث نوشته‌اند و سرگذشت خود با شيوخ خود را براى مردم قرائت كرده‌اند .\r\nكتاب الوقف . طبرى اين اثر را براى المكتفى نوشته است و موارد اتّفاق فقها را در احكام شرع كه دور از اختلاف آنها بوده ، فراهم آورده است .\r\n\r\nاخبار الامم و الملوك يا تاريخ الرّسل و الملوك\r\nدو اثر از تأليفهاى محمّد بن جرير طبرى در ميان آثار او اعتبار و ارزشى به تمام دارد :\r\nتفسير قرآن او ، و تاريخ او .\r\nتاريخ طبرى از معتبرترين و نامدارترين تاريخهاى عمومى جهان و اسلام است كه از جهت جامعيّت و درستى و اتقان همواره مورد نقل و استناد و استفاده و اقتباس تاريخنگاران و دانشمندان بوده است .\r\nابو الحسن على بن حسين مسعودى ، از مورّخان نامدار سدهء چهارم در اثر مشهور خود مروج الذهب و معادن الجوهر مىنويسد :\r\nتاريخ ابو جعفر محمّد بن جرير طبرى از همهء كتابها و تأليفات ديگر سر است كه اقسام حوادث و سرگذشتهاى گوناگون را فراهم آورده و از علوم مختلف سخن دارد ، و كتابى بسيار سودمند و نافع است ، و چرا نباشد كه مؤلَّف آن فقيه عصر و زاهد دهر بود كه فقيهان بلاد و دانايان سنّت و اخبار علم از او فرا گرفتند .\r\n","description":"","footnote":"","page_name":" مقدمه 28 ","page_number":19},
  {"content":"\r\nعزّ الدّين ابن اثير كه كتاب الكامل فى التاريخ او به گونه‌اى تلخيص و تهذيب تاريخ بزرگ طبرى است ، و خود تا روزگار زندگى خود كه به سال 630 ه - ق . به پايان آمده آن را كامل و حوادث را نقل نموده است ، مىنويسد :\r\nابتدا كردم به تاريخ بزرگ تأليف امام ابو جعفر طبرى ، زيرا كتاب مذكور در نزد عموم محقّقان مورد اعتماد و در موارد اختلاف محلّ رجوع است . . . و من از ميان همگى مورّخان به طبرى اعتماد كردم زيرا وى از روى حق و صواب در اين فن پيشوا ، و از روى حقيقت و واقع جامع علوم و فنون مىباشد .\r\nنلدكه خاور شناس نامدار كه خود در چاپ متن عربى تاريخ طبرى ، بخش ساسانيان ، اهتمام ورزيده است و آن را در اثرى مستقل مورد بحث و بررسى قرار داده ، مىگويد :\r\nتاريخ او التقاط مواد و مطالب فراوانى است كه با كوشش فوق العاده‌اى فراهم آمده است . مطالب منابعى كه با يك ديگر اختلاف داشته‌اند ، در آن تحرير و تهذيب نشده بلكه در كنار يك ديگر گذاشته شده است . اما همين وضع ارزش كار او را در نظر ما تا اندازهء زيادى بالا برده است ، زيرا با اين ترتيب اخبار كهن مطمئنتر و موثّقتر از آن به دست رسيده است كه مورّخى براى تعديل و تطبيق آن رنج و كوشش به كار مىبرده است .\r\nارزش عمدهء تاريخ طبرى در شرح و بيان بسيار مفصّل تاريخ اسلام از آغاز ظهور پيغمبر اسلام به بعد است . هيچ كتاب عربى ديگر نمىتواند از اين نظر با آن دعوى برابرى كند .\r\nبازگفتن روايتهاى چندگونه از سوى طبرى ، گاه مورد ايراد كسانى بوده است كه\r\n","description":"","footnote":"","page_name":" مقدمه 29 ","page_number":20},
  {"content":"\r\nهدف غائى طبرى را در نيافته بوده‌اند . طبرى خود در اين باره توجيهى خردمندانه و مستدل دارد :\r\nخوانندهء اين كتاب بداند كه استناد ما بدانچه در اين كتاب مىآوريم به روايات و اسنادى است كه از ديگران ، يكى پس از ديگرى به ما رسيده ، و من نيز خود از آنان روايت مىكنم و يا سند روايت را به ايشان مىرسانم ، نه آنكه در آوردن مطالب تاريخ استنباط فكرى و استخراج عقلى شده باشد . . .\r\nاگر ناظر و شنوندگان اخبار اين كتاب به برخى داستانها و قصّه ها برخورند كه عقل وجود آنها را انكار كند و جامعه شنيدن آنها را ناخوش دارد ، نبايد بر من خرده گيرى و عيبجويى كنند ، چه آنكه اين گونه اخبار را ديگران و پيشينيان براى ما نقل كرده‌اند و ما نيز آنها را چنان كه شنيده‌ايم در كتاب خود آورديم .\r\nطبرى گاه شعر مىسرود ، و به گفتهء قفطى در كتاب المحمّدين من الشعراء : « وى كه خدايش بيامرزاد شعرى برتر از شعر علماء مىگفت » :\r\n\r\nاذا أعسرت لم يعلم رفيقى\r\nو أستغنى فيستغنى صديقى\r\nحيائى حافظ لى ماء وجهى\r\nو رفقى فى مطالبتى رفيقى\r\nو لو أنّى سمحت بماء وجهى\r\nلكنت الى الغنى سهل الطريق\r\n\r\n« چون تنگدست گردم دوستم آگاه نمىشود . من اظهار بىنيازى مىكنم و دوستم نيز بىنياز مىشود .\r\n« شرم من نگهدار آبروى من است ، و نرمى و مرافقت من در خواستن بهترين دوست من است .\r\n« اگر آبروى خود را برايگان از دست مىدادم ، به آسانى توانگر مىشدم . »\r\n\r\nخلقان لا ارضى طريقهما\r\nبطر الغنى و مذلَّة الفقر\r\n\r\n","description":"","footnote":"","page_name":" مقدمه 30 ","page_number":21},
  {"content":"\r\n\r\nفاذا غنيت فلا تكن بطرا\r\nو اذا افتقرت فته على الدّهر\r\n\r\n« دو خوى مرا ناپسند است : سرمستى در توانگرى ، و خوارى نمودن به هنگام نيازمندى .\r\n« چون توانگر شدى سرمستى مكن ، و چون درويش گشتى در برابر روزگار سرفراز باش ! » تاريخ طبرى از آغاز تأليف و انتشار آوازه‌اى بلند يافت و با اقبال همگان روبرو گرديد ، چنان كه به سال 352 هجرى به زبان فارسى ترجمه شد ، در حالى كه از تاريخ درگذشت مؤلَّف بزرگوار آن ، پنجاه سال نگذشته بود .\r\nتاريخ طبرى بارها از سوى دانشمندان و تاريخنگاران ، با ذيل و حاشيه ، به طريق تلخيص و اختصار بازنويس شد .\r\nابن نديم مىگويد : « گروهى نيز اين كتاب را - تاريخ طبرى - با حذف اسنادها به اختصار نگاشته‌اند كه بر آنها اعتماد نمىتوان كرد ، زيرا آنها را با جهان دانش و حكمت پيوندى استوار نيست . » سخاوى بر آن است كه گويا طبرى خود بر تاريخ ذيلى در افزوده باشد .\r\nياقوت مىگويد : « عبد الله بن احمد بن جعفر الفرغانى رابطه‌اى جهت آن ذيل ترتيب داد . » حاجى خليفه در كشف الظنون از ابو محمّد عبد الله بن محمّد الفرغانى ياد مىكند كه كار طبرى را دنبال گرفت و لاحقه‌اى بر آن افزوده كه « صله » خوانده مىشود .\r\nاز ابو الحسن محمد بن عبد الملك همدانى ، در گذشتهء 521 هجرى نيز تكمله‌اى در دست است كه از آغاز خلافت « مقتدر » تا اوايل خلافت « مستظهر » را در بر مىگيرد .\r\nعريب بن سعد كاتب قرطبى كه با افزونيهايى تاريخ طبرى را تلخيص كرده است ، ذيلى بر آن افزوده كه تا سال 320 ه - ق . كشيده مىشود .\r\nتاريخ طبرى از راه ترجمهء فارسى روزگار سامانيان به زبان تركى ترجمه شد .\r\nترجمه‌اى به دوران امير الامرا احمدپاشا صورت پذيرفت و ترجمهء ديگر ميان\r\n","description":"","footnote":"","page_name":" مقدمه 31 ","page_number":22},
  {"content":"\r\nسالهاى 938 - 928 ه - ق . انجام يافت .\r\nآشنايى اروپاييان با تاريخ طبرى به اهتمام ارپنيوس Erpenius ( 1624 - 1584 م ) دست داد كه وى اختصار تاريخ طبرى نگاشتهء ابن الآمد را به لاتين برگردانيد .\r\nسپس هرمان زوتنبرگ ( H . Zotenberg ) ترجمهء فارسى منسوب به بلعمى را با سنجيدن نسخه هاى خطى موجود در كتابخانه هاى پاريس و گوتا و لندن و كانتربورى به سالهاى 74 - 1867 ميلادى به فرانسه ترجمه كرد .\r\nزوتنبرگ مستشرق فرانسوى ، زمانى كتابدار نسخه هاى خطَّى كتابخانهء ملَّى پاريس بود و بخشى از غرر السّير ابو منصور ثعالبى را نيز به فرانسوى گردانيد . گويا دوبو ( Dubeux ) در اين كار با زوتنبرگ مشاركت داشته است . ( تاريخ ادبى ايران . ترجمه و تحشيهء على پاشا صالح ، ج 1 ، ص 539 ) .\r\nنظر به اعتبار و اهميّت تاريخ طبرى ، خاورشناس نامدار هلندى دوخويه ( M . J . deGoeje ) كه « تأليفات جغرافيايى عرب ) را تحت عنوان مشترك phorumArabicarum بنياد نهاده بود به سالهاى 1901 - 1876 ميلادى با همكارى عدّه‌اى از مستشرقان نامدار چون نلدكه ، موللر و گويدى و . . . به چاپ انتقادى متن طبرى پرداخت .\r\nآخرين چاپ انتقادى تاريخ طبرى به اهتمام محمّد ابو الفضل ابراهيم بر مبناى چاپ دوخويه و نگريستن به نسخه هاى خطى نويافته صورت پذيرفت ، كه چاپ دوم آن به سال 1387 ه - 1967 ميلادى در زير دست من بود .\r\nتئودور نلدكه ، خاورشناس بنام ، كه در چاپ بخشى از تاريخ طبرى با دوخويه همكارى داشت و اثر ارجمند او حماسهء ملى ايران در بارهء فردوسى و شاهنامه در نزد ما ايرانيان از آوازه‌اى بلند و شايان برخوردار است ، آن بخش تاريخ طبرى را كه به گفتهء خود وى « تاريخ ساسانيان را از منابع قديم ايرانى به دست مىدهد » ، با تعليقات و حاشيه هاى سودمند به زبان آلمانى ترجمه كرد و آن را با عنوان « تاريخ ايرانيان و عربها در زمان ساسانيان » به سال 1879 ميلادى منتشر ساخت . جاى خوشوقتى است كه ترجمه‌اى دقيق از اين كتاب نلدكه به كوشش آقاى دكتر عبّاس زرياب\r\n","description":"","footnote":"","page_name":" مقدمه 32 ","page_number":23},
  {"content":"\r\nخويى ، استاد دانشگاه تهران ، در سلسلهء انتشارات انجمن آثار ملى منتشر گرديده است .\r\n\r\nزوال فرمانروايى خليفگان و استقرار حكومتهاى ايرانى\r\nچنان كه در سرآغاز ياد كردم ، تاريخ كبير طبرى به روزگار سامانيان ، به اشارهء امير منصور بن نوح سامانى به زبان فارسى گردانيده شد .\r\nآشفتگى و ناتوانى خليفگان در اين اوان موجب استقرار حكومتهاى ملَّى و محلَّى گرديد . هر چند اين نورسيدگان خود به گونه‌اى وابسته بودند و عهد و منشور دستگاه خلافت را از پشتوانه هاى جايگزينى مىشمردند ، براى بلندى نام و آوازهء خود و فرّ و شكوه ديوان به شاعران و نويسندگان و دانشمندان توجهى خاصّ مبذول مىداشتند .\r\nآثار پديد آمدهء اين روزگاران به زبان فارسى كه از خواست و دلبستگى مردم به زبان مادرى ريشه مىگرفت ، مايهء سرافرازى و مفاخرهء اين حكومتها ، كه خود ستيز و آويزى مدام با يك ديگر داشتند ، مىگرديد و اين همه به گسترش دانش و ادب در زبان فارسى مجال فراوان مىداد .\r\nاز آن ميان دودمان بويه در عراق و غرب ايران ، و سامانيان كه بر شرق و ما وراء النّهر فرمان مىراندند ، جايگاهى بلند دارند . آل بويه و سامانيان با تشويق و پشتيبانى شاعران و نويسندگان بانى و باعث آفرينش آثارى گشتند كه هم اينك از پشتوانه هاى فكر و فرهنگ ايرانى است .\r\nالبته از مواريث روزگار بويهيان به زبان فارسى برخوردارى چندانى نيافته‌ايم و از آثار پديد آمده در آن دوران شمار كمى به ما رسيده است ، ولى هم آنچه به جاى مانده است نيز مغتنم است .\r\nسامانيان كه در بزرگداشت و حمايت از نويسندگان و شاعران و دانشوران ، از رقيبان خود ، بويهيان ، دست كم نداشتند ، اهتمامى بيشتر در گسترش زبان فارسى به\r\n","description":"","footnote":"","page_name":" مقدمه 33 ","page_number":24},
  {"content":"\r\nكار مىداشتند . البته اين همه سبب عدم توجّه سامانيان به گويندگان و نويسندگان تازى زبان نبود ، چنان كه يتيمة الدهر ، اثر پر آوازهء ثعالبى ، خاصّه بخش پايانى آن كه به شاعران خراسان و ما وراء النّهر اختصاص يافته ، در بر گيرندهء نامهاى فراوانى است كه به روزگار آنان به تازى شعر گفته‌اند . ثعالبى خود مىگويد : « بخارا در عصر سامانيان آشيان جلال و كعبهء فرمانروايى و مجمع افراد برجستهء زمان بوده است » .\r\nنكته‌اى كه ابو على سينا در سرگذشت خود مىنويسد نشانگر توجّهى است كه به دانش و كتاب مبذول مىشد .\r\nبو على به روزگار نوح بن منصور سامانى از كتابخانهء آنان برخوردارى يافته بوده است . وى مىنويسد :\r\nبه سرايى اندر شدم كه خانه هاى بسيار داشت و در هر خانه‌اى صندوقهاى كتاب بر روى هم انباشته بود . يك خانه از آن كتابهاى تازى و شعر ، در ديگرى فقه ، و بدين گونه در هر خانه‌اى كتابهاى هر دانشى .\r\nپس به فهرست كتابهاى اوايل نگريستم و آنچه بدان نياز داشتم خواستم ، و كتابهايى يافتم كه نام آنها به بسيارى از مردم نرسيده بود و من هم پيش از آن نديده بودم و پس از آن هم نديدم .\r\nپس اين كتابها را خواندم و از آنها سودها بردم و اندازهء هر مردى را در دانش وى شناختم . . .\r\nالبتّه خوانندهء دانشور عنايت دارد كه « خانه » به معناى « اتاق » به كار رفته است .\r\nابن حوقل كه ما وراء النّهر را به دوران اميرى منصور بن نوح ديده است ، مىنويسد :\r\nدر سراسر مشرق حكومت آل سامان استوارتر و عدّه شان و ساز و برگشان كاملتر و منظَّمتر ، و عطاياشان وافرتر و جيرهء سربازانشان فراوانتر و\r\n","description":"","footnote":"","page_name":" مقدمه 34 ","page_number":25},
  {"content":"\r\nبيستگانىشان مداومتر است . با آنكه جبايتها و خراجها و اموالشان در خزانه ها كمتر است .\r\nويژگى عمدهء شيوهء زندگى در ما وراء النّهر بر سيادت اشراف زميندار استوار بود كه دهگان يا دهقان خوانده مىشدند . دهگانان خود را نگهبان معارف و مواريث فرهنگى مىدانستند .\r\nگفتهء مقدسى گوياى اين ظريفه است كه اميران سامانى در پرسش و پرورش دانشمندان و شاعران و نويسندگان نمونه بوده‌اند ، و اين گروه را چندان گرامى مىداشتند كه از تقبيل و زمينبوس معافشان داشته بودند . و البته اين همه بر اثر استقرار نظم و قدرت حاكميّت و استوارى و آرامش مملكت به دست مىآيد .\r\nدر دوران امارت سامانيان ، چند خاندان وزارت پيشه بر سر كار بودند كه ادارهء ديوان بر عهدهء كفايت آنان باز بسته بود : جيهانى ، بلعمى ، عتبى و . . .\r\nگردش كار چنان بود كه چون فردى از اين خاندانها به خشم و سخط امير گرفتار مىگرديد ، از آن خاندان ديگر فردى وزارت مىيافت ، و اين جايگزينىها استمرار داشت . و چه بسا پسر جانشين پدر مىگرديد ، اما همواره چنين نبود . سالها مىگذشت و پس از درگذشت وزير از خاندانى يا از چشم افتادن وى ، وزارت به همتاى او يا به اخلاف او مىرسيد .\r\nاين وزيران خود عموما از مردان دانشور زمانه بودند و در مراتب فضل و ادب رتبت و الا داشتند و از آنان در كتابهاى ادب و تراجم احوال بارها به شايستگى ياد شده است . از اين ميان خاندان بلعمى اشتهارى وافر داشت .\r\n\r\nخاندان بلعمى\r\nدر بارهء تسميهء بلعميان به اين نام دو روايت در دست است . ياقوت حموى مىنويسد :\r\nبلعم به فتح با و عين ، شهرى است در ديار روم ، و در نسب ابو الفضل\r\n","description":"","footnote":"","page_name":" مقدمه 35 ","page_number":26},
  {"content":"\r\nمحمّد بن عبد الله ( عبيد الله ) بن محمّد بن عبد الرّحمن بن عبيد الله بن عيسى تميمى بلعمى ، وزير خاندان سامان در ما وراء النّهر و خراسان چنين آورده‌اند :\r\n« و وى از اديبان بليغ بود و در اخبار الوزراء ذكر او قيد است . » سمعانى در كتاب الانساب آورده است :\r\nابن ماكولا گفت : آنگاه كه مسلمة بن عبد الملك به روم اندر شد ، رجاء بن معبد بر بلعم چيره گشت و بدانجا اقامت گزيد . نسل او در بلعم فزونى يافت ، و از اين رو خاندان وى را به بلعم نسبت كردند و بلعمى گفتند .\r\nهم سمعانى مىگويد :\r\nبه خطَّ ابو سعيد محمّد بن عبد الحميد معبدانى خواندم كه ابو العبّاس معدالى از قول ابو الفضل بلعمى آورده است كه نسبتش به علوان مىرسد و نياى وى به روزگار خالد ابن مغيث بن حرث بن مالك بن حنظلة بن زيد منات كه به فرمان تميم المعدودى به مرو رفت با سپاهيان قتيبة بن مسلم به مرو آمد ، و در زير قريهء بلاد سجرد در جايگاهى كه آن را بلعمان گويند فرود آمد ، و نسبت بلعمى بدان جا است .\r\nاز آن پس خاندان بلعميان به ما وراء النّهر مهاجرت كرده‌اند و آنگاه كه برخى از آنان در بارگاه سامانيان به پايگاه وزارت رسيده‌اند در بخارا پايتخت آن اميران اقامت گزيده و تا دير باز در آن شهر مانده‌اند ، چنان كه سمعانى در ترجمهء حال ابو الفضل گويد : « وى از مردم بخارا است و احفاد او تا امروز ( يعنى روزگار زندگى سمعانى ، سال 550 ه ) به بخارا بر جاىاند . » خاندان بلعمى شايد پس از برمكيان پر آوازه ترين خاندانهاى وزيران باشند كه نام\r\n","description":"","footnote":"","page_name":" مقدمه 36 ","page_number":27},
  {"content":"\r\nو يادشان در كتابهاى ادب و تاريخ بفراوانى آمده است ، و البته اين گذشته از والايى پايگاه افراد آن خاندان در ادب و دانش و حكومت ، اهتمام آنان در نگهداشت و پرسش و نوازش شاعران و نويسندگان و مورّخان بوده است .\r\nاشارهء رودكى به نام بلعمى در همين شمار معدود از شعرهاى او كه باز مانده است اندك نيست . در قصيده‌اى به مدح ابو جعفر بن بانويه مىگويد :\r\n\r\nيك صف ميران و بلعمى بنشسته\r\nيك صف حرّان و پير صالح دهقان\r\n\r\nو نيز در جايى ديگر گفته :\r\n\r\nچه فضل مير ابو الفضل بر همه ملكان\r\nچه فضل گوهر و ياقوت بر نبهره پشيز\r\n\r\nناصر خسرو در قصيده‌اى به مطلع :\r\n\r\nاى آدمى به صورت و بىهيچ مردمى\r\nچونى به فعل ديو چو فرزند آدمى ؟\r\n\r\nمىگويد :\r\n\r\nنامى نكو گزين كه بدان چون بخوانمت\r\nدر جانت شادى آيد و در دلت خرّمى\r\nبو الفضل بلعمى بتوانى شدن به فضل\r\nگر نيستى به نسبت بو الفضل بلعمى\r\n\r\nو نيز اشارهء كسائى به اين خاندان نشانهء اشتهار آنان بوده است :\r\n\r\nبه وقت دولت سامانيان و بلعميان\r\nچنين نبود جهان ، با نهاد و سامان بود\r\n\r\nهمچنين سوزنى سمرقندى پس از گذشت سالها با اشاره به رابطهء رودكى و بلعمى ياد آنان را زنده داشته است :\r\n\r\nرودكى را اندر آن چامه كه وصف باده كرد\r\nداد دينارى هزار از زر آتشگون و فام\r\nقيمت عيار را هم فام كرد از ديگرى\r\nبلعمى عياَّروار از رودكى بفكند فام\r\n\r\nو نيز هم او مىگويد :\r\n\r\nهم قهستانى و عتبى را به هم با بلعمى\r\nزو شود ناديده ديدن چون ورا ديدى تمام\r\n\r\nو نيز :\r\n","description":"","footnote":"","page_name":" مقدمه 37 ","page_number":28},
  {"content":"\r\n\r\nدر مدح تو به صورت تضمين ادا كنم\r\nيك بيت رودكى را در حقّ بلعمى\r\nصدر جهان جهان همه تاريك شب شدست\r\nاز بهر ما سپيدهء صادق همى دمى\r\n\r\nدر تاريخ بيهقى نيز اشاره‌اى آمده است :\r\nچنان خواندم در اخبار سامانيان كه نصر احمد سامانى هشت ساله بود كه از پدر بماند ، كه احمد را به شكارگاه بكشتند و ديگر روز آن كودك را بر تخت بنشاندند به جاى پدر . آن شير بچه ملكزاده‌اى سخت نيكو بر آمد و بر همه آداب ملوك سوار شد و بىهمتا آمد . . .\r\nيك روز خلوتى كرد با بلعمى كه بزرگتر وزير وى بود ، و بو طيّب مصعبى صاحب ديوان رسالت ، و هر دو يگانهء روزگار بودند در همهء ادوات فضل .\r\n( - تاريخ بيهقى . تصحيح دكتر على اكبر فياض ، چاپ دوم ، صص 27 - 126 ) .\r\nنويسندهء نسائم الاسحار من لطائم الاخبار مىگويد :\r\n« الوزير ابو الفضل البلعمى روى رزمهء وزراى عجم و طرّاح حلَّهء قهارمهء امم بوده است ، و اوّل پادشاهان سامانى اسماعيل بن احمد وزارت بر وى تقدير كرد . » ( به تصحيح و تعليق محدّث ارموى ، ص 35 ) .\r\nنكته‌اى دلپذير در بارهء ابو الفضل بلعمى در مقدمهء شاهنامهء ابو منصورى آمده است ، آنجا كه سخن از كليله و دمنه مىگويد :\r\n« مأمون پسر هارون الرّشيد منش پادشاهان و همّت مهتران داشت . يك روز با مهتران نشسته بود . گفت : مردم بايد كه تا اندر اين جهان باشند و توانايى دارند بكوشند تا از او يادگارى بود تا پس از مرگ او نامش زنده بود . عبد الله\r\n","description":"","footnote":"","page_name":" مقدمه 38 ","page_number":29},
  {"content":"\r\nپسر مقفّع كه دبير او بود گفتش كه از كسرى انوشيروان چيزى مانده است كه از هيچ پادشاه نمانده است . مأمون گفت : چه ماند ؟ گفت : نامه‌اى از هندوستان بياورد آنكه برزويه طبيب از هندوى به پهلوى گردانيده بود ، تا نام او زنده شد ميان جهانيان ، و پانصد خروار درم هزينه كرد . مأمون آن نامه بخواست و آن نامه بديد . فرمود دبير خويش را تا از زبان پهلوى به زبان تازى گردانيد .\r\nنصر بن احمد اين سخن بشنيد . خوش آمدش . دستور خويش را ، خواجه بلعمى ، بر آن داشت تا از زبان تازى به زبان پارسى گردانيد تا اين نامه به دست مردمان اندر افتاد ، و هر كسى دست به دو اندر زدند ، و رودكى را فرمود تا به نظم آورد ، و كليله و دمنه اندر زبان خرد و بزرگ افتاد و نام او بدين زنده گشت ، و اين نامه از او يادگارى بماند . پس چينيان تصاوير اندر افزودند تا هر كسى را خوش آيد ديدن و خواندن آن . » ( بيست مقاله ، صص ( 33 - 31 ) .\r\n\r\nترجمهء تاريخنامهء طبرى\r\nدر آثار بازماندهء پيشين ، جاى به جاى سخن از ترجمهء تاريخ طبرى رفته است . و در اشاره‌اى كه امير سامانى منصور بن نوح سامانى به ابو على محمد بن محمّد بلعمى ، در بارهء ترجمهء تاريخ كبير محمّد بن جرير طبرى كرده است ، جاى ترديد نيست .\r\nدر روايتهايى كه از ترجمهء تاريخنامهء طبرى به جاى مانده است دو مقدّمه ديده مىشود : مقدّمه‌اى كه به زبان فارسى است ، و مقدّمه‌اى ديگر به زبان تازى . و در اين هر دو مقدّمه بصراحت اشاره بدين نكته ديده مىشود .\r\nمن كه سالى چند از عمر را بر سر سنجيدن نسخه هاى ترجمهء تاريخنامهء طبرى صرف كردم ، به قرينه هايى كه از اين پس ياد خواهم كرد ، انتساب اين اثر را به بلعمى نادرست مىدانم .\r\nدر شاهدهايى كه آوردم بىشائبهء جانبدارى و ميل و محابا ، اهتمام اميران و وزيران سامانى را در بزرگداشت و حمايت و تشويق نويسندگان و شاعران و دانشمندان باز نمودم ، از مراتب فضل و دانش وزيران آن روزگار ، به ويژه دودمان\r\n","description":"","footnote":"","page_name":" مقدمه 39 ","page_number":30},
  {"content":"\r\nبلعميان ياد كردم . و در اين همه جاى ترديد نيست ، اما با فزونطلبيهاى اين گروه كه چون انديشهء كارى از آنان باشد - كه البتّه در اين مورد خاص انديشه نيز از ديگرى ، يعنى امير سامانى است - اساس كار را به خود منتسب دارند ، يكباره مخالفم .\r\nچون در تأييد راى و انديشهء خود ، ترديدهاى عالمانهء علامهء درگذشته شادروان محمّد قزوينى را در باب بلعمى و انتساب ترجمهء تاريخنامهء طبرى به او خواندم ، و به گفتارى از شاعر دانشمند ، شادروان بهار ، كه به گونه‌اى احتياط آميز رگه هايى از اين ترديد و دو دلى را ارائه داده بود برخوردم ، از قرينه ها و استنادات تاريخى مدد جستم و داستان رسوايى و گستاخى اين گروه را در نوشته‌اى با عنوان « گفتارى در باب انتحال ، از ترجمهء تاريخنامهء بزرگ طبرى تا ديوان حافظ مينوى » مندرج در نشريهء كتاب شناخت ، زمستان 1363 ، باز نمودم .\r\nبا تمهيدى كه در توضيح شيوه هاى تحقيق انتقادى به كار داشتم ، عدم دريافت شادروان بهار از اصلى بديهى و روشن ، كه بلعمى خود گزارندهء متن ترجمهء تاريخنامه نبوده است ، از مرتبت او نمىكاهد . در طول پنجاه و شصت سالى كه از روزگار تحرير مقالهء او و استنباط او مىگذرد بسيار نكته هاى بديع ، روشن گشته است . آن شادروان در آغاز راه بود ، و البته قريحهء ذاتى و ذوق خلَّاق او در سبك شناسى مايهء بسيار روشنگريها گرديد . اما اين همه مانع آن نيست كه اعتبار شيوه هاى نو بر حسب استقراء و آمار و مستندات ، ناديده انگاشته شود .\r\nدستبردهايى كه در جعل و باز سازى نسخه ها به تمام روى داد چون « كاپوسنامهء فراى » و « رباعيّات خيام » و . . . با فراست و دها و هوشيارى دانشمند كم مانند ، شادروان مجتبى مينوى باز نموده شد .\r\nانتحالهايى كه در آثار كم نام و گم نام صورت پذيرفت ، با انتشار و چاپ متنهاى كهن ، و يافته شدن آثار و نوشته هاى پيشينيان در كتابخانه هاى اين سو و آن سوى جهان ، و تدوين فهرستهاى كتابشناسى مقدور گرديد .\r\nو البته بينشهاى اجتماعى از پس تحليل و شكافتن واقعات تاريخى ، در شناخت چهره هايى كه در هاله‌اى از احترام و تجليل پوشيده بود ، باورهاى ساده دلانه را\r\n","description":"","footnote":"","page_name":" مقدمه 40 ","page_number":31},
  {"content":"\r\nدگرگون ساخت .\r\nچه كسى مىانگاشت كه « استاد البشر » و « عقل حادىعشر » خواجه نصير الدّين طوسى زادهء 597 ه - ق . و در گذشتهء 671 كه در دانش و حكمت دانى او جاى ترديد نيست ، اثرى از مؤلَّفى را به تمام باز نويسد و به نام خود باز نمايد و آن را تنسوخنامهء ايلخانى بخواند ؟\r\nيا « ابو القاسم عبد الله كاشانى » كه خود مدّعى تأليف جامع التواريخ منسوب به رشيد الدّين فضل الله است و به صراحت مىنويسد :\r\nاما بعد ، چون از سياقت اتمام جامع التواريخ كه مضمون آن مشتمل است بر صادرات اعمال و بادرات آثار و اخبار پادشاهى و جهانگيرى و عالم گشايى و وضع احكام سياسات شاه شاهان و خان خانان چنگيزخان و اسلاف بزرگوار و اخلاف نامدار و اورق و اعقاب جهاندار او . . . يكى بعد از يكى در سلك كلك تأليف و سمط عقد سياقت ترتيب آورده شد . ( - تاريخ اولجايتو ، ص 2 ) و جاى ديگر مىگويد :\r\nبنابر اين مقدمات ، مؤلَّف اين تركيب و مصنّف اين ترتيب ، بندهء كمترين ابو القاسم عبد الله بن محمّد القاشانى . . . از بستان طبع تازه نوباوه‌اى آورد و شمّه‌اى از مآثر آثار شاهانه و شطرى از مكارم اخلاق خسروانهء او از سياقت سواد در بياض استنساخ آورد و تواريخ حوادث و وقايع ايّام دولت او كه خلاصه و نقاوهء جامع التواريخ است تميمه و ضميمهء آن گرداند . ( همانجا ، ص 5 ) و به دستبرد خواجه رشيد الدّين فضل الله تصريح مىكند :\r\n","description":"","footnote":"","page_name":" مقدمه 41 ","page_number":32},
  {"content":"\r\n« آدينهء دهم ، دستور ايران خواجه رشيد الدّين كتاب جامع التواريخ ، كه تأليف و تصنيف اين بيچاره بود به دست جهودان مردود بر راى پادشاه عرضه كرد و جايزهء آن پنجاه تومان مال از املاك و ديه و ضياع بستد ، و هر سال از محصول مستدركات و ريوع ارتفاعات آنجا بيست تومان نقد عفوا صفوا به وى مىرسد ، و با وجود وعده به تصنيف يك درم به مؤلَّف و مصنّف آن نداد كه سعى بليغ و جهد نجيح نموده بود و به سالها جمع كرده :\r\n\r\nرنج من بردم ولى مخدوم من\r\nآن به نام خويشتن بر كار كرد\r\n\r\n( - تاريخ اولجايتو ، صص 55 - 54 ) - و نيز در همان كتاب تاريخ اولجايتو ، صفحهء 240 ، تفصيل ماجرا را باز مىگويد - خود به جواهر نامهء نظامى دستبرد زند و آن را با نام عرائس الجواهر و نفائس الاطايب به نام خود كند .\r\nنمونه هايى از اين گونه انتحالها در تاريخ سلجوقيان و لباب الالباب عوفى كه سيّد على بن محمود حسينى رونوشت همانند مو به موى آن را با نام تذكرهء بزم آرا به سال 1000 ه - ق . به نام خود ارائه كرد و ديگر سرقات جزئى و كلَّى ، تسلسل اين دستبردهاى زشت را به گونه هاى پنهان و آشكار در فرهنگ و ادب ايران باز مىنمايد .\r\nبارى ، ابو على محمّد بن محمّد بلعمى ، كه ميزان دانش او به درستى سنجيده نيست و آثارى از او نقل نشده ، و سمعانى نيز نام او را حتّى نمىبرد ، به كار ترجمهء تاريخ طبرى مأمور مىشود . همين و بس . كار را به دبيران و منشيان شايسته و دانشورى مىسپرد كه در ديوانهاى آن روزگار ، شمارشان اندك نبود .\r\nاز بررسى نسخه ها بآشكار پيدا است كه دو روايت گونه از ترجمهء تاريخ طبرى در دست است . گروهى از آن با مقدّمه‌اى به زبان تازى ، و گروهى با مقدّمه‌اى به زبان\r\n","description":"","footnote":"","page_name":" مقدمه 42 ","page_number":33},
  {"content":"\r\nفارسى .\r\nكار بسيار با ارزش است . اين دبيران گمنام دانشمند ، از نقدى كه بر متن تاريخ طبرى شده است ، آگاهند . روايتهاى گونه گون از يك حادثه را فرومىنهند . آن روايت را كه درست است و ديگر كتابها و سندها گواه صحّت آن ، برمىگزينند . ذكر اسنادهاى مكرّر را زايد مىشمارند . چون روايتى به دلالت اسناد برگزيده شد ، ذكر سند ضرورت ندارد . پاره‌اى منقولات را كه ناتمام مىيابند تكميل مىكنند . از حوادثى كه به دلايلى ياد نشده ، آن يادنشده ها را كه محمّد بن جرير طبرى از آنها آگاهى نداشته و يا نقل آن را ضرورى نمىدانسته ، به جاى خود مىآورند . نقيصه ها را با درايت و آگاهى رفع مىكنند . اثرى پديد مىآيد كه ارزشى و الا و استنادى متقن دارد .\r\nراى بارتولد ، خاورشناس نامدار روسى كه مىگويد :\r\nابو على محمّد بن محمّد بلعمى ( متوفى به سال 363 هجرى ) وزير عبد الملك و منصور ، در سال 352 هجرى تاريخ طبرى را به زبان فارسى برگرداند ، ولى ذيل متن آن را تا عهد خويش ننوشت . . . گذشته از تأليف مزبور ( كه اكنون پس از چاپ و انتشار اصل عربى تأليف طبرى تقريبا هيچ اهميّت تاريخى ندارد . . . الخ ) ( - تركستان نامه ، ترجمهء كريم كشاورز ، صص 51 - 50 ) .\r\nيكسر مردود است . ناشران و هيأت تحريريهء چاپ اخير متن روسى تركستان نامه صريحا نوشته‌اند :\r\nدر اين ايّام متخصّصان با اين استنتاج صريح موافق نيستند . اكنون معلوم شده كه بلعمى ظاهرا از يك روايت كتاب طبرى كه در دست نيست استفاده كرده - و همچنين از پاره‌اى منابع ديگر . بدين سبب كتاب بلعمى اطلاعاتى چند را كه چاپ ليدن - چاپى كه مبتنى بر روايت خلاصه شدهء تأليف طبرى است - فاقد آن است كه به دست مىدهد . هيأت تحريريه . ( - همانجا ، ص 51 )\r\n","description":"","footnote":"","page_name":" مقدمه 43 ","page_number":34},
  {"content":"\r\nامروزه بر همهء دانشوران و پژوهشگران روشن گشته است كه ترجمهء تاريخنامهء طبرى اثر روزگار سامانيان ، گذشته از پايگاه بلندش در زبان فارسى ، كه از آثار كم شمار آن دوره است و از جهت احتوا بر واژه ها و تركيبهاى ناب فارسى مجموعه‌اى كم مانند و دلپذير است ، از جهت تاريخى نيز منبعى پر ارزش و شايان اعتنا است .\r\nدر روايتهاى دوگانهء اين ترجمه ، ما با كاستيها و افزونيهايى روبرو هستيم .\r\nكاستيهاى هر دو روايت در سنجش با متن تازى تاريخ طبرى به هيچ روى از اعتبار آن نمىكاهد ، مكرّراتى است كه آوردن آن ناسودمند بوده است ، اما افزونيها ، پيدا است كه حاصل بررسى و پژوهشهاى مترجمان گرامى و دانشمند آن است ، رنج بسيار برده‌اند و از سرچشمه هاى بديع ، كمبودها را تدارك كرده‌اند . اثبات اين نكته ، كه كار ترجمه بر عهدهء دو گروه - دست كم - بوده است ، دشوار نيست . اشارهء شادروان بهار خود گوياى اين دوگانگى است . و من نيز اگر از عمر و روزگار بهره‌اى داشتم ، در تعليقات نمونه هاى بارز آن را باز خواهم نمود .\r\nاما نكتهء گفتنى ديگر كمبودها و افزونيهاى دو روايت فارسى نسبت به يك ديگر است .\r\nكم نيست حوادثى كه در ميان دو [ 
  ] قلاب نهاده‌ام . در جاى خود به هنگام شرح شيوهء تصحيح بدين نكته ها اشاره خواهم كرد . چون ناگزير روايتى را متن قرار داده‌ام و در روايت ديگر افزونيهايى ديده‌ام كه آوردن آن را شايسته دانستم ، از افزودن آن دريغ نورزيدم . اميد آنكه فرصت چاپ هر دو روايت بدين زوديها نصيب من - يا بزرگوارى - گردد چندان نيست . هر چند اين كار نيز ضرورت مبرم دارد .\r\nزبان ترجمه و گونهء برداشت مترجمان ، هر چند همعصر بوده‌اند ، يگانه نيست .\r\nترتيب فهرستى از واژه ها و تركيبهاى يك روايت و فرو نهادن مصالح لغوى آن ديگرى ستمى است كه بر زبان فارسى مىرود .\r\nديگر همگان مىدانند كه مصالح ذهنى واژگانى هر نويسنده‌اى منحصر به خود او\r\n","description":"","footnote":"","page_name":" مقدمه 44 ","page_number":35},
  {"content":"\r\nاست . چنين دگرگونيهايى ، خود عدم انتساب اثر را به بلعمى اثبات مىكند .\r\nو از اين باكى نيست . ترجمهء تاريخنامهء طبرى اثرى از سالهاى نخستين استقرار و استوارى زبان فارسى است . گنجينه‌اى گرانبار و مغتنم است . نام مؤلف آن بلعمى باشد ، و يا نامى عزيز و ناشناخته ، در چندى و چونى آن تغييرى حاصل نمىشود .\r\nبسيار كتابهاى ارجمند كه مؤلفان آن ناشناخته‌اند : سرچشمه هاى نخستين كارنامه ها و شاهنامه ها ، و به گونه‌اى متمايز و ممتاز گردانيده ها و گزارشهاى قرآن مجيد . اين همه را بايد گرامى شمرد و پاس داشت و دامن تسامح را بايد چندان فراخ گرفت كه از اعتبار جامع التواريخ با همهء انتحالها و دستبردهاى مؤلفان اسمى آن غافل نبود .\r\n","description":"","footnote":"","page_name":" مقدمه 45 ","page_number":36},
  {"content":"\r\n\r\nتصحيح متن و معرفى نسخه ها\r\nمن بنده به سال 1356 ه - خ در انديشهء آراستن متنى انتقادى از « ترجمهء تاريخنامهء طبرى » شدم . طرح از مديران بنياد فرهنگ ايران و فرهنگستان ادب و هنر بود .\r\nفرهنگستان علوم اتحاد جماهير شوروى بر آن شده بود كه به آراستن بخش پيش از اسلام « ترجمهء تاريخنامهء طبرى » بپردازد . آنان بر آن بودند كه اين كار در حيطهء امكان دانشمندان شوروى است . از بنياد فرهنگ ايران يارى خواسته بودند كه پس از پايان كار ، حاصل تصحيحات و پژوهشهاى دانشمندان شوروى را بررسى كند ، و خود نيز در آراستن بخش اسلامى ترجمهء تاريخنامهء طبرى مباشرت ورزد ، و سپس اين هر دو بخش را چاپ و منتشر سازد .\r\nچون از من خواسته شده بود كه در اين باب به مداقّه و بررسى پردازم ، كار را آغاز نهادم . به فهرستهاى كتابخانه ها و منابع باز نگريستم . دريافتم كه شمار نسخه هاى خطى شناختهء قابل اعتناى ترجمهء تاريخنامهء طبرى در كتابخانه هاى عمومى ايران و جهان ، از بيست افزون است [ 1 
  ] . از نسخه ها و عكس آن ، آنچه را در دسترس بود ، بررسى كردم . كهنترين دستنويس ترجمهء تاريخنامهء طبرى آن است كه در كتابخانهء آستان قدس رضوى نگهدارى مىشود ، و استاد شادروان مجتبى مينوى - روانش از بخشايش ايزدى برخوردار باد - در خرداد 1345 ه - خ . چاپى عكسى از آن در سلسلهء انتشارات بنياد فرهنگ ايران منتشر ساخت ، وى در مقدّمهء آن به معرفى نسخه پرداخته است :\r\n« ترجمهء فارسى تاريخ كبير ابو جعفر محمّد بن جرير طبرى در 352 هجرى شروع شد . . .\r\n\r\n","description":"","footnote":"\r\n[ 1 
  ] فهرست نسخه هاى خطى فارسى . احمد منزوى ، ج 6 : ذيل ترجمهء تاريخ طبرى تاريخنامه طبرى . صص 4125 - 4129 ، فهرست ميكروفيلمهاى كتابخانهء مركزى دانشگاه تهران . به كوشش محمّد تقى دانش پژوه . ج 1 : صص 37 و 38 ، ج 3 : صص 188 ، 277\r\n","page_name":" مقدمه 46 ","page_number":37},
  {"content":"\r\nاين كتاب يكى از قديميترين كتابهاى بزرگ است كه به فارسى درى نوشته شده است و براى ما باقى مانده است . . . شمارهء اين نسخه در آن كتابخانه - كتابخانهء آستان قدس - 7481 و عدد اوراق آن 244 ، و اخبار مندرج در آن مطابق است با حوادث سال 15 تا 132 هجرى . شروع آن مطابق است با متن تاريخ طبرى ، چاپ دار المعارف ، ج 3 ، ص 601 ، و چاپ نول كشور ( از ترجمهء فارسى ) ، ص 480 ، س 3 ، ولى عبارات اين نسخه با عبارات آن چاپ هند بسيار تفاوت دارد .\r\n. . . نسخه در ارزنجان ( از بلاد روم ) بر دست اسحق بن محمّد بن عمر بن محمّد شروانى نوشته شده است ، و در محرّم 586 به پايان رسيده است . اشعار و عبارات عربى بسيار پر غلط است و فارسيها هم كم غلط نيست . . . ( - مقدمهء استاد مينوى ، چاپ عكسى - ) من نخستين گفتار اين نسخه را - سر آغاز آن افتاده است و وقايع از سال 15 ه - ق .\r\nشروع مىشود . - با همانند آن گفتار در نسخهء آراستهء خود در دو ستون روبروى هم مىآورم . خواست من آن است كه خوانندهء گرامى خود به سنجش اين دو نسخه بپردازد . كتاب يكى است و گفتار نيز يكى است . در دو نسخه از يك گفتار مشترك چنين تفاوتهايى ديده مىشود . جاى ترديد نمىماند كه روايتها دو گونه است و مترجم اين گفتارها ، يك تن نبوده است . اختلافها از حدّ تصرّف كاتبان فراتر مىرود .\r\nاين حجّت من است و دليل و برهانى ديگر نمىخواهد .\r\nاز سنجش اين گفتار يگانه در دو نسخه بر مىآيد كه نسخهء اقدم - نسخهء آستان قدس - مجمل است و نارسا . چون سر آغاز آن افتاده است ، نمىدانم كه اين نسخه از دو روايتى كه به گمان من از ترجمهء تاريخنامهء طبرى به دست است ، كدامين است ؟\r\nچه بسا از نسخهء سومى باشد كه هنوز بر من ناشناخته مانده است .\r\nگذشته از نارسايى و اجمال و اختصار نسخهء آستان قدس ، كاربرد واژگان تازى آن بآشكارا ، بيش از روايتى است كه من اختيار كرده‌ام . اينك نمونهء گفتار مشترك :\r\n","description":"","footnote":"","page_name":" مقدمه 47 ","page_number":38},
  {"content":"\r\n\r\nبقية من فتح حاصريه و قرنسرين\r\n« گفتار خالد سيف الله روى به قرنسرين ( ؟ ) نهاد . پس مردمان قرنسرين بسيار كارزار كردند و از مسلمانان بسيار مردم تباه كردند .\r\nآخر صلح خواستند . خالد رضى الله عنه صلح نكرد و گفت اكنون صلح مىكنيد كه مسلمانان و خلق را تباه كرديد . حرب كرد تا حصار بيران كرد و مردمانشان بكشت و خواسته غنيمت كرد ، و به بو عبيده رحمه الله نامه كرد به فتح حاصريه و قرنسرين .\r\nبو عبيده وى را بستود ، و عمر رضى الله عنه از عزل خالد پشيمان شد و گفت ابو بكر به كار وى در به دانسته بود . و ملك الروم چون مردى او بديد و از كارهايى كه وى كرد ، از شام نوميد شد و برفت به قسطنطينيه شد .\r\nپس يك اسير رومى از دست مسلمانان بجست و با روم شد . ملك وى را پيش خواند و گفت : حال اين مسلمانان مرا صفت كن . وى گفت : فرسان بالنهار و رهبان باللَّيل .\r\nبه روز مبارزاناند و به شب عابداناند . ملك گفت با ايشان چيزى نتوان كرد . تن بداد و برفت ، و دو شهر از شام به دست ايشان مانده بود : قيساريه و اجنادين ، به هر شهرى اندر پنجاه هزار مرد بنشاند و مردى را بر قيساريه امير كرد قيفار نام ، و بر اجنادين اميرى كرد نام او ارطيون ، و به زبان رومى داهى باشد . و ملك نيز خويشتن به قسطنطينيه شد . و بو عبيده به عمر نامه كرد كه از شهرهاى شام اين دو شهر ماند ، چه فرمايى خود روم آنجا يا كسى فرستم . عمر رضى الله عنه فرمود كه معاوية بن ابى سفيان را به قيساريه فرست . - ترجمهء تاريخ طبرى ، چاپ عكسى .\r\n\r\nخبر فتح قنّسرين\r\n« بو عبيدة بن الجرّاح خالد بن الوليد را به قنّسرين فرستاد با لختى سپاه . خالد بيامد و به در حصار قنّسرين [ آمد 
  ] . و به نزديك قنسرين حصارى بود نامش حاضريه . و ايشان هر دو با يك ديگر بودند . مردمان حاضريه ميناس را گفتند چرا به حصار شدى ، و سپاه تو از سپاه خالد بيشتر است .\r\nبيرون آى تا ما ترا يارى كنيم اندر حرب .\r\nميناس از حصار بيرون آمد و با خالد حرب كرد . خالد ميناس را بگرفت و بكشت ، و هزيمتيان به حصار اندر شدند . و خالد بر در قنسرين بماند ده روز تا كار بر ايشان تنگ شد و صلح خواستند ، هم بر آن شرط كه اهل حمص كردند . خالد گفت اگر صلح پيش از اين خواستند كه حرب كردند من با ايشان صلح كردمى . خالد گرداگرد حصار بگرفت و ويرانى كرد تا حصار بستد ، و آن مردمان را همه بكشت و خواسته شان غنيمت گرفت .\r\nچون مردمان حاضريه آن بديدند صلح خواستند و گفتند ما مردمانىايم از عرب و ايشان را از بيچارگى يارى همى كرديم . خالد با ايشان صلح كرد .\r\nپس چون ملك الروم اين خبر بشنيد از شام نوميد گشت . برفت و آهنگ قسطنطينه\r\n","description":"","footnote":"","page_name":" مقدمه 48 ","page_number":39},
  {"content":"\r\nكرد . و اين دو شهر از شهرها كه نزديك شهرهاى روم بود يكى قيساريه بود و يكى اجنادين . به هر شهرى پنجاه هزار مرد بنشاند و بر قيساريه مردى را امير كرد نام وى فيقار ، و بر اجنادين مردى را امير كرد نامش ارطبون . مردى بزرگوار ( a 243 ) و با راى و تدبير . و ارطبون به زبان رومى داهى بود .\r\nابو عبيده مر عمر را نامه كرد كه مرا از شهرهاى شام اين دو شهر مانده است اگر فرمايى بدين جاى كس فرستم . عمر گفت معاوية بن ابى سفيان را به قيساريه فرست و عمرو بن العاص را به اجنادين تا بروند و آنجا نيز مسخّر كنند . ( - متن ترجمهء تاريخنامه ، ص 458 ) .\r\nبخشى كوچك از متن اين نسخهء آستان قدس را آقاى دكتر محمّد سرور مولايى با عنوان « قيام سيّد الشهداء حسين بن على ( ع ) و خونخواهى مختار » در سلسلهء انتشارات بنياد فرهنگ ايران ، به سال 1359 منتشر كرده است كه مجال سنجش دو نسخه را با هم آسانتر مىسازد .\r\n\r\nنسخهء اساس\r\nنسخهء اساس . مشخصات آن بر طبق فهرست ميكروفيلمهاى استاد محمد تقى دانشپژوه چنين است :\r\n« ف 868 ، موزهء انجمن همايونى آسيايى لندن Ras ش 22 ، نسخ محمّد شاه بن على بن محمود شادبخت حافظ اصفهانى در روز شنبه 18 شوال 701 در 373 گ 33 س ( استورى 1 : 62 ) . ( - فهرست ميكروفيلمها ، ج 1 ، صص 38 - 37 ) .\r\nعكس اين نسخه را از كتابخانهء مركزى دانشگاه تهران فراهم آوردم . آنچه افزون بر مشخصات ياد شده در فهرست مىتوان گفت آن است كه اين نسخه مجموعه وارى است .\r\nاز برگ 1 تا B 355 ترجمهء تاريخ طبرى است ، و برگ 356 سفيد است . سپس از برگ b 356 تا b 367 رساله‌اى است در بارهء « انساب و احساب و آيين و رسوم و آداب آل سلجوق » كه « ديباچهء اين تصنيف به نام و القاب همايون سلطان اعظم خدايگان ملوك امم ركن الدنيا و الدين معزّ الاسلام و المسلمين سلطان السّلاطين ملك الشرق و\r\n","description":"","footnote":"","page_name":" مقدمه 49 ","page_number":40},
  {"content":"\r\nالغرب و الروم و الصّين ابو طالب طغرل ارسلان قسيم امير المؤمنين . . . » بخش نخستين كتاب ، ترجمهء تاريخنامهء طبرى ، جز دو برگ پايانى ، به خط نسخ است . دو برگ پايان و نيز رسالهء تاريخ سلجوقيان به خط نستعليق است .\r\nدر پايان بخش نخستين چنين آمده است :\r\nتمام شد تاريخ روزگار عالم و اخبار پيغمبران عليهم السلام و ملوك و خلفا و سلاطين از تازيان و پارسيان و گردش روزگار و وقايع عالم در هر قرن بر ترتيب و كار جهان اندر همگنان كه هر ملكى بر چه سيرت و به چه حالت از اين جهان رفت و هر چه اندر اين عالم رفته است از گرد آوردهء ابو جعفر محمّد بن جرير بن يزيد الطبرى و گزارش ابو على محمّد بن محمّد بن عبد الله البلعمى الوزير كه از بهر امير خراسان ابو صالح منصور بن نوح بن نصر بن احمد بن اسد السامانى از تازى به پارسى گردانيد بر دست بندهء ضعيف المحتاج الى رحمة الله تعالى محمّد شاه بن على بن محمود بن شادبخت الحافظ الاصفهانى در روز شنبه هجدهم شوال سنة احدى و سبعمائة اللهم اغفر لصاحبه و لكاتبه و لمصنفه و لقاريه بمحمّد و آله اجمعين الطيبين الطَّاهرين .\r\nاز نسخه شناسى اين كتاب چيزى نمىدانم . عكس آن را در اختيار داشتم ، و از عكس آگاهيهاى لازم و سودمند به دست نمىآيد . همين اندازه مىتوان گفت نسخه به خط نسخ است و در هر صفحه 33 سطر نگاشته دارد و در صفحهء نخستين 31 سطر . رسم الخط آن دقيق و يكسان نيست . « كه » مىنويسد و « كى » ، « دال و ذال » را كمتر يكسان مىنگارد و بيشتر رعايت مىكند ، « ج و چ » را به يك نقطه مىنويسد و « ب و پ » را ، « كژ » مىنويسد و « ك و گ » را همانند ، « چنانك » مىنويسد و « آنك » و « آنج » ، بر سر « ى » گاه دو نقطه مىگذارد : « نيمى » ، « راستى » « همى فرستم » ، كسرهء اضافه را به صورت « ى » مىنويسد : « ناحيتى عراق » ، « چرخى زنان » . ويژگى ديگرى\r\n","description":"","footnote":"","page_name":" مقدمه 50 ","page_number":41},
  {"content":"\r\nدر اين نسخه نديده‌ام كه شايان ذكر باشد .\r\nاين نسخه از ترجمهء تاريخنامهء طبرى با مقدمه‌اى به زبان تازى آغاز مىشود :\r\n« قال محمّد بن جرير الطبرى فى خطبة الكتاب الحمد للَّه العلى الاعلى الولى الاولى الوفى الاوفى ذى الاسماء الحسنى و الصفات العلى . . . » پايان آن را نيز در بالا آورده‌ام .\r\nاين نسخه را كه اساس قرار دادم و بخش اسلام آن - « ذكر انساب پيغمبر ( ص ) . . . » - از برگ 160 آغاز مىشود ، به خلافت « المسترشد باللَّه » مىكشد . پيدا است كه كار تاريخ محمّد بن جرير طبرى به 302 پايان يافته بوده است ، و روزگار ابو على محمّد بن محمّد بلعمى نيز به 363 ه - ق . يا به 383 ، سرآمده . اين همه الحاقها ناگزير به سنه هاى بعد روى داده است .\r\nگفتنى است كه در آخرين صفحهء بازماندهء نسخهء اساس كه به خط اصل نسخه است و پس از برگ b 353 ، خط آن تغيير مىكند و شيوهء كتابت از نسخ به نستعليق بدل مىشود ، سخن از « خلافت الواثق باللَّه » مىرود . و « واثق » به سال 227 ه - ق . به خلافت رسيد و به سال 232 درگذشت .\r\nآيا مىتوان منقولات پس از خلافت « الواثق بالله » را الحاقى شمرد ؟ خدا مىداند .\r\n\r\nنسخهء « فا »\r\nدر بارهء اين نسخه ، آنچه در فهرست ميكروفيلمهاى كتابخانهء مركزى دانشگاه تهران ، تأليف استاد محمد تقى دانش پژوه آمده است چنين است :\r\nف 1535 ، فاتح ، ش 4285 ، نوشتهء احمد بن النجم الخطاط الاخلاطى در چاشتگاه روز يكشنبه 1 شوال 702 ، در 368 گ ، در هفت مجلَّد .\r\n( استورى 1 : 62 ) .\r\nاين نسخه نيز به خطَّ نسخ است . شمار سطرهاى آن 29 است و شيوهء كتابت آن همانند نسخه هاى كهن است :\r\n","description":"","footnote":"","page_name":" مقدمه 51 ","page_number":42},
  {"content":"\r\n« دال و ذال » را رعايت مىكند ، « ك و گ » را همسان مىنويسد ، « هرك » و « چنانك » و « بدانك » مىنويسد ، « كه » هم ديده مىشود : « اين كدام پسر بود كه ابراهيم قربان كرد » ، گذشته از « كى » : « يا ابراهيم آن نذر كى با خداى كردى وفا كن . . . » ، « پ » را عموما سه نقطه مىگذارد ، اما بيشتر جايها « ش » را بىنقطه مىنويسد : « بيستر » ، « قريس » ، « مىداستند » ، « پست » ، « بركسيدند » .\r\nاين نسخه نيز با مقدمهء تازى شروع مىشود :\r\n« بسم الله الرحمن الرحيم سهل بلطفك يا لطيف قال محمّد بن جرير الطبرى خطبة الكتاب الحمد للَّه العلى الاعلى الولى الاولى الوفى الاوفى ذى الاسماء الحسنى و الصافات العلى . . . » چنان كه در معرفى نسخه آمده است ، كتاب در هفت مجلَّد است و پايان مجلداتى از كتاب را مىتوان ديد . در برگ a 60 آمده است : « المجلَّد الثانى من كتاب التاريخ لمحمّد بن جرير الطبرى رضى الله عنه » .\r\nو در برگ a 109 : « تمام گشت مجلَّد دوم از تاريخ محمّد بن جرير ، و اين مجلَّد دوم از هلاك فرعون است تا آخر اصحاب الكهف ، و پس از اين قصّهء يونس آيد اندر مجلَّد سوم اگر ايزد تعالى توفيق دهد . . . » و در برگ a 168 :\r\nتمام كرديم مجلَّد سوم از تاريخ محمّد بن جرير الطبرى رحمه الله ، و اين مجلَّد از حديث نبوّت است تا ترك بو طالب عم پيغامبر عليه السّلام ، و بعد از اين اندر مجلَّد چهارم ياد كنيم آن خوارى كه از كافران به پيغامبر عليه السّلام رسيد تا بدان هنگام كه از اين جهان بيرون شد ان شاء الله » .\r\nدر پايان نسخه آمده است :\r\n. . . كار بر مقتدر راست گشت و مسلمانان بر وى خطبه كردند و دست\r\n","description":"","footnote":"","page_name":" مقدمه 52 ","page_number":43},
  {"content":"\r\nگشاده بود بخشيدن و نيكويى كردن با مردمان و جهان نگه داشتن و داد كردن .\r\nالسّلام .\r\nتمام گشت تاريخ سال عالم از گرد آوردهء محمّد بن جرير الطبرى رحمة الله عليه بر دست بندهء ضعيف نحيف احمد بن النجم الخطاط الاخلاطى روز يكشنبه چاشتگاه اول ماه شوال سنة اثنى و سبعمائة هجرة نبويه لغفر الله تعالى لجامعه و كاتبه و سلَّم تسليما .\r\nچنان كه ديده مىشود ، در اين نسخه ، تاريخ روزگار المقتدر بالله كه از سال 295 تا 320 خلافت كرد آمده است . و اين بر نسخهء اساس كه از « الواثق باللَّه » گفتگو مىكند بيش از هشتاد و هشت سال و هشت خليفه فزونى دارد .\r\nنسخهء « فا » روايتى نزديك به نسخهء اساس ما است . و بسيار جايها همانندى چشمگير با آن دارد ، از اين روى كار مقابله و تطبيق را تا حدى بر من آسان كرده است . با اين همه بخشهايى در اين نسخه آمده است كه نسخهء اساس ما فاقد آن است ، كه ناگزير از آن همه سود جستم و به جاى خود آوردم .\r\n\r\nنسخهء « فب »\r\nوصف اين نسخه در فهرست ميكروفيلمها . . . به گونه‌اى آمده است كه با عكس نسخه‌اى كه اينك در دست من است متغاير است . گمان من بر آن است كه اشتباهى در شمارهء ميكروفيلم روى داده است و وصف نسخه‌اى ديگر را ذيل اين شماره ياد كرده‌اند كه آن سرچشمهء اشتباه آقاى احمد منزوى كتابشناس ارجمند گشته است . ( ر .\r\nك : فهرست نسخه هاى خطى ، ج 6 ، ص 4126 ) .\r\nنوشتهء آقاى دانش پژوه چنين است :\r\nف 869 ، ع 60 - 4153 ، فاتح ش 4281 نسخ عبد الله بن سعد الله بن ابى غالب اصفهانى روز پنجشنبه 1421 / 725 در فيروزان در خانهء دارندهء نسخه\r\n","description":"","footnote":"","page_name":" مقدمه 53 ","page_number":44},
  {"content":"\r\nامير نظام ركن الدين امير غازان در 757 گ ، وقف سلطان محمود غازى .\r\n( استورى 1 : 62 ) .\r\n( - فهرست ميكروفيلمها ، ص 38 ) مشخصّات نسخه در عكسى كه اينك در زير دست من است بدين گونه است . بر پشت برگ اول عكس ما آمده است :\r\n« كتب هذا الكتاب على بن محمد بن على السمنانى فى بلدة اصفهان في تاريخ سنة ثلثة عشر و سبعمائة رحمه الله تعالى و اصلح الله مذهبه » .\r\nسپس به خطَّى ديگر آمده است :\r\n« لمحرره\r\n\r\nللَّه الحمد ز الطاف خداى متعال\r\nيافتم نسخهء تاريخ متين طبرى\r\nگر چه خطَّش نبود قابل تعريف و ليك\r\nحرف حرفش بر داناست چو لعل جگرى\r\nچون كلام قدما بود عزيز است مرا\r\nناكسان خوار كنندش همه از بىخبرى »\r\n\r\nاشاره به تاريخ كتابت نسخه در بخش 3 / 1 16103 عكسى آمده است :\r\n« . . . بر نويسنده رحمت كناد به حق محمّد و آله العبد على بن محمّد بن على السمنانى فى بلدة اصفهان سنة ثلثة عشرة و سبعمائة 713 » .\r\nو نيز در پايان كتاب مىآيد :\r\n. . . و الله الموفق لاتمامه كتاب تاريخ طبرى في بلدة اصفهان يوم الاربعاء وقت الضحى الثانى عشر من شهر محرّم الحرام سنة ثلاث و عشرة و سبعمائة على يد عبد الضعيف الغريب على ابن محمد ابن على السمنانى غفر الله . . .\r\nلوالديه .\r\n","description":"","footnote":"","page_name":" مقدمه 54 ","page_number":45},
  {"content":"\r\nشيوهء كتابت نسخه كه تاريخ 713 دارد همانند دو نسخهء پيشين است . خط آن نسخ است و پاره‌اى برگها به خطى نستعليق گونه .\r\nسرآغاز آن نيز درست بمانند نسخهء اساس و نسخهء « فا » است و با مقدمهء تازى .\r\nدر پايان كتاب شرح خلافت « المستظهر باللَّه » آمده است ، و سپس مىنويسد :\r\n« كتاب تاريخ تا خلفاى زمانهء خويش گفتيم و هر آن كس كه از پس ما آيد از خلفا و ملوك و سلاطين مىنويسند و مىخوانند و الله الموفق . . . » شايان ذكر است كه نسخهء اساس ما به « المسترشد باللَّه ، كه در 529 - 512 خلافت كرد پايان مىيابد ، و در اين نسخه « فب » ، « المستظهر » آخرين است كه سالهاى خلافت او از 487 ه - ق . تا 512 بوده است .\r\n\r\nنسخهء « ص »\r\nوصف نسخه بر حسب فهرست ميكروفيلمها . . . نگارش استاد دانش پژوه چنين است :\r\nف 79 . ايا صوفيا ، ش 3050 . نسخ عثمان بن احمد بن ابى بكر معروف به « خالويه » در رجب 713 ، 447 گ . نسخه در 27 رمضان 802 از آن فتح الله بن نظام الدّين شيروانى بوده است . ( - همانجا . ص 37 ) .\r\nنسخهء مورخ 713 ايا صوفيا با مقدمهء فارسى آغاز مىشود :\r\nبسم الله . . . سپاس و آفرينش مر خداى كامكار كامران و آفرينندهء زمين و آسمان را . آنكش نه همتا و نه انباز و نه دستور و نه يار و نه زن و نه فرزند .\r\nهميشه بود و هميشه باشد . و بر هستى او نشان آفرينش پيدا است . آسمان و زمين و شب و روز ، و آنچه به دو اندر است . و چون به خرد نگاه كنى بدانى كه\r\n","description":"","footnote":"","page_name":" مقدمه 55 ","page_number":46},
  {"content":"\r\nآفرينش او بر هستى او گوا است و سپاس وى بر بندگان . . . ( - برگ b 2 ) .\r\nبر صفحهء اول نسخه چنين آمده است :\r\n« برسم خزانة الصاحب الاعظم الدستور الاعدل الاكرم سلطان الوزراء العرب و العجم زاير بيت الله الحرام نجم الحق و الدنيا و الدين كهف الاسلام و المسلمين لا زال نجم طالعه مسعودا . » شيوهء نگارش نسخه چون نسخه هاى ديگر است :\r\nنسخه به خط نسخ نوشته شده است و در هر برگ 35 سطر نوشته است . « ب و پ » به يك نقطه و « ج و چ » نيز به يك نقطه نوشته مىشود ، « ك و گ » را همانند مىنويسد ، « دال و ذال » را مراعات مىكند ، « آنج » و « جنانك » ، آمده است ، و « ژ » را به سه نقطه مىنويسد : « كژدم » . در پايان نسخه آمده است :\r\nتمّت كتاب التاريخ الطبرى گرد آوردهء محمّد بن جرير بن يزيد الطبرى رحمة الله عليه . صلَّى الله على خير خلقه محمّد و آله اجمعين على يد العبد الضعيف عثمان بن احمد ابن ابى بكر يعرف بخالويه فى شهر الله الاصم رجب سنة ثلاث عشر و سبعمائة » برگ a 446 .\r\nنسخهء « ص » با اخبار « مكتفى » به پايان مىرسد كه به سالهاى 295 - 289 خلافت كرد .\r\nعنوان آخرين گفتار اين نسخه : « حديث زكرويه بن مهرويه القرمطى » است كه :\r\nاين حديث او به سال دويست و نود و پنج بود . . . و مذهب زنادقه داشت . . .\r\nنخست دعوت به اهل شيعت بود و مردمان [ را 
  ] ايدون پيدا كرد كه اين سلطان ستم همى كند و نشايد از پس ايشان نماز كردن و مرو را امام خواندن ، و اما از آل حسين بن على رضى الله عنهم بايد . مردمان او را اجابت كردند .\r\n","description":"","footnote":"","page_name":" مقدمه 56 ","page_number":47},
  {"content":"\r\nپس لخت لخت مردان را به مذهب قرامطه بردى . . . و زكروى به قادسيه بنشست و همه نواحيها بگرفت . . . پس امير المؤمنين . . . به باديه اندر آمد . . .\r\nزكروى پيش او باز آمد . . . حرب كردند . . . صد هزار مرد بيش بودند كه هلاك گشتند . . .\r\nمكتفى مصيبت داشت پس محمّد بن داود عارض لشكر بود . . . بفرمودش كه به كوفه شو . . . آنگاه از پس قرامطه به باديه اندر شو .\r\nو كتاب محمّد بن جرير رحمة الله عليه آنجا تمام شده است و او نگفته است از پس اين كه كار قرامطه چون شد ، كه چون كتاب بدينجا رسيد او گذشته شد رحمه الله . . .\r\nنسخهء « ص » با نسخه اساس همانند نيست ، اين نسخه با نسخه « صب » همانندى دارد .\r\n\r\nنسخهء « صب »\r\nمشخصات نسخهء « صب » را استاد دانش پژوه در فهرست ميكروفيلمها . . . چنين بر شمرده است :\r\n« ف 80 ايا صوفيا ، ش 3051 نسخ محمود بن محمد بن ابى بكر بن احمد معروف به خالويه در اواخر ذق 718 در 330 گ ، 35 س » .\r\nافزون بر اين چيزى نمىتوان گفت . مشخصّات كتابت درست بمانند نسخه هاى ديگر است .\r\nسر آغاز آن مقدّمهء فارسى است كه در نسخهء « ص » ارائه گرديد :\r\nبسم الله الرحمن الرحيم . الحمد للَّه رب العالمين و الصّلاة و السلام على سيّد الخلق محمّد و آله اجمعين .\r\nسپاس و آفرينش مر خداى كامران و كامكار و آفرينندهء زمين و آسمان را .\r\n","description":"","footnote":"","page_name":" مقدمه 57 ","page_number":48},
  {"content":"\r\nآن كس نه همتا و نه انباز و نه دستور و نه يار و نه زن و نه فرزند . هميشه بود و هميشه باشد و . . .\r\nپايان نسخهء « صب » نيز مانند نسخهء « ص » با خلافت « مكتفى » و « حديث زكروية ابن مهرويه القرمطى » به انجام مىرسد .\r\nآخر نسخه چنين است :\r\nتمّ كتاب التواريخ ممّا الَّفه ابو جعفر محمّد بن جرير الطبرى رحمة الله عليه على يد العبد الضعيف المحتاج الى رحمة ربه اللطيف محمود بن محمّد بن ابى بكر بن احمد يعرف بخالويه اصلح الله شانه و غفر له و لوالديه . اواخر شهر المبارك ذى قعدة سنة ثمان عشرة و سبعمائة الهجرية المصطفويه حامدا للَّه تعالى و مصليا على نبيه . ( - برگ b 337 ) .\r\nبا نگريستن به انساب دو كاتب نسخه هاى « ص » و « صب » ، خويشاوندى آنان به چشم مىآيد . شايان تذكر است كه نسخهء « ص » از جهت ضبط و صحت بر نسخهء « صب » برترى دارد .\r\n\r\nنسخهء « مه »\r\nاين نسخهء كتابخانهء آقاى دكتر اصغر مهدوى نخستين بار در نشريهء كتابخانهء مركزى دانشگاه تهران در بارهء نسخه هاى خطى ، جلد دوم ، سال 1340 - 1341 ، زير نظر محمدتقى دانشپژوه و ايرج افشار ، به خامهء استاد محمدتقى دانشپژوه معرفى گرديد . به نوشتهء آقاى دانشپژوه در اين دفتر ، آقاى دكتر اصغر مهدوى مجموعه‌اى نفيس از كتابهاى خطى گرد آورده‌اند كه در آن روزگار شمار آن به 869 رسيده بوده است ، و به گشاده دستى اجازه دادند كه گذشته از معرفى نسخه ها ، از نفايس آن\r\n","description":"","footnote":"","page_name":" مقدمه 58 ","page_number":49},
  {"content":"\r\nكتابخانه ، براى كتابخانهء مركزى دانشگاه تهران ، فيلم برداشته شود .\r\nنسخهء نفيس ترجمهء تاريخ طبرى از آن شمار است كه عكس و فيلم آن در كتابخانهء مركزى دانشگاه موجود است . وصف اين نسخه در فهرست ميكروفيلمها . . .\r\nص 38 بدين گونه آمده است :\r\n« ف 1590 . كتابخانهء دكتر اصغر مهدوى ، ش 872 ، نسخ شهاب احمد بن محمد ابن يعقوب بن احمد حاجى على دهقلى در 852 [ ه - ق 
  ] در 414 گ » ( نشريه 2 : 176 ) .\r\nدر نشريهء كتابخانهء مركزى . . . وصف آن چنين است :\r\nتاريخ نامه يا ترجمهء تاريخ طبرى : ابو على محمّد بن محمّد بن عبد الله بلعمى ، ش 872 ، نسخ شهاب احمد بن محمّد بن يعقوب بن احمد بن الحاج على الدهقلى در 9 محرّم 852 ، در نيمهء 1 و 16 شعبان 852 در نيمهء 2 ، عنوان شنگرف ، جدول زر و لاجورد ، سر لوح بزر و لاجورد و سرخ ، كاغذ ترمه ، 414 گ ، 29 س ، 5 / 15 21 ، 5 / 22 5 / 27 ، با جدول صور اقاليم سبعه و طبقات ملوك در 12 گ تا ملحدان الموت ، خط عباسقلى سپهر پسر ميرزا محمد تقى لسان الملك كاشانى ، مورّخ 1 صفر 1311 ئيلان ئيل در ص ع هست .\r\n( - نشريهء كتابخانهء مركزى ، ج 2 ، ص 176 ) .\r\nاين نسخه با مقدّمهء فارسى است . و شيوهء كتابت آن همسان نسخه هاى قديم .\r\nدر پايان نسخه آمده است :\r\nتمام شد اين تاريخ نامه كه مشهورست ميان مردمان به تاريخ طبرى و مشتمل است بر اخبار و حكايات انبيا و رسل و اولياء و سلاطين از زمان حضرت آدم صلوات الله عليه تا زمان خلافت المستظهر باللَّه از گرد آوردهء امام الهمام علَّامة العلماء فريد دهره و وحيد عصره جامع الاخبار و النوادر و الحكم\r\n","description":"","footnote":"","page_name":" مقدمه 59 ","page_number":50},
  {"content":"\r\nكاشف آثار جميع الامم ابو جعفر محمّد بن جرير بن يزيد الطبرى رحمة الله عليه و رحمة واسعة ، و ترجمه كنندهء اين كتاب ابو على محمّد بن محمّد بن عبد الله البلعمى وزير بوده كه او از تازى به فارسى آورده ، و او از وزراء سامنيان ( ؟ ) بوده تا عامهء خلايق را از اين حظَّى و نصيبى باشد در سادس عشرين شعبان المعظم سنة اثنين و خمسين و ثمانمايه على يد الفقير المقر بالذنوب و الخطيات المعترف بالآثام و الزلَّات احمد بن محمد بن يعقوب بن احمد بن الحاج الدهقلى الذى هو اضعف ما خلق الله الوهّاب الملقب بشهاب اصلح الله حاله و نوّر بحقايق معرفته بآله و رحم اسلافه و صلَّى الله على خير خلقه محمّد و آله و عترته و اولاده و اصحابه و ازواجه و متابعيهم اجمعين و الحمد للَّه رب العالمين . سنة 852 . ( - برگ a 419 ) .\r\nاين نسخه به جدولهايى كه از ادوار آغازين تاريخ ايران فراهم آمده آراسته شده است . نمونه هايى از آن را مىآورم .\r\n\r\nروش كار\r\nپس از بررسى نسخه ها ، نسخهء « موزهء انجمن همايونى آسيايى » را اساس كار قرار دادم . به هر نگرشى اين نسخه گزيده ترين نسخه ها است . كهنترين نسخهء تاريخ دار است - مورّخ 701 - و از جهت جامعيّت نيز شايان اعتنا است . با اين همه در ضبط نامها بسيار نادرست است . و اين نادرستى ضبط نامها تنها به اين نسخهء اساس منحصر نيست . چند نمونه از اين اشتباهها را مىآورم :\r\nمحمد بن عمرو جهنى به جاى مجدى بن عمرو ، ابو ايوب به جاى ابو مرثد ، مسلم بن اياد به جاى مسطح بن اثاثه ، اسيد بن حصين به جاى اسيد بن حضير ، عتبة بن عروه و عتبة بن عمرو به جاى عتبة بن غزوان ، عمرو بن جابر الجهنى به جاى كرز بن جابر الفهرى و . . .\r\nپس از استنساخ نسخهء اساس ، كه جز با نگريستن سطر به سطر متن عربى تاريخ\r\n","description":"","footnote":"","page_name":" مقدمه 60 ","page_number":51},
  {"content":"\r\nطبرى ، طبع عكسى اروپا زير نظر دوخويه ، اطمينان به صحّت نامها ممكن نبود ، آن را با نسخهء فا ، كه نزديكترين نسخه ها به اساس است سنجيدم . نزديكى اين دو نسخه با هم ، هميشگى نيست . در بسيار جايها همآهنگى دو نسخه از هم دور مىشود . تا آنجا كه ممكن بود حاصل مقابله را در تفصيل نسخه بدلها آوردم . به اين مقايسه بسنده نكردم ، نسخه هاى ديگر ، نسخه هاى فب ، ص ، صب را نيز تا حدّ امكان مورد سنجش قرار دادم .\r\nگاه روايت اساس ، نارسا و كوتاه و مجمل بود . از ديگر نسخه ها ، كه مرجع آن را ذكر كردم ، روايت كامل را در دو قلاب [ 
  ] در متن جاى دادم . البته مواردى چند از سنجش نسخه ها را كه با اساس متغاير بود ، در تفصيل نسخه بدلها نقل كردم .\r\nجدولى از مقايسهء عنوانهاى متن حاضر با متن عربى تاريخ طبرى ، و ترجمهء آن به خامهء شادروان ابو القاسم پاينده فراهم ساختم تا دانشوران و محققان را سودمند باشد .\r\nدر آراستن اين متن ، كوشش بسيار كردم . اميد است حاصل كار ، كه در حد توان خود بر سر آن اهتمام ورزيدم ، و البته به كوتاهى و نارسايى آن بيش از هر كس آگاهى دارم ، پسنديده باشد .\r\nمهرورزيها و تشويقهاى عزيزان را كه همواره مايهء دلگرمى من بوده است گرامى مىدارم . دوست ارجمندم آقاى دكتر محمد حسين روحانى به لطف بسيار در عبارتها و اشعار عربى متن نگريست و با تصحيح آن منتى بر من نهاد ، سپاسگزار ايشانم .\r\nو العاقبة للمتّقين - محمّد روشن شهريور 1364\r\n","description":"","footnote":"","page_name":" مقدمه 61 ","page_number":52},
  {"content":"\r\n\r\nمنابع پيشگفتار\r\nاحوال و آثار محمد بن جرير طبرى . تأليف دكتر على اكبر شهابى . انتشارات دانشگاه تهران .\r\nتهران . 1335 .\r\nبيست مقالهء قزوينى . دورهء كامل مقالات ادبى و تاريخى ميرزا محمد خان بن عبد الوهّاب قزوينى . با مقدمهء آقاى ابراهيم پور داود . استاد دانشگاه تهران . چاپ دوم . دى ماه 1332 ، و دفتر دوم . با مقدمهء آقاى عباس اقبال . استاد دانشگاه تهران . چاپ دوم . آبان ماه 1332 . به سرمايهء كتابفروشى ابن سينا و كتابفروشى ادب تهران .\r\nتاريخ ادبيات در ايران . از آغاز عهد اسلامى تا دورهء سلجوقى . ج 1 . دكتر ذبيح الله صفا .\r\nكتابفروشى ابن سينا . تهران . 1335 .\r\nتاريخ ادبى ايران . از قديمترين روزگاران تا زمان فردوسى . ج 1 . ادوارد براون . ترجمه و تحشيهء على پاشا صالح . وزارت فرهنگ . تهران . 1333 .\r\nتاريخ ايران . ايران در اوايل عهد اسلامى . دكتر عبد الحسين زرينكوب . وزارت آموزش و پرورش . تهران . 1343 .\r\nتاريخ ايرانيان و عربها در زمان ساسانيان . تئودور نلدكه . ترجمهء دكتر عباس زرياب . انجمن آثار ملى . 1358 .\r\nتاريخ بلعمى . ابو على محمد بلعمى . به تصحيح محمد تقى بهار ملك الشعرا . به كوشش محمد پروين گنابادى . وزارت فرهنگ . تهران . 1341 .\r\nتاريخ الرسل و الملوك . ( بخش ايران از آغاز تا سال 31 هجرى ) . ابو جعفر محمّد جرير طبرى .\r\nترجمهء صادق نشأت . بنگاه ترجمه و نشر كتاب . تهران . 1351 .\r\nترجمهء تاريخ طبرى . به انشاى ابو على محمّد بلعمى . حوادث سالهاى 15 تا 132 هجرى .\r\nعكس نسخهء محفوظ در آستان قدس . با مقدمهء مجتبى مينوى . بنياد فرهنگ ايران . تهران .\r\n1345 .\r\nترجمهء تاريخ طبرى . ابو على محمد بلعمى . قسمت مربوط به ايران . مقدمه و حواشى دكتر محمد جواد مشكور . كتابخانهء خيام . تهران . 1337 .\r\n","description":"","footnote":"","page_name":" مقدمه 62 ","page_number":53},
  {"content":"\r\nتركستان نامه . و . و . بارتولد . ترجمهء كريم كشاورز . بنياد فرهنگ ايران . تهران . 1352 .\r\nچهار مقاله . عروضى سمرقندى . با تصحيح مجدد و تعليقات دكتر محمد معين . كتابفروشى زوار . تهران . 1346 .\r\nالفهرست . ابن نديم . رضا تجدد . تهران . 1350 .\r\nفهرست نسخه هاى خطى فارسى . ج 6 . احمد منزوى . مؤسسهء فرهنگى منطقه‌اى . تهران .\r\n1353 .\r\nفهرست ميكروفيلمهاى كتابخانهء مركزى دانشگاه تهران . تأليف محمد تقى دانش پژوه .\r\nدانشگاه تهران . تهران . 1348 .\r\nكتاب شناخت . ( مجموعهء مقالات ) . گفتارى در باب انتحال . محمد روشن . كتابخانهء طهورى .\r\nتهران . 1363 .\r\nمجلهء دانش . مورّخان اسلام . محمد بن جرير طبرى صاحب تاريخ الامم و الملوك . ترجمهء م . ه ( محسن هشترودى ) . سال اول . 1328 .\r\nمجلهء دانشكدهء ادبيات . دانشگاه تهران . شمارهء مسلسل 52 . بعضى از كهنترين آثار نثر فارسى . دكتر غلامحسين صديقى . تهران . 1345 .\r\nمروج الذهب و معادن الجوهر . ابو الحسن على مسعودى . ترجمهء ابو القاسم پاينده . بنگاه ترجمه و نشر كتاب . تهران . 1344 .\r\nيادنامهء طبرى . به مناسبت بزرگداشت يك هزار و يك صدمين سالگرد درگذشت شيخ المورّخين ابو جعفر محمد بن جرير طبرى . سازمان چاپ و انتشارات وزارت فرهنگ و ارشاد اسلامى - مركز تحقيقات علمى كشورى - وزارت فرهنگ و آموزش عالى . تهران . 1369 .\r\n","description":"","footnote":"","page_name":" مقدمه 63 ","page_number":54},
  {"content":"\r\n\r\n[ خطبة الكتاب 
  ]\r\nبسم الله الرّحمن الرّحيم قال محمّد بن جرير الطبرى فى خطبة الكتاب الحمد للَّه العلىّ الاعلى ، الولىّ الاولى ، الوفىّ الاوفى ، ذى الاسماء الحسنى و الصفات العلى ، بعد فنأى و قرب فدنا و على العرش استوى ، و ملك الآخرة و الاولى ، له ما فى السّموات العلى الى قرار الارض السفلى ، و ما دونهما و ما تحت الثرى ، يعلم الجهر و ما اخفى ، و فى ظلمة اللَّيل اذا اوحى ، لا يسبقه من أعنا و لا يعجزه من اعطا و لا يقربه من طغى [ و لا يضل من هدى 
  ] و لا يطمع من تكفّى ، من أطاع اهتدى ، و من خالف امره غوى ، و من اعتصم به نجا ، و من تولَّى عنه هوى ، يضعف الحسنى و يضرب السّوأى ، و يكشف البلوى و يسمع النّجوى و يحيى الموتى ، سبحانه عدد التراب و الثّرى ، و عدد الرّمل و الحصى ، المقدر بتقديره معاشر الانام ، المصور فى ظلمة الارحام ، تعزّز و لا يضام و تكبّر فلا يرام ، كلَّت الابصار عن رؤيته و قصرت الأوهام عن بلوغ صفته ، و عجزت الافهام عن عظمته ، جعل السماء سقفا مرفوعا ، و الارض مهدا مبسوطا ، فزيّن السّماء بالنجوم الزاهرة ، و وتّد الارض بالجبال الراسية ، و سخّر البحر بالفلك الجارية ، يتنزل أمره من السماء العلى و ما فوقه بلا منتهى ، فسبحانه عمّا يزعم المشركون ، و تعالى عما يقول الظالمون علوّا كبيرا ، خلق الثقلين على حالتين من الشقاوة و السعادة و جعل بهما طائفتين معدودتين و أنزلهما منزلتين معروفتين ، الشّقىّ تسوقه الشقاوة الى دار الاشقياء ، و السعيد تسوقه السعادة الى دار السعداء ، امر و نهى و وعد و اوعد و حذّر و انذر و عرّف و بصّر و ارسل الرّسل و\r\n","description":"","footnote":"","page_name":" 1 ","page_number":55},
  {"content":"\r\nأوضح السّبل و بيّن السّبيلين و المصيرين ، و جعل إحدى الدّارين ثوابا لمن آمن و اهتدى و اطاع و اتّقى و نهى النفس عن الهوى و صدّق الحسنى ، و الآخرة عقابا لمن اعرض و تولَّى و جمع فأوعى و كذّب بالحسنى و آثر الحيوة الدّنيا فانّ الجحيم هى المأوى ، و امّا من خاف مقام ربّه و نهى النّفس عن الهوى ، فانّ الجنّة هى المأوى ، قضى بعلمه و دبّر بحكمه فما قضى حقّ و ما حكم عدل و ما قال فضل حجّته البالغة و كلمته العالية ، و العاقبة للمتقين ، و النصرة للصابرين و الزيادة للشاكرين و المحبة للمطيعين ، و له الحمد اضعاف حمد الحامدين و شكر الشاكرين .\r\n\r\nستايش الامير ابى صالح منصور بن نوح\r\nو قد كان الله تعالى جعل الامير السيّد الملك المظفّر ابى صالح منصور بن نوح بن احمد بن اسماعيل بن احمد بن سامان بن ساسك بن بهرام الشوبينه الرازى الاصفهبد المرزبان رضى الله عنهم اجمعين أقام على إدمان النظر فى هذا الكتاب و ثابر على الاستعارة منه حتى اجتمعت له المناهج المجتمعة فيه و خرج امره العالى و لا زالت كذلك على لسان امينه و خاصّته ابى الحسن الفائق الخاصة الَّتى امر فى سنة اثنين و خمسين و ثلثمائة بترجمة هذا الكتاب المنسوب الى محمّد بن جرير الطبرى صاحب التفسير المنعوت بكتاب التاريخ المشتمل علم الأوّلين [ و 
  ] اخبار الماضين بالاقتصار فيه على متون الاخبار دون الاسانيد و تهذيبها عما فى هذا الكتاب من الاعادات و التطويل فى سياقة قصّة كل نبى و ملك و حبر كل خبر على وجهه و رسمه و بعد ذلك فقد ترجمته بلغة الفارسيّة الدريّة ليشترك فى قراءته و معرفته علم الرعيّة و السلطان و يسهل على من ينظر فيه و قال الله عزّ و جلّ : * ( وَما أَرْسَلْنا من رَسُولٍ إِلَّا بِلِسانِ قَوْمِه 14 : 4 ) * ، فجعل لكل قوم من رسولهم بلسانهم و على لغتهم و انا اترجم هذا الكتاب اقابله بالتفسير الكبير و اقدم و اؤخر من القصص ما يجب تقديمه و تأخيره حتى اسوق كل قصّة على وجهها و اسرد كل خبر على سبيله و اقرن كل شىء بشكله و اجمعه على نوعه و مثله و أبوّب الكتاب باخبار الانبياء و الملوك و اؤرخه باسماء الازمنة و الاوقات و قابلت كتابى هذا مع آيات القرآن و اخبار الرسول عليه السّلام و\r\n","description":"","footnote":"","page_name":" 2 ","page_number":56},
  {"content":"\r\nحذفت الاسانيد الطويل منها و سألت الله تعالى التوفيق فى تأليفه و جمعه و الفراغ منه كل ذلك بالتوفيق من الله تعالى و فى كل حين استعين به و اتوكّل عليه و استشهد به و أسترشده و أعانني الله تعالى عليها و الله المعين الموفّق .\r\n","description":"","footnote":"","page_name":" 3 ","page_number":57},
  {"content":"\r\n\r\nآغاز كتاب\r\nبدان كه اهل نجوم چنين گويند چون ارسطاطاليس و بقراط و آن استادان كه بوده‌اند از خداوندان علم نجوم كه چون ايزد عزّ و جلّ ماه و آفتاب بيافريد و جمله كواكب را ، هر يكى به جاى خويش ايستاده بودند در خانه هاى شرف ، تا فرمان [ b 1 
  ] آمد چنان كه زحل ايستاده بود در برج ميزان به بيست و يك درجه و مشترى در پانزده درجه [ و سرطان 
  ] و مريخ به بيست و هشت درجهء جدى و آفتاب به نوزده درجهء حمل و زهره به بيست و هفت درجهء ثور و همه در اين خانه هاى شرف ايستاده ، چون فرمان آمد از ايزد عزّ و جلّ ، همه در رفتن آمدند و ابتداى كار كردند ، و از آن گاه باز هرگز ديگران بر آن گونه گرد نيامدند .\r\nو ديگر از قول ادريس عليه السّلام هم از طريق نجوم گويد كه خداى عزّ و جلّ دو تن را بيافريد اندر آسمان بىاندوه و بى آفت و ليكن اندر سالهاى حمل كه چندى قبل از اين بود ، پس به زمين آمدند و سه هزار سال به زمين بودند بىآفت و اندوه و بيمارى ، و اين [ اندر 
  ] سالهاى سرطان و اسد و سنبله بود ، و چون سال به ميزان رسيدن تيمارها و اندوه و بيمارى پديد آمد . پس كيومرث پديد آمد .\r\nو گويند كه اوّل كسى كه پادشاه شد و حكم كرد او بود ، پادشاه شد بر زمين و بر آب و گياه و رستنيها و ديگر چيز ، و اندر اين روزگار سى سال نخستين خورشيد اندر بره بود و ماه اندر گزدم بود و كيوان اندر ترازو بود و بهرام اندر بز و ناهيد و تير\r\n","description":"","footnote":"","page_name":" 4 ","page_number":58},
  {"content":"\r\nاندر ماهى [ بودند و از اوّل هر يكى از شرف خويش 
  ] بيرون آمدند چنان كه گفتيم و كس نداند كه كى باز ايستند و به جاى خويش روند بجز خداى .\r\nو در شاهنامهء بزرگ ، حمزهء اصفهانى ايدون گويد كه پسر مقفّع يعنى عبد الله از گاه بيرون [ آمدن 
  ] آدم [ عليه السلام تا به روزگار پيغامبر ما صلَّى الله عليه و سلَّم شش هزار و سيزده سال است و پنج هزار و نهصد سال نيز گويند . و ايدون گويند كه نخستين كسى كه اندر زمين آمد آدم بود و او را كيومرث خوانند . و محمّد بن الجهم البرمكى ايدون گويد ، و زادوى بن شاهوى همچنين گويد وز نامهء بهرام بن بهرام هم ايدون گويد ، و از نامهء ساسانيان و موسى بن عيسى الخسروى و هاشم و قاسم اصفهانى ، و پادشاهان پارس هم ايدون گويند كه زادوى فرخان موبد موبدان كه از يزدگرد آگاهى دهد همچنين ، و از فرود ايشان به دويست سال برسيد كه ياد كنند كه از گاه آدم باز چند است ، و ايشان همه بر اين گفتار گرد آمدند كه ما ياد خواهيم كردن .\r\nو اين گزارش كه كنيم از گفتار دهقانان 
  ] ياد كنيم كه اوّل پادشاهى اين به دست كه بود بر ترتيب ، و كم بيش سالها ايشان دانستند ازيرا كه روزگار دينيان بس جايگير نبود . و هر گه كه از پيغامبرى به پيغمبرى افتد يا از پادشاهى به پادشاهى و روزگار [ و 
  ] مدّت برآيد آيين پيشين فراموش كنند . و هر كه از پس آيد رسم و آيين پيشين بگرداند چنان كه آدم تا نوح ، و از نوح تا ابراهيم ، و از ابراهيم تا موسى ، و از موسى تا عيسى و از عيسى تا محمّد صلوات الله عليهم اجمعين ، و هر كسى رسم پيشين بگردانيد . و اين تاريخ از بهر آن بايد تا روزگار هر كسى پيدا بود . و گويند زمين بوده است و آب و مردم نبود ، و گويند مردم بود و پادشاه نبود .\r\nو از پس كيومرث صد و هفتاد سال هيچ پادشاه اندر جهان نبود ، و آنچه بودند پى ايشان بودند .\r\nو نخستين پادشاهى كه اندر جهان بود از آن پيشداديان بود ، و ليكن چهار بار پادشاهى از دست ايشان برفت ، و كس مدّتشان نداند . و ديگر گويند گبران و بسته كشتيان كه ايزد اندر جهان نخستين چيزى مردى آفريد و گاوى ، و اين مرد كيومرث\r\n","description":"","footnote":"","page_name":" 5 ","page_number":59},
  {"content":"\r\nخواندند ، و معنى كيومرث زنده و گويا و ميرا بود ، پس او را گر شاه خواندند كه جهان ويران بود و او در شكاف كوهى بود تنها ، و مردم با وى نبودى . و معنى گر كوه است و پادشاه كو [ ه 
  ] خواندند . و او سى سال تنها بزيست بى كس ، پس بمرد . و آن آب كه از پشت وى بيامد اندر شكاف زمين شد و چهل سال اندر زمين بود ، و پس از چهل سال دو تن پيكر از زمين بر آمدند و همى زيستند و از حال به حال مىگشتند تا پنجاه سال بر آمد ، پس دو درخت ببود بر سان مردم يكى نر و يكى ماده . پس ايشان حركت كردند و از ايشان فرزندان آمدند و ايشان را مشى و مشانه خواندند ، و اسلاميان آدم و حوّا گويند . و اين خلق همه از ايشان آمدند .\r\nو چنين گويند كه مدّت اين جهان تا رستخيزى كه ايزد وعده كرده است نه هزار سال بود . و گويند آدم با جفت خويش اندر بهشت بود سه هزار سال . پس به زمين آمد با جفت خويش ، و سه هزار سال بگذشت بىآفت و پتياره . پس اهرمن و پتياره پديد آمد اندر بنى آدم كار كرد . و جهودان از تورات گويند كه از گاه آدم تا روزگار پيغمبر ما عليهما السّلام كه از مكّه هجرت كرد به مدينه چهار هزار و چهل سال و سه ماه بود . و ترسايان از انجيل گويند كه از گاه آدم تا آنگاه كه محمّد بيرون آمد پنج هزار و صد و هفتاد و دو سال بود .\r\nو از عبد الله بن عبّاس رضى الله عنه روايت كنند كه از گاه آدم تا نوح دو هزار و دويست و پنجاه و شش سال بود ، و از گاه طوفان تا وقت ابراهيم عليهم السّلام هزار و هفتاد و نه سال بود ، و از گاه ابراهيم تا هنگام موسى عليه السّلام پانصد و شست و پنج سال بود ، و از هنگام موسى عليه السّلام تا هنگام سليمان كه بيت المقدس را بنا كرد پانصد و سى و شش سال بود ، و از هنگام سليمان بن داود تا هنگام عيسى عليهم السّلام سيصد و شصت و نه سال بود ، و مردم عام گويند كه از گاه عيسى تا هنگام پيغمبر ما عليه السّلام هيچ پيغمبر نبود و نه چنان است و اين قول راستتر است كه خداى عزّ و جلّ مىگويد : * ( إِذْ أَرْسَلْنا إِلَيْهِمُ اثْنَيْنِ فَكَذَّبُوهُما فَعَزَّزْنا بِثالِثٍ 36 : 14 ) * . گفت من اين پيغمبران را بفرستادم از پس عيسى چون جرجيس و چون يونس بن متى ، و قصّهء ايشان به جاى خويش بگوييم ، و آن مدّت كه پيغمبر نبود تا آمدن پيغمبرمان\r\n","description":"","footnote":"","page_name":" 6 ","page_number":60},
  {"content":"\r\nعليه السّلام كه آن را فترت خوانند چهار صد و سى و چهار سال بود . و خداى عزّ و جلّ مدّت جهان هفت هزار سال آفريده است ، و خلاف اندر اين [ a 2 
  ] بسيار است .\r\nگفتار وهب بن منبّه چنين گويد وهب بن منبّه كه گفت پيغمبر عليه السّلام شنيدم كه گفت خداى عزّ و جلّ زودتر چيزى كه آفريد از خلقان ، ديوان آفريد [ و هفت هزار سال اين جهان ايشان را داد 
  ] ، پس ايشان را عزل كرد و جهان پريان را داد . و پنج هزار سال ايشان داشتند . پس از ايشان بستد و به طايفه‌اى ديگر داد و مهتر ايشان جان بود . پس ابليس را بفرستاد و بر ايشان مهتر كرد ، و ابليس چندى بماند .\r\nچون جان را براند به خويشتن عجب آورد و گفت چون من كسى نبود . [ اگر خواهم بر آسمان بوم و اگر خواهم به زمين ، و اين همه خلق اندر فرمان من است . خداى عزّ و جلّ از دل ابليس آگاه شد ، و آدم را عليه السّلام بيافريد و اين جهان به آدم داد ، و ابليس را به لعنت كرد .\r\nو هم وهب بن منبّه گويد و خبر دهد از داود پيغامبر عليه السّلام و ايدون گويد كه او را پرسيدند كه ما را از رستخيز خبر ده كه كى بود . گفت خداى داند و جز خدا كس نداند . جهودان بر او سخت بگرفتند . گفت : خداى عزّ و جلّ مدّت اين جهان و رستخيز آنگاه بر دارد كه او شارستانى آفريده است دوازده فرسنگ ، و اندر وى دوازده هزار كوشك ، و اندر هر كوشكى دوازده هزار خانه و همه پر سپندان كرده است و اين همه به روزى مرغى كرده است كه هر روزى يك دانه از آنجا بردارد .\r\nچون آن سپندان سپرى شود آنگاه رستخيز بود ، و اين 
  ] جز خداى عزّ و جلّ كسى نداند . و اگر كسى دانستى جز پيغمبر ما عليه السّلام نبودى ، از بهر آن ياد كرديم تا مردمان بدانند كه جز خداى عزّ و جلّ كس نداند .\r\nو امّا آنكه محمد بن جرير گويد ما از پس اين ياد خواهيم كردن اگر خداى عزّ و جلّ توفيق دهد .\r\n","description":"","footnote":"","page_name":" 7 ","page_number":61},
  {"content":"\r\n\r\n[ پيدا كردن معنى آنكه خداوند تعالى اين خلق را از پى چه آفريده است 
  ]\r\nبدان كه ابو جعفر محمّد بن جرير بن يزيد الطَّبرى رحمة الله عليه در اوّل اين كتاب چنين گويد : اما بعد ، بدان كه خداى عزّ و جلّ اين خلق را بيافريد بى آنكه او را به آفرينش ايشان حاجت بود . پس از بهر آن آفريد تا بيازمايدشان و بندگى و پرستش فرمايدشان تا كيست از ايشان كه او را پرستد و كيست كه بترسد و كه فرمان او برد و كه نبرد . و او خود دانا بود به علم قديم خويش كه كه نيكى كند و كه نكند ، و ليكن از حكمت چنين واجب آمد كه بيافريدشان تا از ايشان هم آن آيد كه به علم او بود . و به قرآن اندر ياد كرد و گفت قوله تعالى : * ( وَما خَلَقْتُ الْجِنَّ وَالإِنْسَ إِلَّا لِيَعْبُدُونِ 51 : 56 ) * ، اى ليعرفون بالربوبية .\r\nچنين همى گويد كه اين خلق را از آدميان و پريان از بهر آن آفريدم تا مرا پرستند و به يگانگى بشناسند و آن كنند كه من فرمايمشان . و از ايشان روزى نخواهم و روزى ده ايشان منم ، و از كار كردن ايشان مرا افزونى نيست ، و اگر ايشان را نيافريدمى مرا زيانى نداشتى . اكنون كه بيافريدم مرا از بندگى ايشان افزونى و زيادتى نبود از هيچ روى . پس گفت : قوله تعالى : * ( إِنْ تَكْفُرُوا فَإِنَّ الله غَنِيٌّ عَنْكُمْ وَلا يَرْضى لِعِبادِه الْكُفْرَ وَإِنْ تَشْكُرُوا يَرْضَه لَكُمْ 39 : 7 ) * . اگر بى فرمانى كنيد و نعمت مرا سپاسدارى نكنيد ، او از طاعت شما بى نياز است و زيانى نبودش ، و ليكن مر آن بندگان ناسپاس را كه شكر نكنند نپسندد . پس اگر خداى عزّ و جلّ اين جهان را و\r\n","description":"","footnote":"","page_name":" 8 ","page_number":62},
  {"content":"\r\nخلق اين جهان را نيافريدى او را هيچ زيان نبودى ، و چون آفريد سودى ندارد او را .\r\nو نخست جهان آفريد پس خلق را ، و ايشان را چشم داد تا عبرتها و قدرتهاى او ببينند ، و گوش داد تا علم و حكمت آموزند . [ و دل داد تا اندر يابند ، و به دل اندر عقل نهاد تا حقّ از باطل بدانند و منفعت از مضرّت بشناسند ، و زمين ايشان را بساطى كرد تا بر او مقام گيرند ، و آسمانى را زير ايشان بركشيد و ابر زير او اندر تا از او باران بارد و از زمين نبات رويد تا ايشان بخورند ، و بدانند كه ايشان را آفريدگارى هست ، و جز او را ندانند و نپرستند ، و به نوى اندر ياد كرد : * ( الَّذِي جَعَلَ لَكُمُ الأَرْضَ فِراشاً وَالسَّماءَ بِناءً وَأَنْزَلَ من السَّماءِ ماءً فَأَخْرَجَ به من الثَّمَراتِ رِزْقاً لَكُمْ 2 : 22 ) * ، و جاى ديگر :\r\n* ( أَ لَمْ نَجْعَلِ الأَرْضَ مِهاداً 78 : 6 ) * . يك جاى اين زمين را بساط گفت ، و يك جاى بستر خواند ، و يك جاى گاهواره خواند . به روز اين زمين خلق را چون بساطى است ، هر سو كه خواهند بر او همى روند ، و به شب چون بستر بود و گهواره كه بر او بخسبند .\r\nو ايدون گفت بر آسمان آفتاب بيافريدم و ماهتاب ، از ايراك اين جهان تاريك آفريد ، و اگر آفتاب و ماهتاب نبودى بدين جهان اندر روشنايى نبودى ، و آفتاب و ماهتاب را روشنايى هر دو يكى بود از نخست كه اين جهان را بيافريد ، و اگر همچنان بماندى كس شب از روز ندانستى و نشناختى ، و شمار روز و ماه و سال كس نشناختى و ندانستى و وقت هر نماز ندانستندى . پس خداى عزّ و جلّ جبريل را بفرستاد تا پر به روى ماه بماليد تا روشنايى ماه از آن آفتاب كمتر شد و شب از روز پديد آمد ، و سال و ماه و شمارها همه پديد آمد ، و اين نعمتى سخت بزرگ است ، و به نوى اندر ياد كرد : * ( وَجَعَلْنَا اللَّيْلَ وَالنَّهارَ آيَتَيْنِ فَمَحَوْنا آيَةَ اللَّيْلِ وَجَعَلْنا آيَةَ النَّهارِ مُبْصِرَةً لِتَبْتَغُوا فَضْلًا من رَبِّكُمْ وَلِتَعْلَمُوا عَدَدَ السِّنِينَ وَالْحِسابَ وَكُلَّ شَيْءٍ فَصَّلْناه تَفْصِيلًا 17 : 12 ) * .\r\nايدون همى گويد كه اين روز و شب دو آيت آفريدم . آيت روز آفتاب است و آيت شب ماهتاب . پس آيت شب را ، ماه را ، بستردم تا شب از روز پديد آيد تا شما كسب اين جهان را به روز طلب كنيد و عدد سالها بدانيد ، و هر چيزى را پيدا كردم تا بر من حجّت نبود ، و به آيت ديگر گفت : * ( هُوَ الَّذِي جَعَلَ الشَّمْسَ ضِياءً وَالْقَمَرَ نُوراً وَ ) *\r\n","description":"","footnote":"","page_name":" 9 ","page_number":63},
  {"content":"\r\n* ( قَدَّرَه مَنازِلَ لِتَعْلَمُوا عَدَدَ السِّنِينَ وَالْحِسابَ . 10 : 5 ) * 
  ] و كواكب را بيافريد و منازل تا هر روز و هر شب به منزلى بود تا شمار سال و ماه بدانند .\r\nپس گفت : قوله تعالى : * ( ما خَلَقَ الله ذلِكَ إِلَّا بِالْحَقِّ يُفَصِّلُ الآياتِ لِقَوْمٍ يَعْلَمُونَ . 10 : 5 ) * گفتا اين آيتها پيدا كردم تا بدانيد كه اين جز من كس نداند كردن و نداند آفريدن . پس آيتها و نعمتها بيافريد و آنگاه اين خلق را بيافريد و اين نعمت بر ايشان ياد كرد و شكر فرمود كردن ، و ديگر فرمود ، قوله تعالى : * ( وَإِذْ تَأَذَّنَ رَبُّكُمْ لَئِنْ شَكَرْتُمْ لأَزِيدَنَّكُمْ وَلَئِنْ كَفَرْتُمْ إِنَّ عَذابِي لَشَدِيدٌ . 14 : 7 ) * معنى تاذّن تفضّل بود كه خداى شما را فرمود كه اگر مرا شكر كنيد بر نعمتهاى من ، من نعمت بر شما افزون كنم ، و اگر ناسپاسى كنيد عذاب من سخت است ناسپاسان را پس هر كه سپاسدارى كرد ، خداى وى را نعمت اين جهانى افزون كرد . و چون [ از اين 
  ] جهان [ بشد با آن جهانى 
  ] پيوسته كرد . و نا ناسپاسان [ دو گروه‌اند 
  ] گروهى را نعمت بر ايشان بدارد [ تا روز رستخيز و آنگاه به عذاب جاودانه 
  ] فرستد ، و گروهى را نعمت اين جهانى باز گيرد و بدان جهان به بهشت فرستد .\r\nو من بدين كتاب اندر ياد كردم [ آفريدن 
  ] اين جهان كه خداى تعالى نخست [ بدين جهان اندر چه آفريد ، وز 
  ] خلق نخست [ كرا 
  ] آفريد از هر نوع ، و از گاه آدم تا بدين زمان همه ترا ياد كنم پيغمبر بر پيغمبر و ملوك و سلاطين از هر قومى و هر شخصى ، و روزگار هر كسى و سيرت و كردار هر كسى بدين جهان اندر كه بوده‌اند [ و اين همه ترا 
  ] ياد كنم به فضل پروردگار [ و بگويم كه از ايشان كه بود كه خداى را تعالى سپاسدارى كرد و كه بود كه ناسپاسى كرد 
  ] ، و هر كسى هر چه كرد بگويم كه خداى عزّ و جلّ با هر كسى چه كرد و چگونه هلاك كرد و كفّار بىباك طاغى را كه با پيغمبر مرسل خود طريق طغيان و عناد پيش گرفتند تا بدانى كه هر چه خداى كرد همه عدل كرد و اين جهان و اين خلق را از بهر آن كه جميع مخلوقات از اوّلين و آخرين هر كسى از آن ثواب و عقاب خويش بيابند چنان كه به قرآن اندر ياد كرد و فرمود : * ( لِيَجْزِيَ الَّذِينَ أَساؤُا بِما عَمِلُوا وَيَجْزِيَ الَّذِينَ أَحْسَنُوا بِالْحُسْنَى 53 : 31 ) * .\r\n","description":"","footnote":"","page_name":" 10 ","page_number":64},
  {"content":"\r\n\r\nگفتار اندر نمودن مقدار اين جهان\r\nمورّخين و حكماء گويند كه مدّت [ b 2 
  ] دنيا هفت هزار [ سال 
  ] باشد و چون پيغمبر ما عليهم السّلام بيرون آمد از اين جهان شش هزار سال كم چيزى شده بود و كس نتواند دانستن بحقيقت كه چند شده بود و چند مانده بود . و هر گروهى از مردمان چيزى مىگويند . جهودان از تورات گويند آن وقت كه محمّد بيرون آمد از اين جهان شش هزار و دويست و اند سال شده بود . و حكيمان يونان چون ارسطاطاليس و افلاطون ايدون گويند كه از گاه گردش فلك تا آنگاه كه ايشان بودند پنج هزار و پانصد و اند سال گذشته بود ، و كس بدرست ندانست كه چند سال گذشته بود و چند مانده ، و كس نيز نداند چنان كه خداى تعالى فرمود قوله تعالى : * ( يَسْئَلُكَ النَّاسُ عَنِ السَّاعَةِ قُلْ إِنَّما عِلْمُها عِنْدَ الله 33 : 63 ) * . يا محمّد ، ترا مىپرسند از رستخيز كه كى بود و آزمايش كنند ، يعنى تو از آن خبر ندارى ، بگو اى محمّد كه اين علم نزد خداى تعالى است و كس نداند كه منتهاى اين جهان چند است و كى ويران شود و رستخيز كى بود .\r\nو جهودان گرد آمدند و از تورات مسأله ها بيرون كردند تا از پيغمبر عليه السّلام بپرسند تا او خود جواب تواند دادن يا نه تا پديد [ آيد 
  ] كه او پيغمبر هست يا نه ، يا دروغ گويد .\r\n","description":"","footnote":"","page_name":" 11 ","page_number":65},
  {"content":"\r\n\r\nسبب پرسيدن جهودان سؤالها از پيغمبر عليه السّلام\r\nو آن قصّهء بيست و هشت مسأله بود كه مشركان و جهودان از تورات بيرون آورده بودند . و اين بدان وقت بود كه پيغمبر عليه السّلام اسلام نو آشكارا كرد و كافران مكّه با وى جدال كردند و حجّتها همى آوردند و همى گفتند باشد كه او را به حجّت مقهور توانيم كردن . پس چون به هيچ با او برابر نمىآمدند تدبير آن كردند كه به مدينه روند و آنجا با جهودان مدينه گرد آيند تا جهودان از تورات مسأله ها بيرون كنند هر كدام مشكلتر تا باشد كه پيغمبر را بدان مغلوب توانند كردن . پس بو جهل بن هشام و وليد بن مغيره برفتند ، و همه جهودان را از حنين و فدك و وادى القرى همه را گرد كردند و حال دعوت پيغمبر بگفتند و گفتند او سخنانى چند مىگويد و چنان گويد كه آن سخنهاى خدا است . و به دست ما اندر كتابى نيست از آسمان آمده ، بايد كه از كتاب شما ما را مسأله ها بيرون كنيد هر كدام مشكلتر تا ما او را بپرسيم . اگر چنان كه بايد بگويد ما بدانيم كه او پيغمبر است خداى را ، و اگر آن مسأله ها جواب نيكو نكند ، بارى مقهور گردد و نيز آن چنان دعوى نكند .\r\nپس آن جهودان از تورات بيست و هشت مسأله بيرون كردند هر چه مشكل چنان كه به همه تورات اندر از آن مشكلتر نبود ، و مر آن كافران را دادند . ايشان گفتند ما ندانيم كه جواب اين مسأله ها چيست ، و اگر محمّد مر اين را جواب كند ما ندانيم كه او راست گويد يا دروغ . پس جهودان پنج مرد عالم دانا به شريعت تورات\r\n","description":"","footnote":"","page_name":" 12 ","page_number":66},
  {"content":"\r\nاختيار كردند كه ايشان بروند و آن مسأله ها با ايشان از پيغمبر پرسند ، تا چون جواب دهد ايشان بدانند كه او راست جواب گويد يا نه . و آن پنج مرد را با ايشان بفرستادند تا به مكّه آمدند و آن بيست و هشت مسأله را از پيغمبر عليه السّلام پرسيدند .\r\nو پيغمبر عليه السّلام از آن جوابها هيچ خبر نداشت و چشم همى داشت تا خداى تعالى او را بياگاهاند و وحى فرستد . و ليكن آن كافران را گفت من اين مسأله ها را جواب كنم ، و نگفت ان شاء الله . پس نه روز جبريل عليه السّلام پيش پيغمبر نيامد و جواب آن مسأله ها را نياورد تا كافران مكّه ايدون گفتند كه خداى محمّد بر محمّد خشم گرفته است و او را فراموش كرد . پس روز نهم جبريل عليه السّلام بيامد و اين آيت آورد و گفت : يا محمّد ، قوله تعالى : * ( وَلا تَقُولَنَّ لِشَيْءٍ إِنِّي فاعِلٌ ذلِكَ غَداً ، إِلَّا أَنْ يَشاءَ الله وَاذْكُرْ رَبَّكَ إِذا نَسِيتَ . 18 : 23 - 24 ) * گفت : هيچ چيز مگوى كه من چنين كنم فردا تا بر اثر آن نگويى ان شاء الله ، و ياد كن خداوند را چون سخنى و يا قصدى كرده باشى .\r\nپس آنگه اين سوره بياورد ، قوله تعالى : * ( وَالضُّحى ، وَاللَّيْلِ إِذا سَجى ، ما وَدَّعَكَ رَبُّكَ وَما قَلى 93 : 1 - 3 ) * . گفت بدين روز كه همى بر آيد و بدين شب كه فراز آيد و تاريك شود كه خداوند تو بر تو خشم نگرفته است و ترا خوار نكرده است . پس آن بيست و هشت جواب مسألهء جهودان جبريل او را بياموخت . و پيغمبر عليه السّلام آن كافران را بخواند و آن جهودان ، و جواب مسأله هاى ايشان بگفت . آن جهودان گفتند ما به تورات اندر همچنين ديديم كه تو گفتى ، و تو همه را راست گفتى .\r\n","description":"","footnote":"","page_name":" 13 ","page_number":67},
  {"content":"\r\n\r\nياد كردن مسأله ها كه جهودان از پيغمبر عليه السّلام [ پرسيدند 
  ]\r\nو آن بيست و هشت مسأله كه پرسيدند اوّل آن بود كه گفتند بگوى تا آن خداوند كه تو او را همى پرستى چگونه است و صفت او چيست ؟ ديگر گفتند بگوى تا خداى عزّ و جلّ اين جهان را به چند روز آفريد و چند هنگام بدارد ، و كدام وقت باشد كه در درنوردد و نيست كند ، و ديگر گفتند بگوى تا رستخيز روز قيامت يا از اين جهان چند مانده است ؟ ديگر گفتند بگوى تا بدين آسمان اندر ستاره چند است رونده و چند است ايستاده ، و حكم ايستاده [ a 3 
  ] چگونه باشد ، و چون فرو روند كجا روند تا برآيند كجا باشند ، و خداى عزّ و جلّ ايشان را از بهر چه آفريده است و باز بعاقبت كجا بردشان . و ديگر گفتند بگوى تا جابلقا و جابرسا كجا باشد ، و آن خلقها كه آنجااند چه مردماناند و خلق ايشان چگونه است .\r\nديگر گفتند بگوى تاتارس و تاقيل چه خلقاند و چگونه‌اند ؟ ديگر گفتند بگوى تا يأجوج و مأجوج چه خلقاند . و كجا باشند و صورت ايشان چگونه است و كى بيرون آيند ؟ و ديگر گفتند بگوى تا اين جهودان به تورات اندر يافته‌اند كه ايشان را به آخر زمان ملكى بيرون آيد كه همه جهان از مشرق تا مغرب او را گردد و خود فرمانبردار او باشند ، و همه آب درياهاى زمين تا ساق ايشان بيشتر نرسد . و اهل زمين يكسر اندر فرمان او باشند و با او همه مىروند ، بگوى تا آن ملك كيست و كى بيرون آيد ؟ و ديگر گفتند بگوى تا اصحاب الاخدود كه بودند و چه مردمان بودند ؟ و\r\n","description":"","footnote":"","page_name":" 14 ","page_number":68},
  {"content":"\r\nديگر گفتند بگوى تا روح چيست و چه چيز است و چگونه است ؟\r\nديگر گفتند بگوى تا اصحاب الكهف چه مردمان بودند و حال ايشان چه بود ؟ و ديگر گفتند بگوى تا خداى عزّ و جلّ را بر پشت زمين پيغمبر چند بوده است مرسل ، و اول ايشان كه بود و آخر ايشان چه باشد ؟ و ديگر گفتند بگوى تا آهن به دست كه نرم گشته بود چون خمير تا او را هر چه خواست همى كرد . ديگر گفتند بگوى تا چشمهء روى روان كه را بوده است و از آن شارستان كه كرد رويين و آن شارستان كجا است و اندر آن شارستان چه چيز است ، و آنجا از آدميان كه رسيده است يا كه رسد ؟\r\nديگر گفتند بگوى تا بدان صحيفه اندر كه جبريل سوى داود پيغمبر آورد و با آن صحيفه يكى نگين بود انگشترى كه مرغ و ماهى و آدمى و پرى و ديوان همه مر آن را فرمانبردار بودند ، و جبريل مر آن صحيفه را سوى داود آورد و گفت همه فرزندان خويش را گرد كن ، هر آن فرزند از فرزندان تو كه اين مسأله ها را جواب گويد كه بدين صحيفه اندر است نبشته ، جواب آن تمام بگويد ، اين انگشترى ملكت به دو ده .\r\nپس سليمان عليه السّلام آن مسأله ها را جواب كرد . اكنون تو كه محمّدى بگوى كه آن مسأله ها چه بود و جواب آن چه بود ؟ و ديگر بگوى تا گور سليمان عليه السّلام كجا است و آن دو تن كه سوى گور او رفتند به طلب انگشترى ملكت كه بودند و چه رسيد بديشان ؟\r\nو ديگر گفتند بگوى تا آن كه بود از آدميان كه با خداى عزّ و جلّ انبازى گرفت و اندر جهان بهشتى كرد و گفت اين بر مثال بهشت خداى است ؟ و ديگر گفتند بگوى تا آن بهشت كه او كرده بود كجا است و كه بود از آدميان كه آنجا رسيده بود و از خبر آن پرسيده بود ؟ و ديگر گفتند بگوى تا اول بنا بر پشت زمين كدام بوده است و از پيش آدم اين جهان به دست كه بوده است ؟\r\nديگر گفتند بگوى تا اول كسى كه بود بر پشت زمين كه بت پرستيد ، و رسم بت پرستيدن كه آورد بدين جهان اندر ؟ ديگر گفتند بگوى تا اول كسى كه بوده است كه شراب مست كننده خورده است و اين رسمها نهاد روزها بر بستر و جنبانيدن ، و\r\n","description":"","footnote":"","page_name":" 15 ","page_number":69},
  {"content":"\r\nشبها بر بستر و زدن چون دهل و دف و بربط و غير آن ؟ و ديگر گفتند بگوى تا اول كسى كه بوده است از آدميان كه سر و ريش او سپيد گشت ؟\r\nديگر گفتند بگوى تا اول كسى كه بوده است كه خون ناحق ريخته است از فرزندان آدم ؟ ديگر گفتند بگوى كه هاروت و ماروت چه خلق بوده‌اند و چه گناه كردند كه خداى عزّ و جلّ ايشان را عذاب كرد ، و كجا باشند و جادوان از ايشان چه آموختند ؟ ديگر گفتند بگوى تا خداى عزّ و جلّ پيش از آدم بر پشت زمين كه را آفريد و اين جهان به دست كه بود و چه خلقان بودند كه جهان داشتند ؟\r\nپس پيغمبر عليه السّلام اين مسأله ها را همه چنين جواب كرد .\r\n","description":"","footnote":"","page_name":" 16 ","page_number":70},
  {"content":"\r\n\r\nجواب دادن پيغمبر عليه السّلام مسأله هاى جهودان را آنچه در تورات بود\r\nو گفت آنچه پرسيدند كه صفت خداى عزّ و جلّ ما را بگوى ، پيغمبر عليه السّلام گفت خداوند من بى چون و چگونه است ، او را چون و چگونه نتوان گفتن از بهر آنكه او به هيچ چيز ماننده نيست و هيچ چيز به دو بنماند . و جبرئيل عليه السّلام اين سوره بياورد : * ( قُلْ هُوَ الله أَحَدٌ ، الله الصَّمَدُ 112 : 1 - 2 ) * ، تا آخر . گفت صفت خداوند من اين است كه او خويشتن را گفته است ، و بيش از آنكه او گفته است او را صفت نتوان كرد . و تفسير اين بسيار گفته‌اند ، چون اين تاريخ است بسيار ياد نكردم تا دراز نگردد و اين سوره به جواب اين مسأله بس است .\r\nاما آنچه پرسيدند كه ستاره چند است از رونده و ايستاده آنچه معلوم است و معروف گفت بدين آسمانها هفت ستارهء سيّاره مىباشد ، و صد و بيست و چهار هزار ستاره است ايستاده ، و منازل بيست و هشت كه ماه هر شبى به منزل از اين منزلها باشد و دوازده ستاره كه هر ماهى به برجى باشد . و قصّهء اين ستارگان و سير ايشان بدين كتاب اندر به جاى خود گفته آيد .\r\nو اما آنچه گفتيد اين جهان را به چند روز آفريده است و تا چند هنگام بدارد . و گفت خداى عزّ و جلّ اين جهان را به شش روز [ b 3 
  ] آفريده است چنان كه فرمود :\r\n* ( وَلَقَدْ خَلَقْنَا السَّماواتِ وَالأَرْضَ وَما بَيْنَهُما في سِتَّةِ أَيَّامٍ وَما مَسَّنا من لُغُوبٍ 50 : 38 ) * . و هر روزى از اين روزها هزار سال باشد ، چنان كه خداى تعالى گفت : * ( وَإِنَّ يَوْماً عِنْدَ رَبِّكَ ) *\r\n","description":"","footnote":"","page_name":" 17 ","page_number":71},
  {"content":"\r\n* ( كَأَلْفِ سَنَةٍ مِمَّا تَعُدُّونَ 22 : 47 ) * . و اگر خواستى به يك ساعت بيافريدى و ليكن از بهر آن به روزگار آفريد تا بداند كه كار حكيمان به روزگار باشد . و پيغمبر ما عليه السّلام فرمود : * ( العجلة من الشّيطان و التّأنّي من الرّحمن . ) * گفت : شتابزدگى اندر كارها از كار ديو است و آهستگى در كارها از كار خداى عزّ و جلّ است . و قصّهء اين آفريدن به جاى خود گفته آيد .\r\nو اما آنچه پرسيدند كه رستخيز كى باشد . جبرئيل عليه السّلام بيامد و آيت بياورد : * ( يَسْئَلُونَكَ عَنِ السَّاعَةِ [ أَيَّانَ مُرْساها 
  ] قُلْ إِنَّما عِلْمُها عِنْدَ [ رَبِّي 
  ] 7 : 187 ) * . و تفسير اين نيز گفته آيد به جايگاه خويش . و امّا آنچه پرسيدند از حديث جابلقا و جابرسا و تارس و تا قيل . گفت اين خلقهايىاند كه خداى عزّ و جلّ ايشان را آفريده است اندر كوه قاف ، و پيغمبر گفت عليه السّلام * ( من يعلم ما بين جابلقا و جابرسا . ) * گفت كه داند كه چيست آنچه ميان جابلقا و جابرسا است . و اين قصّه نيز گفته آيد به جايگاه خويش . و امّا آنچه پرسيدند از حديث مالوف و ماسوخ ، مردم دشتى باشند و وحشى ، و بر تن ايشان موى باشد و پوشش ايشان از گياه بود ، و ايشان به مشرق اندر باشند و مردمان ايشان را بگيرند و بكشند و بخورند . و امّا ماسوخ دوال پاى باشد ، و خلقى باشند بر مثال ديوان . بر مردم آويزند و مردم را بكشند و بخورند . و آدمى بوده‌اند و ليكن مسخ گشته‌اند از بهر آن ايشان را ماسوخ خوانند .\r\nامّا آنچه پرسيدند از اصحاب الكهف . پيغمبر عليه السّلام جواب داد و بگفت كه چه مردمان بودند و از كجا بودند و مال ايشان چون بود . اين قصّه نيز به جايگاه خود گفته آيد . و امّا آنچه پرسيدند از اصحاب الاخدود . پيغمبر عليه السّلام جواب داد و حال ايشان بگفت ، و اين قصّه نيز به جايگاه خويش گفته آيد . امّا آنچه پرسيدند كه آهن به دست كه نرم شد چون موم . پيغمبر عليه السّلام گفت آن كس داود بود عليه السّلام كه آهن به دست او نرم شد ، و اين نيز به جايگاه خويش گفته آيد . و امّا آنچه پرسيدند از حديث روح . جبرئيل اين آيت بياورد : * ( وَيَسْئَلُونَكَ عَنِ الرُّوحِ قُلِ الرُّوحُ من أَمْرِ رَبِّي 17 : 85 ) * . گفت : ترا همى پرسند از روح ، بگوى كه روح از فرمان خداوند من است ، و روح نام جبرئيل است چنان كه گفت عزّ و جلّ : * ( وَإِنَّه لَتَنْزِيلُ رَبِّ الْعالَمِينَ ، ) *\r\n","description":"","footnote":"","page_name":" 18 ","page_number":72},
  {"content":"\r\n* ( نَزَلَ به الرُّوحُ الأَمِينُ ، عَلى قَلْبِكَ لِتَكُونَ من الْمُنْذِرِينَ 26 : 192 - 194 ) * . گفت : اين قرآن فرستادهء پروردگار جهان است فرود آورد آن را جبرئيل عليه السّلام بر دل تو تا باشى از بيم كنندگان .\r\nو امّا آنچه پرسيدند كه خداى عزّ و جلّ را پيغامبر چند بوده است مرسل و چند نامرسل . پيغمبر عليه السّلام گفت : خداى عزّ و جلّ را صد هزار و بيست هزار و چهار هزار پيغامبر بوده است از مردم و از فرشته ، و سيزده مرسل بودند ، و اوّلشان آدم بوده است و آخرشان منم كه محمّدم . چنان كه خداى تعالى گفت : * ( ما كانَ مُحَمَّدٌ أَبا أَحَدٍ من رِجالِكُمْ وَلكِنْ رَسُولَ الله وَخاتَمَ النَّبِيِّينَ 33 : 40 ) * . گفت نيست محمّد پدر هيچ مرد از مردان شما و ليكن او پيغمبر خداى است و مهر پيغمبران .\r\nو امّا آنچه پرسيدند از حديث آن ملك كه نام او به تورات اندر است و صفت او كردند ، پيغمبر عليه السّلام گفت : آن دجّال است و او به آخر الزّمان بيرون آيد و شما به دو نرسيد . و از علامتهاى آخر الزّمان يكى بيرون آمدن اوست . و اين قصّهء دجّال بدين كتاب اندر ياد كرده آيد به جايگاه خويش . امّا آنچه پرسيدند كه گور سليمان عليه السّلام كجا است و كى بود و كه آنجا رسيده است از آدميان . گفت : گور سليمان به ميان هفت دريا اندر است و اين قصّه نيز بدين كتاب اندر گفته آيد بتمامى به جايگاه خويش . و اما آنچه پرسيدند كه آن كس كه بود كه با خداى عزّ و جلّ انبازى گرفت و بدين جهان اندر بهشتى كرد ، پيغمبر عليه السّلام گفت آن كس شدّاد عاد بود كه با هود پيغمبر عليه السّلام مناظره كرد و گفت من خود بهشتى كنم بدين جهان بر مثال بهشت خداى تو . و اين قصّه نيز بدين كتاب اندر گفته آيد به جايگاه خويش . و امّا آنچه پرسيدى كه آن بهشت كجا بود و اكنون كجا است و كه رسد از آدميان آنجا و صفت آن چيست ، پيغمبر عليه السّلام آن نيز بگفت ، و اين قصّه نيز به جايگاه خويش گفته آيد .\r\nو امّا آنچه پرسيدند كه اوّل كسى كه بود كه شراب مست كننده خورد و رودها جنبانيد و پوستها بربست و بزد ، پيغمبر گفت عليه السّلام كه اين هر سه كار قابيل بن آدم كرد و اصل اين از او خاست و او آورد بدين جهان اندر . و اين قصّه ها همه گفته\r\n","description":"","footnote":"","page_name":" 19 ","page_number":73},
  {"content":"\r\nآيد بدين كتاب اندر به جايگاه خويش . و امّا آنچه پرسيدند كه اوّل كسى كه بوده است كه بت پرستيد و اصل اين كار از او خاست . پيغمبر عليه السّلام گفت : جمشيد بود و او آورد بدين جهان اندر ، و اين قصّه نيز گفته آيد [ a 4 
  ] به جاى خويش .\r\nو امّا آنچه پرسيدند كه اوّل كسى كه بوده است كه سر و ريش او سپيد شد . پيغمبر عليه السّلام گفت آن كس خليل الله بود كه سر و ريش او سپيد شد ، و پيش از او هيچكس را سپيدى به سر و ريش در نيامده بود . امّا آنچه پرسيدند كه هاروت و ماروت كه بودند و چه گناه كردند . پيغمبر عليه السّلام جواب داد . اين قصّه نيز هم بدين كتاب اندر گفته آيد به جايگاه خويش . و امّا آنچه پرسيدند كه پيش از آدم اين جهان به دست كه بود ، پيغمبر عليه السّلام گفت خداوند تعالى پيش از آدم خلقى را آفريده بود بدين جهان اندر ، و جان خواندند . و ايشان اين جهان را پيش از آدم داشتند ، و اين آنست كه خداى تعالى گفت : * ( وَلَقَدْ خَلَقْنَا الإِنْسانَ من صَلْصالٍ من حَمَإٍ مَسْنُونٍ 15 : 26 ) * ، يعنى آدم ، پس گفت : * ( وَالْجَانَّ خَلَقْناه من قَبْلُ من نارِ السَّمُومِ 15 : 27 ) * . گفت بيافريدم آدم را از لوشى سالها بر آمد و جان را بيافريدم پيش از آن از آتشى گرم . و اين قصّهء ايشان نيز گفته آيد .\r\nو امّا آنچه پرسيدند كه بدان صحيفه اندر كه جبرئيل عليه السّلام سوى داود پيغمبر آورد با آن انگشترى مملكت چه بود نبشته ؟ پيغمبر عليه السّلام سبب آن صحيفه و آوردن سوى داود عليه السّلام آن بود كه داود را عليه السّلام يازده پسر بود ، و آن زن كه زن اوريا بود ، پيش از آنكه زن داود بود با داود شرط كرده بود كه من بدان شرط زن تو باشم كه اگر ترا از من پسرى آيد او را خليفت خويش كنى . و سليمان از آن زن آمده بود . پس فرزندان داود هر كسى چشم همى داشتند كه خليفت پدر باشند . و داود از آن زنى پذيرفته بود و با او عهد كرده و بدان كار اندر مانده بود .\r\nپس از خداى عزّ و جلّ اندر خواست تا حق تعالى جبرئيل را بفرستاد با يكى صحيفه سوى داود . و بدان صحيفه اندر يكى نگين بود كه همه مردمان و پريان و مرغان و ديوان و باد و همه وحوش به فرمان آن نام بودند كه بر آن نگين نبشته بود .\r\nبدان صحيفه اندر بيست مسأله نبشته بود ، و آن صحيفه ها به دست جبرئيل بود . و\r\n","description":"","footnote":"","page_name":" 20 ","page_number":74},
  {"content":"\r\nجبرئيل مر داود را گفت همه فرزندان خويش را گرد كن و از ايشان اين بيست مسأله را از ايشان بپرس . هر كس كه جواب اين مسأله راست بگويد ، اين انگشترى او را ده كه او خليفتى تو [ را 
  ] شايد اندر زمين .\r\nپس داود همه فرزندان خويش را حاضر كرد ، و اين مسأله ها همه يك يك جبرئيل مر داود را مىگفت ، و داود از فرزندان خويش همى پرسيد . و اوّل آن مسأله ها اين بود ، داود بگفتا بگوييد تا كمترين چيزى به تن فرزندان آدم اندر چيست ؟ هيچكس جواب نداد . سليمان عليه السّلام بر پاى خاست و گفت : كمترين چيزى به تن فرزندان آدم اندر جان است و نفس كه از او همى بر آيد ، چون از او جدا شود چيزى نه ارزد . داود گفت : بگوييد تا بيشترين چيزى به تن فرزندان آدم اندر چيست ؟ سليمان گفت : بيش از اين چيزى به تن فرزندان آدم اندر شكر است . داود گفتا بگوييد تا تلخترين چيزى به تن فرزندان آدم اندر چيست ؟ سليمان گفت :\r\nتلخترين چيزى به تن فرزندان آدم اندر درويشى است . داود گفتا : بگوييد تا شيرينترين چيزى به تن فرزندان آدم اندر چيست ؟ سليمان گفت : شيرينترين چيزى به تن فرزندان آدم اندر توانگرى است . داود گفتا : بگوييد تا زشتترين چيزى به تن فرزندان آدم اندر چيست ؟ سليمان گفتا : كافرى است . داود گفتا :\r\nبگوييد تا بدترين چيزى چيست مر خلق را ؟ سليمان گفت : زن بد است . داود گفتا :\r\nدورترين چيزى از مردم چيست ؟ سليمان گفت : اين جهان است كه همى رود . داود گفتا : نزديكترين چيزى چيست به مردم ؟ سليمان گفت : اين جهان است كه همى آيد . داود گفتا : بگوييد تا اندوهگنترين چيزى چيست مردم را ؟ سليمان گفت جان است كه از تن مردم برآيد به وقت مرگ . داود گفتا : بگوييد تا نيكوترين چيزى اندر فرزندان آدم چيست ؟ سليمان گفت : جان است به تن فرزندان آدم اندر . داود گفتا :\r\nبگوييد كه آن چيست برداشته تر از آسمان و بلندتر از آسمان ؟ سليمان گفت : سخن حق برداشته تر از آسمان . داود گفتا : آن چيست فراختر از زمين ؟ سليمان گفتا : داد و عدل سلطان فراختر از زمين است . داود گفت : بگوييد آن چيست فراختر از دريا ؟\r\nسليمان گفت : توانگرى دل مؤمن فراختر از دريا ، و پيغمبر عليه السّلام گفته است :\r\n","description":"","footnote":"","page_name":" 21 ","page_number":75},
  {"content":"\r\n* ( الغناء فناء القلب . ) * داود گفت : آن چيست سختتر از سنگ ؟ سليمان گفت : دل كافر سختتر از سنگ . داود گفت : آن چيست گرمتر از آتش ؟ سليمان گفت : حرص فرزندان آدم و حوّا گرمتر از آتش . داود گفتا : آن چيست بزرگتر و گرانترين از كوه ؟ سليمان گفت :\r\nبهتانى كه بر بىگناهى بگويند گرانتر از كوه و بزرگتر . داود گفت : آن چيست سردتر از زمهرير ؟ سليمان گفت : نوميد شدن از رحمت خداى سردتر است از زمهرير . و همچنان كارى كه بر آن دل نهاده باشى و از آن بازمانى سردتر است از زمهرير . داود گفتا : بدين جهان اندر آبادانى بيشتر است يا ويرانى ؟ سليمان گفت : ويرانى بيشتر است از بهر آنكه هر چه ويران است خود ويران است ، [ b 4 
  ] و هر چه آبادان است ويران گردد . داود گفتا : بدين جهان اندر مرده بيشتر است يا زنده ؟ سليمان گفتا : مرده بيشتر است از بهر آنكه هر چه مرده است خود مرده است ، و هر چه زنده است بميرد .\r\nداود گفتا : اندر اين جهان مرد بيشتر است يا زن ؟ سليمان گفت : بيشتر زن [ است 
  ] از بهر آنكه هر كه زن است خود زن است ، و هر مرد كه فرمان زن برد هم زن است .\r\nاين بيست مسأله بود كه داود عليه السّلام از همه فرزندان خود اندر خواست و كس جواب نداد مگر سليمان عليه السّلام . و جبرئيل گفت مر داود را تا انگشترى مملكت به دو داد و او را خليفت خويش كرد در حال زندگى و مردگى . و پس از مرگ داود خداى تعالى سليمان را پيغمبرى داد و خلق را همه از جن و انس و وحش و طير را مسخّر او كرد و مملكت جهان با پيغامبرى او را داد . و چون بمرد ديوان بيامدند و او را گورى ساختند به ميان هفت دريا اندر ، و جايگاهى به سنگ اندر بكندند ، و هيچ آدمى را آنجا راه نبود مگر ديوان . او را همچنان با آن تخت و با آن انگشترى به با شست داشت اندر آنجا بردند و بدان گور اندر كردند و هيچكس آنجا نتوانست رفتن مگر بلوقيا و عفان . و بلوقيا بيرون آمد و بگريخت ، و عفان هم آنجا اندر بسوخت .\r\nپس پيغمبر عليه السّلام اين بيست و هشت مسأله را جواب كرد . پس كافران همه مر آن جهودان را گفتند شما چه گوييد ؟ گفتند به تورات اندر همچنين است . پس اهل\r\n","description":"","footnote":"","page_name":" 22 ","page_number":76},
  {"content":"\r\nمكّه مر پيغمبر را گفتند تو دروغ زنى و اين قرآن تو از خود مىگويى ، و اين مسأله ها از خويش جواب گفتى ، و موسى نيز همچون تو جادو بوده است ، و شما هر دو جادوانيد چنان كه خداى عزّ و جلّ از ايشان باز گويد : * ( قالُوا سِحْرانِ تَظاهَرا وَقالُوا إِنَّا بِكُلٍّ كافِرُونَ 28 : 48 ) * . گفتند اين هر دو جادوانند و ما كه اهل مكّه‌ايم بدين هر دو كافريم و ناگرويده‌ايم . و اين مسأله ها از بهر آن ياد كرديم تا خوانندگان اين كتاب را و شنونده را فايده باشد ، اگر چه به سخن تاريخ تناسبى ندارد .\r\nاكنون به سخن آفرينش و مدّت عالم باز آييم .\r\n","description":"","footnote":"","page_name":" 23 ","page_number":77},
  {"content":"\r\n\r\nگفتار اندر پديد كردن مدّت روزگار\r\nو بدان كه نخستين چيزى كه حق تعالى آفريد قلم را آفريد چنان كه پيغامبر عليه السّلام فرمود : * ( اوّل ما خلق الله تعالى القلم . ) * و قلم را فرمود كه بر لوح بگرد و بنويس هر چه تا قيامت خواهد بود ، پس هر چه خواست آفريدن و خواست بودن تا رستخيز ، همه قلم بنوشت به امر حقّ عزّ و جلّ .\r\nو به خبر اندر چنين است كه روز قيامت صحايف اعمال خلايق همه با آنكه بر لوح محفوظ است نبشته فرمايد تا مقابله كنند يك ذرّه زيادت و نقصان نبود . و اين از بهر آن فرمايد تا مردمان به تقدير خداى تعالى فرا نپذيرفتند بدانند كه دروغ گفتند كه هيچ چيز نبود كه ايزد تعالى آن را نداند ، و چون نداند كه همه را خود آفريد و تقدير كرد : * ( أَ لا يَعْلَمُ من خَلَقَ وَهُوَ اللَّطِيفُ الْخَبِيرُ 67 : 14 ) * . پس در اين لوح و قلم چند گونه سخن گفته‌اند چنان كه به نزديك روافض چنان است كه اين دو فريشته‌اند ، و نزديك باطنيان اوّل و ثانى گويند ، و اين را به نزديك ايشان چنان است كه خداى عزّ و جلّ اين يك فعل كرد [ و 
  ] كار به دو كرد و هيچ چيز ديگر نيافريد و نشايد كه آفريند . تعالى عما يقول الظالمون الضالون علوا كبيرا .\r\nپس از آن روز باز كه قلم بر لوح بگرديد تا آن روز كه آفرينش تمام كرد به آفرينش آدم صلوات الله و سلامه عليه شش هزار سال بود . و اين معنى شش [ روز 
  ] بود . و اگر خواستى به يك دم زدن اين همه را بيافريدى كه او را روزگار به كار نيايد\r\n","description":"","footnote":"","page_name":" 24 ","page_number":78},
  {"content":"\r\nو ليكن باز نمود كه حكيمان بايد كه به تأنّى باشند و خلق بدانند كه در شتابكارى هيچ كار نيست . و پيغمبر عليه السّلام فرموده است كه : * ( العجلة من الشّيطان و التّأنّي من الرّحمن . ) * معنى اين نه آن است كه عجله شيطان آفريند و تأنّى ايزد آفريند كه مذهب قدريان باشد ، و ليكن معنى آن است كه عجله از آن جمله است كه شيطان دوست دارد و خواهد تا مردمان آن كنند ، و تأنّى از آن جمله است كه خداى عزّ و جلّ دوست دارد و خواهد كه بندگان آن كنند .\r\nو اين چنان است كه به قصّهء موسى عليه السّلام ياد كرد كه در مصر آن قبطى را بكشت ، پس گفت : * ( هذا من عَمَلِ الشَّيْطانِ 28 : 15 ) * . و از عمل موسى بود و لكن معنيش آن بود كه از آن جمله بود كه ديو بدين خرّم باشد . و ديگر ظنّ نبرى كه ديو چيزى تواند كردن يا چيزى از دست ايشان بر تواند آمدن . و پيغمبر عليه السّلام گفته است كه عجله را هيچ كار مباح نيست كه كند مگر در سه كار : يكى در آنكه دختر را زود به شوهر دهند ، و يكى آنكه مرده را زود به گور كنند ، و يكى آنكه طعام زود پيش مهمان نهند .\r\nو نخست چيزى كه آفريد ، از يكشنبه ابتدا كرد و همى آفريد تا روز آدينه آخر ساعت . و روز شنبه هيچ نيافريد . و جماعتى از جهودان پيش پيغمبر اندر آمدند عليه السّلام و پرسيدند كه اى محمد ، خداى عزّ و جلّ اين جهان را به چند روز آفريد ؟\r\nگفت : به شش روز . گفتند : نخست از كدام روز مبدأ كرد . گفت : از روز يكشنبه تا روز آدينه ، و آفرينش همه خلق و جهان تمام شد . گفتند هر روزى چه آفريد ؟ [ a 5 
  ] گفت :\r\nيكشنبه و دوشنبه زمين را آفريد و هر چه به دو اندر است از منفعتها و مضرّتها . و روز سه شنبه كوهها را آفريد و آنچه به دو اندر است از منفعتها و مضرّتها . و روز چهارشنبه درختان را آفريد و آنچه به دو اندر است ، و آب و آنچه بندگان را به كار آيد اين چهار روز بود . دو روز زمين را آفريد و آنچه به دو اندر است از خلق و منفعتها و مضرّتها ، و دو روز اين چيزهاى ديگر ، و همه كارهاى زمين به چهار روز تمام شد .\r\nو به قرآن اندر ايدون گفت : * ( قُلْ أَ إِنَّكُمْ لَتَكْفُرُونَ بِالَّذِي خَلَقَ الأَرْضَ في يَوْمَيْنِ 41 : 9 ) * .\r\nگفت شما همى كافر شويد به خداى عزّ و جلّ كه اين زمين را به دو روز آفريد . و\r\n","description":"","footnote":"","page_name":" 25 ","page_number":79},
  {"content":"\r\nديگر گفت : * ( وَتَجْعَلُونَ لَه أَنْداداً . 41 : 9 ) * و او را همى انباز گوييد . * ( ذلِكَ رَبُّ الْعالَمِينَ 41 : 9 ) * .\r\nبدرستى كه او خداى همه خلق است ، و از اين انبازان كه شما وى را نهاديد كس اينكه او آفريد نتواند آفريد . * ( وَجَعَلَ فِيها رَواسِيَ من فَوْقِها وَبارَكَ فِيها 41 : 10 ) * . گفت بر زمين كوههاى بلند نهاد تا زمين استوار كند ، و اندر او بركت كرد تا از او نباتها خيزد كه از آن مر خلق را منفعت باشد و قوّت بود .\r\nپس گفت اين آفرينش و اين قوّت به چهار روز كردم : * ( في أَرْبَعَةِ أَيَّامٍ سَواءً لِلسَّائِلِينَ 41 : 10 ) * . گفت اگر از ما روزى خواهد و يا نخواهد روزى زيادت و نقصان نباشد . و به خبر اندر آمده است از مقاتل سليمان صاحب التفسير به تفسير اين آيت كه خداى عزّ و جلّ همى گويد : * ( يَمْحُوا الله ما يَشاءُ وَيُثْبِتُ وَعِنْدَه أُمُّ الْكِتابِ 13 : 39 ) * . ايدون گفت * ( يَمْحُوا الله ما يَشاءُ وَيُثْبِتُ 13 : 39 ) * الاربعة اشياء الرزق و الاجل و السعادة و الشقاوة .\r\nپس جهودان گفتند راست گفتى اى محمّد به تورات اندر همچنين نوشته است .\r\nو ليكن به روز پنجشنبه و آدينه چه آفريد ؟ پيغمبر عليه السّلام گفت : آسمانها و عرش و كرسى آفريد ، و روز آدينه ستارگان و ماه و آفتاب و فريشتگان از اوّل روز تا سه ساعت ، و ساعت چهارم اين جهان فريشتگان داشتند ، و ساعت پنجم نيز . و اندر اين دو ساعت چيز نيافريد و به ساعت ششم و آن تمامى نيم روز بود تا آخر ساعت آدم را عليه السّلام آفريد و فريشتگان را فرمود تا او را سجود كنيد و او را به بهشت بنشانيد . و چون آخر ساعت از روز آدينه ببود ، آدم را از بهشت بيرون آورد بدان گناه كه از او آمد . جهودان گفتند همچنين است به تورات اندر .\r\nپس گفتند روز شنبه چه كرد ؟ گفت : روز شنبه هيچ نيافريد كه همه خلق تمام شده بودند . گفتند به تورات اندر چنين گفته است كه خداى عزّ و جلّ روز شنبه بياسود . پيغمبر عليه السّلام خشم گرفت و گفت دروغ گوييد كه خداى عزّ و جلّ را آسودن نبايد ، و او را آسودن و ماندگى نيايد ، و آسودن آن كس را بود كه او را ماندگى بود . و خداى عزّ و جلّ اين آيت فرستاد : * ( وَلَقَدْ خَلَقْنَا السَّماواتِ وَالأَرْضَ وَما بَيْنَهُما في سِتَّةِ أَيَّامٍ وَما مَسَّنا من لُغُوبٍ ، 50 : 38 ) * يعنى من اعباء . گفت اين آسمانها و زمينها و آنچه به ميان اين و آن اندر است به شش روز آفريدم و هرگز نياسايم ، زيرا\r\n","description":"","footnote":"","page_name":" 26 ","page_number":80},
  {"content":"\r\nكه او را ماندگى نبود . و ديگر گفت : * ( كُلَّ يَوْمٍ هُوَ في شَأْنٍ 55 : 29 ) * . هر روزى خداى كارى همى كند : يكى را بيافريند و از شكم مادر بدين عالم آورد و يكى را ذليل كند و بميراند و از اين جهان به شكم زمين برد ، و يكى را عزيز كند و يكى را توانگر كند و يكى را درويش . و هرگز نياسايد زيرا كه او از ماندگى و آسودگى منزّه است .\r\nو علما اندر اين اختلاف كردند در آفرينش آسمان و زمين . گروهى ايدون گفتند كه خداى تعالى نخست زمين آفريد پس آسمان ، چنان كه اندر اين حديث گفته است .\r\nو گروهى ايدون گفتند كه خداى عزّ و جلّ نخست آسمان آفريد و ستارگان و آفتاب و ماه و آنگه زمين آفريد ، و اين قول درست است ، زيرا كه اين قول را آيت قرآن تصديق كند آنجا كه گفت : * ( وَالسَّماءَ بَنَيْناها بِأَيْدٍ وَإِنَّا لَمُوسِعُونَ ، وَالأَرْضَ فَرَشْناها فَنِعْمَ الْماهِدُونَ 51 : 47 - 48 ) * . ديگر گفت : * ( أَ أَنْتُمْ أَشَدُّ خَلْقاً أَمِ السَّماءُ بَناها 79 : 27 ) * . و ديگر گفت : * ( وَالأَرْضَ بَعْدَ ذلِكَ دَحاها 79 : 30 ) * . آفريدن شما دشوارتر يا آسمان كه او را از سر خلق بنا كرد ، و چون آسمان خانه برداشت و راست كرد كه اگر از مشرق تا به مغرب بنگرى از همه زمينها آسمان يكسان و بلندتر بينى و شب تاريك بر اين آسمان آفريد ، و از شب تاريك سپيده روشن بيرون آورد . پس گفت : * ( بَعْدَ ذلِكَ دَحاها 79 : 30 ) * . و پس زمين را باز كشيد زير آسمان اندر از پس آنكه آسمان آفريده بود . پس اين آيت دليل است بر قول آن گروهى كه ايدون گويند كه آسمان پيش از زمين آفريد .\r\nپس نخست خداى تعالى قلم آفريد ، پس لوح ، پس عرش ، پس كرسى . و خداى را نه به عرش حاجت است و نه به كرسى و نه به هيچ مخلوقات . پس عالم همه يكسر از آب آفريد ، آنگاه به هيبت يك نظر به آب نگريد ، آن آب از هيبت خداى تعالى بر جوشيد و دودى از ميان آب بر آمد . از آن دود آسمانها بيافريد ، چنان كه گفت : * ( ثُمَّ اسْتَوى إِلَى السَّماءِ وَهِيَ دُخانٌ فَقالَ لَها 41 : 11 ) * . و همچنانكه از اوّل اين آسمانها از دود آفريد ، روز رستخيز چون ويران شود ، همه دود گرداند چنان كه گفت : * ( وَلِلأَرْضِ ائْتِيا طَوْعاً أَوْ كَرْهاً قالَتا أَتَيْنا طائِعِينَ 41 : 11 ) * .\r\nو اين هفت آسمان چون بيافريد ، [ b 5 
  ] يك لخت بود ، پس فرمان داد تا به هفت پاره شد چنان كه اگر بسنجند يكى بر يكى ذرّه‌اى تفاوت نبود . و خداى عزّ و جلّ\r\n","description":"","footnote":"","page_name":" 27 ","page_number":81},
  {"content":"\r\nگفت ، قوله تعالى : * ( فَسَوَّاهُنَّ سَبْعَ سَماواتٍ وَهُوَ بِكُلِّ شَيْءٍ عَلِيمٌ 2 : 29 ) * . و چون هفت آسمان راست كرد و به هر آسمانى كار او تمام كرد و آفتاب و ماه بيافريد و هر فريشته‌اى را جايى پيدا كرد كه هر گروهى را به كدام آسمان باشند . * ( وَزَيَّنَّا السَّماءَ الدُّنْيا 41 : 12 ) * . گفت ستارگان را به آسمان فروزان كردم تا زينت بود اين آسمان را تا خلق بنگرند از زمين بر آسمان ببينند . چون كار آسمانها تمام شد اين آب از زير آسمان از هيبت خداى عزّ و جلّ بجوشيد و كف بر آورد و گرد آمد به ميان جهان آنجا كه خانهء كعبه است امروز ، و خداى عزّ و جلّ از آن كف دريا زمين آفريد و باز كشيد چنان كه گفت ، قوله تعالى : * ( وَالأَرْضَ بَعْدَ ذلِكَ دَحاها 79 : 30 ) * . و اين همه زمينها يك لخت بود چنان كه آسمان . پس به نظر هيبت خداى هفت شد همچون آسمانها چنان كه به قرآن اندر ياد كرد و فرمود : * ( أَ وَلَمْ يَرَ الَّذِينَ كَفَرُوا أَنَّ السَّماواتِ وَالأَرْضَ كانَتا رَتْقاً 21 : 30 ) * . گفت نديديد كافران . معنى نديديد اينجا دانستن است . گفت ندانستيد كافران كه اين زمينها و آسمانها يك لخت بود ، پس من آسمانهاى يك لخت به هفت كردم . و زمين را ، همچنانكه فرمود : * ( الَّذِي خَلَقَ سَبْعَ سَماواتٍ وَمن الأَرْضِ مِثْلَهُنَّ 65 : 12 ) * .\r\nپس چون زمين را به هفت پاره كرد و بر روى آب نهاد و از هر زمينى چشمه هاى آب برآورد ، چنان كه گفت : * ( أَخْرَجَ مِنْها ماءَها وَمَرْعاها 79 : 31 ) * . گفت از زمين آب بر آورد و نيز گياه بيرون آورد ، و اين زمينها بر روى آب بر پشت ماهى بنهاد ، و آن ماهى به آب اندر است ، و آن آب بر سنگى ، و آن سنگ بر كف فريشته‌اى برست به هوا اندر معلَّق ، و پاى بر هيچ جاى نانهاده تا آن ماهى نپندارد كه زمين بر پشت وى است يا او همى دارد ، و ليكن زمين بر پشت من آن كس همى دارد كه پاى فريشته را بر هواى بر نگاه مىدارد . پس چون آن ماهى بر خويشتن بجنبيدى اين زمين بر پشت او بلرزيدى . و خداى عزّ و جلّ دانست كه اين خلق عيش نتواند كردن بر زمين لرزان ، آنگاه اين كوهها را بيافريد و ميخ زمين ساخت ، چنان كه گفت : * ( وَالْجِبالَ أَرْساها 79 : 32 ) * ، و ديگر گفت :\r\n* ( وَالْجِبالَ أَوْتاداً 78 : 7 ) * . اين كوهها را ميخ زمين خوانده است تا نلرزد و خلق بر پشت او بتوانند بودن .\r\nو اين همه را به شش هزار سال آفريد و شش روز آن جهانى بود و روز هفتم\r\n","description":"","footnote":"","page_name":" 28 ","page_number":82},
  {"content":"\r\nهزار سال ديگر همچنين بود . پس اين فلك بگشتن گرفت و اين ستارگان در سير آمدند و هفت هزار سال عمر نهاد اين جهان را ، باز همه ويران كند . پس آنگه قلم بيافريد ، تا رستخيز كه اين جهان ويران شود چهارده هزار سال باشد . هفت هزار سال به آفريدن اندر و هفت هزار سال به نگاه داشتن اندر . پس فرمود ، قوله تعالى * ( جَعَلَ الشَّمْسَ ضِياءً وَالْقَمَرَ نُوراً 10 : 5 ) * . گفت من آفتاب را ضيا آفريدم و ماه را نور آفريدم ، و نور كمتر بود از ضيا ، وضو عام بود بيشتر و نور خاصّ بود كمتر ، و جايى ديگر ايدون گفت : * ( وَجَعَلَ الشَّمْسَ سِراجاً 71 : 16 ) * ، * ( وَقَمَراً مُنِيراً 25 : 61 ) * . آفتاب را گاهى ضو و ضيا خواند و گاهى چراغ خواند ، و ماه را هر كجا ياد كرد نور خواند ، پديد آمد كه ماه كمتر است و آفتاب را روشنايى بيشتر از بهر آن كجا گفتيم كه خداى عزّ و جلّ روشنايى ماه را محو كرد چنان كه گفت : * ( فَمَحَوْنا آيَةَ اللَّيْلِ 17 : 12 ) * . پس جبرئيل عليه السّلام بفرمود تا پر بر روى ماه ماليد تا روز از شب پديد آمد و شمار سال و ماه پديد آيد . و اين سياهى بر روى ماه اثر پر جبرئيل است ، و اين خبر گذشت اندر اين كتاب .\r\nاكنون علما اختلاف كردند اندر اصل آفتاب و ماه كه خداى ايشان را از چه آفريد . گروهى ايدون گفتند كه ايشان را از آتش آفريد و به آخر باز آتش شوند .\r\nو گروهى گفتند از نور عرش آفريد ، و حديثى روايت كرده است عبد الله بن عبّاس رضى الله عنهما بدين باب اندر از پيغمبر عليه السّلام كه اوّل آفتاب و ماه چه چيز بود ، و هر روزى كه فرو شوند [ كجا فرو شوند 
  ] و چون برآيند از كجا بر آيند .\r\nو نيز ابو ذر غفارى رضى الله عنه از پيغمبر عليه السّلام روايت كند كه يك روز نشسته بودم در خدمت پيغمبر عليه السّلام وقت آفتاب زرد . چون آفتاب فرو خواست شدن ، من گفتم يا رسول الله ، اين آفتاب كجا فرو شود و از كجا بر آيد هر روز .\r\nپيغمبر عليه السّلام گفتا يا ابا ذر ، اين آفتاب به گوشهء آسمان فرو شود به چشمه‌اى از آب گرم چنان كه خداى عزّ و جلّ گفت : * ( * ( وَجَدَها تَغْرُبُ في عَيْنٍ حَمِئَةٍ 18 : 86 ) * . ) * گفتم يا رسول الله ، از آنجا كجا شود ؟ [ گفت 
  ] آسمان به آسمان فرو همى شود تا زير عرش ، و به زير عرش سجده كند خداى را عزّ و جلّ ، و تا وقت سپيده دم بباشد ، پس\r\n","description":"","footnote":"","page_name":" 29 ","page_number":83},
  {"content":"\r\nاز آنجا دستورى خواهد ، گويد يا رب چه فرمايى از كدام سوى برآيم ، از سوى مشرق يا مغرب ؟ پس خداى عزّ و جلّ جبرئيل را بفرمايد تا يك حلَّه از نور عرش بر وى افگند ، و او را آن فريشتگان كه بر وى موكّلاند بيارند به مشرق ، و از آنجا برآرند همه شبى همچنين . تا آنگاه كه خداى تعالى خواهد كه از سوى مغرب برآيد و جهان ويران شود . چون آفتاب دستورى [ a 6 
  ] خواهد وقت سپيده دم ، دستورى نيابد . سه روز همچنان بماند . پس روز چهارم او را فرمايد كه از آن سوى كه فرو شدى برآى ، و آن حلَّه از نور عرش بر او نيفكنند و او را نور و ضيا نبود . پس از سوى مغرب بر آيد و روز چهارم بامداد سياه گشته ، و تا ميان آسمان بيايد تا همه خلق او را ببينند ، پس باز به مغرب فرو شود ، و او را هيچ روشنايى نبود . و در توبهء خلق اندر بندند و نيز از كس توبه نپذيرند . و از آن گاه تا رستخيز بس روزگار نمانده بود .\r\nابو ذر گفت يا رسول الله ، پس خبر ماه چيست ؟ فرو شدن او كجا بود ؟ گفت همه بدين چشمه فرو شود و همچنان آسمان آسمان همى شود تا به زير عرش خداى را سجده كند . چون وقت بر آمدن بود ، همچنان دستورى خواهد . او را دستورى دهند تا از سوى مشرق بر آيد ، و جبرئيل يكى حلَّه از نور كرسى بر او افگند ، از بهر آن نور ماه از آفتاب كمتر است كه حلَّهء آفتاب از نور عرش است و آن ماه از كرسى . ابو ذر گفت :\r\nبلال بانگ نماز كرد و پيغمبر عليه السّلام حديث ببريد و اندر مسجد شد و نماز كرد و هيچ ديگر نگفت .\r\n","description":"","footnote":"","page_name":" 30 ","page_number":84},
  {"content":"\r\n\r\nحديث عبد الله بن عبّاس اندر صفت آفتاب و ماه\r\nامّا اين حديث دراز كه از عبد الله بن عبّاس رضى الله عنهما روايت است ، مقاتل ابن حيّان روايت كند از عكرمه مولى عبد الله بن عبّاس كه گفت روزى نشسته بودم در خدمت پيغمبر عليه السّلام . مردى بيامد و ايدون گفت كه امروز از كعب الاحبار حديثى شنيدم اندر صفت آفتاب و ماه سخت عجب . و كعب الاحبار جهود بوده بود و علم دانست بسيار از تورات ، و علم پيشين و تواريخ بسيار خوانده بود و به وقت عمر بن الخطَّاب رضى الله عنه مسلمان شده بود . و همه روز به مدينه از كتب پيشين و از تورات حديثها كردى . پس آن مرد گفت كعب الاحبار چنين گفت كه روز رستخيز آفتاب و ماهتاب را بيارند تاريك شده ، و از بالاى سر مردم بدارند چون دو كاسهء سياه تا همه خلق ايشان را ببينند و باز به دوزخ اندر آرندشان تا آتش گردند .\r\nكه خداى عزّ و جلّ ايشان را هر دو از آتش آفريد .\r\nعبد الله بن عبّاس رضى الله عنه خشم گرفت و گفت دروغ گويد اين جهود ، و همه از كتب جهودان سخن گويد . و خداى عزّ و جلّ چنين همى گويد : * ( وَسَخَّرَ لَكُمُ الشَّمْسَ وَالْقَمَرَ دائِبَيْنِ 14 : 33 ) * ، اين هر دو خلق آفتاب و ماه به فرمان خداى عزّ و جلّ همى روند به زير آسمان . ايشان را چه گناه باشد كه به دوزخ برندشان . پس عبد الله بن عبّاس رضى الله عنهما گفت من شما را حديث آفتاب و ماه بكنم چنان كه از پيغمبر عليه السّلام شنيدم .\r\n","description":"","footnote":"","page_name":" 31 ","page_number":85},
  {"content":"\r\nگفت خداى عزّ و جلّ اين آفتاب و ماه از نور عرش آفريد هر دو را . و هر دو به روشنايى يكى بودند . و آفتاب را پهنا مقدار صد و شصت و شش بار و دو دانگ و تسوى چند زمين است . و ماه يك جزو است از سى و نه جزو و ربع جزوى . شانزده ستاره ثابته‌اند كه هر يك نود و چهار بار و نيم چند زمين است و كهترينشان شانزده بار چند زمين است ، و زحل هفتاد و نه بار و نيم چند زمين است ، و مشترى هشتاد و دو بار و چهار دانگ نيم چند زمين است ، و مريخ يك بار و نيم چند زمين است ، و زهره جزوى است از چهل و نه جزو از زمين ، و عطارد يك جزو است از صد و سى و دو جزو از زمين و زمين جزوى است از دو هزار و سيصد و پنجاه و شش هزار و سيصد و شصت و چهار جزو از آسمان . و از بهر آن چنين خرد بينند كواكب را كه از چشم و ديدار دوراند .\r\nو اگر خداى عزّ و جلّ ماه را همچنانكه بود بگذاشتى كس روز از شب باز ندانستى ، و وقت آسودن ندانستى ، و سال و ماه ندانستى ، و وقت كار كردن ندانستى .\r\nپس خداى عزّ و جلّ از لطف خويش مر جبرئيل را بفرمود تا پر بر روى او ماليد سه بار تا نور او كمتر شد ، و آن سياهى كه بر روى ماه پديد است اثر پر جبرئيل است .\r\nپس پيغمبر عليه السّلام اين آيت بر خواند ، قوله تعالى ، * ( وَجَعَلْنَا اللَّيْلَ وَالنَّهارَ آيَتَيْنِ فَمَحَوْنا آيَةَ اللَّيْلِ وَجَعَلْنا آيَةَ النَّهارِ مُبْصِرَةً لِتَبْتَغُوا فَضْلًا من رَبِّكُمْ وَلِتَعْلَمُوا عَدَدَ السِّنِينَ وَالْحِسابَ وَكُلَّ شَيْءٍ فَصَّلْناه تَفْصِيلًا 17 : 12 ) * .\r\nپس پيغمبر گفت عليه السّلام كه خداى عزّ و جلّ آفتاب را آفريده بود و باز او را يكى گردون آفريد از نور عرش ، و جاى آفتاب ابتدا آنجا ساخت . و آن گردون را سيصد و شصت گوشه آفريد ، و بر هر گوشه‌اى يكى فريشته موكّل كرد از فريشتگان آسمان ، و همچنين آفتاب بر گردون همى كشند از مشرق تا به مغرب . هر روزى كه بر آيد و فرو شود به چشمه‌اى ، و دو صد و هشتاد آب آفريد يعنى سيصد و شصت ، به هر يكى اندر چشمه‌اى جوشان ، چنان كه خداى گفت : * ( وَجَدَها تَغْرُبُ في عَيْنٍ حَمِئَةٍ 18 : 86 ) * .\r\nاز مشرق به چشمه‌اى بر آيد و به مغرب به چشمه‌اى فرو شود كه برابر او است تا آن سيصد و شصت چشمهء مشرق و مغرب سپرى شود . پس باز همچنان بر آن دو صد و\r\n","description":"","footnote":"","page_name":" 32 ","page_number":86},
  {"content":"\r\nهشتاد چشمهء ديگر همى بر آيد و فرو شود تا سپرى گردد ، و اين سيصد و شصت درج سال بود . و اين همه مشرقها و مغربها را خداى تعالى به قرآن اندر ياد كرد و گفت : * ( فَلا أُقْسِمُ بِرَبِّ الْمَشارِقِ وَالْمَغارِبِ 70 : 40 ) * .\r\nپيغمبر عليه السّلام ايدون گفت كه خداى تعالى به زير آسمان دريايى آفريده است از مشرق تا به مغرب ، آبى ايستاده چون موجى به هوا اندر [ b 6 
  ] به فرمان خداى عزّ و جلّ كه هرگز قطره‌اى بر زمين نچكد ، و اين آفتاب و ماه به ميان آن اندر همى روند از مشرق تا به مغرب . و اين ستارگان رونده كه خداى عزّ و جلّ گفته است و قسم ياد كرد : * ( فَلا أُقْسِمُ بِالْخُنَّسِ ، الْجَوارِ الْكُنَّسِ 81 : 15 - 16 ) * . و همچنين اين ماه و اين ستارگان را گردون است همچون آفتاب از مشرق برآيند و به مغرب فرو شوند و هم بر اين آب اندر گذرند .\r\nپس پيغمبر عليه السّلام گفت بدان خدايى كه جان محمّد عليه السّلام به دست اوست كه اگر آفتاب را گذر به ميان آب اندر نيستى و از آب بيرون نيامدى بر هيچ چيز نگذريدى از مردم و چهار پاى و هر چه اندر جهان است از اشجار و اثمار و نبات كه همه بسوزيدى از تبش وى . و اگر ماه از آب بيرون نگذشتى همه خلق او را سجود كردى از نيكويى ماه .\r\nو على بن ابى طالب رضى الله عنه آنجا نشسته بود ، گفت : يا رسول الله ، اين ستارگان كه خداى ايشان را گفت : * ( فَلا أُقْسِمُ بِالْخُنَّسِ 81 : 15 ) * كدامند . پيغمبر عليه السّلام گفت : اين پنج ستاره‌اند زحل و مشترى و مريخ و زهره و عطارد . و پس گفت اين پنج ستاره همچون آفتاب و ماه‌اند كه از مشرق برآيند و به مغرب فرو شوند ، و هر يكى را گردونى است همچنانكه آفتاب و ماه . و گردون به ميان آب اندر است همى آشنا كنند چنان كه گفت : * ( كُلٌّ في فَلَكٍ يَسْبَحُونَ 21 : 33 ) * . و اگر بدان آب اندر نبودى خداى تعالى بفرمودى كه همى آشنا كنند . و يسبحون آن بود كه آشنا كنند به آب اندر ، و ديگر همه ستارگان جز از اين پنج همه بر جاى ايستاده‌اند به هوا اندر .\r\nپس پيغمبر عليه السّلام كه آفتاب هر روزى از يك چشمه بر آيد به گردون اندر و سيصد و شصت فريشته او را همى كشند ، و هر فريشته‌اى يكى گوشهء گردون گرفته\r\n","description":"","footnote":"","page_name":" 33 ","page_number":87},
  {"content":"\r\nاست و آن را به ميان آب اندر همى كشند . پس روزى كه خداى عزّ و جلّ با بندگان خويش عتاب كند و ايشان را آيت خويش بنمايد ، آفتاب را فرمايد تا از گردون بيرون آيد و بر آب فرو شود ، و آن همه فريشتگان كه آن گردون را همى كشند متحيّر شوند ، و آن وقت بود كه آفتاب بگيرد و جهان تاريك شود و روز چون شب گردد و يك ساعت و دو ساعت بماند ، چندانكه خداى عزّ و جلّ خواهد فريشتگان را نيرو دهد تا او را از آن آب بركشند و باز به گردون برنهند و جهان روشن شود ، و از گرفتن بيرون آيد .\r\nو پس پيغمبر عليه السّلام گفت خداى عزّ و جّل عجايب بسيار آفريده است بدين جهان اندر ، و از عجايب او يكى آن است كه دو شهرستان آفريده است يكى به مشرق و يكى به مغرب . آنكه به مشرق است نام او به سريانى برجسا و به تازى جابرس ، و آنكه به مغرب است به سريانى برقسا و به تازى جابلق . و هر [ يك 
  ] از آن شارستان دوازده هزار در دارد از اين در تا بدان در هر يكى منزلى ، و چندانى خلق است اندر آن شارستان كه هر درى [ را 
  ] هر شب دوازده هزار مرد پاسبان بود كه هرگز ديگر نوبت بدان كه يك بار آمده باشد نرسد . و اگر اين مردمان نيستندى به مشرق و مغرب اندر چون آفتاب بدان چشمه فرو شدى بانگ او خلق بشنودى . و هر روزى كه از مشرق از آن چشمه برآمدى بانگ او خلق بشنودندى ، و ليكن از بسيارى مردم كه [ اندر اين دو شارستان است و از بانگ و جلب ايشان خلق زمين بانگ بر آمدن و فرو شدن آفتاب نشنوند ، و اين مردمان مؤمناند و به خداى عزّ و جلّ گرويده‌اند و آن مردمان كه 
  ] اندر آن شارستان مشرقاند از بقيّت قوم عاداند آنكه به هود پيغمبر عليه السّلام گرويده بودند . و آنكه به مغرباند قوم ثموداند آنكه به صالح پيغمبر عليه السّلام گرويده بودند . و از پس آن شارستان كه به مغرب است و آن مردمان كه اندر وىاند سه امّتاند : يكى منسك خوانند ، و ديگر را تاقيل ، و سديگر تاريس . و از پس ايشان يأجوج است .\r\nو پيغمبر عليه السّلام چنين گفت كه آن شب كه جبرئيل مرا به معراج برد از مزگت بيت المقدس ، مرا سوى يأجوج و مأجوج برد . ايشان را به خداى خواندم ، اجابت\r\n","description":"","footnote":"","page_name":" 34 ","page_number":88},
  {"content":"\r\nنكردند مرا ، و از آنجا مرا به اهل اين دو شارستان برد ، و ايشان را به خداى خواندم ، اجابت كردند ، و روز رستخيز ايشان از امّت من باشند . پس مرا سوى اين سه امّت برد ، ايشان را به خداى خواندم ، اجابت نكردند و هم از يأجوج و مأجوجاند . پس گفت چون آفتاب به چشمه‌اى از آن چشمه ها فرو شود ، فريشتگان او را همى برند آسمان به آسمان تا زير عرش چنان كه خداى گفت : * ( وَالشَّمْسُ تَجْرِي لِمُسْتَقَرٍّ لَها ذلِكَ تَقْدِيرُ الْعَزِيزِ الْعَلِيمِ 36 : 38 ) * . و مستقرّ آفتاب زير عرش بود .\r\nو خداى عزّ و جلّ حجابى آفريده است از تاريكى و فريشته‌اى موكّل كرده است بدان . و از هر شبى كه آفتاب فرو شود ، آن فريشته يك مشت از آن تاريكى بگيرد و دست فراز كند ، و آن تاريكى از ميان انگشتان وى بيرون آيد به جهان اندر ، لخت لخت بپراگند تا شفق بنشيند . و چون همه دست باز كند پر وى از مشرق تا به مغرب برسد و آن تاريكى را به پر همى زند از مشرق تا به مغرب همه تاريكى بگيرد ، و چون وقت سپيده دم باشد آن فريشته تاريكى را به پر همى زند و از مشرق سوى مغرب راند و خود به مغرب آيد و آن همه تاريكى به دست اندر گيرد و به مغرب بنهد ، آنجا كه درياى هفتم است . و همچنان هر شبى از حجاب تاريكى كجا به مشرق است يك مشت به مغرب آرد و چون همه تاريكى از مشرق به مغرب آيد رستخيز خيزد .\r\nپس گفت : [ a 7 
  ] آفتاب به زير عرش بار خداى به سجود باشد همه شب با آن فريشتگان كه با اواند . چون وقت سپيده دم بود خداى تعالى فرمايدش باز گرد از مشرق . و مر فريشتگان او را اندر گردون نهند تا آن وقت كه فرمان آيد ، و آن همه فريشتگان او را بر گردون نهند و آسمان به آسمان فرود همى آرند تا به مشرق . و از مشرق بر آيد به فرمان خداى تعالى ، و ماه نيز همچنين هم آفتاب و هم ماه به طلوع و غروب تا آن وقت كه رستخيز نزديك آيد ، و مردمان معصيت بسيار كنند و امر معروف نماند و از منكر نهى نكنند ، خداى تعالى در توبه بر خلق ببندد و آفتاب زير عرش رود آن شب و سجود كند مقدار روزى ، و چون وقت بازگشتن باشد ، دستورى نيابد به بازگشتن . و آفتاب و ماه را آنجا بدارند مقدار سه شبان روز ، و اين جهان همه\r\n","description":"","footnote":"","page_name":" 35 ","page_number":89},
  {"content":"\r\nتاريك بماند و روشنايى نبود جز ستاره . و شب بر خلق دراز شود و كس نداند مگر عابدان كه به شب نماز كنند . چون وظايف بگزارند دانند كه شب از وقت اندر گذشت . و دانند كه اين آن شب است كه از او همى ترسيدند ، و ندانند كه چه حيلت كنند . و همه به محراب اندر شوند و همى گريند و دعا كنند و خداى عزّ و جلّ را همى خوانند . چون سه شبا روز تمام شود ، جبرئيل بيايد و آفتاب و ماه را فرمان آرد از خداى عزّ و جلّ كه باز گرديد و از سوى مغرب بر آييد بىنور و بىروشنايى .\r\nو جبرئيل عليه السّلام هر دو را دستورى آرد و سوى مغرب آورد و از آنجا بر آرد ، و هر دو را چون سپرى سياه ، و تا نيمهء آسمان بيارد تا همه خلق ببينند . پس هر دو را باز گرداند و به مغرب فرو برد ، و از چشمه‌اى كه هر روز فرو شد [ ند 
  ] ى نگذارند كه آنجا فرو شوند ، و هر دو را به در توبه فرو برند و در توبه ببندند . عمر بن الخطَّاب رضى الله عنه گفت : يا رسول الله ، در توبه چه باشد ؟ گفت : يا عمر ، خداى عزّ و جلّ توبه را درى آفريده است به دو طبق از آن سوى [ مغرب 
  ] ، هر دو طبق از گوهر و مرواريد ، ميان هر دو طبق چهل ساله راه . و هر بنده‌اى كه او توبه كند نصوح ، خداى تعالى آن توبه را مر فريشتگان آفريده است تا آن توبه بر آن طبق از آن در بيرون آرند و به حضرت عزّت برند .\r\nو معاذ بن جبل گفت رضى الله عنه توبهء نصوح چه باشد ؟ گفت : چنان كه بنده پشيمان شود و دل بنهد كه هرگز گناه نكند چنان كه شير از پستان بيايد و هرگز باز جاى نشود . و گفت آن در توبه گشوده است بر خلق تا آن شب كه جبرئيل آفتاب و ماه را به در توبه فرو برد و در ببندد به فرمان خداى تعالى . و بعد از آن از هيچ گناهكار توبه نپذيرند و از هيچ كافر مسلمانى نپذيرند . پس پيغمبر عليه السّلام اين آيت بر خواند : * ( * ( يَوْمَ يَأْتِي بَعْضُ آياتِ رَبِّكَ لا يَنْفَعُ نَفْساً إِيمانُها لَمْ تَكُنْ آمَنَتْ من قَبْلُ أَوْ كَسَبَتْ في إِيمانِها خَيْراً 6 : 158 ) * ، ) * الآية .\r\nابىّ كعب گفت : يا رسول الله ، از پس آن روز اين جهان چگونه بود و آفتاب و ماه چگونه باشند . پيغمبر گفت عليه السّلام پس از آن روز آفتاب و ماه روشنايى باز دهند و باز همچنان از مشرق بر آيند و به مغرب فرو شوند ، و تا رستخيز بسى نمانده\r\n","description":"","footnote":"","page_name":" 36 ","page_number":90},
  {"content":"\r\nبود ، و آن مقدار بود كه اسبى بزايد و پيش از آنكه به زين آيد رستخيز برخيزد و اسرافيل صور بدمد دميدن نخست . و همه خلق بميرند و كس نداند كه آن كى بود و به مفاجا گيرند ، چنان كه خداى تعالى گفت : * ( لا تَأْتِيكُمْ إِلَّا بَغْتَةً 7 : 187 ) * ، يعنى الَّا فَجْأةً . و به آيت ديگر گفت : * ( ما يَنْظُرُونَ إِلَّا صَيْحَةً واحِدَةً تَأْخُذُهُمْ وَهُمْ يَخِصِّمُونَ 36 : 49 ) * . و به آيت ديگر گفت : * ( وَلَيَأْتِيَنَّهُمْ بَغْتَةً وَهُمْ لا يَشْعُرُونَ 29 : 53 ) * . چنان كه به مفاجا گيرد رستخيز آن خلق را كه دو تن نشسته باشند و همى حديث كنند كه يكى از اين سوى افتد و يكى از آن سوى ، و هر دو بميرند . و آنگاه اين جهان چهل سال همچنين خالى بماند ، و اين آسمان و زمين و ستارگان و هوا و ماه و آفتاب همى بر آيند و همى فرو شوند . و از آسمان باران آيد و از زمين نبات رويد و از درختان ميوه بيرون آيد و بريزد و خشك شود و كس نبود كه آن را به كار برد نه از آدمى و نه از مرغ و نه از سباع اندر بيابان . پس خداى عزّ و جلّ فريشتگان را بميراند به هوا اندر ، و به زمينها اندر كس نماند جز جبريل و عزرائيل و ابليس .\r\nو خداى عزّ و جلّ جبريل را فرمايد كه به زمين شو و بنگر تا چه بينى . جبريل به زمين آيد و جهان بيند آبادان بر جاى ، و خلق و جانوران نبيند ، و طعامها و ميوه ها و نباتها بر جاى ، و آب روان و بوستانها با نزهت . و زر و سيم بر روى زمين ريخته چون سنگ و خاك ، و كس نه كه آن را به كار دارد . باز جبرئيل به آسمان رود . حق تعالى پرسد يا جبرئيل ، چه ديدى ؟ گويد : يا رب ، تو بهتر دانى ، خلقى را همه مرده ، و جهانى ديدم همه مانده . خداى تعالى گويد من نگفتم [ با 
  ] ايشان . * ( إِنَّا نَحْنُ نَرِثُ الأَرْضَ وَمن عَلَيْها وَإِلَيْنا يُرْجَعُونَ 19 : 40 ) * . كه اين زمين و هر چه در او است من آفريدم و باز ميراث به من ماند ، و خلق را همه بازگشت به من بود . از بهر دنيا از درگاه من بازگشتند و معصيت كردند و خونها ريختند و فسادها كردند . امروز دنيا از ايشان ماند و ايشان به مرگ ناچيز شدند .\r\nپس خداى عزّ و جلّ ابليس را بميراند و جبرئيل را [ b 7 
  ] .\r\n","description":"","footnote":"","page_name":" 37 ","page_number":91},
  {"content":"\r\n\r\nابتداء آفرينش آدم عليه الصّلاة و السّلام\r\nپس چون خداى عزّ و جلّ خواست كه آدم عليه السّلام را بيافريند ، جبريل را به زمين فرستاد و گفت : شو و از زمين يك قبضه گل برگير و از هر گلى برگير از تر و خشك و سياه و سپيد و سرخ و زرد و كبود و شور و شيرين و تلخ ، تا اين خلق را از گل بيافرينم .\r\nجبريل عليه السّلام به زمين آمد ، آنجا كه امروز خانهء كعبه است ، و خواست كه از زمين گل بردارد . زمين در زير دست او بلرزيد و گفت : چه خواهى كرد ؟ گفت : از تو يك قبضه برگيرم و به حضرت برم تا حق تعالى از او خلقى آفريند و بر روى تو بر نشاند . گفت : يا جبريل ! از من خلق آفريند ندانم كه فرمان برند او را يا نه ؟ به حق خداى بر تو كه باز گردى از من بر نگيرى .\r\nجبرئيل از بيم سوگند و تعظيم نام حق تعالى از او بر نگرفت و بازگشت و به حضرت عزّت رفت و گفت : يا ربّ ! تو دانى كه زمين مرا به حقّ تو سوگند داد كه از من بر مگير ، نيارستم برداشتن . پس ميكائيل را بفرستاد . همچنان كرد ، و اسرافيل را بفرستاد همچنين كرد . پس عزرائيل را بفرستاد ، ملك الموت را . چون زمين او را سوگند داد ، گفت : به حق خداى كه من فرمان او به سوگند تو دست باز ندارم . و يك قبضه از وى برگرفت از هر جايى و از هر لونى . و از بهر آنست كه فرزندان آدم از هر گونه‌اى باشند ، سپيد و سياه و سرخ و زرد . و نيز خوهاشان از هر گونه‌اى باشد ، خوى\r\n","description":"","footnote":"","page_name":" 38 ","page_number":92},
  {"content":"\r\nنيك و خوى بد ، و خداى عزّ و جلّ آن همه اندر قرآن ياد كرده است جايى و گفت :\r\n* ( إِنَّا خَلَقْناهُمْ من طِينٍ لازِبٍ 37 : 11 ) * . و اين لازب ، گل سپيد و پاكيزه باشد .\r\nو جايى ديگر گفت : * ( من حَمَإٍ مَسْنُونٍ 15 : 26 ) * . و حمأ آن گل باشد كه در زير آب سياه شده باشد . و جايى ديگر گفت : * ( خَلَقَ الإِنْسانَ من صَلْصالٍ كَالْفَخَّارِ 55 : 14 ) * . و صلصال آن گلى باشد سپيد و پاك كه آب از روى آن بشده باشد و آفتاب بر او تافته بود و بطرقيده ، چنان كه پاى بر او نهى بانگ از او آيد چون زنگ ، و از بهر آن صلصال خواند : لأنه يتصلصل كالحديد . و جايى ديگر گفت : * ( من سُلالَةٍ من طِينٍ 23 : 12 ) * . و سلاله آن گل باشد كه سپيد و پاك بود ، چون به دست اندر فشارى از نازكى به ميان انگشتان بيرون آيد .\r\nو گروهى ايدون گفتند كه نخست خود خاك بود ، خشك و سياه و سپيد و سرخ و زرد و از هر گونه‌اى ، چنان كه گفت : * ( فَإِنَّا خَلَقْناكُمْ من تُرابٍ 22 : 5 ) * . پس آن خاك را تر كردند تا طين لازب گشت . پس آن گل را همچنان دست باز داشت روزگار بسيار ، تا سياه گشت و حمأ مسنون شد ، پس آفتاب بر آن بتافت تا خشك شد و صلصال گشت .\r\nقال فَخَلَقَ الله آدَمَ عَلى صُورَتِه ، وَالهاء راجِعَة الى آدَم صَلَّى الله عَلَيْه ، يعنى على صورة آدم . و آن صورت آنست كه امروز صورت فرزندان آدم است ، و اين صورت هرگز هيچ خلقى را نبوده است ، نه فريشته و نه ديو و نه پرى . و هيچ صورتى بدين نيكويى نبوده است . و بالاى آدم چندان بود كه از زمين تا آسمان ، و چهل سال كالبد آدم بر زمين افگنده بود . اينجا كه امروز خانه كعبه است ، و هر خلق كه بر وى گذشتى از فريشته و غير آن از آن صورت وى عجب داشتى .\r\nپس ابليس به ديدن وى آمد و بانگ بر وى [ b 9 
  ] زد . خشك شده بود و صلصال گشته ، و از وى بانگى آمد . ابليس را عجب آمد از آن صورت وى . چون بنگريد ميان وى را تهى ديد . به دهن وى فرو شد و به شكم او اندر بگشت بسيار . پس بسوى بينى بيرون آمد ، و نيز به سرش اندر شد و به مغزش اندر بگشت و بيرون آمد .\r\nو آن فريشتگان كه بر روى زمين بودند كه ابليس ملك ايشان بود ، چون از ميانهء آدم بيرون آمد از كافرى خويش كه به دل اندر داشت ، بر ايشان پيدا كرد و ايدون\r\n","description":"","footnote":"","page_name":" 39 ","page_number":93},
  {"content":"\r\nگفت : كه اين خلق چيز نيست و نيرو ندارد . اگر خداى تعالى اين زمين او را دهد ، ما به دو نسازيم و او را از اين زمين بيرون كنيم و برانيم چنان كه جان را برانديم . ايشان گفتند : ما آنكه با جان كرديم به فرمان خداى تعالى كرديم نه به فرمان تو . اين زمين خداى را است جلّ جلاله ، هر كه را خواهد دهد . اگر اين زمين او را دهد ، ما به دو بسازيم . چون از ايشان يارى نديد ، از آن كفر و از آن سخن بازگشت و طاعت آشكارا كرد و كفر پنهان كرد ، و ايشان را گفت : راست گوييد ، اين زمين خداى را است عزّ و جلّ ، آن را دهد كه خود خواهد ، و من نيز هم بر اينم ، و ليكن شما را همى آزمودم بدين سخن . و به دل اندر ايدون انديشيد كه اگر خداى عزّ و جلّ اين خلق را بر من فضل دهد و بر من مسلَّط كند ، من او را فرمان نكنم ، و اگر مرا بر وى مسلَّط كند هلاكش كنم .\r\nپس خداى تعالى خواست كه اين همه انديشه هاى وى آشكارا كند ، جان را بفرستاد تا به آدم اندر شد . به دهنش و به گلويش فرو شد و به شكمش رسيد و تا ناخن پاى بشد . و هر جاى كه جان آنجا رسيدى ، آن گل همه استخوان و پى گشتى و از بر او گوشت بر آمدى و از بر گوشت پوست بر رستى .\r\nو به حديثى اندر ايدون آمده است كه چون جان به سرش اندر بگشت و بر روى و دهن و بينى برسيد عطسه‌اى بداد . جبرئيل عليه السّلام بر سرش ايستاده بود ، گفت :\r\nيا آدم ! بگوى الْحَمْدُ لِلَّه . چون آدم بگفت ، خداى تعالى گفت : يَرْحَمُكَ رَبُّكَ يا آدَم ، [ خداى 
  ] بخشاياد ترا . پس چشم باز كرد و بهشت بديد و درختان بديد با ميوه ها .\r\nچون جان به تنش فرو شد و به معده برسيد ، گرسنه گشت . چون جان به شكمش بگشت و به ناف رسيد ، چندان گرسنگى آمدش كه خواست كه برخيزد و از آن ميوهء بهشت بر كند . دست بر زمين نهاد و نيرو كرد كه برخيزد ، و نيمهء تن فرودترين ، هنوز گل بود ، نتوانست برخاستن . جبريل گفت : يا آدم ! شتاب مكن . و خداى عزّ و جلّ ايدون فرمود : * ( وَكانَ الإِنْسانُ عَجُولًا 17 : 11 ) * . و به جايى ديگر گفت : * ( خُلِقَ الإِنْسانُ من عَجَلٍ 21 : 37 ) * .\r\n","description":"","footnote":"","page_name":" 40 ","page_number":94},
  {"content":"\r\n\r\nسجود كردن فريشتگان مر آدم را عليه السّلام\r\nپس چون جان به ناخن پاى آدم رسيد خلقتش تمام شد ، و خداى عزّ و جلّ از بهشت حلَّه‌اى بفرستاد تا بپوشيد و بر تخت كرامت برنشاندش . و فريشتگان را گفت :\r\n* ( اسْجُدُوا لآدَمَ 2 : 34 ) * . گفت : آدم را سجده كنيد .\r\nو گروهى ايدون گفتند كه آن فريشتگان را فرمود كه بر روى زمين بودند و زير دست ابليس بودند و مخاطبه با آن فريشتگان بود خاصّه . و گروهى گفتند همه فريشتگان را نگفت . همچنان بدين آيت ديگر ايدون گفت : * ( إِذْ قال رَبُّكَ لِلْمَلائِكَةِ إِنِّي جاعِلٌ في الأَرْضِ خَلِيفَةً 2 : 30 ) * . اين خطاب با آن فريشتگان بود خاصّه . و گروهى گفتند همه فريشتگان آسمان و زمين را فرمود ، و آيت قرآن دليل كردند ، آنجا كه گفت : * ( فَسَجَدَ الْمَلائِكَةُ كُلُّهُمْ أَجْمَعُونَ 15 : 30 ) * . همه را نام برد كه سجود كردند . و خداى عزّ و جلّ او را آدم نام كرد از بهر آنكه از اديم زمين آفريده بودش .\r\nپس فريشتگان همه سجود كردند . و معنى سجود ، تعظيم و كرامت بود آدم را ، نه عبادت و پرستيدن دون از خداى عزّ و جلّ . چه سجده خداى را بود عزّ و جلّ ، و تعظيم و كرامت آدم را صلوات الله عليه . همچنانكه ما را فرمود كه چون سجود كنيد روى سوى كعبه كنيد . و سجود خداى را بود و بدان سجود اندر شرف است مر خانهء كعبه را تا فضل وى پديد آيد بر همهء زمين . و همچنين سجود فريشتگان خداى را بود عزّ و جلّ و كرامت سجود آدم را . و آدم را قبله ساخت و فريشتگان را همه سجود\r\n","description":"","footnote":"","page_name":" 41 ","page_number":95},
  {"content":"\r\nفرمود تا فضل او پديد آيد .\r\nپس چون آدم را قبله ساخت و فريشتگان همه سجود كردند ، ابليس سجده نكرد . خداى عزّ و جلّ او را گفت : * ( قال ما مَنَعَكَ أَلَّا تَسْجُدَ إِذْ أَمَرْتُكَ 7 : 12 ) * . و جايى ديگر گفت : * ( ما مَنَعَكَ أَنْ تَسْجُدَ لِما خَلَقْتُ بِيَدَيَّ 38 : 75 ) * . و معنى الَّا معنى صلت است ، معنى ايدون است : * ( ما مَنَعَكَ أَلَّا تَسْجُدَ إِذْ أَمَرْتُكَ 7 : 12 ) * . گفت : چه باز داشت ترا از سجود آدم ؟ گفت : من بهتر از اويم ، و مرا از آتش آفريدى و او را از گل ، و اصل من برتر است و بهتر ، و جوهر من روشنتر است و پاكتر . و هر چيزى فضل به اصل و گوهر گيرد . و ابليس بدين سخن اندر حجّت بر خويشتن گردانيد و ندانست كه چنين گفت : * ( خَلَقْتَنِي من نارٍ وَخَلَقْتَه من طِينٍ 7 : 12 ) * . نتوانست خداى را عزّ و جلّ گفتن كه تو مرا نيافريدى و كس ديگر آفريد ، و ليكن گفت تو مرا آفريدى از آتش و او را از گل . چون مقرّ آمد كه آفريدگار خداى است ، حجّت بر او گشت كه فضل بر اين دو گوهر آن را بود كه خداى فضل كند [ a 10 
  ] كه هر دو گوهر آفريده است . پس گزين آفريدگار كند و فضل او نهد .\r\nپس چون ابليس اين سخن بگفت ، همه فريشتگان را پديد آمد كافرى او ، كه خداى عزّ و جلّ دانست از دل او ، و او را به لعنت كرد و از حدّ و صورت فريشتگان بيرون آورد و به صورت ابليس گرداند ، و او اندر آن حال فريشته‌اى نيكو صورت بود و نام او عزازيل بود ، و اين نام و صورت فريشتگى از او بيفگند و ابليس نام كرد .\r\nو معنى ابليس نوميد بود ، چنان كه خداى عزّ و جلّ گويد : * ( أَخَذْناهُمْ بَغْتَةً فَإِذا هُمْ مُبْلِسُونَ 6 : 44 ) * . يعنى : آيسون من رحمة الله . پس خداى عزّ و جلّ گفت : * ( فَاخْرُجْ مِنْها فَإِنَّكَ رَجِيمٌ ، وَإِنَّ عَلَيْكَ لَعْنَتِي إِلى يَوْمِ الدِّينِ 38 : 77 - 78 ) * . گفتا بيرون شو ، و نگفت از زمين يا آسمان يا از اين جهان ، و ليكن گفت : از اين صورت بيرون شو و از حال فريشتگان به حال ابليسى و نوميدى شو .\r\nپس خداى عزّ و جلّ خواست كه فريشتگان را پديد كند كه آدم را نه به گزاف فضل كرد ، از آدم علمى پيدا كرد كه فريشتگان آن را ندانستند و آدم بدانست ، تا ايشان بدانند كه فضل او بر ايشان به علم است نه به اصل و جوهر ، و به قرآن اندر ياد\r\n","description":"","footnote":"","page_name":" 42 ","page_number":96},
  {"content":"\r\nكرد : * ( وَعَلَّمَ آدَمَ الأَسْماءَ كُلَّها ثُمَّ عَرَضَهُمْ عَلَى الْمَلائِكَةِ 2 : 31 ) * . گفت : هر چه بر روى زمين و اندر هوا چيز است كه او را نام است از زمين و گوهر و آب دريا و چهار پاى و ريگ و بيابان و دد و دام و جمنده و چرنده و هوام زمين ، و آنچه اندر آسمان و رعد و برق ، و هر چيزى كه بر زمين است و بر آسمان و اندر اين ميان او را نام است ، از نامها او را بياموخت و هيچكس از فريشتگان اين ندانستند .\r\nپس خداى عزّ و جلّ فريشتگان را گفت : بگوييد مر نامهاى اين چيزها ، اگر شما راست گوييد چنان كه اندر قرآن گفت : * ( أَنْبِئُونِي بِأَسْماءِ هؤُلاءِ إِنْ كُنْتُمْ صادِقِينَ 2 : 31 ) * . ايشان گفتند : * ( سُبْحانَكَ لا عِلْمَ لَنا إِلَّا ما عَلَّمْتَنا إِنَّكَ أَنْتَ الْعَلِيمُ الْحَكِيمُ 2 : 32 ) * .\r\nپس خداى عزّ و جلّ نامها را همه از آدم باز خواست و باز پرسيد . آدم بگفت و فريشتگان همه خيره ماندند . پس چون مقرّ آمدند كه ندانيم ، گفت : * ( يا آدَمُ أَنْبِئْهُمْ بِأَسْمائِهِمْ فَلَمَّا أَنْبَأَهُمْ بِأَسْمائِهِمْ 2 : 33 ) * . نام هر چيزى آدم ايشان را بگفت و بياموخت تا فضل آدم بر ايشان پديد آمد و بدانستند كه فضل به علم و به حكمت بود نه به اصل و جوهر . چون آدم ايشان را اين همه پديد كرد ، خداى عزّ و جلّ گفت : * ( أَ لَمْ أَقُلْ لَكُمْ إِنِّي أَعْلَمُ غَيْبَ السَّماواتِ وَالأَرْضِ 2 : 33 ) * . گفت : نگفتم شما را كه من از غيب آن دانم كه شما ندانيد ؟ و شما گفتيد كه ايشان خون ريزند و فساد كنند ، و من دانستم كه از اين خلق علم و حكمت آيد .\r\nپس گفت : * ( وَأَعْلَمُ ما تُبْدُونَ وَما كُنْتُمْ تَكْتُمُونَ 2 : 33 ) * . و من دانم آنچه شما به گفتار پيدا كنيد و آنچه به دل اندر نهان داريد . آنچه پيدا كرديد ايدون گفتيد : * ( أَ تَجْعَلُ فِيها من يُفْسِدُ فِيها وَيَسْفِكُ الدِّماءَ 2 : 30 ) * . كه از اين خلق فساد آيد و خون ريختن آيد . و آنچه پنهان داشتيد آن بود كه به دل اندر افتاد كه اين خلق را از خاك آفريده است و ميان تهى است و به عبادت صبر نتواند كردن . خداى عزّ و جلّ باز نمود كه فضل نه به عبادت بود بلكه به علم بود .\r\nپس خداى عزّ و جلّ آدم را بدين جهان حلَّه هاى بهشت پوشانيد و ميوه هاى بهشت فرستاد تا بخورد ، و بر تخت نشاندش و قبله فريشتگان كرد تا چون فريشتگان خواستندى كه خداى را پرستند روى سوى وى كردندى چنان كه سوى\r\n","description":"","footnote":"","page_name":" 43 ","page_number":97},
  {"content":"\r\nقبله كنند . پس چون ميوهء بهشت بخورد و بر آن تخت بنشست ، بر تخت خوابش ببرد .\r\nخداى عزّ و جلّ از پهلوى چپ آدم حوّا را بيافريد . و از اين سبب گويند كه زن از پهلوى چپ است . خلقى به صورت همچون او ، ماده . و حلَّه هاى بهشت او را بپوشانيد و به خواب اندر بنمودش . چون چشم باز كرد حوّا را بر بالين خويش ديد نشسته بر تخت . گفت : تو كيستى ؟ حوّا گفت : من جفت توام و مرا خداى عزّ و جلّ از تو آفريد تا دل توبه من بيارامد . پس فريشتگان خواستند تا او را بيازمايند ، گفتند : يا آدم ! اين را چه نام است ؟ گفت : حوّا . گفتند : حوّا چه باشد ؟ گفت : از حىّ آفريده است .\r\nو اين مسأله با چند مسأله ديگر ، از پيغمبر عليه السّلام ، جهودان بپرسيدند ، گفتند :\r\nما را بگوى كه آدم را از حوّا آفريد يا حوّا را از آدم ؟ گفت : حوّا را از آدم . گفتند : اگر آدم را از حوّا آفريدى چه بودى ؟ گفت : طلاق در دست زن بودى . گفتند : آدم تمام خفته بود يا نيم خفته يا بيدار ؟ گفت : نيم خفته . گفتند : اگر تمام خفته بودى يا بيدار چه بودى ؟ پيغمبر گفت : اگر تمام خفته بودى ، مرد از زن هيچ آگاهى نداشتى ، اگر بيدار بودى زن را پرده نبايستى كردن .\r\nپس خداى عزّ و جلّ آدم را با حوّا در بهشت فرستاد ، و گروهى از علما گفتند حوّا را به بهشت اندر آفريد ، و درست آنست كه نه در بهشت آفريد ، زيرا كه همى گويد : * ( [ اسْكُنْ 
  ] أَنْتَ وَزَوْجُكَ الْجَنَّةَ وَكُلا مِنْها رَغَداً حَيْثُ شِئْتُما 2 : 35 ) * . و پيش از آنكه به بهشت فرستاده بود ، بر آدم عهد گرفت از بهر ابليس را و ايدون گفت : * ( إِنَّ هذا عَدُوٌّ لَكَ وَلِزَوْجِكَ فَلا يُخْرِجَنَّكُما من الْجَنَّةِ فَتَشْقى 20 : 117 ) * . اين دشمن تست و آن حوّا جفت تو ، نگر تا شما را از بهشت بيرون نكند كه بدبخت شوى . چون به بهشت فرستادش گفت : هر چه خواهيد خوريد و فراز آن درخت مشو .\r\nآدم اندر بهشت همى بود [ b 10 
  ] مقدار پانصد سال اين جهان و نيم روز آن جهان بود ، و به خبر اندر چنين آمده است كه نيم روز به روز آدينه ، به شمار روزهاى اين جهان گذشته بود كه به بهشت اندر شد و آفتاب فرو نشده بود كه از بهشت بيرون آمد .\r\nو گروهى چنين گفتند كه وقت نماز ديگر بيرون آمد از روز آدينه و به زمين آمد . و\r\n","description":"","footnote":"","page_name":" 44 ","page_number":98},
  {"content":"\r\nدويست سال اين جهانى بگريست ، و اين يك ساعت آن جهانى بود ، مقدار نماز ديگر تا آفتاب زرد شد . پس خداى عزّ و جلّ توبهء او بپذيرفت .\r\nو خبر است از پيغمبر عليه السّلام كه گفت به روز آدينه اندر ساعتى است كه هر چه بنده از خداى بخواهد بدهدش و اگر توبه كند بپذيردش ، و آن وقت آفتاب فرو شدن باشد .\r\n","description":"","footnote":"","page_name":" 45 ","page_number":99},
  {"content":"\r\n\r\nخبر بيرون آمدن آدم و حوّا از بهشت پس از زلَّت\r\nسبب بيرون آمدن آدم عليه السّلام از بهشت آن بود كه چون ابليس از بهر آدم ملعون و مطرود گشت و از رحمت نوميد ماند و نام و صورتش بگرديد ، خداى عزّ و جلّ ملك زمين و خازنى بهشت از وى بستد و ملك زمين به آدم داد و خازنى و دربانى [ بهشت 
  ] به [ رضوان 
  ] داد . ابليس از هر سويى همى گرديدى تا مگر در بهشت شود ، و به بهشت اندر نتوانستى شدن كه فرمان به دست رضوان بود و او را منع كردى . پس اين مار يكى بود از دربانان بهشت ، و ميان او و ميان ابليس دوستى پيشتر بود . چون ابليس را به لعنت كردند ، همه فريشتگان و دربانان بهشت روى از وى بگردانيدند . اين مار همچنان دوستى با وى همى كرد . و ابليس هر گاهى به در بهشت شدى و با وى حديث كردى و از خبر آدم پرسيدى و گفتى از آن درخت كه او منع كردند خورد ؟ گفتى نه .\r\nپس چنين آمد به خبر اندر كه ابليس مار را بفريفت و خواهش كرد كه مرا راه ده تا در بهشت روم بنزديك آدم و با او حديثى كنم . مار گفتا نيارم كه اين فريشتگان ترا ببينند . ابليس گفتا دهن باز كن تا اندر دهن تو شوم تا بر ايشان بگذرم . مار را گويند صورتى بود كه از آن نيكوتر نبود و چهار دست و پاى داشت و پر داشت . پس ابليس را در بهشت برد به دهن اندر ، چنان كه كس او را نديد ، تا پيش آدم شد . آدم با حوّا عليهما السّلام بر تخت نشسته بودند . ابليس پيش ايشان بنشست و از حالشان\r\n","description":"","footnote":"","page_name":" 46 ","page_number":100},
  {"content":"\r\nپرسيد و آدم از خداى عزّ و جلّ شكر و آزادى گفت و تسبيح كرد مر خداى را .\r\nابليس گفت : مرا غم شما است كه خداى شما را از بهشت بيرون خواهد كردن . آدم گفت : تو چه دانى ؟ ابليس گفت : اين درخت كه شما را از خوردن آن نهى كرد ، آن را درخت جاودانه خوانند و هر كه از اين درخت بخورد جاودانه ايدر بماند ، چنان كه خداى تعالى اين حال را به قرآن اندر ياد كرد و ايدون گفت : * ( فَوَسْوَسَ لَهُمَا الشَّيْطانُ لِيُبْدِيَ لَهُما ما وُورِيَ عَنْهُما من سَوْآتِهِما وَقال ما نَهاكُما رَبُّكُما عَنْ هذِه الشَّجَرَةِ إِلَّا أَنْ تَكُونا مَلَكَيْنِ أَوْ تَكُونا من الْخالِدِينَ . وَقاسَمَهُما إِنِّي لَكُما لَمِنَ النَّاصِحِينَ 7 : 20 - 21 ) * .\r\nو خداى عزّ و جلّ اين سخن او را وسوسه همى خواند ، ايشان را وسوسه كرد تا از آن لباس كه بر ايشان بود عريان شدند . و جاى ديگر گفت : * ( يا آدَمُ هَلْ أَدُلُّكَ عَلى شَجَرَةِ الْخُلْدِ وَمُلْكٍ لا يَبْلى 20 : 120 ) * . گفت : يا آدم ترا راه نمايم به درختى كه چون بخورى جاودانه ايدر بمانى . و بسيار بگفت . و آدم همى گفت من فرمان خداى عزّ و جلّ دست باز ندارم و فرمان تو نكنم .\r\nچون از آدم نوميد شد بنزديك حوّا رفت و او را بفريفت . و زنان را زودتر بتوان فريفتن و زود اجابت كنند و روا شوند ، و مردان را نيز هم به زنان بتوان فريفتن . پس چون حوّا را بگفت ، فريفته شد و از آن درخت يكى بخورد . او را زيان نداشت ، از آن قبل كه عهد بر آدم بود . هر چند مخاطبه بر هر دو بود آنجا كه گفت : * ( وَلا تَقْرَبا هذِه الشَّجَرَةَ 2 : 35 ) * . عهد بر آدم بود ، و ديگر گفت خداى عزّ و جلّ : * ( وَلَقَدْ عَهِدْنا إِلى آدَمَ من قَبْلُ فَنَسِيَ وَلَمْ نَجِدْ لَه عَزْماً 20 : 115 ) * . گفت : بر آدم عهد گرفتم پيش از آنكه او را به بهشت فرستادم و او عهد را فراموش كرد و عهد خداى عزّ و جلّ بر آن بود و عهد فراموش كرد .\r\nپس چون حوّا بخورد و زيانش نداشت ، پيش آدم آورد و گفت : بخور كه من بخوردم و مرا زيان نداشت . آدم گفت : نخورم . ابليس به بزرگى و عظمت خداى سوگند خورد كه شما را نصيحت همى كنم . آدم نهى خداى عزّ و جلّ فراموش كرد و آن سخن او نصيحت پنداشت و فريفته شد به سوگند دروغ او ، چنان كه خداى عزّ و جلّ گفت : * ( فَدَلَّاهُما بِغُرُورٍ 7 : 22 ) * .\r\n","description":"","footnote":"","page_name":" 47 ","page_number":101},
  {"content":"\r\nپس چون آدم يكى بگسست و به دهان اندر نهاد و به گلوش فرو شد ، هر دو را جامه از تن ببريد و عورتهاشان برهنه شد ، و همه پوست اندامشان چون ناخن بود كه چون ماه بتافتى . و خداى عزّ و جلّ آن پوست نيز از ايشان بكشيد . چون به كرانهء انگشتان رسيد ، بماند تا هر گاه كه آدم صلوات الله عليه بدان ناخن نگريدى ، از آن لباس يادش آمدى و گرستن بر وى افتادى .\r\nچون لباس از ايشان بشد و عورتهاشان برهنه ماند و هر دو مر يك ديگر را شرم داشتندى . [ a 11 
  ] هر كسى برگى از آن درخت برگرفتند و به عورت خويش باز نهادند ، چنان كه خداى عزّ و جلّ گفت : * ( فَلَمَّا ذاقَا الشَّجَرَةَ بَدَتْ لَهُما سَوْآتُهُما وَطَفِقا يَخْصِفانِ عَلَيْهِما من وَرَقِ الْجَنَّةِ 7 : 22 ) * . پس خداى عزّ و جلّ گفت : * ( أَ لَمْ أَنْهَكُما عَنْ تِلْكُمَا الشَّجَرَةِ وَأَقُلْ لَكُما إِنَّ الشَّيْطانَ لَكُما عَدُوٌّ مُبِينٌ 7 : 22 ) * . گفت : شما را نهى كردم از اين درخت و گفتم اين ديو شما را دشمن است .\r\nپس خداى عزّ و جلّ مار را به لعنت كرد از بهر آنكه ابليس را اندر بهشت برد بىفرمان خداى عزّ و جلّ ، و صورت او بگردانيد و [ دست و 
  ] پايهايش بستد و رفتنش به شكم كرد و خوردنش خاك كرد ، و همه را دشمن يك ديگر كرد ، پس هر چهار را از بهشت بيرون كرد : آدم و حوّا و ابليس و مار را . پس مار را عقوبت كرد به خاك خوردن و به شكم رفتن . و حوّا را عقوبت كرد به حيض و به فرزند زادن و سختى و پليدى ديدن ، از بهر آنكه او دليل آدم بود به خوردن آن درخت . و هر چهار را بدين جهان فرستاد ، چنان كه خداى گفت : * ( اهْبِطُوا بَعْضُكُمْ لِبَعْضٍ عَدُوٌّ وَلَكُمْ في الأَرْضِ مُسْتَقَرٌّ وَمَتاعٌ إِلى حِينٍ 2 : 36 ) * . گفت : شما هر چهار به زمين شويد و آنجا قرار گيريد و يك ديگر را دشمنيد . آدم و حوّا مر ابليس را دشمن دارند و ابليس ايشان را دشمن . پس حوّا و آدم مار را دشمن [ دارند 
  ] و مار آدم و حوّا و فرزندان ايشان را .\r\nپس چون به زمين آمدند هر يكى از ايشان به جايى افتادند . آدم به هندوستان افتاد به كوهى كه نام او سرانديب است ، و حوّا به جدّه افتاد ، و ابليس به ميسان ، و مار به اصفهان .\r\n","description":"","footnote":"","page_name":" 48 ","page_number":102},
  {"content":"\r\n\r\nخبر آمدن آدم و حوّا عليهما السّلام به زمين\r\nبه خبر اندر چنين آمده است كه آدم عليه السّلام به ماه نيسان به زمين آمد ، پنج روز گذشته از ماه نيسان . و نيسان به شمار رومى است . و روز آدينه بود ، از روز هفت ساعت گذشته ، و آفريدن او به بهشت بود . و به زمين آمدن اين همه به يك روز آن جهان بود . پس چون هر چهار به زمين آمدند ، پراگنده افتادند بر آن گونه كه گفتيم ، آدم به زمين هندوستان ، و حوّا به جدّه افتاد بر هفت فرسنگ از مكّه به لب دريا ، و ابليس به شهرى افتاد نام او ميسان به زمين سند ، و مار به اصفهان افتاد . و به جهان اندر كوهى نيست بلندتر از آن كوه كه آدم بر او افتاده بود .\r\nپس آدم چنان بر آن كوه بنشسته بودى و تسبيح فريشتگان آسمان نخستين شنيدى و همى گرستى از درد گناه خويش ، و چهل روز چيزى نخورد و گرسنه [ همى 
  ] بود . خداى تعالى نخواست كه او بميرد ، از آن درخت گندم كه او به بهشت اندر از بهر آن عاصى شد ، يك صرّه گندم به دست جبريل به دو فرستاد و گفت : خورد تو و فرزندان تو هم از اين باشد . اين را به كار و بدرو و آس كن . آدم آن را بكشت و هم اندر روز بررست و آن گندم بخورد تا جان [ با 
  ] او بماند . پس جبريل وى را بياموخت تا آسيا بنهاد زير كوه اندر و بفرمودش كه اين دانهء گندم آس كن . چون آرد بيرون آمد بفرمودش كه خمير كن ، و جايگاهى بكن و آتش اندر او افگن و خمير اندر آنجا فگن تا بپزد آنكه بخور . و حوّا چون گرسنه شدى دست به دريا اندر فرو\r\n","description":"","footnote":"","page_name":" 49 ","page_number":103},
  {"content":"\r\nكردى و ماهىاى بر كشيدى و بر سنگى تافته از آفتاب افگندى و بخوردى .\r\nپس آدم عليه السّلام صد سال بر سر آن كوه بگريست از درد گناه خويش ، و هر آبى كه از چشم او فرو آمدى بر آن كوه ، از آن درختها رستى چون هليله و بليله و امله و ديگر داروها كه فرزندانش را از آن منفعت بود ، و هنوز داروهاى جهان تا قيامت از هندوستان آيد .\r\nو بدين سالها هر سالى كشت همى كردى و جبريل عليه السّلام او را گاوى گرفت از گاوان دشتى . و از آن كوه حق تعالى او را آهن بيرون آورد ، و جبريل او را بياموخت كه از آن آهن چگونه كن تا كشت كنى و بدروى آنگه كه برويد ، پس پاك كنى و آس كنى و خمير كنى و بپزى . و اين همه عقوبت آن گناه است كه ترا به بهشت اندر سخت نيكو بود و خويشتن را از آن نعمت كه آنجا بود بيرون آوردى ، تا امروز هيچ نخوردى مگر به سختى و رنج ، چنان كه خداى تعالى گفت : * ( فَلا يُخْرِجَنَّكُما من الْجَنَّةِ فَتَشْقى 20 : 117 ) * . و اين رنج و تعب از شقاوت .\r\nپس چون آدم عليه السّلام صد سال بر آن كوه بگريست ، خداى عزّ و جلّ خواست كه او را نيز عقوبت نكند . اين كلمات او را بياموخت چنان كه گفت : * ( فَتَلَقَّى آدَمُ من رَبِّه كَلِماتٍ فَتابَ عَلَيْه إِنَّه هُوَ التَّوَّابُ الرَّحِيمُ 2 : 37 ) * . جبريل عليه السّلام بيامد و گفت : يا آدم ! خداى عزّ و جلّ ترا همى درود دهد و همى گويد كه من ترا به يد قدرت خويش آفريدم ، و اين نه يد جوارح است يا آلت ، و آنگاه روح در تن تو كردم و فريشتگان را بفرمودم تا ترا سجده كردند . اين چه گريستن است ؟ گفت : چرا نگريم ؟\r\nاز قرب خداى عزّ و جلّ بيفتادم و اندر فرمان او خلاف آوردم . جبريل گفت : يا آدم ! اندوه مبر و اين سخنان بگوى تا خداى عزّ و جلّ توبهء تو بپذيرد ، و اين هر سه كلام به دو آموخت ، و اوّل آن دعاها اين بود : سبحانك لا إله الا انت [ رب 
  ] علمت سوء او ظلمت نفسى فاغفر لي و انت خير الغافرين .\r\nدوم سخن اين بود : سبحانك لا إله الا انت رب علمت سوء او ظلمت نفسى فارحمنى و انت خير الراحمين .\r\nو سوم سخن اين بود : سبحانك لا إله الا انت رب علمت [ b 11 
  ] و ظلمت نفسى\r\n","description":"","footnote":"","page_name":" 50 ","page_number":104},
  {"content":"\r\nتب على انك و انت التواب الرحيم .\r\nچون آدم اين سخنان بگفت ، خداى عزّ و جلّ توبهء او بپذيرفت ، و از شادى گريستن بر آدم افتاد و صد سال از خرّمى و شكر همى گريست . و از آن آب چشم كه از پس توبه بيرون آمد ، همه گل و اسپرغمها و بويهاى خوش بررست . و گويند آدم گفت : يا ربّ ! مرا كه آفريد ؟ گفتا من . گفت : جان در تن من كه كرد ؟ خداى گفت : من .\r\nگفت : يا ربّ ! چون از من گناه آمد اگر تو عفو نكنى و نيامرزى جز تو كه عفو كند ؟ و تو گفتى : سَبَقَتْ رَحْمَتى غَضَبتى . رحمت من پيشى دارد بر خشم .\r\nو اين كلمات اين بود بر اين قول . چون اين سخن بگفت جبريل بيامد و بشارت توبه آورد .\r\n","description":"","footnote":"","page_name":" 51 ","page_number":105},
  {"content":"\r\n\r\nخبر حجّ كردن آدم و صفت بيت المعمور\r\nچنين روايت كنند كه آدم به بالا سخت دراز بود و چون برفتى سرش به آسمان سودى و با فريشتگان آسمان نخستين حديث كردى و آرزوى بهشت از دل وى بشدى و بدين جهان بياراميدى . خداى عزّ و جلّ آن بالا را كم كرد و بر مقدار صد ارش كرد . آنگاه تسبيح فريشتگان نيز نشنيدى و دلش تنگ شد . به خداى عزّ و جلّ بناليد . گفت : يا ربّ ! يكى بدى كه از من در وجود آمد ، مرا از بهشت بيرون كردى و نعمتها از من باز گرفتى و مرا به چندين بلا مبتلا كردى ، و نام عاصيان بر من نهادى و بالاى من باز گرفتى تا تسبيح فريشتگان همى نشنوم . يا ربّ ! به فضل و منّت خويش بر من رحمت كن و ببخشاى و مرا اندر اين جهان آرام ده ، تا خداى عزّ و جلّ دعاى او را مستجاب كرد و يكى خانه پديد كرد از ياقوت سرخ تا آن دلتنگى از وى ببرد ، و آن را بيت المعمور نام كرد . و امير المؤمنين على رضى الله عنه گفت آن را بيت الصراح نام بود . آنجا بنهاد كه امروز خانهء كعبه است ميان جهان ، و حجر الاسود نيز از بهشت فرستاده بود . و به يك ركن خانه اندر نهاده بود ، و آن حجر اسپيد بود .\r\nچون ماه بتافتى و خانه از ياقوت سرخ بود . چون آفتاب بر آن تافتى شعاع هر دو به يك جاى افتادى و چنان بودى كه ماه و آفتاب به يك جاى گرد آمده .\r\nپس خداى عزّ و جلّ جبريل را به آدم فرستاد و گفت : اين خانه را طواف كن كه اين خانهء خداى است تا دل تو سكونت گيرد ، و همچنان كه فريشتگان گرد عرش\r\n","description":"","footnote":"","page_name":" 52 ","page_number":106},
  {"content":"\r\nطواف كنند تو اين خانه را طواف كن . پس همه مناسك حجّ او را بياموخت . به عرفات بيرون فرمودش شدن . و آدم را از حوّا ياد نبود از غم خويش . و حوّا را به جدّه دل تنگ شد . برخاست و به ميان آن كوهها همى رفت و روى سوى ماه كرد ، و خود ندانست كه كجا رود . چون به كوههاى عرفات برسيد ، آدم را ديد و يك ديگر را بشناختند و آنجا معرفت افتادشان . پس خداى عزّ و جلّ آن كوه را عرفات از بهر آن نام كرد .\r\nپس چون آدم حجّ سپرى كرد ، نتوانست به مكّه بودن به ميان آن كوهها اندر . پس بيامد و گرد بيت المعمور طواف كرد و خانه را بدرود كرد و به هندوستان باز شد ، و هم بدان كوه كه از آسمان فرو فرود آمده بود رفت و حوّا را با خويشتن ببرد . چون ديگر سال همان وقت ببود ، آدم را باز آرزوى خانه خاست . از هندوستان به مكّه آمد و خانه را طواف كرد و به عرفات شد و مناسك حجّ تمام كرد و به هندوستان باز آمد ، و چهل سال همچنين بود . وقت حجّ به مكّه آمدى و حجّ بكردى و بازگشتى . و هر كجا آدم پاى نهاده است ، امروز آنجا شهر است و آبادانيها ، و هر كجا ميان دو پايش بود ، امروز همه بيابان است ، و ميان پاى وى سه روزه راه بودى .\r\nو آن خانه تا وقت نوح عليه السّلام همچنان بود بر جاى . پس چون طوفان آمد ، خداى عزّ و جلّ آن را برداشت و باز به آسمان چهارم برد و كوهى را فرمان داد تا بر جاى خانه بنشست تا آب عذاب بر جاى خانه نيامد ، و آن كوه همچنان بود و كس جاى خانه ندانست تا به وقت ابراهيم عليه السّلام . پس خداى عزّ و جلّ آن كوه را از جاى برداشت و باز خانهء خويش ببرد و خانه را جاى پديد آمد ، و ابراهيم را بفرمود تا آنجا خانهء كعبه بنا كرد از سنگ چنان كه به قرآن اندر ياد كرد : * ( وَإِذْ بَوَّأْنا لإِبْراهِيمَ مَكانَ الْبَيْتِ 22 : 26 ) * .\r\nو گروهى گفتند آن خانه از ياقوت سرخ بود و ليكن نه از آسمان آمده بود ، چه آدم بنا كرده بود به فرمان خداى عزّ و جلّ . و آن روز كه توبهء آدم قبول آمد و بالاى او كم كرد ، دل او بدين جهان اندر تنگ بود و نياراميدى ، خداى تعالى او را از بهشت اسپرغمها فرستاد و ميوه ها . و حجر الاسود سنگى بود از سنگهاى بهشت و سپيدتر\r\n","description":"","footnote":"","page_name":" 53 ","page_number":107},
  {"content":"\r\nبود از ماه . خداى عزّ و جلّ آن را به آدم فرستاد و از آن اسپرغمهاى بهشت خداى عزّ و جلّ وا مورد فرستاد و با درنگ و ترنج و نارنج ، و آدم آن مورد را بدان كوه اندر بنشاند و آن درخت شد بزرگ ، و عصاى موسى از شاخ آن بود ، و شاهسپرغم فرستادش . و از ميوه هاى بهشت خداى عزّ و جلّ او را سى گونه ميوه فرستاد خوردنى تا همه بر زمين بنشاند . از اين ، ده گونه با پوست و ده گونه بىپوست و به ميانه اندر دانه ، و ده گونه بىپوست و بىدانه . امّا آنچه با پوست [ است 
  ] [ a 12 
  ] ده ده گانه كه پوست وى به كار نيايد چون گوز است و بادام و پسته و فندق و كوكنار و بلوط و شاه بلوط و نار و مورد و گوزهند . و امّا آن ده گونه كه او را پوست نيست كه ميان وى نبايد بيرون انداختن ، چون زردآلو و شفتالو و آلو و خرما و سنجد و بستد و الخ و بنق و مقل و شاه لوك . و امّا آن ده كه او را نه پوست است و نه دانه كه بيندازند چون سيب و امرود و آبى و انگور و تود و انجير و خيار بادرنگ و خربزه و خيار . پس آدم عليه السّلام اين همه به زمين بكشت و از آنجا به جهان اندر بپراگند .\r\nو خداى عزّ و جلّ زمين مكّه را برابر عرش نهاد و آن را از حرمت عرش حرم خوانند ، و گروهى از خداوندان اخبار چنين گويند كه آدم آن خانه را از سنگ كرد ، و گويند كه خداى عزّ و جلّ آدم را بفرمود كه برو و به زمين مكّه شو و آنجا برابر عرش خانه‌اى بنا كن از سنگ ، و جبريل را بفرستاد تا با وى به مكّه شد و او را بناى خانه بياموخت . و آدم حجر الاسود را با خويشتن ببرد و آن خانه را بنا كرد از سنگ كوه حرا ، و ديوارش از سنگ كوه طور سينا و كوه انبار و كوه جودى ، و آن كوهها را فضل كرد بر همه كوههاى جهان . و چون آدم آن خانه را سپرى كرد ، آن حجر الاسود را به يك ركن آن خانه اندر نهاد ، و همى تافت چون ماه ، از بس كه كافران دست در آنجا ماليدند سياه گشت . پس جبريل بفرمودش كه گرد اين خانه طواف كن و مناسك حجّ او را بياموز . و آدم ، حوّا را برگرفت و با هندوستان شد ، و از آنجا هر سالى به حجّ رفتى تا بمرد ، و گورش هم آنجا هم اندران كوه سرانديب است .\r\nپس خداى عزّ و جلّ نخستين چيزى كه آدم را بداد آهن داد و از آن كوه بيرون آورد ، و جبريل او را بياموخت تا همه آلت برزيگرى از آنجا راست كرد . و از آهن\r\n","description":"","footnote":"","page_name":" 54 ","page_number":108},
  {"content":"\r\nتنورى كرد و آن تنور تا به گاه نوح [ عليه السّلام 
  ] بماند و آب طوفان از آن تنور بر آمد ، چنان كه خداى تعالى گفت : * ( وَفارَ التَّنُّورُ 11 : 40 ) * . و امير المؤمنين على رضى الله عنه فرموده است : * ( وَفارَ التَّنُّورُ 11 : 40 ) * ، وقت صبح است . پس آنگه جبريل عليه السّلام او را بياموخت تا يكى گوسپند بگرفت و پشم وى بچيد و حوّا برشت و بتافت ، و آدم از آن خويشتن را يكى پيراهن كرد و حوّا را پيراهنى و سرپوشى ، تا سر و تن بپوشد .\r\nپس نخستين خانه‌اى كه بدين جهان اندر بنا كردند ، آن خانهء كعبه بود و خداى به قرآن اندر ياد كرد : * ( إِنَّ أَوَّلَ بَيْتٍ وُضِعَ لِلنَّاسِ لَلَّذِي بِبَكَّةَ مُبارَكاً وَهُدىً لِلْعالَمِينَ ، فِيه آياتٌ بَيِّناتٌ 3 : 96 - 97 ) * . گفت : نخستين خانه‌اى كه بر زمين بنا كردند ، خانهء مكّه بود . و كس پيش از آن خانهء مكّه نديده بود و ندانسته . و مكّه را نيز بكّه خوانند و بكّه به تازى آن بود كه مردمان آنجا گرد آيند و انبوهى كنند بسيار .\r\nچون آدم آن خانه را بنا كرد و به هندوستان باز شد ، خويشتن را نيز خانه‌اى بنا كرد . و خداى عزّ و جلّ آدم را گرامى كرد و ملك زمين به دو داد و هر چه بر زمين بود از چهار پاى و نخچير و مرغان و همه جانوران فرمانبردار وى كرد و هر چه اندر زمين بود ، همه مسخّر او كرد تا هر كدام كه خواست خورد و هر كدام كه خواست كار فرمود تا روزگار بر آمد .\r\n","description":"","footnote":"","page_name":" 55 ","page_number":109},
  {"content":"\r\n\r\nاندر خواستن ابليس از خداى تعالى پاداش عمل خويش\r\nپس چون كارها به آدم راست بايستاد و ملك زمين يكسر او را شد ، و خداى ابليس را از بهر او به لعنت كرد و از صورت و مرتبت فريشتگى بگردانيد و مهترى فريشتگان از او بازستد ، و دوزخ وعده كردش و از رحمتش نوميد گردانيد و نامش بگردانيد ، ابليس با خداى تعالى مناجات كرد و گفت : يا ربّ ! هيچكس نبود كه ترا خدمت كردى نه وى را پاداش دادى . و من چندين هزار سال خدمت كردم . همهء آسمانها و زمينها و هيچ فريشته‌اى نبود كه چندان طاعت توانست كردن . مرا به لعنت كردى و ملك زمين از من باز ستدى و مر دشمن را دادى ، و اين خدمت [ مرا 
  ] هيچ پاداش ندهى ؟ خداى تعالى او را گفت : اى ملعون ! چه خواهى ؟ ابليس گفت : * ( رَبِّ فَأَنْظِرْنِي إِلى يَوْمِ يُبْعَثُونَ 15 : 36 ) * . مرا زندگانى ده تا آنگه كه همه خلق بميرند و جز من كس زنده نماند اندر ميان دميدن صور . گفت : دادم . گفت : يا ربّ ! اگر مرا تا آن روزگار زندگانى دادى من اين را كه بر من فضل كردى يعنى آدم و فرزندانش را همه از راه ببرم و گلوشان بگيرم ، چنان كه خداى از ابليس ياد كرد : * ( أَ رَأَيْتَكَ هذَا الَّذِي كَرَّمْتَ عَلَيَّ لَئِنْ أَخَّرْتَنِ إِلى يَوْمِ الْقِيامَةِ لأَحْتَنِكَنَّ ذُرِّيَّتَه إِلَّا قَلِيلًا 17 : 62 ) * .\r\nيا ربّ ! بر اين كه آدم را بر من فضل كردى و از من گرامىتر كردى ، اگر مرا زمان دهى و مرگ ندهى تا روز قيامت من اين همه ذريّت و فرزندان وى را هلاك كنم و از راه ببرم الَّا اندك كسها كه تو ايشان را نگاه دارى . و « احتنكنّ » معنى از حنك گرفته\r\n","description":"","footnote":"","page_name":" 56 ","page_number":110},
  {"content":"\r\nاست و حنك گلو بود . خداى عزّ و جلّ گفت : * ( اذْهَبْ فَمَنْ تَبِعَكَ مِنْهُمْ فَإِنَّ جَهَنَّمَ جَزاؤُكُمْ جَزاءً مَوْفُوراً 17 : 63 ) * . شو از ايشان هر كه ترا متابع شود و فرمان تو كند ، ايشان به تو حقتر و تو بديشان . و مرا اندر ميان ايشان پيغامبران باشند و كتابها باشد كه ايشان را نگاه دارد .\r\nتو بديشان هيچ نتوانى كردن جز آنكه بديشان وسوسه افكنى و تزيين المنكرات كنى .\r\nپس گفت : * ( وَاسْتَفْزِزْ من اسْتَطَعْتَ مِنْهُمْ بِصَوْتِكَ [ b 12 
  ] وَأَجْلِبْ عَلَيْهِمْ بِخَيْلِكَ وَرَجِلِكَ وَشارِكْهُمْ في الأَمْوالِ وَالأَوْلادِ 17 : 64 ) * . گفت : شو ، هر چه بتوانى كردن بكن و هر كه را از ايشان به خويشتن توانى خواندن بخوان ، و هر سوارى و پياده‌اى كه دارى بر ايشان بگمار و با ايشان به خواسته و فرزندان انبازى كن .\r\nو انبازى اندر اين گفت كه هر خواسته كه حرام بود بهرهء تست و هر چه حلال بود و زكات از او بدهند ، آن بهرهء من است ، و هر فرزند كه از حرام بود بهرهء تو است . و هر چه بتوانى ايشان را وعده كن . * ( وَعِدْهُمْ وَما يَعِدُهُمُ الشَّيْطانُ إِلَّا غُرُوراً 17 : 64 ) * . گفت وعدهء ابليس نبود مگر همه فريب و دروغ و وعدهء خداى عزّ و جلّ راست بود ، چنان كه جايى ديگر گفت : * ( الشَّيْطانُ يَعِدُكُمُ الْفَقْرَ وَيَأْمُرُكُمْ بِالْفَحْشاءِ 2 : 268 ) * . ايدون همى گويد كه ابليس شما را وعدهء درويشى كند كه زكات مده و كس را چيز مده كه خواستهء تو كم شود و تو درويش شوى و ايدون فرمايد كه زنا كن تا ترا از آن شادى آيد .\r\nخداى عزّ و جلّ گفت : * ( وَالله يَعِدُكُمْ مَغْفِرَةً مِنْه وَفَضْلًا 2 : 268 ) * . خداى همى فضل خويش را وعده كند و ايدون گويد كه اگر خواستهء خويش نفقه كنى و ببخشى و زكات بدهى ترا از فضل خويش بدهم و بيامرزم . و ابليس ايدون گويد كه اگر خواستهء خويش نفقه كنى و ببخشى و زكات بدهى درويش شوى ، و خداى تعالى گويد اگر بدهى و ببخشى در دنيا و آخرت عوض دهد و گناهت را بيامرزم .\r\nپس هر كه وعدهء ابليس را گيرد و وعدهء خداى عزّ و جلّ دست باز دارد با ابليس شريك گشت و به دو حقتر و به دوزخ اولىتر . و اين سخن كه خداى عزّ و جلّ گفت :\r\n* ( وَاسْتَفْزِزْ من اسْتَطَعْتَ مِنْهُمْ 17 : 64 ) * . نفرمود او را كه اين خلق را هلاك كن و از راه ببر .\r\nچنين نشايد انديشيدن بر خداى تعالى و ليكن اين را وعيد خوانند . صورت اين سخن به ظاهر امر است و ليكن به معنى وعيد است به فرمان . معنى اين چنان بود كه\r\n","description":"","footnote":"","page_name":" 57 ","page_number":111},
  {"content":"\r\nبرو و هر چه توانى كردن بكن كه تو خود هيچ چيز نتوانى كردن ، نبينى كه مر بندگان را گفت : * ( اعْمَلُوا ما شِئْتُمْ إِنَّه بِما تَعْمَلُونَ بَصِيرٌ 41 : 40 ) * . هر چه خواهيد كنيد كه خداى تعالى داند . اين نه امر رضا بود و ليكن اين را امر وعيد خوانند ، و معنى اين بود كه مكنيد و اگر كنيد نپسندم و شما را عقوبت كنم .\r\nو خداى عزّ و جلّ مر ابليس را همين گفت ، نه آن گفت بندگان مرا بخوان و از راه ببر . گفت شو و هر چه بتوانى كردن بكن كه تو خود چيزى نتوانى كردن . چنان كه مرّد اين گويد كه هر چه سوار و پياده بود ، بدين كار افگندم و او را نه سوار بود و نه پياده ، و ليكن معنيش آن بود كه تو خود چيزى نتوانى كردن اندر اين كار كه همى ظنّ برى .\r\nپس بيشتر فرزندان آدم ظنّ ابليس راست كردند و او را متابع شدند مگر گروهى اندك ، و ايشان آن مؤمناناند و آنكه متابع پيغمبران و حق شدند و آنكه متابع شيطان شدند . چنان آمد كه ابليس گمان برد و خداى عزّ و جلّ به قرآن اندر ياد كرد و گفت :\r\n* ( وَلَقَدْ صَدَّقَ عَلَيْهِمْ إِبْلِيسُ ظَنَّه فَاتَّبَعُوه إِلَّا فَرِيقاً من الْمُؤْمِنِينَ 34 : 20 ) * . گفت : ابليس ظنّ بكرد تا اين خلق او را متابع شوند . بيشتر ايشان ظنّ وى راست كردند و او را متابع شدند مگر گروهى اندك از مؤمنان كه ظنّ ابليس به دروغ كردند و او را متابع نشدند و فرمان حق تعالى كردند ، و خداى عزّ و جلّ چنين گفت : * ( وَما كانَ لَه عَلَيْهِمْ من سُلْطانٍ إِلَّا لِنَعْلَمَ من يُؤْمِنُ بِالآخِرَةِ مِمَّنْ هُوَ مِنْها في شَكٍّ وَرَبُّكَ عَلى كُلِّ شَيْءٍ حَفِيظٌ 34 : 21 ) * . ابليس را بر آن خلق سلطانى نبود و نه چنانست كه وى كسى را به ستم از راه تواند بردن تا آن كس خود نخواهد ، و او را بر ايشان مسلَّط نكردم بدانچه خواهد اگر ايشان نخواهند . و آنكه فرمود شيطان را كه شو ، هر چه خواهى كردن بكن ، از بهر آن گفت تا پديد آيد كه آن كس كه به رستخيز بگرود كدام است و آنكه به شك شد كدام است ، و آن كس كه فرمان حق كند كدام است و آن كس كه ابليسى را متابع شد كدام است .\r\nو علما و مفسّران تأويل اين آيت چنين گفتند كه من ياد كردم تا كس نينديشد كه خداى عزّ و جلّ ابليس را مسلَّط كرد بر خلق ، تا وى را فرمود بندگان مرا از راه ببر .\r\nاز اين انديشه به توحيد نقصان آيد و زيانكار شود .\r\n","description":"","footnote":"","page_name":" 58 ","page_number":112},
  {"content":"\r\n\r\nخبر فريفتن ابليس آدم را به زمين هندوستان و مكر و حيلت بر فرزندان و شريك شدن بر فرزندان آدم عليه السّلام\r\nپس چون ابليس با خداى عزّ و جلّ مناجات كرد و خداى او را امر زندگانى بداد ، بر آن ايستاد كه آدم و فرزندانش را از راه ببرد . نخست بر آدم آمد و با او دوستى گرفت و او را گفت : اى آدم ! خداى عزّ و جلّ از بهر تو مرا از رحمت نوميد كرد و ملك از من بستد و ترا داد و من اكنون با تو دوستى گيرم و ترا خدمت كنم ، و با آدم به يك جاى همى بود به زمين هندوستان . آدم گفت يك راه كه مرا به زمين با وى زندگانى بايد كردن ، بارى با وى مدارا كنم بهتر بود .\r\nپس نخستين چيزى كه آدم را بفريفت آن بود كه آدم [ را 
  ] از حوّا هر فرزند كه آمدى يك سال بزيستى و پس به مردى . چون [ a 13 
  ] حوّا به چهارم پسر بار گرفت آدم را گفت : اى آدم ! من سخت غمگينم از بهر فرزندان تو كه هيچكدام مىنزيد . آدم گفت : حكم خداى را است و مرگ و زندگانى نزد خداى است عزّ و جلّ . گفت : مرا به دل ايدون همى آيد و چنان فال زنم كه اين فرزند كه به شكم حوّا اندر است نيكو روى آيد و درست دست و پاى ، و زندگانى وى دراز بود . گفت : اميد دارم از خداى عزّ و جلّ . ابليس گفت : اگر چنين آيد و پسر آيد مرا بخشى ؟ گفت : بخشم .\r\nگفت : او را بندهء من خوانى ؟ گفت : خوانم . و ابليس را نام الحرث بود . گفت : او را نام عبد الحرث كنى ؟ گفت : كنم .\r\nپس حوّا پسرى بزاد نيكو روى و درست اندام . ابليس گفت : اى آدم ! نبينى كه اين\r\n","description":"","footnote":"","page_name":" 59 ","page_number":113},
  {"content":"\r\nفال كه من زدم راست آمد و پسرى آمد همچنانكه گفتم ، تو نيز بدانچه گفتى وفا كن .\r\nاين را بندهء من خوان تا مرا نيز از او بهره‌اى بود تا هم ترا بود و هم مرا . [ آدم 
  ] آن پسر را عبد الحرث نام كرد . و خداى عزّ و جلّ گفت : * ( هُوَ الَّذِي خَلَقَكُمْ من نَفْسٍ واحِدَةٍ وَجَعَلَ مِنْها زَوْجَها 7 : 189 ) * . گفت : بدين بسيارى كه هستيد از يك تن آفريدم و جفت او را هم از او آفريدم تا دلش به دو بيارامد . * ( فَلَمَّا تَغَشَّاها حَمَلَتْ حَمْلًا خَفِيفاً فَمَرَّتْ به 7 : 189 ) * . گفت :\r\nآدم با جفت خويش گرد آمد و از او بار گرفت سبك . پس روزگار بگذشت و بار در شكم او گران شد . * ( فَلَمَّا أَثْقَلَتْ دَعَوَا الله رَبَّهُما لَئِنْ آتَيْتَنا صالِحاً لَنَكُونَنَّ من الشَّاكِرِينَ 7 : 189 ) * . چون بارش گران شد ، هر روز خداى را عزّ و جلّ دعا كردى هم آدم و هم حوّا كه اين فرزند ما درست دهى به دست و پاى ، تا ترا شكر كنيم . * ( فَلَمَّا آتاهُما صالِحاً جَعَلا لَه شُرَكاءَ فِيما آتاهُما 7 : 190 ) * . گفت چون فرزند بزاد درست بود ، و با او انبازى كردند اندر آن فرزند . يعنى كه وى را به بندگى با ابليس دادند و عبد الحرث نام كردند .\r\nپس نخستين چيزى كه آدم را بفريفت بدين جهان اندر ابليس اين بود و اين نه انباز گرفتن بود به خداى عزّ و جلّ به كفر . چه معنى اين چنان باشد كه دوستى مر دوست خويش را گويد اين فرزند من رهى تست . اين فرزند به حقيقت نه رهى باشد و نه بنده و ليكن اندر دوستى با وى همى گويد ، چنان كه ميان دوستان بود . و آدم پيغمبرى بود بزرگوار و مرسل ، و بر او چنين نتوان انديشيدن ، و ليكن خداى عزّ و جلّ آن را از آدم نپسنديد . هر چند معنى اين سخن خرد بود ، خداى عزّ و جلّ آن را از آدم بزرگ گرفت و به گناه انگاشت ، زيرا كه از پيغمبران صغاير كباير بود از آن مرتبت كه ايشان را است .\r\nو گروهى گفتند از بهر آن بود كه چون فرزندشان بمرد ، آدم حوّا را گفت : باك مدار كه هنوز برناييم ، ديگر باره خفت و خاست كنيم ما را فرزند آيد . خداى تعالى گفت : فرزند از خفت و خاست همى بينى ؟ و اين سخن به شرك گرفت . پس آن پسر بمرد و خداى آدم را پسرى بداد و او را شيث نام كرد . و از پس آدم پيغمبر بود و خليفت او بود بر ملك زمين . و از پس شيث ديگر فرزندان آمدند و همه بزيستند و بزرگ شدند .\r\n","description":"","footnote":"","page_name":" 60 ","page_number":114},
  {"content":"\r\n\r\nحديث كشتن قابيل هابيل را و سبب آن\r\nو از پس شيث آدم را فرزندان اندر پيوستند ، و حوّا به يك شكم دو فرزند زادى يكى نر و يكى ماده . و هر دخترى كه با اين پسر بزادى ، بدان پسر دادى كه به شكم ديگر آمده بودى . پس دخترى با قابيل به يك شكم بيامد بس نيكو روى . آدم خواست كه او را به هابيل دهد ، قابيل گفت : من همداستان نباشم . آدم گفت : برويد و قربان كنيد .\r\nو آدم را به سالى روزى معيّن بودى كه بدان روز قربان كردى و عبادت و دعا و سجود كردى ، و از آسمان چيزى سرخ بيامدى بر گونهء آتش ، و آن را دو پر بودى و بر آن قربان نشستى كه خداى تعالى پذيرفته بودى ، و گرد آن قربان كه ناپذيرفته بودى نگرديدى . و چون بر قربان مقبول نشستى چون برفتى از آن قربان هيچ اثر نمانده بودى ، و مردم بدانستندى كه آن قربان پذيرفته است ، و هر قربان كه ناپذيرفته بودى همچنان بماندى و هيچ نسوختى ، و خداوند آن قربان ناپذيرفته ميان خلق سياه روى و شرمنده گشتى . و اين تا به وقت بنى اسرائيل بود . پس خداى عزّ و جلّ به فضل خويش آن برداشت تا اگر بد بود و اگر نه تا رستخيز جز او كس نداند .\r\nپس چون قابيل لجاج كرد ، آدم گفت : بشويد و قربان كنيد تا هر كه قربان او پذيرفته بود آن دختر را به دو دهم . ايشان برفتند و قربان كردند ، و هابيل شبان بود ، گوسپندى هر كدام بهتر بود بياورد و بدان جايگاه قربان دست و پاى بست و بنهاد . و\r\n","description":"","footnote":"","page_name":" 61 ","page_number":115},
  {"content":"\r\nقابيل برزيگر بود ، دسته‌اى گندم بياورد هر چند خردتر و بىدانه تر و پژمرده تر .\r\nو آدم هر فرزندى را پيشه‌اى آموخته بود . پس آتش بيامد بر گونهء مرغى و قربان هابيل بسوخت و ناپديد كرد و گرد گندم قابيل هيچ نگشت . قابيل هابيل را گفت : من ترا بكشم . هابيل گفت : خداى عزّ و جلّ قربان از ترسكاران بپذيرد . و اگر تو دست دراز كنى به كشتن من ، من دست دراز نكنم به كشتن تو . من از پروردگار عالم همى ترسم . پس هابيل از وى همى شكوهيد و قابيل مر او را نگاه همى داشت تا روزى بر سر كوه هابيل را خفته يافت ، سنگى بر سرش زد و بكشت . و نخستين خونى كه بر زمين ريختند از فرزندان [ b 13 
  ] آدم آن بود .\r\nو خداى عزّ و جلّ به قرآن اندر اين قصّه ياد كرد و گفت : * ( وَاتْلُ عَلَيْهِمْ نَبَأَ ابْنَيْ آدَمَ بِالْحَقِّ إِذْ قَرَّبا قُرْباناً فَتُقُبِّلَ من أَحَدِهِما وَلَمْ يُتَقَبَّلْ من الآخَرِ قال لأَقْتُلَنَّكَ قال إِنَّما يَتَقَبَّلُ الله من الْمُتَّقِينَ . لَئِنْ بَسَطْتَ إِلَيَّ يَدَكَ لِتَقْتُلَنِي ما أَنَا بِباسِطٍ يَدِيَ إِلَيْكَ لأَقْتُلَكَ إِنِّي أَخافُ الله رَبَّ الْعالَمِينَ 5 : 27 - 28 ) * . تا آنجا كه : * ( وَذلِكَ جَزاءُ الظَّالِمِينَ 5 : 29 ) * . پس خداى گفت : * ( فَطَوَّعَتْ لَه نَفْسُه قَتْلَ أَخِيه فَقَتَلَه فَأَصْبَحَ من الْخاسِرِينَ 5 : 30 ) * . گفت : تنش بخواست كشتن برادر . او را بكشت و زيانكار گشت . و از پس او هر كه از فرزندان آدم خون ريزد ، او را همچنان بزه بود كه نخستين خون او ريخت بر زمين .\r\nپس قابيل هابيل را بكشت ، بترسيد كه پدرش ببيند ، او را به پشت برگرفت و همى برد و گرد جهان همى گردانيد و ندانست كه او را چگونه پنهان كند . پس خداى عزّ و جلّ كلاغى را بفرستاد سياه تا چنان كه او همى ديد . يكى يكى بكشت و به منقار مغاكى بكند و آن كشته را اندران مغاك نهاد و پنهان كرد . قابيل چون آن بديد . گفت :\r\n* ( فَبَعَثَ الله غُراباً يَبْحَثُ في الأَرْضِ لِيُرِيَه كَيْفَ يُوارِي سَوْأَةَ أَخِيه قال يا وَيْلَتى أَ عَجَزْتُ أَنْ أَكُونَ مِثْلَ هذَا الْغُرابِ فَأُوارِيَ سَوْأَةَ أَخِي فَأَصْبَحَ من النَّادِمِينَ 5 : 31 ) * . گفت :\r\nمرا چندان خرد و دانش نبود كه اين كلاغ ، اكنون مرا نيز همچنان بايد كردن . پس مغاكى بكند و برادر را آنجا نهاد و خاك بر سر او كرد .\r\nو آدم عليه السّلام به حجّ شده بود و همه فرزندان را به قابيل سپرده . چون باز آمد و هابيل را نيافت بدانست كه قابيل او را گم كرده است . بر او لعنت كرد و سخنانى\r\n","description":"","footnote":"","page_name":" 62 ","page_number":116},
  {"content":"\r\nچند گفت كه آن را شعر گردانيده‌اند . ندانم كه او به سريانى گفت و يا به تازى ، و آن ابيات اين است :\r\nشعر :\r\n\r\nتغيّرت البلاد و من عليها فوجه الارض مغبّر قبيح\r\nتغيّر كلّ ذى طعم و لون و قلّ بشاشة الوجه المليح\r\nفوا اسفا على هابيل ابنى قتيل قد تضمّنه الضّريح\r\nو جاورنا عدو ليس يعنى لعين لا يموت فتستريح\r\n\r\nپس قابيل بنفرين شد و بخت بد او را پيمود و ابليس بر او چيره شد ، و قابيل بر پدر نيارست بودن ، خواهر را بر گرفت و به زمين يمن شد و آنجا همى بود تا بمرد .\r\n","description":"","footnote":"","page_name":" 63 ","page_number":117},
  {"content":"\r\n\r\nگفتار بيرون آمدن ذريّت از پشت آدم عليه الصّلاة و السّلام\r\nپس آدم را عليه السّلام هر سالى از زمين هندوستان به مكّه آمدى و حجّ كردى و باز به هندوستان شدى . يك سال به عرفات بيرون شد و به موقف بايستاد . چون حجّ تمام كرد ، از پس كوه عرفات اندر يكى وادى است آن را وادى النعمان خوانند ، بدان وادى اندر خوابش ببرد . خداى عزّ و جلّ هر چه از پشت او ذريّت خواست آفريدن ، همه را بيرون آورد پيش او و او را بنمود . و آدم را بدين جهان صد و بيست فرزند آمد از حوّا . از هر فرزندى دوگان به يك شكم ، يكى پسر و يكى دختر . هر چه به پشت وى اندر فرزند بود و خواست بودن تا رستخيز همه را بر او عرض كرد و بنمود ، چنان كه به قرآن اندر ياد كرده است : * ( وَإِذْ أَخَذَ رَبُّكَ من بَنِي آدَمَ من ظُهُورِهِمْ ذُرِّيَّتَهُمْ وَأَشْهَدَهُمْ عَلى أَنْفُسِهِمْ 7 : 172 ) * .\r\nپس خداى عزّ و جلّ بر ايشان عهد گرفت و گفت : * ( أَ لَسْتُ بِرَبِّكُمْ 7 : 172 ) * ؟ نه من خداى شماام ؟ ! از معنى استفهام ، همه مقرّ آمدند و گفتند : * ( قالُوا شَهِدْنا 6 : 130 ) * . خداى تعالى گفت :\r\n* ( أَنْ تَقُولُوا يَوْمَ الْقِيامَةِ إِنَّا كُنَّا عَنْ هذا غافِلِينَ 7 : 172 ) * . تا روز رستخيز نگويند ما از اين غافل بوديم و ندانستيم . پس آن همه را به دو نيم كرد و يكى را از دست راست و يك نيمه از دست چپ . پس آن را كه از دست راست بودند ايدون گفت : هؤلاء فى الجنة و لا ابالى . گفت : اين گروه را به بهشت كنم و باك ندارم ، و آن را كه به دست چپ بودند گفت : هؤلاء فى النار و لا ابالى . گفت : اين گروه را به دوزخ كنم و باك ندارم .\r\n","description":"","footnote":"","page_name":" 64 ","page_number":118},
  {"content":"\r\nو پيغمبر عليه السّلام روزى اين حديث همى كرد با ياران . پس گفت : كس بود كه كار بهشتيان كند و طاعت همى كند تا ميان او و بهشت چندان ماند كه شراك نعلين .\r\nپس به آخر معصيتى كند كه آن همه باطل كند و او به دوزخ جاودانه بماند . و كس بود كه همى معصيت كند تا ميان وى و دوزخ چندان بماند كه شراك نعلينى . پس به آخر از او طاعتى آيد كه آن همه باطل كند و به بهشت شود و جاودانه بماند .\r\nعمر بن الخطَّاب رضى الله عنه نشسته بود گفت : يا رسول الله فَفيمَ الْعَمَل ؟\r\nگفت : اين كار كردن چه سود ؟ پيغمبر عليه السّلام گفت : * ( اعْمَلُوا فَكُلُّ مُيَسَّر لِما خَلَقَ لَه . ) * آن را كه بهشت را آفريدند از او كار بهشتيان آيد ، و آن را كه دوزخ را آفريدند از او كار دوزخيان آيد ، و بهشتى به بهشت شود و دوزخى به دوزخ شود .\r\n","description":"","footnote":"","page_name":" 65 ","page_number":119},
  {"content":"\r\n\r\nخبر اندر نبوّت آدم و شيث [ عليهما السّلام 
  ]\r\nپس خداى عزّ و جلّ بر آدم به صد و بيست سال اندر شصت صحف از آسمان فرستاد ، و گروهى از علما گويند كه بيست صحف فرستاد و جبريل بيامد و برخواند و حروف معجم او را بياموخت تا وى هجا بياموخت [ a 14 
  ] و نبشتن ، و آن صحفها را همه به دست خويش نوشت و فرزندان را بياموخت . و چون عمر آدم از پس توبه صد و بيست سال بر آمد ، قابيل مر هابيل را كشته بود و پنج سال بر آمده ، خداى عزّ و جلّ آدم را از حوّا پسرى داد و تنها زاد بىخواهر و بىبرادر . جبريل آمد و گفت : يا آدم ! خداى همى گويد اين بدل هابيل است ، او را شيث نام كن . و شيث به عبرانى است و به تازى هبة الله بود يعنى بخشش خداى عزّ و جلّ .\r\nپس چون شيث بزرگ شد ، آدم او را بر همه فرزندان خويش فضل تمام كرد و او را ولى عهد خويش گردانيد و خليفت كرد بر زمين ، و ملك زمين به دو داد و وى را وصى خويش كرد ، و چون آدم بمرد خداى عزّ و جلّ شيث را پيغمبرى داد و به همه فرزندان آدم فرستاد ، و او را بسيار فرزندان آمدند تا همه فرزندان آدم را امروز نسبت به شيث كنند زيرا كه ديگر فرزندان آدم را نسل نماند .\r\nو ابو ذر الغفارى رضى الله عنه از پيغمبر عليه السّلام پرسيد و گفت : خداى عزّ و جلّ را بر زمين چند پيغمبر بود ؟ گفت صد هزار و بيست هزار و چهار هزار پيغمبر بودند . اوّل ايشان آدم و آخر ايشان من كه محمّدم . و از ايشان سيصد و سيزده مرسل\r\n","description":"","footnote":"","page_name":" 66 ","page_number":120},
  {"content":"\r\nبودند كه جبريل عليه السّلام وحى آورد مشافهه . ابو ذر گويد رضى الله عنه گفتم : يا رسول الله ! خداى عزّ و جلّ چند كتاب فرستاد ؟ گفت : صد و چهارده كتاب از او پنجاه بر آدم عليه السّلام و شيث ، و سى بر نوح ، و بيست بر ابراهيم ، و ده به ديگر پيغمبران ، و اين چهار كتاب : يكى تورات موسى بود و ديگر زبور داود و ديگر انجيل عيسى و چهارم قرآن محمّد صلوات الله عليهم اجمعين .\r\n","description":"","footnote":"","page_name":" 67 ","page_number":121},
  {"content":"\r\n\r\nخبر مرگ آدم عليه الصّلاة و السّلام و كيفيّت آن\r\nعلما اختلاف كرده‌اند اندر عمر آدم كه چند بود . بيشتر ايدون گفتند كه آدم هزار سال بزيست و گويند آن روز كه خداى عزّ و جلّ ذكر ذريّت او از پشت او پديد آورد و همه را بر او عرض كرد تا بدانست كه هر كه بدين جهان اندر چند زيد ، و هر گروهى را فوج فوج بر او مىگذرانيدند ، چون فوج پيغمبران آمد ، به ميان ايشان اندر يكى پيغمبر بود كه بر گناه خويش همى گريست ، همچنانكه آدم عليه السّلام گريسته بود . آدم را از حال گريستن خويش بر سر كوه ياد آمد گفت : يا ربّ ! اين كيست ؟\r\nگفت : اين فرزندى است از فرزندان تو ، پيغمبرى نام او داود . از او همچنان زلَّت آيد كه از تو آمد ، و همچنان بگريد كه تو گريستى . آدم را بر او رحمت آمد . گفت : يا ربّ ! عمر او چند باشد ؟ گفت : چهل سال . گفت : يا ربّ ! شصت سال از عمر من او را ده تا او را صد سال تمام باشد . خداى عزّ و جلّ او را بدين اجابت كرد ، و آدم را آگاه كرده بود كه عمر تو هزار سال بود .\r\nپس چون آدم به هندوستان آمد ، عمر خويش را مىشمرد كه چند سال شد . چون نهصد و چهل سال سپرى شد ، ملك الموت بيامد كه جانش بستاند . آدم گفت : اى ملك الموت ! غلط كردى ، از عمر من هنوز شصت سال مانده است . گفت : من غلط نكردم ، تو از عمر خويش شصت سال مر داود را دادى فرزند خويش . آدم از آن منكر شد . گفت : ندادم . خداى تعالى ملك الموت را بفرمود كه بازگرد تا او را هزار\r\n","description":"","footnote":"","page_name":" 68 ","page_number":122},
  {"content":"\r\nسال تمام شود . پس آدم را خداى عزّ و جلّ هزار سال عمر تمام كرد و داود را صد سال تمام عمر بداد .\r\nپس چون آدم بمرد ، خداى عزّ و جلّ شيث را بفرمود بدان كتابها اندر كه چون فرزندان آدم شرطى بكنند بگو تا گواهى كنند تا منكر نشوند چنان كه آدم شد ، و چون عهد بكنند بگوى كه بنويسند تا فراموش نكنند ، چنان كه آدم فراموش كرد عهد مرا ، تا ابليس او را بفريفت و از بهشت بدين جهان افگند .\r\nو به خبر اندر ايدون آمده است كه چون آدم بيمار شد از پس بيست و يك روز بمرد . خداى عزّ و جلّ جبريل را بفرستاد پيش از مرگ او به يك روز ، و او را بفرمود كه وصيّت كن و شيث را وصى كن و خليفت خويش گردان . پس آدم شيث را بخواند ، و از همه فرزندان آدم شيث فاضلتر بود و عالمتر ، و خداى عزّ و جلّ خواست كه خليفت پدر ، او باشد و پيغمبر بود ، و آن وصيّت كردن آدم سنّت گردد [ در 
  ] فرزندان او اندر . پس آدم وصيّت بكرد و شيث را آنچه ببايد فرمودن بفرمود .\r\nپس آدم بمرد و پس خداى عزّ و جلّ جبريل را بفرستاد سوى شيث پيغمبر با پيغامهاى خويش ، و او را بفرمود كه آدم را بشوى و به گور كن تا آن سنّت بماند به ميان فرزندان آدم اندر . و جبريل آدم را بشست تا شيث بياموخت ، و خداى عزّ و جلّ از بهشت مر آدم را كفن فرستاد و جبريل او را به جامه هاى بهشت اندر پيچيد و بنهاد ، و شيث را بفرمود كه بر او نماز كن . او مر جبريل را گفت : تو كن . جبريل گفت :\r\nخليفت پدر توى ، ترا بايد كردن . شيث بر او نماز كرد و سى تكبير كرد از او چهار آنست كه سنّت ماند و ديگر تكبيرها فضل آدم را بود . پس بفرمود كه آدم را گورى كن و به ميان خاك اندر پنهان كن و اين سنّت را كار بند اندر همه فرزندان آدم .\r\nو علما اختلاف كردند اندر گور آدم عليه السّلام . گروهى گفتند كه گور آدم به زمين هندوستان است هم بر سر آن كوه سرانديب كه از آسمان بر آنجا فرود آمد . و گروهى ايدون گفتند كه گور او [ b 14 
  ] به زمين مكّه است به زير كوه بو قبيس . و ايدون گفتند كه از پس آدم ، حوّا يك سال بزيست پس بمرد ، و شيث او را پيش آدم به يك جا به گور كرد .\r\n","description":"","footnote":"","page_name":" 69 ","page_number":123},
  {"content":"\r\nو به خبر اندر چنانست كه به وقت طوفان ، نوح عليه السّلام گور آدم و حوّا باز كرد و استخوانهاى ايشان به كشتى اندر نهاد و چون از كشتى بيرون آمد باز هر دو را به بيت المقدّس به گور كرد ، و اكنون گورشان آنجا است .\r\n","description":"","footnote":"","page_name":" 70 ","page_number":124},
  {"content":"\r\n\r\nخبر پيغمبرى شيث عليه السّلام\r\nپس شيث به خليفتى بنشست به ملك زمين ، و ايدون گويند كه چون آدم بمرد ، فرزندانش چهلهزار گشته بودند ، و شيث از همه مهتر و بهتر بود و نشست به مكّه كرد و به همه عمر خويش آنجا بود ، و هر سال حجّ كردى و جهان آبادان داشتى و خانه را آبادان داشتى ، و چون از عمر او ششصد و پنجاه سال بگذشت او را پسرى آمد او را انوش نام كرد ، و شيث او را وصىّ خويش كرد و خليفتى زمين او را داد . و شيث بمرد و انوش او را با آدم و حوّا به يك جا به گور كرد . و شيث نهصد و پنجاه سال بزيست .\r\nپس انوش به خليفتى پدر بنشست و او را فرزندان بسيار آمدند . و به ميان ايشان اندر ، يكى فرزند آدم عالمتر از همه فرزندان ، و انوش او را قينان نام كرد . و انوش نهصد و پنجاه سال بزيست ، پس بمرد . و قينان را وصى كرده بود و خليفتى او را داده .\r\nو انوش و قينان را خليفتان بودند و ملكان بودند و ليكن كس از ايشان پيغمبر نبود .\r\nو اين قينان را فرزندان آمدند بسيار ، و اندر ميان ايشان يكى پسر بود نام او مهلابيل . و قينان مهلابيل را وصى كرد و بر زمين خليفت كرد ، و قينان هشتصد و چهل سال بزيست ، پس بمرد ، و مهلابيل به خليفتى وى بنشست . و او را پسرى آمد نام وى برد ، و نرد نيز گويند .\r\nو مهلابيل نهصد و بيست و شش سال بزيست و برد [ را 
  ] وصى خويش كرد ، و برد\r\n","description":"","footnote":"","page_name":" 71 ","page_number":125},
  {"content":"\r\nبه خليفتى پدر بنشست و او را فرزندان بسيار آمدند ، و اندر ميان ايشان پسرى بود اخنوخ ، و او ادريس پيغمبر بود عليه السّلام كه خداى تعالى به قرآن اندر همى گويد :\r\n* ( وَاذْكُرْ في الْكِتابِ إِدْرِيسَ إِنَّه كانَ صِدِّيقاً نَبِيًّا . وَرَفَعْناه مَكاناً عَلِيًّا 19 : 56 - 57 ) * . و اخنوخ به زبان عبرانى است و ادريس تازى . و از شيث تا به وقت ادريس هيچ پيغمبر نبود ، و او را ز بهر آن ادريس گفتندى كه او كه درس علم بسيار كردى .\r\n","description":"","footnote":"","page_name":" 72 ","page_number":126},
  {"content":"\r\n\r\nخبر آن كس كه اوّل آتش پرستيد\r\nو آن پسر آدم بود قابيل كه برادر خويش هابيل را بكشت از بهر آن قربان برادرش را كه آتش بخورد ، و چون وقت ادريس آمد هنوز زنده بود و او را چندان فرزندان بودند كه عدد ايشان پيدا نبود و به كوههاى شام اندر بودى با فرزندان . پس چون سخت پير شد ، ابليس پيش او رفت و گفت : دانى كه آتش قربان هابيل را چرا بخورد و آن تو نخورد ؟ گفتا : ندانم . گفتا : زيرا كه هابيل بن آدم آتش پرستيدى ، تو نيز آتشپرست تا از تو خشنود شود و اين ملك زمين كه از تو بشده است باز به تو و فرزندان تو آيد .\r\nقابيل آتش را پرستيد و سجده كرد ، و فرزندان بسيار داشت ، همه را بفرمود تا آتش پرستيدند . و نخستين كسى كه آتش پرستيد او بود ، و آتشخانه بنا كرد [ اندر 
  ] عدن ، و خود با همه فرزندانش اندر آتش پرستيدن بمردند . و يكى فرزند بود او را نامش توبال ، و سخت شادكام ، و لهو و طرب دوست داشتى . ابليس بيامد و او را بياموخت تا او انگور شيره كرد و بخورد و همه فرزندان خويش را از آن بداد و مست گشتند . پس ابليس بيامد و بربط و رودها ساخت و ايشان را بياموخت ، و كار ايشان آن بودى كه آتش پرستيدندى و مىخوردندى و خواهر و دختر هر كدام كه خواستندى به زنى داشتندى .\r\nپس ديگر فرزندان آدم عليه السّلام چون خبر ايشان بشنيدند و لهو و طرب\r\n","description":"","footnote":"","page_name":" 73 ","page_number":127},
  {"content":"\r\nايشان ، بنزديك ايشان آمدند و آن شغل ايشان خوش آمدشان ، آنجا همى بماندند و آتش همى پرستيدند و مىهمى خوردند و زنا كردندى ، و ادريس پيغمبر عليه السّلام خداى تعالى بديشان فرستاد به پيغمبرى تا ايشان را به خداى خواند .\r\n","description":"","footnote":"","page_name":" 74 ","page_number":128},
  {"content":"\r\n\r\nقصهء ادريس النّبى عليه السلام\r\nپس ادريس ايشان را از آن منكرات نهى كرد و از آن همه اندكى به دو بگرويدند و خداى را پرستيدند و بيشتر بر آن بماندند . و ادريس را ملك و پادشاهى نبود ، نتوانست با ايشان حرب كردن و ليكن به زبان با ايشان مىگفت و به خدايشان مىخواند ، و سيصد و شصت و پنج سال بزيست و جبريل عليه السّلام از آسمان سى مصحف آورد و ادريس عليه السّلام آن همه را بنوشت .\r\nو نخستين كسى كه از پس آدم به قلم چيزى نوشت او بود ، و نخستين كسى كه جامه دوخت او بود ، و مردمان را همه جامه پشمين بود كه برشتندى و ببافتندى يا پوست گاو دباغت كردندى و بر خويشتن افكندندى . [ ادريس 
  ] چون بيامد جامه ببريد و بدوخت و خويشتن را پيراهنى و شلوارى كرد . پس همه كس بياموختند .\r\nآنگاه ساز غزو كرد و برده آورد و از فرزندان قابيل بسيار برده كرد و به پيش خود به پاى كرد . پس خداى عزّ و جلّ او را به آسمان برد چنان كه به قرآن اندر ياد كرد .\r\nو ادريس را پسرى بود نام او متوشلخ ، و نهصد و هفت سال بزيست و او را فرزندان بسيار آمدند . آنگاه به آخر عمرش پسرى [ a 15 
  ] آمد نامش لمك كرد ، و از پس آنكه لمك آمد نهصد و نوزده سال تمام شد ، آنگاه بمرد و او مسلمان بود و خلق را به خداى عزّ و جلّ خواندى ، و بسيار كس از آتشپرستى بازگشتند به گفتار او .\r\nو اين لمك را پسرى آمد نوح نام كرد ، و اين لمك هفتصد و هشتاد و دو سال\r\n","description":"","footnote":"","page_name":" 75 ","page_number":129},
  {"content":"\r\nبزيست ، و نوح را از پس پانصد آمدش ، و از پس آنكه نوح بيامدش ، دويست و هشتاد و دو سال بزيست پس بمرد . و خداى عزّ و جلّ نوح را پيغمبر داد . و خلق را بدان وقت اندر بر دينها بسيار بودند ، گروهى آتشپرست و گروهى بتپرست و گروهى ماه پرست و آفتابپرست .\r\nو از گاه ادريس تا به وقت نوح هيچ پيغمبرى نبود و ليكن ملوكان بودند ، بعضى آنكه بعضى از جهان داشتندى و بعضى آنكه جمله جهان داشتند . گروهى بر دين راست بودند و خداى را عزّ و جلّ پرستيدند و خلق را به خداى خواندند .\r\n","description":"","footnote":"","page_name":" 76 ","page_number":130},
  {"content":"\r\n\r\nحديث گيومرت الملك\r\nمردمان را اختلاف است به كار گيومرت اندر ، و هر كسى چيزى گويند . گروه عجم گويند كه او آدم است و خلق همه از اويند و او را گلشاه خواندندى كه از گل آفريده بود و بر گل پادشاهى كرد ، و جفت او بلده كه حوّا خوانند هم از آن گل آفريد ، و جان دو تن هر دو اندر يك وقت و يك اندازه كرد نه بيش و نه كم . و اگر نه چنين بودى موافقت نبوديشان ، و اهرمن به زمين و ايشان دو تن .\r\nو معنى گيومرت ، زندهء گويا است ، حىّ ناطق ، اين قول عجم است . و گروهى از علماى اخبار چنين گويند كه او نبيرهء آدم بود . و گروهى از عجم گفتند كه گيومرت و ابلده جفتش مشى و مشيانه بودند . گياه بودند ، از زمين بر آمدند بر صورت مردم ، چنان كه امروز نيز هست . پس از آن خداى عزّ و جلّ جان اندر تن ايشان كرد .\r\n\r\nمر قهر كردن اهرمن را به حمله\r\nچنين است كه از پس آدم ، شيث بود خليفت او . پس انوش بن شيث . پس قينان ابن انوش ، و گيومرت او بود و نخستين پادشاه اندر جهان او بود .\r\nو پسر مقفّع گويد كه چون قينان به پادشاهى نشست سپاه گرد كرد و به حرب جنّيان شد ، و مهلابيل اوشهنگ بوده است . و علماى اسلام گويند او يكى بود از فرزندان آدم ، حام نام . چون شيث بمرد او را با برادرزادگان ناسازگارى افتاد و\r\n","description":"","footnote":"","page_name":" 77 ","page_number":131},
  {"content":"\r\nبرخاست و با فرزندان خويش به كوه دماوند آمد و آنجا قرار گرفتند و بسيار شدند .\r\nو گيومرت [ را 
  ] نيز گهومرت گويند ، و آنجا شهرها و مأواها كردند ، و مردى بود نيكو روى و نيّت نيكو داشت . و بدان حدود ديوان مأوا داشتندى ، همه را از آنجا بيرون كردند به فرّ ايزدى كه او را بود ، و سلاح او يكى چوب بود بزرگ و فلاخنى ، و نام خداى عزّ و جلّ بر آن نوشته بود ، بزرگتر نامى . و هر كجا ديو و پرى بودى به قدرت خداى تعالى به سنگ او را هزيمت كردى و همه برميدندى .\r\nو گيومرت را پسرى بود كه همچون او مردانه بود هيشنگ نام ، و اين پسر هميشه بر كوهها بودى و خداى را عزّ و جلّ پرستيدى و هر گاه كه پدر نزد او آمدى ، پدر را پرسيدى كه از كارها چه بهتر ؟ پدر گفتى بىآزارى مردمان و پرستش خداى عزّ و جلّ . او گفتى : پس بىآزارى نتوان كردن مگر جدا بودن از ايشان و طاعت به تنها توان كردن . و گاه پدر به ديدار او آمدى و گاه او به ديدار پدر شدى . پس گروهى از آن ديوان كه از دست پدرش گيومرت به هزيمت شده بودند ، اين هيشنگ را تنها بر آن كوه بديدند ، تدبير هلاك او كردند و گفتند تا دل پدرش شكسته شود و با ما نتواند كوشيدن . پس نگاه داشتند . چون هيشنگ سر به سجده بر نهاد ، يكى پاره كوه بر گرفتند و بر سر او زدند و هلاك كردندش بر جاى ، و كسى آگاه نبود .\r\nو از آن فرّ ايزدى كه گيومرت داشت ، دلش غم گرفت بىآنكه بدانست كه آن از چيست . و او را چون دل غم گرفتى نزد آن پسر شدى و دلش آرام گرفتى از دوستى او . پس برخاست كه سوى وى شود ، و هر گاه كه فرزندان وى خوردنى آوردندى او بهرى بسوى هيشنگ بنهادى و با خويشتن بسوى وى بردى ، و آن پسر اندكى بخوردى و باقى بنهادى تا مرغان هوا بخوردندى ، و با وى آموخته بودندى و انس گرفته . گيومرت اين بار بسيار از آن طعام برداشت با خويشتن . چون به راه اندر همى شد ، جغد را ديد كه پيش او آمد و در راه بنشست و چند بار بانگ كرد به سهم .\r\nچون گيومرت در او رسيد برپريد و دور تر شد و باز نشست و همى خروشيد .\r\nگيومرت انديشه كرد و گفت اين مرغ با اين خروش ، دل من خسته كرد ، اين خروش مرغ از گزاف نيست . گفت : اى مرغ ! اگر خبر خير است خجسته فال ماناد از تو در\r\n","description":"","footnote":"","page_name":" 78 ","page_number":132},
  {"content":"\r\nفرزندان آدم تا جهان باشد ، و اگر بد است شوم باديا و فال شوم ماناد از تو تا جهان باشد . چون بر كوه شد پسر را ديد هلاك شده و تباه گشته . جغد را نفرين كرد . و از اين سبب مردمان او را شوم دارند و بانگ او ناخجسته دارند و زجر نيز از اين قياس كنند ، و اگر نه او را هيچ گناهى نيست .\r\nپس گيومرت بر كوه دماوند بسيارى بگريست و دعا كرد به خداى عزّ و جلّ تا او را روشن گرداند كه [ b 15 
  ] فرزند او را كه كشت ، و ندانست كه آن فرزند را چه كند كه تباه شده بود . پس خداى عزّ و جلّ چاهى پديد آورد بر سر آن كوه و آن پسر بدان چاه فرو هشت به جاى گور . و مغان اندر اين گفتارها گويند كه گيومرت آن را كنده بود تا به آب سوراخ گردد و آن فرزند را آنجا افكند . پس چون بدانست كه آن فرزند مرده هلاك كردند ، آتش آورد بر سر آن چاه و بفروخت . آتش بدان چاه فرود افتاد .\r\nاز آن روز باز تا امروز هر روز ده پانزده نوبت آتش زبانه برزند و به هوا اندر شود و باز بدان چاه فرود رود . و مغان گويند كه آن آتش گيومرت است كه ديوان و مرده را از اين فرزند او باز مىدارد و دور مىدارد و دور مىكند . پس چون فرزند را به گور كرد ، گيومرت بر سر چاه سه روز همى گريست و دعا همى كرد و مىگفت مرا بنماى كه اين فرزند مرا كه كشت . چون ديگر شب بود به خواب ديد كه پيرى بيامد و او را گويند چند نالى ؟ خداى تعالى ترا فرزند بسيار داده است و ترا بر همه جهان پادشاهى خواهد دادن و هر چه اندر اين جهانند همه فرمانبردار تو گردند ، تو بر قضاى خداى تعالى ناسپاسى مكن . گيومرت گفت : مرا با قضاى خداى عزّ و جلّ كارى نيست كه اندر اين كار او گفتار نيست ، كه او آن كند كه خود خواهد ، و من به قضاى او راضيم و ليكن مرا مراد آنست كه بدانم كه اين فرزند مرا بدين حال كه كشت ؟ گفت : گروه مرده كردند كه به فلان جااند . و او را بنمود جاى ايشان .\r\nچون گيومرت از خواب بيدار شد ، خداى را شكر كرد و عذر كرد از آن تنگدلى كردن ، و مرغان را بديد بدان حوالى كه مونس وى بودند . هر چه از بهر پسر آورده بود همه پيش ايشان بنهاد . چون از آن خواب با هيبت برخاست چنان بود كه هر كه به وى درنگريدى از او هيبتى به دل وى اندر آمدى . و او نيكوروىتر از فرزندان\r\n","description":"","footnote":"","page_name":" 79 ","page_number":133},
  {"content":"\r\nآدم بود و بزرگتر و دليرتر و بخردتر بود و موحّد بود ، و بر آن كوه بر جانوران بودند زيانكار چنان كه پلنگ و گرگ و آنچه بدان ماند ، و هر كه از ايشان گيومرت را بديدى از هيبت او بگريختى . و پسرى بود او را از همه كهتر و نيكو روى بود .\r\nمارى نام و با عقل و خرد بود ، او را بر همه فرزندان خود سالار كرد و گفت : هر چه كنيد به فرمان باشيد و سر از حكم او مكشيد و همه كار به فرمان او كنيد كه برادر [ او 
  ] هيشنگ را مرده بكشتند و مرا بنمودند كه ايشان كجااند . خواهم شدن كه مگر كين فرزند خويش از ايشان بستانم تا از ديگر فرزندان حذر گيرند . و اگر من خاموش باشم از شما هيچكس زنده نگذارند . ايشان گفتند : پس ما با تو بياييم و ترا خدمت كنيم و يارى كنيم بر دشمنان . گفت : من به يارى خداى عزّ و جلّ بسنده كردم ، شما ايدر بآرام باشيد .\r\nپس گيومرت برفت . چون از حدّ فرزندان خويش بيرون آمد ، وقت نماز پيشين بود . يكى خروس سپيد ديد هم بر ميان راه ايستاده و يكى ماكيان در عقب وى ، و مارى پيش خروس آهنگ او كرده ، و خروس بر مار حمله مىكرد و به غلبه او را همى زد و هر بارى كه مار را بزدى بانگى خوش بكردى . پس آن ديدار او و بانگ و حرب او گيومرت را خوش آمد . گفت : از مرغان اين عجب مرغى است بر جفت خويش چنين مهربان كه او را از دور همى دارد و خود حرب همى كند با دشمن چون فرزندان آدم ، طبع اين با طبع مردم نزديك است .\r\nپس گيومرت آن مار را بزد و بكشت و آن مرغ به منقار بدان الهام كه او را بود به نشاط بانگى بكرد . گيومرت را سخت خوش آمد . طعامى كه داشت پاره‌اى در پيش وى انداخت . آن مرغ سر بر زمين گرفتن گرفت و آن جفت خويش را همى خواند و از آن هيچ نخورد تا آن ماكيان فراز آمد و آن علف بخورد . گيومرت گفت : اين هنر [ و 
  ] طبع سخاوت كه اندر اين مرغ است به فال نيك است كه من همى به طلب دشمن شوم ، و يكى دشمن فرزند آدم مار است . اين مرغ با مار همى حرب كرد . اين فرّخ مرغى است و به فال نيك است و داشتن وى واجب است . چون از آن حال كه همى شد بپرداخت ، خروس و ماكيان را با خود ببرد به ميان فرزندان خويش و گفت ،\r\n","description":"","footnote":"","page_name":" 80 ","page_number":134},
  {"content":"\r\nاينان را نيكو داريد كه طبع اين با طبع آدمى نزديك است و به فال خوب است .\r\nو عجم خروس و بانگ او را خجسته دارند خاصّه خروس سپيد را . و چنين گويند كه به هر خانه كه اين مرغ در باشد ، ديوان اندران خانه نيايند . و آنكه بانگ خروس را به نماز شام بد دارند و به فال گويند نه نيك است ، از آن بود كه چون گيومرت را كار به آخر رسيد نالان شد ، آن خروس كه او را بود نماز شام بانگ كرد ، و هرگز بدان وقت آن بانگ نشنيده بودند . گفتند : چه شايد بودن بانگ اين مرغ ؟\r\nچون بنگريدند گيومرت مرده بود . بدان سبب بانگ خروس در آن وقت به فال بد دارند . و خداوندان زجر ايدون گويند كه خروسى كه بدان وقت بانگ كند و خداوند خروس آن خروس را بكشد ، آن بد از او در گذرد و اگر نكشد در بلا افتد .\r\nپس گيومرت روى بنهاد بدان نشانى كه او را نموده بودند تا آنجا رسيد كه امروز شهر بلخ است . گروه مرده آنجا بر لب آب [ a 16 
  ] مأوا داشتند . ناگاه بديشان رسيد و بزدن گرفت تا چندى را هلاك كرد و ديگران بگريختند . سه تن از ايشان بگرفت و به نام خداى عزّ و جلّ ايشان را ببست چنان كه نتوانستندى كه از فرمان او بيرون آمدندى ، و دلش بدان كين خواستن شاد شد . آرزو كرد شهرى كند و مأواگاه خويش آنجا كند . آن سه پرى را بفرمود كه شهرى را اندازه كنيد بدين ميانه اندر كه اين دو رود است يكى بر راست و يكى بر چپ .\r\nاين پريان خط برزدند و شهرى را آن جايگاه پديد كردند ، و يكى را بفرمود كه برو و فرزندان مرا آگاه كن تا بدين جاى آيند تا اين شهر را بنا كنيم ، و بگوى تا ايشان را هر يكى از ايشان توانايى باشد بيايند و هر كه ضعيف و خرداند آنجا باشد تا ما از اين كار بپردازيم ، آنگاه ايشان را بياريم ، و مهترى مر آن پرى را داد و دو ديگر را بفرمود يارى كردن او را . و بنا همى كردند به طالعى نيك و به روزگارى خجسته تا اين پرى بشد و فرزندان او را آگاه كرد و مهر گيومرت بنمود . هر كس را توانايى بود با او برفتند و او را آفرين كردند و آن شهر را تمام كردند و آنجا مأوى گرفتند ، و زن و فرزندان گروهى آنجا آمدند ، و گروهى هم آنجا به دماوند و طبرستان بماندند و شهرها كردند . و گيومرت چون اين شهر تمام كرد ، هنوز نامش ننهاده بود .\r\n","description":"","footnote":"","page_name":" 81 ","page_number":135},
  {"content":"\r\nو گيومرت را برادرى بود كه با او به يك شكم آمده بود و يك ديگر را سخت دوست داشتند . گاه اين بر او شدى و گاه آن بر اين آمدى . و گيومرت گرد جهان همى گشتى و آبادانى همى كردى و آنجا كه آبادان كرده بودى فرزندان را آنجا بنشاندى ، و سيّاح بودى نه بر خيره ، گاه سوى فرزندان [ خويش شدى و گاهى سوى فرزندان 
  ] آدم نزد آن گروه كه مهتر ايشان قينان بن انوش بود به ديدار برادر و كردهء خويش . پس دير برآمده بود كه برادر را ، گيومرت ، نديده بود . برخاست و به دماوند رفت و فرزندانش را پرسيد كه پدرتان كجاست ؟ ايشان سوى مشرق نشان دادند و گفتند : او آنجا شهرى مىكند با گروهى فرزندان ، و دير است او بدان كار اندر است .\r\nبرادرش به نشان پيش گيومرت رفت بدان حدّ ، و گيومرت از [ كردن 
  ] آن شهر پرداخته بود . بر سر بالا شخصى را ديد . فرزندان را گفت : كسى از شما غايب است ؟\r\nگفتند : نه . پس گفت : اين كه شايد بودن ؟ يكى گفت : مگر از اين مرده يكى است و به حيلتى آمده . گيومرت آن سلاح خويش را كه بدان حرب كردى بر گرفت و روى بدان شخص نهاد ، و چون لختى بشد برادر را بشناخت كه آن برادر اوست ، [ پسرى به دنبالهء او همى شد 
  ] و بر سر و پاى او نگاه همى كرد و همى گفت : مگر او دشمن ما است . گيومرت گفت : نيست كه برادر من است ، و به سريانى گفت و سريانى به تازى آميخته است و به يك ديگر نزديك است . گيومرت گفته بود : بل أخ لى . يعنى مرا اين برادر است ، و آن شهر را بلخ نام نهاد .\r\nو ابو زيد حكيم چنين گويد به فضايل بلخ كه قديمتر شهرهاى جهان بلخ است .\r\nو گروهى گويند لهراسب بنا كرد ، و ليكن پديد است كه او چه كرد و به اخبار او پديد باشد [ آن 
  ] كه او كرده است و از آن باره و افزودن شهر و آن ديهها و روستاها به هر وقتى پادشاهى همى فزود ، و به اصل گيومرت كرده است .\r\nپس چون گيومرت برادر را ديد شادى كرد و جشن گرفتند و گيومرت را گفتند :\r\nاين شهر را طالعى افتاد عجب كه مردمان را كه اندر او باشند همى شادى دوست و تمام كار باشند كه امروز اين شهر تمام شد چنين شادى بداد ما را خداى تعالى ، و امروز همچنان است شهر بلخ كه او گفت كه مردمانش شادى دوست باشند . و هر كه\r\n","description":"","footnote":"","page_name":" 82 ","page_number":136},
  {"content":"\r\nاز ايشان كارى يا پيشه‌اى كند اندران تمام آيد .\r\nو او را دخترى بود ماريه نام [ و پسرى مارى نام 
  ] و آن خليفت وى بود از پس آن . همان روز هر دو را به يك ديگر داد و چند كس را با ايشان زن و شوى داد و ايشان را آنجا بنشاند . و او با برادر به حرب گروهى ديوان شد ، كه به ميان كوههاى بلخ بودند و آواره گردانيدن ايشان را . و به بلخ درّه‌اى است كه آن را درّ كر گويند .\r\nرودى است اندر ميان آن همى آيد . وى با گروهى فرزندان بر يك سوى همى رفت و برادرش با گروهى بر ديگر سوى ، و به حرب ديوان و پريان همى شدند .\r\nبيشترين از علما ايدون گويند اندر تاريخها كه ديو و پرى از اوّل عهد آشكارا بودندى و مردم ايشان را ديدندى و دوستى و دشمنى و آشتى و حرب ظاهر بودى تا به وقت نوح پيغمبر عليه السّلام از پس طوفان . چون گيومرت به ميان آن درّه رسيد ، آنجا دست به حرب كردند و آتش انداختند ، و برادر گيومرت را آتش اندر گرفت .\r\nگيومرت بانگى زد كه خويشتن را به آب رود اندر انداز . خويشتن را به آب انداخت تا برست .\r\nپس زنى از كوه سنگى بگردانيد ميان آن مجوّف چون تنور ، در ميان رود باز افتاد . آب از اين سو در آيد و از آن سو بيرون شود ، و عامهء بلخ ايدون گويند كه آن زنى بوده است پادشاهى ، و بلايگى كردى و هر شب مردى آوردى و بامداد او را بكشتى . پس مردى آگاه شد و حيلت كرد تا او را رسوا كند ، و دعا كرد تا خداى تعالى او را سنگ گردانيد و بدان آب اندر افگند . اكنون آب به دهن او اندر شود و به فرج او بيرون آيد . آب چون كمتر بود او پديد [ b 16 
  ] بود . آن [ سنگ آن است كه 
  ] ديوان [ انداختند بر 
  ] برادر گيومرت و عمدا ميان كاواك كردند تا برادر گيومرت [ را 
  ] در ميان گيرد پس بيرون آمدن نتواند و در آب بميرد . و اندر اين گونه‌اى [ ديگر 
  ] گفته‌اند ما همه را بگوييم در جايگاه خويش .\r\nپس گيومرت خداى را عزّ و جلّ بخواند و دعا كرد و بر پاى خاست و حمله برد بر ديوان ، و همه از او بترسيدند و به هزيمت برفتند ، و فرزندان گيومرت از ايشان بسيار بكشتند و بسيارى اسير كردند . گيومرت ايشان را به نام خداى عزّ و جلّ\r\n","description":"","footnote":"","page_name":" 83 ","page_number":137},
  {"content":"\r\nببست و كارها فرمودندى و هر كجا شدندى بر ايشان نشستندى ، و ايشان از او نتوانستندى گريختن و نه گزند كردن از بزرگى نام خداى عزّ و جلّ . پس چون گيومرت به پيروزى به شهر بلخ باز آمد بر يكى از مرده بر نشست و يكى را مركب برادر كرد و بفرمودش تا برادرش را به خانهء خويش برد . و برادرش چون به مقام خويش رسيد ، حكايت برادر بكرد و آن حربهاى او با پريان بگفت و آن شكوه و فرّ او و فرزندانش و پيروزى او . بيشتر فرزندان آدم پيش گيومرت جمع آمدند و اندر آن شهرها مقام كردند ، و گيومرت با همه فرزندان آدم و فرزندزادگان او برگشت و به هر شهرى خطبه كرد و گفت : خداى عزّ و جلّ مرا بر شما پادشاه كرده است . گناه مكنيد كه اگر خداى عزّ و جلّ گناه از كسى در گذاشتى از آدم اندر گذاشتى .\r\nو نخستين خطبه‌اى كه اندر ميان فرزندان آدم كردند ، او كرد . و بر آن گروه مهتر قينان بود ، گفت : تو خليفهء پدرى اى اخى ، تو بر آن گروه خليفه باش و از دست خويش هر كه را خواهى خليفه كن و مرا به پادشاهى بشناس كه مرا خداى عزّ و جلّ بر شما پادشاه كرده است . هر كس كه گناه كند از او نپسندم ، و سر خطبه اين بود ، ندانم كه او به تازى گفت يا به سريانى .\r\n\r\nخطبهء گيومرت\r\nالْحَمْدُ لِلَّه من عَلَيْنَا بِكرامَته وَشَمَّلْنَا بِعَافِيَتِه وَاصْطَفَانَا لِدينِه احْمَدُه عَلَى آلائه وَاشْكُرُه عَلَى نُعَمائه الَّذِي من عَلى انْبِيَائه بِرَأفَتِه .\r\nهمه گفتند : نيكو گفتى ما از تو اين پذيرفتيم و هر كه ما را همچنين فرمايد از او بپذيريم ، هر چند پادشاه نباشد . پس گيومرت گفت : سخن پند و حكمت از هر كه گويد بپذيريد . به شخص منگريد به قيمت سخن نگريد و حق هر كجا كه باشد به حقّ داريد تا خداى عزّ و جلّ شما را نگاه دارد از فتنه ها . پس همه بپذيرفتند پندهاى او .\r\nو آن روز نام پادشاهى بر او نهادند ، و او را در آن وقت صد و ده سال گذشته بود از عمرش ، و سى سال از پس آن بزيست .\r\nپس چون باز به بلخ آمد آن روز ماريه را از مارى پسرى زاده بود نيكو روى . او\r\n","description":"","footnote":"","page_name":" 84 ","page_number":138},
  {"content":"\r\nرا سيامك نام كرد ، و او پدر ملوكان بوده است . چون او را پيش گيومرت آوردند بغايت خوش آمدش و مادرش را گفت : اين را گرامى دار كه اندر وى نيكويى و بزرگى است ، و در آن خانه او را پرورانى خروسى سپيد با ماكيان بدار تا ديوان گزند نتوانند كردن . مادرش شاد گشت و همچنان كرد .\r\nو در عجم اندر ايدون گويند كه ديوان آگاه شدند كه او پدر همه پادشاهان خواهد بودن ، تدبير هلاك او كردند . مارى بزرگ بياوردند و در خانه‌اى كه سيامك اندر بود در افگندند . آن خروس سپيد چون آن مار را بديد ، بر عادت خويش چنان كه كسى بيگانه‌اى بيند و بياشوبد ، بانگ همى كرد . مادر غلام آگاه شد گفت : اين بىوقت بانگ كردن چه شايد بود به شب اندر ؟ چراغ خواست و بنگريد . مارى ديد سهمگن ، و آن مرغ از مار برميد ، و آن مار را بكشتند ، و گيومرت آگاه شد و با ايشان خصومت كرد كه چرا همه شب چراغ به بالين او نداريد ؟ و بايد كه پيوسته بر بالين او چراغ باشد زيرا كه فرزند كه بزايد ، هر چند روشنايى بيش بيند زيركتر باشد ، و چون به تاريكى دارند ابله و بىخرد باشد و يافه گوى آيد ، و اين در تدبير اطفال گفته‌اند و اين از گيومرت به سنت گرفته‌اند .\r\nو او را بر اين گونه بزرگ كردند ، مردى آمد به ديدار و شكوه و بر هنر همچون گيومرت ، و مدام نزديك گيومرت بودى ، و هر چه كهتران را ياد بايد داشتن در همه احوال راغب بودى . روزى پيش گيومرت نشسته بود ، چون بيرون رفت گيومرت گفت : مرا آرزو است كه اين فرزند را زنى دهم در خور وى نيكو روى و با خرد .\r\nطلب كردند تا در خور او زنى يابند كه از او ملكان زايد . بنگريستند ، گفتند : در خور او ميشى است دختر فراهل نبيرهء شاه . گيومرت خود برخاست و به خانهء فراهل شد و آن دختر او را بديد و با او سخن گفت . با هوش و خرد يافتش . بفرمود تا او را به سيامك دادند ، و از ايشان فرزندى آمد كه از او نيكوتر اندر زمانهء او نبود . او را اوشهنگ نام كردند . پس هنوز او كودك بود كه سيامك از جايى همى آمد . در راه ديوان و پريان بر او كمين كردند . او با ايشان حرب كرد و همه را هزيمت كرد و او خسته به خانه باز آمد و نالان شد .\r\n","description":"","footnote":"","page_name":" 85 ","page_number":139},
  {"content":"\r\nچون گيومرت آگاه گشت ، نزد او شد و او را بر آن حال بديد . سخت غمگين گشت و گفت : دريغ آيد مرا از جوانى تو ، و اگر نه آدمى را از مرگ چاره نيست .\r\nسيامك چشم باز كرد و پدر را ديد كه همى گريست . او نيز بگريست . پس گفت : اى پدر ! فرزند مرا به زينهار دار كه به تو سپردم و از دشمنان نگاه دار و كين من بخواه .\r\nگيومرت گفت : پندارى همه دلها بر يك حال آفريده است [ a 17 
  ] از سوى فرزندان مرا غم او گرفته است و او را غم فرزند خويش بر اين حال ، و چونين بيچاره و ضعيف و بىحيلت ، چه چيز است اين آدمى ؟ ! پس سيامك در آن نزديكى بمرد و گيومرت او را بر كوه بلخ برد ، بر آن كنارهء شهر كه مرزوى گويند . ستودانى كرد و آنجاش بنهاد ، و خود هم بدان حال بنشست و چند گاه نگاه داشت تا [ آن كودك بزرگ شد و 
  ] آن گروه دشمنان كه او را هلاك كرده بودند بيامدند كه خبر [ مردن 
  ] او شنيده بودند و خبر كالبد او ، تا كالبد او ببرند و بدى كنند .\r\nگيومرت سپاهى ساخته بود و اوشهنگ آگاه شده بود كه پدر او را به چه حال بكشتند . آهن به كياست خود از كوه بيرون آورده بود و از آن سليح كرده ، باهوى كرده بود سهمگن و سپرى و بر گونه‌اى كاردى . و آن را به الهام ايزدى كرد نه از ديده و شنيده . پس چون آن روز آن سپاه بديد ، او را اوشهنگ زيناوند خواند ، يعنى تمام زين افزار و سليح . و آن لقب تا امروز بر او بماند . و گروهى گويند اين لقب طهمورث را بود .\r\nپس اوشهنگ به دامن كوه نشسته بود با آن سپاه كه بانگ و اشتلم گيومرت شنيد و خداى خواندن او ، و فرزندانش آگاه شدند كه دشمن پديد آمده است . بر كوه شدند و حربى كردند سخت ، و همه را از آن حوالى برمانيدند و بسيار هلاك كردند و اسير گرفتند . و اوشهنگ از آهن بندها ساخت و خمهاى آهنين ، و ايشان را در آن خمها كرد با بند ، و سرش استوار كرد . و زندان از آن وقت باز پديد آمد . و گيومرت بدان هنرها و خرد كز اوشهنگ ديد ، سخت شاد شد . پس بفرمود او را كه كارهاى من همى كن ، و بر ديگر فرزندان خليفت كردش در زندگانى خود ، و از پس مرگ هم خليفت كردش .\r\n","description":"","footnote":"","page_name":" 86 ","page_number":140},
  {"content":"\r\nو اندر نامهء بهرام المؤيد چنين گويد كه پدرش مشى و مادرش مشانه بودند . و چون اوشهنگ با خرد و راى بود ، گيومرت او را مدام با خود همى گردانيدى [ به 
  ] هر جاى كه شدى از دوستىاى كه او را داشت . گفتند هفت ساله بودى كه از پس گيومرت بر كوه بلخ همى شد . شيرى بديد آهنگ شير كرد و از فرّ ايزدى كه داشت به هر دو دست گوش شير بگرفت و سر او بر سنگ همى زد تا همه دندانها و لب شير خرد شد . آنگاه او را از كوه فرود انداخت و دست شير بشكست و بر راه افتاد ، و اوشهنگ بشتافت و به گيومرت برسيد .\r\nگيومرت چون او را تنها ديد كه مىآمد گفت : چرا تنها همى آيى ، نترسى از آن دشمنان كه پدرت را هلاك كردند ؟ گفت : اى پدر ! ترس من قضاى خداى عزّ و جلّ باز ندارد . گيومرت را از او اين سخن عجب آمد بدان خردى ، و چون بازگشتند ، گيومرت آن شير ديد بر راه افتاده و جان همى كند . كيومرت گفت : اين چيست ؟\r\nاوشهنگ قصهء او بگفت . گيومرت بىگمان شد اندر هنر و خرد او . پس او را گفت :\r\nدانى كه اين چيست ؟ گفت : نه . گفت : اين شير است و از همه سباع قوىتر است .\r\nاوشهنگ پس از آن همه شير كشتى ، و از پس آن گيومرت از او عجايبها بسيار ديد . و از اين است كه پارسيان گويند او پيغمبر بود ، و پيشداد خواندندش .\r\nو گروهى مردمان گويند گيومرت آدم بود ، و دانايان عجم گويند از فرزندان مهلابيل بن قينان بود و دادگر بود و از آن ملكان كه همه جهان داشتند ، يكى اين گيومرت بود و جهان آبادان مىداشت و نيكو روى بود ، و او را سيّاح خواندندى ، و مأوى و نشست او اندر كوه بودى و با مردم كمتر آميختى ، و با هيبت و بالا بودى ، و چندان بود به بالا كه هر كه او را بديدى عجب داشتى ، و رسم پشم رشتن او آورد تا از آن جامه ها كردندى . و از ادريس جامه دوختن آموخته بودند ، و ايدون گويند كه هفتصد سال بزيست و پس بمرد .\r\n","description":"","footnote":"","page_name":" 87 ","page_number":141},
  {"content":"\r\n\r\nپادشاهى اوشهنگ الملك\r\nو از پس گيومرت پادشاهى اوشهنگ بگرفت ، و چنين گويند كه اين اوشهنگ نه پسر گيومرت بود ، پسر مهلابيل بود . پس اوشهنگ پادشاهى همه زمين بگرفت و جهان آبادان كرد و خلق را به خداى عزّ و جلّ خواند و بر دين راست بود . و نخستين كسى كه تخته ببريد از درختان و درها كرد خانه ها را ، او بود . و كانهاى زر و سيم و آهن او بيرون آورد ، و شهر كوفه او بنا كرد و شهر سوس نيز گويند او كرد ، و آبها در جوى او براند و آبادانى كرد . و فرش فرمود كردن تا بر زمين باز كشند ، و پوستينها كه در پوشند او پديد آورد چون روباه و سمور و سنجاب ، و هر كسى به دو دعوى كنند از فضلش بود . و سگان را شكار آموخت و ديوان را از آبادانى بيرون كرد ، و جهان آبادان كرد و به ميان خلق اندر داد كرد ، و همه كس به فضل او مقرّاند .\r\nو مغان پيشداد خوانندش ، و پانصد سال گويند پادشاه بود و جمله جهان بگرفت .\r\nو مغان گويند او بت پرستيد ، و دروغ گويند كه او جز خداى عزّ و جلّ نپرستيد ، و پانصد سال بزيست و پس بمرد .\r\nو اندر عمر اوشهنگ اختلاف بسيار است و ليكن اين قدر كه روايت كرده شد درستتر و معتبرتر است .\r\n","description":"","footnote":"","page_name":" 88 ","page_number":142},
  {"content":"\r\n\r\n[ گفتار اندر پادشاهى طهمورث ديوبند\r\nو از پس او طهمورث پادشاهى بگرفت ، و مغان گويند او بت پرستيد دروغ گويند ، كه او خداى عزّ و جلّ پرستيد . 
  ] و او بر دين ادريس بود و خداى عزّ و جلّ او را چندان نيرو داده بود كه او ديوان را و ابليس را فرمانبردار خويش كرده بود و ايشان را فرمود كه از ميان خلق بيرون [ b 17 
  ] شويد ، و همه را از آبادانيها بيرون كرد و به بيابانها و درياها فرستادشان . و زينت ملوك و بر اسب نشستن و زين بر نهادن او آورد . و استر به جهان او پديد آورد و خر بر اسب افگندن تا استر آمد ، و اشتر بار بر نهادن و يوز را شكار آموختن . و نخست او بر تخت نشست ، و نخستين كسى كه نامه نوشت به پارسى او بود ، و گويند پادشاهى او چهل سال بود و كمتر گويند ، و خلاف بسيار كرده‌اند اندر اين .\r\n","description":"","footnote":"","page_name":" 89 ","page_number":143},
  {"content":"\r\n\r\nپادشاهى جمشيد\r\nو از پس او جمشيد بود ، و گويند [ برادر 
  ] طهمورث بود و طهمورث پسر ويگونگهان ابن اينكهند بن اوشهنگ بود ، و او را ديو بند گفتندى ، و كتاب پارسى و كرباس بافتن از فكر خويش ساخت و كهن دز و آمل و طبرستان او ساخت . و سى سال پادشاه بود پس بمرد ، و برادرش جمشيد به پادشاهى بنشست نام او جمشيد ، و گروهى گويند خويش او بود نه برادر .\r\nپس چون جمشيد ملك جهان بگرفت ، و همه خلق او را فرمانبردار شدند ، و نيكو روى بود . و معنى شيد به زبان ايشان روشنايى بود . پس چون به پادشاهى بنشست و تاج بر سر نهاد ، داد به ميان خلق بگسترد و بر دين ادريس بود ، و چنين گويند كه سلاح كردن او آورد و سلاح مردمان از چوب و سنگ بود ، [ او 
  ] شمشير و حربه و كارد كرد و كرباس او آورد و ابريشم و قز و رنگهاى الوان ، و ديوان را فرمود تا گرمابه ها نهادند و غوّاصى كردند و گوهرها از درياها بر آوردند و مردمان را بياموخت و راهها نهادند از شهر به شهر ، و اين گچ و سپيداب و رنگها آورد . و اين اسپرغمها و بويها چون عود و مشك و كافور و غاليه رسم او آورد . و همه مردمان را چهار گروه كرد : از يك گروه دبيران و دانايان ، و گروهى لشكريان ، و گروهى كشاورزان ، و گروهى پيشه وران . و هر گروه را گفت : هيچكس مبادا كه به جز كار خود كند . پس علما را گرد كرد و فرمود كه از ايشان بپرسيد كه چيست كه اين\r\n","description":"","footnote":"","page_name":" 90 ","page_number":144},
  {"content":"\r\nپادشاهى بر من پاينده و باقى دارد ؟ گفتند : داد گستردن در ميان خلق خداى تعالى ، پس او داد بگسترد و علما را بفرمود كه آن روز كه من بنشينم به مظالم ، شما همه بنزد من باشيد تا هر چه در عدل و داد باشد بنماييد تا من آن كنم .\r\nو چنين روز كه به مظالم بنشست روز هرمزد بود از ماه فروردين . پس آن روز نوروز [ نام 
  ] كردند و تا اكنون سنّت گشت . و هفتصد سال بنشست كه اندر اين روزگار روزى درد سرش نخاست و دشمنى بر وى بيرون نيامد و رنجى و غمى نديد .\r\nپس روزى او تنها به خانه نشسته بود و آگاهى نداشت . ابليس به روزن فرو شد و پيش او بايستاد . جم بترسيد و او را گفت : تو كيستى ؟ گفت : من يكىام از فريشتگان ، از آسمان آمده‌ام كه ترا نصيحت كنم . جم گفت : بگوى كه چه نصيحت دارى ؟ گفت : مرا بگوى كه تو كيستى ؟ جم گفت : من يكىام از فرزندان آدم . ابليس گفت : نيستى . تا تو به زمينى چند آدمى بيمار شد و بمرد ؟ اگر تو نيز از فرزند آدمى بودى ، ترا نيز مرگ و بيمار [ ى 
  ] بودى . تو خداى آسمان و زمينى ، و تو همى خويشتن را همى نشناسى . تو به آسمان بودى و اين همه خلق تو آفريدى و به آسمان كار آسمان راست كردى و به زمين آمدى تا كار زمين نيز راست كنى و دادگسترى و باز به آسمان روى . اكنون خويشتن را فراموش كردى ، و من يكى از فريشتگان توام و ترا بر من حقّ بسيار است ، بيامدم تا ترا آگاه كنم . تو اين داد به ميان خلق بگستردى ، ايشان را بگوى تا ترا پرستند . هر كه فرمان كند او را پاداش نيكو كن و هر كه فرمان نكند او را به آتش بسوزان . جم گفت : چه حجّت است بر آنكه من خدايم ؟ ابليس گفت : حجّت آن است كه من فريشته‌ام و آدمى فريشته نبيند ، و تو مرا مىبينى معاينه .\r\nو باز ابليس ناپديد شد . و جم را آن گفتار اندر دل كار كرد ، گفت : من خداى آسمان و زمينم . به زمين آمدم تا شما را كار راست كنم و چندين نعمتها شما را بدادم و دردمندى و مرگ و بيمارى از شما برداشتم . اكنون همى به آسمان خواهم رفتن . مرا به خدايى بپرستيد و اقرار دهيد كه من خدايم ، و هر كه بگرود پاداش نيكو كنم و هر كه نگرود به آتش بسوزم . پس به همه شهرها بدين گونه نامه نوشت و به همه جهان\r\n","description":"","footnote":"","page_name":" 91 ","page_number":145},
  {"content":"\r\nخليفتان بفرستاد ، و بسيار كس به دو بگرويدند ، و هر كه نگرويد به آتش همى سوخت ، تا جهان همه بر پرستش او راست شد كام و ناكام .\r\nچون از پادشاهى جم هفتصد سال بگذشت از كنارهء پادشاهى او مردى برخاست .\r\n","description":"","footnote":"","page_name":" 92 ","page_number":146},
  {"content":"\r\n\r\nپادشاهى بيوراسب\r\nنام او بيوراسب ، و سپاهى بزرگ گرد كرد و همى آمد و پادشاهى او همى گرفت و لشكر او را هزيمت مىكرد تا آنجا رسيد كه او بود . و جم به طبرستان بود به دماوند .\r\nو چون جم آگاه شد ، از وى بگريخت و متوارى شد يك سال . پس از يك سال خبر او بيافت ، بگرفت و بكشتش و پادشاهى بر بيوراسب راست شد .\r\nو كشتن جم چنان بود كه ارّه بر سرش نهادند و تا پاى به دو نيم كردند . و پارسيان گويند بيرون از اين كتاب كه بگريخت و به زاولستان شد . به حديثى دراز گويند دختر شاه زاولستان او را بيافت و به زن او شد . پدر ندانست و پدر امر به دست او كرده بود . پس چون دست بدين دختر دراز كرد [ a 18 
  ] پسرى آمدش تور نام كردش ، و او بگريخت و به هندوستان شد و آنجا بمرد . و اين پسر را پسرى آمد شيداسب نام كرد ، وى را پسرى آمد طورك نام كرد ، وى را پسرى آمد شهم نام كرد ، وى را پسرى آمد اثرط نام كرد ، و او را پسرى آمد گرشاسب نام كرد ، و او را پسرى آمد نريمان نام كرد ، و وى را پسرى آمد سام نام كرد ، و وى را پسرى آمد دستان نام كرد ، و وى را پسرى آمد رستم نام كرد ، و وى را پسرى آمد فرامرز نام كرد ، و حديثها در اخبار ايشان بسيار گويد ابو المؤيّد بلخى به شاهنامهء بزرگ اندر .\r\n","description":"","footnote":"","page_name":" 93 ","page_number":147},
  {"content":"\r\n\r\nخبر نوح النبى عليه السّلام\r\nپس خداى عزّ و جلّ نوح را عليه السّلام پيغمبرى داد و نزديك بيوراسب فرستاد و به قوم وى به همه جهان . و مغان ايدون گويند كه اين بيوراسب آتشپرست بود ، و هندوان گويند بتپرست بود . و درستى چنان است كه بتپرست بود . و خداى عزّ و جلّ به قرآن اندر چنين فرمود : * ( قال نُوحٌ رَبِّ إِنَّهُمْ عَصَوْنِي وَاتَّبَعُوا من لَمْ يَزِدْه مالُه وَوَلَدُه إِلَّا خَساراً . وَمَكَرُوا مَكْراً كُبَّاراً . [ وَقالُوا لا تَذَرُنَّ آلِهَتَكُمْ وَلا تَذَرُنَّ وَدًّا وَلا سُواعاً وَلا يَغُوثَ وَيَعُوقَ وَنَسْراً 
  ] 71 : 21 - 23 ) * ، تا آنجا كه : * ( وَلا تَزِدِ الظَّالِمِينَ إِلَّا ضَلالًا 71 : 24 ) * .\r\nو اين ودّ و سواع و يغوث و نسر نام آن بتان است كه قوم نوح پرستيدندى .\r\nو نوح را فزون از هزار سال زندگانى بود ، و چون پنجاه سال از عمرش بگذشت ، خداى عزّ و جلّ وى را پيغمبرى داد ، و او نهصد و پنجاه سال خلق را به خداى عزّ و جلّ همى خواند . كس به دو نگرويد مگر اندكى . و آن روز كه از آسمان طوفان آمد و با مؤمنان و گرويدگان به كشتى اندر نشست ، با همه تن هشتاد كس بودند . و نوح را پيغمبرى بر همه اهل زمين بود از مشرق تا به مغرب . و نوح را از آسمان صحف نيامد و ليكن او خلق را بدان صحف خواند كه برآمدم و شيث عليهما السّلام فرود آمده بود . و بر اين نهصد و پنجاه سال اندر سه قرن جهان بگشت و هيچكس به دو نگرويد . و كودك كه از مادر بزادى و بزرگ شدى ، پدر او را دست گرفتى و سوى نوح آوردى تا نوح را بديدى و بشناختى ، پس گفتى : اى پسر ! اين مرد جادو\r\n","description":"","footnote":"","page_name":" 94 ","page_number":148},
  {"content":"\r\nاست و دروغزن است ، اگر من بميرم به دو مگرويد و اگر ترا فرزندى بود همچنان وصيّت كن . و همچنين قرن به قرن و فرزند به فرزند وصيّت همى كردند .\r\nو نوح گاه گاه به شهر اندر شدى و ايشان را به خداى خواندى . او را بزدندى و از آنجا براندندى ، و نوح صبر همى كرد بدين سختى اندر . و نوح را زنى بود كافره و به نوح نگرويده ، چنانچه خداى عزّ و جلّ اندر قرآن ياد كرد : * ( ضَرَبَ الله مَثَلًا لِلَّذِينَ كَفَرُوا امْرَأَتَ نُوحٍ وَامْرَأَتَ لُوطٍ 66 : 10 ) * . و نوح را از اين زن چهار پسر بود : يكى سام و يكى حام و سديگر يافت و چهارم كنعان . اين پسران به نوح بگرويدند و كنعان نگرويد و كافر بود . و اين فرزندان نوح را فرزندان آمدند بسيار .\r\nچون نوح را روزگار بر آمد و دراز شد و رنج بسيار ديد و صبرش نماند ، دعا كرد بر قوم خويش به هلاك . گفت : * ( رَبِّ لا تَذَرْ عَلَى الأَرْضِ من الْكافِرِينَ دَيَّاراً 71 : 26 ) * . خداى عزّ و جلّ اجابت كرد و گفت : من اين خلق را هلاك كنم ، و نوح ندانست كه به چه هلاك خواهد كردن . و خداى عزّ و جلّ نوح را بفرمود كه درخت ساج به كار ، چون بزرگ شود و درخت گردد من ايشان را هلاك كنم . و درخت ساج به چهل سال تمام شود . و نوح دانست كه ايشان را تا چهل سال هلاك نيايد . درخت بنشاند ، و بدان چهل سال اندر خلق را به خداى عزّ و جلّ مىخواند . درخت برسيد و بزرگ شد و خداى عزّ و جلّ وحى فرستاد به نوح كه من اين خلق را به آب هلاك كنم و آب از زمين بر آرم و از آسمان عذاب فرستم و اين خلق را هلاك كنم .\r\nو نوح به زمين كوفه بود و به خانهء وى اندر يكى تنور بود از آهن كه زنش اندر او نان پختى . و چنين گويند كه آن تنور آدم بود و اندر آنجا نان پخته بود . و خداى عزّ و جلّ گفت : علامت عذاب آن بود كه از آن تنور آب برجوشد . نوح نيز بترسيد كه او هلاك شود ، گفت : * ( وَنَجِّنِي وَمن مَعِيَ من الْمُؤْمِنِينَ 26 : 118 ) * . گفت : مرا برهان با اين مؤمنانى كه با مناند ، كه خداى عزّ و جلّ وعده كرد كه ترا و اهل ترا برهانم .\r\nپس آن درخت ساج چون بزرگ شد و برسيد ، خداى عزّ و جلّ بفرمود كه اين درخت ساج را ببر و آن را تخته كن و آن تخته ها را تنگ با يك ديگر به ميخ بدوز و از آن كشتى كن . و نوح ندانست كه كشتى چگونه كند ، خداى عزّ و جلّ جبريل را\r\n","description":"","footnote":"","page_name":" 95 ","page_number":149},
  {"content":"\r\nبفرستاد تا او را بياموخت ، چنان كه به قرآن اندر ياد كرد : * ( فَأَوْحَيْنا إِلَيْه أَنِ اصْنَعِ الْفُلْكَ بِأَعْيُنِنا وَوَحْيِنا فَإِذا جاءَ أَمْرُنا 23 : 27 ) * . نوح كشتى به وحى خداى تعالى كرد و خداى او را آموخت و به فرمان او كرد . تخته ها ببريد و به ميخها بدوخت و از آن كشتى كرد ، و خداى تعالى گفت : * ( وَحَمَلْناه عَلى ذاتِ أَلْواحٍ وَدُسُرٍ . تَجْرِي بِأَعْيُنِنا جَزاءً لِمَنْ كانَ كُفِرَ 54 : 13 - 14 ) * . و الواح تخته ها بود .\r\nپس نوح آن كشتى همى كرد و مردمان بر او مىگذشتند و او را گفتندى : اى نوح ! چه مىكنى ؟ گفتى : خداى من از آسمان آب فرستد و اين همه خلق نيست شوند و من با هر كه به من گرويده است بدين كشتى اندر نشينيم و بر سر آب بباشيم تا برهيم .\r\nآن قوم بر او بخنديدندى . [ b 18 
  ] و او را افسوس كردندى . و نوح ايشان را گفتى : شما امروز بر من افسوس كنيد و ما بر شما فردا افسوس كنيم . و خداى عزّ و جلّ اين قصّه را اندر قرآن ياد كرد و گفت : * ( وَيَصْنَعُ الْفُلْكَ وَكُلَّما مَرَّ عَلَيْه مَلأٌ من قَوْمِه سَخِرُوا مِنْه قال إِنْ تَسْخَرُوا مِنَّا فَإِنَّا نَسْخَرُ مِنْكُمْ كَما تَسْخَرُونَ 11 : 38 ) * .\r\nو ايدون گويند كه نوح آن كشتى به چهل سال تمام كرد . و درازناى كشتى هزار و دويست ارش بود و پهناى وى شصت ارش و آن را سه طبق كرد هر يك زبر يك ديگر . طبق زيرين چهارپايان را [ بود 
  ] ، و به طبق دوم مردمان بودند و به طبق زبرين مرغان بودند ، و خداى عزّ و جلّ ايدون گفت : * ( قُلْنَا احْمِلْ فِيها من كُلٍّ زَوْجَيْنِ اثْنَيْنِ 11 : 40 ) * . گفت : اين خلق همه هلاك شوند نه سباع ماند [ اندر بيابان 
  ] و نه چهارپايان اندر آبادانى و نه مرغ اندر هوا . تو از هر چيزى جفتى بگير و به كشتى اندر نه نر و ماده . نوح گفت : يا ربّ من اين خلق را كجا يابم به بيابان و هوا اندر ؟ خداى تعالى گفت : من اين همه خلق را زى تو آرم .\r\nپس چون وقت طوفان ببود ، خداى تعالى خانهء مكّه را از جاى بر گرفت و به هوا بربرد با حجر الاسود ، آنكه آدم نهاده بود و بنا كرده ، و كوهى را بفرمود تا به جاى خانه بنشست تا بدان مقدار خانه آب عذاب نرسد ، و بفرمود نوح [ را 
  ] تا گور آدم و حوّا باز كرد و استخوان ايشان بر گرفت و به كشتى اندر نهاد تا آب عذاب بديشان نرسد . چون از كشتى بيرون آمد استخوانها را به گور كرد . چون وقت آن ببود كه\r\n","description":"","footnote":"","page_name":" 96 ","page_number":150},
  {"content":"\r\nخداى عزّ و جلّ كرده بود كه آب عذاب فرستد ، نوح همه فرزندان را و مؤمنان را سوى خويش گرد آورد ، و زنش همى نان پخت ، و تنور پر آتش بود ، آب از تنور بر آمد ، چنان كه خداى گفت : * ( وَفارَ التَّنُّورُ فَاسْلُكْ فِيها من كُلٍّ زَوْجَيْنِ اثْنَيْنِ وَأَهْلَكَ إِلَّا من سَبَقَ عَلَيْه الْقَوْلُ 23 : 27 ) * . * ( وَمن آمَنَ وَما آمَنَ مَعَه إِلَّا قَلِيلٌ 11 : 40 ) * .\r\nچون آب از تنور بر آمد ، زنش بدويد و نوح را آگاه كرد . نوح گفت : آمد وعدهء عذاب خداى عزّ و جلّ . پس نوح به كشتى اندر شد و همه مؤمنان را به كشتى اندر نشاند ، همه هشتاد تن بودند . و گروهى از علماء ايدون گويند كه همه از ذريّت نوح بودند ، و نوح را سه پسر بودند و آن هشتاد تن ديگر . و خداى عزّ و جلّ به قرآن اندر فرمود : * ( وَجَعَلْنا ذُرِّيَّتَه هُمُ الْباقِينَ 37 : 77 ) * . و گفت : آنچه در اين جهان بماندند همه ذرّيّت نوح بودند و ديگر همه هلاك شدند . پس چهل شبانروز آب از زمين بر مىآمد ، و كشتى از جاى برخاست و چون آب كشتى از جاى برگرفت پسر نوح آنكه كافر بود به آب اندر بماند و آب او را تا به ميان گرفت . نوح او را گفت : * ( يا بُنَيَّ ارْكَبْ مَعَنا وَلا تَكُنْ مَعَ الْكافِرِينَ 11 : 42 ) * . اى پسر به كشتى اندر آى و مسلمان شو تا با كافران غرقه مشوى . پسرش گفت : * ( سَآوِي إِلى جَبَلٍ يَعْصِمُنِي من الْماءِ 11 : 43 ) * . اين پسر شبان بود و هر گاه كه باد يا سيلى آمدى او گوسپندان را بر سر كوه بردى و خود بر آنجا شدى و از آب برستى ، چنان دانست كه اين نيز همچنان باشد . گفت : بر سر كوه شوم تا از آب مرا نگاه دارد . نوح گفت : * ( لا عاصِمَ الْيَوْمَ من أَمْرِ الله إِلَّا من رَحِمَ 11 : 43 ) * . گفت : اين فرمان خداى است و از فرمان او كس را بازداشت نيست . پس با وى حديث مىكرد تا آب موج بزد و او را غرقه كرد . نوح گفت : * ( رَبِّ إِنَّ ابْنِي من أَهْلِي وَإِنَّ وَعْدَكَ الْحَقُّ وَأَنْتَ أَحْكَمُ الْحاكِمِينَ 11 : 45 ) * . گفت : يا رب ! اين پسر من از اهل بيت من است و تو وعده كرده‌اى كه مرا و اهل مرا برهانى . خداى تعالى گفت : * ( يا نُوحُ إِنَّه لَيْسَ من أَهْلِكَ إِنَّه عَمَلٌ غَيْرُ صالِحٍ 11 : 46 ) * . او نه اهل تو است كه به تو نگرويده است .\r\nپس آب بر زمين بسيار شد و چهار پايان زمين بر سر آب آمدند . خداى تعالى باد را بفرمود تا همه سباع را سوى نوح گرد آورد تا نوح از هر جنسى جفتى بگرفت و به كشتى اندر آورد و ديگر دست بازداشت تا غرقه شدند ، و چنين گويند كه چون به\r\n","description":"","footnote":"","page_name":" 97 ","page_number":151},
  {"content":"\r\nكشتى همى شد ابليس دم خر بگرفت و بكشيد . نوح گفت : اى ملعون در آى زودتر .\r\nنوح خر را خواست كه اندر آيد . ابليس با او اندر آمد . نوح ابليس را گفت : اى ملعون ! چرا اندر آمدى ؟ گفت : به فرمان تو اندر آمدم كه تو گفتى يا ملعون اندر آى .\r\nپس آب از آسمان فرو آمدن گرفت ، آب عذاب ، و از زمين آب بر آمد و همه مرغان هوا گرد كشتى اندر آمدند و نوح از ايشان از هر گروهى جفتى بگرفت و ديگران همه هلاك شدند و آب از آسمان گشاده شد و از زمين چشمه ها خاست ، چنان كه خداى تعالى گفت : * ( فَفَتَحْنا أَبْوابَ السَّماءِ بِماءٍ مُنْهَمِرٍ . وَفَجَّرْنَا الأَرْضَ عُيُوناً فَالْتَقَى الْماءُ عَلى أَمْرٍ قَدْ قُدِرَ . وَحَمَلْناه عَلى ذاتِ أَلْواحٍ وَدُسُرٍ . تَجْرِي بِأَعْيُنِنا جَزاءً لِمَنْ كانَ كُفِرَ 54 : 11 - 14 ) * . و كشتى بر سر آب آمد و راست بايستاد و نوح گفت :\r\n* ( بِسْمِ الله مَجْراها وَمُرْساها 11 : 41 ) * . گفت : به نام خداى عزّ و جلّ رفتن تو باد تا روى ، و هم به نام خداى عزّ و جلّ ايستادن تو باد چون باز ايستد . و چندان آب آمد كه هر چه در جهان كوه است بزرگتر از بالاى آن كوه چهل ارش بر آمده بود ، از آن سخن كه پسر نوح گفته بود كه بر سر كوه شوم تا آب مرا نيابد .\r\nپس نوح شش ماه به كشتى اندر بماند بر سر آب . بدين شش ماه اندر آب عذاب از آسمان نگسست و از زمين نگسست ، و نخست كه نوح به كشتى اندر نشست به كوفه اندر نشست . [ a 19 
  ] پس كشتى برفت و به زمين مكّه شد و گرد حرم هفت بار طواف كرد ، پس سوى مغرب شد ، آنگه سوى مشرق افتاد تا به زمين شام آمد . و چون كشتى همى گرديد آن مردمان كه اندر او بودند همى پنداشتند كه غرق خواهد شد . خداى عزّ و جلّ به دو وحى كرد ، گفت : مرا بدين نامها بخوان تا كشتى بيارامد .\r\nدعا اينست : يا هيّا شراهيا آذونى اصباوث ايل شداى . چون نوح اين بخواند ، كشتى قرار گرفت ، و چون شش ماه تمام ببود ، كشتى بر سر كوه جودى قرار گرفت ، چنان كه خداى گفت : * ( وَقِيلَ يا أَرْضُ ابْلَعِي ماءَكِ وَيا سَماءُ أَقْلِعِي وَغِيضَ الْماءُ وَقُضِيَ الأَمْرُ وَاسْتَوَتْ عَلَى الْجُودِيِّ 11 : 44 ) * .\r\nپس خداى عزّ و جلّ آب از زمين باز گرفت و بر روى زمين جنبنده نمانده بود مگر آنكه با نوح اندر كشتى بودند . پس خداى عزّ و جلّ آب از آسمان باز گرفت و\r\n","description":"","footnote":"","page_name":" 98 ","page_number":152},
  {"content":"\r\nآنچه از زمين بر آمده بود به زمين فرو برد ، چنان كه به قرآن اندر ياد كرد . و چون آب از كوه فرو نشست و ايشان را كه با او به كشتى اندر بودند از مؤمنان همه بيرون آمدند ، نوح گفت : * ( الْحَمْدُ لِلَّه الَّذِي نَجَّانا من الْقَوْمِ الظَّالِمِينَ 23 : 28 ) * . و آن روز كه نوح از كشتى بيرون آمد ، روز عاشورا بود دهم روز از ماه محرّم ، و روز دهم رجب به كشتى اندر شده بود ، و تمامى شش ماه اندر كشتى بود . و نوح با آن مؤمنان روز عاشورا روزه داشت و هر كه با وى به كشتى اندر شده بودند ، همه با وى بسلامت بيرون آمدند ، و دو خلق فزون آمد : يكى خوك و ديگر گربه ، و اين دو خلق بر زمين نبودند ، و خداى عزّ و جلّ ايشان را به كشتى اندر آفريد . و اين از آن بود كه به كشتى اندر سرگين چهارپايان و غايط مردمان بسيار شد و نوح را از آن اندوه آمد و مردم به رنج رسيدند . نوح خداى را دعا كرد و خداى بفرمود كه دست بر پشت پيل فرو مال .\r\nچون فرو ماليد خوك از دبر پيل فرود آمد تا آن همه پليديها را بخورد ، و ديگر آن بود كه موش به كشتى اندر بسيار شد و طعام مردمان همى خورد و بيم آن بود كه كشتى را سوراخ كند . نوح دعا كرد ، حق تعالى فرمود دست بر سر شير فرو مال .\r\nچون فرو ماليد ، شير عطسه‌اى داد ، گربه از بينى شير فرو افتاد تا آن همه موشان را بخورد .\r\nنوح از كشتى بيرون آمد و بر سر كوه چهل روز بماند تا آب به زمين فرو شد و همه خشك گشت ، و هر آب كه بر زمين بود به زمين فرو شد ، و آب كه از آسمان آمده بود ، زمين نتوانست فرو بردن كه آن آب عذاب بود و تلخ بود . اكنون اين همه آبهاى دريا تلخ و شور از آنست كه آ [ بى 
  ] است كه به طوفان از آسمان فرود آمده است . پس چون آب كم شد ، نوح خواست كه از سر كوه به زمين آيد . زاغ را بفرستاد كه برو و بر زمين بنشين و بنگر تا آب چند مانده است . زاغ برفت و بر روى زمين يكى مردار يافت افگنده ، آنجا بنشست و همى خورد و باز نوح نيامد . نوح بر او لعنت كرد و گفت : ترا روزى مردار باد . پس نوح باز كبوتر را بفرستاد تا بنگرد كه آب چند مانده است بر روى زمين اندر . كبوتر بيامد و بر روى زمين بنشست و پاى به آب اندر نهاد ، موى از پايش بشد از شورى آب و پايش سرخ گشت . و آب بر روى\r\n","description":"","footnote":"","page_name":" 99 ","page_number":153},
  {"content":"\r\nزمين آن قدر مانده بود كه پاى او سرخ مانده است . نوح مر كبوتر را دعا كرد و گفت :\r\nخداى عزّ و جلّ ترا بر دل خلق شيرين كناد .\r\nچون آب همه از زمين بشد ، نوح با آن همه مردمان از سر كوه به زمين آمد و در پايان آن كوه ديهى بنا كرد ، و همه هشتاد تن بودند ، هشتاد خانه بنا كردند . و از ايشان چهل مرد بودند و چهل زن ، و آن ديه امروز آبادان است و آن را سوق الثمانين خوانند .\r\nو نوح از پس طوفان سيصد سال بزيست و از آنگه باز كه بر زمين آمد هزار سال بود . و نوح به زمين بابل بود و هزار كم پنجاه سال خلق را به خداى عزّ و جلّ همى خواند چنان كه خداى عزّ و جلّ همى گويد اندر قرآن : * ( فَلَبِثَ فِيهِمْ أَلْفَ سَنَةٍ إِلَّا خَمْسِينَ عاماً 29 : 14 ) * . خداى عزّ و جلّ اين چندين هزار خلق باز از آن هشتاد تن بيرون آورد ، همچنانكه خلق را از آدم بيرون آورد . و همه خلق جهان از مسلمان و ترسا و جهود و بتپرست و هندوان و روميان و همه علما به طوفان مقرّاند مگر مغان كه ايشان طوفان نشناسند و نوح را ندانند ، و به اخبار ايشان اندر خبر طوفان نيست ، و ايدون گويند كه اين جهان تا بود آتشپرست بود و همه ملوك جهان آتشپرست بودند و ملك و پادشاهى ايشان را بود تا به وقت يزدجرد بن شهريار كه ملك از وى بشد و به مسلمانان افتاد به گاه عمر بن الخطَّاب رضى الله عنه . جز از ايشان جملهء خلق مقرّاند و هر صحفى كه از آسمان آمده است از پس طوفان بر پيغمبران چون صحف ابراهيم و تورات موسى و انجيل عيسى و زبور داود و قرآن محمّد صلوات الله عليهم اجمعين به همه اندر حديث طوفان پيدا است .\r\nو گروهى گويند كه طوفان بود و ليكن نه به همه جهان بود و همه خلق هلاك نشد و نسل نبريد ، و نوح را نه بر همه جهان پيغمبرى بود ، به زمين عراق و شام بود و طوفان بدان مردمان آمد كه آنجا بودند ، و مردمان مشرق و مغرب را از آن خبر [ b 19 
  ] نبود . و به قرآن اندر ايدون است كه همه خلق هلاك شدند جز نوح و آن هشتاد تن .\r\nو خداى عزّ و جلّ ايدون همى گويد اندر قرآن : * ( إِنَّهُمْ كانُوا قَوْمَ سَوْءٍ فَأَغْرَقْناهُمْ أَجْمَعِينَ 21 : 77 ) * . و ديگر همى گويد : * ( وَجَعَلْنا ذُرِّيَّتَه هُمُ الْباقِينَ 37 : 77 ) * . و اين هشتاد تن نيز همه\r\n","description":"","footnote":"","page_name":" 100 ","page_number":154},
  {"content":"\r\nبمردند و هيچ نسل نماند مگر از سه پسر نوح ، از سام و حام و يافث . از سام ، عرب و عجم آمدند و سپيدرويان و پيغمبران و نيكمردان ، و از حام ، سياهان و حبش و زنگيان و هندوان و كافران و فرعونان و ملكان بد و ستمگاران ، و از يافث ، ترك و سقلاب و ياجوج و ماجوج و كسانى كه اندر ايشان خير نيست .\r\nو نوح بمرد و نسل آن سه پسر به جهان اندر بپراگند و هر كسى از جهان گوشه‌اى بگرفتند . پس از طوفان به هزار سال ملكى پديد آمد از نسل حام بن نوح ، و نامش ضحّاك ، و جادوى دانست و پادشاهى همه جهان بگرفت ، و او را به پارسى اژدهاق گفتندى .\r\n","description":"","footnote":"","page_name":" 101 ","page_number":155},
  {"content":"\r\n\r\nخبر پادشاهى ضحّاك\r\nو اين ضحّاك اژدهاق خواندندى و از قبل آن گفتند [ ى 
  ] كه بر دو كتف او پاره‌اى گوشت بود بزرگ بر رسته دراز و سر آن بر كردار مار بودى و آن را زير جامه اندر داشتى ، و هر گاه كه جامه از كتف باز كردى ، به جادوى چنان نمودى كه آن دو اژدها است . و از اين قبل مردمان از او بترسيدى و عرب او را ضحّاك خواندندى ، و مغان گويند كه بيورسب بود ، و اين خلاف است كه بيورسب به وقت نوح بود ، و اين ملكى بود ستمگار و همه ملوك جهان را بكشت و خلق را به بتپرستى خواندى و بدين سبب خلق را همى كشت ، و به ايّام هيچ ملكى چندان خون ريخته نشد كه به ايّام او .\r\nتازيانه زدن و بر دار كردن ، او آورد و هزار سال پادشاهى براند ، و همه خلق جهان از او ستوده شدند .\r\nپس چون خداى عزّ و جلّ خواست كه آن پادشاهى از او بستاند ، چون هشتصد سال از پادشاهى او بگذشت ، آن گوشت پاره كه بر دوش او بود ريش گشت و درد گرفت و بىقرار گشت ، و هيچ خلق علاج آن ندانست . تا شبى گويند به خواب ديد كه كسى گويد كه اين ريش را به مغز سر آدمى علاج كن . ديگر روز مغز مردم برنهاد و دردش كمتر شد . پس هر روز دو مرد را بكشتى و آن مغز سر او بفرمودى گرفتن و بر آن ريش نهادن ، تا دويست سال بر اين بگذشت و خلقى كه اندر همه جهان به زندان بودند بكشت . پس مردم بىگناه را هر روز دو مرد را بكشتى و مغزشان بيرون\r\n","description":"","footnote":"","page_name":" 102 ","page_number":156},
  {"content":"\r\nكردندى از بهر آن ريش را . و ضحّاك به هر شهرى كس فرستاد تا هر روزى به هر كوچه‌اى و هر محلَّتى و ضيعت گردند كه دو تن بدهند . و همچنين مىكردند تا خواست كه بر زمين كس نماند ، و همه خلق جهان از او ستوه شدند ، و چون كارش به آخر رسيد او را هزار سال تمام شد .\r\nو به زمين اصفهان مردى بود كشاورز به دهى ، و او را دو پسر بود بزرگ شده ، و آن هر دو پسر را ، آن كس كه اندر اصفهان از قبل ضحّاك خليفت بود بگرفت و سوى ضحّاك فرستاد . و ضحّاك آن هر دو را بفرمود كشتن . و نام آن پدر پسران كاوه بود .\r\nچون خبر يافت از كشتن پسران ، صبرش نماند و به شهر اندر آمد و فرياد كرد و بخروشيد و آن پوست را كه آهنگران آن را بر پشت پاى بر بسته دارند بر سر چوبى كرد چون علمى و فرياد كرد ، و خلق از ضحّاك ستوه شده بودند . او را خوانسالارى بود كه اين كار به دست او بود . او را دل بسوخت بر ايشان و از بسيارى خلق كشتن .\r\nپس هر روزى از ان دوگانه آدمى يكى را بگرفتى و بكشتى و مغز سر گوسفندى با آن بر آميختى و به كار داشتى و يك مرد را پنهان كردى در زير زمينها . و چون ده پانزده جمع شدى ايشان را به شب رها كردى و گفتى بايد كه در شهرها مقام نسازند مگر در بيابانها و كوهها تا كسى ايشان را باز نشناسند . و ايدون گويند كه اصل كردان و حشميان از ايشان است .\r\nپس چون جور بسيار گشت و كاوه را فرزندان كشته شدند ، او برخاست و فرياد خواست و گفتا : ما تا كى اين جور بريم ؟ ! كيست كه با من يارى كند تا باشد كه اين خلق را از اين جور و ستم برهانيم ؟ ! پس بر وى گرد آمدند و بسيار مردم او را اجابت كردند ، و كاوه آن خليفهء ضحّاك كه به اصفهان بود بكشت و شهر بگرفت و به اميرى بنشست و خزينه و سلاح برداشت و مردمان را بخشيد و خراج نگرفت و متابعش بسيار گشت ، و در اصفهان خليفتى بنشاند و شهر به شهر همى رفتند و همى گرفت ، و از اين شهرها خواستهء بسيار برگرفت و بسيار كس متابع او شدند . و ضحّاك به دماوند و طبرستان ، و چون از اين كار آگاه شد ، لشكر بسيار پيش كاوه فرستاد .\r\nكاوه ايشان را هزيمت كرد و بسيار بكشت و شهرها همى گرفت و آن علم\r\n","description":"","footnote":"","page_name":" 103 ","page_number":157},
  {"content":"\r\nخويش در پيش داشته بود . چون به شهر رى رسيد لشكر را گفت : ما اكنون بنزديك ضحّاك رسيديم ، اگر او ما را بكشد ملك او را باشد ، و اگر ما او را بكشيم ملك ما را باشد و هر كسى به جاى خويش بيارامند ، و ما را كسى بايد كه ملك باشد . همه گفتند : ما ترا پسنديديم و تو سزاوارترى بدين كار . كاوه گفت : من اين كار را نشايم زيرا كه من نه از اهل بيت ملوكم ، و پادشاهى را كسى بايد كه از خاندان پادشاهان بود . من مردى آهنگرم . نه از بهر آن برخاستم كه ملكت گيرم خويشتن را ، چه مراد من آن بود كه خلق را از بيدادى ضحّاك برهانم [ a 20 
  ] و اگر من او را بگيرم و ملك خويش را دعوى كنم ، هر كسى گويد كه اين ملكى را نشايد و كار پادشاهى و جهان تباه گردد و بر من نپايد . كسى را طلب كنيد از خاندان ملوك تا او را بنشانيم و من پيش او بايستم و فرمان او كنم . پس دو ماه از او زمان خواستند به جستن اين كس .\r\nپس از فرزندان جمشيد مردى نيكو روى و با خرد و ديدار بود و به نوح عليه السّلام بگرويده بود و با نوح به كشتى اندر بوده بود و از آن هشتاد تن بود ، و چون از كشتى بيرون آمد او را فرزندان آمدند و از نسل او يكى جوان زاده بود به وقت ضحّاك و بگريخته بود ، و ضحّاك را خبر داده بودند كه از فرزندان جم يك تن باشد كه او را فريدون گويند ، و اين ملك به دست او افتد و او بر دست اين فريدون هلاك شود .\r\nپس ضحّاك طلب اين فريدون همى كرد و افريدون گريخته بود و به طبرستان شده ، و ضحّاك به طلب او بدين حدّ آمده بود .\r\nو چون كاوه به رى آمد ، از پنهان به رى آمده بود . چون خبر افريدون را بشنيد ، كاوه شاد شد و فرمود تا طلب او كردند و بيرون آوردندش و آن سپاه و پادشاهى و خزينه همه به دو سپرد و پيش او بايستاد ، و افريدون را گفت : با ضحّاك حرب كن تا ما او را بگيريم و جهان بر تو راست شود . افريدون روى به ضحّاك نهاد ، و كاوه سپاه سالار بود و همه كار به دست او بود . و ضحّاك روى بديشان نهاد و حرب كردند و افريدون ظفر يافت و ضحّاك را بگرفت و بكشت .\r\nهمان روز كاوه تاج بر سر افريدون نهاد و جهان به دو سپرد ، و آن روز مهر بود از\r\n","description":"","footnote":"","page_name":" 104 ","page_number":158},
  {"content":"\r\nمهرماه . و آن روز عيد مهرگان خوانند و عيد مهرگان از آن گرفته‌اند . و چون افريدون بنشست داد و عدل بگستريد و داد و مهر او اندر جهان منتشر شد . و ايدون گويند كه چون افريدون به ملك بنشست ، كاوه را سپهسالار كرد و هر چه از بيرون پرده بود همه به دو سپرد .\r\n","description":"","footnote":"","page_name":" 105 ","page_number":159},
  {"content":"\r\n\r\nافريدون الملك\r\nپس چون جهان بر افريدون راست بايستاد ، كاوه را بفرمود كه تا گرد جهان بر آمد و همه جهان را از مخالف پاك كرد ، و جهان افريدون را صافى شد . و كاوه هر كجا حرب كردى آن علم خويش پيش داشتى و پيروزى يافتى . و بيست سال كاوه در جهان بر آمد تا جهان بر افريدون چنان شد كه او را هيچ مخالف نماند .\r\nپس افريدون ولايت اصفهان و ناحيتش به كاوه داد و او به اصفهان رفت و ده سال در ولايت بماند ، پس بمرد و او را فرزندان بماندند و افريدون آن همه خواسته به فرزندان او بگذاشت مگر آن علم كه آن را بر گرفت و اندر خزينه نهاد از بهر فال را ، و به هر حربى بزرگ كه رفتى آن علم بگشادى و ظفر يافتى ، و از پس او به دست ملكان عجم همى آمد و هر كه چيزى بر آن همى افزودند از گوهر و ياقوت ، تا چندان چيز بر او كردند كه پوست ناپديد شد ، تا وقت يزدجرد شهريار ، و آن را درفش كاويان گفتندى ، و معنى درفش به پهلوى علم باشد و چيزهاى تابان و درفشان ، ازيرا كه هر گاه كه آن را بازگشادندى ، آن گوهرها فروزيدن گرفتى .\r\nپس به وقت يزدجرد ، چون مسلمانان ظفر يافتند ، آن درفش را پيش امير المؤمنين عمر بن الخطَّاب رضى الله عنه بردند . بفرمود تا آن گوهرها را بگشادند و آن پوست را بسوختند .\r\nو چنين گويند كه افريدون از پس كاوه دويست سال بزيست و بر جهان عدل و\r\n","description":"","footnote":"","page_name":" 106 ","page_number":160},
  {"content":"\r\nداد كرد ، و مغان ايدون گويند كه آتش پرستيد و هندوان گويند بت پرستيد ، و همه مقرّاند كه دادگر بود و علما و حكما را بزرگ داشتى . و نخستين ملكى كه به نجوم اندر نگريست افريدون بود ، و به علم طب نيز او رنج برد و ترياق او آميخت . و نخستين كسى كه بر پيل نشست از ملكان ، افريدون بود و پيل را حرب فرمود . و او را سه پسر بود : مهترين را نام طوج و ميانگين را سلم و كهترين را ايرج . فريدون همه ملك را به زندگانى خويش ميان فرزندان بخش كرد و به سه بهره كرد : ناحيت ترك و خزران و چينستان مر تور را داد و او را فغفور نام كرد ، و زمين روم و سقلاب و روس و زمين مغرب مر سلم را داد و او را قيصر نام كرد ، و زمين عراق بجمله و بصره و واسط و بغداد و آن كجا ميان جهان بود و آبادانتر بود ، و زمين حجاز تا حدّ يمن همه ايرج را داد .\r\nو افريدون ايرج را دوستتر داشتى ، و ولايت را به دو باز خواند ، ايرانشهر . پس افريدون بمرد و هر سه پسر به پادشاهى بنشستند . آنگاه تور و سلم عهد پدر خويش بشكستند و بر برادر كهتر حسد بردند و گفتند : پدر ولايت بهتر او را داد و تاج بر سر او نهاد ، ما او را بكشيم . پس هر دو بيامدند و با او حرب كردند و او را بكشتند و جهان به دو نيم كردند و نتوانستند داشتن ، و به هر جانبى يكى برخاست و پادشاهى همى كرد ، و به دست ايشان اقليم بابل بماند و هر دو بمردند ، و پادشاهى از فرزندان ايشان بشد و به ملكى افتاد نامش كوش ، از فرزندان حام بن نوح عليه السّلام ، و اقليم ايران به دست او گشت و بت پرستيد . و چهل سال پادشاهى بكرد و بيدادگر و ستمگر بود . پس پسرش [ b 20 
  ] كنعان بگرفت و او نيز بتپرست بود و بيداد كرد و ستمگاره بود . و چهل سال پادشاهى كرد پس بمرد . و پسرى بود او را نامش نمرود ، از پس او ملك بگرفت .\r\nو گروهى گويند كه چون برادران ، ايرج را بكشتند ، فريدون زنده بود و گفت :\r\nيا ربّ ! مرا مرگ مده تا از فرزندان ايرج كسى را ببينم كه كين ايرج از برادران بخواهد .\r\nپس افريدون را پسرى ديگر بود ، و از ايرج دخترى مانده بود . افريدون اين\r\n","description":"","footnote":"","page_name":" 107 ","page_number":161},
  {"content":"\r\nدختر را به پسر خويش داد . و نام اين دختر گوشك بود ، از ايشان دخترى آمد روشنك نام ، و از اين دخترى آمد نامش اترك بود . پس اين اترك را پسرى آمد و اين پسر با خواهر خود ببود و منوچهر آمد ، و ديگر گويند كه افريدون با دختر ايرج ببود و منوچهر آمد ، و اين محمّد بن جرير گويد بدين كتاب ، و الله اعلم .\r\n","description":"","footnote":"","page_name":" 108 ","page_number":162},
  {"content":"\r\n\r\n[ پادشاهى نمرود 
  ]\r\nپس نمرود بن كنعان بتپرست بود و ستمگاره و بتخانه ها بنا كرد و همه اهل مملكتش را به اقليم بابل بت پرستيدن فرمود . بتان را از زره ها كردى ، و او را سرهنگى بود به پهلوى نامش تارخ و به تازى نامش آزر ، و از فرزندان سام بن نوح بود و درودگر بود . پس نمرود آزر را سوى خويش خواند و به خودش نزديك كرد و آن بتخانه و بت زرّين به دست او كرد و او را بر آن استوار [ كرد 
  ] و وزارت داد و همه خزينه دارى . و گروهى مردمان گويند خزينه تنها داشت و وزير نبود ليكن سخت گرامى بود .\r\nو اين آزر بن ناخور بن ساروغ بن ارغو بن فالغ بن شالخ بن عامر بن ارفخشد بن سام بن نوح سى سال بتخانه او داشت ، و او را پسرى آمد خليل الرّحمن ابراهيم عليه السّلام . و از طوفان نوح تا عهد ابراهيم هزار و دويست سال گذشته بود . و بدين هزار و دويست سال اندر هيچ پيغمبر نبود مگر هود و صالح عليهما السّلام . و ما اكنون حديث ايشان فرا پيش گيريم پس حديث نمرود با ابراهيم عليه السّلام .\r\n","description":"","footnote":"","page_name":" 109 ","page_number":163},
  {"content":"\r\n\r\nفصل هود پيغمبر و عاد و قوم عاد و هلاكت ايشان\r\nو اين عاد و ثمود دو ملك بودند از دو قبيله كه هر دو بديشان باز خوانند : عاد بن عوص بن ارم بن سام بن نوح ، و هر دو قبيله به باديهء حجاز بودند و به يك ديگر نزديك بودند ، و زمين عاد به مكّه نزديكتر بود و به زمين حجر ، و اين به كرانهء باديه است به راه شام . و اصحاب الحجر قوم ثمود بودند ، و خداى تعالى جلّ جلاله فرمايد : * ( لَقَدْ كَذَّبَ أَصْحابُ الْحِجْرِ الْمُرْسَلِينَ 15 : 80 ) * .\r\nو قوم عاد و ثمود هر دو عمزادگان بودند و ميان ايشان دويست سال بود . و خداى عزّ و جلّ هر كجا به قرآن ياد كرده است نخستين حديث قوم عاد كرده است ، و عاديان پيشتر بودند و ايشان را عاد الاوّل گويند ، و ثمود را عاد الثّانى . و به جهان اندر قومى نبود از ايشان قوىتر و به بالا از ايشان بلندتر و بنيروتر ، و هر مردى را دوازده ارش بالا بود به ارش خويش . و ايدون گويند كه چندان نيرو داشتند كه پاى به زمين زدندى تا زانو به زمين خشك فرو بردندى ، و اندر آن زمين بناهاى عظيم كردندى چنان كه خداى تعالى جلّ جلاله ياد كرد كه : * ( أَ لَمْ تَرَ كَيْفَ فَعَلَ رَبُّكَ بِعادٍ . ) *\r\n* ( إِرَمَ ذاتِ الْعِمادِ 89 : 6 - 7 ) * . * ( أَ لَمْ تَرَ 89 : 6 ) * به معنى الم تسمع است ، مىگويد نشنيدى اى محمّد صلعم كه خداى عزّ و جلّ چه كرد با عاديان ذات العماد ؟ خداوند ستونها ، يعنى بالاشان ، يك بار تشبيه كردشان به نخلهاى بزرگ و گفت : * ( كَأَنَّهُمْ أَعْجازُ نَخْلٍ خاوِيَةٍ 69 : 7 ) * . و ايشان پرستش بت گرفتند و جبّارى كردند .\r\nپس خداى عزّ و جلّ هود را به پيغمبرى سوى ايشان فرستاد ، و هود تازى است\r\n","description":"","footnote":"","page_name":" 110 ","page_number":164},
  {"content":"\r\nو به عبرانى عابر بن شالخ بن ارفحشد بن سام بن نوح بود . و هود را برادر ايشان خواند و گفت : * ( وَإِلى عادٍ أَخاهُمْ هُوداً 7 : 65 ) * . يعنى : و ارسلنا الى عاد اخاهم هودا . و برادرى دو گونه است يكى به نسبت و يكى به قرابت . و اين برادرى به قرابت است .\r\nپس هود ايشان را به خداى عزّ و جلّ خواند و گفت : * ( اعْبُدُوا الله ما لَكُمْ من إِله غَيْرُه 7 : 59 ) * .\r\nپس ايشان به آن قوّت فريفته شدند و گفتند : من اشدّ منّا قوّة . خداى عزّ و جلّ فرمود : * ( أَ وَلَمْ يَرَوْا أَنَّ الله الَّذِي خَلَقَهُمْ هُوَ أَشَدُّ مِنْهُمْ قُوَّةً 41 : 15 ) * . گفتند : كيست از ما قوىتر كه ما را عذاب تواند كرد ؟ خداى عزّ و جلّ گفت : ندانستند كه آن خدايى كه ايشان را بدان قوّت آفريد از ايشان قوىتر است . و معنى : * ( أَ وَلَمْ يَرَوْا 41 : 15 ) * ، أ و لم يعلموا باشد .\r\nو اين قوم عاد فزون از پنجاه هزار بودند . پس هود عليه السّلام با ايشان عتاب كرد و گفت : * ( أَ تَبْنُونَ بِكُلِّ رِيعٍ آيَةً تَعْبَثُونَ 26 : 128 ) * . گفت : به هر جايى بنا همى كنيد ، علامتى و خانه‌اى ، و نپسنديد و باز همى كنيد و ديگر بنا همى كنيد چنان كه بازى كنند . و * ( تَتَّخِذُونَ مَصانِعَ لَعَلَّكُمْ تَخْلُدُونَ 26 : 129 ) * . و كوشكها بنا كنيد به محكمى و استوارى ، مگر بدين جاى جاويد خواهيد بودن ؟ ! * ( وَإِذا بَطَشْتُمْ بَطَشْتُمْ جَبَّارِينَ 26 : 130 ) * . و چون بر كسى خشم گيريد چنان گيريد كه جبّاران . و خشم گرفتن جبّاران چنان باشد كه هيچ رحمت و بخشايش اندر آن نبود . * ( فَاتَّقُوا الله وَأَطِيعُونِ 26 : 131 ) * . از خداى عزّ و جلّ بپرهيزيد و بترسيد و مرا فرمان بريد . پس نعمتهاى خداى عزّ و جلّ بر ايشان ياد كرد و گفت :\r\n* ( وَاتَّقُوا الَّذِي أَمَدَّكُمْ بِما تَعْلَمُونَ ، أَمَدَّكُمْ بِأَنْعامٍ وَبَنِينَ ، وَجَنَّاتٍ وَعُيُونٍ ، إِنِّي أَخافُ عَلَيْكُمْ عَذابَ يَوْمٍ عَظِيمٍ 26 : 132 - 135 ) * . بپرهيزيد از خدايى كه شما را از اين جهان آن داد كه شما دانيد ، و شما را چهارپايان و فرزندان داد و بوستانها و چشمه هاى آب داد . و از بهر آن اوّل چهار پايان ياد كرد . معنى آنست كه مردم را تا خواسته گرد نيايد [ a 21 
  ] آرزوى فرزندش نباشد ، و چون خواسته نبود ، فرزند و بال بود ، هر چند از او شادى بود .\r\nو هود پنجاه سال ايشان را همى خواند و پند همى داد ، و او را ايدون جواب دادند و گفتند : * ( سَواءٌ عَلَيْنا أَ وَعَظْتَ أَمْ لَمْ تَكُنْ من الْواعِظِينَ 26 : 136 ) * . خواهى پند ده خواهى مده بر ما يكيست ، ما به تو نخواهيم گرويدن . چنان كه خداى تعالى جلّ جلاله از ايشان\r\n","description":"","footnote":"","page_name":" 111 ","page_number":165},
  {"content":"\r\nحكايت كرد : * ( قالُوا يا هُودُ ما جِئْتَنا بِبَيِّنَةٍ وَما نَحْنُ بِتارِكِي آلِهَتِنا عَنْ قَوْلِكَ وَما نَحْنُ لَكَ بِمُؤْمِنِينَ 11 : 53 ) * . گفتند اى هود ! ما را همى گويى كه اين خدايان نه خدايانند و بر اين حجّتى و دليلى نياوردى ، ما به گفتار تو دست از خدايان نداريم و نخواهيم داشتن و به تو نخواهيم گرويدن . * ( إِنْ نَقُولُ إِلَّا اعْتَراكَ بَعْضُ آلِهَتِنا بِسُوءٍ 11 : 54 ) * . ما ايدون گوييم كه تو ديوانه شدى ، و اين خدايان كه تو ايشان را بپرستيدى ترا ديوانه كردند .\r\nپس هود عليه السّلام پنجاه سال ايشان را به خداى مىخواند ، نگرويدند و آنگه بگرويدند ، دين را پنهان همى داشتندى و آشكارا نتوانستندى كردن .\r\nپس چون روزگار دراز بر آمد و هود از ايشان نوميد شد ، خداى عزّ و جلّ دانست كه بيش از آن نگروند ، خواست كه ايشان را عذاب فرستد ، چشمه هاى آب خشك [ كرد 
  ] ، چهارپايان همه بمردند و سه سال از آسمان باران نيامد و قحط بر ايشان افتاد .\r\nو آن مردمان كه به زمين شام و حجاز بودند ، هر گاه كه باران باز ايستادى ، به زمين مكّه آمدندى و قربان كردندى ، و خداى عزّ و جلّ را بخواندندى ، هر چند كه كافر بودندى . و خانه را اثر پديد نبود تا وقت ابراهيم عليه السّلام ، و ليكن كافران مىدانستند كه زمين مكّه زمين حرم است . و شنيده بودند كه اين خانهء خداى آسمان است ، و همه كس حرم را بزرگ داشتندى . و آن مردمان به زمين مكّه آمدندى و آنجا قربان كردندى و خداى عزّ و جلّ را بخواندندى ، و خداى تعالى حاجتهاى ايشان روا كردى . و خانه را از وقت طوفان ناپديد شده بود و ابراهيم عليه السّلام بر آورد .\r\nو علما و متكلَّمان ايدون گفتند كه اين از بهر آن بود كه خداى عزّ و جلّ هرگز زمين بىحجّت ندارد و خلق را به غفلت نپسندد . و بدان زمانه از پس نوح و پيش از هود هيچ پيغمبر نبود كه خلق را به خداى خواندى ، اين حرم را حجّت خويش كرد بر زمين تا حاجتهاى ايشان روا كردى ، و آن علامتها بديدندى و ندانستندى كه ايشان را خدايى هست كه اين كارها همى كند نه اين بتان . و اين حجّت خداى را بود بر وى تا جز او نپرستند ، و ايشان را به دوزخ برد به حجّت .\r\nپس چون كار سخت شد ، قوم عاد هيچ حيلت ندانستند ، گفتند : ما رسول فرستيم به مكّه تا دعا كند ما را و باران آيد از آسمان . پس گرد آمدند و سه تن بيرون كردند\r\n","description":"","footnote":"","page_name":" 112 ","page_number":166},
  {"content":"\r\nاز مهتران : يكى لقمان حكيم و ديگر مرثد بن سعيد ، و اين هر دو مسلمان بودند ، و سيوم قيل بن عمرو . و اين لقمان به نسبت از ايشان بزرگتر بود . لقمان پسر لقيم پسر عاد بزرگ بود و به هود بگرويده بود و از قوم پنهان همى داشت ، و مرثد بن سعيد آشكارا بگرويده بود ، و قيل كافر بود و با هود عصبيّت كردى . پس اين هر سه را بفرستادند با چهارپايان بسيار از گوسفند و گاو و شتر . ايشان را گفتند كه به مكّه رويد و اين قربان را آنجا بكشيد و از خداى ما را باران خواهيد . هود گفت : اى قوم به من بگرويد تا خداى تعالى جلّ جلاله شما را باران دهد . ايشان سخن هود نشنيدند و وفد فرستادند .\r\nچون به زمين مكّه آمدند ، ايشان را خويشاوندان بودند هم از قبيلهء عاد از گروه معاوية بن بكر ، ايشان را فرود آوردند و مهمان داشتند و دانستند كه ايشان وفد عاداند و به باران خواستن [ آمدند 
  ] ، گفتند : سه روز مهمان باشيد ، آنگاه به كار خويش مشغول شويد ، و ايشان را گرامى كردند و سيكى آوردند و كنيزكان [ b 21 
  ] مغنّى و به مىخوردن مشغول شدند ، و يك ماه بماندند و از قوم خودشان ياد نيامد .\r\nو امروز به عرب اندر مثل است كه هر كه جايى رسول فرستد و آن رسول به كار خويش مشغول شود ، او را وفد عاد خوانند . پس چون يك ماه ببودند ، مهماندار دانست كه ايشان قوم خويش را فراموش كرده‌اند ، و غم مىخورد كه آن قوم عاد خويش او بودند و شرم داشت كه ايشان را از خانهء خويش بيرون كند . آن كنيزكان مغنيّه را بيتى چند شعر بياموخت تا به مجلس اندر بر ايشان بخواند . پس روز ديگر چون ايشان به مجلس شراب بنشستند ، آن كنيزكان اين بيتها بر ايشان خواندند و بيتها اين است ، شعر :\r\n\r\nالا يا قيل ويحك قم فهيم\r\nلعلّ الله يسقينا غماما\r\n[ فيسقى ارض عاد ، إنّ عادا\r\nقد امسوا لا يبينون الكلاما 
  ]\r\nمن العطش الشّديد فليس يرجى\r\nبه الشيخ الكبير و لا الغلاما\r\nو قد كانت نساؤهم بخير\r\nفقد أمست نساؤهم عياما\r\n\r\n","description":"","footnote":"","page_name":" 113 ","page_number":167},
  {"content":"\r\n\r\nو انّ الوحش تأتيهم جهارا\r\nو لا تخشى لعادىّ سهاما\r\nو انتم هاهنا فيها اشتهيتم\r\nنهاركم و ليلكم التّماما\r\nفقبّح وفدكم من وفد قوم\r\nو لا لقّوا التّحيّة و السّلاما\r\n\r\nبا خويشتن گفتند . ايشان چون بيتها بشنيدند ، و به دو اندر حديث عاد كرده بود و آن سختى و تشنگى بديشان رسيده بود ، گفتند : ما خطا كرديم كه قوم خويش را فراموش كرديم . برخاستند تا قربان كنند . لقمان و مرثد ، هر دو به هود بگرويده بودند و از پنهان خداى را عزّ و جلّ همى پرستيدند ، و دين خويش آنگاه پيدا كردند و گفتند : اگر قوم ما به هود بگرويدندى ، ايشان را خود باران آمدى و اين قربانها نبايستى كردن و اين ذبح بردن و زحمت كشيدن و آمدن ما بدانجا . و قيل دانست كه ايشان به هود بگرويده‌اند و از هلاك قوم باك ندارند ، ايشان را دست بازداشت و خود تنها برفت و به زمين مكّه شد . و ايشان هر دو از پيش برفتند و به مكّه شدند تا به جاى كعبه . چون فراز رسيدند ، مرثد دست بر داشت و به تازى سخنان گفت شعر گونه ، و تفسيرش چنين بود :\r\nاى خداى دهندهء بزرگوار و يگانه ، پسر عمرو يعنى قيل پيش تو آمده است از نزد قومى كافر كه باران خواهد . يا ربّ ! حاجت وى را روا مكن .\r\nو لقمان هم به تازى گفت به سجع :\r\nيا ربّ ! من مؤمنم و تو دانى و پيغمبر ترا به راست دارم ، منّت كن بر من ، منّتى كه باران از آن قوم باز دارى و ندهى .\r\nبانگى شنيد كه دعاهاى شما را اجابت كردم . پس ايشان يكباره باز شدند كه نخواستند كه [ قيل 
  ] بداند كه ايشان به دعا كردن شدند بر خلاف او . [ چون 
  ] يك زمان بود ، قيل بن عمرو همى آمد از آنجا كه قربان كرده بود و آن چهارپايان را همه كشته بر كوه منا . پس بيامد تا به جاى خانهء كعبه و هم به سجع گفت : اى خداوند آسمان ! تو دانى كه من ايدر به حاجت آمده‌ام ، و حاجت من به تو نه از بيمارى است كه از بهر او عافيت خواهم ، و ليكن مبتلا شديم بدانچه به ما رسيد از قحط و كم بودن چهارپايان ، و به هيچكس باز گريخت ندانيم الَّا به تو . ما را بارانى ارزانى دار و فراز و هامون تر\r\n","description":"","footnote":"","page_name":" 114 ","page_number":168},
  {"content":"\r\nكن و ما را سيراب گردان .\r\nپس هم اندر ساعت سه ابر بر آمد : يكى سرخ و يكى سپيد و سديگر سياه . و از هوا بانگى آمد كه از اين هر سه ابر كدام خواهى ؟ هر كدام خواهى بگزين تا به قوم تو شود . قيل با خويشتن انديشه كرد و گفت : اين ابر سپيد بارى دانم كه تهى بود و اندر ميانش چيزى نبود ، و اين سرخ ندانم كه به ميان وى اندر چه بود ، و [ ليكن 
  ] ابر سياه را به ميانش باران [ بود 
  ] ، كه ما را چون باران آمدى از ابر سياه آمدى . پس ابر سياه را بگزيد و بانگ كرد كه اين ابر سياه خواهم كه به قوم [ من 
  ] شود . و بدان ابر سياه اندر اثر عذاب بود . و خداى عزّ و جلّ فريشتگان عذاب را بفرستاد تا آن ابر سياه را براندند و به زمين عاد بردند . و قيل از كوه فرود آمد و روى سوى ياران خويش كرد و گفت : ابر سياه بر آمد با باران ، و به قوم خويش فرستادم . و با ايشان بنشست و مىخورد . و آن ابر برفت و به قوم عاد شد .\r\nچون ابر نزديك ايشان شد ، ايشان شادى كردند كه باد آمد و ابر آمد . چنان كه خداى عزّ و جلّ به قرآن اندر از ايشان ياد كرد و گفت : * ( فَلَمَّا رَأَوْه عارِضاً مُسْتَقْبِلَ أَوْدِيَتِهِمْ قالُوا هذا عارِضٌ مُمْطِرُنا 46 : 24 ) * . و هود عليه السّلام مىدانست كه آن عذاب است كه او را خداى تعالى بياگاهانيده بود . ايشان را گفت : * ( بَلْ هُوَ مَا اسْتَعْجَلْتُمْ به رِيحٌ فِيها عَذابٌ أَلِيمٌ 46 : 24 ) * . چون ابر بديشان رسيد و بر سرشان بايستاد به فرمان خداى تعالى آن ريح عقيم از آنجا بيرون آمد چنان كه خداى گفت : * ( وَفي عادٍ إِذْ أَرْسَلْنا عَلَيْهِمُ الرِّيحَ الْعَقِيمَ 51 : 41 ) * . و عقيم آن بود كه اندر او هيچ منفعت نبود . و از باد در اين جهان منفعتها است بسيار كه درختان را بار دار گرداند و بويهاى خوش بياورد و ميوه ها بگيرد و كشتيها را به دريا اندر براند ، و هر بادى كه از اين منفعتها به دو اندر چيزى نبود او را عقيم خوانند زيرا كه خداى عزّ و جلّ اين باد را عقيم خواند ، و به جايى ديگر ايدون گفت : * ( وَأَمَّا عادٌ فَأُهْلِكُوا بِرِيحٍ صَرْصَرٍ عاتِيَةٍ 69 : 6 ) * . و صرصر بادى بود سرد ، و عاتيه بىفرمان خوانند آنكه خويشتن را نگه نتوان داشتن از بهر آن عاتيه خوانند او را .\r\nپس چون آن باد بر سر ايشان بيستاد ، هر چه از ايشان چهار پاى بود از زمين برگرفت و به هوا بربرد و بر زمين زد و پاره پاره كرد ، چنان كه خداى عزّ و جلّ گفت :\r\n","description":"","footnote":"","page_name":" 115 ","page_number":169},
  {"content":"\r\n* ( ما تَذَرُ من شَيْءٍ أَتَتْ عَلَيْه إِلَّا جَعَلَتْه كَالرَّمِيمِ 51 : 42 ) * ، [ La 22 
  ] و رميم استخوانها بود كه سالهاى بسيار برو گذرد و سست گردد و چون به دست اندر مالى همه خاك گردد .\r\nگفت كه هر چيزى كه باد بر او در آمدى چون خاك گردانيدى .\r\nپس چون ايشان هول آن باد بديدند با يك ديگر گفتند : صبر كنيد كه از پس اين باد اندر باران بود . و همه از خانه ها بيرون آمدند و بر ساده زمين پاى به زمين فرو بردند و بايستادند به مردى ، و هود پنداشت كه سوى او آيند و خواهش كنند و به خداى عزّ و جلّ بگروند . پس نگرويدند و به مردى و جاهلى بيستادند و باد اندر آمد و هر يكى را از ايشان برگرفت و به هوا بربرد و بر زمين زد و بكشت . و هر مردى از ايشان چند درخت خرما بن بودند ، چنان كه خداى عزّ و جلّ گفت : * ( فَتَرَى الْقَوْمَ فِيها صَرْعى كَأَنَّهُمْ أَعْجازُ نَخْلٍ خاوِيَةٍ 69 : 7 ) * . گفت : چنان بودند چون نخلهاى درخت خرما بن كه از زمين بركنى و بيفكنى . و جايى ديگر گفت : * ( نَخْلٍ مُنْقَعِرٍ . فَكَيْفَ كانَ عَذابِي وَنُذُرِ 54 : 20 - 21 ) * . و اين باد هفت شب و هشت روز همچنان همى آمد و آن همه مردمان را بر زمين زد و بكشت ، و زنان به خانه ها اندر شدند و باد ايشان را از زمين همى بر گرفت و از اين ديوار بدان ديوار همى زد تا همه را بكشت . و اين هفت شب و هشت روز باد را بر ايشان مسلَّط كرد . و خداى عزّ و جلّ اين را به قرآن اندر ياد كرد : * ( سَخَّرَها عَلَيْهِمْ سَبْعَ لَيالٍ وَثَمانِيَةَ أَيَّامٍ حُسُوماً 69 : 7 ) * . يعنى دايمة ، تا از ايشان هيچكس نماند مگر هود عليه السّلام و آن كسها كه به دو بگرويده بودند ، ايشان را هيچ گزند نبود چنان كه خداى تعالى گفت : * ( وَلَمَّا جاءَ أَمْرُنا نَجَّيْنا هُوداً وَالَّذِينَ آمَنُوا مَعَه بِرَحْمَةٍ مِنَّا وَنَجَّيْناهُمْ من عَذابٍ غَلِيظٍ 11 : 58 ) * .\r\nو اين وفد ايشان كه به مكّه نشسته بودند آگاهى نداشتند ، تا خبرشان آمد كه آن قوم عاد هلاك شدند . پس برخاستند و به سر كوه بر شدند ، و مرثد و لقمان قيل را گفتند : مسلمان شو تا برهى . گفت : مرا از پس قوم خويش زندگانى به كار نيست ، و روى سوى آسمان كرد و گفت : اى خداى آسمان ! اگر اين حديث راست است و تو قوم ما را هلاك كردى ، مرا نيز هلاك كن . هنوز او اين سخن تمام نگفته بود كه خداى عزّ و جلّ از آن باد لختى بفرمود تا بر او آمد و او را برگرفت و از سر كوه بينداخت و\r\n","description":"","footnote":"","page_name":" 116 ","page_number":170},
  {"content":"\r\nپاره پاره كردش . و اين دو تن كه مؤمن بودند بيامدند و قربان خويش بكشتند . آواز آمد كه شما هر كسى حاجتى بگزينيد و از من بخواهيد تا روا كنم . مرثد گفت :\r\nخواهم . مرثد گفت : كه مرا گندم دهى تا بزيم نان گندمين خورم . اجابت آمدش . و او برفت و به مكّه شد و آنجا همى بود . و خداى عزّ و جلّ او را چندان گندم بداد تا زنده بود مىخورد . و لقمان گفت : يا رب ! مرا عمر هفت كركس بده . آواز آمد كه هر چند بزييى هم ببايد مردن . لقمان گفت : روا است . اجابت آمدش . پس گويند كركس بچه‌اى را بگرفتى و بداشتى و بزرگ مىشدى تا آنگاه كه به مردى ، پس ديگرى بگرفتى و همچنان بداشتى تا هفت كركس بچه بگرفت و بپرورد تا بمرد . و آن كركس باز پس را لبد نام بود ، عرب به مثل اندر ايدون گويد : طالَ الأمَدُ عَلَى لُبَدٍ .\r\nپس چون لبد بمرد ، لقمان هم اندر ساعت بمرد .\r\nو محمّد بن جرير الطبرى رحمة الله عليه بدين كتاب اندر گويد كه هر كركسى هشتاد سال بزيست ، و به كتابهاى ديگر بجز كتاب محمّد جرير گويند كه هر كركس پانصد سال بزيستند ، تمام آن سه هزار و پانصد سال بود .\r\nو هود عليه السّلام با آ [ نا 
  ] ن كه به دو بگرويده بودند ، پنجاه سال ديگر آنجا بماندند و پس بمردند ، و زندگانى هود صد و پنجاه سال بود . و از پس هود صد سال هيچ پيغامبر نبود تا به وقت صالح عليه السّلام ، و همه ملكان بودند ، و گروهى بتپرست بودند ، و گروهى آتشپرست و گروهى آفتابپرست ، تا آن وقت كه خداى عزّ و جلّ صالح را به ثمود فرستاد .\r\nعبد الله بن عبّاس رضى الله عنهما چنين گويد كه ايزد تبارك و تعالى اين باد صرصر را به مقدار فراخى انگشترى بفرستاد ، و اگر فزونتر كردى همهء خلق زمين هلاك شدى . و زعبل چنين گويد كه : با علىّ بن ابى طالب رضى الله عنه به غزو بر نشسته بودم و با هم به جايى شديم به زمين احقاف ، و به يك جاى پيرى كهن فراز آمد و بپرسيد كه امير المؤمنين كدام است ؟ ما على را به دو نموديم . روى سوى على كرد عليه السّلام و گفت : يا امير المؤمنين ! به حاجتى پيش تو آمدم ، حاجت مرا روا كن . و اين بيتها بگفت ،\r\n","description":"","footnote":"","page_name":" 117 ","page_number":171},
  {"content":"\r\nشعر\r\n\r\nاسمع كلامى هداك الله من هاد\r\nو اخرج بعلمك عن ذى غلَّة صادى\r\nسمعت بالدّين دين الحقّ دل\r\nمحمّد هو قديم الحاضر و البادى\r\nفادلل على القصد و اجل الرّيب عن خلدى\r\nبسرعة ذات ايضاح و ارشاد\r\nإنّ الهداية للايمان ما حيّة\r\nعن العمى و التّقى من خير ازواد\r\n\r\nپارسى اين بيتها ايدون است كه اى راهنماى راست سخن ، سخن من بشنو و دليل من باش بر حقّ تا شك از دل من بزدايى . دين حقّ دين محمّد مصطفى است ، و مرا راهنماى باش بدين دين كه بهترين دينها است .\r\nچون امير المؤمنين على عليه السّلام اين سخنها بشنيد عجب بماند از آن شعر و فصاحت او . پس گفت : از كجايى ؟ گفت : از مردمان حضرموت . پيش تو رغبت كردم تا به مسلمانى مرا راهنماى باشى و اسلام بر من عرضه كنى . علىّ بن ابى طالب عليه السّلام او را گفت : خداى تعالى ترا توفيق نيكو داد و هر چه خواهى از من يا بى .\r\nپس او را پرسيد كه دانش تو چيست بدين جايگاههاى احقاف كه رسيدى ؟ مرد گفت : مگر خواهى كه از گور هود بررسى ؟ على گفت : بلى . مرد گفت : كه به وقت برنايى من با گروهى از اهل بيت خويش به گور هود [ b 22 
  ] رسيديم ، به شكافى در بايست شدن سخت تنگ به ميان كوه اندر بر كردار سردابى مطبّق به دو سنگ بزرگ .\r\nچون آنجا رسيديم خانه‌اى ديدم چهار گوشه كنده ، چهل ارش در چهل ارش ، و پيشگاه آن خانه يكى تخت نهاده از سنگ رخام دراز و فراخ ، و هود عليه السّلام بر آنجا خوابانيده . دست بدان تخت او فراز كردم ، تازه ايستاده بود بر كردار زنده‌اى . و بر تخت لوحى ساخته بود هم از رخام و بر آنجا نوشته بود : بِسْمِ الله العلىّ وَانَا هُود النَّبى رسولُ رَبِّ العِباد الَى الْمَلَاء من عادِ وَدَعَوْتُهُمْ الَى الايمانِ وَخَلَعُ الانْداد وَالأْوثانِ هُلِكُوا بِالرِّيح الْعَقيم فَاصبحوا كَالرّميم .\r\nپارسى چنان است كه همى گويد : به نام خداى بزرگوار و من پيغمبرم ، هود ، به قوم عاد . بر آنچه ايشان را به ايمان خوانم و از بت پرستيدن باز دارم ، و فرمان نبردند تا به باد عقيم هلاك شدند . امير المؤمنين على رضى الله عنه گفت : راست گفتى ،\r\n","description":"","footnote":"","page_name":" 118 ","page_number":172},
  {"content":"\r\nهمچنين است . و بفرمود تا او را چند سورت قرآن بياموزند و اركان مسلمانى و هديهء بسيار داد .\r\nو دعبل چنين گويد كه قوم عاد را هلاك رسيد بر زمين يمن جز آن كسها كه به هود گرويده بودند و به حضرموت بودند . يعرب بن قحطان بن عامر بن صالح بن ارفحشد بن سام بن نوح ، برادران خويش را گرد كرد ، و همه از يك مادر بودند و مادرشان از قوم عاد بود . و بدان روزگارها همه تازى زبان بودند ، و پسر مهترشان يعرب بود پس جرهم و نعمان و مسلمن و عاصم و قطامى و عاصبه و حميرا و ضع و حصى گفتند قوم عاد را هلاك آمد و به جايگاه ايشان از ما سزاوارتر از تو نيست .\r\nهمه برادران و كسهاى ايشان رفتند و جايگاههاى عاد به دست فراز گرفتند ، و پيش همه يعرب بن قحطان بود كه آنجا رسيد .\r\nو از پس اين قصهء شديد برادر شدّاد گوييم و صفت آن بهشت كه او كرده بود .\r\n","description":"","footnote":"","page_name":" 119 ","page_number":173},
  {"content":"\r\n\r\nقصهء شديد برادر شدّاد و بهشت او\r\nچون قوم عاد هلاك شدند ، به زمين شام يكى گروه ديگر بودند هم از فرزندان عاد بسيار ، و ايشان را مهترى بود شديد نام پسر عاد بن عملاق . و بر راه راست بود و عادل و دادگر بود و سيصد سال پادشاهى كرد ، و از داد ، او تا حدّى بود كه گويند از اهل بيت خويش پيشتر نشد ، و بر رسم داد كرد و كار راند . و گويند از بيت المال مشاهرهء قاضى كه فرا كرده بود پديد كرد ، و اين قاضى يك سال بنشست و چيزى همى گرفت و هيچكس به داورى پيش او نيامد . پس قاضى نزديك شديد شد و گفت : مرا اين مشاهره حلال نيست كه هيچ كار نمىكنم . شديد گفت تو بنشين و اجرا همى گير .\r\nقاضى يك چندى ديگر بنشست . دو مرد به داورى بر او شدند ، يكى از آن ديگر قطعه‌اى زمين خريده بود ، گنج در آن قطعه زمين يافته ، پس خلافشان افتاد . بايع گفت : من زمين با هر چه در او است فروختم . مشترى گفت : من زمين خريدم ، گنج نخريدم . و خلافشان دراز گشت . پس قاضى از ايشان پرسيد كه شما را فرزند هست ؟ ايشان گفتند : يكى را پسرى هست و ديگرى را دخترى . پس قاضى آن دختر بدان پسر فرمود دادن تا آن گنج ميان ايشان ببخشند .\r\nو هود عليه السّلام بنزديك شديد بسيار شدى و او را به خداى عزّ و جلّ خوانده بود و ليكن نگرويده بود تا هم بران كافرى بمرد . پس برادرش شدّاد بن عملاق به جاى او بنشست و بت پرستيد ، و هود عليه السّلام سوى وى شد همچنانكه سوى\r\n","description":"","footnote":"","page_name":" 120 ","page_number":174},
  {"content":"\r\nبرادرش شدى ، و او را به خداى عزّ و جلّ خواند و از بت پرستيدن نهى كرد . شدّاد گفت : اگر فرمان تو كنم خداى تو مرا چه دهد ؟ هود گفت : بهشت جاويدانه ، و صفت نعمت او ياد كرد . گفت : من خود يكى بهشت چونين بكنم بدين جهان . و بدين ايستاد و عزم كرد .\r\nو ضحّاك آن كه او را اژدهاك خواندند ، عمّزادهء اين شدّاد بود و پادشاه ، رى و طبرستان و گرگان و خراسان تا هندوستان او را بود ، و دويست و شصت ملك زير فرمان او بودند . جواهر و زر و سيم و مرواريد و زبرجد و مرجان و از عطرها چون مشك و كافور و عنبر و آنچه بدان ماند تا چندانكه بتواند گرد آوردن گرد كند و به دو فرستد ، و مردمان را فراز كرد تا از درياها مرواريد آوردند . پس بفرمود تا از هر گونه استادان گرد كردند و بياوردند و خواستهء جهان همه گرد كرد . و وزيران را بخواند و از ايشان شانزده مرد بگزيد و به چهار سوى فرستاد ، و با ايشان زيركان و هوا شناسان بفرستاد تا جاى بگزينند ، دشت و كوه و هواى خوش و درست . اين مردمان بگشتند اندر نواحى شام جايى چنين به دست آوردند . پس يك مرد بالا اندر بوم شدند و بر آوردند به سنگ جزع . پس چون بر روى زمين رسيد ، حصنى از زر و سيم بر آوردند چنان كه يك خشت زر و يك خشت سيم . پس از بلور ستونها نهادند و سقف او از زر كردند و گوهرها اندر وى نشاندند سرخ و زرد و سبز و كبود ، و چنان استوار كردند كه كس آن را نتواند كندن كه همه از اندرون به بيرون آورده بودند . و منظرها كرد و كوشكها ، و جويها را آب اندر براند و درختان گرداگرد جوى از زر و سيم ، و بارهاى او كرد از ياقوت و مرواريد ، و بر آن درختان مرغان كرد مجوّف ، و ميان ايشان به مشك و عنبر بياگند تا هر گه كه باد وزيدى از دهن ايشان آن عطرها بيرون ريختى ، و بوم را به جاى سنگريزه ياقوت و مرواريد كرد ، و به جاى گياه زعفران و به جاى خاك مشك و عنبر ، و گويند دوازده هزار كنگره كرد از زر و سيم و جواهر ، چنان كه چون آفتاب بر آن تافتى چشم خيره گشتى ، و او را دويست وزير بود . پس گرد بر گرد آن دويست كوشك [ a 23 
  ] فرمود از زر و سيم از بهر وزيران ، و هزار سرهنگ بودش ، هزار كوشك فرمود كردن از بهر ايشان .\r\n","description":"","footnote":"","page_name":" 121 ","page_number":175},
  {"content":"\r\nو پانصد سال اندر اين روزگار بشد و سيم و زر همه جهان سپرى گشت ، و جواهر و طيب همه عالم آنجا رفت . پس او را خبر بردند ، و او به حضرموت بود ، گفتند : تمام شد . برخاست و با آن هزار سرهنگ و دويست وزير و سى هزار حشم ، چون به يك منزلى برسيد ، آهويى پيش آمد بر خيال . پوهاى آهو از سيم و سروهاش از زر و چشم او از ياقوت و پايهايش از پيروزه ، و چنان به چشمش آمد كه از آن نيكوتر چيزى نديده بود .\r\nشدّاد اسب بر انگيخت و از پس او بشد و از سپاه جدا گشت . آهو ناپديد شد .\r\nسوارى ديد كه اندر بيابان همى آمد ، روى سوى او نهاد . چون نزديك رسيد او را گفت : اى بندهء ضعيف ! چه مىانديشى و چه مىكنى بدين حال كه تو هستى و بدين كه كردى ؟ از مرگ امان يافتى يا نه ؟ شدّاد خيره گشت . گفت : تو كيستى ؟ گفت : من ملك الموتم . گفت : چه خواهى ؟ گفت : جان تو . گفت : زنهار . گفت : چه زنهار ؟ گفت :\r\nچندان زمانم ده تا اين جاى كه كرده‌ام يك ديدار ببينم . گفت : فرمان نيست . پس ملك الموت گفت : روى برگردان . شدّاد روى برگردانيد ، چون باز نگريد ، ملك الموت پيش او ايستاده بود . خويشتن را به دو نمود و جان از تن او جدا شد و از اسب اندر گشت و بيفتاد مرده ، و آن سپاه او همه آنجا رسيده بودند . يكى بانگ از آسمان بيامد و آن همه لشكر را جان از تن بگسست و هيچكس از آن همه خلق در آن جايگه نرسيدند .\r\nو هود عليه السّلام پيش از اين به چهارصد و پنجاه سال مرده بود . و هود از عمزادگان ايشان بود . و نسبت شدّاد ايدون بود : شدّاد بن عاد بن عملاق ، و هود بن خالد بن الخلود بن عايم عملاق بن عاد بود .\r\nو ايدون گويند كه هيچكس از مردم بدان شهرستان نرسيدند تا روزگار معاوية ابن ابى سفيان به شام اندر مردى اشتر را گم كرده بود . همى گشت بدان بيابان اندر تا بدان جاى افتاد . چيزى ديد كه هرگز چنان نديده بود و گوش او نشنيده بود ، ندانست كه آن چيست . پس اندر شد و به وى اندر بگشت و خواست كه از آن گوهرها كه به ديوار اندر نشانده بود بكند ، نتوانست كه از اندرون به بيرون آورده بودند . پس از آن\r\n","description":"","footnote":"","page_name":" 122 ","page_number":176},
  {"content":"\r\nمرواريد و از آن مشك لختى بر گرفت و بياورد و به دمشق آمد نزديك معاويه ، و او را از آن آگاه كرد . معاويه را عجب آمد . كعب الاحبار را كه به وقت عمر بن الخطَّاب رضى الله عنه مسلمان شده بود و به اخبار اوايل عالم بود ، از او پرسيد . كعب الاحبار گفت :\r\nراست است و مردى بدين گونه بود سرخ موى و سرخ روى و گربه چشم . پس معاويه كس با آن مرد بفرستاد ، باز نيافتند . مرد گفت : يا معاويه ! من خود چون بازگشتم چيزى به دلم اندر آمد . بازگشتم هر چند كه طلب كردم نيافتم . معاويه ندانست كه خداى عزّ و جلّ آن را از چشم خلق پوشيده كرده است . پس عبد الله بن ابى قلابه را بخواند و با آن مرد سوى علىّ بن ابى طالب عليه السّلام فرستاد و نامه نوشت به وى و اين خبر بگفت و خواست كه بداند كه چنانست يا نه . پس آن مرد سوى على آمد رضى الله عنه . على گفت : راست گويد كه من از پيغمبر عليه السّلام شنيدم صفت اين مرد . پس معاويه را نامه كرد كه نيز كس آنجا نرسد الَّا ما شاء الله .\r\n","description":"","footnote":"","page_name":" 123 ","page_number":177},
  {"content":"\r\n\r\nخبر صالح پيغمبر عليه السّلام با ثمود و قومش\r\nو ثمود از فرزندان سام بود و نسبت او ايدون بود : ثمود بن حاثر بن آدم بن سام بن نوح . و اين گروه هم از فرزندان او بودند ، و ايشان به زمين حجر نشستندى ، و زمين حجر ميان حجاز است و ميان اول حدّ از شام . و خداى عزّ و جلّ ايدون گفت : * ( كَذَّبَ أَصْحابُ الْحِجْرِ الْمُرْسَلِينَ 15 : 80 ) * . و زمين حجر امروز پيدا است . و پيغمبر عليه السّلام چون به غزو تبوك برگذشت ، آنجا ياران را گفت : اين جاى ثمود است . و ايشان به باديه بودند نزديك كوههاى شام ، و آن كوهها از سنگ است ، و مردمانى بودند به زور و قوّت چون قوم عاد . و بدان كوهها اندر از سنگ خانه ها كندند ، چنان كه خداى عزّ و جلّ گفت : * ( وَكانُوا يَنْحِتُونَ من الْجِبالِ بُيُوتاً آمِنِينَ 15 : 82 ) * . * ( فَاتَّقُوا الله 3 : 50 ) * . و مر ايشان را يك چشمه آب بود بزرگ كه همه گروه از آن چشمه آب خوردندى ، و همه را آن آب بس بودى . و ايشان همه بتپرست بودند .\r\nپس خداى عزّ و جلّ صالح را عليه السّلام بديشان فرستاد ، چنان كه فرمود در قرآن : * ( وَإِلى ثَمُودَ أَخاهُمْ صالِحاً قال يا قَوْمِ اعْبُدُوا الله ما لَكُمْ من إِله غَيْرُه 7 : 73 ) * . و از بهر آن گفت : * ( أَخاهُمْ صالِحاً 7 : 73 ) * ، كه به قرابت ثمود برادر او بود و هم از قبيلهء ايشان بود از فرزندان ثمود ، و نسب او اين بود : صالح بن اسف بن كماسح بن ارم بن ثمود بن حابر ابن ارم بن سام بن نوح . پس صالح ايشان را گفت : * ( يا قَوْمِ اعْبُدُوا الله ما لَكُمْ من إِله غَيْرُه ، هُوَ أَنْشَأَكُمْ من الأَرْضِ وَاسْتَعْمَرَكُمْ فِيها فَاسْتَغْفِرُوه ثُمَّ تُوبُوا إِلَيْه إِنَّ رَبِّي ) *\r\n","description":"","footnote":"","page_name":" 124 ","page_number":178},
  {"content":"\r\n* ( قَرِيبٌ مُجِيبٌ 11 : 61 ) * . ايشان گفتند : * ( يا صالِحُ قَدْ كُنْتَ فِينا مَرْجُوًّا قَبْلَ هذا أَ تَنْهانا أَنْ نَعْبُدَ ما يَعْبُدُ آباؤُنا وَإِنَّنا لَفِي شَكٍّ مِمَّا تَدْعُونا إِلَيْه مُرِيبٍ 11 : 62 ) * .\r\nصالح اندر ميان ايشان بت نپرستيدى به كودكى ، ايشان گفتندى تا بزرگ شود و بت پرستد . چون بزرگ شد و ايشان را اين گفت ، ايشان گفتند ما گوش داشتيم كه تو بزرگ شوى و اين بتان ما را پرستى ، اكنون ما را نيز از بت پرستيدن نهى مىكنى ، و ما از آنكه تو مىگويى و دعوى كنى بر شكايم ، و صالح بسيار روزگار اندر ميان ايشان بماند و كس به دو نگرويد . پس [ b 23 
  ] گفتند : اى صالح ! ما را برهانى بنماى تا بدانيم كه تو پيغمبرى . صالح گفت : چه خواهيد ؟ گفتند : از اين كوه سنگ خاره اشترى بيرون آورى ماده با بچه ، سرخ موى و گربه چشم كه ما [ را 
  ] شير دهد تا بخوريم ، آنگاه به تو بگرويم . صالح گفت : اين بر خداى عزّ و جلّ آسان است ، اگر چه بر شما دشخوار است .\r\nپس جبريل سوى صالح آمد و گفت : يا صالح ! اين را خداى عزّ و جلّ پيش از آنكه مر او ترا و جملهء آفرينش را آفريد به چندين هزار سال تقدير كرده است . دعا كن تا وقت اظهار تقدير بدين نزديك آمد . پس صالح دعا كرد و كوه يك ناليدن بناليد و بكفيد و از ميان سنگ اشترى از آن گونه كه ايشان خواستند بيرون آمد با بچه به قدرت خداى عزّ و جلّ . ايشان چون آن بديدند گفتند : اين از جادوى كرد ، و چون اشتر بيرون آمد با بچه ، بانگى رها كرد و فرا علف خوردن ايستادند . ايشان همچون باطنيان گفتند : اين جادوى است كه اين در قدرت خداى عزّ و جلّ محال است كه كند يا تواند كرد . پس اشتر به چشمهء آب آمد و آن آب ايشان همه بخورد به فرمان خداى عزّ و جلّ ، زيرا كه آن عبرت بود و سبب هلاكت ايشان بود ، و از بلا خيرى نتوان ديدن كه او بر دل موافق آيد .\r\nايشان آن روز آب نيافتند . سوى صالح آمدند و گفتند ما را آب بايد . صالح گفت :\r\nيك روز شما را و يك روز اشتران را . و آن همه بهانهء عذاب و هلاكشان بود . پس بايستادند چنان كه خداى عزّ و جلّ همى گويد : * ( وَلا تَمَسُّوها بِسُوءٍ فَيَأْخُذَكُمْ عَذابٌ أَلِيمٌ 7 : 73 ) * . و مردمان حريص را كه بر خلاف آن نهى كنند ، حرص او زيادت شود تا در آن\r\n","description":"","footnote":"","page_name":" 125 ","page_number":179},
  {"content":"\r\nنهى شوند . صالح گفت : زنهار ! تا اين اشتر را نرنجانيد و نكشيد و اگر نه عذاب خداى شما را بگيرد عذابى بزرگ ، همچنانكه ابليس را گفت آدم را سجود كن ، مخالفت پيش آورد ، و آدم را گفت اين شجره مخور ، بخورد ، و قابيل را گفت : هابيل را نيكو دار و ميازار ، مخالفت پيش گرفت و هابيل را بكشت ، و هاروت و ماروت را گفتند راستى كنيد و معصيت مكنيد ، مخالفت پيش گرفتند ، و يعقوب مر پسر را يوسف گفت خواب را پيش برادران مگوى . خلاف كرد ، و ديگر پسران را گفت يوسف را ميازاريد و نگاه داريد تا گرگش نخورد ، خلاف كردند و بهانه بر گرگ بستند ، و پيغمبر عليه السّلام گفت : ابْن آدَمُ حِريصٌ عَلَى ما مُنِع .\r\nپس چون ايشان را گفت صالح كه اين اشتر را نگاه داريد تا نكشيد . طمع كشتن كردند ، و آن اشتر سى سال اندر ميان ايشان بماند و خداى عزّ و جلّ كه عالم الاسرار است دانست كه ايشان آن شتر را بكشند ، و آن شتر را خود سبب هلاكت ايشان آفريده بود ، و صالح ايشان را گفت : شما اين اشتر را بكشيد . گفتند : كه كشد ؟ نام آن كس ما را بگوى تا هم اكنون او را بكشيم ! گفت : اين غلامى باشد سرخ گونه ، گربه چشم ، و هنوز از مادر نزاده است . ايشان دو زن بياوردند و بر زنان كه بار داشتند بگماشتند و گفتند : بگرديد كه هر كه پسرى زايد و اين نشان دارد ما را آگاه كنيد تا او را بكشيم . اين زنان برفتند و همى نگاه داشتند .\r\nپس چون پسرى بدان نشان ديدندى ، ايشان را آگاه كردندى و آن پسر را بكشتندى ، و پدرش سخن نيارستى گفتن ، و ليكن بر صالح دشمن شدندى و با وى عصبيّت نهادندى و در دل كردى كه صالح را بكشد چون دست يابد . پس هر مردى را كه پسرى آمدى بدان نشان بكشتندى ، تا نه پسر را بكشتند به ده سال اندر ، و مادران و پدران ايشان همه بر صالح دشمن گشتند و بر خون او بيستادند و گفتند كه :\r\nما صالح را بكشيم ، و از بيم قوم خويش نيارستند بآشكارا كشتن ، و به دل اندر نگاه همى داشتند چنان كه خداى عزّ و جلّ گفت : * ( وَكانَ في الْمَدِينَةِ تِسْعَةُ رَهْطٍ يُفْسِدُونَ في الأَرْضِ وَلا يُصْلِحُونَ 27 : 48 ) * . و فساد ايشان به زمين اندر اين نيّت بد بود كه بر صالح داشتند .\r\n","description":"","footnote":"","page_name":" 126 ","page_number":180},
  {"content":"\r\nپس مردى را از مهتران ايشان بر اين صفت پسرى آمد . چون خواستندش كشتن ، آن نه تن گفتند اين سخن صالح را اصلى نيست ، و او به جادويى فرزندان ما را همى كشد و از دور بر ما همى افسوس كند ، و كس اين اشتر را نخواهد كشتن . پس از كشتن فرزندان دست باز داشتند ، و فرزندى پديد آمد از مهترى ، و او آن بود كه صالح از او نشان داده بود . پس آن پسر بزرگ شد و هم بر آن نشان آمد كه صالح گفته بود ، و اين اشتر بر دست او كشته شد .\r\nو قوم ثمود از اين جهت هلاك شدند و به زمين فرزندى نيامد و نيايد بر قوم خويش شومتر از وى ، و تا امروز اندر عرب و عجم مثل زنند و همى گويند : عاقر النّاقة . و نام اين غلام قدار بود ، و به عرب اندر مثل گويند : اشأم من قدار . پس اين غلام بزرگ شد و بيست ساله گشت و به جاى مردان آمد .\r\nآن نه مرد كه پسران ايشان را كشته بودند هر گاه كه بدان غلام اندر نگريستى ، بگريستندى و گفتندى : اگر صالح فرزندان ما را نكشتى امروز چند اين غلام بودندى . پس صبر نتوانستند كرد ، و آن نه گرد آمدند و عهد كردند و سوگند خوردند به خدايان خويش يعنى بتان كه ما صالح را بكشيم بدل آن فرزندان خويش را . و نيارستند به ميان قوم اندر آشكارا كردن . تدبير كردند كه هر نه به سفر شويم و لختى برويم و از پس كوه بنشينيم . چون شب آيد باز شهر آييم و چند گاهى متوارى همى باشيم تا مردمان پندارند كه ما به سفر رفته‌ايم . پس يك شب گرد آييم و گوييم :\r\nاكنون آمديم ، تا كس ما را تهمت نكند . اگر [ a 24 
  ] اولياى صالح ما را چيزى گويند گوييم : ما به شهر نبوديم و اكنون آمديم ، چنان كه خداى عزّ و جلّ از ايشان حكايت كند : * ( قالُوا تَقاسَمُوا بِاللَّه لَنُبَيِّتَنَّه وَأَهْلَه ثُمَّ لَنَقُولَنَّ لِوَلِيِّه ما شَهِدْنا مَهْلِكَ أَهْلِه وَإِنَّا لَصادِقُونَ 27 : 49 ) * . و خداى عزّ و جلّ گفت : * ( وَمَكَرُوا مَكْراً وَمَكَرْنا مَكْراً وَهُمْ لا يَشْعُرُونَ 27 : 50 ) * .\r\nمر صالح را مكر كردند و من پاداش مكر ايشان باز دادم ، ايشان ندانستند .\r\nپس بدين تدبير از شهر بيرون آمدند و به زير سنگى بزرگ پنهان شدند تا چون شب اندر آيد به شهر باز آيند به تدبير كشتن صالح . پس خداى عزّ و جلّ هم اندر آن شب آن سنگ را از جاى برگرفت و بر ايشان گردانيد و همه اندر آن زير سنگ\r\n","description":"","footnote":"","page_name":" 127 ","page_number":181},
  {"content":"\r\nبمردند ، چنان كه خداى گفت : * ( فَانْظُرْ كَيْفَ كانَ عاقِبَةُ مَكْرِهِمْ أَنَّا دَمَّرْناهُمْ وَقَوْمَهُمْ أَجْمَعِينَ 27 : 51 ) * . پس چون روزى چند بر آمد ، مردى بدان راه مىگذشت . آن مردمان را ديد زير آن سنگ اندر مانده و بمرده . باز آمد و قوم را آگاه كرد . بيرون شدند و آن قوم را ديدند آنجا به زير سنگ اندر مرده . بيرون آوردندشان و به شهر آمدند و از صالح برگشتند و او را گفتند : نه بس بود كه ما را فراز كردى [ به فسوس 
  ] تا فرزندان اين مردمان بكشتيم ، نيز پدران ايشان بكشتى ؟ و ما را اين اشتر به كار نيست ، ما او را بكشيم .\r\nپس گرد آمدند و كسى جستند كه آن اشتر را بكشد . هر كه را گفتند ، اجابت نكرد . اين غلام مهتر زاده اجابت كرد و برخاست و پيش اشتر آمد بر چشمه ، كه آن اشتر همى آب خورد با بچه . و از دور بيستاد با ياران خويش و شمشيرى بر پاى اشتر زد و بيفگند و آهنگ سوى بچه كرد تا بكشد . بچه بگريخت و بر آن كوه شد كه مادرش از آنجا بيرون آمده بود ، و بر سر كوه شد .\r\nصالح را خبر آوردند كه اشتر را بكشتند . صالح بيرون آمد و گفت : اى قوم ! عذاب را بياراييد كه عذاب آمد از آسمان . ايشان پشيمان شدند و از عذاب بترسيدند . صالح را گفتند : ما نفرموديم و نپسنديديم ، اين غلام او را كشت . اكنون ما را چه حيلت است ؟ صالح گفت : بنگريد تا آن بچه را بيابيد تا به ميان ما اندر باشد ، مگر عذاب نيايد . صالح برفت و با آن قوم بر آن كوه كه آن بچه اشتر شده بود . بچه چون صالح را بديد با قوم ، بيستاد و روى سوى ايشان كرد و سه بانگ بكرد پس برفت ، و ايشان از پس او بشدند و اندر نيافتند .\r\nصالح گفت : عذاب را بياراييد و بدانيد كه اين بچه سه بانگ كرد ، شما را سه روز زمان است : نخستين روز رويتان زرد شود ، و ديگر روز سرخ شود ، و سديگر روز سياه شود ، و چهارم روز عذاب آيد چنان كه خداى تعالى گفت : * ( تَمَتَّعُوا في دارِكُمْ ثَلاثَةَ أَيَّامٍ ذلِكَ وَعْدٌ غَيْرُ مَكْذُوبٍ 11 : 65 ) * . نخستين روز رويهايشان زرد شد ، و ديگر روز سرخ گشت ، و سوم روز سياه شد . دانستند كه عذاب آمد ، ليكن ندانستند كه از كدام سوى آيد . پس بانگى از آسمان بيامد كه از سهم آن بانگ جانهاشان از تن جدا شد ،\r\n","description":"","footnote":"","page_name":" 128 ","page_number":182},
  {"content":"\r\nچنان كه خداى گفت : * ( وَأَخَذَ الَّذِينَ ظَلَمُوا الصَّيْحَةُ فَأَصْبَحُوا في دِيارِهِمْ جاثِمِينَ 11 : 67 ) * . و كس از ايشان زنده نماند مگر صالح و آن كسها كه به دو بگرويده بودند . چنان كه خداى عزّ و جلّ گفت : * ( فَلَمَّا جاءَ أَمْرُنا نَجَّيْنا صالِحاً وَالَّذِينَ آمَنُوا مَعَه بِرَحْمَةٍ 11 : 66 ) * ، * ( وَقَطَعْنا دابِرَ الَّذِينَ كَذَّبُوا بِآياتِنا 7 : 72 ) * . و ديگر گفت : * ( كَأَنْ لَمْ يَغْنَوْا فِيها أَلا إِنَّ ثَمُودَ كَفَرُوا رَبَّهُمْ أَلا بُعْداً لِثَمُودَ 11 : 68 ) * . چنان شدند كه گويى هرگز به جهان نبودند ، و صالح با مؤمنان همه آنجا بودند تا بمردند .\r\nو از پس صالح هيچ پيغمبر نبود تا وقت ابراهيم عليه السّلام . و اين حديث ابراهيم خود لختى گفته بوديم كه جهان بىملك مانده بود ، و آنگاه ملك به ملك مىآمد تا به كنعان بن كوش آمد و از كنعان به پسرش نمرود آمد .\r\n","description":"","footnote":"","page_name":" 129 ","page_number":183},
  {"content":"\r\n\r\nخبر ابراهيم خليل الرّحمن صلوات الله عليه\r\nو پس از صالح نيز پيغمبر نبود تا وقت ابراهيم عليهما السّلام . و جهان از ملك به ملك مىآمد و زمين بابل آنجا كه امروز بغداد است و عراق ، و آن آبادانترين جهان بود و به دست اين ملك افتاد ، نمرود بن كنعان بن كوش بن حام بن نوح . و از پدر و جدّ ميراث يافت ، و پدرش كنعان و جدّش كوش ، و هم بر اين زمين بابل ملك بودند و هر سه بتپرست بودند و ستمگار ، و اين نمرود ستمگارتر بود و بتان زرّين داشت و بت خانه هاى زرّين ساخته ، و ايشان را سرايها بود از زر و سيم و گوهر . و وزيرى داشت به زبان عبرانى و تازى آزر ، و پهلوى تارخ بن [ ناحور 
  ] بن ساروغ بن ارغوا بن سالح بن قينان بن نوح . و اين آزر بر بت خانهء نمرود و بر آن خواسته ها كه آنجا بود نگهبان بود .\r\nو گروهى از مردمان اخبار ايدون گويند كه نمرود ملك همه جهان بود ، و اين خبر نادرست است ، و درست آن است كه نمرود ملك اقليم بابل بود ، و گروهى ايدون گويند كه از پس نوح عليه السّلام ملكى اين جهان كس را تمام نبود مگر چهار كس را : دو مسلمان و دو كافر ، از كافران نمرود بود و بخت النصر ، و از مسلمانان سليمان بود و اسكندر . و اخبار مختلف آمده است اندر اين و درست آنست كه نمرود ملك زمين بابل بود .\r\nپس چون وقت ابراهيم عليه السّلام آمد ، مردمان نجوم گرد آمدند و نمرود را\r\n","description":"","footnote":"","page_name":" 130 ","page_number":184},
  {"content":"\r\nگفتند : بدين سال اندر پسرى آيد [ b 24 
  ] به پادشاهى تو اندر كه اين همه بتان بشكند و دينى ديگر آرد و هلاك تو بر دست او بود . نمرود بفرمود تا بر زنان حامله كس برگماشتند ، زنان امين خويشتن ، تا هر كجا پسرى آيد او را آگاه كنند . پس مادر ابراهيم عليه السّلام به ابراهيم بار گرفت . چون شكمش بزرگ شد ، پدر ابراهيم گفت : كاشكى اين فرزند ما دخترى آيد تا ملك او را نكشد .\r\nچون وقت بار نهادن آمد ، ابراهيم از مادر بيامد . او را از پدر پنهان كرد و پدر را گفت : مرا پسرى آمد و بمرد و به گور كردمش . پدر گفت : نيك كردى . پس نيارست او را به خانه اندر داشتن ، برگرفت و به كوهى برد و به شكافى اندر پنهان كرد و سنگى بر در غار بنهاد و گفت : اگر گرگى يا شيرى يا ددى او را بخورد به بود از آنكه او را پيش من اندر بكشند . و هر وقت مادر بنزد او آمدى و شير همى دادى و گوش به دو مىداشتى . و هر وقت كه سوى وى آمدى گفتى : ددى او را البتّه خورده بود . و چون آنجا رسيدى و او را ديدى زنده ، و انگشت همى مكيدى . و خداى عزّ و جلّ او را از آن انگشتان روزى همى بيرون آوردى . و هر روز چندانكه كودكى به ماهى بالد او بباليدى . و يازده ماه به غار اندر بماند و چندان بالا كرد كه كودكى پانزده ساله .\r\nپس ابراهيم مادر را گفت : مرا از اين جاى بيرون بر . مادر بيامد به وقت آنكه شفق فرو شده بود و شب تاريك گشته ، و او را از آن غار بيرون آورد . چون بيرون آمد و سر بر كرد ، آسمان را ديد و ستارگان . با خويشتن گفت و بينديشيد كه اين آسمان را و ستارگان را على حال خداوندى بود كه آن را بيافريد ، و طبع توحيد و معرفت خداى عزّ و جلّ كه اندر ذات او بود اين استدعا كرد ، و بىآنكه كسى او را بياموخت از او اين داعيه بجنبيد و بيرون آمد . و حكما ايدون گويند كه مثل ابراهيم عليه السّلام اندر آن وقت چنان بود چون مثل زيتون . و زيتون را طبع چنان است كه از وى روغن آيد چون بيفشارى كه او اين كار را آفريده است . پس چون زيتون نيكطبع بود ، روغن بسيار بود ، و هم بر درخت از وى روغن بود پيش از آنكه بيفشارى . همچنين از معرفت خداى عزّ و جلّ و طلب كردن توحيد از ابراهيم بيرون آمد ، پيش از آنكه پيغامبر شد ، يا كسى او را بياموخت . پس چون سر سوى آسمان\r\n","description":"","footnote":"","page_name":" 131 ","page_number":185},
  {"content":"\r\nكرد ، يكى ستارهء روشن ديد گفت : * ( هذا رَبِّي 6 : 76 ) * . و اين سخن به معنى استفهام است نه به معنى ايجاب .\r\nچنان كه كسى را غايبى بوده باشد و از دور كسى را بيند ايدون گويد كه اين آن فلان است يا نه ؟ ! از روى پرسيدن نه از روى يقين كه اين فلان است ! و محمّد بن جرير اندر اين كتاب اين نكته نگفته است و ليكن من بگفتم از بهر آنكه كسى نپندارد كه ابراهيم مر ستاره را يا آفتاب را به خدايى خواند به معنى هرآينگى كه اگر چنين پندارد كافر شود ، و ليكن ايدون بايد پنداشتن كه ابراهيم اين سخن كه گفت به معنى خداى طلب كردن گفت نه بدان معنى كه آن چيز را به خدايى خواند ، و معنى * ( هذا رَبِّي 6 : 76 ) * به هر سه لفظ بر استفهام بود ، و چنين بايد دانستن كه ابراهيم آن را به معنى يقين نگفت ، چنان كه خداى عزّ و جلّ به قرآن اندر گفته است : * ( جَعَلا لَه شُرَكاءَ 7 : 190 ) * . يعنى : ا جَعَلا لَه شُركاءَ . تا توحيد را گوش ( ؟ ) نيايد و معنى راست آيد . و سخن پيغمبران عليه السّلام بر نيكوتر روشى تأويل كرده آيد .\r\nو اندر اين معنى نكته‌اى لطيف است كه محمّد جرير نگفته است ، و اين آنست كه خداى عزّ و جلّ گفت : ما حكم كرديم كه هر كه با من شرك گيرد او را بر آتش بگذرانم ، چون ابراهيم اين سخن كه به ظاهر شرك بود و به باطن توحيد ، ما نيز [ به 
  ] ظاهر آتشى ساختيم و به باطن بوستانى كرديم ، تا ظاهر مر ظاهر را باشد و باطن مر باطن را .\r\nپس مادر ابراهيم مر ابراهيم را اندر غار بنشاند تا از شب نيمى برفت و مردم بخفتند ، پس به شهر اندر شد پنهان . و چون يك زمان ببود ، آن ستارهء روشن ناپديد شد و به مغرب فرو رفت ، ابراهيم گفت : * ( لا أُحِبُّ الآفِلِينَ 6 : 76 ) * . دانست كه فروشونده خداى نبود . گفت مر آن را كه فرو شود و غايب شود نخواهم . پس زمانى ببود . ماه بر آمد ، گفت : اين بود خداى كه روشنايى اين بيشتر است . و شب به ماه كاست بود و آن وقت كه ماه نيم شب بر آيد ، پس چون ماه به روشنى ايستاد ، دانست كه آن نيز فرو شود و فروشونده خداى نبود . و چون روز روشن شد و آفتاب بر آمد ، گفت : اينست خداى ! چون آفتاب نيز فرو شد ، گفت : اين همه را كه من همى بينم خدايى هست كه\r\n","description":"","footnote":"","page_name":" 132 ","page_number":186},
  {"content":"\r\nايشان را بر آورد و فرو برد و آفرينندهء ايشان است و جملهء مخلوقات . پس گفت ، قوله تعالى : * ( إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَالأَرْضَ حَنِيفاً وَما أَنَا من الْمُشْرِكِينَ 6 : 79 ) * . من روى از اين همه بگردانيدم و روى سوى آن كسى نهادم كه او آسمان و زمين آفريد و هر چه به دو اندر است . حنيفا ، يعنى طاهرا ، بدان پاك بگرويدم و بر او انباز نگيرم . و هم اندر ساعت درخت توحيد به دل او اندر برست .\r\nو ديگر روز مادرش او را پيش پدر برد و گفت : اين فرزند ماست ، و بگفت كه من با وى چه كردم و كجا داشتم تا اكنون ، و خداى عزّ و جلّ مهر او اندر دل پدر افگند .\r\nمادرش را گفت : نيك كردى ، و ابراهيم با پدر اندر خانه همى [ a 25 
  ] بود و پدر مىپرورد تا بزرگ شد . و ابراهيم آن بتان را نپرستيدى . پس چون خداى عزّ و جلّ به دو وحى كرد و بفرمودش كه نمرود و قومش را به مسلمانى خوان . ابراهيم تدبير كرد كه چگونه كند تا اين حديث بر ايشان عرضه كند .\r\nپس نخستين وقتى كه ايشان را بخواند آن بود كه ايشان را عيدى فراز آمد . و رسم ايشان چنان بود كه روز عيد از شهر بيرون شدندى ، مگر كسى كه بيمار بودى .\r\nپس پدر ابراهيم ابراهيم را گفت : تو نيز با ما بيرون آى به عيدگاه . ابراهيم گفت : من بيمارم و نتوانم آمدن ، چنان كه خداى گفت : * ( فَنَظَرَ نَظْرَةً في النُّجُومِ . فَقالَ إِنِّي سَقِيمٌ 37 : 88 - 89 ) * .\r\nو بدان زمانه علم نجوم غالب بود ، و هر كس كه چيزى از احكام ندانستى و دعوى كردى ، او بر ايشان افسوس كردى . پس او گفت من بيمارم به حكم نجوم ، چنان كه شما حكم كنيد . و بدين نه دروغ خواست و ليكن بهانه خواست تا ايشان او را با عيد بيرون نبرند ، بيمارى بهانه كرد . و ايشان را رسم چنان بودى كه روز عيد بامداد سوى بتان آمدندى و بتان را سجود كردندى ، و آن طعامها كه آن روز خواستند خوردن پيش بتان بنهادندى . چون از عيدگه باز آمدندى ، پيش بتان رفتندى و سجده كردندى و آن طعامها را برگرفتندى و گفتندى بركت اندر اين افتاد ، و آن طعام [ ها 
  ] را ببرد [ ند 
  ] ى و به تبّرك بخوردندى . ابراهيم عليه السّلام ايستاده بود و همى ديد . چون ايشان بيرون آمدند و به عيدگاه شدند ، ابراهيم گفت : * ( وَتَاللَّه لأَكِيدَنَّ أَصْنامَكُمْ بَعْدَ أَنْ تُوَلُّوا مُدْبِرِينَ 21 : 57 ) * . گفت : ببينيد كه من با اين بتان شما چكنم تا شما باز گرديد ! يك دو\r\n","description":"","footnote":"","page_name":" 133 ","page_number":187},
  {"content":"\r\nتن از ايشان آن را از او بشنيدند ، به خوار داشتند . همه از شهر بيرون شدند . خازن آن بتخانه پدر ابراهيم بود ، ابراهيم را گفت : چون تو به عيدگاه نخواهى آمدن ، اين بتخانه را نگاه دار . و خود با نمرود و ديگران به عيد بيرون شدند ، چنان كه خداى گفت : * ( فَجَعَلَهُمْ جُذاذاً إِلَّا كَبِيراً لَهُمْ لَعَلَّهُمْ إِلَيْه يَرْجِعُونَ 21 : 58 ) * .\r\nابراهيم عليه السّلام تبرى بياورد و به بتخانه اندر شد و آن طعامها بديد و بر ايشان افسوس كرد ، و آن همه بتان را دست ببريد مگر آن بت بزرگ . و بدان خانه اندر يكى بت بزرگ بود ، ابراهيم آن را نجنبانيد و بتان را گفت : * ( أَ لا تَأْكُلُونَ 37 : 91 ) * . اين طعام را نخوريد ؟ * ( ما لَكُمْ لا تَنْطِقُونَ 37 : 92 ) * . و چه بوده است كه همى سخن نگوييد ؟ ! سخن گوييد . پس آن بتان را دستها ببريد و آن تبر بر گردن آن بت بزرگ بر نهاد و حجّت خويشتن بر ايشان درست كرد ، تا اگر گويند اين چنين كه كرد ، گويد اين بت بزرگ كرد ، و اگر ايشان گويند اين بت چون كند و كس را زيان نتواند كردن ، او گويد چرا آن را پرستيد كه زيان و سود نتواند كردن ؟ ! پس چون از عيد باز آمدند و به بتخانه شدند و آن بتان را بديدند بدان حال ، همه گرد آمدند و شنعت كردند و نمرود را آگاه كردند . به بتخانه اندر آمد و مردمان همه گرد آمدند و گفتند : من فعل هذا بالهتنا انّه لمن الظَّالمين . اين كه كرد بر بتان ما كه هر كه كرد بر خويشتن ظلم كرد ! آن دو سه تن كه از ابراهيم شنيده بودند كه گفت : * ( وَتَاللَّه لأَكِيدَنَّ أَصْنامَكُمْ بَعْدَ أَنْ تُوَلُّوا مُدْبِرِينَ 21 : 57 ) * . اين [ مردمان سوى نمرود 
  ] آمدند و گفتند : سمعنا فتى يذكرهم يقال له ابراهيم . گفتند : از جوانمردى شنيديم كه ايشان را همى بد گفت ، نام او ابراهيم ، مگر اين او كرده است ، چنان كه خداى گفت : * ( قالُوا فَأْتُوا به عَلى أَعْيُنِ النَّاسِ لَعَلَّهُمْ يَشْهَدُونَ 21 : 61 ) * . او را پيش مردمان آريد تا مقرّ شود و ايشان گواه باشند . برفتند و ابراهيم را بياوردند و گفتند : * ( أَنْتَ فَعَلْتَ هذا بِآلِهَتِنا يا إِبْراهِيمُ 21 : 62 ) * . تو كردى با خدايان ما چنين ؟ ابراهيم گفت : * ( بَلْ فَعَلَه كَبِيرُهُمْ هذا فَسْئَلُوهُمْ إِنْ كانُوا يَنْطِقُونَ 21 : 63 ) * . يكى كرد از مهتران ايشان ، اينك بپرسيدش كه كرد ؟ ! و ليكن اين [ را 
  ] معنى آن است زى علما و اهل تفسير تا بدانى كه ابراهيم عليه السّلام بدين معنى چه خواست تا بر او دروغ نيندشى كه دروغ از گناههاى كباير است ، و پيغامبران\r\n","description":"","footnote":"","page_name":" 134 ","page_number":188},
  {"content":"\r\nعليهم السّلام معصوم بودند ، و من اين معنى بگويم هر چند محمّد بن جرير نگفته است ، تا ابراهيم را تهمت دروغ نكنى . و معنى آن كه گفت زى علما آن است كه * ( بَلْ فَعَلَه 21 : 63 ) * ، اينجا وقف است : پس ابتدا كنى : * ( كَبِيرُهُمْ هذا 21 : 63 ) * ، چنان كه ايدون گويد : كرد مهترشان اينك بپرسيدش اگر سخن گويد .\r\nابراهيم وقف نكرد و ليكن سخن از اوّل تا به آخر بگفت و بر ايشان پوشيده كرد .\r\nايدون پنداشتند كه او گويد مهترشان كرد . و ابراهيم معنى وقف خواست تا سخن بر ايشان پوشيده باشد و او را دروغ گفته نيايد ، پس ايشان گفتند : * ( لَقَدْ عَلِمْتَ ما هؤُلاءِ يَنْطِقُونَ 21 : 65 ) * . تو دانى كه ايشان سخن نگويند ؟ ابراهيم عليه السّلام آن حجّت بر ايشان گردانيد كه چون ايشان سخن نگويند و كس را منفعت و مضرّت نكنند ، پس ايشان را چرا پرستيد ؟ چنان كه خداى عزّ و جلّ گفت : * ( أَ فَتَعْبُدُونَ من دُونِ الله ما لا يَنْفَعُكُمْ شَيْئاً وَلا يَضُرُّكُمْ . أُفٍّ لَكُمْ وَلِما تَعْبُدُونَ من دُونِ الله أَ فَلا تَعْقِلُونَ 21 : 66 - 67 ) * . همى پرستيد شما چيزهايى كه شما را نفع نكند و ضر نكند ، و حجّت خويش بر ايشان لازم كرد .\r\nچون ابراهيم گفت ايشان را كه شما را سود و زيان نكنند و نخورند و نبينند و نشنوند چرا پرستيد ؟ ! ايشان را درست شد كه ابراهيم كرده است . آنگه تدبير عقوبت او كردند .\r\nو ابراهيم پيغامبرى آشكارا [ b 25 
  ] كرد و خلق را به خداى عزّ و جلّ خواند و از بتپرستى نهى كرد . و قوم با وى حجّت گرفتند و ايدون گفتند كه ما را نهى كنى از دينى كه پدران ما بر آن بودند . و ابراهيم گفت : پدران شما بر خطا بودند كه چيزى پرستيدند كه از او منفعت و مضرّت نديدندى . ابراهيم ايشان را به حجّت غلبه كرد چنان كه خداى گفت : * ( وَتِلْكَ حُجَّتُنا آتَيْناها إِبْراهِيمَ عَلى قَوْمِه نَرْفَعُ دَرَجاتٍ من نَشاءُ 6 : 83 ) * . و ديگر جاى گفت : * ( وَحاجَّه قَوْمُه قال أَ تُحاجُّونِّي في الله وَقَدْ هَدانِ 6 : 80 ) * . پس نمرود ايشان را پيش خواند و گفت : خداى تو كه ملك آسمان دارد ، چه تواند كردن كه من نتوانم كردن ؟ چنان كه خداى گفت : * ( أَ لَمْ تَرَ إِلَى الَّذِي حَاجَّ إِبْراهِيمَ في رَبِّه أَنْ آتاه الله الْمُلْكَ إِذْ قال إِبْراهِيمُ رَبِّيَ الَّذِي يُحْيِي وَيُمِيتُ قال أَنَا أُحْيِي وَأُمِيتُ 2 : 258 ) * .\r\nابراهيم گفت : خداى من زنده مرده و مرده را زنده كند . نمرود گفت : من نيز مرده زنده\r\n","description":"","footnote":"","page_name":" 135 ","page_number":189},
  {"content":"\r\nكنم و زنده مرده . بفرمود تا دو تن را بياوردند از زندان ، و يكى را بكشت و گفت :\r\nاينك زنده را مرده كردم . و يكى را دست بازداشت و گفت : اين را از كشتن زنده كردم ، و آن زندگانى كه به دو بگذاشتم همچنانست كه من دادم . ابراهيم عليه السلام گفت : نه چنين است كه تو گويى و اين باب مخرقه است . پس ابراهيم چون ديد كه او مخرقه كند و خلق را همى بپوشد ، به ديگر حجت شد كه دانست كه اندر آن مخرقه نتواند كردن تا زود نمرود را غلبه كند .\r\nو اين بابى بزرگ است اندر باب نظر و جدل كه با خصم مناظره كند ، اگر خصم مخرقه كند به حجتى ديگر رود پيداتر از آن حجت تا خصم را مخرقه نماند و زود غلبه كند . پس ابراهيم گفت : * ( فَإِنَّ الله يَأْتِي بِالشَّمْسِ من الْمَشْرِقِ فَأْتِ بِها من الْمَغْرِبِ 2 : 258 ) * .\r\nخداى عز و جل هر روز آفتاب را از مشرق بر آرد و به مغرب فرو برد ، اگر تو همچون او قادرى هر چه او بكند تو بكنى ، يك روز آفتاب را از سوى مغرب بر آر . نمرود بدين سخن اندر فرو ماند و هيچ مخرقه نتوانست كردن ، چنان كه خداى گفت : * ( فَبُهِتَ الَّذِي كَفَرَ وَالله لا يَهْدِي الْقَوْمَ الظَّالِمِينَ 2 : 258 ) * . نمرود متحير بماند بدين حجت اندر .\r\nابراهيم عليه السلام خلق را به خداى همى خواند و كس نيارست گرويدن از بيم نمرود . پس ابراهيم پدر را به خداى خواند و گفت : * ( يا أَبَتِ لِمَ تَعْبُدُ ما لا يَسْمَعُ وَلا يُبْصِرُ وَلا يُغْنِي عَنْكَ شَيْئاً 19 : 42 ) * . چرا پرستى چيزى را كه نه ببيند و نه شنود و نه ترا سودى كند و نه ترا زيانى تواند كردن ؟ ! و پدر را همى غلبه كرد به حجت . پس پدر او را گفت : چون از اين پادشاهى نمرود بيرون شويم من به تو بگروم . ابراهيم آن وعده چشم همى داشت و پدر را دعا همى كرد و از خداى عز و جل همى خواست تا او را مسلمانى دهد ، چنان كه گفت : * ( وَاغْفِرْ لأَبِي إِنَّه كانَ من الضَّالِّينَ 26 : 86 ) * . چون بمرد و مسلمان نشد ، او را از خداى تعالى آمرزش مىخواست و مىگفت : خدايا گناهان وى را بيامرز كه وى از جملهء گمراهان بود . پس چون ابراهيم بدانست كه او بر كافرى بمرد و خداى مر كافران را نيامرزد ، نيز او را دعا نكرد و آمرزش نخواست .\r\nو به اخبار مغازى اندر ياد كند بيرون از اين كتاب كه روز فتح مكه چون پيغمبر عليه السلام به مكه اندر شد با ياران خويش ، يارانش همه به گور مادران و پدران\r\n","description":"","footnote":"","page_name":" 136 ","page_number":190},
  {"content":"\r\nخويش شدند و دعا كردند و استغفار كردند و آمرزش ايشان از خداى خواستند .\r\nپيغمبر عليه السلام چون بشنيد ، ايشان را بخواند و گفت : استغفار مكنيد آن كافران را كه بر كافرى بمردند كه خداى عز و جل ايشان را نيامرزد . عمر بن الخطاب رضى الله عنه گفت : يا رسول الله ! خداى عز و جل به قرآن اندر ياد كرده است كه ابراهيم مر پدر خويش را دعا كرده است و آمرزش خواسته ، و او كافر بود ، خداى عز و جل هم اندران ساعت اين بفرستاد :\r\n* ( ما كانَ اسْتِغْفارُ إِبْراهِيمَ لأَبِيه إِلَّا عَنْ مَوْعِدَةٍ وَعَدَها إِيَّاه 9 : 114 ) * . گفت : استغفار ابراهيم مر پدر را همى بود تا پدرش زنده بود ، از بهر آن وعده كه بگرود . * ( فَلَمَّا تَبَيَّنَ لَه أَنَّه عَدُوٌّ لِلَّه تَبَرَّأَ مِنْه 9 : 114 ) * . يعنى : فلما مات على الكفر . چون بر كافرى بمرد ، ابراهيم را پيدا شد كه خداى عز و جل او را نيامرزد ، از او بيزار شد .\r\nپس چون پدر ابراهيم عليه السلام بمرد ، تدبير عقوبت ابراهيم كردند . نمرود گفت : * ( قالُوا حَرِّقُوه وَانْصُرُوا آلِهَتَكُمْ إِنْ كُنْتُمْ فاعِلِينَ 21 : 68 ) * . گفت : او را بسوزيد به آتش و خدايان خويش را نصرت كنيد به هلاك او . پس بفرمود تا سرايى بنا كردند و چهار ديوارى گرداگرد او بر كردند و بلند بر آوردند و ده جفت زمين و هيزم بدان ديوار بست اندر گرد كردند چنان كه خداى عز و جل گفت : * ( قالُوا ابْنُوا لَه بُنْياناً فَأَلْقُوه في الْجَحِيمِ . فَأَرادُوا به كَيْداً فَجَعَلْناهُمُ الأَسْفَلِينَ 37 : 97 - 98 ) * . و هيزم گرد كردن گرفتند . و نمرود همه كسهاى خويش را به هيزم گرد كردن مشغول كرد ، گفت تا ابراهيم را بسوزيم . و ايشان را گفت : از شما خدمت نخواهم جز آنكه هيزم گرد كنيد . و همه رعيت را دستورى داد و گفت : شغلها و مؤنتها از شما برداشتم و خدمت بتان نيز از شما برداشتم تا اين هيزم گرد كنيد . پس دو سال هيزم گرد كردند تا چنان شد كه به پادشاهى او اندر هيزم نماند ، و از بيرون آن ويرانه را نيز هيزم بنهادند ، و چنان شد كه اگر كسى را حاجتى بودى نذر كردى كه اگر حاجت من [ a 26 
  ] روا شود ، من چندين خروار هيزم اين كار را گرد آرم .\r\nپس چون دو سال سپرى شد ، آتش به هيزم اندر زد و ده روز همى بسوخت تا آتش اندرون بالا گرفت چنان كه به هوا اندر مرغ نتوانستى پريدن . و ابراهيم را بدين\r\n","description":"","footnote":"","page_name":" 137 ","page_number":191},
  {"content":"\r\nدو سال اندر خانهء نمرود باز داشته بودند به بند و همى نگاه داشتند . پس چون آتش قوت گرفت ، بفرمود تا ابراهيم را به آتش اندر افگنند . و كس فراز آن آتش نتوانست شدن ، و ندانستند كه چه حيلت كنند . پس حكيمان را گرد كردند و نمرود گفت :\r\nبدانيد كه من همى خواهم كه ابراهيم را بدين آتش اندر افگنم ، و كس فراز اين آتش نمىتواند رفتن ، چه حيلت بايد كردن ؟ حكيمان گفتند : منجنيق بايد كردن . و منجنيق بنهادند . و پيش از آن كس منجنيق نساخته بود . پس درودگران بياوردند تا منجنيق بساختند . و آتش بالا گرفت و قوت كرد ، و چون منجنيق بنهادند و سنگ بينداختند ، راست به ميان آتش افتاد .\r\nپس نمرود بفرمود كه ابراهيم را به منجنيق اندر نهند با سلسله هاى آهنين از سر تا پاى بسته . و چون به منجنيق اندر نهادند ، و نمرود بر منظره هاى خويش شد و همى نگريست ، پس خواستند كه منجنيق بكشند و بيندازند ، آسمانها و زمينها بناليدند با كوهها و درختها ، و فريشتگان آسمان و زمين بگريستند . خداى عز و جل جبريل را بفرستاد سوى ابراهيم تا او را بپرسد كه حاجتى دارد . اگر حاجتى خواهد او را يارى كند . پس ابراهيم را عليه السلام از منجنيق بينداختند . جبريل با او برابر شد و گفت :\r\nا لك حاجة . حاجتى هست تا روا كنم ؟ ابراهيم عليه السلام بدان حال اندر همى به ميان آتش شد به سلسله ها بسته ، جبريل را گفت : اما اليك فلا . گفت : حاجت هست و ليكن به تو نيست . حسبى الله و نعم الوكيل . خداى عز و جل مرا بسنده است . پس خداى عز و جل آن سخن را راه بگشاد تا فريشتگان هفت آسمان و زمين بشنيدند و به عجب بماندند از قوت يقين ابراهيم و از عصمت او با خداى عز و جل . و خداى تعالى اندر آن ساعت ابراهيم را به دوستى گرفت و او را خليل خويش خواند و به خلت بر وى گواهى داد و فريشتگان را گواه كرد .\r\nچون ابراهيم عليه السلام از جبريل اندر گذشت و به آتش رسيد ، خداى تعالى آتش را امر كرد و گفت : اى آتش ! خليل من است ، اگر از وى يك تار موى بيازارى ترا به آتش كبرى بسوزم . و آتش كبرى آنست كه چون مؤمن بر صراط همى بگذرد ، آتش گويد : اى مؤمن ! زود بگذر كه نور ايمان تو زبانه هاى آتش من بكشت ، چنان كه\r\n","description":"","footnote":"","page_name":" 138 ","page_number":192},
  {"content":"\r\nخداى گفت عز و جل : * ( نارُ الله الْمُوقَدَةُ . الَّتِي تَطَّلِعُ عَلَى الأَفْئِدَةِ 104 : 6 - 7 ) * . پس خداى عز و جل گفت : * ( يا نارُ كُونِي بَرْداً وَسَلاماً عَلى إِبْراهِيمَ 21 : 69 ) * . اى آتش ! اين ابراهيم دوست من به عصمت من نگاه داشت بدين حال سختى را ، از همه خلق طمع ببريد و به جبريل حاجت بر نداشت ، من او را از قدرت خويش چيزى نمايم كه جبريل و همه خلق از آن قدرت متحير شوند . اى آتش ! سرد باش بر ابراهيم ، سردى به سلامت . و اگر نگفتى به سلامت ، آتش چنان سرد شدى كه تا رستخيز تف او بنماندى . چون ابراهيم به آتش رسيد ، آن همه سلسله بتركيد و يك تار موى وى را نسوخت ، و ابراهيم به ميان آتش اندر بيستاد به نماز . و چهل شبانروز فروغ آن آتش ننشست ، و آن همه هيزمها انگشت گشت و فروغ همى داد و كس نيارست پيش آتش آمدن .\r\nپس نمرود بر آن منظرهء بزرگ خويش شد تا بنگرد كه آن آتش را پهنا [ و 
  ] مقدار چه مايه است . چون بنگريست ، ابراهيم را ديد به ميان آتش اندر به نماز ايستاده و گرداگرد او گل و ريحان ، خواست كه هوش از وى بشود . او را بانگ كرد كه اى ابراهيم ! اين آتش كه ترا نسوخت چه بازداشت ؟ ابراهيم پاسخ داد كه خداى عز و جل اين آتش را از من بازداشت كه اين آتش او آفريد . گفت : يا ابراهيم ! از اينجا بيرون آى تا ببينمت . ابراهيم برخاست و بر آن انگشتهاى سوزان بر همى گذشت و هر زبانه‌اى از آن چند كوهى ، و بگذشت و بيرون آمد . نمرود متحير بماند . پس گفت : اى ابراهيم ! بزرگ خدايى دارى ، سزاى آن هست كه او را پرستى . و نمرود در فراز كرد و ده روز كس را بار نداد و همى تدبير كرد كه بدان دين ابراهيم بگرود ، باز دلش نداد . پس ابراهيم را بخواند و گفت : اى ابراهيم ! اين خداى تو ملكى بزرگ است و قادر است و مرا آرزو است كه او را قربانى كنم . ابراهيم گفت : خداى من قربان تو نپذيرد تا تو به دين من نگروى و اين بتان را دست باز ندارى . نمرود گفت : نتوانم من اين بتان را دست بازداشتن و ليكن اين قربانى بكنم ، و بفرمود تا چهار هزار گاو بياوردند ، و آن همه را قربان كردند . و خداى عز و جل از وى نپذيرفت .\r\nو محمد بن جرير ايدون گويد بدين كتاب اندر كه خداى عز و جل فريشته اى\r\n","description":"","footnote":"","page_name":" 139 ","page_number":193},
  {"content":"\r\nبفرستاد تا ابراهيم را به آتش اندر مونس بود تا دل ابراهيم تنگ نشود ، و ابراهيم سر بر كنار وى نهاد . و اين حديث نادرست است و سخت منكر است سوى علما و اهل حكمت . زيرا ابراهيم آن كس بود كه دلش با خداى عز و جل بسته بود چنان كه به جبريل ميل نكرد ، و به چنان جايگاه اندر به خلوت او را معرفت و خلت خداى عز و جل نه بس بود ، و شادى خلت و شوق محبت كه همى فريشته‌اى [ b 26 
  ] بايستش تا او را مونس باشد ! و آنجا كه عارف را معرفت بود ، انس خلوت بود و شادى وصلت بود ، آنجا فريشته را چه خطر بود ؟ ! يا آسمان و زمين و بهشت و همه خلق را از خداى عز و جل به چشم عارف چه مقدار بود و چه محل باشد ؟ ! بعد از اين خبر هجرت ابراهيم گوييم عليه السلام .\r\n","description":"","footnote":"","page_name":" 140 ","page_number":194},
  {"content":"\r\n\r\nحديث هجرت ابراهيم عليه السلام\r\nپس خداى عز و جل ابراهيم را مبتلا كرد به هجرت ، و او را از خانه و شهر خويش دور كرد و به غريبى برد . همچنانكه پيغمبر عليه السلام را از مكه بيرون كردند و به مدينه هجرت كرد و آنجا بمرد . پس چون ابراهيم از آتش بيرون آمد و خلق را به خداى عز و جل خواند ، مردمان لختى بگرويدند از پنهان نمرود ، و نمرود همى دانست و خاموش همى بود از بهر پدرش . پس چون پدر ابراهيم بمرد ، نمرود ابراهيم را بخواند و گفت : پادشاهى بر من تباه كنى ، برخيز و از حد من بيرون شو كه آن خداى كه تو دارى هر كجا كه باشى نگه توان داشتن .\r\nپس ابراهيم عزم رفتن كرد ، و برادرى بود او را هاران نام و مرده بود و او را پسرى مانده بود نام او لوط ، ابراهيم عليه السلام آن لوط را بخواند و دين بر او عرضه كرد ، و لوط بگرويد چنان كه خداى گفت : * ( فَآمَنَ لَه لُوطٌ وَقال إِنِّي مُهاجِرٌ إِلى رَبِّي 29 : 26 ) * . پس ابراهيم عليه السلام لوط را از آن همه خويشان بخواند و گفت : من بخواهم رفتن از اين شهر . لوط گفت : كجا روى ؟ گفت : به پناه خداى عز و جل روم به جايى كه دين بتوان داشتن هجرت كنم بنزد خداى عز و جل . و جايى ديگر گفت : * ( إِنِّي ذاهِبٌ إِلى رَبِّي 37 : 99 ) * . لوط او را اجابت كرد و گفت : من با تو بيايم .\r\nو ابراهيم را عمى بود نام او نيز هاران ، و اين هاران مرده بود و دخترى او وى مانده بود ، نامش ساره ، و در زمانهء وى از او نيكوروىتر نبود . ابراهيم ساره را به زنى\r\n","description":"","footnote":"","page_name":" 141 ","page_number":195},
  {"content":"\r\nكرد و ساره را به دين خويش خواند . ساره اجابت كرد و بگرويد . ابراهيم گفت : ترا با من از اين شهر ببايد رفتن . ساره اجابت كرد . و ابراهيم اين مردمان را كه به دو بگرويده بودند آگاه كرد كه من از اين شهر بيرون مىشوم ، جايى كه اين دين بتوان داشتن . ايشان اجابت كردند و هر كسى را از ايشان زن و فرزند و خويشان بودند ، خواهش كردند ايشان را كه مرويد و ما را دست باز مداريد . و خداى عز و جل اين قصه مر پيغامبر ما را عليه السلام به قرآن اندر ياد كرد .\r\nچون پيغمبر از مكه هجرت كرد و به مدينه آمد و ياران با وى بيامدند ، هر كس را زن و فرزند بود و خويش و دوست ، و آرزوى ايشان آمدشان و به غريبى دلشان تنگ شد ، خداى تعالى اين آيت بفرستاد : * ( قَدْ كانَتْ لَكُمْ أُسْوَةٌ حَسَنَةٌ في إِبْراهِيمَ وَالَّذِينَ مَعَه إِذْ قالُوا لِقَوْمِهِمْ إِنَّا بُرَآؤُا مِنْكُمْ وَمِمَّا تَعْبُدُونَ 60 : 4 ) * . گفت : شما را اقتدا نيكو است به ابراهيم و آن مؤمنان كه با او هجرت كردند و به غريبى شدند ، چون آرزوى زنان و فرزندان آمدشان ايشان گفتند : ما از شهر بيزاريم ، ميان ما و شما دوستى نماند و عداوت است تا شما به خداى عز و جل بگرويد . و همى بستود ياران پيغمبر را و بياموزد كه شما را نيز زنان و فرزندان و خويشان را همچنين گوييد .\r\nپس ابراهيم عليه السلام از شهر بابل برفت با لوط و با ساره و آن گروهى كه به دو بگرويده بودند و از پادشاهى نمرود بيرون شدند و به زمين شام رفتند به شهرى نام او حران ، و آنجا چند روزگار ببودند . و آنجا ملكى بود بتپرست . ابراهيم ازو بشكهيد كه مبادا كه آگاه شود و او را رنجه دارد . برخاست با ساره به زمين مصر شد و لوط به شام شد ، به زمينى كه آن را مؤتفكات خواندند ، پنج ديه بود به يك جاى به حد فلسطين اندر . و فلسطين هم از شام است ، و آن دهى بود آبادان و ميان هر دهى بانگى زمين بود و به هر دهى اندر بيشتر از صد هزار مرد بود . و مؤتفكات يعنى مكذبات ، يعنى پيغمبر خويش را دروغزن كردند . و دروغ را به تازى افك خوانند ، و اين حديث ايشان باز بيايد به قصهء لوط بتمامى .\r\nپس ابراهيم عليه السلام با ساره به مصر شد و به جايى فرود آمد كه او را كس نشناخت . و روى ساره از نيكويى همى تافتى به روز ، همچنانكه ماه تابد به شب . و\r\n","description":"","footnote":"","page_name":" 142 ","page_number":196},
  {"content":"\r\nبه مصر اندر خبر پراگنده شد كه مردى غريب آمده است و با او زنى است كه به جهان اندر از او نيكوتر نيست . و مردمان هر كس به ديدن وى همى آمدند ، تا خبر به ملك مصر شد . ملك ابراهيم را بخواند و بپرسيد كه تو از كجايى ؟ گفت : از زمين بابل .\r\nگفت : ايدر به چه كار آمدى ؟ گفت : خبر داد و عدل ملك شنيدم خواستم كه به پادشاهى ملك اندر بباشم . گفت : اين زن كه با تو است كيست ؟ گفت : خواهر من است . و معنى خواهرى آن خواست كه مؤمنان همه خواهر و برادر يك ديگراند ، و بدين حال دروغ نگفت ، چنان كه خداى عز و جل گفته است : * ( إِنَّمَا الْمُؤْمِنُونَ إِخْوَةٌ 49 : 10 ) * .\r\nو محمد بن جرير ايدون گويند كه ابراهيم عليه السلام اين دروغ از بيم گفت و خداى تعالى او را عفو كرد كه معذور بود ، و حديثى روايت كند از پيغمبر عليه السلام بدين معنى كه ابو هريره روايت كند كه ابراهيم سه دروغ گفت ، دو از بهر خداى و يكى از بهر خود . آن دو كه از بهر خداى گفت آن بود كه چون مردمان به عيدگاه شدند او گفت : * ( إِنِّي سَقِيمٌ 37 : 89 ) * . من بيمارم نتوانم آمدن ، و ديگر چون گفتند اين بتان را دستها كه شكست و پايها ؟ گفتا مهترشان كرد ، و آن دروغ كه از بهر خويش گفت آن بود كه ساره را خواهر خويش [ a 27 
  ] خواند . و اين حديث بر اين گونه نبايستى گفتن ، كه سخنان پيغمبر [ را 
  ] عليه السلام معنى درست و نيكو باشد ، به معنى زشت نبايد بردن كه پيغمبران همه معصوم بوده‌اند از كباير و صغاير ، و همه مغفور بودند . و معنى اين سخن ابراهيم عليه السلام اين بود كه گفتم تا كس بر ابراهيم دروغ نينديشد كه او خليل خداى بود .\r\nپس ابراهيم ساره را گفت : اين ملك ترا از من مىستاند ، و من او را گفتم كه تو خواهر منى ، اگر ترا پرسد همچنين گوى . و ابراهيم عليه السلام ساره را به خداى سپرد و خود به نماز ايستاد . پس ساره بنزديك ملك بردند . ملك به دو اندر نگريد ، رويى ديد كه هرگز چنان رويى نديده بود . او را گفت : اين مرد كه تو با اويى از تو چه باشد ؟ ساره گفت : برادر من است . ملك گفتا : من ترا بهترم از اين برادر ، و خواست كه آهنگ او كند . ساره خداى را بخواند . خداى تعالى هر دو دست ملك را خشك گردانيد تا به هيچ حال دست نتوانست جنبانيدن . ساره را گفت : اى زن ! دست مرا\r\n","description":"","footnote":"","page_name":" 143 ","page_number":197},
  {"content":"\r\nچه كردى ؟ گفت : من چيزى نكردم ، خداى من كرد . گفت : خداى تو كيست ؟ او را بخوان تا دست مرا درست گرداند كه مرا با تو كار نيست . ساره خداى را بخواند .\r\nدست ملك گشاده شد . ملك دگر باره آهنگ ساره كرد ، باز دستش خشك شد و نيز نتوانست جنبانيد . باز ساره را خواهش كرد . ساره دعا كرد ، خداى تعالى دست ملك را بگشاد . تا سه بار همچنين كرد ، ملك گفت : مرا بيش با اين زن كار نيست . و ساره را كنيزكى بخشيد نام او هاجر ، و قبطى بود از قبط مصر ، و ساره را با هاجر بر دست حاجبى امين سوى ابراهيم فرستاد و او را گفت : برادر اين زن را بگوى كه برخيز و از پادشاهى من بيرون شو و اين زن را از اينجا ببر .\r\nساره باز سوى ابراهيم آمد ، و هاجر ابراهيم را به نماز يافت . پس ابراهيم عليه السلام چون نماز را سلام بداد ، ساره گفت : خداى عز و جل كيد اين ملك از من بازداشت و دست غصب او از دامن عصمت ما نگاه داشت . و اين قصه وى را بگفت كه چگونه بود . ابراهيم عليه السلام او را شكر كرد ، و ديگر روز برخاست با ساره و با هاجر و از مصر بيرون آمد و به شام رفت به زمين فلسطين . و جايى است نام او سبع به ميان باديهء شام اندر ، آنجا هيچ مردم نبودند جز ايشان ، و ساره و هاجر را آنجا بنشاند . و بدان مقام آب نبود ، ابراهيم چاهى بكند و آب بر آمد و بر روى زمين برفت .\r\nو با ابراهيم لختى طعام بود ، آن طعامها سپرى شد ، و آنجا تا شهر و آبادانى لختى راه بود .\r\nابراهيم جوالى بر گرفت و ساره را گفت : شما ايدر باشيد تا من شما را طعام طلب كنم ، و با او سيم نبود . پس چون يك فرسنگ بشد ، متحير گشت و ندانست كه چه كند . آن جوال را پر از ريگ كرد و باز سوى ساره آمد و دل او را به ديدار آن جوال خوش كرد ، و دل در خداى بست تا مگر خداى تعالى او را فرياد رسد . پس آن جوال بياورد و در پيش ساره بيفگند و با وى سخن نگفت و بخفت . ساره هاجر را گفت : برخيز و بنگر تا ابراهيم چه آورده است . هاجر بنگريد ، جوال را پر از گندم ديد ، گفت : پر از گندم است . پس ساره از آن گندم لختى دست آس كردند و بپختند ، و ابراهيم عليه السلام بيدار شد . ساره او را گفت : برخيز تا چيزى بخوريم . گفتا چه\r\n","description":"","footnote":"","page_name":" 144 ","page_number":198},
  {"content":"\r\nخوريم ؟ گفتا از آن گندم كه آوردى دست آس كرديم و بپختيم . ابراهيم برخاست و فراز جوال شد . گندم ديد ، دانست كه صنع و قدرت خداى تعالى است و بر ايشان بركت كرد .\r\nو اصل خواستهء ابراهيم عليه السلام از آنجا بود و او را بسيار گندم گرد آمد ، و مردمان از بيابان مىآمدند و آن گندم از او مىخريدند به گوسپند و بنده و پرستار ، تا چنان شد كه ابراهيم توانگرتر از همه باديه گشت . پس مردمان بنزديك او گرد آمدند و آنجا خانه ها كردند . و ابراهيم آنجا ديهى بنا كرد و مسجدى ساخت و مردمان در آنجا عمارتها كردند و آن ديه چون شهرى گشت بزرگ ، و آب آن چاه روان شد بر روى زمين چند رودى بزرگ . و چند سالى ابراهيم آنجا بود . و از او تا دههاى مؤتفكات كه مقام لوط بود يك شبانروز راه بود ، و ابراهيم خبر او همى يافتى و لوط نيز خبر او همى يافتى . پس آن مردمان بر ابراهيم ستم كردند . ابراهيم از آنجا برفت و عيال خويش و گوسپندان و چهارپايان از آنجا ببرد و به زمينى شد هم از حد فلسطين نام او قط ، و آنجا بنشست .\r\nپس آن مردمان از پس ابراهيم بشدند و پشيمان گشته بودند و خواهش كردند و گفتند : اين ديه ترا است و آن آب تو پيدا آوردى ، بايد كه بدانجا باز آيى . ابراهيم اجابت نكرد و گفت : يك ره كه از آنجا برفتم و دل برداشتم نيز نتوانم باز آمدن . پس گفتند : اين آب همى كمتر شود ، چه كنيم ؟ ابراهيم گفت : يك بز از اين بزان من ببريد و بر سر آن بداريد تا آب كم نشود ، و نگريد تا زن حايض و مرد جنب فراز آن چاه نشود . پس زنى حايض فراز آن چاه شد ، آن آب كم شد و از روى زمين به چاه فرو شد ، چنان كه دلو و رسن بايستشان تا آب بركشند ، و امروز آن ديه و آن چاه و مسجد بجاى است و آنجا مردمان بسياراند و آن را ديه ابراهيم خوانند .\r\nو ابراهيم آن ديه قط فراز گرفت و خواستهء او افزون شد و چهارپايان بسيار گشتند . و آن ديه نيز به ميان بيابان اندر است و هر كه بر ابراهيم عليه السلام بگذشتى ، سوى وى فرود آمدى و ابراهيم او را مهمان داشتى ، تا چنان [ b 27 
  ] شد كه ابراهيم بىمهمان نان نخوردى ، و اگر ده روز گرسنه بايستى بودن . و هر وقت كه وقت نان\r\n","description":"","footnote":"","page_name":" 145 ","page_number":199},
  {"content":"\r\nخوردن او بودى ، رهيان خويش را بر اسبان نشاندى تا بدان بيابان اندر بگشتى و هر كه را يافتندى از رهگذريان بياوردندى تا با ابراهيم نان خوردندى . و خداى عز و جل بر خواستهء ابراهيم بركت كرد تا چنان شد كه خواستهء او از حد و اندازه اندر گذشت . و ميان وى و لوط يك شبانروز راه بود ، به دو روز رفتندى . و لوط به ديههاى مؤتفكات نشستى ، و آنجا زنى كرده بود هم از گروه ايشان ، و ايشان همه بتپرست بودند ، و لوط همى آنجا بود و گاه گاه به سلام ابراهيم رفتى و باز به مقام خويش شدى .\r\n","description":"","footnote":"","page_name":" 146 ","page_number":200},
  {"content":"\r\n\r\nخبر رفتن نمرود بر آسمان و هلاك شدن او\r\nپس چون ابراهيم عليه السلام از شهر نمرود برفت ، آن آيات و عجايب كه از ابراهيم ديده بود به وقت آن آتش ، و آن اندوه اندر دلش بود و هر روزى آن كفر او زيادت همى شد . پس ايدون گفت كه مرا آرزويى است كه بر آسمان شوم و خداى ابراهيم را بنگرم و ببينم كه آن چيست كه چندين قدرت دارد . وزيران او را گفتند :\r\nنتوان بر آسمان شدن . پس او خود تدبير كرد و بفرمود تا يكى مناره كردند و قاعده و اساس بنهادند بزرگ . پس بفرمود تا يك بالا به زمين فرو شدند و بنياد از آنجا بر آوردند به سنگ و خشت پخته و آهك تا دو مرد بالا ، و گرد بر گرد آن صد ارش .\r\nپس آن بنا را دست باز داشت تا خشك شد و سخت گشت . پس بفرمود تا بر آن اساس و بنا مناره‌اى ساختند . و چندان بر رفتند كه همه استادان از آن بماندند و گفتند از اين بلندتر نتوان كردن . پس بگذاشتند تا خشك شد .\r\nپس بر سر آن مناره برشد و آسمان را نگاه كرد ، همچنان ديد كه از زمين ديده بود ، هيچ نزديكتر نبود . متحير گشت و ندانست كه چه كند ، از آنجا فرود آمد . و آن مناره ديگر روز از بن بيفتاد و همه خلق بترسيدند و هوش از مردمان بشد از هول ، و زبان خود را فراموش كردند . و زبان ايشان سريانى بود ، چون به هوش آمدند ، هر كسى از گونه‌اى سخن گفتند از فزع و سهم ، تا به هفتاد و دو زبان مختلف سخن گفتند كه هيچكس زبان يك ديگر ندانستند . و از آن روز باز زبانهاى مختلف به جهان اندر\r\n","description":"","footnote":"","page_name":" 147 ","page_number":201},
  {"content":"\r\nبسيار شد . و خداى عز و جل اندر قرآن ياد كرد و ايدون گفت : * ( قَدْ مَكَرَ الَّذِينَ من قَبْلِهِمْ فَأَتَى الله بُنْيانَهُمْ من الْقَواعِدِ فَخَرَّ عَلَيْهِمُ السَّقْفُ من فَوْقِهِمْ وَأَتاهُمُ الْعَذابُ من حَيْثُ لا يَشْعُرُونَ 16 : 26 ) * .\r\nپس چون آن مناره فرود آمد ، نمرود متحير گشت و سوگند خورد كه من از خداى آسمان باز نگردم تا او را نبينم و بر آسمان بر نشوم ، و بفرمود تا چهار كركس بچه بياوردند خرد ، و ايشان را ده ساله كردند و قوى گشتند . پس بفرمود تا قفصى كردند چهار سوى ، چنان كه دو مرد اندر آنجا بتوانستندى نشستن . و آن قفص را دو در كرد ، يكى زير و يكى زبر . و به چهار گوشهء قفص ، چهار چوب باريك دراز اندر بست و بر سر هر يكى پاره‌اى گوشت بنهاد . و آن كركسها را سه روز گرسنه داشت ، پس بيرون آوردشان ، و خود با يك تن از خاصگان خود بدان قفص اندر نشست ، و در زيرين ببست و بفرمود تا چهار كركس بر چهار گوشهء قفص ببستند زير چوبها ، و از زير گوشت بديدند بر سر چوب ، و آهنگ گوشت كردند تا مگر گوشت را بگيرند .\r\nقفص را از زمين برگرفتند و به هوا اندر بردند و يك شبانروز بشد .\r\nنمرود آن مرد را كه با او بود گفتا : در قفص از سوى آسمان بگشاى تا چه بينى .\r\nدر بگشاد و بنگريست ، نمرود را گفت : آسمان بر حال خويش است . نمرود نيز بنگريست . همچنان ديد كه از زمين ديده بود .\r\nباز در ببست و بفرمود تا در زيرين بگشادند ، نمرود بنگريست همه زمين آب ديد و درياها . پس بفرمود تا در ببستند و يك شبانروز ديگر صبر كردند و كركسان همچنان به هوا بر همى شدند . پس بفرمود تا در سوى آسمان بگشودند ، نمرود بنگريست آسمان را هم بر حال خود ديد . در زير بگشادند نه آب ديد و نه [ هيچ چيز 
  ] ، و اين زمين را ديد چون گوى خرد . باز درها ببست و يك شبانروز ديگر صبر كرد . پس در آسمان بگشاد ، آسمان را همچنان ديد كه از زمين ديده بود و در زير بگشاد ، هيچ نديد مگر تاريكى و دود . نمرود بترسيد و در زمين ببست و خود با يارش برخاست و آن چوبها كه گوشت بر آن كرده بود بگردانيد و آن سر كه بالا بود زير كرد و كركسان آهنگ زير كردند و آن قفص از آسمان فرود آمد به زمين . و به هوا اندر بانگ آمد از پرهاى كركسان ، و هر خلقى كه\r\n","description":"","footnote":"","page_name":" 148 ","page_number":202},
  {"content":"\r\nبر زمين بودند جز مردم ايدون دانستند كه از آسمان امرى آمد از امرهاى خداى و از هيبت حق سبحانه و تعالى بلرزيدند ، و كوهها خواست كه از جاى برخيزد چنان كه خداى عز و جل گفت : * ( وَقَدْ مَكَرُوا مَكْرَهُمْ وَعِنْدَ الله مَكْرُهُمْ وَإِنْ كانَ مَكْرُهُمْ لِتَزُولَ مِنْه الْجِبالُ 14 : 46 ) * .\r\nچون نمرود باز زمين آمد ، خجل شد از خلق بدان كار كه بكرد چند سال . پس چون چهارصد سال از ملكت او بر آمد ، خداى تعالى فريشته‌اى را سوى نمرود فرستاد با صورت آدمى و او را پند داد و گفت : اى بندهء ضعيف ! مكن و به خداى عز و جل بگرو و با خداى چندين دليرى مكن . پيغمبر خداى را [ a 28 
  ] ابراهيم خليل الله را در آتش افگندى و از شهر بيرون كردى و به غربت افگندى ، و با اين بد كردارى خداى عز و جل ترا چهارصد سال ملك زمين داد و تو آهنگ آسمان كردى . از خداى تعالى بترس كه ملك او از آن تو بيشتر است و سپاه او از سپاه تو بيشتر است .\r\nاگر خواهد ترا هلاك كند به ضعيفترين خلقى . نمرود گفت : من جز از خويشتن هيچ ملك نشناسم ، اگر ملك آسمان را سپاهى هست بگو تا بيايد تا من نيز سپاه خويش بيارم و با او حرب كنم . فريشته گفت : برو و سپاه خويش بياور . گفت : سپاه زمان بايد تا گرد گردد . فريشته گفت : ترا سه روز زمان است . پس نمرود سه روز سپاه خويش گرد كرد از همه مملكت ، و روز چهارم سپيده دم همه را بر نشاند خلقى بىاندازه ، و از شهر بيرون آمد و بيستاد و همى چشم داشت كه خداى آسمان سپاه از كدام سو فرستد .\r\nخداى عز و جل آن فريشته را سوى او فرستاد تا او را گفت : بندهء ضعيف ! مكن كه تو با خداى عز و جل و با سپاه او بر نيايى . نمرود گفت : خداى را بگوى كه من سپاه خويش آوردم ، اگر سپاه دارى تو نيز بيار . پس چون نمرود پند نپذيرفت ، خداى عز و جل پشه را فرمان داد تا بر سر ايشان گرد آمدند ، و چون آفتاب بر آمد روى آفتاب از ايشان بپوشيد از بسيارى كه بود ، و به سر و روى خلقان اندر افتادند و گزيدن گرفتند و هر كسى به خويشتن مشغول شدند و همه روى باز پس نهادند و به هزيمت شدند ، و نمرود متحير شد و متعجب گشت و باز خانه شد .\r\n","description":"","footnote":"","page_name":" 149 ","page_number":203},
  {"content":"\r\nخداى عز و جل همان فريشته را بفرستاد سوى نمرود و گفت : اى بندهء ضعيف ! ديدى كه خداى عز و جل مر سپاه ترا به ضعيفترين خلقى هزيمت كرد . از وى بترس و به دو بگرو ، و پس از اين اگر نگروى ترا هلاك كند . چون نگرويد ، خداى عز و جل پشه‌اى ضعيف را كه از او ضعيفتر نبود بفرمود تا بر لب نمرود نشست و بگزيد ، لب زيرش ، و آن روز لب نمرود درد گرفت و بياماسيد ، و بر لب زبرين آمد و بگزيد تا هر دو لبش درد گرفت . پس به بينيش بر شد و به دماغش اندر شد و آنجا همى بود و مغزش همى خورد ، و هر گاه چيزى بر سرش زدندى ، آن پشه خاموش شدى و آن خارش كم شدى . چون دست از زخم باز داشتندى ، آن پشه باز به خوردن گرفتى . پس خايسكهاى آهنين كردند و پيش او بيفگندند و هر كه سوى وى آمدى ، پيش از آنكه زمين را بوسه دادى ، تحيت و خدمت آن بودى كه خايسك برگرفتى و هر چند بتوانستى بر سر وى زدندى ، و هر كس كه بيشتر زدى بر وى گرامىتر بودى ، تا چهارصد سال اندر اين عذاب بماند ، همچندانكه ملك داشته بود . پس هم بر كافرى بمرد و آن ملك به يكى شد از گروه وى نام وى نبط ، نه فرزند نمرود بود و لكن از خويشان وى بود ، و صد سال آن ملك بر وى بماند پس از نمرود . و پادشاهى به پسر او شد و هشتاد سال پادشاهى كرد ، و باز به پسر او شد بيست سال . و از پس نمرود آن پادشاهى سيصد سال به اهل بيت آن نبط بماند . پس از ايشان بشد و به دست ملوك عجم افتاد و ايشان بتپرست بودند .\r\n","description":"","footnote":"","page_name":" 150 ","page_number":204},
  {"content":"\r\n\r\nقصهء ابراهيم و آمدن اسماعيل عليهما السلام\r\nپس چون ابراهيم عليه السلام بدان ديه شد كه نام او قط بود به زمين فلسطين اندر به باديهء شام ، و آنجا بنشست با ساره و هاجر كنيزك ، و خواسته اش بسيار شد گوسپند و چهارپايان و دهقان ، [ و 
  ] كشت و آب و زمين . پس ابراهيم و ساره را آرزوى پسرى آمد و سال بسيار بر اين بر آمد . و ابراهيم عليه السلام با خداى عز و جل نذر كرد كه اگر مرا پسرى باشد ، او را خداى را قربان كنم . پس ساره ابراهيم را گفت : از من ترا همى فرزند نيايد ، اگر خواهى هاجر را به تو بخشم مگر ترا از او يكى فرزند آيد . ابراهيم گفت : خواهم . هاجر را به ابراهيم بخشيد ، و ابراهيم با هاجر ببود .\r\nو هاجر نيكو روى بود و جوان بود . اسماعيل عليه السلام از وى بيامد ، و اسماعيل به تازى است و به عبرانى اشموئيل است .\r\nپس چون يك سال بر آمد ، ساره را از او رشك آمد و نيز صبر نتوانست كردن .\r\nسوگند خورد كه من يك اندام هاجر ببرم ، و همى خواست كه دست برد يا پاى يا گوش يا بينى ، پس از خداى عز و جل بترسيد و انديشه كرد و گفت : اين گناه من كردم كه هاجر را به دو بخشيدم . اكنون بزه بود كه من از وى عضوى ببرم ، و چاره نبود كه سوگند خورده بود . پس تدبير كرد و گفت : پاره‌اى از فرج او ببرم تا او را آرزوى مردان كمتر بود . پس لختى از فرجش ببريد تا شهوت از او كمتر شد . و هر زنى كه از وى نبريده باشند ، او را آرزوى جماع بيشتر باشد ، و آن را كه بريده باشند كمتر\r\n","description":"","footnote":"","page_name":" 151 ","page_number":205},
  {"content":"\r\nآيدش . و ختنه بر زنان از بهر آن واجب شد تا پاكتر باشند ، تا چون از جنابت فرج بشويند و طهارت كنند آن پليدى آنجا نماند و گنده نشود . و دليل بر اين قول پيغمبر است عليه السلام ، هر چند محمد بن جرير روايت نكرده است .\r\nو اين حديثى است مشهور كه به مدينه به وقت پيغمبر عليه السلام زنى بود كه زنان را ختنه كردى ، يك روز پيغمبر عليه السلام نشسته بود بر در مسجد ، اين زن بگذشت و به جايى همى شد به ختنه كرد . [ b 28 
  ] پيغمبر گفت عليه السلام : يا ام عطيه اشمى و لا تنهكى فانه اضوى الوجه و احظى عند الزوج . گفتا : چون زنى را ختنه كنى اى مادر عطيه از اندام وى بسيار مبر ، لختى ببر تا روى وى روشنتر شود ، و چون كمتر برى چون شوى نزد وى شود دوستر بود ، از بهر آنكه چون بسيار برى آرزوى جماع نكند .\r\nپس ساره از بهر آن از اندام هاجر لختى ببريد تا او را آرزوى مردان نبود . پس خداى عز و جل هم بر ابراهيم و هم بر ساره و هاجر ختنه كردن واجب كرد و ايشان را بدان مبتلا كرد و ايشان نيز ختنه كردند ، و اين بر همه خلق سنت بماند نشان دين حنيفى ، دين ابراهيم عليه السلام .\r\nپس ساره با هاجر و ابراهيم صبر نتوانست كردن ، ابراهيم را گفت : اين زن را و اين كودك را از پيش من ببر به جايى ديگر كه من ايشان را نمىتوانم ديدن ، و اندامى از آن اين زن ببريدم ، و خداى عز و جل ما را بدان مبتلا كرد . ترسم كه از دست من كارى آيد كه شايستهء رضاى او نبود و از ما بيازارد . ابراهيم هاجر را و اسماعيل را بر خرى نشاند و خود با ايشان برفت ، و از رهيان ابراهيم چند كس با وى برفتند و لختى طعام و مشكى آب بر ستوران نهادند و برفتند ، و ابراهيم اين زن و كودك برگرفت و سر به بيابان اندر نهاد و انديشه كرد كه ايشان را كجا برد . جبريل عليه السلام سوى ابراهيم آمد و گفت : اى ابراهيم ! اين زن و كودك را به خداى سپار كه خداى عز و جل خود ايشان را نگاه دارد و تو از غم ايشان برهى . گفت : كجا برمشان ؟ گفتا : بر حرم خداى عز و جل به زمين مكه ، و آنجاشان بنه و به خداى تعالى سپار كه خداى خود ايشان را نگاه دارد .\r\n","description":"","footnote":"","page_name":" 152 ","page_number":206},
  {"content":"\r\nابراهيم عليه السلام روى سوى حجاز نهاد . چون به حرم برسيد و به مكه اندر آمد ، همه كوهها و زمين ديد خشك ، نه بنايى ديد و نه مردم و نه نبات و نه آب و نه طعام . گفت : چگونه كنم ، اين زن را و اين كودك را چگونه اينجا دست باز دارم و به كه سپارم ؟ ! پس دل به خداى نهاد و گفت : خداى تعالى ايشان را نگاه دارد . و هاجر را از خر فرود آورد و آنجا كه امروز خانهء كعبه است و چاه زمزم بنشاند ، و اسماعيل را به كنار وى اندر نهاد ، و اسماعيل دو ساله بود . و از آن طعام لختى مانده بود و از آن آب يك مشك مانده بود . پيش ايشان بنهاد و خود بازگشت . چون آهنگ بازگشتن كرد ، هاجر دامن ابراهيم بگرفت و گفت : اى ابراهيم ! از خداى بترس ، يكى زن ضعيف و يكى كودك خرد را دست باز دارى به چنين جايگاهى اندر ، و ما را اينجا كه نگاه دارد ، و ترا اين كه فرمود ؟ ابراهيم گفت : خداى فرموده است . هاجر گفت :\r\nپس خداى تعالى ما را نگاه دارد .\r\nو ابراهيم بازگشت و هاجر و اسماعيل آنجا بماندند . چون آن آب كه داشتند سپرى شد ، هاجر تشنه گشت و برخاست و بر كوه صفا شد و بنگريست چيزى نديد .\r\nفرود آمد و بنگريست و هفت بار بر اين كوهها بر شد و فرود آمد ، چيزى نديد .\r\nاسماعيل پاشنهء پاى بر زمين زد ، زير پاى او چشمهء آب بر جوشيد ، اين آب كه اكنون زمزم است . و آن آب برفت بر روى زمين ، آبى بسيار . و هاجر بانگ گريستن كودك شنيد و كس را نديد ، و بر كوه آب نيافت . از كوه فرود آمد و سوى اسماعيل آمد تا او را خاموش كند . چون فراز او رسيد ، آب ديد كه بر روى زمين مىرفت . پس شاد شد و ترسيد كه آب ضايع شود . خاك را گرد كرد پيش آن آب اندر و همى گفت : زم زم .\r\nو آن آب بر جاى بايستاد بر سر آن چشمه . و پيغمبر ما عليه السلام فرموده است :\r\nاگر هاجر آن آب را دست باز داشتى تا برفتى ، اكنون اين آب زمزم چون جويى بودى بزرگ كه اندر مكه مىرفتى .\r\nچون يك دو روز هاجر آنجا ببود و آب همى فزون شد ، مرغان بر آن آب گرد آمدند . و هر جاى كه آب بود ، مردم و مرغان گرد آيند . و آن زمين مكه بر يك روزه راه مردمانى بودند نشسته بر سر آبى ، ايشان را قبيلهء جرهم خواندندى . و ايشان را\r\n","description":"","footnote":"","page_name":" 153 ","page_number":207},
  {"content":"\r\nبدان چاه خويش آب كم شده بود و گروهى از آن مردمان ايشان به بيابان اندر همى گشتند . و به ميان كوهها اندر مرغان ديدند ، گرد آمدند و گفتند : اگر ايدر آب نيستى ، اين مرغان ايدر چه كردندى ؟ ! مگر از اين كوهها چشمه‌اى بيرون آمده است . چون آنجا رسيدند ، چشمهء آب ديدند و زنى ديدند و كودكى خرد را كه آنجا نشسته بودند .\r\nگفتند : اى زن ! ترا بدينجا كه آورد ؟ گفت : خداى عز و جل . گفتند : اين آب ترا كه داد ؟ گفت : خداى عز و جل . گفتند : اينجا تو زنىاى بتنها . ترا اينجا دل تنگ شود و ما جمعى مردمانيم . بر سر چاه اينجا آييم و بر سر اين آب ترا مونس باشيم تا دل تو تنگ نشود ، و ترا و اين كودك را بداريم . هاجر گفت : روا باشد .\r\nو از آن مردم يك نيم آنجا آمدند و با هاجر همى بودند . و اسماعيل بزرگ همى شد . چون سه سال بر آمد ، ابراهيم عليه السلام مر جبريل را عليه السلام از خبر اسماعيل بپرسيد . گفت : خداى عز و جل او را چاهى داده است پر آب و مردمان بر سر چاه آب آمدند و با او همى باشند . ابراهيم را آرزوى اسماعيل آمد . از ساره دستورى خواست كه به مكه شود و آن كودك را ببيند . ساره دانست كه اگر او را از آرزوى فرزند باز دارد او را بزه بود و خداى نپسندد . ابراهيم را دستورى داد [ a 29 
  ] تا بشود و ايشان را ببيند و فرود نيايد و به شب آنجا نباشد ، و ابراهيم را بر اين شرط سوگند داد ، و ابراهيم برفت و از آنجا كه ابراهيم بود به زمين فلسطين تا به مكه پنج روزه راه بود . خداى عز و جل براقى بفرستاد از آسمان ، چنان كه شب معراج سوى پيغامبر ما عليه السلام ، كه او را به يك شب از مكه به بيت المقدس برد . همان براق را سوى ابراهيم فرستاد تا بر آن نشست و به مكه شد . بامداد بر نشست ، نيم روز به مكه بود ، پنج روز راه . و اسماعيل و هاجر را بديد و هم آنگه بازگشت و فرود نيامد و شبانگاه باز سوى ساره آمده بود . يك روزه براق ده روزه راه برفت . و ابراهيم همچنين يك روز به مكه شدى و باز آمدى و ايشان را بديدى و فرو نيامدى . بامداد بشدى و شب را باز ساره آمده بودى ، تا اسماعيل پنج ساله شد . و خداى عز و جل جبريل را عليه السلام آن روز كه سوى قوم لوط فرستاد تا ايشان را هلاك كند ، و جبريل بيامد و گذر بر ابراهيم كرد و او را به اسحق بشارت داد كه از ساره او را\r\n","description":"","footnote":"","page_name":" 154 ","page_number":208},
  {"content":"\r\nفرزندى بود نام او اسحق ، و برفت و قوم لوط را هلاك كرد . و ليكن قصهء آن خود بيايد اندر اين كتاب .\r\nپس چون اسماعيل پنج ساله شد ، اسحق اندر آن سال از مادر بزاد . و اسماعيل آنجا بزرگ همى شد و اسحق اينجا ، تا اسحق ده ساله شد و اسماعيل پانزده ساله .\r\nپس هاجر بمرد و اسماعيل او را به گور كرد به مكه ، و خواست كه از سر آن چاه برود . مهتران و مردمان جرهم او را گفتند : اينجا خود جاى تو است و مادر تو ما را ايدر آورد ، ما همه فرمانبردار توايم و پروردهء نعمت توايم ، از ايدر مرو . پس مردمان گفتند : اين چاه از آن اين مرد است ، اگر اين مرد از اينجا برود ، ترسيم كه اين آب خشك شود . گفتند پس حيلتى كنيم تا او را ايدر بداريم ، و مرد جوان را به هيچ چيز نتوان داشتن مگر به زن . پس آن مهتران ايشان گفتند اين دختر خويشتن را به زنى به وى دهيم . گفتند : نيك آيد . پس آن مهتر دختر خويش را به وى داد و اسماعيل آنجا با ايشان بماند . و ايشان را كار صيد كردن بودى ميان كوهها اندر و به باديه اندر .\r\n","description":"","footnote":"","page_name":" 155 ","page_number":209},
  {"content":"\r\n\r\nخبر ديدن ابراهيم مر اسماعيل را عليهما السلام از پس آنكه زن خواست\r\nپس ابراهيم عليه السلام آن سال به ديدار اسماعيل آمد بر براق و هاجر را مرده يافت و اسماعيل به خانه نبود . ابراهيم فراز رسيد و اسماعيل را طلب كرد و زنش بيرون آمد . نه ابراهيم او را شناخت و نه زن اسماعيل ابراهيم را ، گفت : تو كيستى ؟\r\nگفت : من زن اسماعيلم . گفت : شوى تو كجاست ؟ گفتا : به صيد رفته است . گفت :\r\nكى ترا به زنى كرده است ؟ گفت : امسال ، مادرش بمرد و مرا به زنى كرد . ابراهيم خواست كه او را بيازمايد گفت : مهمان خواهى و خوردنى چيزى دارى ؟ و آن زن مهترزاده‌اى بود ابراهيم را نشناخت و او را بنشاند و نگفت فرود آى و سخن نيكو نگفت . ابراهيم بازگشت و زن را گفت : چون شوى تو باز آيد او را بگوى كه اين آستانه بر در تو نيكو نيست ، اين را بگردان و به ديگرى بدل كن ، و برفت و باز بر ساره آمد .\r\nچون اسماعيل باز خانه آمد از صيد ، زن او را گفت مردى آمد و چنين و چنين گفت . اسماعيل گفت : اى زن ! آن پدر من بود ، ابراهيم خليل الرحمن عليه السلام ، و اين آستانهء در كه فرمود توى . مرا همى فرمايد كه ترا دست باز دارم و زنى ديگر كنم .\r\nزن گفت : تو بهتر دانى . اسماعيل آن زن را دست باز داشت و زنى ديگر بخواست هم از آن قوم جرهم . ايشان همه بتپرست بودند و اسماعيل خداى پرستيدى . پس چون سال بر آمد ، ابراهيم به ديدار اسماعيل آمد و او را نيز به خانه نيافت . زنش را\r\n","description":"","footnote":"","page_name":" 156 ","page_number":210},
  {"content":"\r\nگفت : تو كيستى ؟ گفت من زن اسماعيلم . او را نشناخت گفت : ترا كى به زنى كرد ؟\r\nگفت : امسال ، و آن زن كه داشت ، دست باز داشت . ابراهيم گفت : چيزى خوردنى دارى ؟ گفتا : دارم فرود آى . گفتا : نيايم . زن سبك به خانه اندر شد و گوشت آورد پخته و شير و خرما ، و او را بنواخت و عذر خواست و گفت : ما مردمانىايم بيابانى ، ما را گندم نبود و طعام ما اين شير بود و گوشت . ابراهيم گفت : خداى بر اين شير و گوشت بركت كناد .\r\nپيغامبر ما عليه السلام گفت : اگر آن زن لختى گندم يا جو پيش ابراهيم بردى تا ابراهيم بر آن دعا كردى ، [ به 
  ] بركت [ او 
  ] همچنانكه به مكه گوشت و شير فراخ است ، گندم و جو فراخ بودى تا از جايى ديگر نبايستى آوردن .\r\nپس آن زن اسماعيل مر ابراهيم را بسيار عذر خواست ، گفت : فرود آى . نيامد و از آن طعام نخورد ، و زن گفت : اگر طعام نخورى بارى باش تا سر و رويت بشويم كه سخت پر گرد و خاك است . ابراهيم پاى راست از براق بگردانيد ، و سنگى بود بر در سراى اسماعيل ، بزرگ و بلند ، پاى راست بر آن سنگ نهاد و پاى چپ همچنان در ركاب اندر داشت . زن آب بياورد و سر و روى ابراهيم از گرد و خاك بشست ، و ابراهيم پاى از سنگ بر گرفت و بر براق نشست و نشان انگشت پاى ابراهيم بر آن سنگ اندر بماند . و آن سنگ است كه امروز مقام ابراهيم است . پس چون ابراهيم بازگشت ، اين زن را گفت : چون شوى تو بيايد ، بگوى كه اين آستانهء در تو سخت نيكو است . نگه دار . و ابراهيم بازگشت و سوى ساره آمد .\r\nچون اسماعيل عليه السلام سوى خانه آمد ، زن او را اين خبر بداد . اسماعيل شاد شد گفت : اى زن ! آن [ b 29 
  ] پدر من بود ، ابراهيم خليل الرحمن ، و آن آستانهء در تويى .\r\nاسماعيل دل بر آن زن بنهاد و او را فرزندان آمد بسيار ، هم در آن خانهء مكه .\r\n","description":"","footnote":"","page_name":" 157 ","page_number":211},
  {"content":"\r\n\r\nخبر مولود اسحق و خبر لوط عليهما السلام\r\nآن وقت كه ابراهيم مر اسماعيل و هاجر را به مكه برد و سوى ساره آمد ، و هر سال يك بار به ديدار اسماعيل آمدى و هم اندر آن روز بازگشتى ، چنان كه گفتيم . يك دو سال بر آمد كه ايشان را [ ساره را و ابراهيم 
  ] را فرزند نمىبود و دعا همى كردند خداى را . چون پنج سال بر آمد ، خداى عز و جل دعاى ايشان مستجاب كرد .\r\nجبريل بيامد و ميكايل عليهما السلام ، بديشان فرستاد و ايشان را بشارت داد و برفتند و قوم لوط را هلاك كردند . و لوط [ به زمين مؤتفكات بود از حد اردن از زمين شام و برادرزادهء ابراهيم بود ، و آن وقت كه ابراهيم 
  ] پيغمبر عليه السلام به فلسطين بنشست ، و لوط به زمين مؤتفكات آمد از ابراهيم بر يك روزه راه ، و مؤتفكات پنج ده بود : يكى را نام صبعه و ديگر صعوه و سديگر عمره و چهارم دو ماه و پنجم سدوم ، و اندر هر دهى صد هزار مرد بودند كم و بيش . از اين ديهها ، سدوم بزرگتر بود ، و اين همه ديهها به نام او باز خواندندى . و گروهى گويند : چهار ده بود و بدان چهار ده اندر صد هزار مرد بودند همه بتپرست . و آن زمين ميان حجاز و شام است .\r\nچون از مكه به مدينه و شام روند بدانجا بايد گذشتن ، چنان كه خداى عز و جل گفت :\r\n* ( وَإِنَّها لَبِسَبِيلٍ مُقِيمٍ 15 : 76 ) * . گفت : اين جايگاه قوم لوط بر شاهراه بود . مردمان مكه را گفت : چون به شام شويد و آنجا گذر كنيد چرا عبرت نگيريد .\r\nپس لوط به ميان ايشان همى بود سالى چند ، و از ايشان زنى خواست هم بر دين\r\n","description":"","footnote":"","page_name":" 158 ","page_number":212},
  {"content":"\r\nايشان ، و او را از آن زن فرزندان آمدند . پس لوط بر زيارت ابراهيم آمدى وقتها و او را بديدى ، و او از قوم خود گله كردى . ابراهيم گفت : صبر كن . و اين قوم با بتپرستى فساد كردندى كه پيش از آن هرگز نديده بودى . با غلامان ببودندى و با مردمان بريش ، چنان كه خداى تعالى گفت : * ( أَ تَأْتُونَ الْفاحِشَةَ ما سَبَقَكُمْ بِها من أَحَدٍ من الْعالَمِينَ 7 : 80 ) * . و جايى ديگر گفت : * ( أَ تَأْتُونَ الذُّكْرانَ من الْعالَمِينَ . وَتَذَرُونَ ما خَلَقَ لَكُمْ رَبُّكُمْ من أَزْواجِكُمْ بَلْ أَنْتُمْ قَوْمٌ عادُونَ 26 : 165 - 166 ) * . ديگر گفت : * ( أَ تَأْتُونَ الْفاحِشَةَ وَأَنْتُمْ تُبْصِرُونَ 27 : 54 ) * . و با اين گناه نيز راه زدندى . هر كه بدان بيابان اندر بگذشتى قوم لوط راه بر ايشان بگرفتندى . پس با مردان ببودندى ، همچنانكه خداى عز و جل گفت :\r\n* ( لَتَأْتُونَ الرِّجالَ وَتَقْطَعُونَ السَّبِيلَ وَتَأْتُونَ في نادِيكُمُ الْمُنْكَرَ 29 : 29 ) * . گفت : شما با مردان بباشيد و راه ببريد و خواسته بستانيد و به ميان مردمان اندر نشسته باشيد ، كار منكر كنيد .\r\nتفسير كار منكر ايدون آمده است به خبر اندر كه ايشان نشسته بودندى بر راهها و كوهها ، و چون كسى بر ايشان بگذشتى بر وى فسوس كردندى ، و سنگ اندر ميان مردمان افگندندى [ و قفا زدندى و به مجلسها اندر تيز دادندى و به خبر اندر ايدون است كه به مجلس اندر پيش مردمان يك تن بيفگندندى 
  ] و با وى فساد كردندى . و خداى عز و جل اين همه را منكر خواند . پس چون فساد ايشان بسيار شد و سالها بر آمد ، خداى عز و جل لوط را سوى ايشان فرستاد به پيغمبرى . و پيش از لوط هيچ [ پيغامبر 
  ] ديگر نفرستاده بود بيش . و معنى آنكه خداى تعالى گفت : * ( وَالْمُؤْتَفِكاتِ أَتَتْهُمْ رُسُلُهُمْ بِالْبَيِّناتِ 9 : 70 ) * . لوط را گفتند خواسته است تنها . لوط عليه السلام پيغام خداى ايشان را بداد . ايشان بر وى فسوس كردند و ايدون گفتند كه اگر خداى ما را عذاب خواهد كردن به دست تو ، گو بكن . شو عذاب خداى را بر ما بيار چنان كه همى گويى اگر راستگويى . و خداى عز و جل حكايت كرد از ايشان و ايدون گفت : * ( فَما كانَ جَوابَ قَوْمِه إِلَّا أَنْ قالُوا ائْتِنا بِعَذابِ الله إِنْ كُنْتَ من الصَّادِقِينَ 29 : 29 ) * . و لوط همچنين از قرابت ايشان بود و ايشان هم از فرزندان سام بن نوح بودند ، از بهر آن گفت : * ( كَذَّبَتْ قَوْمُ لُوطٍ الْمُرْسَلِينَ . إِذْ قال لَهُمْ أَخُوهُمْ لُوطٌ 26 : 160 - 161 ) * . يعنى فى النسب . و\r\n","description":"","footnote":"","page_name":" 159 ","page_number":213},
  {"content":"\r\nهمچنانكه گفت : * ( إِذْ قال لَهُمْ أَخُوهُمْ نُوحٌ أَ لا تَتَّقُونَ 26 : 106 ) * . اين همه برادرى نسب خواست نه برادرى دين ، و معنى آنكه گفت : * ( كَذَّبَتْ قَوْمُ لُوطٍ الْمُرْسَلِينَ 26 : 160 ) * . بدين جماعت لوط را خواست تنها ، كه پيش از لوط ايشان را هيچ پيغمبر نبود ، و ديگر گفت : * ( كَذَّبَتْ قَوْمُ نُوحٍ الْمُرْسَلِينَ 26 : 105 ) * . نوح را خواست تنها ، و پيش از نوح ايشان را هيچ پيغامبر نبود . و هم اندر قوم شعيب را ايدون گفت : * ( كَذَّبَ أَصْحابُ الأَيْكَةِ الْمُرْسَلِينَ 26 : 176 ) * . صالح را خواست تنها . * ( كَذَّبَتْ عادٌ الْمُرْسَلِينَ 26 : 123 ) * . عاد را خواست تنها .\r\nو اندر لغت عرب بسيار آيد كه لفظ يكى بود و يا دو ، و جماعت را خواهد . فاما لفظ جماعت ، معنى يك تن را خواهد كه كم آيد به كلام اندر و به شعر اندر . و اين باب جز به قرآن اندر نيايد . ازيرا كه اين معنى بجز قرآن نيامده است . و اين بابى از لغت عرب است سخت نيكو .\r\nپس قوم لوط ، لوط را ايدون گفتند : * ( قالُوا لَئِنْ لَمْ تَنْتَه يا لُوطُ لَتَكُونَنَّ من الْمُخْرَجِينَ 26 : 167 ) * . گفتند : يا لوط ! اگر تو از اين سخن كه مىگويى و ما را بدان همى خوانى و دعوت پيغامبرى كه همى كنى توبت نكنى و باز نيايى ، ما ترا از ميان قوم خويش بيرون كنيم .\r\nلوط را چهار دختر بود از آن زن كافره ، و دختران مسلمان بودند و بر دين لوط بودند و مادرشان بر دين خويش بود بر كفر ، [ a 30 
  ] و لوط را نيز خواسته و چهارپايان بود و نيز مهمانان آوردى از غريبان ، و ايشان مهمان او را بگرفتندى و لوط را گفتندى كه كس را مهمان مكن . پس لوط كس را مهمان نيارستى كردن . چون سالى چند بر آمد ، كس به دو نگرويد مگر آن دختران او و آن قوم كه به خانهء او اندر بودند كه خداى عز و جل ايشان را اهل او خواند ، آنجا كه گفت : * ( رَبِّ نَجِّنِي وَأَهْلِي مِمَّا يَعْمَلُونَ 26 : 169 ) * . خداى گفت : * ( فَنَجَّيْناه وَأَهْلَه أَجْمَعِينَ . إِلَّا عَجُوزاً في الْغابِرِينَ 26 : 170 - 171 ) * . آن همه كسها آن بودند كه اندر خانهء او بودند ، از فرزندان و فرزندزادگان . و از بيرون خانه از بيگانگان كس به دو نگرويده بود . و لوط صبر همى كرد بر بلاى ايشان ، و هر گاه كه سوى ابراهيم آمدى گله كردى از قوم خويش . و ابراهيم او را صبر فرمودى . تا سالها بر آمد و لوط را نيز صبر نماند ، دعا كرد و گفت : * ( رَبِّ انْصُرْنِي عَلَى الْقَوْمِ الْمُفْسِدِينَ 29 : 30 ) * .\r\n","description":"","footnote":"","page_name":" 160 ","page_number":214},
  {"content":"\r\nخداى تعالى دعاى او را اجابت كرد به هلاك ايشان ، و جبريل و ميكايل و اسرافيل عليهم السلام را بفرستاد تا قوم لوط را هلاك گردانند .\r\nو حق تعالى ايشان را فرمود تا گذر بر ابراهيم كنند و او را و ساره را بشارت دهند به اسحق . پس ايشان سوى ابراهيم آمدند بر صورت سه غلام كه از آن نيكوروىتر نبودند . و ابراهيم آن روز مهمان نيافته بود و نان نخورده بود . چون ايشان را بيافت ، شاد شد و به خانه اندر رفت و ندانست كه ايشان كيستند ، و مر ساره را گفت : ما را مهمانان آمدند كه گويى فريشتگاناند . پس ايشان بر ابراهيم سلام كردند ، ايشان را بنشاند و تحيت كرد چنان كه خداى گفت : * ( وَلَقَدْ جاءَتْ رُسُلُنا إِبْراهِيمَ بِالْبُشْرى قالُوا سَلاماً قال سَلامٌ 11 : 69 ) * . پس ابراهيم عليه السلام انديشه كرد كه ايشان را چه برگ سازد و كدام طعام دهد . يكى گوساله بودش نوزاده فربه ، و مادرش به صحرا شده بود و گوساله به خانه اندر مانده ، چنان كه خداى تعالى گفت : * ( فَجاءَ بِعِجْلٍ سَمِينٍ . فَقَرَّبَه إِلَيْهِمْ قال أَ لا تَأْكُلُونَ 51 : 26 - 27 ) * . پس ابراهيم عليه السلام آن را بكشت و بريان كرد .\r\nو به خبر اندر ايدون گفت كه بپخت و خداى عز و جل ايدون گفت : * ( فَما لَبِثَ أَنْ جاءَ بِعِجْلٍ حَنِيذٍ 11 : 69 ) * . و آن حنيذ آن بود كه سخت پخته بود . پس چون پيش ايشان بنهاد ، ايشان را به كار نبود ، و فريشته را طعام به كار نيايد . پس ايشان بدان طعام اندر نگريستند ، و ابراهيم با ايشان نشسته بود و ساره بر سر ايشان ايستاده بود و خدمت همى كرد . جبريل گفت : ما اين طعام بىبها نخوريم . ابراهيم گفت : روا باشد . بهايش بدهيم . گفتند : بهاى اين چيست ؟ گفت : اين طعام خداى است و ما بندگان خداييم ، چون بخوريم گوييم : بسم الله ، و چون سير شويم گوييم : الحمد لله ، تا بهاى آن نعمت خداى داده باشيم . پس جبريل ميكايل را گفت : نه بگزاف ابراهيم دوستى خداى يافته است و خداى او را خليل خويش خوانده است . پس چون ساعتى بر آمد ، ابراهيم گفت : بخوريد . دست فراز نكردند . ابراهيم خود آغاز كرد ، پس چون ديد كه ايشان همى نخورند ، از ايشان شگفت آمدش ، و شكوهى و ترسى به دلش اندر آمد ، چنان كه خداى گفت : * ( فَلَمَّا رَأى أَيْدِيَهُمْ لا تَصِلُ إِلَيْه نَكِرَهُمْ وَأَوْجَسَ مِنْهُمْ خِيفَةً 11 : 70 ) * .\r\nو سبب ترسيدن ابراهيم آن بود كه بدان زمانه چون كسى به كسى بد خواستى\r\n","description":"","footnote":"","page_name":" 161 ","page_number":215},
  {"content":"\r\nكردن ، طعام او نخوردى . چون ابراهيم از ايشان بترسيد ، ساره بخنديد و از ترسيدن ابراهيم شگفت آمدش كه ابراهيم با چندين كس كه او دارد ، چاكران و رهيان ، ازين سه تن همى بترسيد . خويشتن را پيدا كردند و گفتند : * ( لا تَخَفْ إِنَّا أُرْسِلْنا إِلى قَوْمِ لُوطٍ . وَامْرَأَتُه قائِمَةٌ فَضَحِكَتْ فَبَشَّرْناها بِإِسْحاقَ وَمن وَراءِ إِسْحاقَ يَعْقُوبَ 11 : 70 - 71 ) * . گفتند : مترس كه ما رسولان خداييم و به قوم لوط همى شويم تا ايشان را هلاك كنيم . آنگه ابراهيم بخنديد و جبريل را بشناخت و جبريل او را بشارت داد و گفت : ترا از اين زن پسرى آيد . نام او اسحق ، و از پس اسحق پسرى بود نام او يعقوب ، و از پشت ايشان پيغمبران باشند بسيار . ساره را شگفت آمد كه هفتاد ساله شده بود و حيضش گسسته و پشت گرديده ، چنان كه خداى عز و جل گفت : * ( وَقالَتْ عَجُوزٌ عَقِيمٌ 51 : 29 ) * . و ابراهيم از او به ده سال بزرگتر بود . پس ساره گفت : از زنى گنده پير و مردى پير ، فرزند چون آيد ، چنان كه خداى تعالى از او حكايت كرد : * ( قالَتْ يا وَيْلَتى أَ أَلِدُ وَأَنَا عَجُوزٌ وَهذا بَعْلِي شَيْخاً إِنَّ هذا لَشَيْءٌ عَجِيبٌ 11 : 72 ) * . جبريل گفت : * ( أَ تَعْجَبِينَ من أَمْرِ الله رَحْمَتُ الله وَبَرَكاتُه عَلَيْكُمْ أَهْلَ الْبَيْتِ إِنَّه حَمِيدٌ مَجِيدٌ 11 : 73 ) * . و جايى ديگر گفت : * ( قالُوا كَذلِكَ قال رَبُّكِ إِنَّه هُوَ الْحَكِيمُ الْعَلِيمُ 51 : 30 ) * . و ابراهيم گفت : * ( قالُوا بَشَّرْناكَ بِالْحَقِّ فَلا تَكُنْ من الْقانِطِينَ 15 : 55 ) * . پس چون ابراهيم پشيمان شد از ايشان باز غم لوط خورد ، چنان كه خداى گفت : * ( فَلَمَّا ذَهَبَ عَنْ إِبْراهِيمَ الرَّوْعُ وَجاءَتْه الْبُشْرى يُجادِلُنا في قَوْمِ لُوطٍ . إِنَّ إِبْراهِيمَ لَحَلِيمٌ أَوَّاه مُنِيبٌ 11 : 74 - 75 ) * .\r\nو مجادله آن بود كه خداى از او حكايت كرد آنجا كه گفت : * ( يا إِبْراهِيمُ أَعْرِضْ عَنْ هذا إِنَّه قَدْ جاءَ أَمْرُ رَبِّكَ وَإِنَّهُمْ آتِيهِمْ عَذابٌ غَيْرُ مَرْدُودٍ 11 : 76 ) * . باز گرد از اين سخن بدرستى كه آمد فرمان خداى تعالى ، فرستاد بديشان عذابى كه آن را باز نتوان گردانيدن . * ( قال إِنَّ فِيها لُوطاً 29 : 32 ) * . گفت : يا جبريل شما همى رويد كه آن قوم را هلاك كنيد ، و لوط به ميان ايشان اندر است . [ b 30 
  ] جبريل گفت : * ( قالُوا نَحْنُ أَعْلَمُ بِمَنْ فِيها لَنُنَجِّيَنَّه وَأَهْلَه 29 : 32 ) * . گفتند : ما بهتر دانيم كه اندر آنجا كيست ، او را برهانيم و اهل او را .\r\nابراهيم گفت : نيز مؤمنان ؟ جبريل گفت : هر كه مؤمن است او را نيز برهانيم . * ( فَأَخْرَجْنا من كانَ فِيها من الْمُؤْمِنِينَ . فَما وَجَدْنا فِيها غَيْرَ بَيْتٍ من الْمُسْلِمِينَ 51 : 35 - 36 ) * . و هيچكس\r\n","description":"","footnote":"","page_name":" 162 ","page_number":216},
  {"content":"\r\nمؤمن نبود بدان همه خلق اندر مگر اهل بيت لوط ، از دختران و فرزندانش .\r\nپس جبريل و ميكايل و اسرافيل از بر ابراهيم برفتند تا به شهر لوط شدند . چون به كرانهء شهر رسيدند هم بدان صورت ، دختر لوط را بديدند . دانستند كه دختر لوط است و ليكن از او بپرسيدند كه لوط را خانه كدام است ؟ گفت : شما كه‌ايد و از لوط چه مىخواهيد ؟ گفتند : ما غريبانيم به مهمان لوط آمده‌ايم . گفت : بياييد تا من شما را به خانهء لوط برم . و دختر برفت و ايشان از پس او همى رفتند . چون به خانه اندر شد ، گفتا : ما را مهمانان آمدند كه اندر جهان از ايشان نيكوروىتر نبود . چون اندر آمدند ، بر لوط سلام كردند . لوط چون ايشان را بديد اندوه آمدش و دلش تنگ شد از بهر آنكه بس نيكو روى بودند . گفتا : اكنون اين قوم بيايند و با ايشان رسوايى كنند و مرا از بهر ايشان فضيحت كنند ، چنان كه خداى عزّ و جلّ از وى باز گفت : * ( وَلَمَّا جاءَتْ رُسُلُنا لُوطاً سِيءَ بِهِمْ وَضاقَ بِهِمْ ذَرْعاً وَقال هذا يَوْمٌ عَصِيبٌ 11 : 77 ) * . گفت : امروز روزى دشخوار است مرا كه اين مهمانان ببايد داشتن تا قوم من ايشان را نبينند . پس ايشان را به خانه اندر پنهان كرد .\r\nو زن لوط برفت و قوم را آگاه كرد ، گفت : لوط را مهمانان آمده‌اند كه از ايشان نيكوروىتر نباشند . ايشان ده تن را سوى لوط فرستادند و گفتند لوط را بگوييد كه نگفتيم ترا كه كس را مهمان مكن ؟ چون بگفتند لوط را ، اندران ميان بيچاره شد و ايدون گفت : * ( يا قَوْمِ هؤُلاءِ بَناتِي هُنَّ أَطْهَرُ لَكُمْ فَاتَّقُوا الله وَلا تُخْزُونِ في ضَيْفِي أَ لَيْسَ مِنْكُمْ رَجُلٌ رَشِيدٌ 11 : 78 ) * . گفت : اينك دختران خويش به زنى به شما دهم هر كه از شما بخواهند ، از خداى بترسيد و رسوايى مكنيد از بهر آن مهمانان . رسولان باز شدند و پيغام ببردند . ايشان همان رسولان باز فرستادند ، گفتند بگوييد : * ( لَقَدْ عَلِمْتَ ما لَنا في بَناتِكَ من حَقٍّ وَإِنَّكَ لَتَعْلَمُ ما نُرِيدُ 11 : 79 ) * . تو دانى كه ما با دختران تو رغبتى نداريم و مىدانى كه چه مىخواهيم . و رسولان را گفتند : اگر مهما [ نا 
  ] ن را از خانه بيرون كند و اگر [ نه 
  ] دستشان بگيريد و از خانه بيرون آريدشان .\r\nرسولان باز آمدند و پيغام بدادند و گفتند : ما اين مهمانان از خانه بيرون بريم .\r\nلوط گفت : * ( لَوْ أَنَّ لِي بِكُمْ قُوَّةً أَوْ آوِي إِلى رُكْنٍ شَدِيدٍ 11 : 80 ) * . گفت : اگر مرا با شما نيرو\r\n","description":"","footnote":"","page_name":" 163 ","page_number":217},
  {"content":"\r\nبودى ، يا مرا كسى بودى كه نيرو دادى ، خود شما چنين نبودى . چون خواستند كه جبريل را دست گيرند و بيرون آرند ، جبريل باد را بر چشمهاى ايشان بدميد . هجده تن به فرمان خداى تعالى نابينا گشتند ، چنان كه خداى عزّ و جلّ گفت : * ( وَلَقَدْ راوَدُوه عَنْ ضَيْفِه فَطَمَسْنا أَعْيُنَهُمْ 54 : 37 ) * . پس رسولان باز شدند و قوم را گفتند : اين مهمانان كه در خانهء لوطاند جادواناند و ما را نابينا كردند . ايشان لوط را كس فرستادند كه ترا نه بس بود كه مهمانان به خانه مىآورى و اكنون هر چه خواستى كردى و ديگر جادوان به خانه آوردى تا مردمان را چشم كور مىكنند ؟ برخيز و از شهر ما بيرون شو ، و اگر امشب نروى فردا بياييم و هر كه به خانهء تو اندر است همه را چشمها كور كنيم .\r\nلوط از سخن ايشان سخت ترسيد و پنداشت كه ايشان جادواناند ، ايشان را گفت : * ( إِنَّكُمْ قَوْمٌ مُنْكَرُونَ 15 : 62 ) * . شما منكر و مردمانايد كه خلق را همى نابينا كنيد .\r\nخويشتن را همى پيدا كردند و گفتند : * ( إِنَّا رُسُلُ رَبِّكَ لَنْ يَصِلُوا إِلَيْكَ 11 : 81 ) * . ما رسولان خداييم ، مترس كه ايشان با تو بس نيايند و ترا هيچ نتوانند كردن . لوط گفت : به چه آمديد ؟ گفتند : * ( جِئْناكَ بِما كانُوا فِيه يَمْتَرُونَ 15 : 63 ) * . بدان آمديم كه ايشان با تو مجادله كردند و ايدون گفتند كه : ما را هيچ عذاب نيايد ، ايشان را عذاب آورديم . گفت : پس چرا عذاب ايشان نكنيد ؟ گفتند : * ( إِنَّ مَوْعِدَهُمُ الصُّبْحُ أَ لَيْسَ الصُّبْحُ بِقَرِيبٍ 11 : 81 ) * . گفتند :\r\nميعاد سپيده دم است . چون از شب لختى بگذشت ، او را گفتند : باهلك بقطع من اللَّيل و اتّبع ادبارهم . گفتند : چون از شب لختى مانده بود ، همه اهل خويش را ، هر كه مؤمناند به شب بفرست تا بروند . ايدون كه چون بامداد بود از حدّ اين زمين بيرون شده باشيد . * ( وَاتَّبِعْ أَدْبارَهُمْ 15 : 65 ) * . و تو نيز از پس ايشان بشو .\r\nپس لوط همه قوم خويش را گرد كرد ، و خود كسى نبود جز آنكه به خانهء لوط اندر بودند . ايشان را گفت : اين خلق را عذاب آمد از خداى ، و اين مهمانان فريشتگاناند ، و ايشان را عذاب آوردند ، ما را از ميان ايشان بيرون بايد شد . و آن زن خويش را نيز بگفت و او را با اهل بيت خويش بيرون برد . و چون سحر ببود ، لوط با اهل بيت خويش از زمين اردن از حدّ مؤتفكات بيرون آمده بودند ، چنان كه\r\n","description":"","footnote":"","page_name":" 164 ","page_number":218},
  {"content":"\r\nگفت : * ( آلَ لُوطٍ نَجَّيْناهُمْ بِسَحَرٍ 54 : 34 ) * . چون روز ببود و سپيده روشن شد ، جبريل عليه السّلام از ميان ايشان بيرون آمد با عذاب ، چنان كه خداى عزّ و جلّ گفت : * ( وَلَقَدْ صَبَّحَهُمْ [ a 31 
  ] بُكْرَةً عَذابٌ مُسْتَقِرٌّ 54 : 38 ) * . و لوط گفت : * ( أَ لَيْسَ الصُّبْحُ بِقَرِيبٍ 11 : 81 ) * . پس جبريل و ميكايل و اسرافيل از آبادانى بيرون آمدند ، و جبريل پر به زمين فرود برد و آن همه شهر مؤتفكات از زمين بر كند و به آسمان بر برد . پس برگردانيد و نگوسار كرد و روى زيرين زبر كرد و به هر شهرستانى اندر صد هزار مقاتل بودند جز زن و كودك ، همه تا قعر دوزخ همى شدند ، چنان كه عزّ و جلّ گفت : * ( فَلَمَّا جاءَ أَمْرُنا جَعَلْنا عالِيَها سافِلَها 11 : 82 ) * . و بسيار كس بود از ايشان كه از آن زمين بيرون شده بودند به شهرهاى ديگر به حاجتها ، هر يكى را از آسمان سنگى آمد تافته بر سر وى و بر جاى بسوخت ، چنان كه خداى عزّ و جلّ گفت : * ( وَأَمْطَرْنا عَلَيْها حِجارَةً من سِجِّيلٍ مَنْضُودٍ 11 : 82 ) * . پس چون روز شد ، لوط همى شد با قوم خويش ، روى سوى ابراهيم نهاد به زمين فلسطين .\r\nو زن لوط زمان زمان باز پس همى نگريست تا مگر كسى را بيند از آن شهر و پرسد كه كار ايشان به چه رسيد ، از آسمان سنگى بيامد تافته بر سر وى و او را نيز هلاك كرد ، چنان كه خداى عزّ و جلّ گفت : * ( وَلا يَلْتَفِتْ مِنْكُمْ أَحَدٌ إِلَّا امْرَأَتَكَ إِنَّه مُصِيبُها ما أَصابَهُمْ 11 : 81 ) * . و جايى ديگر گفت : * ( إِلَّا امْرَأَتَه كانَتْ من الْغابِرِينَ 7 : 83 ) * . لوط چون ديد كه آن سنگ بر سر زنش آمد و هلاك شد ، بشتافت تا به ابراهيم رسيد و ميان ايشان يك روزه راه بود . ابراهيم او را بسلامت يافت ، سخت شاد شد و او را با خويشتن فرود آورد ، و آن همه خواستهء خويش با او به دو نيم كرد . و همه كه با لوط بودند از مسلمانان ، خود چهارده تن بودند ، و لوط با ابراهيم همى بود تا بمرد .\r\n","description":"","footnote":"","page_name":" 165 ","page_number":219},
  {"content":"\r\n\r\nقصّهء قربان كردن ابراهيم مر اسماعيل پسر را عليهما السّلام\r\nپس چون ابراهيم را اسحق آمد و بزرگ شد ، و اسماعيل ده ساله شد و اسحق پنج ساله شد ، و ابراهيم با خداى تعالى نذر كرده بود كه اگر مرا پسرى بود او را از قبل خداى تعالى قربان كنم . پس چون پسران بزرگ شدند ، خداى عزّ و جلّ آن نذر را ياد كرد و او را به خواب بنمود كه نذر خويش را وفا كن . و بدين خواب اندر يكى حكمت است ، هر چند كه محمّد بن جرير نگفته است بدين كتاب اندر ، ازيرا كه پيغامبران خداى گونه گونه بودند ، از ايشان گروهى را جبريل آمد و وحى آورد بمشافهه ، و آن پيغامبران مرسل بودند چنان كه پيغامبر ما و موسى و عيسى و ابراهيم و نوح عليهم السّلام ، و گروهى آن بودند كه جبريل خويشتن را بديشان ننمودى و ليكن آواز كردى بدانچه فرمان بودى ، و گروهى آن بودند كه به خواب ديدندى و هر چه ايشان را از آسمان امر آمدى به خواب آمدى . و اين گروه بودند كه ايشان را انبيا خواندندى و مرسل نخوانند ، و بر اين گروه صحف و قرآن از آسمان نيامد ، و ايشان را نفرمودند كه شريعت نهند ، و ايشان همه از صحفهاى پيشين كه بر پيغامبران آمده بودى همى خواندندى و هم بر آن شريعت كه از پيش بودى همى رفتندى . و آنكه مرسلان بودند [ آن بودند 
  ] كه بر ايشان از آسمان صحفها آمد و قرآن و شريعت آمد . و خداى تعالى پيغامبران را بر يك ديگر فضيلت بسيار كرد ، چنان كه گفت :\r\n* ( فَضَّلْنا بَعْضَهُمْ عَلى بَعْضٍ وَلَلآخِرَةُ أَكْبَرُ دَرَجاتٍ وَأَكْبَرُ تَفْضِيلًا 17 : 21 ) * . و ابراهيم\r\n","description":"","footnote":"","page_name":" 166 ","page_number":220},
  {"content":"\r\nعليه السّلام از مرسلان بود از آن كسها كه جبريل سوى ايشان آمدى بمشافهه و او را از خداى عزّ و جلّ پيغام دادى .\r\nپس چون فرمان ذبح آمدش كه پسر را ذبح كن ، و او را به خواب بنمود ، جبريل را نفرستاد كه او را بمشافهه بگفتى . بدين اندر دو حكمت است و دو معنى : يكى آن است كه پيغامبرى گونه گونه است چنان كه گفتيم : يكى به مشافهه و ديگر آواز و سديگر خواب . و مرسل را همه نوعها به نوبت گرد آيد ، و آنكه مرسل نبود ، او از پيغامبرى يك دو نوع بود ، يا آواز [ يا 
  ] خواب ، امّا مرسل را پيغام بود و هم آواز و هم خواب . پس ابراهيم را مشافهه جبريل بود . خداى تعالى خواست همه گونه ها به نوبت وى را جمع بود .\r\nنبينى كه پيغامبر ما عليه السّلام مرسل بود و جبريل عليه السّلام او را بمشافهه پيغام آورد از خداى ، و قرآن آورد ، و بسيار چيزها نيز به خواب بنمود او را ، چنان كه روز حديبيه كه به مكّه آمد با ياران از مدينه ، بر آنكه به مكّه اندر شود و حجّ كند و عمره كند ، و هفتاد شتر آورده بود كه به مكّه بكشد و به قربان كند و باز گردد ، همچنانكه مردمان يمن و شام و هر گروهى آمدندى و حجّ كردندى و بازگشتندى و كس ايشان را باز نداشتى ، و نيز پنداشت كه كس او را باز ندارد . چون به حديبيه فرود آمد ، مردمان مكّه كس بيرون فرستادند و او را به مكّه اندر نهشتند ، و او عثمان ابن عفّان را به مكّه اندر فرستاد تا با ايشان صلح كند بران شرط كه ديگر سال باز آيد و ايشان مكّه را از بهر او خالى كنند و او با ياران خويش اندر آيد و حجّ بكند و سه روز به مكّه باشد و باز گردد . و صلح نامه بنوشتند به حديبيه ، چنان كه به اخبار مغازى اندر است .\r\nو روايت كنند كه پيغامبر عليه السّلام آن اشترها را همه به حرم اندر قربان كرد و بازگشت ، و ياران پيغامبر عليه السّلام از آن سخت شكسته دل شدند و پژمرده بازگشتند . و اين حديث به جايگاه خويش ديگر باره گفته آيد بشرح و بسط . پس پيغامبر عليه السّلام به راه اندر به خواب ديد چنان كه او با همه ياران به مكّه اندر شد [ ى 
  ] ايمن و حجّ كرد [ ى 
  ] و سر بسترد [ ى 
  ] . . . و خداى تعالى توانست كه او را به\r\n","description":"","footnote":"","page_name":" 167 ","page_number":221},
  {"content":"\r\nبيدارى از اين حال آگاه كردى و جبريل را بفرستادى تا او را بمشافهه بگفتى و آيتى فرستادى [ b 31 
  ] اندر اين ، و ليكن خواست كه او را از نبوّت خواب بهره‌اى بود تا همه انواع و اصناف پيغامبرى او را جمع بود ، و پيغمبر عليه السّلام ديگر روز برخاست و ياران را بشارت داد و گفت : من دوش چنين خوابى ديدم ، و دل ايشان خوش كرد . و بدان ميان اندر منافقان بودند ، با يك ديگر گفتند : نبينى كه پيغامبر بر اين ياران چه فسوس كند كه او را به مكّه اندر نهشتند و از آنجا بيامدند ، و به بيدارى با ايشان سخن نيارست گفتن ، اكنون همى گويد كه من به خواب ديدم كه به مكّه اندر شدم . پس خداى عزّ و جلّ جبريل را بفرستاد با اين آيت و ايدون گفت : * ( لَقَدْ صَدَقَ الله رَسُولَه الرُّؤْيا بِالْحَقِّ لَتَدْخُلُنَّ الْمَسْجِدَ الْحَرامَ إِنْ شاءَ الله آمِنِينَ مُحَلِّقِينَ رُؤُسَكُمْ وَمُقَصِّرِينَ لا تَخافُونَ 48 : 27 ) * . پس پيغامبر عليه السّلام گفت : * ( رُؤيا الصّالِح يَراه الْعَبدُ الصّالِح اوْ يَرى لَه جزوً من سِتَّةٍ و اربعين جُزواً من النُّبُوَّة . ) * گفتا : خواب نيك [ كه نيك مردى 
  ] يا كسى كه او را بيند يك جزو است از چهل و شش [ جزو 
  ] از پيغامبرى .\r\nپس خداى عزّ و جلّ پيغامبر را عليه السّلام به حديث فتح مكّه به خواب نمود و جبريل را بفرستاد بمشافهه و گفت : خواب تو جزوى است از پيغامبرى . خواست كه همه انواع پيغامبرى او را جمع باشد تا ايدون نبود كه از پيغامبرى يكى بود و يكى نبود ، و همچنين حديث بانگ نماز ، و همه چيزها كه بدين شريعت اندر است و خداى بدان پيغامبران وحى فرستاد بمشافهه و به قرآن اندر ياد كرده است و بفرمود ، مگر آنكه بانگ نماز ، كه اين تأليف به خواب نموده است .\r\nو به اوّل اسلام چنان بود كه بانگ نماز كردندى تا مردمان به نماز گرد آمدندى .\r\nپيغامبر عليه السّلام بلال را فرموده بود تا به مناره بر شدى و بانگ كردى : الصّلاة جامعة . و بلال حبشى بود و بانگ او سخت تيز و روشن بود . چون بانگ كردى همه مدينه بشنودى . پس از مردمان انصارى يكى بود نام او عبد الله بن زيد الانصارى ، شبى به خواب ديد چنان كه فريشته‌اى از آسمان اندر آمدى و ايدون گفتى او را كه بگوى : الله اكبر الله اكبر و اين بانگ نماز بدين تأليف تا به آخر كه امروز است او را بياموخت ، پس چون بگفتى لا إله الَّا الله سپرى كردى ، عبد الله را گفتى چون بانگ\r\n","description":"","footnote":"","page_name":" 168 ","page_number":222},
  {"content":"\r\nنماز كنيد چنين كنيد . پس عبد الله بن زيد ديگر روز سوى پيغامبر آمد عليه السّلام و گفت : يا رسول الله ! من دوش به خواب چنين ديدم . پيغامبر عليه السّلام گفت : آن فريشته‌اى بود كه خداى او را بفرستاد تا شما را كار دين بياموزد . پس گفت : اين سخنان بلال را بياموز كه او را آواز از تو تيزتر است . و اين سخن بماند بدين شريعت اندر تا رستخيز . و اگر خداى تعالى خواستى ، اين بر زبان جبريل سوى پيغامبر فرستادى يا به قرآن اندر بگفتى ، چنان كه ديگر كارهاى دين ، و ليكن به خواب نمود تا امر اين شريعت لختى به خواب بود و لختى به وحى تا اين دين را از همه انواع نبوّت ختم بود .\r\nو همچنين اگر خداى خواستى ابراهيم را وحى كردى بر زبان جبريل و بفرمودى كه پسر را ذبح كن ، و ليكن از بهر آن به خواب نمودش كه ابراهيم را از همه انواع نبوّت نصيب بود . و معنى ديگر اندر اين ، آنست كه اين ذبح فرزند ، نه امر بود از خداى بر ابراهيم كه او را هر آينه بايستى كردن ، و ليكن نذرى بود كه ابراهيم با خداى تعالى كرده بود . خداى او را بياموزد تا آن نذر را وفا كند يا نه . و خداى دانست كه او دل خوش كند به وفا كردن و آن نذر او را فدى دهد ، و از او دل نهادن طلب همى كرد بر آن وفا كردن نذر را ، از بهر آن وحى [ نه 
  ] فرستاد و به خواب نمودش . پس ابراهيم عليه السّلام چون به خواب بديد كه پسر را ذبح كن ، هر آينه دل بنهاد بر اين ، و پسر را به مذبح برد به جاى قربان تا او را ذبح كند .\r\nو علماى اخبار بدين اندر اختلاف كرده‌اند كه اين كدام پسر بود . گروهى گفتند :\r\nاسحق بود ، و همه عجم بدين قولاند كه عجم همه از فرزندان اسحاقاند . و عرب گويند : اسماعيل بود . و به خبر اندر از پيغامبر عليه السّلام دو روايت آمده است : هم اسحق را و هم اسماعيل را ، و ليكن از پيغامبر عليه السّلام يكى خبر درست روايت كنند كه آن دليل است كه اسماعيل ذبيح بود ، آنجا كه فرمود : انَا ابنُ الذَّبيحَيْنِ . من پسر دو ذبيحم ، و پدر مرا از بهر خداى ذبح خواست كردن . يكى اسماعيل را خواست و ديگر پدر خويش را ، عبد الله بن عبد المطَّلب كه مهتر همه مكّه بود .\r\nو چاه زمزم ويران شده بود و آب همى بر نيامد و چشمه خشك شده بود و\r\n","description":"","footnote":"","page_name":" 169 ","page_number":223},
  {"content":"\r\nعبد المطَّلب را ده پسر بود ، خود با آن پسران بيستاد و آن چاه را بكندند و هر چند كندند آب بر نيامد . عبد المطَّلب با خداى نذر كرد كه اگر اين آب از دست او يا از دست فرزندانش بيرون آيد ، او يك فرزند خود را قربان كند . پس آب بر آمد و چاه آبادان شد . عبد المطَّلب فرزندان را گرد كرد و گفت چه گوييد اندر اين نذر ؟ همه گفتند : اين نذر تو كرده‌اى ، نذر خويش را وفا كن و هر كه را خواهى قربان كن .\r\nعبد المطَّلب گفت : قرعه زنم تا هر كه قرعه بر وى آيد از ميان شما او را قربان كنم .\r\nپس قرعه زد ميان ده فرزند ، قرعه بر عبد الله آمد .\r\nو به خبر اندر ايدون است كه عبد المطَّلب از همه فرزندان عبد الله را دوستتر داشتى ، و او كهتر از همه بود به سال . چون قرعه خواست [ a 32 
  ] زدن همى ترسيد كه بر عبد الله آيد . روى سوى آسمان كرد و بگريست و گفت : اللهُمَّ لا تَجْعَله عَبْد الله .\r\nاى خداى ! تو اين قرعه بر عبد الله ميار . پس چون قرعه زد ، بر عبد الله آمد . خواست تا عبد الله را قربان كند ، و عبد الله پنج ساله بود و مادرش از بنى زهره بود ، و بنى زهره مردمانى بودند كه به مكّه اندر غلبه ايشان داشتند ، چون آگاه شدند جمع گشتند همه برادران و خويشان ، و فرياد خواستند و عبد المطَّلب را گفتند : ما نپسنديم كه تو فرزند ما را بدين خردى بكشى . عبد المطَّلب گفت : پس چگونه كنم كه نذر كرده‌ام و قرعه زده‌ام و بر وى آمد ؟ گفتند : او را فدى كن ، بدل او يكى گوسپند بكش ، چنان كه ابراهيم فدى كرد اسماعيل را به گوسپندى . گفتا : رواست . پس [ عبد المطَّلب 
  ] اشترى بياورد و پيش عبد الله به پاى كرد و قرعه زد ميان اشتر و عبد الله و گفتا : اگر خداى بپسندد ، قرعه بر اشتر آيد و من اين اشتر را بكشم بدل عبد الله ، و اگر نپسندد ، قرعه بر عبد الله آيد ، چاره نباشد از آنكه عبد الله را ذبح بايد كردن . پس قرعه زد بر عبد الله آمد . گفتند : نپسنديم ، اشتر را فزون كن . عبد المطَّلب اشتر را به پنج كرد . پس قرعه زد . هم بر عبد الله آمد . پنج پنج همى فزود و قرعه همى زد و بر عبد الله همى آمد تا اشتر به صد كرد . پس قرعه زد و بر اشتر آمد . آنگه گفتند : اكنون پديد آمد كه خداى تعالى آن صد اشتر فدى عبد الله بپسنديد . و اين سنّت گشت به عرب اندر كه هر كه شخصى را بكشتى ، ديت او صد اشتر بودى كه مر اولياى او را دادندى و تا امروز\r\n","description":"","footnote":"","page_name":" 170 ","page_number":224},
  {"content":"\r\nهمچنين ، و تا رستخيز بماند .\r\nو امّا آيت قرآن هم دليل است مر اسماعيل را و هم دليل اسحق را . امّا دليل آنكه اسحق است آنست كه خداى تعالى گفت : * ( فَبَشَّرْناه بِغُلامٍ حَلِيمٍ 37 : 101 ) * . گفتا : ابراهيم را بشارت داديم به غلامى حليم . پس گفتا : * ( فَلَمَّا بَلَغَ مَعَه السَّعْيَ 37 : 102 ) * . گفتا : چون اين پسر بزرگ شد كه با او هم پهلو بتوانست بود . * ( قال يا بُنَيَّ إِنِّي أَرى في الْمَنامِ أَنِّي أَذْبَحُكَ 37 : 102 ) * .\r\nمن به خواب ايدون ديدم كه ترا ذبح همى كنم . گفت : * ( يا أَبَتِ افْعَلْ ما تُؤْمَرُ 37 : 102 ) * . اى پدر ! آنچه ترا فرمودند بكن . اين همه مخاطبه با اين پسر كرد كه به وى بشارت دادند او را ، و همه مردمان مقرّاند كه بشارت به اسحق بود نه به اسماعيل . و خداى عزّ و جلّ گفت : * ( فَبَشَّرْناها بِإِسْحاقَ وَمن وَراءِ إِسْحاقَ يَعْقُوبَ 11 : 71 ) * . پس لفظ قرآن و حكم آيت وى دليل مىكند كه ذبيح آن پسر بود كه بشارت به دو بود و آن اسحق بود .\r\nامّا اين آيت كه دليل بدان است كه ذبيح اسماعيل است آنست كه خداى تعالى قصّهء ذبح بگفت ، بدين آيت اندر گفت : * ( فَلَمَّا أَسْلَما وَتَلَّه لِلْجَبِينِ . وَنادَيْناه أَنْ يا إِبْراهِيمُ . قَدْ صَدَّقْتَ الرُّؤْيا إِنَّا كَذلِكَ نَجْزِي الْمُحْسِنِينَ . إِنَّ هذا لَهُوَ الْبَلاءُ الْمُبِينُ . ) *\r\n* ( وَفَدَيْناه بِذِبْحٍ عَظِيمٍ 37 : 103 - 107 ) * . اين همه قصّه بگفت كه او دل به خداى نهاد و دل بر كشتن پسر راست كرد و مر او را كبشى فدا دادم كه اين از بهر او بكش بدل او . و خداى آن را از او بپسنديد و بر او ثنا كرد و او را از محسنان و نيكوكاران خواند . پس آنگه گفت :\r\n* ( سَلامٌ عَلى إِبْراهِيمَ . كَذلِكَ نَجْزِي الْمُحْسِنِينَ . إِنَّه من عِبادِنَا الْمُؤْمِنِينَ . وَبَشَّرْناه بِإِسْحاقَ نَبِيًّا من الصَّالِحِينَ 37 : 109 - 112 ) * . چنان كه او فرزند به جاى قربان آورد و نذر را وفا كرد و خداى تعالى آن را بپسنديد و بر او ثنا كرد ، و او را به اسحق بشارت داد چون آن نيكويى كرد ، و او را از ساره فرزندى [ آمد 
  ] ، چنان كه آرزوى او بود و دعا كرده بود . و اسحق آنگه آمد كه ذبح گذشته بود .\r\nپس اين آيت دليل آنست كه ذبيح اسماعيل است و خداى گفت : * ( فَبَشَّرْناها بِإِسْحاقَ وَمن وَراءِ إِسْحاقَ يَعْقُوبَ 11 : 71 ) * . و خداى عزّ و جلّ ابراهيم را و ساره را بشارت داده بود ، گفتا : شما را فرزندى بود نام او اسحق و او پيغمبر بود ، و اسحق را پسرى بود نام او يعقوب و پيغمبر و پدر پيغمبران بود . پس بدانكه خداى عزّ و جلّ ابراهيم را\r\n","description":"","footnote":"","page_name":" 171 ","page_number":225},
  {"content":"\r\nگفته بود كه اسحق [ را 
  ] پسرى بود كه از پس [ آن گفتى 
  ] اسحق را بكش ، و آن پسر اسحق هنوز نيامده ، ابراهيم را خود استوار نيامدى و يا بشارت يعقوب باطل شدى ، يا اين فرمان ذبح باطل بودى . پس اين دليلى لطيف است كه ذبيح اسماعيل بود نه اسحق . پس خداى عزّ و جلّ قصّهء ذبح ياد كرد كه ابراهيم مر پسر را گفت ، هر كه بود ، يا اسماعيل يا اسحق : * ( قال يا بُنَيَّ إِنِّي أَرى في الْمَنامِ أَنِّي أَذْبَحُكَ 37 : 102 ) * . و اين آنگه گفت كه پسر را به جاى ذبح برده بود .\r\nو به خبرى اندر ايدون آمده است كه ابراهيم خود اين خواب نديده دل بنهاد كه هر آينه اين نذر خويش را وفا كند و فرزند را قربان كند . مادر آن فرزند را ايدون گفت كه : اين پسر بزرگ شد او را با من بفرست تا كار كند . و پسر را گفت : اى پسر ! رسن بزرگ بر گير تا بدين كوه اندر شويم و هيزم كنيم . پس رسن برگرفت و ابراهيم كاردى برگرفت تيز و بزرگ و برفتند . و همه خلق زمين و آسمان [ همى نگاه كردند .\r\nچون او به كوه مكه بر آمد ، كوهى نام او ثبير ، همه 
  ] فريشتگان به گريستن افتادند ، گفتند : يا ربّ ! اين ابراهيم چه بزرگ بنده است كه از بهر تو او را به آتش افگندند و باك نداشت ، و اكنون به ذبح فرزندش مبتلا كردى و باك ندارد ! چون به كوه اندر همى رفت ، كوه بلرزيد ، گفت : چه روز آمد مرا كه پيغامبرى پسر خويش را بر من همى بكشد . چون كوه بلرزيد ، پسر ابراهيم بترسيد [ b 32 
  ] بگفتا : اى پدر ! اين كوه چرا همى بلرزد ؟ گفتا : اى پسر ! خداى عزّ و جلّ قادر است كه هر چه خواهد كند . پس ابليس را غم گرفت از آن نيّت ابراهيم و از صدق او ، و ندانست كه چه كند . برفت سوى مادر پسر و گفت : يا هاجر ! و خويشتن را به دو نمود به صورت پيرى و او را گفت : ابراهيم پسرت را كجا برد ؟ گفت : به هيزم برد . گفتا : نبرد كه ترا بفريفت و كارد با خويشتن ببرد و پسرت را همى بخواهد كشتن . زن گفت : همانا تو ابليسى كه گويى پيغمبر خداى فرزند خود را بكشد . گفت : ايدون همى گويد كه خداى گفت او را قربان كن .\r\nهاجر گفت : اگر خداى گفت ، من نيز خداى را فرمانبردارم .\r\nچون از مادر نوميد شد ، بيامد سوى پسر ، مگر او را بتواند فريفتن كه دل كودكان ضعيفتر بود . و پسر از پس پدر همى رفت و او را گفت : اى پسر ! اين پدر ترا\r\n","description":"","footnote":"","page_name":" 172 ","page_number":226},
  {"content":"\r\nبخواهد كشتن . پس گفتا : مگر تو ابليسى ، پيغامبر پسر را چگونه كشد ؟ گفتا : آرى ، او همى گويد كه خداى فرموده است . گفتا : اگر خداى فرموده است ، من نيز فرمانبردارم . چون از پسر نيز نوميد شد ، سوى ابراهيم آمد و او را گفت : اى ابراهيم ! اين پسر را همى برى كه بكشى و به خواب اندر بنموده است كه اين پسر را بكش . اگر چنين كنى به خداى عاصى باشى . ابراهيم دانست كه او ابليس است ، گفتا : اى عدو الله ! از من دور شو كه من به گفتار تو فرمان خداى عزّ و جلّ دست باز ندارم .\r\nپس ابليس نوميد بازگشت . و ابراهيم در آن كوه همى شد ، پس بنشست و پسر را پيش بنشاند و كارد از آستين بيرون كرد و مر پسر را در كنار گرفت و بگريست . پس پسر را گفت : اى فرزند ! مرا به خواب بنمودند كه ترا قربان كنم ، چنان كه خداى گفت :\r\n* ( يا بُنَيَّ إِنِّي أَرى في الْمَنامِ أَنِّي أَذْبَحُكَ فَانْظُرْ ما ذا تَرى 37 : 102 ) * . من به خواب ديدم كه ترا قربان بايد كردن ، تو بنگر تا اندر اين چه بينى ؟ پسر گفت : * ( يا أَبَتِ افْعَلْ ما تُؤْمَرُ سَتَجِدُنِي إِنْ شاءَ الله من الصَّابِرِينَ 37 : 102 ) * . گفت : اى پدر ! آنچه ترا فرمودند بكن . گفت : تو زير كارد اندر چگونه صبر كنى ؟ گفت : ان شاء الله كه مرا از صابران يا بى . پس پسر گفت : اى پدر ! اگر تو مرا به خانه بگفتى ، مادر را بدرود كردمى . ابراهيم سرش در كنار گرفت و همى گريست و آسمانها و زمينها و كوهها و فريشتگان همى گريستند .\r\nو اندر اين يك سخن است نه از كتاب محمّد بن جرير و نه از گفتهء او ، نگر تا نپندارى كه ابراهيم از جزع گريست يا از كراهيت امر خداى عزّ و جلّ ، و ليكن از طبع بشريّت و از رحم مردمى و از مفارقت فرزند آبش به چشم اندر آمد . پسر چون آن چنان ديد ، پدر را گفت : اى پدر ! برخيز و فرمان خداى بگزار و روزگار مسپر تا هر دو از عاصيان نباشيم . ابراهيم گفتا : اى پسر ! چگونه كنم . گفتا : بدين رسن دست و پاى من ببند كه ترسم كه چون كارد به من رسد من بجنبم و بطپم و جامهء تو به خون بيالايم و مادرم بداند .\r\nابراهيم برخاست و دست و پاى پسر ببست استوار و پسر را بر دست راست بخوابانيد و دل تسليم كرد كه كارد بر گلوى پسر نهد ، باز آب از چشمش بيرون آمد و دستش بلرزيد . پسر چشم فراز كرده بود و خويشتن را به خداى سپرده . چون ديد\r\n","description":"","footnote":"","page_name":" 173 ","page_number":227},
  {"content":"\r\nكه پدر گلوى او همى نبرد ، چشم باز كرد و پدر را ديد كه همى گريست ، گفتا : اى پدر ! تا تو روى من بينى ، دست تو نرود كه گلوى من ببرى ، مرا به روى افگن و كارد بر قفاى من بنه و گلوى من ببر . و فريشتگان هفت آسمان بر ايشان نظاره بودند و شگفت مىداشتند از دل پدر و پسر . و ابراهيم دل به خداى داد و پسر را به روى اندر افگند و كارد بر قفاى او نهاد ، چنان كه خداى عزّ و جلّ گفت : * ( فَلَمَّا أَسْلَما وَتَلَّه لِلْجَبِينِ 37 : 103 ) * . چون كارد بر حلق كودك نهاد و نيرو كرد ، كارد برگشت و روى تيز بالا آمد و كندى از سوى قفاى كودك .\r\nابراهيم عجب داشت از آن . و پسر چون تيزى كارد نيافت ، گفت : اى پدر ! چرا چندين تأخير كنى ؟ گفت : اى پسر ! عجبى همى بينم [ از 
  ] قضاى خداى عزّ و جلّ .\r\nاين كارد برگشت و روى تيزى بر بالا آمد و روى كندى كه بالا بود زير آمد . گفت :\r\nاى پدر ! غلط همى كنى و كارد به غلط بر نهادى . تو طعنه كن نخست ، پس كارد بر قفاى من نه و فرو بر به گلو و ببر و تأخير مكن . ابراهيم كارد بر قفاى پسر نهاد ، خداى عزّ و جلّ جبريل را بفرستاد تا كبشى از بهشت بياورد ، گوسپندى سپيد و چشمهاى او سياه و چهار دست و پاى سياه و سروها بزرگ و سيه . جبريل همى آمد و گوش كبش گرفته و به كوه بر آمد ، و بنزديك ابراهيم بايستاد تا ابراهيم همى چه كند . پس ابراهيم كارد بر گلوى پسر بر نهاد و نيرو كرد . كارد دو تا گشت . ابراهيم متعجّب گشت و بايستاد . پسر گفت : اى پدر ! چه بوده است كه تأخير همى كنى ؟ كارد را راست كن و طعنه كن . ابراهيم كارد را راست كرد و بر گلوى پسر بر نهاد و خواست تا ببرد ، خداى عزّ و جلّ وى را ندا كرد و گفت : * ( يا إِبْراهِيمُ قَدْ صَدَّقْتَ الرُّؤْيا 37 : 104 - 105 ) * . گفت : اى ابراهيم ! آن خواب كه ديدى راست كردى و نذر را به جاى آوردى .\r\nابراهيم چون اين سخن بشنيد ، از هيبت خداى عزّ و جلّ بلرزيد و كارد از دستش بيفتاد و جبريل عليه السّلام بانگ كرد و گفت : الله اكبر الله اكبر الله اكبر . [ a 33 
  ] و ابراهيم چون آن كبش ديد ، گفت : لا إله الَّا الله و الله اكبر . پس ابراهيم اسماعيل را گفت : سر بر گير كه خداى عزّ و جلّ فرج داد . پسر برخاست و جبريل را ديد با آن كبش گفت : الله اكبر و للَّه الحمد .\r\n","description":"","footnote":"","page_name":" 174 ","page_number":228},
  {"content":"\r\nو به خبر اندر چنين آمده است كه اين تكبير كه به عيد گوسفندكشان بگويند ، اين سه تن تأليف كرده‌اند : جبريل امين و ابراهيم خليل و پسر ابراهيم ، ذبيح . و هر كه در آن روز تكبير بسيار كند ، روز رستخيز اين سه تن شفيع او باشند نزد حقّ سبحانه و تعالى . و زى ابراهيم وحى آمد كه اين پسرت را بگوى كه اندر اين ساعت از من حاجتى بخواهد تا روا كنم . پسر روى سوى آسمان كرد و گفت : يا رب ! هر كه از مؤمنان پيش تو آيد با گناه بسيار و در ايمان وى تقصير نبود ، تو آن گناهان وى ببخش .\r\nپس خداى عزّ و جلّ آن كبش به ابراهيم داد تا قربان كند . كبش از دست پسر بجست و از آن كوه فرو شد و به كوه منا بر شد ، آنجا كه امروز جاى قربان است و حجّاج قربان كنند آنجا و سنگ اندازند . و خداى عزّ و جلّ خواست كه جاى قربان اين كوه منا باشد . كبش برفت و آنجا بايستاد كه نخستين روز سنگ اندازند . ابراهيم سنگ برگرفت و بينداخت ، كبش برفت و آنجا شد كه روز ديگر سنگ اندازند .\r\nابراهيم هفت سنگ ديگر بينداخت از پس وى و كبش بايستاد و ابراهيم فراز شد و او را بگرفت و قربان كرد ، آنجا كه امروز جاى قربان است . خداى عزّ و جلّ گفت : * ( وَفَدَيْناه بِذِبْحٍ عَظِيمٍ 37 : 107 ) * . حقّ تعالى آن كبش را بزرگ خواند نه بزرگى كبش خواست ، بلكه بزرگى آن فدا خواست ، و آن سنّت را كه ابراهيم را بماند . پس خداى عزّ و جلّ بر ابراهيم ثنا كرد و گفت : * ( إِنَّ هذا لَهُوَ الْبَلاءُ الْمُبِينُ 37 : 106 ) * . گفت : اين بزرگ آزمايشى بود كه ابراهيم را بدان مبتلا كرديم ، و دل ابراهيم نگاه داشت و فرزند به من سپرد و نذر مرا وفا كرد . و من جزاى او را بدادم و فدا دادم تا پسر را نبايست كشتن و كشتن كبش از وى بپسنديدم . پس گفتا : * ( كَذلِكَ نَجْزِي الْمُحْسِنِينَ 6 : 84 ) * . چنين پاداش دهيم نيكوكاران را .\r\nو خبرهاى مختلف آمده است در حديث كبش و كشتن كبش . گروهى گفتند كه آن كبش بود . گروهى گفتند : خداى عزّ و جلّ جبريل را فرمود تا آن كبش كه پسر آدم هابيل قربان كرده بود و خداى از وى پذيرفته و اندر بهشت همى چرا كرد ، تا آن را از بهشت بيرون آورد و به ابراهيم آورد ، تا آن را قربان كرد از بهر فرزند خويش .\r\n","description":"","footnote":"","page_name":" 175 ","page_number":229},
  {"content":"\r\n\r\nقصّهء بنا كردن ابراهيم و اسماعيل عليهما السّلام خانهء كعبه را\r\nقال الله تعالى : * ( وَإِذْ بَوَّأْنا لإِبْراهِيمَ مَكانَ الْبَيْتِ 22 : 26 ) * . گفتا : پيدا كرديم ابراهيم را جاى خانه و بفرموديم او را كه بنا كن . و خداى عزّ و جلّ مر آدم را عليه السّلام بيت المعمور داده بود ، و آدم با فرزندان آنجا طواف كردندى . پس به وقت نوح عليه السّلام چون طوفان آمد ، خداى عزّ و جلّ آن خانه را از زمين برداشت و جاى وى خالى بماند همچون توده‌اى سرخ . و خداى عزّ و جلّ خواست كه فخر بنا كردن آن خانه ابراهيم را دهد ، او را بفرمود كه به مكّه شو و با پسرت اسماعيل آن خانه را بنا كن و حجّ كن ، و اسماعيل بزرگ شده شده بود و زن كرده و او را فرزندان آمده و به مكّه بودند . و تو هر سال به مكّه شو و با پسرت اسماعيل طواف كن و حجّ كن . و ابراهيم هر سال به ديدار اسماعيل رفتى ، اين بار كه پيش وى رفت ، اسماعيل را يافت به بن كوهى نشسته و تير همى تراشيد تا صيد كند . ابراهيم او را گفت : اى پسر ! خداى عزّ و جلّ مرا فرمود كه اين جايگه خانه‌اى بنا كن . اسماعيل گفت : اى پدر ! چه فرمايى ؟\r\nآنچه خواهى بفرماى و بكن آنچه فرمودند . گفت : تو مرا يارى كن . گفت :\r\nفرمانبردارم . پس ابراهيم و اسماعيل هر دو بيستادند بنا كردن خانه را . و ابراهيم دانست كه كجا بايد كردن .\r\nو به خبر اندر روايت كنند كه خداى عزّ و جلّ به وقت طوفان آن خانه را كه بيت المعمور گفتندى برداشت از زمين ، و كوهى را فرمود تا بر سر اساس خانه بنشست ،\r\n","description":"","footnote":"","page_name":" 176 ","page_number":230},
  {"content":"\r\nچون ابراهيم بيامد ، آن كوه برخاست از زمين تا اساس خانه پديد آمد .\r\nو گروهى ايدون گويند كه اساس خانه گشاده بود و ليكن ابراهيم ندانست كه كجا است و چه مقدار است ، خداى عزّ و جلّ بادى را بفرستاد تا چندانكه مقدار خانه بود و امروز است برفت از زمين تا ابراهيم بدانست و بدان مقدار خانه را بنا كرد . و گروهى ايدون گويند كه مار را بفرمود تا گرد اساس خانه را برفت ، و آن اثر او را پديد آمد . و گروهى گفتند كه ابرى بيامد و بارانى بباريد و آب بر زمين بايستاد بر مقدار خانه و ابراهيم بر مقدار آن آب اين بنا كرد . و گروهى گفتند كه خداى عزّ و جلّ جبريل را بفرستاد تا اين مقدار كه اين خانه است او را پديد آورد . پس ابراهيم و اسماعيل هر دو بايستادند و آن اساس بر بالاى مردى در زمين فرو كندند و آن را به سنگ بر آوردند تا برابر زمين . پس از آن كوهها سنگ ببريدند تا ديوار خانه را بنا كردند ، چنان كه خداى عزّ و جلّ گفت : * ( إِذْ يَرْفَعُ إِبْراهِيمُ الْقَواعِدَ من الْبَيْتِ وَإِسْماعِيلُ 2 : 127 ) * .\r\nو اسماعيل سنگ همى داد و ابراهيم به دست خويش بنا همى كرد ، و چون ديوار بلند شد و ابراهيم بر ديوار نرسيد سنگى به زير پاى اندر نهاد و بر زبر وى بايستاد و بر سنگ نيرو كرد تا دستش به ديوار رسيد و نشان پاى ابراهيم بر آن سنگ بماند .\r\nو گروهى [ b 33 
  ] ايدون گويند كه اين سنگ كه مقام ابراهيم خوانند امروز آن سنگ است . پس چون اين خانه تمام بكردند ، بگفتند : * ( رَبَّنا تَقَبَّلْ مِنَّا إِنَّكَ أَنْتَ السَّمِيعُ الْعَلِيمُ 2 : 127 ) * . اى پروردگار ما ! اين را از ما بپذير . * ( رَبَّنا وَاجْعَلْنا مُسْلِمَيْنِ لَكَ 2 : 128 ) * . يعنى مخلصين لك . گفتند : يا ربّ ! اين كه كرديم به اخلاص ترا كرديم . * ( وَمن ذُرِّيَّتِنا أُمَّةً مُسْلِمَةً لَكَ 2 : 128 ) * . و از فرزندان ما همچنين كسها كه ترا مخلص باشند و هر كارى كه كنند .\r\nو ارنا مناسكنا . و اين حجّ كردن ما را بنماى كه چگونه بايد كردن . * ( وَتُبْ عَلَيْنا إِنَّكَ أَنْتَ التَّوَّابُ الرَّحِيمُ 2 : 128 ) * . و ما را توبتى دهى كه تو توبه دهنده و بخشاينده‌اى . * ( رَبَّنا وَابْعَثْ فِيهِمْ رَسُولًا مِنْهُمْ يَتْلُوا عَلَيْهِمْ آياتِكَ وَيُعَلِّمُهُمُ الْكِتابَ وَالْحِكْمَةَ 2 : 129 ) * الآية . اى خداوند و پروردگار ! از فرزندان ما يكى پيغمبر فرست سوى ايشان كه بر سر ايشان آيتهاى تو بر خواند و كتاب و حكمت تو بياموزاند و ايشان را از گناهان پاك كند .\r\nو پيغمبر ما عليه السّلام ايدون گفت : * ( انا دعوة ابى ابراهيم عليه السلام . ) * گفت :\r\n","description":"","footnote":"","page_name":" 177 ","page_number":231},
  {"content":"\r\nآنكه پدر من ابراهيم عليه السّلام دعا كرد و از خداى عزّ و جلّ پيغمبرى خواست كه بفرست از فرزندان من ، خداى عزّ و جلّ مرا بفرستاد به دعاى ابراهيم عليه السّلام . و خداى عزّ و جلّ همچنين آيت فرستاد بر پيغامبر عليه السّلام و گفت : * ( لَقَدْ من الله عَلَى الْمُؤْمِنِينَ إِذْ بَعَثَ فِيهِمْ رَسُولًا من أَنْفُسِهِمْ يَتْلُوا عَلَيْهِمْ آياتِه وَيُزَكِّيهِمْ وَيُعَلِّمُهُمُ الْكِتابَ وَالْحِكْمَةَ وَإِنْ كانُوا من قَبْلُ لَفِي ضَلالٍ مُبِينٍ 3 : 164 ) * . گفت : خداى بر مؤمنان رحمت كرد ، خاصّه بر اهل اين مكّه كه ايشان را پيغامبرى فرستاد هم از نژاد ايشان ، و ايشان را باز خداى خواند و از گناه پاك كرد ، چنان كه ابراهيم دعا كرد .\r\nپس خداى عزّ و جلّ جبريل را بفرستاد تا ابراهيم را بياموخت كه بدين خانه طواف چگونه كند . گفت : به منا و عرفات شو و سنگ انداز و احرام گير و قربان كن و از حرم بيرون آى . پس ابراهيم عليه السّلام آن سال حجّ كرد به وقت ، و قربان كرد و خانه به اسماعيل سپرد ، گفتا : اى پسر ! اين جاى تو است و آن فرزندان تو تا رستخيز . باز به سر كوه بر آمد و گاه روى سوى شام كردى و گاه سوى مكّه و نگاه كردى . آن وادى ديد بر سر سنگ و كوههاى بىآب و بىگياه و بىكشت و بىسبزى ، و آنجا به شام همه زمين سبزى بود و خرّمى . ابراهيم را دل بسوخت بر اسماعيل و فرزندانش و گفت : چگونه باشد ايشان را به ميان اين كوهها بىآب و بىگياه و دور از آبادانى و مردم و خرّمى ؟ خداى را دعا كرد و گفت : * ( رَبِّ اجْعَلْ هذا بَلَداً آمِناً وَارْزُقْ أَهْلَه من الثَّمَراتِ 2 : 126 ) * . گفت : اى خداى ! تو اين زمين مكّه را ايمن دار از همه بليّتى ، و اهل او را روزى كن از همه چيزها و ميوه ها كه بر روى زمين است ، هر چند اينجا نيست . * ( من آمَنَ مِنْهُمْ بِاللَّه وَالْيَوْمِ الآخِرِ 2 : 126 ) * . آنكه از ايشان به خداى بگرود و به روز رستاخيز ، پس خداى گفت : * ( وَمن كَفَرَ فَأُمَتِّعُه قَلِيلًا ثُمَّ أَضْطَرُّه إِلى عَذابِ النَّارِ وَبِئْسَ الْمَصِيرُ 2 : 126 ) * . آنكه كافر بوده‌اند [ اندر 
  ] اين زمين مكّه از فرزندان تو ، او را همچنين روزى بدهم [ بر اين زندگى اندكى 
  ] ، و بر من چه زيان دارد كه اندر اين جهان است ؟\r\nپس بدان جهان به دوزخ جاودانه فرستمش به عذابى كه بيش نيست . ابراهيم دانست كه از فرزندان او كافر بوند اندر اين مكّه ، ايدون گفت : * ( وَاجْنُبْنِي وَبَنِيَّ أَنْ نَعْبُدَ الأَصْنامَ 14 : 35 ) * . گفت : مرا و فرزندان مرا از پرستيدن بت دور دار .\r\n","description":"","footnote":"","page_name":" 178 ","page_number":232},
  {"content":"\r\nپس چون دانست كه فرزندان او بتپرستند گفت : * ( رَبِّ إِنَّهُنَّ أَضْلَلْنَ كَثِيراً من النَّاسِ 14 : 36 ) * . گفت : بتان بسيار كس را از راه ببرد . * ( فَمَنْ تَبِعَنِي فَإِنَّه مِنِّي 14 : 36 ) * . و هر كه از فرزندان ، مرا متابع شوند ، وى خود از فرزندان من است و بدين جهان با من است . * ( وَمن عَصانِي فَإِنَّكَ غَفُورٌ رَحِيمٌ 14 : 36 ) * . و هر كه مرا عاصى شود ، او را هلاك كن تا نگويند كه بر فرزندان خويش دعاى بد كردى . و لكن گفت : تو آمرزگارى و بخشنده‌اى مر عاصيان را . پس گفتا : * ( رَبَّنا إِنِّي أَسْكَنْتُ من ذُرِّيَّتِي بِوادٍ غَيْرِ ذِي زَرْعٍ عِنْدَ بَيْتِكَ الْمُحَرَّمِ 14 : 37 ) * . گفت : مر اسماعيل را و فرزندان او را بدين وادى بنشاندم بدين جاى بىكشت و بىگياه ، بدين خانهء تو . * ( رَبَّنا لِيُقِيمُوا الصَّلاةَ 14 : 37 ) * . از بهر اين تا ترا پرستند .\r\n* ( فَاجْعَلْ أَفْئِدَةً من النَّاسِ تَهْوِي إِلَيْهِمْ وَارْزُقْهُمْ من الثَّمَراتِ لَعَلَّهُمْ يَشْكُرُونَ 14 : 37 ) * . و دلهاى مردمان سوى ايشان خواهان كن تا از كشتها و ميوه ها كه به شهرهاى ديگر بود ، سوى ايشان كشند بازرگانان ، تا ايشان ترا شكر كنند .\r\nخداى عزّ و جلّ او را اجابت كرد ، و اكنون به مكّه كشت نيست و از شهرهاى ديگر كشت كنند در گرد جهان از مصر و يمن و آن ديگر جايها ، و همه را آنجا كشند تا از هر ميوه‌اى و نعمتى بيشتر بود از آنكه بر آن شهرها كه خود خيزد . پس چون ابراهيم عليه السّلام دعا سپرى كرد ، خداى گفت : * ( طَهِّرا بَيْتِيَ لِلطَّائِفِينَ وَالْعاكِفِينَ وَالرُّكَّعِ السُّجُودِ 2 : 125 ) * . خانهء مرا پاك كن به كسهايى كه از گرد جهان بيايند و طواف كنند و نماز كنند . پس گفت : * ( وَأَذِّنْ في النَّاسِ [ a 34 
  ] بِالْحَجِّ يَأْتُوكَ رِجالًا 22 : 27 ) * . و آگاه كن خلق را از اين خانه كه بنا كردى تا بيايند و حجّ كنند . * ( يَأْتُوكَ رِجالًا وَعَلى كُلِّ ضامِرٍ يَأْتِينَ من كُلِّ فَجٍّ عَمِيقٍ 22 : 27 ) * . تا بيايند پياده و سواره از هر جايى به حجّ و زيارت كنند .\r\nجبريل عليه السّلام مر ابراهيم را گفت : آواز كن خلق را و به حجّ اين خانه خوان .\r\nگفتا : يا جبريل كه را خوانم كه اندر اين كوهها كس نيست . گفتا : تو بخوان تا خداى بشنواند آن را كه وى خواهد همچنانكه فخر بنا كردن اين خانه ترا بود ، فخر خواندن نيز ترا باشد .\r\nابراهيم صلوات الله عليه بر سر كوه رفت و آواز كرد و گفت : ايُّهَا النّاس انَّ الله تعالى قَدْ بَنَى لَكُمْ بَيْتاً وَدَعاكُمْ الَى حَجّةٍ فَأَجِيبُوه . گفت : اى مردمان ! خداى عزّ و\r\n","description":"","footnote":"","page_name":" 179 ","page_number":233},
  {"content":"\r\nجلّ خانه‌اى بنا كرد و شما را همى بخواند كه اين خانه را حجّ كنيد . خداى عزّ و جلّ آن آواز همه خلق جهان را بشنوانيد به پشتهاى پدران اندر هر كسى كه امروز او را خداى عزّ و جلّ حجّ روزى كرده است ، آنست كه آن روز آن آواز شنيدند . و ابراهيم بانگ كرد از چهار گوشهء جهان ، پس حق تعالى آن آواز به گوش چندين خلايق كه تا قيامت حجّ مىكنند برسانيد ، ايشان لبيك گفتند . پس هر كه آن روز لبيك كرد ، امروز حجّ تواند كردن ، و هر كه آن روز لبيك نكرد ، امروز حجّ نتواند كردن .\r\nپس ابراهيم خانهء مكّه به اسماعيل سپرد و خود به شام بازگشت ، آنجا كه بود سوى ساره . و ابراهيم هر سالى به وقت حجّ به مكّه شدى و اسماعيل را بديدى و نزديك ساره باز آمدى ، تا سالها بر آمد بر اين .\r\n","description":"","footnote":"","page_name":" 180 ","page_number":234},
  {"content":"\r\n\r\nحديث مرگ ساره و زن خواستن ابراهيم عليه السّلام\r\nاز پس آن چون ساره را صد و سى سال تمام شد ، ايدون گويند كه چون اسحق را بزاد ، هفتاد ساله بود ، و گروهى گويند كه نود ساله بود و ابراهيم به ده سال از ساره مهتر بود ، و ساره دختر هاران بود ، عمّ ابراهيم ، و ابراهيم را برادرى بود نام او نيز هاران ، و لوط پسر اين برادرش بود ، و ساره دختر عمّش بود ، هاران . و هر كه علم انساب ايشان نداند ، پندارد كه اين هر دو هاران يكى است ، و ساره خواهر لوط بود و [ هر دو 
  ] برادرزادگان ابراهيم بودند ، و اين خطا است كه برادر زاده را به زنى نتوان كردن ، و دختر عمّ را شايد . و اين دين ما همان دين است كه ابراهيم داشت ، و خداى عزّ و جلّ مر پيغمبر را چنين گفت : * ( ثُمَّ أَوْحَيْنا إِلَيْكَ أَنِ اتَّبِعْ مِلَّةَ إِبْراهِيمَ حَنِيفاً 16 : 123 ) * .\r\nگروهى ايدون گفتند كه ساره دختر عمّ ابراهيم نبود كه دختر ملك حرّان بود . نام آن ملك توبيل بود از فرزندان سام بن نوح ، و بدان وقت كه ابراهيم از شهر نمرود هجرت كرد و به شام آمد به زمين حرّان ، آن توبيل كه ملك حرّان بود و ساره دختر وى بود ، و مادر ابراهيم نيز ملكزاده بود نام او ثوثا بنت ثا بن كوى ، و اين كوى ملك بود به اقليم بابل ، و به زمين عراق رودى بود بزرگتر از رود بخارا ، و آن رود را نهر كوى گفتندى . و ايدون گويند كه آن نهر كوى كنده بود كه جدّ مادر ابراهيم بود .\r\nپس چون سال بر آمد و اسحق بزرگ شد و يعقوب بيامد به زندگانى ساره و ابراهيم ، چنان كه خداى عزّ و جلّ گفت : * ( وَوَهَبْنا لَه إِسْحاقَ وَيَعْقُوبَ نافِلَةً 21 : 72 ) * . گفتا :\r\n","description":"","footnote":"","page_name":" 181 ","page_number":235},
  {"content":"\r\nابراهيم را اسحق داديم و يعقوب نافله ، و نافله را معنى زيادت بود و فزونى نبيره .\r\nگفت : او يكى پسر خواست ، اسحق را بداديم ، و يعقوب زيادت .\r\nو اسحق زنى به زنى كرد نام او رفقا بنت بتويل بن الياس . و از او دو فرزند آمدش : يك عيص ، و ديگر يعقوب ، و هر دو به يك شكم آمدند ، نخست عيص آمد پس يعقوب . و خداى عزّ و جلّ به قرآن اندر يعقوب نام برد و عيص را نام نبرد ، زيرا كه يعقوب پيغامبر بود و فرزندان او همه پيغامبر بودند ، و عيص پيغامبر نبود و از فرزندان او هيچ پيغامبر نبودند . و فرزندان او رومياناند و جز او . و اسحق را به زندگانى ساره چشمها بشد . و ايدون گويند كه يعقوب از پس ابراهيم و ساره آمد ، و نه چنين است كه خداى تعالى ايدون همى گويد : * ( فَبَشَّرْناها بِإِسْحاقَ وَمن وَراءِ إِسْحاقَ يَعْقُوبَ 11 : 71 ) * . معنى ايدون است كه بشارت دادم به يعقوب ، پس ابراهيم يعقوب را بديد و به خبر شناخت او را .\r\nو چون ساره را صد و سى سال ببود ، و گروهى گويند كمتر بود ، بيمارى شكم رسيد او را و بمرد به زمين شام ، و ابراهيم زمينى بخريد از بهر ساره و او را آنجا به گور كرد . و ابراهيم تا ساره زنده بود ، از حرمت او ديگر زن نكرد ، و چون ساره بمرد ، ابراهيم زنى به زنى كرد هم از زمين كنعان نام او فطور بنت يقطن ، و ابراهيم را از او شش پسر آمد نامهاى ايشان : مغشان و زمران و مدين و اسبوبين و مدن و سوح ، و ابراهيم را هشت پسر تمام شد با اسحق و اسماعيل . پس اين همه فرزندان آمدند و نسل ابراهيم به جهان اندر بپراگند و بسيار شد چنان كه خداى تعالى گفت : * ( وَبارَكْنا عَلَيْه وَعَلى إِسْحاقَ وَمن ذُرِّيَّتِهِما مُحْسِنٌ وَظالِمٌ لِنَفْسِه مُبِينٌ 37 : 113 ) * .\r\n","description":"","footnote":"","page_name":" 182 ","page_number":236},
  {"content":"\r\n\r\nخبر مرگ ابراهيم صلوات الله و سلامه عليه\r\nپس چون خداى عزّ و جلّ همه نعمتهاى خويش بر ابراهيم تمام كرد و عمر او به سر آمد ، و تمامى نعمت دين و دنيا او را بداد [ و 
  ] خواستهء بسيار [ b 34 
  ] و عمر دراز ، تا سپيديش به ريش اندر آمد . خداى را گفت : يا ربّ ! اين چيست ؟ گفت : ذاكَ الوَقار . اين آهستگى است و هشيارى . ابراهيم گفت : اللهُمَّ زِدْنى وقاراً . يا ربّ ! مر اين وقار را بيفزاى . و خداى عزّ و جلّ همه كارهاى دين و پيغمبرى او را بداد و خلَّت خويش او را بداد ، و او را خليل خويش خواند و از پشت او فرزندان بيرون آمدند و همه را پيغمبرى داد ، و خانهء خويش بر دست وى آبادان كرد و فخر خانه او را داد و مناسك حجّ او را بياموخت تا كار حجّ را تمام كرد ، و هر چيزى كه اندر او فخر بود از كارهاى دو جهانى همه او را داد .\r\nو او را ده سنّت بنمود از سنّتهاى دين ، از آن پنج سنّت به سر اندر است : يكى مضمضه ، و [ ديگر 
  ] استنشاق آب به بينى اندر كردن تا آنجا كه شايد ، و ديگر سبلت راست داشتن ، و چهارم مسواك كردن و دندانها پاك داشتن ، و پنجم فرق كردن موى سر را به آب تر گردانيدن پيش از غسل جنابت ، هر كه را موى سر دراز شود ، چنان كه ابراهيم را بود و پيغمبر عليه السّلام . و آن پنج ديگر به همه تن اندر است : يكى ناخن چيدن ، و ديگر موى از زير بغل پاك كردن ، و سديگر زهار از موى پاك كردن ، و چهارم ختنه كردن ، و پنجم چون حدث كنى جاى بول و غايط پاك داشتن . اين ده\r\n","description":"","footnote":"","page_name":" 183 ","page_number":237},
  {"content":"\r\nسنّت بفرمودش به پاكى دين اندر ، و ابراهيم بدين همه وفا كرد .\r\nآنگه سى خصلت ديگر بر وى نهاد تا آن همه به جاى آرد ، و آن ده [ آن 
  ] است كه خداى تعالى به قرآن اندر ياد كرد به سورت براءت من الله اندر آنجا كه گفت :\r\n* ( التَّائِبُونَ الْعابِدُونَ الْحامِدُونَ السَّائِحُونَ الرَّاكِعُونَ السَّاجِدُونَ الآمِرُونَ بِالْمَعْرُوفِ وَالنَّاهُونَ عَنِ الْمُنْكَرِ وَالْحافِظُونَ لِحُدُودِ الله وَبَشِّرِ الْمُؤْمِنِينَ 9 : 112 ) * . و ابراهيم اين هر ده را وفا كرد ، تائب بود و عابد بود و حامد بود و شاكر بود خداى را ، و سايح بود كه از شهرى به شهرى رود ، جايى كه دين خداى تعالى نگاه تواند داشتن ، و ساجد بود و نماز كننده ، و امر معروف فرمودى و نهى منكر كردى ، و همه حدهاى خداى نگاه داشتى و از مؤمنان بود ، چون خداى عزّ و جلّ او را بشارت داد .\r\nو ده خصلت آن است كه به سورة الاحزاب اندر ياد كرد و فرمود : * ( إِنَّ الْمُسْلِمِينَ وَالْمُسْلِماتِ وَالْمُؤْمِنِينَ وَالْمُؤْمِناتِ وَالْقانِتِينَ وَالْقانِتاتِ وَالصَّادِقِينَ وَالصَّادِقاتِ وَالصَّابِرِينَ وَالصَّابِراتِ وَالْخاشِعِينَ وَالْخاشِعاتِ وَالْمُتَصَدِّقِينَ وَالْمُتَصَدِّقاتِ وَالصَّائِمِينَ وَالصَّائِماتِ وَالْحافِظِينَ فُرُوجَهُمْ وَالْحافِظاتِ وَالذَّاكِرِينَ الله كَثِيراً وَالذَّاكِراتِ 33 : 35 ) * . ابراهيم صلوات الله عليه اين ده خصلت را نيز وفا كرد .\r\nو شش خصلت آن است كه به سورت مؤمنون اندر است : * ( قَدْ أَفْلَحَ الْمُؤْمِنُونَ . ) *\r\n* ( الَّذِينَ هُمْ في صَلاتِهِمْ خاشِعُونَ . وَالَّذِينَ هُمْ عَنِ اللَّغْوِ مُعْرِضُونَ . وَالَّذِينَ هُمْ لِلزَّكاةِ فاعِلُونَ . وَالَّذِينَ هُمْ لِفُرُوجِهِمْ حافِظُونَ . إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ فَإِنَّهُمْ غَيْرُ مَلُومِينَ 23 : 1 - 6 ) * . اين راه آن است كه خود يك راه گفته است .\r\nو چهار آن است كه به سورت سأل سائل اندر است آنجا كه گفت : * ( إِلَّا الْمُصَلِّينَ . ) *\r\n* ( الَّذِينَ هُمْ عَلى صَلاتِهِمْ دائِمُونَ . وَالَّذِينَ في أَمْوالِهِمْ حَقٌّ مَعْلُومٌ . لِلسَّائِلِ وَالْمَحْرُومِ . وَالَّذِينَ يُصَدِّقُونَ بِيَوْمِ الدِّينِ . وَالَّذِينَ هُمْ من عَذابِ رَبِّهِمْ مُشْفِقُونَ 70 : 22 - 27 ) * . * ( وَالَّذِينَ هُمْ بِشَهاداتِهِمْ قائِمُونَ 70 : 33 ) * . اين همه خصلتها آن است كه اركان اسلام است و ادب دين ، و ابراهيم بدين همه ادبها وفا كرد و اين سنّتهاى دين را كار بست . و خداى عزّ و جلّ مر ابراهيم را ثنا كرد و ايدون گفت : * ( وَإِبْراهِيمَ الَّذِي وَفَّى 53 : 37 ) * . پس خداى عزّ\r\n","description":"","footnote":"","page_name":" 184 ","page_number":238},
  {"content":"\r\nو جلّ اين همه شرايع و سنّتها ما را بداد و همه ما را فرمود ، پس گفتا : * ( مِلَّةَ أَبِيكُمْ إِبْراهِيمَ 22 : 78 ) * . اين دين كه شما را دادم دين پدرتان است . شما نيز هم بدين وفا كنيد . پس پيغامبر را فرمود خداى تعالى : * ( ثُمَّ أَوْحَيْنا إِلَيْكَ أَنِ اتَّبِعْ مِلَّةَ إِبْراهِيمَ حَنِيفاً 16 : 123 ) * . پس به تو وحى كردم كه ملَّت ابراهيم را متابع باشيد بدان دين پاك . و خداى عزّ و جلّ اين دين را بر ابراهيم تمام كرد و از آسمان بر او ده مصحف فرستاد .\r\nچنان كه به خبر اندر ايدون است از پيغمبر عليه السّلام ، كه ابو ذر گفت : پرسيدم از او كه خداى عزّ و جلّ از آسمان چند مصحف فرستاد ؟ گفت : صد و چهار صحف فرستاد : ده بر آدم فرستاد و سى بر ادريس و پنجاه بر شيث و ده بر ابراهيم ، و تورات بر موسى و انجيل بر عيسى و زبور بر داود و فرقان به محمّد صلوات الله عليهم اجمعين . و هر چه بدان صحفها اندر است بدين قرآن اندر است ، چنان كه خداى عزّ و جلّ گفت : * ( إِنَّ هذا لَفِي الصُّحُفِ الأُولى صُحُفِ إِبْراهِيمَ وَمُوسى 87 : 18 - 19 ) * . ابو ذر غفارى گفت رضى الله عنه كه گفتم : يا رسول الله ! اندر صحف ابراهيم چه چيز بود ؟ گفت : موعظتها و پندها ، از آن عظتها آن بود كه گفت : ايُّهَا الْمَلِكُ الْمُسَلَّطُ الْمُبْتَلى الْمَغْرُور انّى لمْ ابْعَثكَ لِتَجمَعَ الدُّنيا بَعْضَها الى بَعْضٍ وَلكِن بَعَثْتُكَ لِتَرُدَّ عَنِىَّ دَعْوَةَ الْمَظْلُومِ فَانّى لا ارُدُّها [ a 35 
  ] و لو [ كان 
  ] من كافِر . گفتا : اى بندهء من ! ترا ملك دادم و پادشاهى و فرمانروايى و بر خلق مسلَّط كردم ، و ترا بدين ملك بيازمودم ، و پادشاهى نه بدان دادم ترا تا ستم كنى ، بدان فرستادمت تا ستمگاران را دست كوتاه كنى ، و دعاى ستم رسيده از من باز دارى كه دعاى ستم رسيدگان نزد ما كه خداييم رد نباشد ، و اگر همه كافر است .\r\nو آن مثلها و پندها كه اندر صحف ابراهيم است صلوات الله عليه ، آن بود كه ايدون گفت : وَعَلَى الْعاقِل ما لَمْ يَكُن مَغْلُوباً عَلَى عَقْلِه انْ يَكُونَ لَه ارْبعَ ساعاتٍ ساعَةٌ يُناجى فيها رَبَّه و ساعَةٌ يُفكِرُ فيها صُنع الله وَنِعَمِه عِنْدِه وَساعَةٌ تُحاسِبُ فِيها نَفْسه فيما قَدَّمَ وَاخَّر و ساعَةٌ يَخْلُو فيها لحاجته من الْحَلالِ فى الْمَطْعمِ وَالْمَشْرَبِ .\r\nچنين گويد كه مرد خردمند ايدون بايد كه روزگار او را بدين چهار ساعت نصيب بود : ساعتى آنكه با خداى مناجات كند و حاجتهاى خويش از او بخواهد ، و يك\r\n","description":"","footnote":"","page_name":" 185 ","page_number":239},
  {"content":"\r\nساعت ديگر نعمت خداى بر خويشتن ياد كند و شكر كند و تفكّر كند ، و يك ساعت با خويشتن شمار كند از طعام و شراب كه تن وى به پاى دارد ، و گفت : وَعَلَى الْعاقِلِ انْ لا يَكُونَ ظاعِناً الَّا فى ثَلثٍ تَزَوُّد لِمعادِ اوْ مَرَمَّة لِمَعاشٍ اوْ لَذّةٌ فِى غَيْرِ مُحَرَّمٍ .\r\nگفت هر كه عاقل است بايد كه حركت وى نبود مگر به سه چيز : يا همى زاد گيرد آن جهان را ، و يا همى مرمّت كند كار عيش اين جهان را ، يا لذّتى از بهر تن خويش از اين جهان بستاند به حلال . وَعَلَى الْعاقِلِ انْ يَكُونَ بَصيراً بِزَمانِه مُقْبِلًا عَلى شَأنِه حافِظاً لِلِسانِه . گفت هر كه خردمند است ايدون بايد كه زمانهء خويش را بداند و كار خويش كند و زبان خويش را نگاه دارد . وَمن حَسَبَ كلامَه من عَمَلِه قَلَّ كلامَه الَّا فيما يَعْنيه . گفتا هر كه گفتار خويش را از كردگار خويش شمرد ، سخن كمتر گويد الَّا بدان چيزى كه از وى چاره نبود .\r\nپس اين همه آن است كه پيغامبر ما عليه السّلام گفت كه اندر صحف ابراهيم بود صلوات الله عليه ، و از آسمان بر وى فرود آمده بود ، و ابراهيم عليه السّلام مر اين كار را در بند بود و همه ادبها با خداى عزّ و جلّ وفا كرد و حقّهاى خداى عزّ و جلّ بگزارد بتمامى . و خداى عزّ و جلّ به قرآن اندر ايدون گفت : * ( وَإِذِ ابْتَلى إِبْراهِيمَ رَبُّه بِكَلِماتٍ فَأَتَمَّهُنَّ 2 : 124 ) * . گفت خداى عزّ و جلّ ابراهيم را مبتلا كرد به سخنانى و آن سخنها را ابراهيم عليه السّلام به همه تمام كرد و وفا نمود و از وى بپسنديد و گفت : * ( إِنِّي جاعِلُكَ لِلنَّاسِ إِماماً 2 : 124 ) * . گفت يا ابراهيم ! من ترا امام كردم بر همه خلق ، و همه كس از پس تو اقتدا كرد و كنند . و ابراهيم عليه السّلام مر خويشتن را دعا كرد و ايدون گفت :\r\n* ( رَبِّ هَبْ لِي حُكْماً وَأَلْحِقْنِي بِالصَّالِحِينَ 26 : 83 ) * . مرا بدين جهان اندر حكم ده ، و معنى حكما ايدر نبوّت است . گفتا مرا پيغامبرى ده ، و مرا بدان بندگان برسان كه اندر اين جهان بودند . پس گفتا : * ( وَاجْعَلْ لِي لِسانَ صِدْقٍ في الآخِرِينَ 26 : 84 ) * . مرا زبانى راست و نيكو ده تا خلق بر من ثنا كنند . و بدين اندر فخر مسلمانان باشد و امّت محمّد عليه السّلام ، ازيرا كه هر [ كه از 
  ] كسى [ اندر 
  ] خواهد اين مسأله گويند خواهم كه دوستان تو مرا ثنا كنند و نيكويى گويند نه دشمنان نام گيرند . مسئلة به دعاى نيكو گفتن به دوستان كنند نه به دشمنان ، پس اين كامل باشد و لكن امّتان محمّد دوستان خداى عزّ و\r\n","description":"","footnote":"","page_name":" 186 ","page_number":240},
  {"content":"\r\nجلّاند ، و اين دعا است كه اندر تشهّد گويند در نماز : اللَّهُمَّ صَلِّ عَلى مُحمّدٍ وَآلِ مُحمّدٍ . پس نام ابراهيم برند و گويند : و رحْمَةَ ابراهيمَ وَآلَ ابْراهيمَ . پس ابراهيم گفت : * ( وَاجْعَلْنِي من وَرَثَةِ جَنَّةِ النَّعِيمِ 26 : 85 ) * . و بدان جهان مرا بهشت ده . خداى عزّ و جلّ گفت : * ( وَآتَيْناه أَجْرَه في الدُّنْيا وَإِنَّه في الآخِرَةِ لَمِنَ الصَّالِحِينَ 29 : 27 ) * . گفتا مزدى بدين دادم و او را ثناى نيكو نهادم بر زبان همه خلق كه هر كه اندر جهان خلق است بر هر دينى كه هست بر ابراهيم گرويده‌اند ، و دعوى كنند كه او بر دين ايشان بود و امام ايشان بود و ايشان متابع اواند .\r\nو هر پيغمبرى را بدين جهان اندر يك گروه بپذيرند و يك گروه نپذيرند ، چنان كه جهودان موسى را عليه السّلام بپذيرفتند ، و ترسايان و بتپرستان به دو نگرويدند ، و به عيسى عليه السّلام جهودان نگرويدند ، و به محمّد عليه السّلام جهودان و ترسايان نگرويدند ، و [ بر 
  ] ابراهيم عليه السّلام ، جهودان و ترسايان و بتپرستان و هر چه اندر اين جهان كس است به دو گرويده‌اند و دعوى كنند كه آن دين كه ايشان دارند دين ابراهيم است عليه السّلام و او امام ايشان است ، و خداى عزّ و جلّ [ ابراهيم 
  ] از آن بيزار كرد ، چنان كه به قرآن اندر گفت : * ( ما كانَ إِبْراهِيمُ يَهُودِيًّا وَلا نَصْرانِيًّا وَلكِنْ كانَ حَنِيفاً مُسْلِماً وَما كانَ من الْمُشْرِكِينَ 3 : 67 ) * . گفت : ابراهيم عليه السّلام نه جهود بود چنان كه جهودان ، و نه ترسا بود چنان كه ترسايان ، چنان كه مىگويند ، و ليكن مسلمان بود و پاك بود و حنيف بود . و الحنيف : الطَّاهر ، يعنى پاكدين و پاك تن بود و همه سنّتهاى پاكى او آورد بدين خلق اندر ، و نه مشرك بود چنان كه مشركان گويند . پس همه خلق [ b 35 
  ] از او بيزار كرد مگر اين امّت ، و ايشان را كه بر دين بودند .\r\nو خداى عزّ و جلّ گفت : * ( إِنَّ أَوْلَى النَّاسِ بِإِبْراهِيمَ لَلَّذِينَ اتَّبَعُوه وَهذَا النَّبِيُّ وَالَّذِينَ آمَنُوا 3 : 68 ) * ، يعنى محمّد صلوات الله عليه ، گفتا از همه خلق ابراهيم عليه السّلام حقتر كه او را متابع بود ، و اين پيغمبر ، يعني محمّد عليه السّلام كه او را متابع بود ، و اين مؤمنان وليّ ابراهيماند عليه السّلام ، و خداى عزّ و جلّ ولىّ مؤمنان است . * ( وَالله وَلِيُّ الْمُؤْمِنِينَ 3 : 68 ) * . پس چون همه فضيلتها و همه بزرگيها و فخرها به ابراهيم عليه السّلام اندر گرد آمد و به همه چيزها وفا كرد و همه خصلتهاش تمام كرد ، و\r\n","description":"","footnote":"","page_name":" 187 ","page_number":241},
  {"content":"\r\nذرّيت او به شام اندر و به جهان اندر بپراگند و فرزندانش را فرزندان آمدند و دويست سال بدين جهان اندر بزيست ، و خداى تعالى ملك الموت را سوى او فرستاد و بفرمودش كه جان ابراهيم عليه السّلام بستان به فرمان او . و آنگاه سپيدى به ريش ابراهيم اندر آمده بود ، گفتا يا ربّ ! اين چيست ؟ گفتا : وقار است . پس گفت : يا ربّ از پس اين چه بود ؟ گفت : از پس اين مرگ بود . گفتا : يا ربّ ! مرا مرگ مده تا من كارهاى خويش تمام كنم و راست كنم اين جهانى و آن جهانى ، پس دعا كنم بر مرگ و آنگاه مرگ فرست . پس خداى عزّ و جلّ دعاى ابراهيم عليه السّلام اجابت كرد .\r\nپس چون وقت مرگش بيامد ، ملك الموت سوى او فرستاد ، گفتا اگر بخواهد جانش بستان . ملك الموت زى وى آمد بر صورت مردى پير ، و دست و پايش همى لرزيد . ابراهيم پنداشت كه مهمان است ، سبك طعام پيش او آورد . ابراهيم دويست ساله بود و به بعضى اخبار اندر ايدون گويند كه پيغامبر عليه السّلام گفت صد و هفتاد و پنج ساله بود ، پس ملك الموت چون دست به طعام فراز كرد ، دستش بلرزيد . چون لقمه برداشت ، گاهى به گوش اندر نهادى و گاهى به بينى بردى و گاه از دستش بيفتادى . ابراهيم عليه السّلام او را گفتا ترا چه بوده است ؟ گفتا مرا سال بسيار آمده است . گفتا ترا چند سال است ؟ او سال خويش بگفت بدانچه سال ابراهيم بود به دو سال افزونتر . ابراهيم گفت : من تا دو سال ديگر چنين گردم ؟ گفت : آرى . ابراهيم عليه السّلام گفت يا ربّ ! مرا مرگ ده و بيش از اين به جهان اندر مدار . ملك الموت هم آنگاه جان او بستد ، و اسحق او را بشست و بر او نماز كرد و او را با ساره بدان زمين به گور كرد . و السّلام .\r\n","description":"","footnote":"","page_name":" 188 ","page_number":242},
  {"content":"\r\n\r\nذكر آن هر چهار مرغ كه ذكر آن به قرآن اندر است\r\nقوله تعالى : * ( رَبِّ أَرِنِي كَيْفَ تُحْيِ الْمَوْتى 2 : 260 ) * . اين يكى خبر است كه محمّد بن جرير بدين كتاب اندر ياد نكرده است ، و من بگويم كه اندر او هم حكمت است و هم عبرت ، تا كسى را كه اين كتاب خوانده باشد و اين آيت بخواند معنى آن بداند . و اين حديث به آخر عمر ابراهيم بود عليه السّلام چنان كه به اخبار و كتب پيشين روايت كنند . و اين دعا به مكّه كرد آن سال باز پسين كه حجّ كرد ، ميان آن كوهها اندر دعا كرد و گفت : يا رب ! مرا بنماى كه روز رستخيز مردگان را چگونه زنده گردانى ؟\r\nخداى تعالى گفت : * ( أَ وَلَمْ تُؤْمِنْ قال بَلى وَلكِنْ لِيَطْمَئِنَّ قَلْبِي 2 : 260 ) * . اى ابراهيم ! نگرويده‌اى كه من مرده را زنده گردانم ؟ گفت : گرويده‌ام و ليكن خواهم كه ببينم تا دل من قرار يابد . * ( قال فَخُذْ أَرْبَعَةً من الطَّيْرِ فَصُرْهُنَّ إِلَيْكَ ثُمَّ اجْعَلْ عَلى كُلِّ جَبَلٍ مِنْهُنَّ جُزْءاً ثُمَّ ادْعُهُنَّ يَأْتِينَكَ سَعْياً وَاعْلَمْ أَنَّ الله عَزِيزٌ حَكِيمٌ 2 : 260 ) * .\r\nو ابراهيم به ميان چهار كوه اندر بود گفتا چهار مرغ بگير و سرشان برگير و ايشان را پاك كن ، بعد از آن ، آن مرغان را با همديگر خرد گردان و باز به چهار قسم كن و بر سر هر كوهى پاره‌اى از آن بنه . ابراهيم عليه السّلام چهار مرغ بگرفت .\r\nو به خبر اندر است كه آن چهار مرغ يكى عقاب بود و يكى كركس و يكى كلنگ و يكى حواصل . و هر چهار را بكشت و سرهاشان نگاه داشت و باقى با همديگر بكوفت و به هم بر آميخت و به چهار بهره كرد ، و به هر كوهى از اين چهار كوه يكى\r\n","description":"","footnote":"","page_name":" 189 ","page_number":243},
  {"content":"\r\nبهره بنهاد . * ( ثُمَّ ادْعُهُنَّ يَأْتِينَكَ سَعْياً وَاعْلَمْ أَنَّ الله عَزِيزٌ حَكِيمٌ 2 : 260 ) * . باز ايشان را بخواند و نگاه كرد تا آن پاره ها همى اندر هوا اندر مىشد و اين بر آن و آن بر اين ، تا هر مرغى باندام و پر و موى گرد آمد ، پس بر پاى خاستند به قدرت خداى عزّ و جلّ و بپريدند . حقّ تعالى گفت : به آواز اسرافيل اين همه خلق را از چهار گوشهء جهان زنده كنم ، چنان كه اين چهار مرغ را از چهار گوشهء كوه زنده كردم . پس گفتا : * ( وَاعْلَمْ أَنَّ الله عَزِيزٌ حَكِيمٌ 2 : 260 ) * .\r\n","description":"","footnote":"","page_name":" 190 ","page_number":244},
  {"content":"\r\n\r\nقصّهء اسماعيل بن ابراهيم عليهما السّلام\r\nچون ابراهيم عليه السّلام بمرد و اسحق او را به شام به گور كرد هم بر پهلوى ساره ، و گور پدر را زيارت كرد ، پس خداى عزّ و جلّ اسماعيل را پيغمبرى داد ، و هر سال به زيارت گور پدر آمدى .\r\nو اسماعيل را دوازده پسر آمد از آن زن كه به مكّه كرده بود ، دخترى از مهتر قبيلهء جرهم ، مضاض بن عمرو . و نام آن دختر سيّده بود و نام اين پسران ، نابت و قيدار و ادبيل و ميشا و مسمع و دما و ماش و ادد و قطورا و قس و طميا و قيدمان . و بر زمين يمن از آن سوى فرعونان بودند ، و خداى عزّ و جلّ اسماعيل را عليه السّلام سوى ايشان [ a 36 
  ] فرستاد و اسماعيل ايشان را به خداى خواند ، با او بد بودند و نگرويدند .\r\nو اسماعيل پنجاه سال به ميان ايشان اندر بود و خداى عزّ و جلّ او را ثنا كرد و گفت :\r\n* ( وَاذْكُرْ في الْكِتابِ إِسْماعِيلَ إِنَّه كانَ صادِقَ الْوَعْدِ وَكانَ رَسُولًا نَبِيًّا 19 : 54 ) * . و اسماعيل پيغامبرى مرسل بود . * ( وَكانَ يَأْمُرُ أَهْلَه بِالصَّلاةِ وَالزَّكاةِ وَكانَ عِنْدَ رَبِّه مَرْضِيًّا 19 : 55 ) * .\r\nو اسماعيل را دخترى بود نام آن دختر بسمه . آن دختر را به زنى به عيص داد و خود به مكّه بنشست . پس فرزندانش به جهان اندر بپراگندند و دو پسرش به مكّه بنشستند : يكى نابت و ديگرى قيدار ، و فرزندان بسيار آمدشان .\r\n","description":"","footnote":"","page_name":" 191 ","page_number":245},
  {"content":"\r\n\r\n[ حديث اسحق بن ابراهيم عليهما السّلام 
  ]\r\nو اسحق از پس اسماعيل تمامى صد و سى سال بزيست ، و خداى عزّ و جلّ مر او را پيغامبرى داد و سوى شام فرستاد ، و نيز به كنعان بفرمودش كه بنشين و جايى ديگر مشو كه نابينا بود و نتوانست رفتن . و زنى بخواست نام او رفقا ، هم از اين زمين كنعان ، دختر بتويل بن الياس . و از آن زن او را دو پسر آمد : عيص و يعقوب . و هر دو به يك شكم آمدند ، و يعقوب پاشنهء عيص گرفته بود ، و به تازى پاشنه را عقب خوانند ، و او را از بهر آن يعقوب نام كردند . پس عيص و يعقوب هر دو بزرگ شدند .\r\nو عيص دختر اسماعيل را به زنى كرد . و اسحق يعقوب را ايدون گفت : اى پسر ! نگر تا از اين زمين شام از فرزند كنعانيان زن نخواهى ، همچنانكه برادرت عيص دختر عم را به زنى كرد ، تو نيز دختر خال خويش به زنى كن .\r\nو مادر يعقوب را برادرى بود نام او لبان بن بتويل بن الياس ، و از زمين كنعان برفته بود و به زمين شام شده و آنجا نشسته و خواستهء فراوان گرد كرده ، و پسران و دختران آمدند [ او را 
  ] . يعقوب را گفت : دختر آن خال را به زنى كن . و يعقوب پيش اسحق همى بود و زن نكرد تا اسحق زنده بود . و عيص صيد كردى و گوشت صيد خوردى ، و يعقوب گوسپندان داشتى . يك روز اسحق عيص را گفت : مرا گوشت صيد آرزو است ، يكى از اين بزغالهء كوهى صيد كن و بريان كن و پيش من آر تا بخورم و ترا دعا كنم تا خداى تعالى ترا پيغمبرى دهد . عيص تير و كمان برداشت و\r\n","description":"","footnote":"","page_name":" 192 ","page_number":246},
  {"content":"\r\nبه صيد شد . مادرش زود سوى يعقوب آمد و گفت : يك برهء بزغاله بريان كن و سوى پدر آر تا اين دعا ترا كند . يعقوب يكى برهء فربه بريان كرد و سوى پدر آورد . اسحق چون بوى آن نيافت ، گفت : اين كيست ؟ يعقوب سخن نگفت . مادرش گفت : اين پسر تست ، آنچه خواستى بريان كرد و آورد . اسحق گفت : پيش آر . يعقوب آن برهء بريان پيش اسحق برد . اسحق آن بخورد و خوش آمدش . مادر گفت : اكنون دعا كن اين پسر را كه اين آورد . اسحق دعا كرد و گفت : يا ربّ ! اين پسر كه مرا اين طعام آورد پيغمبرى ده .\r\nپس چون زمانى بود ، عيص بيامد و آن پيش پدر آورد گفت : اى پدر ! آوردم آنچه خواستى . اسحق دانست كه مادر حيلت كرده است از بهر يعقوب تا آن دعا او را كرده آمد . عيص را گفت : اى پسر ! برادرت يعقوب آن دعا از تو ببرد . عيص را آن ناخوش آمد و بر يعقوب خشم گرفت و گفت : من يعقوب را بكشم . اسحق گفت : اى پسر ! من ترا نيز دعايى نيكو كنم . دعا كرد و گفت : يا ربّ ! نسل عيص بيشتر از نسل همه كس كن . عيص را نسل بسيار شد و همهء زمين كنعان و لب دريا از فرزندان عيص پر شد و همه زمين اسكندريه و مغرب بگرفتند ، و او را يكى پسر آمد نام او روم ، و آن پسر آنجا شد كه امروز زمين روم خوانند ، و او را آنجا فرزندان آمدند . و آن زمين دو بهر است ، يكى از آن مردم زرد روى بود ، و از آنست كه روميان را بنى الاصفر خوانند .\r\nو اسحق صد و بيست سال بزيست و پس بمرد و عيص او را پيش ابراهيم و ساره به گور كرد .\r\n","description":"","footnote":"","page_name":" 193 ","page_number":247},
  {"content":"\r\n\r\nقصّهء يعقوب و عيص\r\nچون اسحق صلوات الله عليه بمرد ، يعقوب از عيص بترسيد كه او را بكشد ، به شب بيرون آمدى و روز پنهان شدى . چون سال بر اين آمد ، پس نتوانست بودن آنجا كه عيص بود . مادر او را گفت كه برادر من ليان ، آنكه به شام است ، خواسته دارد بسيار و مهتر است ، و پدر ترا گفته است كه دختر او را به زنى كن . برخيز و سوى او شو و دختر او را بخواه . اگر دهد و اگر ندهد آنجا باش تا بر جان خويش ايمن باشى .\r\nيعقوب برخاست و به شب از آنجا بيرون آمد و از كنعان برفت پنهان از برادر و از بيم وى ، و يعقوب را از آن سبب اسرائيل خوانند ، لانّه اسرى الى الله . ازيرا كه او به شب هجرت كرد از خوف عيص . و به زمينى شد كه بر خويشتن ايمن بود . و [ به 
  ] شب رفتن را به تازى اسرى خوانند و به روز سير خوانند . پس چون يعقوب سوى خال خويش شد ، و ليان را دو دختر بود : نام يكى ليا و ديگرى راحيل بود و نيكوروىتر بود . يعقوب راحيل را از خال خويش بخواست به زنى ، و گفت : مرا پدر وصيّت كرده است كه دختر خال را به زنى كن . خال او را گفت : مىبينى كه مرا چند خواسته هست و ترا ايدر خواسته نيست ، من دختر خويش را به تو چگونه [ دهم 
  ] ؟ ! يعقوب گفت : اى خال ! مرا خواسته نيست و ليكن ترا مزدورى كنم ، شبانى به مزد ، تا مزد من بر تو گرد آيد و آن مزد من كابين دختر تو باشد . گفتا : كدام دختر خواهى ؟ يعقوب گفت : راحيل را . [ b 36 
  ] .\r\n","description":"","footnote":"","page_name":" 194 ","page_number":248},
  {"content":"\r\nليان اجابت كرد و اين شرط بنهادند و هفت سال يعقوب او را شبانى كرد . چون هفت سال سپرى شد ، دختر از او بخواست و او دختر به شب به خانهء يعقوب فرستاد ، و دختر مهتر را فرستاد . چون ديگر روز ببود ، يعقوب بيامد و گفت : اى خال ! من نه اين دختر خواستم ، دختر كهتر خواستم ، راحيل . خالش گفت : اى پسر ! زشت بود و من ننگ دارم كه نخست دختر كهتر به خانهء شوى فرستم و دختر مهتر به خانه مانده بود ، و مردمان مرا بدان عيب كنند . پس اگر چنين خواهى ، هفت سال ديگر شبانى كن تا اين دختر كهتر را نيز ترا دهم . و بدان زمانه اندر و به دين ابراهيم عليه السّلام حلال بودى كه مردى دو خواهر بيكبار به زنى كردى . و همه آل ابراهيم بر اين بودند تا به وقت موسى عليه السّلام . پس خداى عزّ و جلّ به تورات اندر حرام كرد و به انجيل حرام كرد و به قرآن نيز حرام كرد و ايدون گفت به قرآن اندر : * ( وَأَنْ تَجْمَعُوا بَيْنَ الأُخْتَيْنِ إِلَّا ما قَدْ سَلَفَ 4 : 23 ) * . يعنى آنكه گذشت به دين ابراهيم اندر .\r\nپس يعقوب هفت سال ديگر شبانى كرد ، و چون خالش بدانست كه دختران ، هر دو ، يعقوب بخواهد بردن ، خواستهء خويش بر يعقوب فراخ كرد و او را گوسپندان بخشيد ، و هر دو دختران به خانهء يعقوب آمدند ، و خواستهء يعقوب از خواستهء او بيشتر شد ، و هفت سال ديگر آنجا ببود با خال . و او را از ليا خواهر بزرگتر شش پسر آمد : پسر مهتر را نام روئيل و ديگر شمعون و سديگر يهودا و چهارم لاوى و پنجم يالون و ششم بسحر ، و سالها بر آن برآمد و از راحيل هيچ فرزند نيامد .\r\nو اين راحيل را يكى كنيزك بود نيكو روى نام او زلفه ، و آن را به يعقوب بخشيد و گفتا : ترا از من هيچ فرزند نيامد ، اين كنيزك ترا بخشيدم تا مگر ترا از او فرزند آيد .\r\nيعقوب را از اين زلفه دو پسر آمد : يكى دارم و ديگر زمران . و ليا را نيز كنيزكى بود نام او بلهو . ليا اين بلهو را نيز به يعقوب بخشيد . و يعقوب را نيز از او دو پسر آمد :\r\nيكى را نام حار و ديگر اشر . و يعقوب را ده پسر تمام شد . پس به آخر يعقوب را از راحيل پسرى آمد او را يوسف نام كرد و يازده پسر تمام شد ، و كهتر از همه يوسف بود و نيكوروىتر بود و بر پدر گرامىتر بود .\r\nپس يعقوب بيست و يك سال به زمين شام بود و خواسته اش بسيار شد و آرزو\r\n","description":"","footnote":"","page_name":" 195 ","page_number":249},
  {"content":"\r\nآمدش كه به زمين خويش به كنعان آيد به فلسطين ، آنجا كه مادرش بود ، و خانه ببيند و عيص ، برادر را ، نيز ببيند . و عيص را نيز آرزو آمد كه يعقوب را ببيند . يعقوب از خال دستورى خواست . خال او را خواسته داد و دستورى دادش . برخاست و روى به خانه نهاد ، با دو زن و با دو مادر فرزند و يازده پسر و خواستهء بسيار و گوسپند و جهاز و زر و سيم و چاكران ، و از عيص همى ترسيد . و عيص را آرزوى يعقوب خاسته بود .\r\nچون يعقوب بنزديك زمين كنعان برسيد بر يك روزه راه ، فرود آمد . و عيص آنجا به شكار آمده بود . چون از دور گوسپند ديد ، فراز آمد تا پرسد اين گوسپندان از آن كيست .\r\nيعقوب چون از دور او را بديد بشناخت و خويشتن را از پس مردمان پنهان كرد و آن رهى خويشتن را گفت كه [ چون 
  ] اين مرد فراز آيد و بپرسد كه اين گوسپندان از آن كيست ، تو گوى كه عيص را يكى رهى بود به شام نام او يعقوب ، همى از شام باز آيد و اين گوسپندان از آن وى است . چون عيص فراز آمد ، شبان را از آن سخن بپرسيد ، شبان همچنان بگفت كه يعقوب گفته بود . عيص چون نام يعقوب بشنيد ، آب از چشمش فراز آمد از آرزوى يعقوب ، و گفتا : يعقوب رهى نيست كه برادر عيص است و گرامى است بر وى . يعقوب چون ديد كه عيص چنين گفت ، بيرون آمد و او را در كنار گرفت و هر دو بسيار بگريستند . و آن روز عيص آنجا فرود آمد و ديگر روز هر دو به شهر اندر آمدند .\r\nچون يك سال ببود ، يعقوب را از مادر يوسف ، راحيل پسرى آمد ابن يامين نام كرد ، و يعقوب را دوازده پسر تمام شد . و راحيل بمرد و ابن يامين بر كنار خاله بماند .\r\nو خداى عزّ و جلّ يعقوب را پيغمبرى داد و خلق بسيار به دو بگرويدند . عيص چون ديد كه او پيغمبر گشت ، نيز نتوانست با او بودن ، او را گفت : اى يعقوب ! من بسيار سالها اينجا بودم و تو به غربت بودى ، اكنون من به غربت شوم و تو ايدر باش كه پيغمبر اين مردمانى ، و يعقوب را بدرود كرد ، و او را فرزندان بسيار بودند پراگنده به جهان اندر . و با او يكى پسر بود نام او روم ، او را ببرد و از زمين شام بشد به زمينى كه\r\n","description":"","footnote":"","page_name":" 196 ","page_number":250},
  {"content":"\r\nامروز روم خوانند ، و فرزندان بسيار آمدند او را ، و به همه نسل عيص اندر هيچ پيغمبر نبود مگر ايّوب صابر عليه السّلام . و پيغمبران همه از نسل يعقوب بودند عليه السّلام .\r\n","description":"","footnote":"","page_name":" 197 ","page_number":251},
  {"content":"\r\n\r\nقصّهء يوسف عليه السّلام\r\nو از اين حديثها به قديم اندر بود ، و هيچ حديثى نبوده است از آن پيغامبران و ملكان زمين عجبتر و شگفتتر و آيتها به دو اندر بيشتر از حديث يوسف عليه السّلام . و هيچ حديثى نيست به قرآن اندر كه خداى تعالى گفته است چنان كه حديث يوسف ، كه سورتى فرستاده است اندر او تمامى صد و يازده آيت ، و همه حديث او اندك و بسيار و ياد كرده است اندر او . و بر اوّل سورت ايدون گفت : * ( لَقَدْ كانَ في يُوسُفَ [ a 37 
  ] وَإِخْوَتِه آياتٌ لِلسَّائِلِينَ 12 : 7 ) * . گفتا به يوسف و برادرانش اندرون كارهاى خداى بداند . و به آخر سورت گفت : * ( لَقَدْ كانَ في قَصَصِهِمْ عِبْرَةٌ لأُولِي الأَلْبابِ 12 : 111 ) * . گفت : بدين قصّهء ايشان اندر عبرتى است مر خداوندان خرد را كه كار ايشان بدين جهان اندر نگريد و عبرت گيريد .\r\nو اين حديث را به قرآن اندر قصّهء نيكو خواند ، گفتا : * ( نَحْنُ نَقُصُّ عَلَيْكَ أَحْسَنَ الْقَصَصِ بِما أَوْحَيْنا إِلَيْكَ هذَا الْقُرْآنَ 12 : 3 ) * . گفت من قصّه هاى پيشينگان بر تو بگويم يا محمّد ، و نيكوترين قصّه اين قصّه است . پس گفتا : الر ، قال ، الف آلاء من [ بود كه با يعقوب كردم 
  ] و لام قال ، لطف من بود كه با يوسف كردم در آن چاه كه او را باز گفتم كه با تو چه خواهم كردن ، تا به هر چه به دو رسيد چشم بدان عاقبت نهاده داشت تا بلا بر او آسان شد . قال : را ، رأفت و رحمت من بود كه با برادران يوسف كردم كه عفوشان كردم از آنچه كردند به جاى يوسف . پس نخستين چيزها از اين همه بلاها\r\n","description":"","footnote":"","page_name":" 198 ","page_number":252},
  {"content":"\r\nسبب رياضت بر يوسف كرد ، نخست خواب نمودش تا پدر او را گفت : راز نگهدار كه به پادشاهى اندر هيچ چيز عظيمتر از راز نگهداشتن نيست . چون راز آشكارا شد ، بنمودش كه از راز آشكارا شدن چه بلا خيزد . پس حال زليخا بر او پديد كرد تا بداند كه در پادشاهى و حال داوريها صرف و صروف چگونه باشد . پس حال چاه بنمودش تا بداند كه حال مطموره و چاه معاينه چون است ، چون پادشاه گردد داند كه مستوجب چاه و مطموره كيست ! و اين لفظها محمّد بن جرير ياد نكرده است و ما ياد كرديم .\r\nپس يعقوب به كنعان باز آمد و عيص برفت . و فرزندان يعقوب دوازده تمام شدند و از همه پسران ، يوسف نيكوروىتر بود و بر پدر گرامىتر ، و مادرش مرده بود و او پنج ساله شده بود و برادر ديگر خرد بود و شيرخواره ، و خاله او را همى پرورد . و اين برادر خردتر را ابن يامين نام بود . و اسحق را كه پدر يعقوب بود يكى دختر بود مهتر از يعقوب و مهتر از همه فرزندان اسحق . يك روز به خانهء يعقوب ، برادر ، آمد به زيارت ، و فرزندان او را بديد . يوسف را خوش آمدش . يعقوب را گفت : اى برادر ! ترا چندين فرزند هست كه از يكى زن است ، و يكى فرزند خرد از يكى زن ، و اين زن اين همه فرزندان را نتواند داشتن . از اين فرزندان يك مرا ده كه مرا فرزند نيست تا منش بدارم . گفتا : هر كه را خواهى ببر . آن زن يوسف را به خانه برد و همى داشت ، و يعقوب را هر گاهى كه آرزو آمدى به يوسف ، به خانهء خواهر رفتى و او را بديدى .\r\nچون ده سال بر آمد ، يعقوب را بر يوسف مهر بيفزود و او را از خواهر بازخواست و گفت : من از وى جدا نتوانم بودن . خواهرش گفتا : او را چون باز دهم كه مرا بىاو شكيبايى نبود ؟ يعقوب گفت : چاره نيست . و الحاح كرد با خواهر و گفت : من بىاو نتوانم بودن . خواهر از يعقوب هفته‌اى زمان خواست . يعقوب اجابت كرد و باز گشت .\r\nچون روز وعده بيامد ، ايليا خواهر يعقوب حيلت كرد با يعقوب ، و اندر شريعت وى و تا وقت موسى چنان بود كه هر كه دزدى كردى ، خداوند خواسته چون دزد بگرفتى ، او را ده سال رهى خويش كردى . و اسحق را يك كمر بود از دوال ، و آن\r\n","description":"","footnote":"","page_name":" 199 ","page_number":253},
  {"content":"\r\nكمر ابراهيم بود عليه السّلام كه وى بر ميان بستى چون كار كردى يا به سفر رفتى . و فرزندان اسحق چنين گفتند كه ذبيح اسحق بود . آن روز كه اسحق را به ذبح برد ، اسحق گفت دست و پاى من ببند . و با ابراهيم چيزى نبود جز آن كمر دوالين ، دست و پاى اسحق بدان ببست ، و آن كمر ابراهيم با خويشتن داشتى و آن را به فال داشتى و تبرّك بودى . چون ابراهيم عليه السّلام بمرد ، اسحق آن كمر را بزرگ داشتى ، و دست به دست همى گردانيدى و هر فرزندى كه مهتر بودى او را دادندى . و از همه فرزندان اسحق ، آن ايليا خواهر يعقوب بزرگتر بود كه يوسف را داشت ، و وصىّ اسحق بود ، آن كمر وى داشتى و به صندوقى اندر همى داشتى . چون روز وعده آمد كه يوسف را باز دهد ، ايليا آن كمر را بياورد و بر ميان يوسف بر بست در زير جامه و گفت : كس را مگوى كه من بر ميان تو بستم . و ايليا پيش يعقوب رفت گريان و گفت : آن كمر اسحق ، يادگار پدر من بدزديدند . يعقوب نيز تافته شد ، و زن بفرمود كه هر كه به خانه اندر است بجويند ، تا همه را بجستند نيافتند . يعقوب گفت : يوسف را نيز بجوييد . زن گفت : كودك خرد است اين چنين نداند . يعقوب سوگند خورد كه البتّه او را بجويند ، و تا او را نجويند دل تو ايمن نگردد . و يوسف را بجست ، كمر بر ميان او يافتند . يعقوب خجل شد . پس خواهر يعقوب گفت : يك ره كه اين غلام دزدى كرد ، چاره نيست تا دو سال مرا بندگى نكند . يوسف را باز خانه برد ، و يوسف دو سال ديگر با آن زن بماند .\r\nپس آن زن بمرد و يعقوب يوسف را به خانهء خويش برد . پس از آن ، از همه فرزندان ، يوسف پيش يعقوب گرامىتر بود و وى را دوستتر داشتى ، و برادران را بر وى حسد آمدى . يك روز يوسف پدر را گفت : من دوش به خواب ديدم كه يازده ستاره [ b 37 
  ] از آسمان فرود آمدى با آفتاب و ماه و مرا سجود كردندى . چنان كه خداى گفت : * ( إِذْ قال يُوسُفُ لأَبِيه يا أَبَتِ إِنِّي رَأَيْتُ أَحَدَ عَشَرَ كَوْكَباً وَالشَّمْسَ وَالْقَمَرَ رَأَيْتُهُمْ لِي ساجِدِينَ 12 : 4 ) * . يعقوب دانست كه تأويل آن چيست ، يوسف را گفت : * ( يا بُنَيَّ لا تَقْصُصْ رُؤْياكَ عَلى إِخْوَتِكَ فَيَكِيدُوا لَكَ كَيْداً إِنَّ الشَّيْطانَ لِلإِنْسانِ عَدُوٌّ مُبِينٌ 12 : 5 ) * . گفت : اى پسر ! اين خواب با برادران مگوى كه ايشان با تو بدى كنند . پس\r\n","description":"","footnote":"","page_name":" 200 ","page_number":254},
  {"content":"\r\nيعقوب آن خواب وى را تأويل كرد و گفتا : يازده برادر ترا سجده كنند و فرمانبردار گردند . پس گفت : * ( وَكَذلِكَ يَجْتَبِيكَ رَبُّكَ وَيُعَلِّمُكَ من تَأْوِيلِ الأَحادِيثِ وَيُتِمُّ نِعْمَتَه عَلَيْكَ وَعَلى آلِ يَعْقُوبَ كَما أَتَمَّها عَلى أَبَوَيْكَ من قَبْلُ إِبْراهِيمَ وَإِسْحاقَ 12 : 6 ) * .\r\nهمچنين خداى تعالى ترا نگاه دارد از همه بدى و در آموزاند ترا تعبير خواب و علم شريعت و دين و سنّت ، و همه نعمتهاى خويش بر تو تمام كند و بر همه آل يعقوب ، همچنانكه پيش از تو پدران ترا كرد ، ابراهيم و اسحق .\r\nپس چون برادران دهن به دهن اين سخن بشنودند ، و خبر آن خواب بدانستند كه يوسف چه خواب ديده است و يعقوب چگونه گزارد ، از اين خواب ايشان را اندوه آمد و گفتند : يوسف و ابن يامين بر پدر گرامىتراند و پدر ايشان را دوستتر دارد ، و ايشان دو تناند و ما ده تن . پس بنشستند و تدبير كردند و گفتند : ما يوسف را بكشيم يا به زمينى ديگر افگنيم ، چنان كه خداى گفت : * ( اقْتُلُوا يُوسُفَ أَوِ اطْرَحُوه أَرْضاً يَخْلُ لَكُمْ وَجْه أَبِيكُمْ 12 : 9 ) * . تا روى پدر شما از وى خالى بماند . * ( وَتَكُونُوا من بَعْدِه قَوْماً صالِحِينَ 12 : 9 ) * . و شما چون اين كار بكنيد ، پس از آن به خداى نيكوكار باشيد چون توبه كنيد و پدر را مطيع باشيد ، تا خداى شما را عفو كند و آن گناه از شما در گذارد .\r\nو به ميان ايشان اندر يك تن بود نام او يهودا ، و همه برادران فرمانبردار وى بودند ، چون كارى كردندى به فرمان و راى وى كردندى ، او گفت : * ( لا تَقْتُلُوا يُوسُفَ وَأَلْقُوه في غَيابَتِ الْجُبِّ يَلْتَقِطْه بَعْضُ السَّيَّارَةِ إِنْ كُنْتُمْ فاعِلِينَ 12 : 10 ) * . او گفت : يوسف را مكشيد كه كشتن كارى بزرگ است ، و لكن او را به چاهى فرود افگنيد بر رهگذر كاروانيان ، تا كسى از كاروانيان او را از چاه بر كشد و به شهرى ديگر برد و شما از وى برهيد و خون وى در گردن شما نبود . پس همه بر اين بنهادند كه چنان كنند .\r\nو پيش از آنكه قصّهء يوسف برخوانى يك چيز بدان بيرون از كتاب محمّد جرير ، نگر تا دل بر هيچكس از برادران يوسف درشت نكنى كه ايشان از پيغامبران و پيغامبرزادگان بودند ، و هر كس كه دل بر ايشان درشت كند به خطا بود و او را با خداى حجّت نبود كه خداى از ايشان خشنود شد و يعقوب و يوسف از ايشان خشنود شدند و همه به بهشت رفتند . و زنهار تا تو از بهر بد گفتن ايشان به دوزخ\r\n","description":"","footnote":"","page_name":" 201 ","page_number":255},
  {"content":"\r\nنشوى ، نبينى كه ايشان چه گفتند : * ( اقْتُلُوا يُوسُفَ أَوِ اطْرَحُوه أَرْضاً يَخْلُ لَكُمْ وَجْه أَبِيكُمْ وَتَكُونُوا من بَعْدِه قَوْماً صالِحِينَ 12 : 9 ) * . ايشان هنوز گناه ناكرده ، توبه انديشيدند .\r\nپس تو بر ايشان چنان ظنّ بر كه خداى خواست كه يوسف را گرامىتر كند ، او را بدان بلا مبتلا كرد تا او را درجات صابران بر درجات پيغمبرى بيفزايد ، و آنچه از برادران آمد بر وى خداى خواست ، تا برادرانش را برگماشت تا بدان زلَّت مبتلا گشتند و چون توبت كردند ، خداى مر ايشان را عفو كرد ، چنان كه يوسف مر ايشان را گفت : * ( لا تَثْرِيبَ عَلَيْكُمُ الْيَوْمَ يَغْفِرُ الله لَكُمْ وَهُوَ أَرْحَمُ الرَّاحِمِينَ 12 : 92 ) * . پس بنزديك پدر رفتند .\r\nپدر مر ايشان را گفت : * ( سَوْفَ أَسْتَغْفِرُ لَكُمْ رَبِّي إِنَّه هُوَ الْغَفُورُ الرَّحِيمُ 12 : 98 ) * . اين چنين بايد دانست تا ترا دل درشت نشود و بزه مند نگردى ، تا در حقّ پيغامبران و پيغامبرزادگان ظنّ نيكو بايد داشتن .\r\nپس برادران همه بنزديك پدر رفتند كه از وى دستورى خواهند تا او را با خويشتن بنزديك گوسپندان برند ، و ايشان را گوسپندان بود بر سر چاهى بر يك فرسنگ ، و هر روزى پيش گوسپند شدندى بامداد ، و همه روز آنجا بودندى و صيد كردندى و تير انداختندى و به شب پيش پدر آمدندى . و پدر ، يوسف را با ايشان نفرستادى از آنكه ترسيدى كه ضايع شود يا راه گم كند يا ايشان وى را كيدى كنند .\r\nپس يك روز با يهودا گرد آمدند كه پدر را بگويد تا يوسف را با ايشان بفرستد . و از آن همه فرزندان يهودا بر پدر گستاختر بود و دليرتر ، او را گفتند : تو پدر را بگوى و دستورى خواه . او گفت : با من عهد كنيد كه او را نكشيد . ايشان عهد كردند كه يوسف را نكشند . آنگه همه با يهودا پيش پدر رفتند و گفتند : * ( يا أَبانا ما لَكَ لا تَأْمَنَّا عَلى يُوسُفَ وَإِنَّا لَه لَناصِحُونَ 12 : 11 ) * . گفتند : چه بوده است كه ما را به يوسف ايمن ندارى و وى را با ما نفرستى به گوسپند ؟ * ( أَرْسِلْه مَعَنا غَداً يَرْتَعْ وَيَلْعَبْ وَإِنَّا لَه لَحافِظُونَ 12 : 12 ) * .\r\nفردا او را با ما بفرست تا نشاط و صيد و بازى كنيم و دل وى نيز بگشايد و ما او را نگاه داريم .\r\nيعقوب ايشان را گفت : ترسم شما او را ببريد و هلاك كنيد و چون او را ببريد از پيش من ، و مرا تنها غم گيرد و اندوه آيد بى او ، چنان كه [ a 38 
  ] خداى گفت : * ( إِنِّي ) *\r\n","description":"","footnote":"","page_name":" 202 ","page_number":256},
  {"content":"\r\n* ( لَيَحْزُنُنِي أَنْ تَذْهَبُوا به 12 : 13 ) * . چون او را پيش من ببريد ، مرا بى او غم گيرد . * ( أَخافُ أَنْ يَأْكُلَه الذِّئْبُ وَأَنْتُمْ عَنْه غافِلُونَ 12 : 13 ) * . ترسم شما به كارى و صيد مشغول شويد و او را گرگ بخورد . ايشان گفتند : * ( لَئِنْ أَكَلَه الذِّئْبُ وَنَحْنُ عُصْبَةٌ 12 : 14 ) * . گفتند : ما ده تنيم و او يك تن ، اگر ما او را نگاه نتوانيم داشتن و گرگ او را بخورد ، * ( إِنَّا إِذاً لَخاسِرُونَ 12 : 14 ) * . ما زيانكار مردمانيم . پس يعقوب ايشان را اجابت كرد و ديگر روز با ايشان بفرستاد . و آن چاه كه گوسپندان ايشان بر سر آن بودندى بر يك فرسنگ بود ، او را سه فرسنگ ببردند . و چاهى بر راه بيت المقدّس بود .\r\nو يوسف آن روز هفده ساله بود . و آن چاه بر سر راه بود ، چون خواستند كه او را بدان چاه فرو هلند ، پيراهن از او بكشيدند . گفت : اى برادران ! به چاه اندر عورت را به چه پوشم ؟ گفتند : آن آفتاب و ماه و ستارگان كه ترا سجود همى كردند به خواب اندر ، بگوى تا ترا به چاه اندر جامه آرند . پس پيراهن از وى بكشيدند و او را به چاه فرو هشتند . و به چاه اندر آب بود بسيار ، و سنگى بلندتر از آب در چاه بود ، يوسف بر سر آن سنگ بيستاد و خداى به دو وحى فرستاد با الهام و گفت : * ( لَتُنَبِّئَنَّهُمْ بِأَمْرِهِمْ هذا وَهُمْ لا يَشْعُرُونَ 12 : 15 ) * . گفت : روزى بود كه تو ايشان را خبر دهى بدين كه با تو كردند ، و ترا چندين مرتبت بود كه ايشان ندانند كه تو يوسفى .\r\nپس برادرانش پيراهن وى برگرفتند و به جاى خويش آمدند و گوسپندى بكشتند و خون وى بر پيراهن يوسف بر زدند و شبانگاه پيراهن سوى يعقوب آوردند و بگريستند و گفتند : * ( يا أَبانا إِنَّا ذَهَبْنا نَسْتَبِقُ وَتَرَكْنا يُوسُفَ عِنْدَ مَتاعِنا فَأَكَلَه الذِّئْبُ 12 : 17 ) * .\r\nيوسف را بر جامه دست باز داشتيم و گرگ بيامد و او را بخورد . * ( وَما أَنْتَ بِمُؤْمِنٍ لَنا وَلَوْ كُنَّا صادِقِينَ 12 : 17 ) * . و تو ما را استوار ندارى هر چند ما راست گوييم . * ( وَجاؤُ عَلى قَمِيصِه بِدَمٍ كَذِبٍ 12 : 18 ) * . و پيراهن يوسف بياوردند و به پدر نمودند . چون بنگريست پيراهن بود پر خون و هيچ جايى دريده نبود ، يعقوب را تهمت آمد بر ايشان كه همى دروغ گويند و دانست كه آن كيد ايشان است و با يك ديگر سگاليده‌اند به هلاك يوسف ، گفت : اين گرگ بر يوسف از شما مهربانتر بود كه اندر او هيچ جزع نبود ، نه به گفتار و نه به كردار .\r\n","description":"","footnote":"","page_name":" 203 ","page_number":257},
  {"content":"\r\nو از همه برادران يهودا مهترشان بود و بر يوسف مهربانتر بود . روز ديگر برخاست و طعام برد مر يوسف را و به چاه فرو هشت تا او بخورد و او را گفت : اندوه مدار كه من برادران را خواهش كنم تا ترا از چاه بر آرند . و چشم همى داشت تا مگر كاروانى يا كسى گذرد و او را از چاه بر آرند و به جايى برند .\r\nو يوسف سه روز بدان چاه اندر بماند ، روز چهارم كاروانى مىگذشت از عرب و به مصر همى شد ، و بنزديك آن چاه فرود آمدند ، و چون بامداد ببود ، دو تن را به سر چاه فرستادند از كاروان تا آب آرند : يكى را نام مالك بن دغر و ديگر را نام بشرى ، و اين بشرى هندو بود آزاد كرده ، و اين چاه امروز همچنان بر سر راه بيت المقدس هست ، چون مالك به سر چاه فراز آمد و دلو و رسن فرو هشت ، چنان كه خداى تعالى گفت : * ( فَأَدْلى دَلْوَه 12 : 19 ) * . چون دلو فرو هشت ، يوسف دلو را ديد ، دست به رسن اندر زد و مالك و بشرى هر چند كه خواستند نتوانستند . مالك بر سر چاه فرو نگريست ، روى يوسف را ديد كه همى تافت . مالك بشرى را گفت : * ( يا بُشْرى هذا غُلامٌ 12 : 19 ) * . اين دلو زيرا گران است كه بدين چاه اندر غلامى است و دست اندر دلو زده است . پس هر دو نيرو كردند و يوسف را بر كشيدند ، آنگاه مالك يوسف را گفت : تو كيستى ؟ گفت : من غلامى كنعانىام ، مرا برادران بدين چاه اندر فرود افگندند . مالك او را بنواخت تا او بياراميد ، آنگه بشرى را گفت : اگر ياران ما بدانند كه ما اين غلام را از چاه بركشيديم ، از ما بستانند و با ما انبازى كنند اندر بهاى او ، و من اين غلام را به مصر به بهاى تمام بتوانم فروختن ، و ياران را گوييم بر سر چاه مردمانى بودند فرود آمده و اين غلام ما را دادند كه به مصر بفروشيم و اندر بها انباز باشيم . چنان كه خداى تعالى گفت : * ( وَأَسَرُّوه بِضاعَةً 12 : 19 ) * .\r\nو روز چهارم ببود برادران با يهودا بيامدند كه بنگرند كه يوسف به چاه اندر مانده است يا كسى بردش . چون به سر چاه آمدند ، يوسف را به چاه اندر نيافتند ، و كاروانى بر سر چاه فرود آمده سوى ايشان آمدند و يوسف را به ميان ايشان اندر يافتند ، گفتند : اين غلام كه دارد ؟ مالك گفت : من دارم . گفتند : روا است ، و او را بفروختند به بيست درم به شمار ، و آن بيست درم بستدند و ده تن بودند ، هر يك را\r\n","description":"","footnote":"","page_name":" 204 ","page_number":258},
  {"content":"\r\nدو درم رسيد . و خداى تعالى چنين گفته است به قرآن اندر : * ( وَشَرَوْه بِثَمَنٍ بَخْسٍ دَراهِمَ مَعْدُودَةٍ وَكانُوا فِيه من الزَّاهِدِينَ 12 : 20 ) * . به شمار بيست و به سنگ كم از بيست . و بدان زمانه درم به سنگ كم بودى از چهل درم سنگ بود و چهل درم را اوقيه خواندندى ، و داد و ستد [ b 38 
  ] كه كم از چهل درم سنگ بود به شمار درم دادندى نسختندى . و اين برادران نخواستند كه يوسف باز ايشان آيد . * ( وَكانُوا فِيه من الزَّاهِدِينَ 12 : 20 ) * . و خواستند كه از آن شهر ببرندش آنجا كه بودند همى گشتند تا كاروان برفت و او را ببردند .\r\nچون مالك او را به مصر برد و بر مزيد عرض كرد . و به شهر مصر اندر ملكى بود از عماليق ، از فرزندان سام بن نوح ، نام او الدّيان بن [ الوليد 
  ] بن ثروان بن اراشة بن قاران بن عمرو بن عملاق ابن لاود بن سام بن نوح ، و او را خزينه دارى بود نام او عزيز بن ركوان ، و او را عزيز مصر خواندندى و نامش عامر بود ، و گروهى گويند اطفين بن حسيب بود . اين عزيز يوسف را بخريد و به خانه برد ، و او مردى بود عنّين ، به زن نتوانستى فروشدن و فرزندش نبودى . و زنى بود او را كه به مصر اندر از او نيكوروىتر نبود و مهتر زاده بود و توانگر ، و نام او زليخا بود . زن را گفت : * ( أَكْرِمِي مَثْواه عَسى أَنْ يَنْفَعَنا أَوْ نَتَّخِذَه وَلَداً 12 : 21 ) * . گفتا : اى زن ! اين غلام را نيكو دار مگر چون بزرگ شود ما را از او منفعتى باشد و به فرزندى بپذيريمش كه ما را فرزند نيست . و ايشان ندانستند كه او فرزند پيغمبران است ، و خداى تعالى گفت : * ( وَكَذلِكَ مَكَّنَّا لِيُوسُفَ في الأَرْضِ وَلِنُعَلِّمَه من تَأْوِيلِ الأَحادِيثِ 12 : 21 ) * . گفت : چنين جايگاهى داديم يوسف را به زمين مصر اندر پس از آنكه به چاه اندر بود ، و او را بياموختيم عبارتها و تأويل خواب كه اين علمى بزرگ است . * ( وَالله غالِبٌ عَلى أَمْرِه 12 : 21 ) * . و خداى آن كند كه خود خواهد و حكم و قضاى او غالب است بر همه خلق . * ( وَلكِنَّ أَكْثَرَ النَّاسِ لا يَعْلَمُونَ 12 : 21 ) * . و لكن بيشترين از مردمان نمىدانند . * ( وَلَمَّا بَلَغَ أَشُدَّه آتَيْناه حُكْماً وَعِلْماً وَكَذلِكَ نَجْزِي الْمُحْسِنِينَ 12 : 22 ) * . پس چون سالش افزون شد و قوّتش بيفزود و به اشدّ رسيد ، و اشدّ از هجده بود تا چهل ، چون سى ساله شد ، از زندان خلاص يافت و وزير ملك شد ، و چون چهل ساله شد ، خداى تعالى او را پيغمبرى داد .\r\n","description":"","footnote":"","page_name":" 205 ","page_number":259},
  {"content":"\r\n\r\nخبر زليخا با يوسف عليه السّلام\r\nخداى عزّ و جلّ گفت : * ( وَراوَدَتْه الَّتِي هُوَ في بَيْتِها عَنْ نَفْسِه وَغَلَّقَتِ الأَبْوابَ 12 : 23 ) * .\r\nزليخا چنين يوسف را ديد ، مر او را دوست گرفت . چون شش سال به خانهء ايشان اندر ببود و بيست و سه ساله شد ، زليخا از وى صبر نتوانست كردن ، او را به خويشتن خواند ، و يوسف او را اجابت نكرد . تا يك روز يوسف به خانه اندر خفته بود . زليخا به خانه اندر شد و در سراى ببست و يوسف را بيدار كرد و او را گفت : * ( هَيْتَ لَكَ 12 : 23 ) * ، اى هلم الى . گفتا : بياى كه خويشتن را بسوى تو آراستم . يوسف گفت : * ( مَعاذَ الله إِنَّه رَبِّي أَحْسَنَ مَثْوايَ إِنَّه لا يُفْلِحُ الظَّالِمُونَ 12 : 23 ) * . زنهار از خداى بترس كه من از خداى ترسم و اين شوى تو كه خداوند من است و مرا نيكو همى دارد و به جاى من نيكويهاى فراوان كرد و همى كند ، و من با وى اين بىوفايى نكنم .\r\nو اندر اين يكى سخن است بيرون از اين كتاب ، بدان و آگاه باش كه يوسف دست از زنا از بهر خداى را عزّ و جلّ باز داشت نه از بهر شوى زليخا ، و از بهر آن گفت زليخا را از شوى تو ترسم كه او را ترس و بيم از خداى نبود و او را بيم از شوى بود ، ازيرا يوسف او را از شوى بيم كرد و از بىوفايى بترسانيد . پس زليخا دست از وى باز داشت و او را به زنا خواند ، چنان كه گفت : * ( وَلَقَدْ هَمَّتْ به وَهَمَّ بِها لَوْ لا أَنْ رَأى بُرْهانَ رَبِّه 12 : 24 ) * . زليخا آهنگ او كرد و يوسف نيز آهنگ او كرد . اگر نه آن بودى كه يوسف برهان خداى تعالى بديدى ، و چون برهان بديد آهنگ نكرد ، چه آهنگ زنا زن كرد\r\n","description":"","footnote":"","page_name":" 206 ","page_number":260},
  {"content":"\r\nنه يوسف . و برهان اين بود كه يعقوب را ديد چنان كه از سوى ديوار به خانه اندر آيدى و انگشت نخستين به دندان درگيردى و او را گويد : يوسف ! هاه ! و يوسف از خانه بيرون دويد ، نه آنكه آهنگ زنا كرد يا نيّت كرد يا به دل خواست .\r\nو گروهى گفتند كه يعقوب را ديد كه از ديوار بيرون آمدى و با او حديث كردى و گفت : يا يوسف ! زنهار تا اين كار نكنى كه مثل تو چون مرغى است كه اندر هوا همى پرد . چون پر و دنبالش بيفگنند از هوا بيفتد . تو اگر اين كار بكنى از درجهء پيغمبرى بيفتى . و گروهى ايدون گويند كه يعقوب را نديد و ليكن از بيغولهء خانه آواز آمد و گفت : تزنى و انت نبىّ . تو زنا كنى و پيغمبر باشى ! و پيغامبران معصوم باشند از صغاير و كباير . و اگر كسى گويد كه يوسف زنا كرد يا خواست كردن ، آن كس كافر باشد كه يوسف پسر يعقوب بود اسرائيل الله ، پسر اسحق ذبيح الله ، پسر ابراهيم خليل الرّحمن صلوات الله عليه اجمعين . چون كسى چنين گويد بر يوسف ، چه فضل بود يوسف را بر ديگرى . و خداى عزّ و جلّ يوسف را ثنا كرد و گفت : * ( كَذلِكَ لِنَصْرِفَ عَنْه السُّوءَ وَالْفَحْشاءَ 12 : 24 ) * . و فحشا زنا بود و معصيت ، پس گفت : * ( إِنَّه من عِبادِنَا الْمُخْلَصِينَ 12 : 24 ) * . آن كس كه بدين پاكى و بزرگى بود ، بر او معصيت نشايد انديشيدن .\r\nپس يوسف از خانه بيرون دويد و زن از پس وى همى دويد و جامهء [ a 39 
  ] يوسف بگرفت و از پس بدريد . چون در باز كرد ، شوى را ديد بر در سراى نشسته و همى حديث كرد ، چنان كه خداى گفته است : * ( وَأَلْفَيا سَيِّدَها لَدَى الْبابِ 12 : 25 ) * . يعنى زوجها .\r\nچون شويش ايشان را بديد ، يوسف و زليخا هر دو خجل شدند ، و يوسف خواست تا بهانه‌اى كند تا زليخا پيش شوى رسوا نشود . زن زودتر از يوسف سخن گفت . * ( قالَتْ ما جَزاءُ من أَرادَ بِأَهْلِكَ سُوءاً إِلَّا أَنْ يُسْجَنَ أَوْ عَذابٌ أَلِيمٌ 12 : 25 ) * . اين زن مر شوى را گفت :\r\nپاداش آن كس كه رسوايى اهل بيت تو خواهد چه بود ؟ وى را جزا آن است كه به زندان كنى يا عذابى بزرگ و سخت . پس چون نخست زن سخن گفت ، آنگه يوسف گفت : * ( هِيَ راوَدَتْنِي عَنْ نَفْسِي 12 : 26 ) * . وى مرا به خويشتن خواند به معصيت ، و من از وى بگريختم . * ( وَشَهِدَ شاهِدٌ من أَهْلِها 12 : 26 ) * .\r\nو پسر عمّ اين زن شويش را گفت : اين سخن دروغ است و محال به پيراهن پديد\r\n","description":"","footnote":"","page_name":" 207 ","page_number":261},
  {"content":"\r\nآيد ، اگر اين پيراهن از پس دريده است اين زن دروغزن است و غلام راستگوى ، و اگر از پيش دريده است ، اين غلام دروغزن است و زن راستگوى ، چنان كه خداى عزّ و جلّ به قرآن اندر ياد كرده است : * ( إِنْ كانَ قَمِيصُه قُدَّ من قُبُلٍ فَصَدَقَتْ وَهُوَ من الْكاذِبِينَ . وَإِنْ كانَ قَمِيصُه قُدَّ من دُبُرٍ فَكَذَبَتْ وَهُوَ من الصَّادِقِينَ . فَلَمَّا رَأى قَمِيصَه قُدَّ من دُبُرٍ قال إِنَّه من كَيْدِكُنَّ 12 : 26 - 28 ) * . چون بديدند پيراهن از پس دريده بود . سخن يوسف راست شد و سخن زليخا دروغ . و گروهى ايدون گويند كه كودكى بود به گهواره اندر از گروه اين زن ، و خداى عزّ و جلّ آن كودك را به سخن آورد تا اين حكم كرد به پيراهن . پس شوى آن زن نخواست كه زن را رسوا كند ، يوسف را گفت :\r\n* ( أَعْرِضْ عَنْ هذا 12 : 29 ) * . نگر تا اين سخن كس را نگويى تا مردمان آگاه نشوند . و زن را گفت : * ( وَاسْتَغْفِرِي لِذَنْبِكِ إِنَّكِ كُنْتِ من الْخاطِئِينَ 12 : 29 ) * . و گناه ترا بوده است . از خداى آمرزش خواه كه تو از گناهكاران بودى . * ( وَقال نِسْوَةٌ في الْمَدِينَةِ امْرَأَتُ الْعَزِيزِ تُراوِدُ فَتاها عَنْ نَفْسِه 12 : 30 ) * .\r\nزنانى بودند به شهر اندر و اين سخن زليخا بشنيدند و او را ملامت كردند و گفتند :\r\nاين زن عزيز ، خزينه دار ملك ، شرم ندارد كه بندهء خويش را دوست دارد و همى به خويشتن خواند ، چنان كه خداى گفت : * ( قَدْ شَغَفَها حُبًّا إِنَّا لَنَراها في ضَلالٍ مُبِينٍ 12 : 30 ) * .\r\nدوستى اين بنده به دل وى اندر شد . چون آن زنان او را ملامت كردند ، ايشان را به خانهء خويش به مهمانى خواند .\r\nو به كتبهاى مفسّران اندر ايدون است كه ايشان پنج زن بودند : يكى زن حاجب و يكى زن صاحب شرط و يكى زن خوانسالار و يكى زن شرابدار ملك و يكى زن آخر سالار . زليخا ايشان را مهمان خواند به خانه اندر ، و يوسف را سر و تن بشست و جامه هاى نيكو بپوشانيد ، و طعام فراز آورد و يوسف را به خانه‌اى اندر برابر مجلس ايشان بنشانيد . * ( وَأَعْتَدَتْ لَهُنَّ مُتَّكَأً وَآتَتْ كُلَّ واحِدَةٍ مِنْهُنَّ سِكِّيناً 12 : 31 ) * . و هر كسى را ترنجى بنهاد از پس آنكه طعام خورده بودند و به مجلس شراب نشسته ، و هر يكى را كاردى به دست اندر نهاد .\r\nو هر اسپرغمى كه به كارد ببرند چون خربزه و امرود و سيب ، آن را متكا خوانند .\r\n","description":"","footnote":"","page_name":" 208 ","page_number":262},
  {"content":"\r\n* ( قالَتِ اخْرُجْ عَلَيْهِنَّ 12 : 31 ) * . چون ايشان ترنج به دست گرفتند و كارد برگرفتند تا آن را ببرند ، يوسف را گفت از خانه بيرون آى . يوسف بيرون آمد و زليخا او را به پيش ايشان به پاى كرد ، و روشنايى [ روى 
  ] يوسف بر ايشان افتاد [ چون آفتاب 
  ] . چون ايشان نگاه كردند ، خيره شدند و كارد بر ترنج نهادند ، و چشمشان به يوسف اندر بمانده بود . هر پنج دستها ببريدند و آگاهى نداشتند كه هش از ايشان بشده بود از نيكويى روى يوسف ، چنان كه خداى تعالى گفت : * ( فَلَمَّا رَأَيْنَه أَكْبَرْنَه وَقَطَّعْنَ أَيْدِيَهُنَّ 12 : 31 ) * . پس آن زنان گفتند : * ( حاشَ لِلَّه ما هذا بَشَراً 12 : 31 ) * . پرگست باد از آنكه اين مردم است ! اين نيست مگر فريشته‌اى گرامى بدين نيكويى ! * ( إِنْ هذا إِلَّا مَلَكٌ كَرِيمٌ 12 : 31 ) * .\r\nزليخا ايشان را گفت : * ( فَذلِكُنَّ الَّذِي لُمْتُنَّنِي فِيه 12 : 32 ) * . اين آنست كه مرا ملامت كرديد از بهر وى . و پيش ايشان مقرّ آمد ، چنان كه زنان با زنان راز خويش گويند از كار مردان ، و گفت : * ( وَلَقَدْ راوَدْتُه عَنْ نَفْسِه فَاسْتَعْصَمَ 12 : 32 ) * . گفت : من تن او خواستم خويشتن را و او نداد . * ( لَئِنْ لَمْ يَفْعَلْ ما آمُرُه لَيُسْجَنَنَّ 12 : 32 ) * * ( أَوْ عَذابٌ أَلِيمٌ 12 : 25 ) * . و اگر آن نكند كه من فرمايم ، او را به زندان كنمش يا عذابى سخت . * ( وَلَيَكُوناً من الصَّاغِرِينَ 12 : 32 ) * . و ذليل و خوار كنمش . * ( قال رَبِّ السِّجْنُ أَحَبُّ إِلَيَّ مِمَّا يَدْعُونَنِي إِلَيْه 12 : 33 ) * . گفت : يا ربّ ! زندان به و دوستتر بر من از آنكه ايشان مرا بدان خوانند . * ( وَإِلَّا تَصْرِفْ عَنِّي كَيْدَهُنَّ أَصْبُ إِلَيْهِنَّ وَأَكُنْ من الْجاهِلِينَ 12 : 33 ) * . و اگر تو كيد اين زنان از من باز ندارى ، من بديشان ميل كنم و بر تن خويش نه ايمنم .\r\nچون يوسف عليه السّلام بر تن خود ظنّ بد كرد و از خداى تعالى مدد خواست و از نفس بترسيد ، خداى او را اجابت كرد و كيد زنان از وى باز داشت و گفت :\r\n* ( فَاسْتَجابَ لَه رَبُّه فَصَرَفَ عَنْه كَيْدَهُنَّ إِنَّه هُوَ السَّمِيعُ الْعَلِيمُ 12 : 34 ) * . و از پس آن نيز او را به ستم به خويشتن نخواند ، و ليكن خويشتن را بر وى عرضه كردى و او را [ b 39 
  ] همى نواختى و خواستى و گاه گاه به خلوت بنشستى و او را گفتى : اى پسر ! چه نيكو رويى دارى . يوسف گفتى : اين روى به خاك اندر شود و خاك گردد . گفتى : اى يوسف ! چه نيكو چشمهايى دارى . گفتى : اين كرمان را است كه به گور اندر بخورند .\r\nپس چون روزگار بر آمد و دانست كه يوسف به مراد وى نرود و خود را به وى ندهد ،\r\n","description":"","footnote":"","page_name":" 209 ","page_number":263},
  {"content":"\r\nخواست كه وى را به زندان كند يك چندى تا او نرم شود . بر شوى سعايت كرد ، و شوى را مراد نبود كه يوسف را به زندان كند زيرا كه دانست كه يوسف را گناه نبوده است . زليخا او را گفت : اين غلام كنعانى مرا رسوا گردانيد بدين شهر اندر ، هر كه او را از اين حديث پرسد همى گويد مرا گناه نبود و زن را بود ، و مرا همى رسوا كند ، و اين غلام را چند گاه به زندان كن تا مردمان بدانند كه گناه او را بوده است . [ عزيز 
  ] آن حديث از وى بشنيد ، پس با پسر عمّ زليخا گرد آمد ، آن كس كه حكم پيراهن كرده بود ، و تدبير كردند و گفتند صواب همين است كه اين غلام را چند گاهى به زندان كنيم تا اين حديث از دهان مردمان فرونشيند .\r\nو يوسف را به زندان فرستادند . چنان كه خداى تعالى گفت : * ( ثُمَّ بَدا لَهُمْ من بَعْدِ ما رَأَوُا الآياتِ لَيَسْجُنُنَّه حَتَّى حِينٍ 12 : 35 ) * . پس ايشان را راى آمد ، زن و شوى را و پسر عمّ را كه يك چندى يوسف را به زندان كنند . يوسف را به زندان اندر شد و به نماز ايستاد و پيوسته نماز كردى ، و گاه گاه با زندانيان حديث كردى و ايشان را دل خوش كردى و يا خواب گزاردى ، و هيچكس چندان خواب نبيند كه محبوسان . پس يوسف هر بامدادى كه برخاستى از هر كس خواب بپرسيدى ، هر گونه كه بودى يوسف تعبير كردى ، همچنان بودى كه گفتى . و هر كه به زندان اندر بيمار بودى بپرسيدى ، و اگر كسى به زندان اندر درويش بودى ، او را سيم خواستى و بدادى . * ( وَدَخَلَ مَعَه السِّجْنَ فَتَيانِ 12 : 36 ) * .\r\nدو جوانمرد از كسهاى ملك به زندان باز داشته بودند : يكى خوانسالار و ديگر شرابدار . و سبب بازداشتن ايشان آن بود كه ملك الروم كس فرستاد سوى ملك مصر ، و با وى زهر فرستاد از پنهان تا كسى را دهد از كسهاى ملك تا ملك را بدان زهر بكشد . آن رسول را فرود آوردند به خانهء پير زنى ، و چند گاهى آنجا ببود ، و با آن زن گستاخ شد و او را سوگند داد و زن را از راز خويش آگاه كرد . اين زن پيش رسول ملك روم بناليد و گفت : مرا شويى بود و از بزرگان مصر بود ، و اين شوى من بمرد ، اين خانهء مرا بى رسمى كردند . و رسول او را گفت : ترا و اين خانهء ترا از اين ملك برهانم و ملكى باشد شما را دادگستر و عادل . پس آن زن همى حيلت كرد و\r\n","description":"","footnote":"","page_name":" 210 ","page_number":264},
  {"content":"\r\nرسول خبر آن زهر او را بگفت . زن گفت : اين از دو تن يكى تواند كردن : يا شرابدار يا خوانسالار كه به طعام اندر زهر كنند و بدهند .\r\nرسول بر شرابدار عرضه كرد ، نپذيرفت ، و بر خوانسالار عرضه كرد ، او بپذيرفت .\r\nرسول او را زر داد بسيار و وعده كرد كه اين كار بكند ، ملك روم بيايد و مصر بگيرد و او را خليفهء خويش كند بر همه مصر . و رسول آن زن را گفت كه كار تمام كردم ، يك تن از ايشان هر دو بپذيرفتند . و رسول به روم بازگشت . اين گنده پير برخاست و پيش ملك آمد و خلوت خواست ، و او را از آن راز آگاه كرد و بگفت كه از هر دو تن ، يكى زهر گرفته است ، يا شرابدار يا خوانسالار . ملك بفرمود تا هر دو را باز داشتند تا كار ايشان پيدا شود ، كه درست ندانست كه اين زهر كه ستد . چون ايشان را به زندان آوردند ، يوسف را بديدند .\r\nو روزگارى چند برآمد و يوسف به زندان اندر نيكويى همى كرد با زندانيان .\r\nايشان از زندانبان باز پرسيدند كه اين غلام كيست و به چه تهمت باز داشته‌اند ؟ گفتا :\r\nاين غلام خزينه دار است ، عزيز مصر ، به تهمت زنان باز داشته‌اند . ايشان گفتند با يك ديگر ما اين غلام را بيازماييم كه او از علم خواب خبر دارد يا نه . خوابى بنهيم ناديده و از وى پرسيم تا چه گويد . و نام خوانسالار مخلب بود و نام شرابدار سوش .\r\nشرابدار نخست ابتدا كرد و گفت : * ( إِنِّي أَرانِي أَعْصِرُ خَمْراً 12 : 36 ) * . شرابدار گفت : من به خواب ديدم كه همى انگور فشاردم و شيره كردم . ديگرى گفت : * ( وَقال الآخَرُ إِنِّي أَرانِي أَحْمِلُ فَوْقَ رَأْسِي خُبْزاً تَأْكُلُ الطَّيْرُ مِنْه 12 : 36 ) * . خوانسالار گفت : من ايدون ديدم كه يك طبق نان بر سر نهادم و مرغان هوا آن را مىخوردند . و هر كسى از پيشهء خويش نهادند و كار خويش گفتند . * ( نَبِّئْنا بِتَأْوِيلِه 12 : 36 ) * . گفتند : ما را تأويل اين خواب بگوى . * ( إِنَّا نَراكَ من الْمُحْسِنِينَ 12 : 36 ) * . كه ترا از نيكوكاران مىبينيم و با زندانيان خوابها مىگزارى .\r\nيوسف دانست كه اين يك تن را تأويل خواب چيست ، نخواست كه او را غمگين كند با غم زندان ، و ايشان هر دو بتپرست بودند . پس يوسف از خواب گزاردن دست باز داشت و به ديگر حديث مشغول شد و ايشان را به خداى خواند . و هر كسى كه خواب داند گزاردن و استاد بود ، چون كسى از وى خوابى پرسد ، اگر خواب\r\n","description":"","footnote":"","page_name":" 211 ","page_number":265},
  {"content":"\r\nبد بود او خاموش بود و نگزارد . گفتا : * ( لا يَأْتِيكُما طَعامٌ تُرْزَقانِه إِلَّا نَبَّأْتُكُما بِتَأْوِيلِه 12 : 37 ) * .\r\nيعني : النوم ، قبل ان يأتيكما . گفت : هيچ طعام نيايد به خواب اندر يا هيچ چيز نبينيد به خواب اندر كه تأويل آن شما را بگويم پيش از آنكه [ a 40 
  ] به شما رسد . يعنى بدانيد كه من اين تعبير خواب مىدانم هر چند نگويم . * ( ذلِكُما مِمَّا عَلَّمَنِي رَبِّي 12 : 37 ) * . و اين آنست كه خداى تعالى مرا آموخته است . * ( إِنِّي تَرَكْتُ مِلَّةَ قَوْمٍ لا يُؤْمِنُونَ بِاللَّه وَهُمْ بِالآخِرَةِ هُمْ كافِرُونَ . وَاتَّبَعْتُ مِلَّةَ آبائِي إِبْراهِيمَ وَإِسْحاقَ وَيَعْقُوبَ ما كانَ لَنا أَنْ نُشْرِكَ بِاللَّه من شَيْءٍ ذلِكَ من فَضْلِ الله عَلَيْنا وَعَلَى النَّاسِ وَلكِنَّ أَكْثَرَ النَّاسِ لا يَشْكُرُونَ 12 : 37 - 38 ) * . گفتا : من كفر دست باز داشتم و پدران خويش را متابع شدم و ما نتوانيم كه به خداى شريك گيريم با چندان نيكويى كه از اين گونه مهربان است با ما . و ايشان را به خداى خواند و گفت : * ( يا صاحِبَيِ السِّجْنِ أَ أَرْبابٌ مُتَفَرِّقُونَ خَيْرٌ أَمِ الله الْواحِدُ الْقَهَّارُ 12 : 39 ) * . گفتا : شما خدايانى پرستيد كه هيچ چيز نبينند و ندانند . * ( ما تَعْبُدُونَ من دُونِه إِلَّا أَسْماءً سَمَّيْتُمُوها أَنْتُمْ وَآباؤُكُمْ 12 : 40 ) * . گفت : اين بتان نه خدايند و اين نامهاى خدايى شما بر ايشان نهاده‌ايد بىآنكه خداى بدين حجّت فرستاد . * ( إِنِ الْحُكْمُ إِلَّا لِلَّه 12 : 40 ) * .\r\nيعنى : الامر . حكم و فرمان خداى راست عزّ و جلّ . * ( أَمَرَ أَلَّا تَعْبُدُوا إِلَّا إِيَّاه 12 : 40 ) * . ايدون فرمود كه جز او هيچ خلق مپرستيد .\r\nپس هر چند يوسف از اين حديث بگفت و خواست كه مشغول كندشان كه تا از آن خواب نپرسند ، چون بسيار الحاح كردند ، يوسف گفت : * ( أَمَّا أَحَدُكُما فَيَسْقِي رَبَّه خَمْراً وَأَمَّا الآخَرُ فَيُصْلَبُ فَتَأْكُلُ الطَّيْرُ من رَأْسِه قُضِيَ الأَمْرُ الَّذِي فِيه تَسْتَفْتِيانِ 12 : 41 ) * .\r\nگفت : ملك ، شرابدار را گرامى كند و هم بدان كار خويش باز برد ، و ديگر را بر دار كند و مرغان هوا گوشت وى بخورند بر دار چنان كه نان همى خوردند از سر وى .\r\nايشان گفتند : ما اين خواب نديديم و دروغ گفتيم . يوسف گفتا اين كار ببود و اين قضا برفت بر سر شما همچنانكه بر زبان رانديد . و اين بابى است از فال و از آن باب است كه به تازى مثل زنند :\r\n\r\nاحفظ لسانك لا تقول فتبتلى\r\nانّ البلاء موكّل بالمنطق\r\n\r\nهميشه مردم زبان را نگاه بايد داشتن و جز سخن نيكو نبايد گفتن و جز فال نيكو\r\n","description":"","footnote":"","page_name":" 212 ","page_number":266},
  {"content":"\r\nنبايد زدن كه هر چه مردمان به زبان بگويند همان فال بر او بيايد . و اين را از قرآن سه آيت شاهد است ، و هر سه بدين سورت اندر است ، يكى آنست كه يعقوب گفت :\r\n* ( وَأَخافُ أَنْ يَأْكُلَه الذِّئْبُ 12 : 13 ) * . گفت : ترسم كه گرگش بخورد . چون از پيش پدرش ببردند با ايشان همان سخن كه از دهن وى فراز گرفتند پيش يعقوب آمدند و وى را غمگين كردند به همان سخن كه بر زبان وى رفته بود . ديگر آنست كه يوسف گفت آن روز به ميان زنان اندر كه : * ( رَبِّ السِّجْنُ أَحَبُّ إِلَيَّ مِمَّا يَدْعُونَنِي إِلَيْه 12 : 33 ) * . گفت : يا ربّ ! زندان بر من دوستتر از آنكه ايشان مرا بدان همى خوانند ، پس همچنانكه بر زبانش برفت به زندان افتاد ، و سديگر آن دو تن كه خواب ناديده بگفتند و با خويشتن فال زدند به هر كسى همچنان بيامد . آنكه نيك گفت نيك آمد ، و آنكه بد گفت بد آمدش . * ( وَقال لِلَّذِي ظَنَّ أَنَّه ناجٍ مِنْهُمَا اذْكُرْنِي عِنْدَ رَبِّكَ 12 : 42 ) * .\r\nپس اين يوسف مر شرابدار را گفت : چون پيش ملك باز روى و با وى بنشينى ، و به مرتبت خويش باز رسى مرا ياد كن و بگوى او را كه به زندان اندر غلامى غريب بازداشته است بىگناه . خداى گفت : * ( فَأَنْساه الشَّيْطانُ ذِكْرَ رَبِّه 12 : 42 ) * . ديو فراموش كرد آن غلام را تا با يادش نيامد . * ( فَلَبِثَ في السِّجْنِ بِضْعَ سِنِينَ 12 : 42 ) * . و بضع به لغت اندر بيشتر از پنج بود و كمتر از ده ، و مفسّران اين جايگه هفت سال گفتند .\r\nاكنون اندر اين جاى نكته‌اى است كه نه از كتاب محمّد بن جرير است و نه آن است كه چون شايد يوسف با اين همه جلالت و مرتبت كه حاجت خويش به كافرى بردارد و بنزديك كافرى فرستد و اميد خداى عزّ و جلّ به دو كند ؟ ! بدان كه يوسف عليه السّلام نيكو دانست كه كارها به حكم خداى است ، و ليكن او را اندر چاه آگاه كرده بود كه تو پادشاه خواهى بودن ، دانست كه هر كارى را خداى تعالى سببى كرده است ، و دانست كه حاجت بر آن كس برداشتن كه نزديك پادشاه معروف و شناخته باشد به ثقتى و راستى و نزديك همه كس ، بهتر از آن كس كه او را كسى نشناسد . و پنداشت كه اين لفظ خداى تعالى به سبب كار او كرده است ، و اين دو علم است :\r\nيكى آن است كه بر هر كسى واجب است كه بشناسد ، و يكى آن است كه بداند كه چه چيز است كه سبب كار وى است .\r\n","description":"","footnote":"","page_name":" 213 ","page_number":267},
  {"content":"\r\nپس يوسف دانست كه مسبّب خداى است ، و پنداشت كه اين سبب خواهد بودن و اين صغيره‌اى بود . و خداى عزّ و جلّ با او عتاب كرد كه طلب سبب مكن كه هنوز هفت سال ديگر مانده است تا تقدير ما اندر گذرد . ديگر نپندارى كه ديو چيزى از ياد كسى تواند بردن كه اين نزديك همه گروه از مسلمانان خطا است ، و ليكن اين چنان است كه گفت : * ( هذا من عَمَلِ الشَّيْطانِ 28 : 15 ) * . و آن عمل موسى بود و آن قصّه باز گفته شد به جايى ديگر ، و ليكن از اين چاره نيست كه گويند زنا كردن و خمر خوردن كار ديو است ، معنى از آن است كه اين از آن كارها است كه ديو دوست دارد كه [ b 40 
  ] مردم بدين مشغول باشند . پس آن نسيان هم از اين قبيل است ، يعنى كه ديو خرّم ببود كه آن مرد حديث يوسف از ياد باز كرد و گفته نيامد ، هر چند قضاى خداوند تبارك و تعالى بود ، چنان كه مرگ پيغمبران صلوات الله عليهم خلاف نيست كه قضاى خداى است ، و ليكن ديوان بدان خرّم باشند و دوست دارند . پس يوسف پنداشت كه آن سبب خواهد بودن . گفت : چون آنجا شوم ايشان را به خداى خوانم و علم خواب بگويم تا معروف گردم نزديك همه كسها . پس خداى گفت : اين از ما ببايست دانست كه ما خود ترا باز نمودمانى كه چه بايست كردن ، نادانسته اين ياد كردن . پس اين كتاب عظت است نه عتاب و عقوبت ، زيرا كه از درجه به درجه گشت اندر عتاب ، نه از درجه به درجه درآمد از درجات زلَّت .\r\nپس چون هفت سال اندر آن زندان بماند ، خداى خواست تا او را فرج آورد ، او را از سببى كه اميد نداشت بنمود بىمنّت مخلوقى .\r\n","description":"","footnote":"","page_name":" 214 ","page_number":268},
  {"content":"\r\n\r\nحديث خواب ديدن ملك مصر\r\nپس چون خداى تعالى خواست كه يوسف را از زندان فرج آورد ، سببى نهاد بىاكتساب يوسف و بىآنكه يوسف را از آن آگاهى بداشت . پس آن پادشاه را به خواب بنمود ، چنان كه خداى گفت : * ( وَقال الْمَلِكُ إِنِّي أَرى سَبْعَ بَقَراتٍ سِمانٍ يَأْكُلُهُنَّ سَبْعٌ عِجافٌ وَسَبْعَ سُنْبُلاتٍ خُضْرٍ وَأُخَرَ يابِساتٍ 12 : 43 ) * . ملك به خواب ديد چنان كه هفت گاو بيند فربه و هفت گاو نزار مر آن گاوان فربه را مىخوردند . و هفت خوشهء گندم سپيد و خشك و هفت ديگر سبز . چون ديگر روز ببود ، معبّران و منجّمان را گرد كرد و علما و حكما كه بر درگاه او بودند ، و ايشان را ايدون گفت : * ( يا أَيُّهَا الْمَلأُ أَفْتُونِي في رُءْيايَ إِنْ كُنْتُمْ لِلرُّءْيا تَعْبُرُونَ 12 : 43 ) * . اين خواب با ايشان نگفت و گفت : بگوييد تا من به خواب چه ديدم و بگوييد كه معنى آن چيست اگر شما خوابگزارانيد . ايشان اندر ماندند و ندانستند ، و ايدون گفتند : * ( أَضْغاثُ أَحْلامٍ وَما نَحْنُ بِتَأْوِيلِ الأَحْلامِ بِعالِمِينَ 12 : 44 ) * . گفتند : اين خوابهايى است كه به كار نيايد و اين را تأويل نبود و ما آن را تأويل ندانيم .\r\nپس چون آن شرابدار ديد كه ملك را از بهر اين خواب دل مشغول است و كس آن خواب را همى تأويل نداند ، و ملك از شراب خوردن از آن سبب [ دست 
  ] باز داشت ، او را از يوسف ياد آمد و آن خواب ناديده كه او گفته بود و او مر آن را گزارده و راست آمده ، گفت : * ( أَنَا أُنَبِّئُكُمْ بِتَأْوِيلِه فَأَرْسِلُونِ 12 : 45 ) * . و من خبر اين تأويل و خواب\r\n","description":"","footnote":"","page_name":" 215 ","page_number":269},
  {"content":"\r\nشما را بيارم و كسى را دانم كه اين را بداند ، مرا بفرستيد . ملك گفتا بشو . و وى به زندان آمد و يوسف را گفت : * ( أَيُّهَا الصِّدِّيقُ أَفْتِنا في سَبْعِ بَقَراتٍ سِمانٍ يَأْكُلُهُنَّ سَبْعٌ عِجافٌ وَسَبْعِ سُنْبُلاتٍ خُضْرٍ وَأُخَرَ يابِساتٍ لَعَلِّي أَرْجِعُ إِلَى النَّاسِ لَعَلَّهُمْ يَعْلَمُونَ 12 : 46 ) * .\r\nگفت : اى راستگوى ! مرا بگوى معنى اين خواب . و آن خواب ملك او را بگفت .\r\nيوسف جواب داد چنان كه آمد ، و نگفت تا بيرون آيم و آنگه بگويم ، و لكن دل به خداى و رضاى او راست كرده بود و دست از سبب باز داشته ، و نخواست كه كسى را اكتساب بود ، دانست كه اگر خداى عزّ و جلّ خواهد اين سبب فراز آرد و هيچ تكلَّف نكرد كه سببى كند فرج خويش را .\r\nپس يوسف گفت : اين هفت گاو فربه هفت سال فراخى بود و كشتها به بر آيد ، و اين هفت خوشهء گندم سبز آن نعمتها بود كه بدان هفت سال فراخ آيد و شما را بود ، پس گفت : * ( أَرْجِعُ إِلَى النَّاسِ لَعَلَّهُمْ يَعْلَمُونَ 12 : 46 ) * . و اين هفت گاو نزار كه اين گاوان فربه را مىخوردند ، هفت سال بود كه از پس آن به قحط و تنگى ، و بدان سالها اندر تنگى بود ، و آن نعمتها كه بدان سالهاى فراخى گرد كرده باشند بخورند چنان كه خداى گفت : * ( تَزْرَعُونَ سَبْعَ سِنِينَ دَأَباً فَما حَصَدْتُمْ فَذَرُوه في سُنْبُلِه إِلَّا قَلِيلًا مِمَّا تَأْكُلُونَ . ) *\r\n* ( ثُمَّ يَأْتِي من بَعْدِ ذلِكَ سَبْعٌ شِدادٌ يَأْكُلْنَ ما قَدَّمْتُمْ لَهُنَّ إِلَّا قَلِيلًا مِمَّا تُحْصِنُونَ . ثُمَّ يَأْتِي من بَعْدِ ذلِكَ عامٌ فِيه يُغاثُ النَّاسُ وَفِيه يَعْصِرُونَ 12 : 47 - 49 ) * . گفت : از پس آن هفت سال تنگى ، خداى تعالى خلق را فرياد رسد و دانه ها از زمين بروياند و ميوه ها از درختان باز بيفتد و انگور را در رزها بيفشارند و نعمتها باز بسيار شود .\r\nو حديث اين سال فراخى بدين خواب اندر نيست ، و لكن يوسف خواست تا همچنانكه ايشان را به محنتها خبر داد به فراخى نيز خبر دهد ، تا بدانند كه از پس آن سالها چه بود . و اگر نگفتى ايشان را دل به انديشه شدى كه از پس آن سالها به تنگى بماند يا فراخ بود ، و اين بابى است از تفسير حكمت كه معبّر چون خوابى بگزارد بشدّت ، از پس آن خبرى نيكو بگويد ، بدين معنى فال بود ، هر چند كه به خواب اندر دليل نيست ، بر روى فال بگويد و آن شدّت را غايب كند . و نيز چون ايشان را به شدّت خبر داد ، حيلتشان بياموخت ، و هر چند كه به خواب اندر آن دليل حيلت نبود ،\r\n","description":"","footnote":"","page_name":" 216 ","page_number":270},
  {"content":"\r\nو ايدون گفت : بدين هفت سال فراخى گندم بسيار بود و جز از گندم ، و بايد كه به شما بماند آن سالهاى تنگى را . و گندم هفت سال نتوان داشت كه تباه شود و كرم بخورد .\r\nاو گفت : همچنان به خوشه اندر دست باز داريد تا تباه نشود و كرم نخورد .\r\nپس آن رسول بنزديك ملك باز شد و اين خبرها بگفت . ملك شاد شد و گفتا :\r\n* ( ائْتُونِي به 12 : 50 ) * . آن شخص كه اين چنين علم داند و حكمت داند جاى او نه زندان است .\r\nهمان رسول را بفرستاد كه او را بيارد . * ( فَلَمَّا جاءَه الرَّسُولُ 12 : 50 ) * . [ La 41 
  ] چون رسول باز آمد سوى يوسف ، دانست كه فرج آمد به سببى كه خداى عزّ و جلّ كرده بود . و يوسف را اندر آن سبب كسب نبود و نه علم بود بدان . پس يوسف اندر آن وقت صبر كرد و آهستگى نمود و از خويشتن مردىاى نمود كه همه خلق را بدان زمانه و همه پيغمبران كه از پس او بودند ، چون قصّهء او بشنودند عجب داشتند از صبر و ثبات وى اندر آن حال .\r\nو به روايتى ايدون است كه چون زليخا خواست كه يوسف را به زندان كند ، پيش عزيز كس فرستاد تا عزيز يوسف را گفت : پيش او شو تا آنچه خواهد با تو بكند كه او دختر ملكان بزرگ است ، تا ياد كردن حديث اين كار بر وى آسان شود . يوسف برخاست و مىگريست . چون بنزديك زليخا رفت ، بر وى بانگى زد كه همه اندام يوسف بلرزيد ، و بفرمود تا جامه هاى نرم از وى بركندند و پلاسى را كه تار او از ليف بود در وى پوشانيدند ، و چون درشتى موى و پلاس به وى رسيد ، گفت : بسم الله و بالله هذا قليل فى طاعة الله . اين كوچك است در طاعت خداى . پس بفرمود به زندانبان تا او را بندى گران برنهادند و غلى بر گردنش نهادند و به زندان بردند .\r\nيوسف گفت : اين كنيد كه من از مردمانىام كه بلا به ميراث يافته‌اند . و زليخا كنيزكان را بفرمود تا بر راه زندان بايستادند و همى گفتند اين جزاى بنده‌اى است كه فرمان خداوندگار نكند . و مردمان بيامدند و گفتند : اى يوسف بدان كه هر كه را به زندان ملك كنند ، او را از ياد باز كنند ، چرا كشتن نخواستى ؟ يوسف گفتا : خواست از آن خداى باشد ، من كه باشم كه چيزى خواهم ؟ زندان دنيا بهتر از زندان آخرت .\r\nزليخا بفرمود تا يك بالاى مردى از سنگ بكندند و يوسف را در آن چاه كردند .\r\n","description":"","footnote":"","page_name":" 217 ","page_number":271},
  {"content":"\r\nپس بفرمود تا كوشكى بكردند و زليخا بر بام آن كوشك شدى و به يوسف مىنگريستى . پس چون يوسف را در زندان كردند ، فريشتگان بيامدند و گرد يوسف بايستادند و او را گفتند : اى يوسف ! در جاى گناهكارانت كردند ، اگر تو بر اين حال بمانى زمين برگردد و كوهها بلرزد و كس را قرار نبود . عزيز اين آواز بشنيد ، بفرمود تا بند از وى برگرفتند و او را از آنجا به زندان آوردند . و آن روز هزار مرد زندانى مسلمان شدند از كرامت يوسف . پس چون شرابدار و خوانسالار خواب بگفتند و او تعبير كرد ، شرابدار در وى همى نگريست و عجب همى داشت از سيرت نيكوى اوى و حسن و جمال وى ، يوسف را گفت : مرا بگوى كه تو چه كسى كه تو نه از گناهكاران مىنمايى . گفت : من پسر يعقوب اسرائيل اللَّه‌ام ، مرا از ياد باز مكن . چون از اينجا به روى ملك را از حال من ياد كنى ، چنان كه خداى گفت : * ( وَقال لِلَّذِي ظَنَّ أَنَّه ناجٍ مِنْهُمَا اذْكُرْنِي عِنْدَ رَبِّكَ 12 : 42 ) * . شرابدار قبول كرد . چون از زندان بيرون آمد و به قربت خويش و ملك رسيد ، اين حال يوسف را فراموش كرد . و اين از آن بود كه يوسف از خداى در نخواست .\r\nو جبريل سوى يوسف آمد و گفت : اى يوسف ! ترا بهترين همه پسران يعقوب كه كرد ، و تو كوچكترين همه پسران وى بودى . گفت : خداى . ديگر گفت : نه خداى ترا از دست برادران و چاه برهانيد آنگاه كه خواستند ترا بكشند ، و ترا از معصيت و گناه كردن باز داشت و دوستى تو در دل زندانيان افگند تا كه ترا گفتند : * ( إِنَّا نَراكَ من الْمُحْسِنِينَ 12 : 36 ) * . و جامهء ايمان در تن تو پوشانيد ، پس چرا تو بازگشتى به مخلوقى بيچاره و استعانت به خداى نكردى و دعا و تضرّع به درگاه او نبردى و غلام ملك را گفتى مرا ياد كن پيش ملك ؟ بدين سخن كه گفتى ترا هفت سال به زندان مقام افتاد و در اينجا بماندى . پس خداى عزّ و جلّ زمين را بشكافت و بصر يوسف را قوّت داد تا بر پشت گاو و ماهى بديد . گفتا : چه مىبينى يا يوسف ؟ گفتا : سنگى مىبينم كه ذرّه‌اى بر وى همى پويد . گفتا : يا يوسف ! خداى همى گويد من اين ذرّه را در زير زمين از ياد باز نكنم در چنين جايگاه ، چه پنداشتى كه ترا از ياد باز كنم ؟ ! و چرا تو از كسى ديگر يارى خواستى ؟\r\n","description":"","footnote":"","page_name":" 218 ","page_number":272},
  {"content":"\r\nيوسف چون اين عتاب بشنيد ، بلا و سختى بر وى سختتر شد و تضرّع آغاز كرد و دعا همى كرد و بدانست كه جز از خداى كس او را فرياد نخواهد رسيدن . پس بر آن حال همى بود تا كه پوست بر تن يوسف دردوسيد ، تا استخوان و مويش همه پاك بريزيد ، و خويشتن را چنين گفتى : اين جزاى تو است كه خالق را دست باز داشتى و به مخلوق حاجت برداشتى . پس زليخا پيش عزيز رفت و گفت : يوسف دل مردمان زندان همه بفريفت تا همه هواى او خواهند ، و خبر او در جهان پيدا شد و مردمان را عجايبها همى نمايد و مردمان به دو اندر فتنه شدند ، بفرماى تا بند و سختى بر وى زيادت كنند تا از قبل او بر تو چيزى نرسد . عزيز بفرمود تا يوسف را به بند و جاى اول باز بردند . يوسف ديگر جامه بكند و پلاس اندر پوشيد ، و بندى بر پايش نهادند و غل بر گردن و خاك درشت و ريگ به زيرش اندر كردند . او نذر كرد كه خويشتن را از آن حال بنگرداند تا خداى توبه دهد .\r\nو يوسف در آن بند و غلَّها همى گرديدى تا همه اندام او افگار شد و همى گريستى و همى نوحه كردى ، و سرشك كه از چشمهاى او همى دويدى در آن چاه كه از سنگ كنده بودند مىرفت تا آن پر شد . پس سنگ ندا كرد كه يا يوسف ! پر آب گشتم ، چنان كه جاى سرشك بيش از اين [ b 41 
  ] در من نماند ، و خواب از يوسف جدا گشت ، و با آن همه استغفار همى كرد و از گناهان توبه همى خواست ، و زندانيان نيز در موافقت او مىگريستندى تا از گريه سست شدندى ، پس برخاستندى و گفتندى ما را بر گريستن صبر نماند .\r\nو خبر به زليخا رسيد كه يوسف به چه سختى اندر است . خواست كه او را ببيند .\r\nخود را بياراست و با جمعى كنيزكان سوى زندان آمد نيمه شب با سرهنگان و خادمان با عمودهاى آهنين و شمشيرهاى آخته و شمعهاى فراوان از پيش و پس .\r\nچون زندانبان آن بديد بترسيد گفتا مگر ملك است . پس زليخا بر در زندان بايستاد و حال يوسف بپرسيد . گفتند : ما را از غم يوسف خواب نماند و از ما خوشى و آرام برفت و ما را جز گريستن كار نيست از غم وى ، و او با بندهاى سنگين و غل به جاى تنگ شده است و بيكبارگى او را خواب و قرار و آرام نمانده است ، و از وى\r\n","description":"","footnote":"","page_name":" 219 ","page_number":273},
  {"content":"\r\nسحرگاهان آواز شنويم كه همى گويد : لا اعوذ لا اعوذ .\r\nزليخا گفت : او را پيش آريد تا ببينمش . چون زندانبان پيش يوسف رفت ، او را ديد در روى افتاده و بانگ همى داشت و همى گريست و تضرّع و دعا به حضرت همى برد و از گناه توبه مىخواست . پس بانگ و تضرّع از وى بگسست . پنداشتند كه مرده است . باز پيش زليخا رفت و گفت : چون من به وى رسيدم مرده بود . زليخا بانگى بزد و از هوش برفت و به روى اندر افتاد . مردمان بترسيدند . پس به هوش باز آمد ، گفتا ببينيد اگر نمرده است بيدار كنيدش . خواستند كه يوسف را از جاى بردارند ، هر چند جهد كردند نتوانستند ، زيرا كه پيغمبران را قوّت چهل مرد بود . جمعى انبوه گرد آمدند و يوسف را از جاى برگرفتند و بيرون آوردند ، و رويهاش چون زعفران شده بود و چشمها گريان گشته و غلى گران بر گردن .\r\nزليخا چون او را چنان ديد شكيبايى نماندش . او را گفت : ترا در اين سختى كه افگند از پس آنكه چندان نعمت بر تو عرض كردم ؟ يوسف گفت : مخلوقى را طاعت نداشتم به من اين رسيد ، اگر خالق را طاعت ندارم بر من چه آيد ؟ زليخا بفرمود تا بندها از وى برداشتند و او را به ميان زندان بگذاشتند . و زليخا چون به خانه رفت بيمار گشت و خواست كه بميرد . پس چون زندان به يوسف دراز گشت و غم بر او سخت شد و جامه بر وى چرگن گشت و مردم او را جفا كردند ، خداى را بخواند و گفت : خدايا ! شكايت نمىكنم و ليكن بنده‌اى ضعيفم و نيازمند ، و حاجات خويش به تو برداشتم ، و آنچه بر من رسيد از خويشان و بيگانگان و دوستان و دشمنان .\r\nدوستان و خويشان مرا بفروختند و دشمنان به زندان كردند . خدايا ! مرا از اين سختيها خلاصى ده و فرياد رس .\r\nپس جبريل فراز آمد و يوسف را آگاه كرد و گفت : خداى تعالى توبهء تو بپذيرفت و دعايت مستجاب گردانيد ، و آب چشم ترا بر سخت و به مهر كرد تا كه در آخرت در بهشت جاودان ترا بدان مزد و ثواب كند ، و بيرون آمدن تو چنان بود كه ملك خوابى بيند و كس تأويل آن نداند ، و پس خداى تعالى شرابدار را ياد آرد تا پيش ملك بگويد و ترا بر وى آرزومند كند . پس يوسف گفتا : يا جبريل ! از يعقوب چه خبر\r\n","description":"","footnote":"","page_name":" 220 ","page_number":274},
  {"content":"\r\nدارى ؟ جبريل گفت : يعقوب مدام در ذكر تو است و خداى تعالى او را صبرى نيكو داده است ، اگر چه پيوسته به دل و جان در ياد تو است و اندوهگن مانده است ، و او را چندان اندوه است بر تو كه صد ره از آنكه پسران ايشان غايب بودند ، و چشمش سپيد گشت از اندوه تو ، چنان كه خداى تعالى گفت : * ( وَابْيَضَّتْ عَيْناه من الْحُزْنِ فَهُوَ كَظِيمٌ 12 : 84 ) * . يوسف جبريل را گفت : خداى او را چه مزد داده است ؟ گفتا : مزد صد شهيد كه چون هابيل بود پسر آدم ، و از هر قطرهء سرشك او درختى بر آورده است و آن را شجر الكظيم نام كرده ، و بار آن درختان زر و مرجان بود . ترا بشارت باد اى صديق از خداى عزّ و جلّ .\r\nيوسف عليه السّلام باز به روى اندر افتاد و دعا و تضرّع كرد و گوش به خلاص و فرج داشت تا خداى تعالى آن را كى تمام كند ، و پيغمبر عليه السّلام چنين گفت : * ( رَحِمَ الله اخى يُوسُف : ) * كه اگر او شرابدار را نگفتى مرا ياد كن پيش ملك ، * ( اذْكُرْنِي عِنْدَ رَبِّكَ 12 : 42 ) * ، در زندان چندان نماندى . يعنى آن كه از وى درخواست از خداى درخواستى در وقت او را برهانيدى . پس چون غلام شرابدار پيش يوسف رفت و او را بخواند ، يوسف از زندان بيرون نيامد ، او را گفت : برو پيش ملك و او را بگوى تا آن زنان كه در مهمانى زليخا بودند و دستها ببريده ، بخواند و بپرسد گناه من ، چنان كه خداى گفت : * ( فَلَمَّا جاءَه الرَّسُولُ قال ارْجِعْ إِلى رَبِّكَ فَسْئَلْه ما بالُ النِّسْوَةِ اللَّاتِي قَطَّعْنَ أَيْدِيَهُنَّ 12 : 50 ) * . ملك را بگوى تا آن زنانى كه دستها ببريدند بخواند تا بگويند كه گناه كه را بوده است . و در آن حال صبر و آهستگى نمود و بر كرم حقّ تعالى اعتماد كرد و به گفتار رسول از زندان بيرون نيامد ، و با خود بينديشيد كه اين ملكى بزرگ است ، و مرا به سوى او به علم و حكمت صفت كردند و مرا همى بخواند از بهر اين ، و چاره نيست تا به سر جريدهء زندان اندر بنگرند و نام زندانيان و گناهان ايشان بدانند ، و چون بخوانند كه مرا به تهمت زنان باز داشته‌اند ، و تهمت زنان [ سخت است و 
  ] سخنى است كه بر جوانان و نيكو رويان استوار دارند ، و او را به دل آيد كه من مردى بودم رهى ، پس آهنگ زن او كردم و خيانت كردم و مرا از بهر آن تهمت را به زندان باز [ a 42 
  ] داشت ، آنگه مرا بنزديك آن ملك چه مقدار بود ؟ ! خواست كه نخست\r\n","description":"","footnote":"","page_name":" 221 ","page_number":275},
  {"content":"\r\nبىگناهى خويش پيدا كند ، آنگه از زندان بيرون آيد .\r\nرسول را گفت : نزد خداوندت باز شو و بگوى تا نخست آن زنان را كه دستها ببريدند در مهمانى زليخا بيارند تا گواهى دهند كه مرا چه گناه بوده است كه مرا چندين گاه به زندان و عذاب باز داشت ! پس چون رسول باز ملك شد و اين خبر بگفت ، ملك را سخت عجب آمد از صبر يوسف و ثبات و مردى . و به اخبار تفسير روايت كنند كه پيغامبر عليه السّلام چون اين آيتها بخواندى و بدينجا رسيدى : * ( فَلَمَّا جاءَه الرَّسُولُ قال ارْجِعْ إِلى رَبِّكَ 12 : 50 ) * . گفتى : رَحِمَ الله اخى يُوسُفَ لَوْ كُنْتُ مَكانَه لابْتَدَرْتُ الْباب . گفتى خداى عزّ و جلّ برادر من يوسف را بيامرزاد كه اگر به جاى او من بودمى و هفت سال به سختى زندان اندر بودمى ، چون رسول ملك بيامدى و مرا بيرون خواندى به شتاب بدويدمى .\r\nپس ملك آن پنج زن را كه دستهاى خويش ببريده بودند پيش خواند و زليخا را نيز بفرمود آوردن ، و ايشان را گفت : چگونه بود اين كار شما كه شما يوسف را به خويشتن خوانديد ، او آهنگ شما كرد يا شما آهنگ او كرديد ؟ و ايشان يوسف را گفته بودند : ما عابك لو قضيت حاجتها . تا خداى عزّ و جلّ گفت : * ( إِذْ راوَدْتُنَّ يُوسُفَ عَنْ نَفْسِه 12 : 51 ) * . معنى آن سخن بدين آيت درست شد : * ( قُلْنَ حاشَ لِلَّه ما عَلِمْنا عَلَيْه من سُوءٍ 12 : 51 ) * . گفتند : معاذ الله كه ما يوسف را به هيچ بدى نديديم و نشناختيم ، و اين كار ما را اين زن گفت كه يوسف را به خويشتن خواست . پس زليخا پيش ملك آمد و اقرار كرد و گفت : * ( الآنَ حَصْحَصَ الْحَقُّ أَنَا راوَدْتُه عَنْ نَفْسِه وَإِنَّه لَمِنَ الصَّادِقِينَ 12 : 51 ) * .\r\nگفت : اكنون چون پيدا آمد من خواستم يوسف را و او مرا نخواست ، و او راستگوى است . پس رسول بنزديك يوسف آمد و يوسف را گفت : آن زن مقّر آمد پيش ملك كه گناه او را بوده است ، و پاكى تو پيش ملك پديد آمد .\r\nيوسف را شادى آمد كه خلق را معلوم گشت كه او بىگناه است و خداوند خويش را خيانت نكرد ، و ايدون گفت : * ( ذلِكَ لِيَعْلَمَ أَنِّي لَمْ أَخُنْه بِالْغَيْبِ وَأَنَّ الله لا يَهْدِي كَيْدَ الْخائِنِينَ 12 : 52 ) * . از بهر آن خواستم تا عزيز مصر بداند كه من او را خيانت نكردم و بد نينديشيدم و بر اين تهمت بىگناه بودم . پس يوسف بترسيد كه تن وى عجب آورد ،\r\n","description":"","footnote":"","page_name":" 222 ","page_number":276},
  {"content":"\r\nفرو شكست و ايدون گفت : * ( وَما أُبَرِّئُ نَفْسِي إِنَّ النَّفْسَ لأَمَّارَةٌ بِالسُّوءِ إِلَّا ما رَحِمَ رَبِّي إِنَّ رَبِّي غَفُورٌ رَحِيمٌ 12 : 53 ) * . گفت : من نيز تن خويش بيزار نكنم از بدى كه تن بدى فرماينده است ، الَّا كه خداى رحمت كند و باز دارد . پس ملك گفت : * ( ائْتُونِي به أَسْتَخْلِصْه لِنَفْسِي 12 : 54 ) * . اين غلام را بياريد كه من او را خاصّهء خويش گردانم كه مرا بدين عقل و خرد كس نيست .\r\nپس يوسف را از عزيز بخريد و آزاد كرد . چون يوسف را پيش ملك بردند ، * ( فَلَمَّا كَلَّمَه 12 : 54 ) * رَبُّه . يوسف به سخن آمد . ملك بر او ثنا كرد و سخن گفت و از او عذر خواست و ايدون گفت : * ( إِنَّكَ الْيَوْمَ لَدَيْنا مَكِينٌ أَمِينٌ 12 : 54 ) * . تو امروز بنزديك ما گرامى و امين به همه چيزى . و اگر يوسف به گفتار رسول بدان پيغام اوّل بيرون آمدى از زندان و پيش ملك شدى پيش از آنكه پاكى وى پديد آمدى ، چون پيش ملك شدى ، عذر يوسف بايستى خواست ، و پاكى خويشتن پيدا كردن . پس يوسف ملك را گفت :\r\n* ( اجْعَلْنِي عَلى خَزائِنِ الأَرْضِ إِنِّي حَفِيظٌ عَلِيمٌ 12 : 55 ) * . ترا چاره نيست تا اين هفت سال [ گندم 
  ] گرد كنى به خزينه اندر ، و ترا كسى بايد كه نگاه دارد . مرا خزينه دار كن تا من اين خزينه نگاه دارم بىخيانت ، و دانم كه اين گندم را چگونه نگاه بايد داشتن تا تباه نشود . ملك آن خزينه را به دست او كرد . و آگاه باش كه يوسف نه از حريصى گفت يا از رغبت عزّ اين جهانى را خزينه دارى طلب كرد ، خواست كه وى را نصيحتى كند به كار مهّم ، و ملك را هيچوقت كارى نبود مهمّتر از آنكه گندم را محافظت كند . و ملك او را خزينه دار كرد بر گندم و پادشاه آن مهّم را به كفايت او گذاشت تا هر چه گرد كردند و اندر آوردند بدان هفت سال فراخى ، به خزينه و انبار آوردند ، و آن همه به علم يوسف بود و به مهر او .\r\nو به خبر اندر ايدون آمده است كه از پس بيرون آمدن يوسف عليه السّلام از زندان ، عزيز مصر كه خداوند او بود بمرد و خزينهء ملك همه او داشتى ، ملك آن خزينه نيز به دو سپرد و يوسف خزينه دار گشت [ بر 
  ] همه خزينه از گندم و خواسته .\r\nپس چون روزگار بر آمد ، ملك يوسف را ايدون گفت كه بدان وفايى كه تو با آن خداوند خويش كردى و او را خيانت نكردى ، مرا ايدون آرزو است كه تو زليخا را به\r\n","description":"","footnote":"","page_name":" 223 ","page_number":277},
  {"content":"\r\nزنى كنى . يوسف اجابت كرد و ملك آن زن را به دو داد . پس چون به يك جا گرد آمدند ، زليخا ترسيد كه مگر يوسف را ايدون به دل آيد كه آن زن بلايه است ، و همچنانكه آهنگ او كرد آهنگ ديگر كس كند . پس چون يوسف خواست كه با وى بباشد ، خويشتن را بكشيد و گفت : اى يوسف ! مرا دستورى ده تا ترا يكى سخن گويم . گفت : بگوى . گفتا : نگر نپندارى كه من چنين بلايه‌ايم كه آهنگ هر كس كنم چنان كه آهنگ تو كردم ، كه مرا به كار تو اندر [ دو 
  ] عذر [ b 42 
  ] بود : يكى آنكه تو نيكوترين [ مردمان 
  ] روى زمين بودى ، و هر كه آهنگ تو كند معذور بود ، و ديگر آنكه شوى من مرد نبود و دست فراز من نتوانست كردن ، و زن جوان با چنان مرد صبر نتواند كردن و معذور بود به هر چه كند ، و من هرگز بجز از تو به هيچ مرد آهنگ نكردم و من همچنان به مهر دخترىام و چنانم كه از مادر زادم . يوسف بدين سخن شاد شد و او را بكر يافت همچنانكه گفت ، و با يوسف بماند تا آخر عمر . و خداى تعالى همه زنان پيغمبران را از زنا معصوم داشت تا هرگز زنا نكردند اگر چه كافر بودند ، چون زن نوح و زن لوط و آنكه جز از ايشان بودند ، و هرگز هيچ پيغمبرى بت نپرستيد .\r\nو يوسف را دو پسر بود : يكى را نام فراييم و ديگرى ميشا . و يوسف خزينه دار ملك گشت بر همه خزينه ها . چون روزگار بر آمد ، ملك او را با خزينه دارى نيز وزيرى داد و همه كار مصر و مملكت به دو سپرد و بىفرمان او هيچ كار نكرد ، چنان كه خداى تعالى گفت : * ( وَكَذلِكَ مَكَّنَّا لِيُوسُفَ في الأَرْضِ 12 : 56 ) * . الآية . همچنين جاى كرديم مر يوسف را به زمين مصر تا هر چه خواست كرد . پس گفت : * ( وَلا نُضِيعُ أَجْرَ الْمُحْسِنِينَ 12 : 56 ) * . ما ضايع نكنيم مزد نيكوكاران . * ( وَلأَجْرُ الآخِرَةِ خَيْرٌ لِلَّذِينَ آمَنُوا وَكانُوا يَتَّقُونَ 12 : 57 ) * . و همچنين نيكوكاران را مزد بدين جهان بدهم ، و آن مزد كه بدان جهان دهم بهتر از آنست كه بدين جهان دهم .\r\n","description":"","footnote":"","page_name":" 224 ","page_number":278},
  {"content":"\r\n\r\nخبر آمدن برادران يوسف به مصر از بهر طعام خريدن\r\nپس هفت سال فراخى بگذشت و سالهاى تنگى اندر آمد . نخستين سال هيچ برندرويدند و آنچه داشتند بخوردند ، [ دوم سال همچنين 
  ] ، و سال سديگر قحط اندر آمد و خبر به جهان اندر شد كه بر روى زمين كسى گندم ندارد مگر ملك مصر ، و از چهار گوشهء جهان روى به مصر نهادند با خواسته ها ، و يوسف همى فروخت و خواسته همى ستد ملك را و به خزينه اندر همى نهاد ، و رسمى بنهاد كه هر مردى را يك خروار بيش ندادى . و اندر بيابان كنعان آنجا كه چاه ابراهيم بود كه مقام يعقوب بود و فرزندانش ، قحط خاست و كس طعام نيافت ، و خبر آمد كه به جهان اندر بجز به مصر طعام نيست ، و خزينه دار ملك مسلمان است و دين ابراهيم دارد و با مردم نيكويى كند .\r\nو يعقوب از غم يوسف نابينا شده بود ، فرزندان را گفت : به مصر رويد و درم ببريد و لختى طعام بياريد كه من ايدون شنيدم كه آن ملك را خزينه دارى [ هست 
  ] مسلمان بر دين ابراهيم عليه السّلام ، و او را بگوييد كه ما فرزندان ابراهيم خليليم ، مگر شما را محابا كند . گروهى گويند : هر ده پسران را بفرستاد و آن پسر كه برادر يوسف بود به يادگار باز داشت . ايشان از پيش پدر برفتند و چون در مصر آمدند و پيش يوسف شدند ، يوسف ايشان را بشناخت و ايشان يوسف را نمىشناختند كه او را با عزّ ديدند و ملك ، چنان كه خداى گفت : * ( وَجاءَ إِخْوَةُ يُوسُفَ فَدَخَلُوا عَلَيْه 12 : 58 ) * . يوسف ايشان را\r\n","description":"","footnote":"","page_name":" 225 ","page_number":279},
  {"content":"\r\nگفت : شما را چه چيز است ؟ گفتند : ما به طلب گندم آمديم . خواست كه كار خويشتن بر ايشان بپوشد و ايشان را بترساند ، گفت : ايدون گمان برم كه شما جاسوسانايد از اين ملوكان و اينجايگه به خبر جستن آمديد . گفتند : ما هيچ ملك نشناسيم كه مردمانى بيابانىايم از زمين كنعان ، ما يازده برادريم از فرزندان ابراهيم نام او يعقوب اسرائيل الله ، پيغمبر خداى عزّ و جلّ ، ما را قحط افتاد همچنانكه همه خلق [ را 
  ] .\r\nيوسف خواست كه خبر برادر خويش ابن يامين باز پرسد كه او چون است . گفتا :\r\nاگر شما يازده برادريد چرا اينجا ده آمديد ؟ گفتند : آن يكى از ما كهتر است و پدر او را دوستتر دارد و او را سوى خويش باز گرفته است و با ما نفرستاد . يوسف گفت :\r\nاگر پدر شما پيغامبر است و اينكه شما گوييد راست است ، پس چرا كهتر از مهتر دوستتر دارد ؟ گفتند : آن پسر را يكى برادر بود نام او يوسف ، و از مادر او بود ، و پدر او را از همه پسران دوستتر داشتى و گرگ او را بخورد ، اكنون پدر او را به جاى آن برادر دارد و از او جدا نتواند بودن . يوسف گفت : شما را اين گندم بفروشم بدان شرط كه ديگر باز آييد و آن برادر كهتر را با خويشتن بياريد تا ببينم ، و بر آن شرط بفرمود تا آن درمهاى ايشان بستدند و هر مردى را خروارى گندم بدادند . و ايشان خواهش كردند و گفتند : ما را ده خروار بيش بايد . گفت من رسم چنين نهاده‌ام با ملك كه هر مردى را يك خروار بيش ندهم ، و چون باز آييد و برادر را بياريد ، از بهر او يك خروار فزون كنم .\r\nو گروهى ايدون گويند كه يك برادر ، شمعون ، باز گرفت گروگان تا ايشان باز آيند و آن برادر كهتر را بيارند ، و اين خبر نه درست است ، كه اگر چنين كردى ايشان به گمان افتادندى كه اين مگر يوسف است كه گروگان باز گرفت . و وعده شان كرد كه اگر برادر را با خويشتن بياريد ، يك خروار گندم افزون دهم و درم باز دهم و اگر نياريد نه گندم دهم و نه درم ، چنان كه خداى گفت : * ( فَإِنْ لَمْ تَأْتُونِي به فَلا كَيْلَ لَكُمْ عِنْدِي وَلا تَقْرَبُونِ 12 : 60 ) * . ايشان گفتند : * ( سَنُراوِدُ عَنْه أَباه وَإِنَّا لَفاعِلُونَ 12 : 61 ) * . [ La 43 
  ] گفتند : از پدر ما ببايد خواستن ، بخواهيم و او را با خود بياوريم . يوسف دانست كه ايشان\r\n","description":"","footnote":"","page_name":" 226 ","page_number":280},
  {"content":"\r\nمردمانى بيابانىاند و ايشان را درم كم بود ، ترسيد كه درم نيابند و باز نيايند . بفرمود تا آن [ درمهاى 
  ] ايشان به ميان گندم اندر پنهان كردند چنان كه ايشان ندانستند .\r\nپس بازگشتند و جوالهاى گندم و درم باز بردند . * ( فَلَمَّا رَجَعُوا إِلى أَبِيهِمْ قالُوا يا أَبانا مُنِعَ مِنَّا الْكَيْلُ فَأَرْسِلْ مَعَنا أَخانا نَكْتَلْ وَإِنَّا لَه لَحافِظُونَ 12 : 63 ) * . [ گفتند اى پدر ! 
  ] اين برادر ديگر را با ما فرست تا از وى خروارى گندم زيادت بستانيم و ما او را نگاه داريم و ضايع نكنيم چنان كه يوسف را ضايع كرديم . يعقوب گفت : * ( هَلْ آمَنُكُمْ عَلَيْه إِلَّا كَما أَمِنْتُكُمْ عَلى أَخِيه من قَبْلُ 12 : 64 ) * . گفت : من شما را بر اين برادر همچنان ايمن ندارم كه بر يوسف . ايشان گفتند : چاره نيست بايد فرستادن و اگر نه ما را گندم ندهد كه آن ملك گفت اگر نياريد شما را گندم ندهم . يعقوب گفت : * ( فَاللَّه خَيْرٌ حافِظاً وَهُوَ أَرْحَمُ الرَّاحِمِينَ . وَلَمَّا فَتَحُوا مَتاعَهُمْ وَجَدُوا بِضاعَتَهُمْ رُدَّتْ إِلَيْهِمْ 12 : 64 - 65 ) * . چون آن جوالها بشكافتند و درم خويش بديدند گفتند : * ( يا أَبانا ما نَبْغِي هذِه بِضاعَتُنا رُدَّتْ إِلَيْنا 12 : 65 ) * . ما را چه گويى جز اين كه يافتيم ، بارها بداد و درمها ما را باز بداد . اگر آن ملك از آل يعقوبستى به جاى ما بيش از اين نكردى . ما بشويم ديگر باره و اهل خويش را طعام آريم . * ( وَنَمِيرُ أَهْلَنا وَنَحْفَظُ أَخانا 12 : 65 ) * . و برادر را نگاهدار باشيم . * ( وَنَزْدادُ كَيْلَ بَعِيرٍ ذلِكَ كَيْلٌ يَسِيرٌ 12 : 65 ) * . خروارى گندم افزون بستانيم . يعقوب گفت : * ( لَنْ أُرْسِلَه مَعَكُمْ حَتَّى تُؤْتُونِ مَوْثِقاً من الله لَتَأْتُنَّنِي به إِلَّا أَنْ يُحاطَ بِكُمْ 12 : 66 ) * . گفت : من او را با شما نفرستم تا مرا عهد خداى ندهيد و سوگند نخوريد كه او را باز من آريد ، و اگر نياريد شما را همه هلاك كنم . * ( فَلَمَّا آتَوْه مَوْثِقَهُمْ 12 : 66 ) * . چون سوگند بخوردند و عهد بكردند گفت : * ( قال الله عَلى ما نَقُولُ وَكِيلٌ 12 : 66 ) * . وَكيلٌ يعنى شهيدٌ . خداى بر شما گواه است بر آنچه گفتيد .\r\nوكيل يعنى شهيد . پس گفت : * ( يا بَنِيَّ لا تَدْخُلُوا من بابٍ واحِدٍ وَادْخُلُوا من أَبْوابٍ مُتَفَرِّقَةٍ 12 : 67 ) * .\r\nو يازده پسر بودند چون يازده ستاره . و گروهى گويند كه يعقوب را هنوز چشمش نشده بود ، آنگه بشد كه پسرانش باز آمدند از مصر و ابن يامين را نياوردند .\r\nو يعقوب دانست كه ايشان را چشم زخم كنند چون به يك جاى باشند ، گفتا : چون به مصر شويد ، همه به يك در مشويد ، پراگنده شويد به دروازه هاى مصر اندر . و\r\n","description":"","footnote":"","page_name":" 227 ","page_number":281},
  {"content":"\r\nيعقوب دانست كه اگر خداى تعالى قضاى كرده است اين حيلت سود ندارد ، سبك گفت : * ( وَما أُغْنِي عَنْكُمْ من الله من شَيْءٍ إِنِ الْحُكْمُ إِلَّا لِلَّه 12 : 67 ) * . و ايشان از پيش يعقوب برفتند ، و آن درمها كه يوسف بديشان باز داده بود باز آوردند تا يوسف نينديشد كه ايشان را سخت حاجت است به سيم و سخت درويشاند . چون به در مصر رسيدند بپراگندند چنان كه پدرشان گفته بود .\r\nچون پيش يوسف اندر آمدند ، ابن يامين را پيش يوسف بردند و گفتند : اين است برادر ما كه تو او را خواستى . يوسف شاد شد و بر ايشان پديد نكرد . خواست كه او را بنزد خويش فرود آرد و از ايشان جدا كند تا از وى خبر پرسد . پس حيلت كرد و او را جدا كرد . و يوسف را مهمانخانه ها بود ، هر دو برادر را به يك خانه فرود آورد و ابن يامين تنها بماند ، گفت : اين برادر را بر من فرود آريد . و ابن يامين يوسف را نشناخت . يوسف ترسيد كه دل او تنگ شود ، با او خلوت كرد و خويشتن بر او پيدا كرد و گفت : * ( إِنِّي أَنَا أَخُوكَ فَلا تَبْتَئِسْ بِما كانُوا يَعْمَلُونَ 12 : 69 ) * . بدرستى كه من برادر توام يوسف . و ابن يامين او را بشناخت و شاد شد و او را خبرهاى پدر بداد ، يوسف گفت :\r\nتو ايشان را اين راز آشكارا مكن تا من ترا به حيلت ايدر بدارم .\r\nپس يوسف حيلتى كرد و ملك را سقايه‌اى بود سيمين ، و سقايه چيزى بود كه اندر او آب خورند ، يوسف بفرمود تا آن سقايه ببردند و به بار ابن يامين اندر نهادند ، چنان كه خداى گفت : * ( فَلَمَّا جَهَّزَهُمْ بِجَهازِهِمْ جَعَلَ السِّقايَةَ في رَحْلِ أَخِيه ثُمَّ أَذَّنَ مُؤَذِّنٌ 12 : 70 ) * . پس بفرمود تا منادى بانگ كرد : * ( أَيَّتُهَا الْعِيرُ إِنَّكُمْ لَسارِقُونَ 12 : 70 ) * . اى مردمان كاروان ! شما دزدانايد . نه از روى تحقيق گفت ، از بهر آنكه يوسف دانست كه ايشان دزدان نيستند و نشايستى ايشان را به دزدى اخبار كردن . و به اخبار تفسير اندر ايدونست كه به مصحف عبد الله بن مسعود اندر نبشته است : ا انكم لسارقون . به روى استفهام و سؤال ، و به مصحف عثمان اندر به يك الف گويد و معنى او هم استفهام . و اين از بهر آن است كه تا بر يوسف عيب نيايد كه او دزد خواند كسى را كه نه دزد بود و دانست كه نه دزد است .\r\nو هيچ قصّه نيست دشخوارتر از قصّهء يوسف عليه السّلام كه او را حالهاى\r\n","description":"","footnote":"","page_name":" 228 ","page_number":282},
  {"content":"\r\nگوناگون افتاده است ، و در همه حالى نگاه بايد داشتن تا بر وى عيبى نيارى كه يوسف پيغمبر مرسل بزرگوار و معصوم بود و خداى او را صدّيق خواند بر روى حكايت : * ( قالُوا وَأَقْبَلُوا عَلَيْهِمْ ما ذا تَفْقِدُونَ . قالُوا نَفْقِدُ صُواعَ الْمَلِكِ 12 : 71 - 72 ) * . گفتند : جام ملك همى بجويند و بطلبند . * ( وَلِمَنْ جاءَ به حِمْلُ بَعِيرٍ وَأَنَا به زَعِيمٌ 12 : 72 ) * . و هر كه بياورد او را خروارى گندم دهيم . و منادى گفت : من پذرفتارم بدين . چنان كه خداى گفت :\r\n[ b 43 
  ] * ( قالُوا تَاللَّه لَقَدْ عَلِمْتُمْ ما جِئْنا لِنُفْسِدَ في الأَرْضِ وَما كُنَّا سارِقِينَ 12 : 73 ) * . گفتند : به خداى كه ما دزدى را نيامديم و شما دانيد كه ما دزدى را نياميديم و نه بدان آمديم كه به مصر اندر فساد كنيم ، و ما دزدان نيستيم و اگر دزدان بوديمى آن درمها كه اندر جوال ما بودى باز نياوردى . * ( قالُوا فَما جَزاؤُه إِنْ كُنْتُمْ كاذِبِينَ 12 : 74 ) * . گفتند : [ جزاى 
  ] اين چيست اگر شما راستگوييد ؟ * ( قالُوا جَزاؤُه من وُجِدَ في رَحْلِه فَهُوَ جَزاؤُه كَذلِكَ نَجْزِي الظَّالِمِينَ 12 : 75 ) * . هر چه بدان زمان حكم بود ، همان حكم بر خويشتن نهادند ، يعنى جزاء صواع ان تؤخذ ببدله من معه الصّواع . گفتند : جزاى آن آنست كه هر كه سقايه اندر بار وى بياييم ، او را بدل صواع باز گيريم تا رهىاى كند ، و اندر دين ما چنين است .\r\nو به حكم مصر اندر چنان بود كه هر كه درمى بدزديدى ، دو درم تاوان باز دادى ، و اندر حكم ايشان دزد رهى گشتى خداوند خواسته را ، و ايشان به حكم خويشتن گفتند : * ( فَبَدَأَ بِأَوْعِيَتِهِمْ قَبْلَ وِعاءِ أَخِيه ثُمَّ اسْتَخْرَجَها من وِعاءِ أَخِيه 12 : 76 ) * . نخستين ، بارهاى برادران بجستند و پس بار ابن يامين بجستند و آن صواع از بار ابن يامين بيرون كردند ، و برادران يوسف خجل شدند و مر ابن يامين را گفتند : چند بلاها كه ما از تو و از برادرت ديديم و همچنان مىبينيم . ابن يامين گفت : من و برادرم خود از بلاهاى شما نرهيم ، و برادرم را ببرديد و ضايع كرديد و گفتيد كه گرگش بخورد ، و مرا بياورديد و به دزدى سپرديد . ايشان گفتند : اين صاع را اندر بار تو كه نهاد ؟\r\nگفت : من ندانم ، اين به بار من اندر كس نهاد كه آن درمها را به بار شما اندر نهاد .\r\nپس يوسف ابن يامين را پيش خود باز گرفت ، و ايشان دلخوشى يوسف را و راستگويى يوسف را گفتند : * ( إِنْ يَسْرِقْ فَقَدْ سَرَقَ أَخٌ لَه من قَبْلُ 12 : 77 ) * . گفتند : اين غلام دزدى كرد شايد بود كه او را برادرى بود و او نيز هم دزدى كرده بود و تو راست\r\n","description":"","footnote":"","page_name":" 229 ","page_number":283},
  {"content":"\r\nگويى . و اين آن خواستند كه به اوّل قصّه گفتيم از كمر اسحق عليه السّلام . و گروهى گويند كه آن بتى بود زرين كه به بار اندر نهاده بودند از آن ملك . * ( فَأَسَرَّها يُوسُفُ في نَفْسِه وَلَمْ يُبْدِها لَهُمْ 12 : 77 ) * . به دل خويش اندر اين گفت : * ( أَنْتُمْ شَرٌّ مَكاناً 12 : 77 ) * . يعنى : صنيعا .\r\nگفت : شما بدكردارتريد به جاى يوسف از آنكه او كرد . * ( وَالله أَعْلَمُ بِما تَصِفُونَ 12 : 77 ) * . و خداى داناتر بدين كه شما همى گوييد . * ( قالُوا يا أَيُّهَا الْعَزِيزُ إِنَّ لَه أَباً شَيْخاً كَبِيراً فَخُذْ أَحَدَنا مَكانَه إِنَّا نَراكَ من الْمُحْسِنِينَ 12 : 78 ) * . يوسف را خواهش كردند گفتند : اگر تو اين را باز گيرى ، حقّ چنين است و به دين ما اندر چنين است ، و ما مر دين خويش را مخالف نباشيم و ليكن او را پدرى پير هست و برادر او را گرگ بخورد و دل پدر به دو بيارميده است از ما هر كدام كه خواهى بدل او بگير تا خدمت كنيم و اين را دست باز دار . يوسف گفت : * ( مَعاذَ الله أَنْ نَأْخُذَ إِلَّا من وَجَدْنا مَتاعَنا عِنْدَه إِنَّا إِذاً لَظالِمُونَ 12 : 79 ) * .\r\nگفت : خدا دور داراد كه من كسى ديگر را بگيرم جز آنكه چيز خود با وى ديدم و من از ظالمان نيستم .\r\nپس چون به خواهش بر نيامدند ، به درشتى بگفتند و مهترشان روبيل بود ، و هر گاه كه خشم گرفتى مويهاش بر پاى خاستى و از جامه سر بيرون كردى ، و هر گاه كه بانگ رها كردى هر كس كه آن بانگ بشنيدى به مردى از سهم آن ، و آن خشم او ننشستى تا كسى از آل يعقوب دست بر وى ننهادى . پس روبيل به سوى يوسف اندر آمد و او را گفت : اى عزيز مصر ! مرا خشم اندر آمد و اگر من بانگ رها كنم ، هر كه آواز من بشنود بميرد از سهم بانگ من . اگر اين برادر من باز ندهى ، بانگى رها كنم و تو با همه اهل مصر هلاك شويد . و يوسف دانست كه راست گويد ، و موى بر تن او بر پاى خاسته بود . يوسف پسر خويش را ، افراييم ، گفت : نرم نرم برو ، چون روبيل بنشيند تو از پس او فراز شو و دست به كتف وى بر نه چنان كه دست تو به تن او رسد .\r\nافراييم همچنان كرد و خشم روبيل بنشست . يوسف بدانست كه خشم روبيل بنشست و نيروش كم شد ، گفت : من اين غلام را دست باز ندارم ، تو هر چه بتوانى كردن بكن . روبيل نيرو كرد تا آواز كند آوازش بر نيامد ، عجب آمدش ، گفت : ايدون پندارم كه اندر اين خانه از آل يعقوب كسى است از فرزندان ابراهيم عليهم السّلام كه\r\n","description":"","footnote":"","page_name":" 230 ","page_number":284},
  {"content":"\r\nآن كس دست بر من نهاده است و اين خشم من كم شد . پس بيرون آمد و برادران را حكايت كرد و ايشان نوميد شدند از وى .\r\nو ايدون روايت كنند كه چون برادر را نزد خويشتن باز داشت و آن صاع كه از بار وى بيرون آورد ، يوسف پيش آن برادران دست بر آن صاع زد ، از آن بانگى آمد .\r\nيوسف گوش بر آن بنهاد ، ايشان را گفت : اين صاع من همى گويد كه شما دوازده برادر بوديد ، يكى را بفروختيد . ابن يامين چون اين بشنيد ، زمين بوسه داد و گفت :\r\nاى ملك ! از وى بپرس كه آن برادر من زنده است يا نه ؟ يوسف دست بر صاع زد و گفتا : همى گويد كه زنده است و تو او را بينى . گفتا : يك ره بپرس از صاع كه صاع را كه دزديده بود ؟ يوسف دست بر صاع زد و گفت : صاع من خشم آلود شده است و مىگويد مرا چه پرسيد ، و ديديد كه مرا از بارگه بيرون آوردند . پس خداى عزّ و جلّ [ a 44 
  ] گفت : * ( فَلَمَّا اسْتَيْأَسُوا مِنْه خَلَصُوا نَجِيًّا 12 : 80 ) * . چون برادران يوسف نوميد شدند ، تدبير كردند كه چگونه كنيم و بنزديك پدر چگونه باز شويم . * ( قال كَبِيرُهُمْ أَ لَمْ تَعْلَمُوا أَنَّ أَباكُمْ قَدْ أَخَذَ عَلَيْكُمْ مَوْثِقاً من الله 12 : 80 ) * .\r\nمهترشان روبيل بود ، و گروهى گويند مهترشان يهودا بود و ليكن به علم مهتر بود ، گفت : ندانيد كه پدر با شما چه گفته است و چه عهد كرده است بر شما كه اگر شما اين پسر را باز نياريد شما همه هلاك شويد ؟ ! * ( وَمن قَبْلُ ما فَرَّطْتُمْ في يُوسُفَ فَلَنْ أَبْرَحَ الأَرْضَ حَتَّى يَأْذَنَ لِي أَبِي أَوْ يَحْكُمَ الله لِي وَهُوَ خَيْرُ الْحاكِمِينَ 12 : 80 ) * . من از اينجاى نجنبم تا فرمان پدر مرا آيد كه چه بايد كردن ، و يا ايدر مرگ آيد تا عتاب پدر نبينم . پس ايشان را گفت : * ( ارْجِعُوا إِلى أَبِيكُمْ فَقُولُوا يا أَبانا إِنَّ ابْنَكَ سَرَقَ 12 : 81 ) * . باز گرديد سوى پدر و بگوييد پسر تو دزدى كرد ، و ما از تو پذيرفته بوديم كه او را نگاه داريم از گرگ و نخچير ، و ندانستيم كه او دزدى كند . * ( وَما شَهِدْنا إِلَّا بِما عَلِمْنا وَما كُنَّا لِلْغَيْبِ حافِظِينَ . وَسْئَلِ الْقَرْيَةَ الَّتِي كُنَّا فِيها وَالْعِيرَ الَّتِي أَقْبَلْنا فِيها 12 : 81 - 82 ) * . و اگر استوار ندارى بپرس از كاروان و مردمان اين شهر كه به تو بگرويده‌اند تا ترا بگويند كه اين صاع از بار كه بيرون آوردند . * ( وَإِنَّا لَصادِقُونَ 12 : 82 ) * . و ما همى راست گوييم .\r\nيعقوب ايشان را تهمت كرد و گفت : هر بارى كه شما به مصر شويد يا از پيش من\r\n","description":"","footnote":"","page_name":" 231 ","page_number":285},
  {"content":"\r\nغايب گرديد يكى از شما كم آيد ، آن بار شديد و شمعون از شما كم آمد ، گفتيد او را گروگان گرفتند ، و اين بار همى گوييد كه ابن يامين دزدى كرد و يهودا با او بنشست .\r\n* ( بَلْ سَوَّلَتْ لَكُمْ أَنْفُسُكُمْ أَمْراً فَصَبْرٌ جَمِيلٌ 12 : 83 ) * . يعنى بل ريبت لكم . اين كارى است كه يك بار ديگر نهاده‌ايد . * ( فَصَبْرٌ جَمِيلٌ عَسَى الله أَنْ يَأْتِيَنِي بِهِمْ جَمِيعاً إِنَّه هُوَ الْعَلِيمُ الْحَكِيمُ 12 : 83 ) * . شكيبايى كنم نيكو مگر خداى عزّ و جلّ فرزندان مرا باز دهد كه او است آمرزنده و رحمت كننده . * ( وَتَوَلَّى عَنْهُمْ وَقال يا أَسَفى عَلى يُوسُفَ وَابْيَضَّتْ عَيْناه من الْحُزْنِ فَهُوَ كَظِيمٌ . قالُوا تَاللَّه تَفْتَؤُا تَذْكُرُ يُوسُفَ حَتَّى تَكُونَ حَرَضاً أَوْ تَكُونَ من الْهالِكِينَ 12 : 84 - 85 ) * .\r\nيعقوب همى گريست و يوسف را همى ياد كرد ، و چندانكه بگريست چشمهايش سپيد شد . گفتند : يوسف را چندان ياد كنى پير شدى و ضعيف گشتى ، و همچنين خواهى كردن تا هلاك شوى . چنان كه خداى گفت : * ( إِنَّما أَشْكُوا بَثِّي وَحُزْنِي إِلَى الله وَأَعْلَمُ من الله ما لا تَعْلَمُونَ 12 : 86 ) * . من غم خويش نه با شما همى گويم و من آن دانم از غيب كه شما ندانيد . و يعقوب دانست كه آن خواب او راست گردد . و ايدون گويند كه يعقوب ملك الموت را به خواب ديد و او را گفت : جان يوسف من بستدى ؟ گفت :\r\nهنوز نه . يعقوب دانست كه يوسف زنده است . پس گفتا : * ( يا بَنِيَّ اذْهَبُوا فَتَحَسَّسُوا من يُوسُفَ وَأَخِيه 12 : 87 ) * . اى پسران ! به مصر شويد و خبر يوسف و برادرش بجوييد .\r\n* ( وَلا تَيْأَسُوا من رَوْحِ الله إِنَّه لا يَيْأَسُ من رَوْحِ الله 12 : 87 ) * . از خداى تعالى نوميد مشويد و از رحمت او طمع مبريد . پس ايشان برفتند و لختى از اين درم نفايه گرد كردند و لختى پشم گوسفند و روغن ، و سوى يوسف رفتند و گفتند ، چنان كه خداى گفت : * ( فَلَمَّا دَخَلُوا عَلَيْه قالُوا يا أَيُّهَا الْعَزِيزُ مَسَّنا وَأَهْلَنَا الضُّرُّ وَجِئْنا بِبِضاعَةٍ مُزْجاةٍ 12 : 88 ) * . الضرّ يعنى الجوع . گفتند : اى بزرگوار عزيز ! ما را و اهل ما را گرسنگى تباه كرد . * ( وَجِئْنا بِبِضاعَةٍ مُزْجاةٍ 12 : 88 ) * . اىْ قَليلَةٍ ناقِصَةٍ . و ما بضاعتى آورديم اندك . * ( فَأَوْفِ لَنَا الْكَيْلَ وَتَصَدَّقْ عَلَيْنا إِنَّ الله يَجْزِي الْمُتَصَدِّقِينَ 12 : 88 ) * . ما را از اين گندم صدقه كن و بده چنان كه ما را بخشى ، كه خداى صدقه مر صدقه دهنده را ضايع نكند .\r\nيوسف چون از برادران اين بشنيد كه گرسنگى مر پدرش را تباه كرد ، نيز صبرش\r\n","description":"","footnote":"","page_name":" 232 ","page_number":286},
  {"content":"\r\nنماند و خويشتن را بر ايشان پيدا كرد و چنين گفت : * ( هَلْ عَلِمْتُمْ ما فَعَلْتُمْ بِيُوسُفَ وَأَخِيه إِذْ أَنْتُمْ جاهِلُونَ 12 : 89 ) * . شما مىدانيد و ياد داريد كه چه كرديد با يوسف ؟ و آن وقت شما ندانستيد كه خداى تعالى مر يوسف را نگاه دارد و بدين جايگاه رساند و او را ملك و بزرگى دهد . * ( قالُوا أَ إِنَّكَ لأَنْتَ يُوسُفُ 12 : 90 ) * . به روى استفهام گفتند : تو يوسفى ؟\r\nگفتا : * ( أَنَا يُوسُفُ وَهذا أَخِي 12 : 90 ) * . من يوسفم و اين برادر من است . * ( قَدْ من الله عَلَيْنا 12 : 90 ) * .\r\nخداى تعالى بر من منّت كرد . * ( إِنَّه من يَتَّقِ وَيَصْبِرْ فَإِنَّ الله لا يُضِيعُ أَجْرَ الْمُحْسِنِينَ 12 : 90 ) * .\r\nهر كه او از خداى بترسيد و صبر كند مزد او را ضايع نكند . ايشان از يوسف بترسيدند و عذر خواستند و گفتند : * ( لَقَدْ آثَرَكَ الله عَلَيْنا وَإِنْ كُنَّا لَخاطِئِينَ 12 : 91 ) * . بدرستى كه خداى ترا بر ما برگزيد و ما به جاى تو بد كردار بوديم . يوسف دانست كه ايشان از وى همى ترسند ، ايشان را ايمن كرد و گفت : * ( لا تَثْرِيبَ عَلَيْكُمُ الْيَوْمَ يَغْفِرُ الله لَكُمْ وَهُوَ أَرْحَمُ الرَّاحِمِينَ 12 : 92 ) * . گفت مترسيد كه من كردارهاى شما را بر شما عرضه نكنم ، خداى شما را بيامرزاد . پس از ايشان خبر پدر بپرسيد . گفتند : چون ما به نزديك پدر باز شديم و ابن يامين را نبرديم ، پدر را از غم شما چشمها بشد . يوسف گفت : اين پيراهن مرا سوى پدر بريد . * ( اذْهَبُوا بِقَمِيصِي هذا فَأَلْقُوه عَلى وَجْه أَبِي يَأْتِ بَصِيراً 12 : 93 ) * . اين پيراهن را به روى [ پدرم 
  ] افگنيد تا بوى من بيابد و چشمش [ b 44 
  ] باز آيد . * ( وَأْتُونِي بِأَهْلِكُمْ أَجْمَعِينَ 12 : 93 ) * . و همه كسان ما را اينجا آريد . * ( وَلَمَّا فَصَلَتِ الْعِيرُ قال أَبُوهُمْ إِنِّي لأَجِدُ رِيحَ يُوسُفَ لَوْ لا أَنْ تُفَنِّدُونِ 12 : 94 ) * .\r\nچون كاروان از مصر بيرون آمد ، خداى عزّ و جلّ باد را فرمان داد تا بوى پيراهن يوسف به مشام يعقوب برسانيد ، گفتا : من بوى يوسف همى يابم ، نگر تا نگوييد كه عقل تو برفته است . پس برادران يوسف با بار به زمين كنعان رسيدند . هر روز بوى زيادت همى شد و يعقوب مىگفت : بوى افزون همى شود . پسران و مردم گفتند : * ( تَاللَّه إِنَّكَ لَفِي ضَلالِكَ الْقَدِيمِ 12 : 95 ) * . گفتند : تو اندر مدّت چهل سال همى نشينى و از ياد يوسف نياسايى ، چهل سال بر آمد تا يوسف بمرد . چون برادران يوسف نزديك برسيدند ، يهودا آن پيراهن بستد و از پيش بيامد ، گفت : آن روز پيراهن خون آلود من بردم پيش پدر و گفتم يوسف را گرگ بخورد ، اكنون اين بشارت هم [ من 
  ] برم . * ( فَلَمَّا ) *\r\n","description":"","footnote":"","page_name":" 233 ","page_number":287},
  {"content":"\r\n* ( أَنْ جاءَ الْبَشِيرُ أَلْقاه عَلى وَجْهِه فَارْتَدَّ بَصِيراً 12 : 96 ) * . چون بشارت بياوردند و پيراهن بر روى يعقوب افگندند ، خداى عزّ و جلّ مر يعقوب را چشم باز داد ، و آن نيز آيتى بود از آيتهاى نبوّت . پس يعقوب مر آن پسران را گفت : * ( أَ لَمْ أَقُلْ لَكُمْ إِنِّي أَعْلَمُ من الله ما لا تَعْلَمُونَ 12 : 96 ) * . گفت : من نگفتم شما را كه من آن دانم كه شما ندانيد ؟ ! ايشان گفتند : * ( يا أَبانَا اسْتَغْفِرْ لَنا ذُنُوبَنا إِنَّا كُنَّا خاطِئِينَ 12 : 97 ) * . اى پدر ! از خداى ما را آمرزش خواه كه ما گناهكارانيم . گفت : آرى ، چون وقت آن بود كه با خداى مناجات كنم .\r\nو يعقوب به شب نماز كردى و مناجات كردى . و اندر خبر ايدون گويند كه گفت :\r\nتا شب آدينه نماز كنم و دعا كنم شما را . پس حكيمان ايدون گفتند كه آهستگى پيران اندر شتاب جوانان پديد آيد ، كه چون برادران از يوسف عذر خواستند ، بر فور گفت : * ( لا تَثْرِيبَ عَلَيْكُمُ الْيَوْمَ 12 : 92 ) * . و هم آنگه ايمن كرد ، و يعقوب گفت : آرى تا وقت آيد . * ( فَلَمَّا دَخَلُوا عَلى يُوسُفَ آوى إِلَيْه أَبَوَيْه وَقال ادْخُلُوا مِصْرَ إِنْ شاءَ الله آمِنِينَ 12 : 99 ) * .\r\nو يعقوب با همه فرزندان به مصر آمدند ، و آن روز كه به مصر رسيدند و يوسف از آمدن پدر خبر يافت ، ملك را باز گفت ، آنكه حاكم بود . ملك با يوسف با خيل و سپاه و جملهء مردمان شهر مصر به استقبال يوسف رفتند و به ديدار يعقوب با زينتى و عظمتى تمام ، چنان كه در خور يعقوب و يوسف باشد ، و چون به يك ديگر رسيدند ، يعقوب مىرفت و تكيه زده بر يهودا پسرش . چون بنزديك يك ديگر رسيدند ، يوسف خواست كه پيشتر سلام كند ، و نخست يعقوب گفت : سلام عليك يا مذهّب الاحزان . درود خداى بر تو اى بردارندهء اندوهان و غمان ! و اين روز كه به مصر اندر آمدند هفتاد تن بودند . چون يوسف اندر آمد ، مادر و پدر با خويشتن بر تخت نشاند ، چنان كه خداى گفت : * ( وَرَفَعَ أَبَوَيْه عَلَى الْعَرْشِ 12 : 100 ) * . و مادرش مرده بود و ليكن خاله اش زنده بود ، آنكه او را پرورده بود . * ( وَخَرُّوا لَه سُجَّداً 12 : 100 ) * .\r\nپدر و خاله و يازده برادر يوسف را سجده بردند ، يوسف مر پدر را گفت : * ( يا أَبَتِ هذا تَأْوِيلُ رُءْيايَ من قَبْلُ 12 : 100 ) * .\r\nو اندر خبر ايدون است كه چون يوسف مر پدر را باز يافت ، يعقوب گفت : يا بنى حدثنى عن صنع اخوتك فقال يا ابت لا تسألى عن صنع اخوتى و لكن سألنى عن\r\n","description":"","footnote":"","page_name":" 234 ","page_number":288},
  {"content":"\r\nصنع الله . گفت : اى پسر ! مرا بگوى كه برادران با تو چه كردند ؟ گفت : اى پدر ! مرا از كردهء برادران مپرس كه با من كردند ، از آن پرس كه خداى عزّ و جلّ كرد . و نخواست كه آن كرده را باز گرداند تا پدر ايشان را دشمن نگيرد ، و اين غايت كرم و جوانمردى بود ، و پدر را گفت : اين تأويل آن خواب است كه پيش از اين ديده بودم و خداى عزّ و جلّ آن را راست كرد و با من نيكويى كرد كه مرا از زندان برهانيد و شما را از بيابان بياورد و اينجا آورد و به مصر ما را با همديگر رسانيد . * ( من بَعْدِ أَنْ نَزَغَ الشَّيْطانُ بَيْنِي وَبَيْنَ إِخْوَتِي 12 : 100 ) * . از پس [ آن 
  ] كه ابليس دل برادران بر من تباه كرد . * ( إِنَّ رَبِّي لَطِيفٌ لِما يَشاءُ إِنَّه هُوَ الْعَلِيمُ الْحَكِيمُ 12 : 100 ) * . و آن جفاى برادران حوالت با ابليس كرد تا دلشان نيازرد ، تا حشمت ايشان برنخيزد . و يوسف را چون كار اين جهان بر وى راست شد و پدر را باز يافت و از غمها بيرون آمد ، آنگه ياد آن جهان كرد و مرگ را آرزو كرد و گفت : * ( رَبِّ قَدْ آتَيْتَنِي من الْمُلْكِ وَعَلَّمْتَنِي من تَأْوِيلِ الأَحادِيثِ 12 : 101 ) * . گفت : يا رب ! مرا اندر اين جهان ملك دادى و علم خواب و حكمتها آموختى . * ( فاطِرَ السَّماواتِ وَالأَرْضِ 12 : 101 ) * . تو آفريدگار آسمان و زمينى و پادشاه هر دو جهانى . * ( تَوَفَّنِي مُسْلِماً وَأَلْحِقْنِي بِالصَّالِحِينَ 12 : 101 ) * . همچنانكه كار اين جهانم نيكو كردى ، كار آن جهان نيز نيكو كن و مرا بر مسلمانى مرگ ده و بر مسلمانى از اين جهان بيرون بر و مرا با نيكان حشر گردان و مرا به پدران نيك من اندر رسان ، ابراهيم و اسحق عليهما السّلام .\r\nو به خبر اندر ايدون آمده است كه از آن وقت باز كه يوسف آن خواب بديد كه يازده ستاره او را سجود كردندى ، تا آن وقت كه آن خواب راست شد چهل سال اندر آن بگرديد ، و گروهى گفتند هشتاد سال . و اين قول درست نيست و چهل راستتر است و درستتر .\r\nپس چون يعقوب به مصر آمد و خداى عزّ و جلّ او را چشم باز داد و فرزندانش باز داد ، از [ a 45 
  ] پس آن هفده سال ديگر بزيست پس بمرد ، و عمر يعقوب صد و چهل سال بود ، و يوسف را وصيّت كرده بود كه مرا پيش برادرانم و پدرم ابراهيم و اسحق به گور كن . پس يوسف او را اندر آن تابوت باز نهاد و با زمين كنعان آورد با برادران ، و آنجا به گور كرد و خود باز آمد با برادران به مصر . و از پس يعقوب بيست و سه\r\n","description":"","footnote":"","page_name":" 235 ","page_number":289},
  {"content":"\r\nسال بزيست ، خداى عزّ و جلّ او را پيغامبرى داد ، و آن ملك را به خداى خواند و بگرويد .\r\nو مر يوسف را دو پسر ماند از زليخا ، افراييم و ميشا . و برادرانش به مصر زنان كردند جز آنكه داشتند و فرزندان آمدند ايشان را و نسل يوسف بسيار شد و از آن برادران ، و غلبه گرفتند .\r\nو آن روز كه بنى اسرائيل با يعقوب به مصر آمدند هفتاد تن بودند ، و آن روز كه با موسى از مصر بيامدند ، هزار هزار و هفتصد هزار مرد با سليح بودند جز پيران و كودكان و زنان و آنان كه به مصر بماندند . پس آن ملك مصر بمرد و ملكى ديگر بنشست هم از عماليق نام او قابوس بن مصعب بن معاوية بن نمير بن سلوان بن عمرو ابن لاوى بن سام بن نوح ، و كافر بود . و خداى عزّ و جلّ يوسف را به پيغمبرى به دو فرستاد ، نگرويد و هم بر كافرى بمرد .\r\nو يوسف از پس مرگ پدر بيست و سه سال بزيست پس بمرد و سال وى به صد و بيست رسيده بود . از برادران يوسف يهودا مهتر بود به علم و دانش ، و او را وصيّت كرد كه مرا به مصر به گور كن و گفت : از فرزندان پدران ما يكى پيغامبر بيرون آيد نام او موسى بن عمران ، و پيغمبرى بود مرسل ، و اين فرزندان ما را از اين شهر ببرد . شما وصيّت كنيد فرزند به فرزند تا آن وصيّت به موسى برسد ، تا آن روز كه او از مصر بيرون شود تابوت مرا بر گيرد و با خود ببرد و با پدرانم يعقوب و اسحق و ابراهيم عليهم السّلام به گور كند . يهودا او را به تابوتى اندر كرد از سنگ رخام و اندر مصر به ميان رود نيل به گور كرد و فرزندان را وصيّت كرد ، و فرزند به فرزند همى شد تا به موسى صلوات الله عليهم اجمعين رسيد ، و موسى او را از مصر بر گرفت و با خويشتن ببرد به زمين شام و با پدران به گور كرد . و خداى عزّ و جلّ از همه فرزندان يعقوب خشنود شد و ايشان را با يوسف و يعقوب و اسحق و ابراهيم ياد كرد به قرآن اندر ، آنجا كه گفت : * ( أَمْ تَقُولُونَ إِنَّ إِبْراهِيمَ وَإِسْماعِيلَ وَإِسْحاقَ وَيَعْقُوبَ وَالأَسْباطَ 2 : 140 ) * . و اين از بهر آن گفتم تا دل كسى بر برادران يوسف گران نشود كه ايشان به بهشت رسيدند و نبايد كه كسى از براى ايشان از خداى دور شود . و خداى عزّ و جلّ گفت :\r\n","description":"","footnote":"","page_name":" 236 ","page_number":290},
  {"content":"\r\n* ( ذلِكَ من أَنْباءِ الْغَيْبِ نُوحِيه إِلَيْكَ 12 : 102 ) * . گفت : از آن چيزها است كه غيب است و ما به تو وحى كرديم . * ( وَما كُنْتَ لَدَيْهِمْ إِذْ أَجْمَعُوا أَمْرَهُمْ وَهُمْ يَمْكُرُونَ 12 : 102 ) * . و تو آنجا نبودى آنگه كه يوسف را به چاه افكندند ، و من همه بر تو خواندم تا همه را اندر نگرى و بدانى و همچنان باشد كه تو آنجا بودى . پس گفت : * ( لَقَدْ كانَ في قَصَصِهِمْ عِبْرَةٌ لأُولِي الأَلْبابِ 12 : 111 ) * . و گفت : اندر اين قصّه هاى ايشان عبرت بود مر خداوندان خرد را .\r\n* ( ما كانَ حَدِيثاً يُفْتَرى 12 : 111 ) * . نيست اين حديثى بر بسته و دروغ بافته . * ( وَلكِنْ تَصْدِيقَ الَّذِي بَيْنَ يَدَيْه 12 : 111 ) * . و ليكن اندر تورات پيش از قرآن حديث يوسف چنين ياد كرد ، و خداى عزّ و جلّ خواست كه همچنين اندر قرآن ياد كند تا اين با آن راست آيد . * ( وَتَفْصِيلَ كُلِّ شَيْءٍ 12 : 111 ) * . و هر چيزى را اندر قرآن بيان است . * ( وَهُدىً وَرَحْمَةً لِقَوْمٍ يُؤْمِنُونَ 12 : 111 ) * . و اين قرآن هدى است و رحمت مؤمنان را .\r\n","description":"","footnote":"","page_name":" 237 ","page_number":291},
  {"content":"\r\n\r\nخبر ايّوب صابر عليه السّلام\r\nمحمّد بن جرير بن يزيد الطبرى رحمة الله عليه حديث ايّوب عليه السّلام پيش از حديث يوسف كرده است اندر اين كتاب و گفته است كه ايّوب از گاه يعقوب پيشتر بود و يوسف ، و اين خطا گفته است كه نسبت ايّوب چنين است : ايوب بن انوش بن دعر بن عيص بن اسحق . و اندر ديگر خبر است كه ايّوب بن انوس بن دراح بن عيص بن اسحق بود . و ايدون گويند كه ايّوب پسر ليا بود دختر يعقوب ، و اين نه درست است كه يعقوب بزيست تا پسر عيص بزرگ شد ، و دختر او را داد ، و درست است كه زن ايّوب رحمه بود دختر افراييم بن يوسف . و بدين كتاب اندر شعيب را پيش از ايّوب گفته است و آن نيز هم خطايى بزرگ است كه شعيب به وقت موسى عليه السّلام بود ، و اندر قرآن پيدا است . و اين هر دو از پس قصّهء يوسف نبشتيم تا بر نظم تاريخ راست بود . پس ايوب بن انوس بن ازاخ بن عيص بن اسحق بوده است . و زن او رحمه بود دختر افراييم بن يوسف ، و او را دو پسر بود و هر دو پيغمبر بودند ، و اندر فرزندان عيص هيچ پيغمبر نبود مگر ايّوب صابر عليه السّلام .\r\nو ايّوب بنده‌اى بود نيك و پيغمبرى بود معصوم و پاك ، و خداى عزّ و جلّ او را آزمايش كرد به بلايى كه هيچ پيغمبر را نكرده بود ، و صبورى كرد چنان كه كس نتواند كردن . و خداى عزّ و جلّ اندر قرآن ايدون گفت او را : * ( إِنَّا وَجَدْناه صابِراً نِعْمَ الْعَبْدُ إِنَّه أَوَّابٌ 38 : 44 ) * . آن را كه خداى عزّ و جلّ گويد نيك بنده‌اى بود بحقيقت نيك بود . و\r\n","description":"","footnote":"","page_name":" 238 ","page_number":292},
  {"content":"\r\nجاى ايّوب به زمين شام بود به ناحيتى كه آن را باهه گويند ، [ b 45 
  ] و آن باهه امروز پديد است و شورستانى است ميان دمشق و رمله ، و اين دو شهر بزرگ است ، و اين باهه روستايى است اندر ميان اين هر دو شهر و دههاى بزرگ است و آبادان . و خداى عزّ و جلّ او را به زمين باهه فرستاد به پيغامبرى ، و هفت سال آن مردمان را به خداى عزّ و جلّ همى خواند . از ايشان سه تن بگرويدند . و خداى عزّ و جلّ ايّوب را خواستهء بسيار داد و آن روستاى باهه و آن ديهها او را شد . و او را پانصد جفت گاو بود اندر آن دهها كه كشت كردندى ، و هر جفتى گاو را يكى خر بود كه آلات كشت برداشتى ، و آن همه ماده خر بودند و از پس هر خرى دو سه كره بودى ، و آن همه بندگان و رهيان بودندى كه كشت كردندى ، و او را هزار رمهء گوسپند بودند . و اندر خبرى ديگر چنين است كه اندر هر رمه‌اى هزار گوسپند بود .\r\nو ايدون گويند به بعضى اخبار اندر كه ايشان همه رهيان او بودند كه شبانى كردندى . و او را ده فرزند بود بزرگ شده ، از او هفت پسر بود و سه دختر بودند همه از ده سال برتر شده ، و ايشان را معلَّم آورده بودند و همى صحف ابراهيم آموختند . و خداى عزّ و جلّ را به زمين هيچ بنده‌اى نبود به عبادت ايّوب ، و پيوسته عابد بودى .\r\nو هيچكس را چندان نعمت نبود كه او را ، و خداى عزّ و جلّ آن نعمت وى همى افزود و به ميان فريشتگان اندر او را ثنا كرد و بستود ، و فريشتگان آسمان او را درود دادندى . ابليس او را حسد كرد بر آن حال او ، همچنانكه بر آدم ، خداى را گفت : يا ربّ ! ايّوب را بنزد تو عبادت بسيار است ، و كدام بنده است كه با چندين نعمت عبادت نكند ؟ ! يا ربّ ! مرا بر آن خواستهء او مسلَّط كن تا خواستهء او را هلاك كنم تا ببينى كه او كافر شود . خداى عزّ و جلّ خواست كه ابليس را بنمايد تصديق اين سخن خويش را كه او را گفته بود : * ( وَعِدْهُمْ وَما يَعِدُهُمُ الشَّيْطانُ إِلَّا غُرُوراً 17 : 64 ) * .\r\nگفت : اى ملعون ! هر چه خواهى و بتوانى بكن .\r\nابليس بيامد و بر زمين بانگى كرد و همه شياطين بر وى گرد آمدند . ايشان را گفت : مرا يارى كنيد تا خواستهء ايّوب را هلاك كنيم تا وى به خداى عزّ و جلّ كافر شود . و هر كجا ايّوب را خواسته‌اى بود و چهار پاى ، ديوان را بفرستاد و خود به تن\r\n","description":"","footnote":"","page_name":" 239 ","page_number":293},
  {"content":"\r\nخويش بنزد گوسپندان شد و از دهن آتشى بيرون دميد و به هوا اندر آتش خاست و آن گوسپندان و چهار پايان و بندگان كه شبانان بودند همه بسوختند . و ابليس سوى ايّوب آمد بر صورت يكى رهى كه چوپان بود و بر همه شبانان مهتر بود و گفت : يا ايّوب ! خداى از آسمان آتشى فرستاد و گوسپندان و چهارپايان و رهيان تو همه بسوختند ، جز من كس نرست . ايّوب گفت : اين همه مرا خداى تعالى داد و هم او باز ستد ، و اگر اندر تو خيرى بودى همچو ايشان بسوختى . ابليس خاكسار بازگشت .\r\nگفت : يا ربّ ! ايّوب ترا شناسد و به تو [ ب 
  ] يقين است كه او را بىروزى نگذارى ، مرا بر فرزندانش مسلَّط كن تا ايشان را هلاك كنم . گفتا : اى ملعون كردم .\r\nابليس بدان خانه آمد كه فرزندان ايّوب آنجا بودند و زمين را بلرزانيد ، و هر ده پسر و دختر و معلَّم هلاك شدند . و ابليس بيامد بر صورت معلَّم ، جامهء دريده ، و خون از وى همى دويد و گفت : يا ايّوب ! خداى عزّ و جلّ [ زلزله 
  ] افگند و آن خانه كه فرزندان تو اندر او بودند بر سر ايشان فرود آمد و همه بمردند و جز من كس نرست ، و من بيامدم تا ترا آگاه كنم ، و بر همه زمين هيچ جايى لرزه نيامد مگر آنجا ، و اگر تو بديدى آن فرزندان را زير آن خاك اندر كه به چه زارى مردند بسا اندوه كه تو كشيدى ! ايّوب را آب از چشم بجست از بهر فرزندان ، پس دل به خداى افگند و صبر كرد و جزع نكرد او را گفت : چند گويى ! همانا كه تو ابليسى . ابليس خاكسار بازگشت و گفت : يا ربّ ! مرا بر تن وى گمار . خداى عزّ و جلّ گفت : ترا بر دل و عقل و زبان وى كار نيست ، و ديگر اندامها ترا است . ابليس بيامد و ايّوب همى نماز كرد و چون سر بر سجده نهاد ، ابليس پيش روى وى به زمين فرو شد و بادى به بينى او اندر دميد چنان كه تف آتش به تن وى اندر بپراگند و همه اندام وى سرخ گشت و سوراخ شد و خون و زردابه دويدن گرفت ، و همه اندام وى كرم خاست از سر تا پاى ، و هيچ اندام وى درست نماند مگر سر و روى و چشم و دل ، و جز زن وى ، رحمه ، با وى هيچكس نماند ، و هر چه داشت بر وى نفقه كرد تا هيچ چيز نماند . پس به ديهها شدى و از بهر وى طعام آوردى ، و هر گاه كه كرم از ايّوب بيفتادى زن را اين [ گفتى 
  ]\r\n","description":"","footnote":"","page_name":" 240 ","page_number":294},
  {"content":"\r\nكه اين كرم را برگير و باز جاى نه تا روزى خويش بخورد و مزد او از من نشود ، تا چنان شد كه گنده شد و گند او مردمان را رنجه كرد و نتوانستند اندر آن ديه بودن با او . مردمان ديه او را از ديه بيرون انداختند ، و بر در ديه يكى تودهء خاك بود او را آنجا بيفگندند و گفتند تا ايدر بميرد .\r\nپس ايّوب اندر آن بلا هفت سال بماند و هر روز بلا بر بلا همى افزود و ايّوب صبر همى كرد و خداى را شكر همى كرد و يك ساعت زبان او نياسود از ذكر خداى عزّ و جلّ و تحميد و تهليل . و سخن نگفتى و بر دل او انديشه‌اى نرفتى كه خداى عزّ و جلّ نپسنديدى ، تا وى از حدّ صبر به حدّ جزع افتاد تا فريشتگان آسمان اندر او عجب بماندند ، و ابليس اندر كار وى خيره شد و متحيّر گشت و ندانست كه چه حيلت [ a 46 
  ] كند . پس انديشيد كه به حيلت زنش را از وى جدا كند تا ايّوب تنها بماند و كس او را تعهّد نكند ، مگر بدان اندر جزع كند . يك روز آن زن همى رفت با طعام كه سوى ايّوب شود . ابليس اندر راه پيش او آمد بر صورت پيرى و گفت : اى رحمه ! تو نه دختر افراييمى پسر پيغمبر عليه السّلام ؟ گفت : آرى . گفت : اين چه حالت است كه ترا همى بينم ؟ گفت : شوى من پيغامبر خداى تعالى است و او مبتلا شده است و او را همى خدمت كنم . گفت : ايّوب را خدمت مكن تا بلاى او به تو نرسد چون دست بر وى نهى . زن گفت : مرا چاره نيست كه او پيغمبر خداى است و شوى من است و او را بر من حقّ است ، و به روزگار نعمت از آن او بوده‌ام ، به شدّت از او جدا نشوم .\r\nابليس نوميد بازگشت از وى ، و رحمه ايّوب را بگفت . گفتا : آن ابليس است ، نگر تا ديگر باره با وى سخن نگويى . پس ديگر روز پيش رحمه آمد بر صورت مردى جوان نيكو روى ، او را گفت : اى زن ! تو كيستى بدين نيكويى ؟ گفت : مرا شويى هست پيغامبر و مبتلا شده است ، و من از مردمان طعام خواهم و به خدمت او برم و او را دهم و خدمت او كنم . گفتا : اى زن ! با اين روى نيكو مبتلايى را چه كنى ؟\r\nاو را بگوى تا ترا طلاق دهد تا من ترا به زنى كنم ، و من از فلان ده‌ام و خواستهء من چندين و چندين است ، آن همه ترا دهم و ترا نيكو دارم . زن گفت : شوهر من پيغامبر خداى است و من بر وى هيچكس ديگر نگزينم . ابليس از وى نوميد گشت . رحمه\r\n","description":"","footnote":"","page_name":" 241 ","page_number":295},
  {"content":"\r\nبنزديك ايّوب آمد و آنچه ابليس وى را گفته بود پيش او بگفت . ايّوب گفت : نه ترا گفتم كه با وى سخن مگوى ؟ ! اگر ديگر باره با وى سخن گويى من ترا بزنم . و چون روزگارى چند بر آمد ، ابليس ديگر باره بر صورت فريشته‌اى بيامد و گفت : نديدى كه خداى عزّ و جلّ ايّوب را چندين نعمت داده بود از زن و فرزند و خواسته ، آن همه را از او باز ستد و او را به دوزخ خواهد كردن . تو بارى خويشتن را از وى جدا كن تا ترا به دوزخ نكند و اين بلا بر تو نيايد چنان كه بر وى آمد . آن زن چون آن بديد كه او چه گفت ، رحمت آمدش بر ايّوب ، و ابليس اندر گذشت . و رحمه بنزديك ايّوب آمد و او را اين سخن بگفت . ايّوب را دل تنگ شد و سوگند خورد به خداى عزّ و جلّ كه اگر من از اين بلا برهم و درست شوم ترا صد چوب بزنم .\r\nپس روزگار برآمد و اين زن همچنان او را خدمت همى كرد ، و آن سه تن كه در آن ديه بر ايّوب گرويده بودند ، يكى را نام بلده و يكى نفر و سديگر ماترا ، ايشان [ هر سه 
  ] بيامدند تا ايّوب را ببينند از پس هفت سال ، و او را ديدند با آن سختى و بلا و عذاب ، گفتند : همانا خداى تعالى او را به لعنت كرده است و نامش از پيغامبرى ببرده .\r\nو ايّوب آن سخن ايشان بشنيد . چون ايشان برفتند ، دلش تنگ شد و سخت آمدش و با خداى مناجات كرد و بناليد و گفت : اى خداوند و پروردگار ! در اين سختى و بلا مرا فرياد رس كه جز تو رحمت كننده و آمرزنده نيست . چنان كه خداى گفت : * ( وَاذْكُرْ عَبْدَنا 38 : 41 ) * ، * ( أَيُّوبَ إِذْ نادى رَبَّه أَنِّي مَسَّنِيَ الضُّرُّ . وَأَنْتَ أَرْحَمُ الرَّاحِمِينَ ، فَاسْتَجَبْنا لَه فَكَشَفْنا ما به من ضُرٍّ 21 : 83 - 84 ) * . خداى عزّ و جلّ دعاى او را اجابت كرد و آن بلا و سختى را از وى برداشت . و ديگر جاى گفت خداى تعالى : * ( وَاذْكُرْ عَبْدَنا أَيُّوبَ إِذْ نادى رَبَّه أَنِّي مَسَّنِيَ الشَّيْطانُ بِنُصْبٍ وَعَذابٍ 38 : 41 ) * . خداى عزّ و جلّ به دو وحى كرد و گفت : يا ايّوب ! وقت فرياد رسيدن آمد . * ( ارْكُضْ بِرِجْلِكَ هذا مُغْتَسَلٌ بارِدٌ وَشَرابٌ 38 : 42 ) * . پاى بجنبان بر زمين .\r\nايّوب پاى بجنبانيد ، از زير پاى وى بر آن خاكدان چشمه‌اى آب بر آمد خوشتر از همه آبى كه در روى زمين بود ، و آن آب بر جوشيد و آبى پاك پديد آمد ، و خداى عزّ و جلّ فرمود كه خويشتن را بدان آب بشوى ، و ايّوب را قوّت نبود كه اندام را\r\n","description":"","footnote":"","page_name":" 242 ","page_number":296},
  {"content":"\r\nبجنبانيدى . آن زن او را از آن آب بر سر و تن ريخت تا خويشتن را بشست و آن كرمان و پليدى از تن وى فرود آمد و آن ريشى همه درست شد و نيكوتر از آن شد كه اوّل بود . پس خداى تعالى فرمود كه از اين آب بخور . ايّوب از آن بخورد و هر چه اندر اندرون وى رنج و بلا و مشقّت بود همه بيرون آمد و درست شد ، بهتر از آنكه بوده بود . و آن ديه امروز به شام اندر پيدا است و آن را قريهء ايّوب خوانند ، و من آن ديه و آن چشمه را ديده‌ام ، و هيچ بيمارى آنجا نشود و آن آب بخورد و خويشتن بشويد بدان آب كه نه همه بيمارى از وى بشود . و من آنجا به سال سيصد و سى و پنج بودم . و خداى عزّ و جلّ او را فرج داد ، ايّوب خواست كه رحمه را چوب زند كه سوگند خورده بود ، خداى به دو وحى فرستاد و گفت : * ( وَخُذْ بِيَدِكَ ضِغْثاً فَاضْرِبْ به وَلا تَحْنَثْ 38 : 44 ) * . و خداى عزّ و جلّ نخواست كه ايّوب را سوگند به دروغ شود ، و او گفته بود كه رحمه را صد چوب بزند ، و نيز رحمه چندان خدمت او كرده بود ، ايّوب را فرمود كه ضغثى بگير ، و ضغث درّه‌اى بود با دسته‌اى چوب باريك ، و بر همديگر بند و او را بزن ، چنان كه او را سخت درد نكند . ايّوب صد چوب باريك بر يك ديگر بست و رحمه زن خويش را از آن بزد تا سوگند او راست شد و صد چوب زده بود .\r\nو اين آيت را فقها و علما و اهل تفسير حجّت كرده‌اند اندر كار وى كه او را سوگند افتد و دشخوار شود از كار كردن از روى فقه [ b 46 
  ] حيلت آن است كه چيزى كنند كه او از سوگند بيرون آيد و سوگند دروغ نشود ، چنان كه مردى سوگند خورد كه من بدين سراى اندر نيايم ، و او را در آن خانه شدن چاره نبود و البتّه بايد رفتن ، حيلت وى آن است كه او را دست و پاى ببندند و اندر سراى برند چنان كه نتواند خويشتن را از آن باز داشتن ، تا او خود اندر نشده بود ، چنان كه ابو حنيفه رضى الله عنه گفته است كه اگر مردى همى نماز خواهد كردن ، سوگند خورد كه من بدين نماز اندر قرآن نخوانم ، و نماز بىقرآن نباشد ، حيلت آن است كه نماز پس امام كند به جماعت تا خواندن امام او را كفايت بود و سوگند او دروغ نشود . و حجّت اين همه اين آيت است كه خداى عزّ و جلّ ايّوب را فرمود تا بدين حيلت زخم او كرده آمد و سوگند ايّوب دروغ نشد ، و خداى عزّ و جلّ گفت : * ( فَاسْتَجَبْنا لَه فَكَشَفْنا ما به من ) *\r\n","description":"","footnote":"","page_name":" 243 ","page_number":297},
  {"content":"\r\n* ( ضُرٍّ وَآتَيْناه أَهْلَه وَمِثْلَهُمْ مَعَهُمْ رَحْمَةً من عِنْدِنا وَذِكْرى لِلْعابِدِينَ 21 : 84 ) * . و هر چه از ايّوب بشده بود از خواسته و چهار پاى و فرزند ، خداى عزّ و جلّ همه را به وى باز داد و گفت : رحمت كردم بر ايّوب تا يادگار باشد مر عابدان را و خداوندان عقل را ، و هر كه مرا شكر كند و به جاى من نيكويى كند ، من رنج او را ضايع نكنم . و ايّوب از پس آن نعمت اندر بسيار بزيست تا تمامى نود و سه سال ، پس بمرد . و از او بسيارى پسران بماندند و نسل او بسيار شد . و از ميان آن پسران پسرى را وصيّت كرد نام او حرمل ، و خداى او را پيغامبرى داد و او را ذو الكفل خواندند ، و خداى عزّ و جلّ او را به قرآن اندر ياد كرد و فرمود : * ( وَاذْكُرْ إِسْماعِيلَ وَالْيَسَعَ وَذَا الْكِفْلِ وَكُلٌّ من الأَخْيارِ 38 : 48 ) * .\r\nو اين ذو الكفل پسر ايّوب بود و خداى عزّ و جلّ او را پيغمبرى داد ، و اين پسر هفتاد و پنج ساله بود كه بمرد ، و پسرى را وصيّت كرد از آن خويش ، نام او عبدان ، و از پس [ بشرين 
  ] ايّوب ذو الكفل به فرزندان عيص اندر جز ايشان پيغمبر نبودند ، و الله اعلم .\r\n","description":"","footnote":"","page_name":" 244 ","page_number":298},
  {"content":"\r\n\r\nخبر شعيب پيغامبر عليه السّلام\r\nمحمّد بن جرير رحمة الله عليه ايدون گويد كه شعيب پيغامبر عليه السّلام از فرزندان ابراهيم بود نه از اسحق و نه از اسماعيل ، ليكن از فرزندان مدين بن ابراهيم بود : شعيب بن شمعون بن عفان بن نابت بن مدين بن ابراهيم بود ، و مادرش از فرزندان لوط بود . و گروهى ايدون گويند كه شعيب از فرزندان ابراهيم نبود و ليكن از فرزندان يكى بود از بابل كه بر ابراهيم گرويده بود و با ابراهيم هجرت كرده بود و به زمين شام آمده . و شعيب نابينا بود و هيچ پيغامبر نابينا نبود مگر شعيب كه نابينا و ضعيف بود ، و پيغامبرى آمدش و باك نداشت از قوم ، و سخنگوى بود و حاضر - جواب . و پيغامبر ما عليه السّلام او را خطيب الانبيا خواند از نيكويى [ سخن 
  ] كه او گفته است قوم را ، و سخنگوى بود و خداى را جواب و سؤال كردى . و قصّهء شعيب [ نه 
  ] به يك سورت اندر پديد كرده است چنان كه گفت . شعيب را [ پيغامبرى 
  ] به شهرى بود از زمين شام نام وى مدين ، و امروز آن شهر بر جاى است با آب [ و 
  ] زمين و سبزى و خرّمى و درختان و نعمتهاى بسيار . و خداى عزّ و جلّ اهل مدين را اصحاب الايكه خواند و گفت : * ( كَذَّبَ أَصْحابُ الأَيْكَةِ الْمُرْسَلِينَ . إِذْ قال لَهُمْ شُعَيْبٌ أَ لا تَتَّقُونَ 26 : 176 - 177 ) * . و ايكه به تازى غيضه باشد ، جاى درختان و مرغزار خرّم . و خداى تعالى ايشان را نعمتى بسيار داده بود و همه بتپرست بودند و ترازوها و پيمانه ها كم داشتندى . و هر مردى دو ترازو داشتى و دو پيمانه : يكى كم و يكى افزون . آنكه\r\n","description":"","footnote":"","page_name":" 245 ","page_number":299},
  {"content":"\r\nزيادت بودى بستدندى و آنكه كم بودى بدادندى . و ايشان را درم بودى و نسختندى ، و هر گاه كه درم بدادندى لختى از وى ببريدندى از گرداگرد آن چنان كه پيدا نبودى و كم شدى .\r\nو محمّد بن جرير ايدون گويد كه اهل آن مدين ديگر بودند و اصحاب الايكه ديگر ، و شعيب بدان هر دو شهر پيغامبر بود ، و نه چنين است كه او گفته است . و اندر تاريخ ايدون است كه اصحاب الايكه اهل مدين بودند ، و اين قول درستتر است .\r\nنبينى كه خداى عزّ و جلّ مدين را نام كرد و ايشان را به نقصان ترازو و پيمانه صفت كرد و ايدون گفت : * ( وَإِلى مَدْيَنَ أَخاهُمْ شُعَيْباً قال يا قَوْمِ اعْبُدُوا الله ما لَكُمْ من إِله غَيْرُه وَلا تَنْقُصُوا الْمِكْيالَ وَالْمِيزانَ 11 : 84 ) * . ديگر گفت : * ( كَذَّبَ أَصْحابُ الأَيْكَةِ الْمُرْسَلِينَ . ) *\r\n* ( إِذْ قال لَهُمْ شُعَيْبٌ أَ لا تَتَّقُونَ . إِنِّي لَكُمْ رَسُولٌ أَمِينٌ . فَاتَّقُوا الله وَأَطِيعُونِ . وَما أَسْئَلُكُمْ عَلَيْه من أَجْرٍ إِنْ أَجْرِيَ إِلَّا عَلى رَبِّ الْعالَمِينَ . أَوْفُوا الْكَيْلَ وَلا تَكُونُوا من الْمُخْسِرِينَ . وَزِنُوا بِالْقِسْطاسِ الْمُسْتَقِيمِ . وَلا تَبْخَسُوا النَّاسَ أَشْياءَهُمْ وَلا تَعْثَوْا في الأَرْضِ مُفْسِدِينَ 26 : 176 - 183 ) * . پس پديد آمد كه اين هر دو گروه يكى بودند به يك شهر .\r\nو بدين قصّهء شعيب يكى نكته اندر است از معنى لغت ، و آن آن است كه چون خداى عزّ و جلّ قوم نوح را ياد كرد ، نوح را برادر ايشان خواند و عاد و ثمود را و لوط را همچنين . و اين همه برادران به قرابت است و به نسبت نه برادرى به دين . پس چون شعيب را ياد كرد ايدون گفت : * ( كَذَّبَ أَصْحابُ الأَيْكَةِ الْمُرْسَلِينَ . إِذْ قال لَهُمْ شُعَيْبٌ 26 : 176 - 177 ) * . و نگفت : اخُوهُم ، زيرا كه شعيب نه از قبيلهء ايشان بود و نه از قرابت [ a 47 
  ] ايشان ، از بهر آن برادر نخواند . پس شهر را نام برد و او را برادر ايشان خواند ، و اين معنيى هست از جهت لغت سخت نيكو از ايشان كه اندر معانى قرآن سخن گفتند .\r\nپس خداى عزّ و جلّ به قرآن اندر گفت آنكه قوم شعيب را بخواند و آن مناظره ها كه ميان قومش و او رفت ، آنچه ايشان گفتند و آنچه او جواب گفت : * ( وَإِلى مَدْيَنَ أَخاهُمْ شُعَيْباً 11 : 84 ) * . گفت : شعيب را به اهل مدين فرستادم و به قوم مدين .\r\n* ( قال يا قَوْمِ اعْبُدُوا الله ما لَكُمْ من إِله غَيْرُه 11 : 84 ) * . ايشان را گفت : اى قوم ! خداى را عزّ و جلّ بپرستيد كه بجز الله هيچ خداى نيست . * ( وَلا تَنْقُصُوا الْمِكْيالَ وَالْمِيزانَ إِنِّي ) *\r\n","description":"","footnote":"","page_name":" 246 ","page_number":300},
  {"content":"\r\n* ( أَراكُمْ بِخَيْرٍ وَإِنِّي أَخافُ عَلَيْكُمْ عَذابَ يَوْمٍ مُحِيطٍ . وَيا قَوْمِ أَوْفُوا الْمِكْيالَ وَالْمِيزانَ 11 : 84 - 85 ) * . * ( قَدْ جاءَتْكُمْ بَيِّنَةٌ من رَبِّكُمْ 7 : 85 ) * . شما را از خداى پيام آمد كه جز او خداى نيست . كيلها و ترازوها راست داريد كه من ترسم كه شما را عذاب آيد ، و ديگر گفت : * ( فَأَوْفُوا الْكَيْلَ وَالْمِيزانَ وَلا تَبْخَسُوا النَّاسَ أَشْياءَهُمْ 7 : 85 ) * . پيمانه و ترازو راست كنيد و چيزى كه به مردم دهيد كم مدهيد . * ( وَلا تَعْثَوْا في الأَرْضِ مُفْسِدِينَ 11 : 85 ) * . و به زمين اندر فساد مكنيد . * ( ذلِكُمْ خَيْرٌ لَكُمْ إِنْ كُنْتُمْ مُؤْمِنِينَ 7 : 85 ) * . و اين سخن كه من شما را همى گويم بهتر است بدان جهان .\r\nپس گروهى بگرويدند ، و مردمان شام كه خبر پيغمبرى شعيب بشنيدند ، از هر شهرى همى آمدند كه او را ببينند و سخن او بشنوند ، قوم او بر راه بنشستندى و هر كه به شهر اندر آمدى و او را طلب كردى ، بيم كردندى و گفتندى : نگر كه به دين شعيب نگروى كه او ديوانه است و مردمان را به سخن بفريبد . شعيب قوم را گفت : * ( وَلا تَقْعُدُوا بِكُلِّ صِراطٍ تُوعِدُونَ وَتَصُدُّونَ عَنْ سَبِيلِ الله من آمَنَ به وَتَبْغُونَها عِوَجاً 7 : 86 ) * .\r\nو بر راه منشينيد و مردمان را بيم مكنيد و هر كسى كه به راه خداى تعالى آمد او را همى از راه مبريد و از راه راست به راه كژ ميفگنيد . پس ايشان را نعمتهاى خداى عزّ و جلّ ياد كرد و گفت : * ( يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ من رَبِّي وَرَزَقَنِي مِنْه رِزْقاً حَسَناً وَما أُرِيدُ أَنْ أُخالِفَكُمْ إِلى ما أَنْهاكُمْ عَنْه إِنْ أُرِيدُ إِلَّا الإِصْلاحَ مَا اسْتَطَعْتُ وَما تَوْفِيقِي إِلَّا بِاللَّه عَلَيْه تَوَكَّلْتُ وَإِلَيْه أُنِيبُ 11 : 88 ) * . و ديگر گفت : * ( وَاذْكُرُوا إِذْ كُنْتُمْ قَلِيلًا فَكَثَّرَكُمْ 7 : 86 ) * . و شما را امروز عدد بسيار است ، پنداريد كه شما نه بسايد ؟ ياد كنيد كه شما اندكى بوديد ، خداى عزّ و جلّ عدد شما را بسيار كرد . و ايشان را بيم كرد از عذاب قومهاى پيشين و گفت : * ( وَانْظُرُوا كَيْفَ كانَ عاقِبَةُ الْمُفْسِدِينَ 7 : 86 ) * . پس آن كسها كه به دو گرويده بودند ، دل خوش كردند و بر خداى ثقت نمودند .\r\nپس گفت : * ( وَإِنْ كانَ طائِفَةٌ مِنْكُمْ آمَنُوا بِالَّذِي أُرْسِلْتُ به وَطائِفَةٌ لَمْ يُؤْمِنُوا فَاصْبِرُوا حَتَّى يَحْكُمَ الله بَيْنَنا وَهُوَ خَيْرُ الْحاكِمِينَ 7 : 87 ) * . گفت اگر گروهى از شما به من بگرويدند ، آن گروندگان را گفت : صبر كنيد تا خداى عزّ و جلّ ميان ما و ميان ديگران حكم كند ، آنگاه كه خواهد ايشان را هلاك كند و ما را از ايشان برهاند . * ( قال ) *\r\n","description":"","footnote":"","page_name":" 247 ","page_number":301},
  {"content":"\r\n* ( الْمَلأُ الَّذِينَ اسْتَكْبَرُوا من قَوْمِه لَنُخْرِجَنَّكَ يا شُعَيْبُ وَالَّذِينَ آمَنُوا مَعَكَ من قَرْيَتِنا 7 : 88 ) * .\r\nآن بزرگان قوم او و مهتران او را گفتند : اى شعيب ! ما ترا از اين شهر خويش بيرون كنيم با هر كه به تو بگرويده‌اند . * ( أَوْ لَتَعُودُنَّ في مِلَّتِنا 7 : 88 ) * . يا باز به دين ما آيند . شعيب گفت : * ( أَ وَلَوْ كُنَّا كارِهِينَ . قَدِ افْتَرَيْنا عَلَى الله كَذِباً إِنْ عُدْنا في مِلَّتِكُمْ بَعْدَ إِذْ نَجَّانَا الله مِنْها 7 : 88 - 89 ) * . و اگر ما به دين شما باز آييم ، بر خداى عزّ و جلّ دروغ گفته باشيم كه گفتيم جز او خداى نيست ، پس او را شريك گفته باشيم . * ( وَما يَكُونُ لَنا أَنْ نَعُودَ فِيها إِلَّا أَنْ يَشاءَ الله رَبُّنا وَسِعَ رَبُّنا كُلَّ شَيْءٍ عِلْماً عَلَى الله تَوَكَّلْنا رَبَّنَا افْتَحْ بَيْنَنا وَبَيْنَ قَوْمِنا بِالْحَقِّ وَأَنْتَ خَيْرُ الْفاتِحِينَ 7 : 89 ) * . ميان ما حكم كن اى خداوند و پروردگار ، و هر كه به راه راست است او را نصرت ده ، و هر كه بر راه راست نيست او را هلاك كن كه تو بهترين همه حاكمانى .\r\nپس قوم او مهتران را گرد كردند و گفتند : * ( وَقال الْمَلأُ الَّذِينَ كَفَرُوا من قَوْمِه لَئِنِ اتَّبَعْتُمْ شُعَيْباً إِنَّكُمْ إِذاً لَخاسِرُونَ 7 : 90 ) * . اگر شما مر شعيب را متابع شويد ، زيان كنيد هم در دنيا و هم دين خويش را . پس هر چند ايشان قوم را از شعيب نهى مىكردند ، شعيب همى خواند و ايشان را همى گفت : * ( وَلا تَعْثَوْا في الأَرْضِ مُفْسِدِينَ 7 : 74 ) * . به زمين خداى اندر تباهى مكنيد و خلق را از راه خدا باز مداريد و ترازو و پيمانه كم مكنيد . * ( بَقِيَّتُ الله خَيْرٌ لَكُمْ إِنْ كُنْتُمْ مُؤْمِنِينَ 11 : 86 ) * . چون شما ترازو و پيمانه راست داريد ، خداى عزّ و جلّ شما را ثواب دهد و بركت كند و خواستهء شما را بيفزايد . * ( قالُوا يا شُعَيْبُ أَ صَلاتُكَ تَأْمُرُكَ أَنْ نَتْرُكَ ما يَعْبُدُ آباؤُنا 11 : 87 ) * . گفتند : يا شعيب ! اين دين تو ترا چنين مىفرمايد كه ما را گويى كه آنكه پدرانمان پرستيدند ، از بتان [ b 47 
  ] دست باز داريد . * ( أَوْ أَنْ نَفْعَلَ في أَمْوالِنا ما نَشؤُا 11 : 87 ) * . و ما را از خواستهء ما باز دارى تا هر چه خواهيم كنيم ، خواهيم كم كنيم خواهيم افزون . * ( إِنَّكَ لأَنْتَ الْحَلِيمُ الرَّشِيدُ 11 : 87 ) * . تو مردى نابخردى و بر راه راست .\r\nو اين سخن استهزا بود شعيب را و بر وى فسوس گفتند ، چنان كه مردى كه خواهى كه گويى بىخردى ، گويى با خردى ! و شعيب گفت : * ( يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ من رَبِّي 11 : 88 ) * . خداى تعالى راه راست كرد و هويدا كرد . * ( وَرَزَقَنِي مِنْه رِزْقاً حَسَناً 11 : 88 ) * . و مرا\r\n","description":"","footnote":"","page_name":" 248 ","page_number":302},
  {"content":"\r\nنيكويى و راه راست روزى كرد . * ( وَما أُرِيدُ أَنْ أُخالِفَكُمْ إِلى ما أَنْهاكُمْ عَنْه إِنْ أُرِيدُ إِلَّا الإِصْلاحَ مَا اسْتَطَعْتُ وَما تَوْفِيقِي إِلَّا بِاللَّه عَلَيْه تَوَكَّلْتُ وَإِلَيْه أُنِيبُ 11 : 88 ) * . گفتا :\r\nخداى خود روزى داده است نيكو ، و من همى نخواهم كه با شما مخالف شوم مگر بدين كه من شما را از آن نهى كنم ، و من هيچ چيز نخواهم جز صلاح شما و توفيق من از خدا است ، بر او اعتماد كنم و دل با وى گردانم تا مرا نگاه دارد از اين كه شما همى بيم كنيد . * ( وَيا قَوْمِ لا يَجْرِمَنَّكُمْ شِقاقِي أَنْ يُصِيبَكُمْ مِثْلُ ما أَصابَ قَوْمَ نُوحٍ أَوْ قَوْمَ هُودٍ أَوْ قَوْمَ صالِحٍ 11 : 89 ) * .\r\nلا يجرمنّكم اى لا يحملنّكم عدوانى و خلافى .\r\nگفت : نگريد يا قوم از بهر عداوت و خلاف با من به عذاب خداى نيفتيد ، و به شما آن نرسد كه به قوم نوح و قوم هود و قوم صالح رسيد . * ( وَاسْتَغْفِرُوا رَبَّكُمْ ثُمَّ تُوبُوا إِلَيْه إِنَّ رَبِّي رَحِيمٌ وَدُودٌ 11 : 90 ) * . و معنى ثمّ و او است ، يعنى اسْتَغفِرُوا وَتُوبُوا . * ( قالُوا يا شُعَيْبُ ما نَفْقَه كَثِيراً مِمَّا تَقُولُ وَإِنَّا لَنَراكَ فِينا ضَعِيفاً وَلَوْ لا رَهْطُكَ لَرَجَمْناكَ 11 : 91 ) * . ما ندانيم اى شعيب كه تو همى چه گويى ؟ ! و همى دانستند و ليكن اين بر روى استخفاف بود . و ما ترا همى ضعيف بينيم به ميان خويش اندر ، و اگر عشيرت و خويشاوندان تو چنين بسيار نيستندى ، ما ترا به سنگ بكشتمانى . * ( وَما أَنْتَ عَلَيْنا بِعَزِيزٍ 11 : 91 ) * . و تو بر ما نه گرامىاى . شعيب گفت : * ( يا قَوْمِ أَ رَهْطِي أَعَزُّ عَلَيْكُمْ من الله 11 : 92 ) * .\r\nمردمان من و قرابت من بر شما عزيزتر و گرامىتر از خداى عزّ و جلّ ؟ * ( وَاتَّخَذْتُمُوه وَراءَكُمْ ظِهْرِيًّا 11 : 92 ) * . و خداى تعالى را از پس پشت افگنديد و از وى نمىترسيد و از مردمان من مىانديشيد . * ( إِنَّ رَبِّي بِما تَعْمَلُونَ مُحِيطٌ . وَيا قَوْمِ اعْمَلُوا عَلى مَكانَتِكُمْ إِنِّي عامِلٌ 11 : 92 - 93 ) * . اى قوم ! شما كار خويش كنيد و من كار خويش كنم .\r\nاين سخن نه بر معنى امر است ، بر معنى وعيد است . * ( سَوْفَ تَعْلَمُونَ من يَأْتِيه عَذابٌ يُخْزِيه وَمن هُوَ كاذِبٌ وَارْتَقِبُوا إِنِّي مَعَكُمْ رَقِيبٌ 11 : 93 ) * . زود بود كه بدانيد و ببينيد كه عذاب آيد ، و كه را آيد و كه رهد از شما و كه دروغزن است و كه راستگوى است .\r\nگر شما حكم خداى را چشم داريد ، من نيز همى چشم دارم . ايشان او را ايدون گفتند : * ( قالُوا إِنَّما أَنْتَ من الْمُسَحَّرِينَ 26 : 185 ) * . بدرستى كه ترا جادوى كرده‌اند و تو ديوانه\r\n","description":"","footnote":"","page_name":" 249 ","page_number":303},
  {"content":"\r\nشده‌اى و بسيار همى گويى . * ( وَإِنْ نَظُنُّكَ لَمِنَ الْكاذِبِينَ 26 : 186 ) * . و زى ما چنان است كه تو دروغ گويى . * ( فَأَسْقِطْ عَلَيْنا كِسَفاً من السَّماءِ إِنْ كُنْتَ من الصَّادِقِينَ 26 : 187 ) * . اگر تو راستگويى و پيغمبرى بهرى از آسمان بر زمين افگن تا ما بدانيم كه تو پيغمبرى .\r\n* ( قال رَبِّي أَعْلَمُ بِما تَعْمَلُونَ 26 : 188 ) * . گفت : خداى داند كه شما چه مىكنيد . پس هيچكس نبود از پيغمبران كه خداى عزّ و جلّ او را اندر قرآن ياد نكرد و صفت نكرد خواندن او قوم را و مناظره كردن با ايشان و هر سخنى ايشان را جواب محكم دادن ، چنان كه شعيب عليه السّلام .\r\nپس شعيب هر چند جهد كرد و جز آنكه گرويده بودند هيچ خلق ديگر نگرويدند ، و شعيب از ايشان به ستوه آمد . پس وقت عذاب رسيد و ايشان بيش نگرويدند . و خداى عزّ و جلّ ايشان را به دو گونه عذاب كرد ، چنان كه گفت : * ( وَلَمَّا جاءَ أَمْرُنا نَجَّيْنا شُعَيْباً وَالَّذِينَ آمَنُوا مَعَه بِرَحْمَةٍ مِنَّا . وَأَخَذَتِ الَّذِينَ ظَلَمُوا الصَّيْحَةُ 11 : 94 ) * . و ديگر گفت : * ( فَكَذَّبُوه فَأَخَذَهُمْ عَذابُ يَوْمِ الظُّلَّةِ 26 : 189 ) * . خداى خواست كه ايشان را عذاب كند ، گرما بر ايشان افتاد به شب و روز تا ايشان را صبر و قرار نماند .\r\nپس بر يك فرسنگى از شهر ابرى پديد آمد و آفتاب بپوشيد و هر كه بتوانست از شهر بيرون آمدن به زير آن ابر آمد مگر راحتى يابند و از آن گرما يك زمان برهند ، و هر كه نتوانست از زنان و پيران و كودكان به خانه اندر شدند مگر خنكتر باشد ، خداى تعالى از آن ابر آتشى فرستاد و از زير زمين تف آتش بر آورد و هر كه زير آن ابر اندر بودند بر زمين بخوشيدند و بريان شدند .\r\nپس جبرئيل عليه السّلام آواز داد به سهم تا همه بمردند جز شعيب و آنكه به دو ايمان آورده بودند ، چنان كه خداى عزّ و جلّ گفت : * ( وَلَمَّا جاءَ أَمْرُنا نَجَّيْنا شُعَيْباً وَالَّذِينَ آمَنُوا مَعَه بِرَحْمَةٍ مِنَّا 11 : 94 ) * . پس خداى عزّ و جلّ گفت : * ( الَّذِينَ كَذَّبُوا شُعَيْباً كَأَنْ لَمْ يَغْنَوْا فِيهَا الَّذِينَ كَذَّبُوا شُعَيْباً كانُوا هُمُ الْخاسِرِينَ 7 : 92 ) * . و گفت : آن كسها كه شعيب را دروغزن كردند ، همه هلاك شدند ، گويى نيز خود اندر جهان نبودند . از پس آن شعيب با مؤمنان اندر آن شهر بسيار شدند [ a 48 
  ] تا موسى از مصر بنزديك وى آمد و او دختر را به موسى داد صلوات الله عليهما .\r\n","description":"","footnote":"","page_name":" 250 ","page_number":304},
  {"content":"\r\n\r\nخبر منوچهر الملك\r\nهميشه مر عجم را ملكى بودى كه اين پيغمبران كه به زمين شام بيرون آمدندى و به زمين مغرب ، به وقت او بيرون آمدندى . و جاى ملوك عجم به زمين بابل بود به اقليم عراق آنجا كه امروز شهر بغداد است و شهرهاى اهواز و كوفه و بصره . و گروهى به زمين پارس نشستندى ، و از اين ملكان عجم كس بود كه عرب به فرمان او بودى ، و ملوك شام و ملوك يمن او را فرمان كردندى ، و كس بود كه ملك او از رود فرات و دجله ، از آن سو نگذشت ، و كس از عرب و زمين مغرب فرمان او نكرد .\r\nو اين منوچهر ملكى بود از عجم بزرگوار ، و پادشاهى او تا شام و يمن و مغرب شده بود ، و ليكن ملك مصر از عماليق بود چنان كه نسبت ايشان گفتيم به حديث يوسف اندر ، و همه فرعونان بودند و هيچ ملوك جهان را فرمان نكردند ، نه ملوك شرق را و نه ملوك غرب را . و مملكت اين منوچهر ملك تا به مغرب شده بود و ليكن فرعون مصر فرمان او نكردى و زمين مصر از ملك او بيرون بود ، و زمين شام و حجاز و يمن اندر ملك وى بود ، و موسى عليه السّلام به زمان وى بيرون آمد . و اين منوچهر ملك پادشاهى بود به عدل و داد و تدبير و راى ، و او را با ملوك ترك و ملوك مشرق حربها افتاد . و او خطبه‌اى كرده است كه همه ملوك را واجب است كه خطبهء او بخوانند و بدانند و كار بندند . و آن خطبه اندر اين كتاب ياد كرده است و گفته .\r\n","description":"","footnote":"","page_name":" 251 ","page_number":305},
  {"content":"\r\nاين منوچهر از فرزندان افريدون بود و قصّهء افريدون پيش از اين ياد كرديم ، آنكه بيرون آمد و بيوراسب را ، آنكه نامش ضحّاك بود ، بكشت و كاوهء اصفهانى را سپاهسالار كرد ، و افريدون خود به ملك بنشست ، و او را سه پسر بود : يكى طوج ، و تور نيز گويند ، و ديگر سلم ، و سديگر ايرج . و چون بمرد مملكت به سه بهر كرد و بدين هر سه پسر داد ، و ايرج كهتر بود . و چون افريدون در گذشته بود ، آن دو پسر مر ايرج را بگفتند : پدر بر ما ستم كرد و تو كهتر بودى مملكت به تو بيشتر داد . او را بدين سبب بكشتند ، و خود سلم و تور مملكت به دو نيم كردند و بگرفتند .\r\nو اين منوچهر از فرزندان ايرج بود و نسبت او ايدون گفتند : منوچهر بن ميشحون بن شروسك بن اترك بن يمك بن فرشك بن پشنگ بن فرزكورك بن كوذك بن ايرج ابن فريدون الملك . و خداوندان علم نسبت از علماى عجم بدين نسبت او اندر خلاف كرده‌اند . گروهى چنين گفتند و گروهى گفتند كه او از پشت افريدون بود ، دختر ايرج را به زنى كرده بود و با وى ببود ، و ايشان بر دين آتشپرستى بودند ، با دختر و خواهر بودن حلال داشتندى . پس افريدون دختر پسر خويشتن بخواست و با وى ببود . و نام اين دختر كوشكره بود و از او دخترى آمد نام او مسحرك و پسرى آمد نام وى مسحرفاغ . پس اين برادر با خواهر ببود و از ايشان منوچهر آمد ، و هنوز افريدون زنده بود . او را پيش او بردند ، سخت نيكو و با خرد يافتش ، چون بديد گفت : اين ملكى بزرگ باشد ، و تاج بر سر او نهاد و از [ بر 
  ] سرش بداشت از بهر فال ملك را .\r\nو افريدون بمرد و پسرانش تور و سلم مر ايرج را كه پدر اين كودك بود بكشتند و ملك بگرفتند سيصد سال ، و اين منوچهر بزرگ شد به زمين رى آنجا كه زاده بود .\r\nو گروهى گفتند كه به زمين دماوند بود . چون بزرگ شد ، پادشاهى بگرفت ، و تور و سلم هر دو زنده بودند . سپاه سوى ايشان كشيد و حرب كرد و هر دو را بكشت از بهر خون پدر خود ، و تاج بر سر نهاد و ملكى بود با داد و عدل و هيبت و صد و بيست [ سال 
  ] ملك او بود ، و هر شهرى اندر پادشاهى [ او بود 
  ] فرمود كه گرداگرد شهر كنده كنند ، و نخستين كسى كه اندر جهان كنده كرد او بود . و به هر شهرى آلات حرب و\r\n","description":"","footnote":"","page_name":" 252 ","page_number":306},
  {"content":"\r\nسلاح بسيار كرد . و هر جايى و دهى دهقانان را فرمود كه آبادانى اين شهر و اين ديه از تو خواهم ، و رعيّت را بفرمود كه فرمان او كنند تا جهان آبادان شود ، و مملكت به داد و فراخى بداشت صد و بيست سال . و چون از ملك وى شصت سال بگذشت ، موسى عليه السّلام به پيغمبرى بيرون آمد و به مصر شد و فرعون غرقه شد و دين موسى به شام و مغرب آشكارا شد .\r\nو منوچهر به خويشتن مشغول بود ، و افراسياب ملك ترك بر او بيرون آمده بود و زمين مشرق بر او تباه كرده ، و به زمين شام به موسى نرسيد . و اين افراسياب ملك ترك بود پسر افشنج ، و ملكى بزرگ بود و همه تركان و خلق زمين مشرق به فرمان او بودند و نشست او به بلخ بود و گاه گاه به [ مرو 
  ] . و اين همه تا ما وراء النّهر تركان داشتند و ملك و خرگاهها و خانه هاى تركان بود تا سرخس و تا حدّ عقبهء مزدران از نشابور بر سه منزل ، از اين سو همه تركان داشتند و ملك افراسياب بود و سپاه او را عدد پيدا نبود ، و پادشاهى او از حدّ سرخس بود تا جيحون ، و با اين زمينها آب راسو تا فرغانه و همه زمين تركستان تا حدّ چينستان او را بود . و او سپاهى بسيار بكشيد و به حرب [ b 48 
  ] منوچهر آمد و خود چند بار منوچهر را بشكست و اندر زمين طبرستان او را اندر حصار كرد و سپاه گرداگرد او فرود آورد و چند سال بر در طبرستان و آن حدود نشسته بود با تركان ، و منوچهر به شهرى كه آن را آمل خوانند به حصار بود . و گرداگرد طبرستان همه بيشه است و درختان بسيار . و تركان و غريبان آنجا كار نتوانستند كردن .\r\nو اندر اخبار ديگر ايدون است و خود خواندم به كتاب فضايل شهرها اندر به فضيلت شهر آمل كه قصبهء طبرستان است و ملوك طبرستان را نشست آنجا بود ، و هيچ چيز نيابند از خوردنى از طعام و شراب و ميوه و ديگ افزارها و ديگر دانه ها و شكر و پانيذ و جامه هاى پوشيدنى از فرش تابستانى و زمستانى و هر چه مردم را بدان حاجت آيد كه نه در شهر آمل باشد ، و از بيرون نبايد طلب كردن . و ملك افراسياب با همه سپاه ترك بر در شهر آمل ده سال بنشست و منوچهر را به حصار داشت با سپاه خويش كه اندر آمل بودند . هيچ چيزى از اين جمله از بيرون شهر\r\n","description":"","footnote":"","page_name":" 253 ","page_number":307},
  {"content":"\r\nنبايست آوردن . و اندر شهر چيزها [ بود 
  ] از جامه ها و گليمهاى الوان كه اندر شهرهاى ديگر نبود ، و از اسپرغمها و رياحين چون اترنج و ديگر چيزها كه او همى افراسياب را هديه فرستاد و او را ايدون گفت : چند توانى بر در اين شهر بودن و مرا اين حصار چه زيان دارد و بر من چه تنگى بود ؟ ! و هر چه به جهان اندر است همه بدين شهر اندر هست ، و مرا از بيرون اين شهر به هيچ چيز حاجت نيست ، و بدين شهر بسيار چيزها است از ميوه و رياحين كه به جهان اندر نيست . و افراسياب را از هر چيزى بفرستاد .\r\nو ايدون خواندم كه منوچهر را بدين ده سال اندر از بيرون شهر هيچ نبايست مگر پلپل كه ايشان اندر ديگها كردندى و از آن نشكفتندى كه پلپل رطوبت را ببرد . و آن شهر بر لب دريا است و هواش با رطوبت بود ، و پلپل از زمين هندوستان برند آنجا و به همه جهان . و منوچهر حكما را گرد كرد و گفتا : به كار اين پلپل چه حيلت كنم كه بدين هوا اندر از آن چاره نيست . حكما گفتند : ايدر يكى تره است كه زنجبيل [ خوانند 
  ] ، بفرماى تا آن را اندر ديگها كنند كه به جاى پلپل كار كند . منوچهر شاد شد و آن تره را به جاى پلپل كار بستند و تا امروز آن تره آنجا هست . و منوچهر را از بيرون آن شهر به هيچ چيز حاجت نيامد كه از جاى ديگر بياوردندى .\r\nپس چون ده سال برآمد ، افراسياب بر در شهر ستوه شد با سپاه ، و با منوچهر صلح كرد و بازگشت . اكنون بدين كتاب اندر محمّد بن جرير ايدون گويد كه صلحشان بر آن شرط افتاد كه حدّى بنهند ميان ترك و آن عجم ، هر چه از آن سوى حدّ تركستان است ملك ترك را بود ، يعنى افراسياب ، و هر چه از اين سوى است منوچهر را بود . و هيچكس را [ از 
  ] ايشان نبايد كه به حدّ يك ديگر اندر آيند . و چنان گفتند كه مردى را بنگرند به لشكر منوچهر اندر كه از وى با قوّتتر نبود . و وى تيرى بيندازد و هر كجا آن تير بيفتد آن سرحدّ مملكتشان بود ، اگر تير از آن سوى حدّ ترك بود ، افراسياب را بود ، و اگر از اين سوى عجم بود منوچهر را بود . و بر اين بنهادند و هر دو ملك با سپاهها بر اين اتّفاق كردند و عهد نبشتند و صلحنامه بكردند .\r\n","description":"","footnote":"","page_name":" 254 ","page_number":308},
  {"content":"\r\n\r\n[ حديث صلح منوچهر و افراسياب 
  ]\r\nپس منوچهر مردى با قوّت بنگريست كه نامش آرش بود و اندر همه روى زمين از وى تيراندازتر نبود و با قوّتتر ، و او را بفرمود كه بر سر كوه دماوند شود ، و آن كوهى است بدان زمين اندر كه هيچ كوهى نيست بلندتر از آن ، و يك تير به همه نيروى خود بيندازد تا كجا افتد .\r\nآرش از سر كوه تير بينداخت و تير او از طبرستان و زمين گرگان و از نشابور و از سرخس تا لب جيحون افتاد ، از اين همه شهرها و بيابان بگذشت و افراسياب را سخت اندوه آمد كه چنان پادشاهى از حدّ سرخس تا لب جيحون منوچهر را بايست دادن ، و عهد كرده بود و صلحنامه نبشته ، نتوانست از آن شرط بازگشتن و خلاف كردن . سپاه را باز گردانيد و از جيحون از آن سو گذشت ، و جيحون ميان حدّ نهادند .\r\nو منوچهر از حصار بيرون آمد و به رى رفت و به ملكت بنشست و از لب جيحون تا حدّ يمن و مغرب و همه آن پادشاهى او را گشت و داد ميان خلق اندر بگسترد ، و دهقانان به هر شهرى و هر دهى بنشاند و ايشان را آبادانى فرمود ، و از رود جيحون سوى بلخ رودهاى بسيار كرد و سوى مغرب رود فرات روان كرد و جهان آبادان گشت ، و خراجها بر خلق سبك كرد و خواسته هاى بسيار بر وى گرد آمد و سپاه را روزى فرمود دادن افزونى . و هر كسى را طبقات جدا كرد ، آنكه به شمشير كارزار كند و آنكه به زوبين و آنكه به نيزه و آنكه تيراندازان بودند . و هر كسى را گروه گروه\r\n","description":"","footnote":"","page_name":" 255 ","page_number":309},
  {"content":"\r\nجدا كرد و گروه تيراندازان را بر همه سپاه مهتر كرد و ايشان را مقدّمهء سپاه كردند تا به وقت حرب ايشان درم بيش ستانند .\r\nو آن مرد آرش نام را بر همه سپاه مهتر كرد و حكم او به همه پادشاهى اندر روان كرد ، و جهان آبادان كرد و نرخها ارزان شد و خلق به آسانى افتاد سى و پنج سال .\r\nپس افراسياب بمرد و ملك به پسرش آمد . [ a 49 
  ] و سالى چند بر آمد ، و تركان از لب جيحون درگذشتند و كنارهء پادشاهى مضطرب شد و او از آن تافته گشت ، و مهتران سپاه را بخواند و ايشان را پند داد و گفت :\r\nاى مردمان ! نه مردمان اندر جهان شماايد ، جز شما اندر جهان مردم بسياراند و هر كسى كار خويش همى كنند و از جاى خويش همى جنبند ، و شما خفته و آهسته و راحت و آسانى گزيده ، و مردم آنگاه مردم بود كه او را حركت و جنبش بود تا منفعت خويش بداند و بگيرد و دشمن را از خويشتن باز دارد . چون حركت نكند و كارى نكند از شمار مردگان باشد نه از شمار زندگان . و اين سپاه ترك آمد و كنارهء پادشاهى بگرفت و اين از خاموشى ما بود كه با ايشان حرب نكرديم و از ايشان باك نداشتيم و آهنگ ايشان نكرديم ، و شما كاهلى و آسودن پيشه كرديد تا ايشان آهنگ شما كردند . و خداى عزّ و جلّ اين ملك مرا بداد تا من سپاس دارى كنم به نگاه داشتن مملكت و نيكو داشت رعيّت و داد كردن بر خلق و آبادان كردن جهان تا مرا اين عطا افزون كند بدين جهان و ثواب بدان جهان ، نه ناسپاسى كنم و خلق را و پادشاهى را ضايع كنم تا بدين جهان ملك از من باز ستاند و بدان جهان عقوبت كند .\r\nو مرا خداى عزّ و جلّ از اهل بيت ملك آفريد و اين ملك به من داد و من اين ملك را ضايع نكنم ، و فردا همه خلق گرد آييد تا من مقصود خويش بگويم و فرموده بفرمايم .\r\nايشان همه عذر خواستند و مطاوعت نمودند و بازگشتند .\r\n","description":"","footnote":"","page_name":" 256 ","page_number":310},
  {"content":"\r\n\r\n[ خطبه كردن منوچهر مر سپاه و رعيت را 
  ]\r\nپس چون ديگر روز بود ، فرمود تا سپاه را همه در حضرت حاضر آوردند گروه گروه را بجملگى گرد كردند و همه رعيّت كه در آن نزديك بود ، خرد و بزرگ ، بياوردند و هر كس را از مهتران سپاه و مهتران رعايا بر جاى خويش بنشستند تا اندر مرتبت كس تقصيرى نيفتاد ، و خود بر تخت ملك بنشست و تاج بر سر نهاد و موبد موبدان را برابر خويش بر تخت نشاند ، و موبد مهتر همه علما و حكماى زمانهء ايشان بود ، چون دانست كه هر كس به جاى خويش بنشستند ، بر تخت بر پاى خاست و ايشان را فرمود كه شما همه بر جايگاه خويش بنشينيد ، من از بهر آن بر پاى خاستم تا همه شما مرا ببينيد و سخن مرا بشنويد و هر چه بگويم همه را فهم كنيد . پس ايشان را خطبه كرد و پند داد .\r\n","description":"","footnote":"","page_name":" 257 ","page_number":311},
  {"content":"\r\n\r\nخطبهء منوچهر الملك\r\nو ابتداى خطبه خداى را حمد و سپاس گفت و طاعت و بندگى نمود ، پس ايشان را ايدون گفت كه : اى مردمان ! اين همه كه شما مىبينيد بدين چندين بسيارى [ و 
  ] چندين گونه خلق كه اندر جهاناند همه را خالقى است كه ايشان را از نيست پديد آورد و آفريدگار همه است و نعمت بر اين خلق از او است . بر همگنان واجب و لازم است مر آفريدگار خويش را پرستيدن و بر نعمت او سپاسدارى كردن و خود را به قضاى او سپردن كه هر چه بودنى است چاره نيست كه بباشد ، و هيچكس ضعيفتر از مخلوق بر درگاه خالق نيست ، و اگر اين مخلوق به خود چيزى نه از او جويد نيابد ، و اگر از او جويد بيابد ، و هيچكس تواناتر و قوىتر از خالق نيست بر همه خلق زيرا كه هر گاه كه مخلوقى را بجويد ، خود به دست قدرت وى اندر است . پس از همه چيز خالق قوىتر بود ، و از همه ، اين مخلوق ضعيفتر كه هر چه بجويد به خود يافت نتواند و چون از او گريخت جويد نتواند ، و انديشه كردن از خالق مخلوق را روشنايى افزايد اندر دل و جان ، و ناانديشيدن از اين ، تاريكى افزايد در دل و جان .\r\nو پيشينگان رفتند و جهان به ما دست باز داشتند ، و ما را چاره نيست از پس ايشان رفتن ، و ايشان چناناند چون بيخ درخت مر درخت را و ما ايشان را چون شاخ درخت را ، و چون شاخ را بيخ بر كشى ، از پس آن چه مايه پايد و چه پايدارى كند ؟ ! ما نيز از پس ايشان چه قدر پاييم اندر اين جهان ؟ !\r\n","description":"","footnote":"","page_name":" 258 ","page_number":312},
  {"content":"\r\nو خداى عزّ و جلّ به بزرگى خويش اين ملك ما را داد و ما او را بدين سپاس داريم و بر همه نعمتها كه ما را داده است ، و از وى خواهيم تا ما را به سپاسدارى نيرو دهد و بر راه راست بدارد و دل ما را بر يقين بدارد تا ما بدانيم كه اين همه از وى است و بازگشت باز وى است ، و آگاه باشيد كه ملك را بر سپاه و رعيّت حقّ بود و رعيّت را نيز بر ملك حقّ بود و سپاه را نيز حقّ بود . امّا حقّ ملك بر سپاه آن است كه او را مطيع باشند و با دشمن او حرب كنند و او را نصيحت كنند اندر آن حرب تا دشمن را از او دفع كنند و پادشاهى بر وى نگاه دارند . و حقّ سپاه و رعيّت بر ملك آن است كه ايشان را روزيها بدهد و در وقت خويش بديشان رساند بىتأخير ، و ايشان ملك را چناناند چون پر و دم مرغ ، و مرغ بىپر و دم به كار نيايد . همچنين چون سپاه از ملك جدا شود آن ملك به كار نيايد ، و ملك را فرمان برند و جهان آبادان دارند و كشت و ورز كنند و درخت بنشانند و بنا كنند تا جهان آبادان بود ، و ايشان در خراج ملك دادن تأخير نكنند . و حقّ ملك بر رعيّت آن است كه بر ايشان داد كند [ b 49 
  ] و ستم نكند ، و خراج از ايشان به رفق و نرمى ستاند و بر ايشان دشخوار نكند و سخت نگيرد و ستمگاران را بر ايشان نگمارد و ايشان را كارى فرمايد كه توانند كردن ، و اگر ايشان را به كار آبادانى جهان اندر به كشت و ورز به درم حاجت آيد ، ملك ايشان را از خواستهء خويش يارى كند تا خراج او نشكند و قوت ايشان نشود . و اگر سالى از آسمان باران نيايد كه كشتها بر دهد ، آن سال خراج از ايشان بيفگند ، و اگر ديگر سال نيز خراج نبايد خواستن هم نخواهد تا ايشان بدان عمارت كنند ، و آنگاه نيز كه خراج خواهد ، چنان خواهد كه ايشان تباه نشوند .\r\nو بدان كه ملك را ايدون بايد كه در او سه خصلت بود : يكى راستگوى [ بود و 
  ] بايد كه دروغ نگويد ، و ديگر كه با سخاوت بود و بخيلى نكند ، و سديگر كه خشم نگيرد ، زيرا كه خلق خود زير دست اواند و دست او بر ايشان دراز است و هر چه خواهد با ايشان تواند كردن ، نبايد كه خشم را با خويشتن راه دهد كه خشم بر او تيزى افزايد و آن او را به هيچ كار نيست ، و هر چه خواهد بىخشم تواند كردن و تواند فرمودن . [ و ايدون 
  ] بايد كه هر چيزى كه ملك را بود از نعمت و خواسته و\r\n","description":"","footnote":"","page_name":" 259 ","page_number":313},
  {"content":"\r\nفراخى مر رعيّت را همچنان بدهد و همچنان ايشان را بينديشد و همچنان راست دارد ، مگر آن چيز كه ملك را باشد خاصّ و رعيّت را آن به كار نيايد چون اسبان و آلات حرب و سلاح و جواهرها كه آن جز ملوك را به كار نيايد . فامّا آن چيز كه همه خلق را به كار آيد نبايد كه خاصّ خويشتن را دارد و خلق را از آن باز دارد ، چنان كه گويد فلان طعام را مخوريد تا من خورم ، يا فلان شراب مخوريد يا فلان اسپرغم مبوييد يا فلان جامه مپوشيد تا اين خاصّ مرا بود . و ايدون بايد كه ملك هميشه عفو كند و عقوبت كم كند ، جايى كه عفو بايد كردن عفو كند ، و چون عقوبت بايد كردن ، بسيار جاى نيز عفو كند كه تا عفوش بيش بود از عقوبت . كه اگر به عفو خطا كند بهتر باشد كه به عقوبت ، چه اگر جايى عقوبت بايد و به غلط عفو كند ، تواند كه آن را اندر يابد و باز عقوبت كند ، و اگر جايى عفو بايد كردن و به غلط عقوبت كند آن از دست گذشت و نيز اندر نتوان يافت .\r\nو ايدون بايد كه اگر كسى از رعيّت پيش ملك تظلَّم كند از كار دارى كه بر وى ستم كرده بود ، ملك بايد كه آن ظالم را محابا نكند و سوى او ميل نكند و آن ظالم را با متظلَّم حاضر آرد . اگر ستمكار بود ملك آن ستم از وى بردارد و اگر چيزى استيده باشد به قهر بفرمايد كه باز دهد ، و اگر آن عمل دار ندارد ، ملك از خاصّهء خود باز دهد و آن عامل را ادب كند تا ديگران چنان نكنند ، و او را هم به جاى خود باز فرستد تا هر تباهى كه كرده است او خود نيكو كند ، و هر ستمى كه كرده است داد آن بدهد . و اگر كسى بعمد كسى را بكشد ، ملك بايد كه آن قاتل را به هيچ حال عفو نكند و داد آن اولياى كشنده بدهد و ديت از وى بستاند مگر اولياى مقتول او را عفو كنند .\r\nاين است رسم داد و عدل ، و شما را بر من اين واجب است از فرمانبردارى كردن و حرب كردن با دشمنان . و بدانيد كه اين دشمن ترك اندر اين مملكت ما طمع كردند و از حدّ خويش به حدّ ما اندر آمدند . با وى حرب كنيد و خود را و مرا از ايشان برهانيد ، و شما را اندر اين بهره بيش است كه مرا ، و فرمودم كه شما را سلاح تمام بدهند ، سلاح و درم بر من و حرب بر شما . و تدبير و راى من با شما يكى است ، هر\r\n","description":"","footnote":"","page_name":" 260 ","page_number":314},
  {"content":"\r\nتدبيرى كه بكنيد من آن را مسموع دارم و آن را بكنم و شما نيز آن كنيد كه من گويم ، و من يكى انباز شماام اندر تدبير و راى ، و مرا از اين مملكت چيزى نيست جز نام و فرمانبردارى . اگر فراخى بود يا آبادانى جهان يا نعمت بسيار يا نرخ ارزان بود شما را بهره بيش است اندر آن كه مرا . و من از شما به فرمانبردارى بس كردم . و هر كسى كه مرا فرمان كند او را پاداش نيكو دهم و هر كه مرا خبر آرد از كسى كه او فرمانبردار نيست ، از آن كس كه خبر دهد نپذيرم و عقوبت نكنم تا او را بيازمايم . چون بيقين شوم كه فرمانبردار نيست و مرا مخالف است آنگاه به جاى مخالفان دارمش .\r\nو بدانيد كه اندر مصيبتها هيچ چيزى به از صبر نيست و بيقين بدانيد كه هر چه بودنى است بباشد ، و هر كه بدين جهان اندر به حرب دشمن كشته شود ، خداى از او خشنود بود . خود را به خداى سپاريد و به قضاى او راضى شويد ، و اگر نشويد چه كنيد و كجا گريزيد از قضاى او ؟ ! هر آينه حكم او بودنى است . و اين جهان سفر است و مردمان بارها بسته و به سفر اندر همى روند ، و هر چه با ايشان است جمله عاريت است و اين جمله عاريت ، اينجا ببايد ماندن ، و بدان سراى چيزى نرسد مگر شكر نعمت و تسليم گشتن قضا را و كار نيك كردن ، و هيچ حيلت نيست جز تسليم و خويشتن را سپردن بدان كس كه از وى گريختن نتوانى و با او بر نيايى و جز او به حقيقت كس را ندارى ، و هر گاه كه نيّت شما با خداى عزّ و جلّ درست بود و بدانيد [ a 50 
  ] كه نصرت جز او ندهد ، خداى شما را نصرت دهد بر دشمن .\r\nو بدانيد كه پادشاهى نتوان كردن مگر به راه و اعتقاد راست و به فرمانبردارى .\r\nهر گاه كه ملك راه راست دارد و سپاه و رعيّت او را فرمانبردار بود ، دادگستر بود و دشمن شكسته و كرانهء مملكت از دشمن نگاه داشته ، و اين به دست شما است داورى اين كار ، اگر فرمان بريد و حرب دشمن سازيد ، شما را بر من راه راست داشتن و داد دادن است ، و نيروى شما و نصرت ما خداى عزّ و جلّ دهد . شما را كه رعيّت و سپاهيد ايدون گفتم ، و شما كه كاردارانيد بر اين رعيّت داد كنيد و ستم مكنيد كه اين رعيّت سبب خورش و طعام و شراب من است ، و شما هر گاه كه داد كنيد اين رعيّت و جهان آبادان داريد ، خراج من زودتر حاصل شود و روزيها به شما بيشتر رسد ، و\r\n","description":"","footnote":"","page_name":" 261 ","page_number":315},
  {"content":"\r\nهر گاه كه بيدادى و ستم كنيد ، رعيّت دست از آبادانى بدارد و جهان ويران شود و خراج من تأخير شود و روزيهاى شما نيز تأخير شود . زنهار اين رعيّت را نيكو داريد و هر آنجا كه اندر جهان آبادانى بايد كردن ، از آن چيزها كه نفقه از بيت المال بود زود بدهيد و آبادانى كنيد پيش از آنكه خرابى افزون شود ، و آنچه اندك است زيادت شود و آنچه خرد است بزرگ گردد . و هر چيزى كه نفقهء آن بر رعيّت است از ايشان بخواهيد و آن آبادانى بكنيد ، و اگر ندارد از بيت المال مر ايشان را وام دهيد تا آن آبادانى كرده شود ، و به وقت ارتفاع آن وام را از غلَّه ها بازستانيد ، و اگر آن وام به يك سال نتوانند دادن به دو سال و سه سال از ايشان بازستانيد ، هر سالى چهار يكى يا سه يكى يا نيمى ، چندانكه بر ايشان پديد نيايد و حال ايشان تباه نشود اين است راه من كه من دارم ، و اين است فرمان من كه من شما را فرمودم ، بشنيديد و معلوم شما شد ! همه جواب دادند و گفتند : سمعا و طاعة بشنيديم و دانستيم و فرمانبرداريم .\r\nمنوچهر گفت : اى موبد ! تو بر اين گواه باش و اين سخن از من نگاه دار ، و هر چه امروز از من بشنيدى وفاى آن از من بخواه . پس بر تخت بنشست و بفرمود تا خوان بنهادند و آن همه خلق را طعام داد و بپراگندند . و پس سپاه را بفرستاد و تركان را بشكست و هزيمت كرد و مملكت خويش را از ايشان پاك كرد ، و تمامى صد و بيست سال به ملك اندر بزيست و ملك مشرق و مغرب همه بگرفت و آن ملوك يمن كه كس را فرمان نكردندى ، همه فرمانبردار او گشتند .\r\nو به يمن اندر ملكى بود او را آرايش خواندندى از فرزندان يعرب بن قحطان ، نامش الحرث بن شدّاد بود . و آرايش از بهر آن خواندند كه بسيار غنيمتها بياورد و حربها كرد و دشمنان را بشكست ، و ملكى بزرگوار بود و از ملوك يمن كس بزرگتر از او نبود ، و پادشاهى و مملكت او تا زمين هندوستان برسيد و با ايشان حرب و كوشش كرد و خواسته ها و بردگان از زمين هندوستان به زمين يمن آورد ، و از يمن به كوه طى بيرون آمد و به عراق آمد به ناحيت انبار و موصل ، و بر آن حدّها برگذشت و به آذربيجان شد ، و آن زمينها همه به دست تركان اندر بود ، همه از ايشان بستد و\r\n","description":"","footnote":"","page_name":" 262 ","page_number":316},
  {"content":"\r\nايشان را مقهور كرد و زمين از ايشان پاك كرد و بازگشت . و به زمين آذربايگان اندر دو سنگ است بزرگ معروف ، نام خويش و آمدن خويش بدانجا و بازگشتن و مقدار سپاه خويش و ظفرها كه او را بود بدان سنگ اندر بنوشت بكنده ، و تا امروز مردمان آن را همى خوانند و بزرگى او همى دانند . و اين ملك با اين بزرگى او و پادشاهى همى فرمانبردار ملك منوچهر بود .\r\nو از پس او پسرش به ملك بنشست ، نام او ابرهه ، و ملكى بود بزرگ با سپاه و پادشاهى بسيار ، و او را به لقب ذو المنارين خواندندى زيرا كه سپاه به مغرب زمين برده بود و ترسيد كه چون باز آيد آن سپاهش راه را گم كنند ، بدان تاريكيها به هر بانگى زمين مناره‌اى بكرد تا كه چون بيرون آيند توانند بيرون آمدن . و اين ملك ذو المنارين بدين بزرگى و بدين سپاه و پادشاهى فرمانبردار منوچهر بود . و از پس اين ملك ذو المنارين پسرش به ملك بنشست نام او عيد بن ابرهه ، و اين عيد را به لقب ذو الاذعار خواندندى از بهر آنكه او به روزگار پدر لشكر به زمين مغرب برد و به دور جايها برسيد كه كس آنجا نرسيده بود ، و كشش بىاندازه كرد و خلقى بسيار برده كرده باز يمن آمد سوى پدر . و اين بردگان را رويها زشت بود و سياه و سخت منكر . مردمان يمن از ايشان بترسيدند . اين عيد را به روزگار پدرش ذو الاذعار خواندندى . و چون پدرش بمرد ، او به پادشاهى بنشست و ملكش بزرگ شد و پادشاهى بسيار گشت ، او نيز هم فرمانبردار ملك منوچهر بود . و اين از بهر آن گفتم تا بدانى كه ملك منوچهر به حدّ مغرب رسيده بود و ملوك يمن و مغرب همه او را فرمانبردار بودند مگر فرعون مصر كه هيچكس را فرمان نكردى .\r\nو در اخبار تاريخ اندر بيرون از اين كتاب چنان است كه مملكت مصر همه ساله به دست فرعونان بود و هميشه به سر خويش بودند [ b 50 
  ] و از فرزندان عملاق بودند و ايشان را عماليق خواندندى ، و ملك مغرب را و ملك يمن را و ملوك شام را و ملوك عجم را فرمان نكرد . و موسى عليه السّلام به پيغمبرى سوى فرعون مصر آمد ، و ملك جهان منوچهر بود و از پادشاهى او شصت سال گذشته بود .\r\n","description":"","footnote":"","page_name":" 263 ","page_number":317},
  {"content":"\r\n\r\nخبر مولود موسى عليه السّلام\r\nموسى بن عمران عليه السّلام به پادشاهى منوچهر اندر بزاد و پيغمبرى آمدش . و ملك مصر فرعون را بود نام او الوليد بن مصعب ، و به خبر يوسف اندر گفتيم كه آن فرعون كه به گاه او بود و ملك مصر بود الريان بن الوليد بود ، و به آخر عمر او به يوسف بگرويد و مسلمان گشت و از بتپرستى دست باز داشت و از فرزندان عملاق بود و نسبت او آنجا گفتيم . چون او بمرد به جاى او ملكى بنشست نام او قابوس بن مصعب ، و ملكى بود بزرگ و هم از عماليق بود از خويشان ملك پيشين ، و بتپرست بود . خداى عزّ و جلّ يوسف را فرمود كه او را به خداى خوان . بخواند و نگرويد و هم بر دين خويش بود . و يوسف را فرزندان بودند و نيز برادرانش را فرزندان آمدند ، و ايشان را همه بنى اسرائيل خواندندى ، و اسرائيل يعقوب بود و اين همه فرزندان يعقوب بودند و به مصر اندر اياشن بودند كه خداى را پرستيدندى ، ديگر همه مصر بتپرست بودند مگر گروهى اندك كه به يوسف بگرويده بودند .\r\nپس يوسف عليه السّلام به مصر فرمان يافت و او را به ميان رود نيل اندر دفن كردند ، و يوسف وصيّت كرد برادران را كه فرزند به فرزند وصيّت كنيد تا آن روز كه بنى اسرائيل از مصر به شام روند مرا برگيرند و با خود ببرند و پيش ابراهيم و اسحق و يعقوب عليهم السّلام بنهند . پس برادران يوسف كه از پس يك ديگر همى بودند ، از پس يوسف به سالى چند همه بمردند و از ايشان فرزندان ماندند بسيار . و به مصر\r\n","description":"","footnote":"","page_name":" 264 ","page_number":318},
  {"content":"\r\nاندر دو گروه بودند : يكى گروه ، اين بنى اسرائيل بودند فرزندزادگان يعقوب ، و يك گروه ، مصريان ، و ايشان را قبطى خواندندى كه اصل ايشان همه از قبط بود و زبانشان قبطى بود آميخته با تازى . و اين گروه بنى اسرائيل كمتر بودند و قبطيان و مردمان مصر بيشتر بودند . پس اين فرعون قابوس نام قوم را به بتپرستى خواند و گفت : بت پرستيد و دين يوسف دست باز داريد . همه مصر و قبطيان اجابت كردند و هر كه بر دين يوسف بود بازگشت و بت پرستيد ، و اين بنى اسرائيل و فرزندان يوسف و برادرانش اجابت نكردند و دين يوسف نگاه داشتند .\r\nاين ملك قابوس ايشان را خوار كرد و مصريان را فرمود كه ايشان را خوار داريد و بيگار فرماييد و كار كشت و ورز فرماييد و [ كار 
  ] بنا و سرگين كشيدن و كارهاى پليد ، و مزد مدهيد و ايشان را سر زده و خوار كرده داريد . و جزيت نيز بر ايشان نهاد و همى ستد و سال به سال همى گرفتند . و چون چند سال برآمد ، قابوس بمرد و برادرش به ملك مصر بنشست نام او الوليد بن مصعب ، و اين فرعون موسى بود و از همه ملكان مصر و فرعونان بتر بود و ستمگاره تر ، و بر بنى اسرائيل دشمنتر و سختتر ، و چون بنشست همه ملك برادر بگرفت . و زنى بود برادرش را بزرگ و از اهل بيت ايشان بود نام او ايسيه بنت مزاحم بن عيد بن ريان بن الوليد ، فرعون الأوّل ، صاحب يوسف ، و با عقل و خرد بود و پارسا و نيكو روى . و اين فرعون الوليد بن مصعب آن زن را به زنى كرد و او را بزرگ داشتى و گرامى ، و اندر ملك تدبيرها با وى كردى و گفتى كه من به هيچ چيز كه از ملك برادرم به من رسيد بدان شاد نيستم مگر بدين زن .\r\nو اين فرعون همان دين برادر داشت ، بت پرستيدى و خلق را بدان خواندى . و بفرمود تا بتان پرستند ، و چون خلق اجابت كردند ، بيست سال بر اين بود . پس گفت :\r\nمن خدايم ، استغفر الله العظيم ، و من بزرگترم از اين بتان كه ايشان به دست من اندراند ، و اگر خواهم بشكنمشان و خواهم بدارم ، ايشان را به خدايى من نشانم ، مرا پرستيد . چنان كه خداى گفت و از او حكايت كرد : * ( فَحَشَرَ فَنادى فَقالَ أَنَا رَبُّكُمُ الأَعْلى 79 : 23 - 24 ) * . گفت : بزرگتر منم ايشان همه كهتر از مناند . و چهل سال هم بر اين بود . پس\r\n","description":"","footnote":"","page_name":" 265 ","page_number":319},
  {"content":"\r\nآنگاه در بتخانه ها بر آورد و بتان را همه هلاك كرد و ايدون گفت : * ( ما عَلِمْتُ لَكُمْ من إِله غَيْرِي 28 : 38 ) * . شما را جز من خداى كس نشناسم ، و خلق را به پرستيدن خود خواند و مردمان مصر قبطيان هر كه را بخواندى اجابت كردى مگر بنى اسرائيل كه اجابت نكردند ، و او ايشان را نتوانست از مصر بيرون كردن كه بسيار بودند و هم بر دين يوسف همى بودند .\r\nو از همه فرعونان او كافرتر بود و بر بنى اسرائيل سختتر . و ايشان را اصناف كرد بفرمود كه يك يك گروه را به ضيعتها و ديهها بيرون فرستند تا كشت كنند ، و گروهى باغبانى كنند و سرگين كشند ، و گروهى به شهر اندر بناها كنند و بيگارها كنند . و سرهنگان خويش را فرمود و مهتران را كه اندر مصر بودند كه از ايشان چندانكه خواهند بگيرند و كار فرمايند و خوار دارند و بزنند و دشنام دهند ، و هر كه از كار من و كار شما افزون بود بر وى جزيت نهيد ، و قبطيان بنى اسرائيل را سخره نمايند به همه كارها تا آب كشيدن و هيزم شكستن و سرگين كشيدن [ a 51 
  ] و بنا افگندن . و هر يكى را از مصريان از بنى اسرائيل يك دو اسير چاكر بود [ بر مقدار آنكه حاجتشان بودى ، 
  ] و فرعون سه هزار مرد از ايشان چاكر خويش كرده بود كه او را كار كردندى به شهر و به روستا ، و آنكه بماندند جزيت بر نهاده بود . و همچنان مردان مردان را كار فرمودندى ، زنان نيز زنان بنى اسرائيل پرستار خويش داشتندى مگر ايسيه كه زن فرعون بود كه او را از بنى اسرائيل هيچ بنده و پرستار نبود و بر دين يوسف بود بر دين بنى اسرائيل ، و خداى را پرستيدى پنهان از فرعون . و گروهى گفتند كه او از بنى اسرائيل بود و فرعونان او را از بهر نيكويى به زنى كرده بودند . و اين درست نيست و خبر درست اندر نسبت ايسيه آن است كه بگفتيم ، و ليكن اندر دين او شكّ نيست كه بر دين بنى اسرائيل بود .\r\nپس ده سال بنى اسرائيل اندر اين سختى بودند و محنت همى كشيدند و از دين يوسف عليه السّلام دست باز نداشتند . چون خداى عزّ و جلّ خواست كه موسى را پديد آرد و وقت ولادت او نزديك آمد ، فرعون به خواب ديد كه از زمين بيت المقدّس آتشى آمدى به مصر و همه قبطيان را بسوختى با خانه ها ، و بنى اسرائيل\r\n","description":"","footnote":"","page_name":" 266 ","page_number":320},
  {"content":"\r\nرا نسوختى و ايشان را زيان نداشتى . ديگر روز چون برخاست ، معبّران و منجّمان و كاهنان و جادوان را بخواند و از اين خواب بپرسيد . ايشان گفتند : از بنى اسرائيل فرزندى آيد كه هلاك اين قبطيان بر دست او بود . منجّمان گفتند كه ما همچنين گوييم از حكم ستارگان . پس فرعون بفرمود تا بر هر زنى از بنى اسرائيل زنى قبطى را بر گماشتند تا چون كودك از وى جدا شدى ، اگر دختر بودى دست باز داشتى و اگر پسر بودى بكشتى . و گاه بودى كه زنان حامله را پيش او آوردندى و عذاب همى فرمودى كردن تا كودك را بيفگندى . و پنج سال همچنين كردند و با آن عذاب و مشقّت كار مىفرمودندى و آن كشتن فرزندان ايشان همى كردند ، و ايشان را خوار كردى و فرزندان ايشان را مىكشتى . و بنى اسرائيل صبر همى كردندى ، بدين بلا اندر ، و اين بلايى بود بزرگ و خداى تعالى اين را به قرآن اندر بلاى بزرگ خواند آنجا كه گفت اندر قرآن : * ( وَإِذْ نَجَّيْناكُمْ من آلِ فِرْعَوْنَ يَسُومُونَكُمْ سُوءَ الْعَذابِ يُذَبِّحُونَ أَبْناءَكُمْ وَيَسْتَحْيُونَ نِساءَكُمْ وَفي ذلِكُمْ بَلاءٌ من رَبِّكُمْ عَظِيمٌ 2 : 49 ) * . و جايى ديگر گفت : * ( إِنَّ فِرْعَوْنَ عَلا في الأَرْضِ وَجَعَلَ أَهْلَها شِيَعاً يَسْتَضْعِفُ طائِفَةً مِنْهُمْ يُذَبِّحُ أَبْناءَهُمْ وَيَسْتَحْيِي نِساءَهُمْ إِنَّه كانَ من الْمُفْسِدِينَ 28 : 4 ) * .\r\nپس چون جور او بسيار شد و اسراف كردن گرفت اندر اين كشتن فرزندان بنى اسرائيل ، از بنى اسرائيل بسيار بمردند . مردمان مصر پيش فرعون بناليدند گفتند كه اين بنى اسرائيل هر كه بزرگ است خود همى ميرند ، و هر چه مىزايند مىكشند .\r\nبس مدّت بر نيايد كه اين جمله مردم هلاك شوند و كارهاى ما ايشان همى كنند ، باز آن كارها ما را بايد كردن و بر ما دشوار شود . فرعون بفرمود كه يك سال مكشيد .\r\nپس چون آن سال سپرى شد ، دلش نداد از بهر آن خواب كه ديده بود و گزاردن آن منجّمان ، باز بفرمود كه بكشند . باز اهل مصر بر در او گرد آمدند ، تا بر آن بنهادند كه يك سال بكشند و يك سال نكشند تا اصل مردان از بنى اسرائيل نشود .\r\nو اين عمران پدر موسى و هارون از فرزندان لاوى بن يعقوب بود ، نسبتش ايدون بود : عمران بن يصهر بن فاهت بن لاوى بن يعقوب بن اسحق بن ابراهيم عليهم السّلام . و مردى بود اين عمران به بنى اسرائيل روى شناس ، و جزيت همى داد\r\n","description":"","footnote":"","page_name":" 267 ","page_number":321},
  {"content":"\r\nفرعون را ، و زنى بود او را از بنى اسرائيل مسلمان و پارسا ، نام او يرحا و او هم از فرزندان لاوى بن يعقوب بود . اين زن بار گرفت اندر اين سالى كه همى كشتند و پسرى زاد ، او را هارون نام كرد ، و دو سال بر آن برآمد ، پس اندر اين سال كه همى كشتند ، بار گرفت و موسى را عليه السّلام بزاد و پنهان كردش از همه خلق . و خداى عزّ و جلّ مادرش را الهام كرد به دلش اندر كه اين را به رود نيل اندر افگن و نگر نترسى كه من او را نگاه دارم و به تو باز دهم ، و او را پيغمبرى دهم ، چنان كه خداى عزّ و جلّ گفت : * ( وَأَوْحَيْنا إِلى أُمِّ مُوسى أَنْ أَرْضِعِيه فَإِذا خِفْتِ عَلَيْه فَأَلْقِيه في الْيَمِّ وَلا تَخافِي وَلا تَحْزَنِي إِنَّا رَادُّوه إِلَيْكِ وَجاعِلُوه من الْمُرْسَلِينَ 28 : 7 ) * . و اين وحى نه وحى پيغمبرى بود كه مادر موسى نه پيغمبر بود و لكن وحى به الهام بود ، چنان كه گفت : * ( وَأَوْحى رَبُّكَ إِلَى النَّحْلِ أَنِ اتَّخِذِي من الْجِبالِ بُيُوتاً 16 : 68 ) * . اين نيز وحى الهام است . پس مادر موسى سه روز موسى را شير داد . و به اخبار تفسير اندر ايدون است كه سه ماه مادرش بداشت و شير داد آنگاه او را تابوتى كرد به بالاى وى و به جامه اندر پيچيد و بدان تابوت اندر نهاد و ببست ، و تابوت را بيرونش به پوست اندر گرفت و پس به قيراندود تا آب به وى اندر نشود . پس به رود افگند . و اين تابوت هم به وحى خداى تعالى كرد كه به دلش اندر افگند : * ( إِذْ أَوْحَيْنا إِلى أُمِّكَ ما يُوحى . ) *\r\n* ( أَنِ اقْذِفِيه في التَّابُوتِ فَاقْذِفِيه في الْيَمِّ فَلْيُلْقِه الْيَمُّ بِالسَّاحِلِ يَأْخُذْه 20 : 38 - 39 ) * .\r\nو ايدون روايت كردند به اخبار تفسير اندر كه آن درودگر كه آن تابوت كرد از آل فرعون بود و بر دين بنى اسرائيل بود و نام او [ b 51 
  ] حربيل بود ، و مادر موسى راز خويش بر وى توانست گشاد . و [ او 
  ] آن مرد بود كه موسى عليه السّلام پيش فرعون آمد به پيغمبرى ، و فرعون با قوم خويش تدبير كرد كه موسى را بكشد ، اين درودگر دين خويش پيدا نتوانست كرد و ليكن ايشان را ايدون گفت كه همى كشيد مردى را كه او را گناهى نيست ، و همى گويد خداى من الله است ؟ و خداى عزّ و جلّ از وى آزادى كرد و به قرآن اندر او را ياد كرد ، آنجا كه گفت : * ( وَقال رَجُلٌ مُؤْمِنٌ من آلِ فِرْعَوْنَ يَكْتُمُ إِيمانَه أَ تَقْتُلُونَ رَجُلًا أَنْ يَقُولَ رَبِّيَ الله 40 : 28 ) * . و به آل فرعون اندر همه قبطيان و اهل مصر ، آن روز جز آن مرد مؤمن نبود . و رود مصر را نيل خوانند ، و آن\r\n","description":"","footnote":"","page_name":" 268 ","page_number":322},
  {"content":"\r\nرودى است به ميان شهر اندر همى رود و شهر مصر نيمى از اين سوى و نيمى از آن سوى است ، همچون رود بخارا ، و ليكن پهناى رود و پلها ده چندان بود ، و رفتن آب سخت است و تيز و با موج بسيار .\r\n","description":"","footnote":"","page_name":" 269 ","page_number":323},
  {"content":"\r\n\r\n[ خبر گرفتن تابوت موسى عليه السّلام فرعون را و پروريدنش 
  ]\r\nپس مادر موسى تابوت موسى به رود اندر افگند ، و كوشك فرعون بر كنارهء شهر بود بر لب رود ، و آنجا درختان بسيار بود و راه بود كه آب از آنجا به سراى فرعون اندر شدى . چون تابوت را آب بر گرفت و از چشم مادرش غايب كرد ، مادر خواست كه بخروشد و پديد كند كه اين فرزند من است . خداى تعالى دلش را نگاه داشت ، چنان كه گفت : * ( لَوْ لا أَنْ رَبَطْنا عَلى قَلْبِها لِتَكُونَ من الْمُؤْمِنِينَ 28 : 10 ) * . مادرش بازگشت . و مر موسى را خواهرى بود نام او مريم ، مادر او را گفت : بر لب اين رود همى رو و چشم بر تابوت دار تا خود كجا شود . چنان كه خداى عزّ و جلّ گفت : * ( وَقالَتْ لأُخْتِه قُصِّيه 28 : 11 ) * ، يعنى اتبعى اثره ، * ( فَبَصُرَتْ به عَنْ جُنُبٍ وَهُمْ لا يَشْعُرُونَ 28 : 11 ) * . اين خواهر بر لب رود همى رفت و از دور چشم بر تابوت داشت و ايشان ندانستند كه آب آن تابوت را به در كوشك فرعون برد و به ميان درختان اندر بداشت .\r\nكنيزكان فرعون بر لب آب آمدند به زير درختان و آن تابوت بديدند . از آب برگرفتند و نيارستند بند گشادن . گفتند : شايد بود كه اين اندر اين تابوت خواسته بود . پيش ايسيه بردند . او نيز نيارست گشودن ، گفت : اين از رود از دست غوّاصان بجسته باشد و بدين اندر خواسته بود و فرعون مرا استوار ندارد . آن بهتر بود كه من اين را پيش او گشايم . هم آنگاه فرعون را خبر كرد كه تابوتى يافتم به آب اندر و شايد بود كه اندر آن خواسته است و من سرش نگشادم . و فرعون به سراى اندر آمد\r\n","description":"","footnote":"","page_name":" 270 ","page_number":324},
  {"content":"\r\nسوى ايسيه و آن تابوت را سر بگشاد . كودكى يافت اندر آنجا . فرعون گفت : اين از عجايبها است . ايسيه گفت : همانا كه اين زنى بيچاره از بنى اسرائيل از بيم آنكه او را بكشند به آب اندر انداخته است ، تا هر چه به دو رسد مادرش نبيند . فرعون گفت : اين را بكشم . ايسيه گفت : ما را پسر نيست اين را به فرزندى بپذيريم تا ما را روشنايى چشم بود . چنان كه خداى عزّ و جلّ گفت : * ( قُرَّتُ عَيْنٍ لِي وَلَكَ لا تَقْتُلُوه عَسى أَنْ يَنْفَعَنا أَوْ نَتَّخِذَه وَلَداً 28 : 9 ) * . اين را مكش كه اين يك تن به بنى اسرائيل اندر نه كم شود و نه بيش . همى خواهش كرد تا آن كودك او را بخشيد ، و خداى عزّ و جلّ گفت :\r\n* ( فَالْتَقَطَه آلُ فِرْعَوْنَ لِيَكُونَ لَهُمْ عَدُوًّا وَحَزَناً 28 : 8 ) * .\r\nپس ايسيه او را از تابوت بر گرفت و بفرمود تا جامه از او بيرون كردند و جامه هاى خويش اندر [ او 
  ] پوشيد و او را به پسرى بپذيرفت و موشا نام كرد به زبان عبرى ، و مو به زبان عبرى آب بود و شا درخت بود . و او را به ميان آب و درخت اندر يافتند ، از بهر آن موشا نام كردند ، و به تازى موسى گويند . پس ايسيه گفت : اين را زنى بايد تا كودك را شير دهد . هر زنى كه بياوردند موسى شير او نگرفت ، چنان كه خداى گفت : * ( وَحَرَّمْنا عَلَيْه الْمَراضِعَ من قَبْلُ 28 : 12 ) * . و اين خواهر موسى بر در ايستاده بود ، چون خبر يافت كه كودك شير نمىگيرد و ايسيه تافته شد و روز به نيمه رسيد و ترسيد كه از گرسنگى بميرد ، اين خواهر موسى مر آن كنيزكان را كه همى طلب دايه كردند ايدون گفت : * ( هَلْ أَدُلُّكُمْ عَلى أَهْلِ بَيْتٍ يَكْفُلُونَه لَكُمْ وَهُمْ لَه ناصِحُونَ 28 : 12 ) * . شما را دليل باشم بر اهل بيتى كه او را بپذيرند و به نصيحت نگاه دارند . خبر او به ايسيه برداشتند . او را پيش خواند و گفت : تو دانى كه اين كودك آن كيست ؟ گفتا : نه . گفت :\r\nپس چه دانى كه اين زن كه تو گويى اين را نصيحت كند ؟ گفت : من دانم كه هيچ زن نيست كه او را به خانهء ملك اندر كار كند و دايگى كند نه او را نصيحت كند . گفت :\r\nبرو و او را بخوان .\r\nزن فرعون كس خويش با او بفرستاد و هر دو بيامدند سوى مادر موسى و او را ببردند . موسى چون پستان مادر يافت بگرفت و شير خورد . ايسيه شاد شد و او را گفت : اى زن ! به خانهء من بباش و اين كودك را بدار تا من ترا نيكو دارم . و مادر\r\n","description":"","footnote":"","page_name":" 271 ","page_number":325},
  {"content":"\r\nموسى خواست كه ايشان آگاه نشوند كه اين فرزند وى است [ به 
  ] خويشتن نكشيد و دلش بيقين بود كه خداى عزّ و جلّ اين فرزند را باز او دهد . [ a 52 
  ] گفت : مرا فرزنداناند و شوى و خان و مان ، اين همه نتوانم دست باز داشتن ، اگر پسندى او را به خانه برم و بدارم و هر گاه كه خواهى سوى تو آرم و اگر نه تو به دانى . ايسيه گفت : روا است . موسى را برگرفت و به خانه آورد . بامداد او را به تابوت اندر نهاده بود و به رود انداخته ، پيش از شب بود كه خداى تعالى به دو باز داده بود ، چنان كه گفت : * ( فَرَدَدْناه إِلى أُمِّه كَيْ تَقَرَّ عَيْنُها وَلا تَحْزَنَ وَلِتَعْلَمَ أَنَّ وَعْدَ الله حَقٌّ 28 : 13 ) * . گفتا : موسى را باز مادر دادم تا چشم مادرش روشن شد و غم از او برخاست و بدانست كه وعدهء خداى حقّ است .\r\nپس مادر موسى ، موسى را همى پرورد و هر هفته‌اى يك روز سوى ايسيه بردى تا او را بديدى ، تا پنج ساله شد . يك روز موسى سوى ايسيه شد و با وى بازى همى كرد ، فرعون اندر آمد . ايسيه موسى را به كنار او بر نهاد گفت : اين پسر تو است .\r\nگفت : اين ترا است و مرا به كار نيست . چون موسى بر كنار فرعون نشست ، ريش فرعون بگرفت و بكند . فرعون دست او بگرفت و گفت : اين است فرزند بنى اسرائيل كه من او را همى جويم ، و من اين را بكشم . ايسيه گفت : من او را بيازمايم اگر به دانايى كرد تو بهتر دانى با عقوبت . و بفرمود تا يكى طشت بياوردند به دو اندر انگشت ، و يكى طشت ديگر پر ياقوت سرخ كه همى تافت چون آتش ، و موسى را به ميان هر دو طشت اندر بنشاند ، گفت : اگر دست سوى ياقوت كند و بر گيرد و ياقوت را از انگشت باز داند ، پس دانم كه اين چه او كرد به دانايى كرد و اگر نداند كه آنچه كرد از نادانى كرده بود .\r\nپس موسى آهنگ ياقوت كرد ، خداى عزّ و جلّ جبريل را فرمود تا دست موسى سوى انگشت برد . موسى انگشتى از آتش برگرفت و به دهن برد و به زبان بر نهاد .\r\nزبانش بسوخت و بگريست . ايسيه وى را به كنار بر نهاد و فرعون را گفت : ديدى كه آن چيز را به خطا كرد ؟ فرعون برخاست و باز مجلس خويش شد . [ و موسى را بر سر زبان عقده بگرفت و زبان موسى عليه السّلام پاره‌اى شكسته شد 
  ] چنان كه به\r\n","description":"","footnote":"","page_name":" 272 ","page_number":326},
  {"content":"\r\nتازى الثغ خوانند ، و موسى از حروفها سين نتوانستى گفتن و آن عقده بر زبان او بماند تا بزرگ شد ، و خداى تعالى او را پيغمبرى داد ، موسى دعا كرد و گفت : * ( وَاحْلُلْ عُقْدَةً من لِسانِي يَفْقَهُوا قَوْلِي 20 : 27 - 28 ) * . پس موسى را مادر باز خانه برد و همى داشت تا بزرگ شد و ده ساله گشت و به اسب بر نشست . و چون به مصر برفتى بر اسب از خانهء مادر به خانهء فرعون شدى ، و تا به خانهء مادر باز شدى سواران و چاكران با او همى رفتندى و او را پسر فرعون خواندندى ، و فرعون او را دوست گرفت . چون بر نشستى موسى را هم پهلوى خويش داشتى ، تا بزرگ شد و با خرد شد و بر زبان او حكمتها و علم بسيار رفتى ، و هنوز پيغمبرى نبودش . فرعون آن علم و حكمت او بشنيدى و او را دوست داشتى و خداى گفت : * ( وَلَمَّا بَلَغَ أَشُدَّه وَاسْتَوى آتَيْناه حُكْماً وَعِلْماً وَكَذلِكَ نَجْزِي الْمُحْسِنِينَ 28 : 14 ) * . پس چون موسى سى ساله شد ، فرعون او را زنى داد و بدان زن دادن چندان نفقه كرد و چندان شادى بود به مصر اندر از سپاه و رعيّت چنان كه پسر ملكى زن كند .\r\nو موسى را از آن زن دو پسر آمد : يكى را نام حرشون و ديگر يليعا . و موسى همى بود تا چهل ساله شد در عزّ و پادشاهى ، بعد از آن هجرت كرد .\r\n","description":"","footnote":"","page_name":" 273 ","page_number":327},
  {"content":"\r\n\r\nهجرت كردن موسى به مدين پيش شعيب عليهما السّلام\r\nپس موسى عليه السّلام اندر آن عزّ همى بود و بنى اسرائيل هم بدين سختى فرعون اندر و بدان سخره كردن ، و موسى نتوانست بنى اسرائيل را از آن رهانيدن و ايشان را [ به 
  ] ظاهر يارى كردن كه فرعون بدانستى كه او از ايشان است . همچنان صبر همى كرد تا چهل ساله شد . چون وقت آمد كه خداى عزّ و جلّ كه موسى را از فرعون جدا كند ، يك روز بامداد موسى به در فرعون آمد برنشسته ، فرعون را نيافت ، به نزهت رفته بود از شهر بيرون ، به شهرى ديگر هم از پادشاهى مصر ، نام او منف بر دو فرسنگ از مصر ، و مصر را گرداگرد او شهرها است بسيار و به همه شهرها اندر منبر است امروز و شهر آبادان است .\r\nو موسى چون خبر فرعون يافت ، از پس او برفت تنها . چون بدان شهر منف رسيد ، وقت نيمروز بود و روز گرم شده بود و مردمان از بازار به خانه ها شده ، چنان كه خداى عزّ و جلّ گفت : * ( وَدَخَلَ الْمَدِينَةَ عَلى حِينِ غَفْلَةٍ من أَهْلِها 28 : 15 ) * . يعنى حين المقيل . به وقت آنكه مردمان نيمروز بخسبند . * ( فَوَجَدَ فِيها رَجُلَيْنِ يَقْتَتِلانِ هذا من شِيعَتِه وَهذا من عَدُوِّه ، فَاسْتَغاثَه الَّذِي من شِيعَتِه عَلَى الَّذِي من عَدُوِّه 28 : 15 ) * .\r\nموسى دو مرد را ديد يكى اسرائيلى و يكى قبطى كه همى جنگ كردند . اين قبطى اسرائيلى را به بيگار مىبرد و اسرائيلى نمىرفت . چون موسى از دور پديد آمد ، آن\r\n","description":"","footnote":"","page_name":" 274 ","page_number":328},
  {"content":"\r\nاسرائيلى فرياد كرد . موسى آن قبطى را گفت : دست از او باز دار . فرمان نكرد . موسى دست بر قبطى زد ، قبطى بمرد . چنان كه خداى تعالى گفت : * ( فَوَكَزَه مُوسى فَقَضى عَلَيْه 28 : 15 ) * . اى فلطمه . و چنان بود كه چهار انگشت بر وى زد و پشت دست سوى او . و موسى عليه السّلام گران دست بود و با نيرو بود . انگشتان بر پستان قبطى بر آمد و پستان سر دل بود . قبطى بيفتاد و بمرد . اسرائيلى از دست او بجست و موسى پشيمان شد از كشتن قبطى ، هر چند كه كافر بود ، زيرا كه موسى را هنوز پيغامبرى نيامده بود و نفرموده بود به كشتن [ b 52 
  ] . كافران از آن پشيمان شد گفت : * ( هذا من عَمَلِ الشَّيْطانِ إِنَّه عَدُوٌّ مُضِلٌّ مُبِينٌ 28 : 15 ) * . گفت : اين از كار ديو است كه مردى را بكشتم كه كشتن وى واجب نبود . و موسى از خداى استغفار خواست و گفت : * ( رَبِّ إِنِّي ظَلَمْتُ نَفْسِي فَاغْفِرْ لِي فَغَفَرَ لَه إِنَّه هُوَ الْغَفُورُ الرَّحِيمُ 28 : 16 ) * . موسى چنين گفت : * ( رَبِّ بِما أَنْعَمْتَ عَلَيَّ فَلَنْ أَكُونَ ظَهِيراً لِلْمُجْرِمِينَ 28 : 17 ) * ، يعنى معينا للكافرين . بدين كه خداى تعالى مرا بدين كشتن عقوبت نكرد ، من نيرو نكنم كافران را . ازيرا كه آن مرد از بنى اسرائيل بود و لكن كافر بود ، و آنكه خداى گفت : * ( هذا من شِيعَتِه 28 : 15 ) * . معنى آن است كه : من قرابته . پس موسى ديگر روز بامداد برخاست و همى ترسيد كه اگر فرعون آگاه شود او را عقوبت كند . و فرعون آن شب آنجا بماند و خبر بنزديك او بردند كه اسرائيلى قبطى را بكشت .\r\nگفت : بنگريد تا كه بود كه او را عقوبت كنم . مىجستند و ندانستند .\r\nفرعون روز ديگر هم آنجا ببود تا بداند كه آن كس كه قبطى را كشته است كيست ، و موسى بدانست كه كشنده را مىطلبند . بامداد برخاست و همى ترسيد ، چنان كه خداى گفت : * ( فَأَصْبَحَ في الْمَدِينَةِ خائِفاً يَتَرَقَّبُ فَإِذَا الَّذِي اسْتَنْصَرَه بِالأَمْسِ يَسْتَصْرِخُه 28 : 18 ) * . باز آن مرد اسرائيلى كه ديروز موسى رهانيده بود و به سبب او قبطى را كشته ، او را ديد كه قبطىاى او را همى بزدش . موسى او را گفت : بدبخت مردى اى تو كه هر روزى يكى ترا زند از ميان اين همه خلق ، چنان كه خداى گفت به قرآن اندر : * ( قال لَه مُوسى إِنَّكَ لَغَوِيٌّ مُبِينٌ 28 : 18 ) * . پس آهنگ قبطى كرد كه او را خلاص دهد ، اسرائيلى بترسيد . چون موسى آهنگ او كرد و بر او خشم گرفت ، از بهر آنكه گفته بود : * ( إِنَّكَ لَغَوِيٌّ مُبِينٌ 28 : 18 ) * . پس موسى را آن قبطى ايدون گفت : * ( أَ تُرِيدُ أَنْ تَقْتُلَنِي كَما قَتَلْتَ نَفْساً ) *\r\n","description":"","footnote":"","page_name":" 275 ","page_number":329},
  {"content":"\r\n* ( بِالأَمْسِ 28 : 19 ) * . خواهى كه مرا بكشى چنان كه ديروز آن ديگر قبطى را بكشتى ؟ * ( إِنْ تُرِيدُ إِلَّا أَنْ تَكُونَ جَبَّاراً في الأَرْضِ وَما تُرِيدُ أَنْ تَكُونَ من الْمُصْلِحِينَ 28 : 19 ) * . و خواهى كه جبّارى باشى كه هر چه تو گويى بكنند و اگر نه هر روزى يكى را بكشى و نخواهى كه از آن كسان باشى كه به ميان خلق اندر صلح كنند .\r\nو اين قبطى دست از اسرائيلى بداشت و دانست كه آن قبطى ديگينه را موسى كشته است ، و خبر به فرعون برداشت و اين قصّه را همه او را بگفت . فرعون گفت :\r\nاين است آن اسرائيلى كه ما را همه هلاك خواهد كردن . سپاه را فرمود كه او را طلب كنيد و بكشيد . * ( وَجاءَ رَجُلٌ من أَقْصَى الْمَدِينَةِ يَسْعى 28 : 20 ) * . آن مرد مؤمن قبطى بود ، درودگر كه تابوت موسى كرده بود همى آمد دوان سوى موسى و او را گفت : * ( إِنَّ الْمَلأَ يَأْتَمِرُونَ بِكَ لِيَقْتُلُوكَ 28 : 20 ) * . اين سپاه همى تدبير كنند كه ترا بكشند . * ( فَاخْرُجْ إِنِّي لَكَ من النَّاصِحِينَ 28 : 20 ) * . از اين شهر بيرون شو كه من ترا همى نصيحت كنم . * ( فَخَرَجَ مِنْها خائِفاً يَتَرَقَّبُ 28 : 21 ) * . موسى هم در وقت از آنجا بشد سر و پاى برهنه و به مصر نيارست شدن .\r\nروى به بيابان اندر نهاد و عزم شام كرد سوى مدين ، و نزديك شارستانى از شام بود و از مصر تا آنجا هشت روزه راه بود و همه راه بيابان بود و موسى عليه السّلام راه ندانست ، از خداى عزّ و جلّ راه خواست ، چنان كه خداى گفت : * ( وَلَمَّا تَوَجَّه تِلْقاءَ مَدْيَنَ قال عَسى رَبِّي أَنْ يَهْدِيَنِي سَواءَ السَّبِيلِ 28 : 22 ) * . فريشته‌اى را بفرستاد تا او را راه مدين بنمود . هشت شبانروز همى رفت سر و پاى برهنه . چون آنجا رسيد يك پوست از كف پايش افتاده بود كه با تنعّم و ملك خوى كرده بود و هرگز سختى نديده .\r\nو اندر آن هشت روز هيچ چيز نيافت خوردنى جز گياه . و مردمان مدين گوسپندان داشتندى و همه خواستهء ايشان گوسپند بود . و شعيب عليه السّلام آنجا بود . و خداى تعالى كافران مدين را هلاك كرده بود چنان كه به قصّهء شعيب اندر بگفتيم .\r\nو شعيب با مؤمنان اندر آن شهر مانده بود . و شعيب را هزار گوسپند بود در بيابان با مزدوران و مقدار صد گوسپند به خانه داشتى ، چنان كه او را از پشم و شير ايشان منفعت بودى . و دو دختر شعيب را بود رسيده و شوى ناكرده ، يكى را نام صفرا و يكى غبرا . اين صفرا روى سپيد بود و به زردى و شيرينى گراييدى ، و غبرا\r\n","description":"","footnote":"","page_name":" 276 ","page_number":330},
  {"content":"\r\nسياه چرده بود ، و هر دو نيكو بودند . و شعيب را به خانه مزدور نبود ، گوسپندان خانه اين دختران داشتندى و به چرا بردندى و به آب آوردندى ، و مزدورى همى جستند كه او را به مزد گيرند ، و مدين را يكى چاه بود از شهر بيرون بر در شهر و مردمان گوسپندان را آنجا آب دادندى ، و بر سر چاه يكى سنگ نهاده بود كه به چهل تن برگرفتندى ، و آن چاه را دلوى بود بزرگ كه به چهل تن بر كشيدندى ، چون وقت آب دادن گوسپندان بودى به گاه نيمروز ، مردمان بر سر چاه گرد آمدندى ، و چون چهل تن شدندى ، سنگ از سر چاه برگرفتندى و دلو بر كشيدندى و گوسپندان را همه آب دادندى . باز سنگ بر سر چاه پوشيدندى تا به شب چيزى در آنجا نيفتد .\r\nو دختران شعيب چون وقت آب دادن بودى ، گوسپندان خويش بياوردندى و از دور [ a 53 
  ] بايستادندى و فراز چاه نيامدندى تا مردمان همه گوسپندان را آب دادندى و بازگشتندى ، پس ايشان گوسپندان خويش را آب دادندى . موسى عليه السّلام بر سر چاه رسيد مانده شده و روز گرم شده ، مردمان را ديد بر سر چاه گرد آمده ، و همى چشم داشتند تا چهل تن تمام شوند و سنگ از سر چاه بر گيرند و آب بركشند . دختران شعيب را ديد از دور ايستاده با گوسپند . موسى فراز شد و گفت : شما چرا از دور ايستاده‌ايد ؟ چنان كه گفت : * ( وَلَمَّا وَرَدَ ماءَ مَدْيَنَ وَجَدَ عَلَيْه أُمَّةً من النَّاسِ يَسْقُونَ وَوَجَدَ من دُونِهِمُ امْرَأَتَيْنِ تَذُودانِ قال ما خَطْبُكُما قالَتا لا نَسْقِي حَتَّى يُصْدِرَ الرِّعاءُ وَأَبُونا شَيْخٌ كَبِيرٌ 28 : 23 ) * . دختران شعيب را گفت : شما را چه بوده است كه گوسپندان را آب ندهيد ؟ گفتند : تا مردمان همه باز نگردند ما فراز چاه نشويم ، و ما را پدرى است پير و پيغامبر خداى است بدين شهر اندر . موسى گفت :\r\nبياييد تا من شما را آب دهم كه شما زودتر باز گرديد كه شما عورتانايد .\r\nموسى فراز شد و آن سنگ را بر گرفت و دور بينداخت و دلو و رسن بر گرفت و تنها آن دلو را پر آب بركشيد و آن گوسپندان ايشان آب داد ، و ايشان را گفت :\r\nباز گرديد ، و خود به سايهء درخت بنشست و گرسنه و خسته بود ، چنان كه خداى گفت : * ( فَسَقى لَهُما ثُمَّ تَوَلَّى إِلَى الظِّلِّ فَقالَ رَبِّ إِنِّي لِما أَنْزَلْتَ إِلَيَّ من خَيْرٍ فَقِيرٌ 28 : 24 ) * . و دختران باز پيش پدر شدند . شعيب گفت : چرا امروز زودتر آمديد ؟ گفتند : مردى\r\n","description":"","footnote":"","page_name":" 277 ","page_number":331},
  {"content":"\r\nآمد و ما را آب داد و آن سنگ را از سر چاه بر گرفت تنها و آب از چاه بر آورد و هرگز ما از وى قوىتر مرد نديديم ، و گرسنه و پاى برهنه است . شعيب اين دختر مهتر را كه صفورا نام بود به عبرانى و به تازى صفرا ، او را گفت : شو و آن مرد را بخوان تا او را طعام دهيم . آن دختر بيامد . چون بنزديك موسى رسيد ، شرم داشت . او را گفت :\r\nپدرم ترا همى خواند . چنان كه خداى تعالى گفت : * ( فَجاءَتْه إِحْداهُما تَمْشِي عَلَى اسْتِحْياءٍ قالَتْ إِنَّ أَبِي يَدْعُوكَ لِيَجْزِيَكَ أَجْرَ ما سَقَيْتَ لَنا 28 : 25 ) * . موسى گفت : پدر تو از من چه خواهد ؟ گفتا : مزد اين كه ما را آب دادى بدهد .\r\nموسى برخاست و همى رفت ، و اين دختر پيش او اندر همى رفت . موسى جوان بود و زن نيكو ، نخواست كه چشمش بر بالاى دختر آيد ، او را گفت : اى دختر ! تو از پس من بياى كه من به پيش تو اندر همى روم ، اگر راه خطا كنم مرا آوازه ده . دختر دانست كه او از پارسايى همى گويد . موسى پيش رفت و دختر از پس او تا سوى شعيب رسيد . موسى را بپرسيد كه تو كيستى ؟ گفت : من پسر عمرانم از بنى اسرائيل ، از مصر از فرزندان لاوى بن يعقوب اسرائيل الله . و قصّهء خود و فرعون شعيب را بگفت . * ( وَقَصَّ عَلَيْه الْقَصَصَ 28 : 25 ) * . و گريختن از مصر از بيم فرعون . شعيب گفت : * ( لا تَخَفْ نَجَوْتَ من الْقَوْمِ الظَّالِمِينَ 28 : 25 ) * . گفتا : مترس كه تو از كافران برستى . پس چون موسى طعام بخورد ، اين دختر كه موسى را خوانده بود گفتا : * ( يا أَبَتِ اسْتَأْجِرْه إِنَّ خَيْرَ من اسْتَأْجَرْتَ الْقَوِيُّ الأَمِينُ 28 : 26 ) * . گفتا : اى پدر تو مزدور طلب كنى ، اين مرد را به مزد گير كه هم با نيرو است و هم پارسا و با امانت ، و بهتر مزدورى آن بود كه او را امانت بود و با قوّت بود . شعيب گفت : قوّتش دانستى ، امانتش كجا ديدى ؟ گفت : من او را بخواندم و پيش او اندر همى شدم تا ره نمايم ، او نخواست كه من پيش اندر باشم تا بالاى من نبيند ، مرا گفتا : از پس من رو .\r\nشعيب را دل بر موسى بنشست و دانست كه مرد جوان را جز به زن نشايد بستن ، او را گفت : * ( قال إِنِّي أُرِيدُ أَنْ أُنْكِحَكَ إِحْدَى ابْنَتَيَّ هاتَيْنِ عَلى أَنْ تَأْجُرَنِي ثَمانِيَ حِجَجٍ فَإِنْ أَتْمَمْتَ عَشْراً فَمِنْ عِنْدِكَ 28 : 27 ) * . من خواهم كه از اين دختران يكى را به زنى به تو دهم و كابين آن خواهم كه هشت سال مرا مزدورى كنى و گوسپندان مرا بدارى ، و\r\n","description":"","footnote":"","page_name":" 278 ","page_number":332},
  {"content":"\r\nاگر ده سال تمام كنى ، تو بهتر دانى و از تو است . * ( وَما أُرِيدُ أَنْ أَشُقَّ عَلَيْكَ سَتَجِدُنِي إِنْ شاءَ الله من الصَّالِحِينَ 28 : 27 ) * . گفتا : من نخواهم كه بر تو گران كنم ، اگر خداى خواهد مرا از نيكوكاران يا بى . موسى گفت : * ( ذلِكَ بَيْنِي وَبَيْنَكَ أَيَّمَا الأَجَلَيْنِ قَضَيْتُ فَلا عُدْوانَ عَلَيَّ وَالله عَلى ما نَقُولُ وَكِيلٌ 28 : 28 ) * . گفت : اين شرط ميان من و تو است ، هر كدام كه خواهى وفا كنم ، هشت سال يا ده سال ، و از من جز از اين نخواهى ، و خداى تعالى بر ما گواه است . شعيب بپسنديد و موسى به بيابان شد به گوسپندان و شبانى مىكرد .\r\nچون هشت سال تمام شد ، موسى گفت : دو سال ديگر بكنم تا ده سال تمام بود . و دو سال ديگر شبانى كرد و ده سال را وفا كرد .\r\nپس سوى شعيب آمد ، شعيب دختر مهتر را صفرا نام كه او را سر چاه پيش پدر برده بود ، به زنى به دو داد . چون روزگارى بر آمد ، موسى گفت : مرا به مصر پدر و مادر است و برادر و خويشان ، و مرا آرزوى ايشان مىباشد ، و شايد بودن كه خداى عزّ و جلّ اين فرعون را هلاك كرده باشد ، و من آنجا خواهم شدن . اين دختر مرا ده تا با خويشتن ببرم . گفت : اى پسر ! مرا خواسته نيست كه اين دختر را جهاز دهم جز اين گوسپندان چيزى ندارم ، امسال نيز با من بباش تا از اين گوسپندان من بچه آيد ، هر چه نر آيد همه ترا دهم . موسى همچنان كرد و آن سال بنزديك شعيب بود ، و بدان سال گوسپندان شعيب هر يكى دو بچهء نر آورد ، آن همه را به موسى داد . چون خواست كه برود ، باز او را [ b 53 
  ] گفت : اين گوسپندان همه نراند ، امسال نيز با من بباش تا هر چه از گوسپندان من ماده زايد ، همه ترا دهم . موسى آن سال ديگر نزديك شعيب بود . و آن گوسپندان شعيب همه هر يكى دو بچهء ماده آوردند . شعيب آن نيز همه به دو بخشيد . گوسپندان موسى بيشتر از آن شعيب گشت .\r\nپس شعيب را موسى بدرود كرده خواست كه باز گردد . شعيب را به خانه اندر عصايى بود با عصاهاى بسيار ، چنان كه شبانان را شايد كه به دست گيرند ، و آن يك عصا را سر دو شاخ بود و يكى فريشته آورده بود و شعيب را امانت داده ، و آن فريشته به صورت مردى آمده بود و شعيب ندانسته بود كه آن فريشته است . چون موسى بخواست رفتن و شعيب را بدرود كرد ، شعيب گفت : بدين خانه اندر شو و يكى\r\n","description":"","footnote":"","page_name":" 279 ","page_number":333},
  {"content":"\r\nاز اين عصا [ ها 
  ] برگير تا ترا به راه اندر نيرو بود . موسى بدان خانه اندر شد و آن عصا كه خداى تعالى آيت او خواست كردن در پيغامبرى و فريشته آورده بود سوى شعيب ، به دست وى آمد ، بيرون آورد . شعيب آن را به دست بپسود ، گفتا : اين وديعت مردى است سوى من ، شو ديگرى را بردار . موسى آن عصا ببرد و بر آن چوبها برافگند ، خواست كه ديگرى برگيرد همان به دستش آمد . باز شعيب دست بر نهاد بدانست . گفت : اين را باز بر و ديگرى بردار . باز برد ، همان به دستش آمد ، بيرون آورد . شعيب گفت : اين را بازبر و ديگرى بردار . باز برد ، همان به دستش آمد ، بيرون آورد . شعيب گفت : مگر تو حقترى بر اين . و موسى را داد .\r\nموسى برفت با گوسپندان و با زن و روى به مصر نهاد . چون از مدين بيرون آمد ، شعيب پشيمان شد ، از پس او بيرون آمد و بشتافت تا او را اندر يافت ، گفتا : اى پسر ! اين عصا باز ده كه اين را خداوندى است جز تو و بود كه بيايد و از من باز خواهد .\r\nموسى گفت : اين مرا دادى آن من گشت ، من نيز به تو ندهم . با يك ديگرشان مناظره رفت بدين . بر آن بنهادند كه نخستين كسى كه ايدر بگذرد او را حاكم كنيم . يكى فريشته همى آمد اندر بيابان بر صورت مردى . چون فراز رسيد از او بپرسيدند ، گفتا :\r\nمن ميان شما حكم كنم . اين عصا بر زمين افگنيد ، هر كس كه اين عصا برگيرد از آن وى باشد .\r\nموسى عصا بر زمين افگند . شعيب فراز شد و هر چند كوشيد آن چوب از زمين بر نتوانست داشتن . موسى دست فراز كرد و برداشت . آن فريشته حكم كرد كه موسى بدين حقتر ، عصا را به موسى داد .\r\nو گروهى ايدون گويند كه اين خصومت عصا ميان موسى و شعيب آنگاه بود كه موسى را به مزد گرفت و به گوسپند فرستاد و اين عصا او را داد و باز از پس او برفت ، و اين داورى آنگاه بود . و موسى بسيار معجزه ها از او بديد . يكى آن بود كه مرغزارى بود بسيار گياها ، و اندر آن مرغزار يكى اژدها بود كه هيچ چهار پاى اندر آنجا نيارستى شدن ، و آن گوسپندان موسى چون بدان مرغزار برسيدند و بوى گياه شنيدند ، همه آهنگ آن مرغزار كردند و خويشتن را بدان مرغزار در افگندند . و آن اژدها آهنگ گوسپندان كرد . موسى آن عصا بينداخت سوى آن اژدها و عصا را\r\n","description":"","footnote":"","page_name":" 280 ","page_number":334},
  {"content":"\r\nبگذاشت تا با اژدها همى گشت تا او را هلاك كرد ، و آن مرغزار به گوسپندان شعيب بماند تا گوسپندان فربه شدند ، و بسيار معجزه ها از او پديد آمد .\r\nو گروهى چنين گويند كه آن وقت كه موسى از مصر برفت سوى مدين و اين فريشته بيامد كه او را راه نمايد ، اين عصا آن فريشته او را داد ، و الله اعلم .\r\n","description":"","footnote":"","page_name":" 281 ","page_number":335},
  {"content":"\r\n\r\nخبر نبوّت موسى عليه السّلام و سخن گفتن او با خداى تعالى\r\nقوله تعالى : * ( فَلَمَّا قَضى مُوسَى الأَجَلَ وَسارَ بِأَهْلِه آنَسَ من جانِبِ الطُّورِ ناراً 28 : 29 ) * .\r\nچون موسى از پيش شعيب بيرون برفت با اهل و گوسپندان و پنج روز راه برفت تا به گوشهء طور سينا شد . چون فراز آمد باد برخاست و سرما و تاريكى اندر آمد ، زن را گفت : آتش بزن تا آتشى برفروزيم و گرم شويم . هر چند آتش زد از سنگ و آهن آتش بيرون نيامد . موسى درمانده و بيچاره گشت . چون از شب لختى بشد ، موسى از دور بر كرانهء كوه آتشى ديد . زن را گفت : من آنجا شوم كه آنجا مردماناند راهگذرى يا شبانان فرود آمده‌اند ، و شما را لختى آتش آرم تا گرم شويد يا خبرى آرم يا كسى را يابم بر آن آتش كه ما را راه نمايد ، چنان كه خداى عزّ و جلّ گفت :\r\n* ( لَعَلِّي آتِيكُمْ مِنْها بِخَبَرٍ أَوْ جَذْوَةٍ من النَّارِ لَعَلَّكُمْ تَصْطَلُونَ 28 : 29 ) * . و به جايى ديگر گفت :\r\n* ( لَعَلِّي آتِيكُمْ مِنْها بِقَبَسٍ أَوْ أَجِدُ عَلَى النَّارِ هُدىً 20 : 10 ) * . موسى عصا بر گرفت و برفت . چون نزديك رسيد ، آتش ديد بر سر درختى نه بر زمين ، و درخت عوسج بود . خاربنى بود بزرگ همچون ناحك . و به خبر اندر چنين آمده است كه از همه درختان بر زمين نخست اين درخت عوسج رست . و نخستين چيزى كه از بهشت بيرون آمد به زمين و امروز مردمان آن را مىبيند حجر الاسود است و به خانهء مكه نهاده است . و گروهى گويند كه عصاى موسى از اين [ درخت 
  ] عوسج بود ، و گروهى [ گفتند 
  ] كه از درخت مورد بود .\r\n","description":"","footnote":"","page_name":" 282 ","page_number":336},
  {"content":"\r\nموسى چون آتش ديد بر سر درخت و كس را نديد ، موسى بترسيد و انديشناك شد . خواست كه باز گردد ، خداى عزّ و جلّ گفت : * ( نُودِيَ من شاطِئِ الْوادِ الأَيْمَنِ في الْبُقْعَةِ الْمُبارَكَةِ من الشَّجَرَةِ أَنْ يا مُوسى إِنِّي أَنَا الله رَبُّ الْعالَمِينَ 28 : 30 ) * . [ موسى 
  ] بشنيد و خداى عزّ و جلّ او را بشنوانيد آن ندا به وحى گفتا : يا موسى ! من خدايم و خداى همه خلقم . [ a 54 
  ] موسى چون سخن خداى عزّ و جلّ بشنيد سجده كرد زيرا به دلش اندر يقين بود كه آن سخن خداى است و خداى تعالى موسى را به لطف تقريب كرد و چنين گفت : * ( يا مُوسى إِنِّي أَنَا رَبُّكَ 20 : 11 - 12 ) * . بدرستى كه من خداى توام . * ( فَاخْلَعْ نَعْلَيْكَ إِنَّكَ بِالْوادِ الْمُقَدَّسِ طُوىً 20 : 12 ) * . و به پاى موسى اندر نعلين بود ، خداى عزّ و جلّ گفت :\r\nنعلين بياهنج كه تو بر زمين پاك برى . الواد المقدّس يعنى المطهّر . [ و 
  ] طوى نام وادى است .\r\nو خداوندان اخبار چنين گويند كه آن نعلين از پوست خر بود ناپيراسته و پليد بود ، زيرا خداى تعالى گفت : نعلين بكن . و اين حديث اصلى ندارد زيرا كه موسى پاكتر از آن بود كه نعلين پليد اندر پاى كردى ، و ليكن آهختن نعلين معنى هيبت و عطيّه بود . خداى عزّ و جلّ خواست كه موسى رسم هيبت به حكم بندگى به جاى آرد تا جزاى آن قربت او را واجب شود ، تا چون او بندگى به هيبت نگاه دارد ، خداى تعالى به فضل خويش او را به بر خويش نزديك كرد و پاداش هيبت داشتن او را و بندگى كردن بسزا بدهد ، زيرا كه [ گفت 
  ] : * ( فَاخْلَعْ نَعْلَيْكَ 20 : 12 ) * . و بدين باب اندر حكما را سخن بسيار است و خداوندان معرفت اندر اين سخن بسيار گفتند و ليكن نه از راه اين كتاب است و نه از علم خداوند اين كتاب . پس بدانكه خداى تعالى موسى را هم بدان مقام اطراف توحيد بر او راست كرد و شريعت او پيدا كرد تا موسى هر چه خداى خواست كه او بداند بدين باب از علم توحيد و از شريعت بر موسى تمام شد ، پس او را پيغمبرى داد و به فرعون فرستاد و آيت عصا و دست سپيد بنمودش .\r\nامّا از معنى توحيد سه سخن گفت و اصول توحيد و دانستن خداى به ربوبيّت و به وحدانيّت و يگانگى همه اندر آن سه سخن است ، يكى چنين گفت : * ( إِنَّنِي أَنَا الله لا إِله إِلَّا أَنَا 20 : 14 ) * . و ديگر گفت : * ( إِنِّي أَنَا رَبُّكَ 20 : 12 ) * . و سديگر گفت : * ( إِنِّي أَنَا الله رَبُّ الْعالَمِينَ 28 : 30 ) * . و\r\n","description":"","footnote":"","page_name":" 283 ","page_number":337},
  {"content":"\r\nهر كه خداى را بدين صفت بشناخت ، توحيد درست كرد و يگانگى خداى عزّ و جلّ بدانست . و امّا از معنى شريعت چنين گفت : * ( فَاعْبُدْنِي وَأَقِمِ الصَّلاةَ لِذِكْرِي 20 : 14 ) * . گفتا :\r\nمرا پرست و نماز كن مرا و به ياد كردن من مشغول شو . بنگر كه چه بزرگ شريعت است و چه بزرگ عبادت است نماز كه خداى عزّ و جلّ بدان جايگاه اندر موسى را از همه شريعتها و عبادتها نخست نماز فرمود ، پس گفت : * ( إِنَّ السَّاعَةَ آتِيَةٌ أَكادُ أُخْفِيها لِتُجْزى كُلُّ نَفْسٍ بِما تَسْعى 20 : 15 ) * . گفت : بدانكه به همه حال رستخيز بباشد و خلق را پاداش دهم به هر چه كرده باشند از نيكى و بدى . تا موسى را نيز ايمان رستخيز و معاد و بعث و قيامت درست شد همچنانكه به توحيد .\r\nپس چون همه كار موسى تمام شد از باب توحيد و زيادت شريعت ، او را نداى پيغمبرى آمد و پيغام داد به فرعون ، چنان كه گفت : * ( وَإِذْ نادى رَبُّكَ مُوسى أَنِ ائْتِ الْقَوْمَ الظَّالِمِينَ . قَوْمَ فِرْعَوْنَ أَ لا يَتَّقُونَ 26 : 10 - 11 ) * . نخست نداى توحيد بود و راست كردن شريعت و اصل دين ، و از پس آن نداى نبوّت ، و پيغام داد به فرعون و قومش با نداى نبوّت آيت نمود و گفت : * ( أَنْ أَلْقِ عَصاكَ 28 : 31 ) * . تا دل موسى بيقين شد بر نبوّت و قوى شد بدان آيت بر گزاردن پيغام ، تا بدانى اين حكمت نيكو از خداى عزّ و جلّ اندر مناجات موسى كه از كجا ابتدا كرد با او تا به آخر برد درجه به درجه و مرتبه به مرتبه . و به هر يك از اين درجات اندر و از اين مراتب اندر حكمت [ است 
  ] حكما را بسيار . پس چون موسى را به نبوّت ندا كرد و بفرمود پيغام بردن به فرعون ، آنگاه او را آيات نمود و گفت : * ( وَما تِلْكَ بِيَمِينِكَ يا مُوسى 20 : 17 ) * . گفت : آن چيست كه به دست راست دارى ؟\r\nو اينجا اندر نيز بابى است از حكمت بزرگ خداى عزّ و جلّ . موسى را نه از بهر آن پرسيد كه خداى ندانست كه آن چيست يا موسى ندانست ، بلكه خداى عزّ و جلّ دانست كه آن چوب است ، و دانست كه موسى هم داند كه آن چوب است ، حكمت آن بود تا موسى مقرّ آمد كه اندر او چه هنر است و از او چه منفعت ، تا چون چيزى بنمايد او را جز آنكه او را بدانسته است اندر آن عصا ، آن آيت بزرگتر بود و دل بر آن نشسته تر ، و اين معنى تقرير خوانند . پس موسى گفت : * ( هِيَ عَصايَ 20 : 18 ) * . اين عصا است\r\n","description":"","footnote":"","page_name":" 284 ","page_number":338},
  {"content":"\r\nخداى تعالى گفت : اين عصا به چه كار آيد ؟ گفتا : * ( أَتَوَكَّؤُا عَلَيْها وَأَهُشُّ بِها عَلى غَنَمِي 20 : 18 ) * . وقتى كه خسته شوم بر آن تكيه كنم و چون گياه نبود اين عصا را بر درخت زنم تا برگ بريزد و گوسپندان بخورند . * ( وَلِيَ فِيها مَآرِبُ أُخْرى 20 : 18 ) * . و نيز حاجتهاى بسيار است مرا بدين عصا كه از او چيزى بياويزم و به پشت بر گيرم و چون فرود آيم به زمين فرو برم و از او چيزى بياويزم ، و نيز مرا سليح باشد .\r\nچون موسى مقرّ آمد بدانچه اندر عصا بود از همه هنرى ، آنگاه خداى عزّ و جلّ او را اندر عصا چيزى بنمود كه موسى ندانست كه چنان شايد بودن اندر عصا ، تا دل موسى نخست به نبوّت بيقين شد ، پس آنگاه بفرمود كه سوى فرعون پيغام بر . و اگر موسى را نفرمودى كه اين عصا بيفگن و مار نكردى و موسى با آن خوى نكرده بودى ، چون به پيش فرعون بيفگندى و مار گشتى ، موسى از آن بيشتر ترسيدى كه فرعون . پس خداى عزّ و جلّ خواست كه [ b 54 
  ] موسى را بدان رياضت كند تا موسى به ديدار مار خوى كند و آن چوب مار گردد . تا موسى را به هر چيزى مهذّب و راست كرد از توحيد و شريعت و عبادت و نبوّت و آيت نبوّت ، پس آنگاه او را به رسولى سوى دشمن خويش فرستاد تا به هر چيزى حكمت خداى پديد آمد ، چنان كه ملكى خواهد كه رسولى فرستد سوى دشمنى ، مردى را فرستد با خرد وهش و راى ، و او را به هر چيزى بيازمايد و هر چه نداند در آموزاندش تا همه اخلاق و آداب او تمام شود ، پس به رسولى فرستدش .\r\nآنگاه خداى عزّ و جلّ موسى را گفت : * ( أَلْقِها يا مُوسى 20 : 19 ) * . اين عصا از دست بيفگن .\r\n* ( فَأَلْقاها فَإِذا هِيَ حَيَّةٌ تَسْعى 20 : 20 ) * . چون به زمين زد ، عصا مار گشت ثعبان ، و ثعبان آن مار بزرگتر بود كه او را گردن ستبر بود [ و به روى سرو بود 
  ] . چون موسى آن چنان ديد بترسيد چنان كه خداى عزّ و جلّ گفت : * ( فَلَمَّا رَآها تَهْتَزُّ كَأَنَّها جَانٌّ وَلَّى مُدْبِراً وَلَمْ يُعَقِّبْ يا مُوسى 28 : 31 ) * چون بديد آن چوب مار گشت . وَالْجانُّ الْحَيَّةُ الَّتى لَمْ تَزِل حَيَّة . از بيم برگشت و زاستر شد و پشت سوى او كرد كه بگريزد . * ( وَلَمْ يُعَقِّبْ يا مُوسى 28 : 31 ) * ، لَمْ يَلْتَفِت . و سوى او ننگريست تا خداى گفت : * ( أَقْبِلْ وَلا تَخَفْ إِنَّكَ من الآمِنِينَ 28 : 31 ) * . اى موسى ! باز آى و مترس كه تو ايمنى از اين . موسى باز آمد ، خداى گفت : * ( خُذْها وَلا ) *\r\n","description":"","footnote":"","page_name":" 285 ","page_number":339},
  {"content":"\r\n* ( تَخَفْ سَنُعِيدُها سِيرَتَهَا الأُولى 20 : 21 ) * . بفرمودش كه برگير و مترس كه اين را باز چوب خواهم كردن چنان كه بود . و موسى بدين ترسيدن معذور بود كه اين ترسيدن از قوّت يقين بود ، و دانست كه خداى عزّ و جلّ قادر است كه آن چوب را مار گرداند و فرعون را هلاك كند و عقوبت كند ، و ليكن ندانست كه آن را باز چوب خواهد كردن و آن را آيت نبوّت خواهد ساختن به عقوبت .\r\nپس چون خداى عزّ و جلّ او را ايمن كرد و گفت : * ( خُذْها وَلا تَخَفْ سَنُعِيدُها سِيرَتَهَا الأُولى 20 : 21 ) * . بفرمودش كه برگير و مترس كه اين را باز چوب خواهم كردن ، نيز نترسيد و دست فراز كرد و گردن مار بگرفت . مار به دست وى اندر چوب گشت همچنانكه بود . پس چون اين يك آيت بديد و بياراميد ، ديگر آيتش بنمود و گفت :\r\n* ( أَدْخِلْ يَدَكَ في جَيْبِكَ تَخْرُجْ بَيْضاءَ من غَيْرِ سُوءٍ 27 : 12 ) * . آية آخرى . گفت : دست به جيب درّاعهء پشمين فرو كن [ و بر كش . دست راست به دراعهء پشمين فرو كرد 
  ] ، و گونهء موسى و روى او سياه چرده بود و به سياهى گراييدى . دست از جيب بر كشيد همى تافت اندر تاريكى شب همچون ماه سپيد ، نه سپيدى پيسى يا سپيدى علَّتى و ليكن سپيدى آيت و علامت . خداى عزّ و جلّ گفت : * ( فَذانِكَ بُرْهانانِ من رَبِّكَ 28 : 32 ) * .\r\nاين هر دو آيت حجّت است ترا بر پيغمبرى تو سوى فرعون . [ پس پيغامش بداد : * ( أَنِ ائْتِ الْقَوْمَ الظَّالِمِينَ ، قَوْمَ فِرْعَوْنَ أَ لا يَتَّقُونَ 26 : 10 - 11 ) * . 
  ] پس [ چون 
  ] خداى عزّ و جلّ موسى را همه آيت داده بود و همه ادب راست كرده ، موسى نيز بنگر چه ادب و حكمت كار بست با خداى عزّ و جلّ ، اندر آن مقام هر چه دانست كه او را اندر آن پيغام ببايست گزاردن از احكام پيغمبرى و اسباب آن تا آن پيغام تواند گزاردن ، همه از خداى عزّ و جلّ بخواست در آن مقام و گفت : * ( رَبِّ اشْرَحْ لِي صَدْرِي . وَيَسِّرْ لِي أَمْرِي . وَاحْلُلْ عُقْدَةً من لِسانِي . يَفْقَهُوا قَوْلِي 20 : 25 - 28 ) * .\r\nو موسى تنگ طبع بود و دانست كه پيغام گزاردن را دلى بايد فراخ و صبر بسيار تا هر چه به روى آيد از سختى و مكروه و از آنكه او را دروغزن و جادو خوانند ، و هر سختى احتمال تواند كردن . گفت : يا ربّ ! اين تنگدلى از من بردار و دل من اندر كار تو و پيغام گزاردن تو فراخ كن و كار بر من آسان كن تا مرا دشخوارى به روى نيايد\r\n","description":"","footnote":"","page_name":" 286 ","page_number":340},
  {"content":"\r\nكه با آن صبر توانم كردن . و اين مناجات از موسى سخت محمود بود نزديك حكما كه اين نعمت كه خداى عزّ و جلّ او را داد دانست كه سخت بزرگ است ، و اين بار نبوّت كه بر وى نهاد دانست كه سخت گران است و كشيدن آن دشخوار است . موسى به زير آن بار نبوّت و نعمت اندر ضعيفى خويش پيدا كرد و ضعيفى و تنگدلى و عاجزى بر خويشتن مقرّ آمد تا قدر نعمت خداوند شناخته باشد و عصمت با خداوند بسته . گفت : اين عقده از زبان من بردار تا من سخنى نيكو توانم گفتن و ايشان از من دريابند . و آن عقده‌اى بود كه بر زبان موسى بود به كودكى ، آنگاه كه آتش به دهان اندر نهاد پيش فرعون .\r\nپس گفتا : * ( وَاجْعَلْ لِي وَزِيراً من أَهْلِي هارُونَ أَخِي 20 : 29 - 30 ) * . و معنى وزير معين بود . گفت :\r\nمرا از كسهاى [ من 
  ] يارى ده ، هارون برادر مرا . * ( اشْدُدْ به أَزْرِي . وَأَشْرِكْه في أَمْرِي . ) *\r\n* ( كَيْ نُسَبِّحَكَ كَثِيراً . وَنَذْكُرَكَ كَثِيراً . إِنَّكَ كُنْتَ بِنا بَصِيراً 20 : 31 - 35 ) * . يعنى : نصلى معا و نذكر معا . بنگر چه نيكو ضعيفى نمود موسى از خويشتن بدين لطافت كه خداى عزّ و جلّ او را شريعت و پيغام گزاردن فرمود ، اندر همه چيزى عجز خود پيدا كرد . گفت : يا ربّ ! هارون را با من انبازى ده اندر پيغامبرى تا به يك جا پيغامبرى بگزاريم و به يك جا هر دو ترا پرستيم ، تا اگر از من تقصيرى آيد اندر پيغام گزاران يا اندر پرستيدن ، تا او مرا [ a 55 
  ] يارى كند تا اندر آن تقصير نكنم . و خداى عزّ و جلّ دانست كه هر چيزى كه موسى بخواست همه آن است كه او را به پيغمبرى اندر بايد . پس همه او را اجابت كرد . چنين گفت : * ( أُوتِيتَ سُؤْلَكَ يا مُوسى 20 : 36 ) * . آنچه خواستى ترا هم دادم . تنگى دل از او ببرد و دلش فراخ كرد ، چنان كه يك سال بر در فرعون بماند و بار نيافت ، و همى خلق را به خداى خواند و خداى را پرستيد و دلش تنگ نشد و زبانش راست كرد ، و هارون را با وى پيغمبرى داد ، و هارون به مصر بود با مادر و پدر ، و خداى عزّ و جلّ او را به هارون پيغام داد تا با او به در فرعون رود و پيغام خداى بگزارند . و موسى بدان جاى اندر يكى سخن گفت كه مردمان نادان بر او عيب كنند و اندر آن سخنى حكمت و لطيف است : * ( قال رَبِّ إِنِّي قَتَلْتُ مِنْهُمْ نَفْساً فَأَخافُ أَنْ يَقْتُلُونِ 28 : 33 ) * . گفت : يا ربّ ! من يك تن از ايشان\r\n","description":"","footnote":"","page_name":" 287 ","page_number":341},
  {"content":"\r\nبكشته‌ام و مرا بجستند كه بكشند و من بجستم ، ترسم كه اگر مرا بيابند بكشند . و نگر تا نپندارى كه موسى از كشتن ترسيد و ليكن از بهر نقصان مرتبهء پيغمبرى و نارسيدن به تمام كردن پيغام ، و او اندر اين آن خواست كه مرتبهء او تمام شود ، و اين تدبير محمود بود . و آن كس كه خداى عزّ و جلّ او را بدان مرتبه برد از قرب كه موسى را بود از پيغامبرى و مناجات با وى به وحى بىميانجى ، و سخن خويش او را بشنوانيد بىآنكه به ميان او اندر هيچ فريشته‌اى بود يا واسطه‌اى بود ، و خداى را بحقيقت بدانست و امر حقّ به قوّت يقين بپذيرفت ، اين چنين بنده را مرتبت و قوّت اندر كار خداوند و فرمان كردن او ، جان را به چشم او چه خطر بود ؟ ! يا تن و زندگانى را به سوى او چه خطر تواند بود ؟ ! كه بر روى زمين اندر آن وقت خداى را بنده‌اى نبود گرامىتر و نزديكتر و به مرتبه بزرگتر از موسى .\r\nبنگر كه خداى عزّ و جلّ بنده‌اى را گويد : * ( وَاصْطَنَعْتُكَ لِنَفْسِي 20 : 41 ) * . چه بزرگ سخنى است و چه بزرگ مرتبه‌اى بود مر بنده را اين چنين سخن از خداوندان ، اگر ملكى بود از جمله مخلوقات كه مر بندهء خويش را چنين گويد كه من ترا خويشتن را دارم ، يا گويد من ترا از بهر خويش دارم ، يا تو خود مرايى ، بنگر تا اين بنده را به خداوند چه مرتبه بود و چند بزرگى ، و بر ديگران چند فضل بود ، و اين معنى آن سخن است كه گفت : * ( وَاصْطَنَعْتُكَ لِنَفْسِي 20 : 41 ) * . پس اين موسى كه بدين بزرگى و مرتبه بود ، جان را به چشم او چه خطر بود كه او از خويشتن بترسيدى بر كشتن و از بيم جان شدن ، لا بل از آن ترسيد كه اين پيغمبرى او تمام نشود ، اندر مرتبت بزرگش نقصان آيد ، آرزوش آمد تا بزيد و اين فرمان خداى را تمام كند و اين پيغام بگزارد و آن درجات پيغام گزاردن و فرمان برداران بيابد .\r\nپس اين آرزو را بر خداى عزّ و جلّ عرضه كرد . چنان كه ديگر حاجتها . خداى تعالى اين آرزو را او را داد و ايمن كرد كه فرعون ترا نتواند كشتن ، و تو او را غلبه كنى و پيغام من بگزارى و كار فرمان من تمام كنى . تا او از اين ايمن شد و شاد گشت و اين حاجت او چون ديگر حاجتها روان گرديد و ايدون گفت : * ( سَنَشُدُّ عَضُدَكَ بِأَخِيكَ وَنَجْعَلُ لَكُما سُلْطاناً 28 : 35 ) * . يعنى : حجّة و قوّة . گفت : من ترا نيرو كنم به برادرت\r\n","description":"","footnote":"","page_name":" 288 ","page_number":342},
  {"content":"\r\nهارون و شما را حجّتها و قوّتها كنم و مدد كنم . * ( فَلا يَصِلُونَ إِلَيْكُما بِآياتِنا 28 : 35 ) * . فرعون و قوم او به شما نرسند و شما را نتوانند كشتن . * ( أَنْتُما وَمن اتَّبَعَكُمَا الْغالِبُونَ 28 : 35 ) * . شما را بسيار متابعان باشند و غلبه شما را باشد .\r\nپس چون موسى را حاجتها روا شد و نبوّت و قربت يافت و شريعت درست شد و هر چيزى كه اندر پيغمبرى او را ببايست از خداى تعالى بخواست و خداى او را بداد ، آنگاه او را پيغام داد به فرعون كه چون زى او شوى او را چه گويى . * ( اذْهَبا إِلى فِرْعَوْنَ إِنَّه طَغى 20 : 43 ) * . گفت : برو تو و برادر تو و به در فرعون شويد و سستى ننماييد اندر اين كار و سستى مكنيد اندر پرستيدن من ، و گفت : * ( فَأْتِياه فَقُولا إِنَّا رَسُولا رَبِّكَ 20 : 47 ) * . زى او شويد و او را بگوييد كه ما هر دو پيغامبر خداييم . * ( فَأَرْسِلْ مَعَنا بَنِي إِسْرائِيلَ وَلا تُعَذِّبْهُمْ 20 : 47 ) * . بنى اسرائيل را به ما بسپار و اين عذابها را از ايشان بردار و اين سخره كردن و بيگار بستن . * ( قَدْ جِئْناكَ بِآيَةٍ من رَبِّكَ 20 : 47 ) * . ترا از خداى عزّ و جلّ آيت آورديم اين عصا و اين دست . و السّلام على من اتّبع الهدى . پس آنگاه به دين خواندن فرمود و چنين گفت : سلام خداى بر آن كس كه او فرمان خداى تعالى كند و ما را متابع شود در راه خداى و اين بتان و دين كافرى دست باز دارد . * ( إِنَّا قَدْ أُوحِيَ إِلَيْنا أَنَّ الْعَذابَ عَلى من كَذَّبَ وَتَوَلَّى 20 : 48 ) * . بگوييد كه به ما چنان وحى آمد از خداى عزّ و جلّ كه عذاب خداى آن را است كه او روى از خدا بگرداند و خداى را نپرستد و پيغامبر آن را به دروغزن دارد . بدين تأليف كه به قرآن اندر است آن حكمت آن است كه نخست بفرمود كه سخره از بنى اسرائيل بر گير ، پس گفت : مرا پرست تا بدانى كه سخره و آن ستم كه او بر رعيّت و بر آن مسلمانان كرد ، زى خداى سختتر و بتر بود از آن بتپرستى و از آن كافرى .\r\nپس چون خداى تعالى پيغام [ b 55 
  ] داد موسى را كه فرعون را چه گويد و چه پيغام دهد ، نيز ادب پيغامبرى بياموختش كه هر كارى را ادب آن كار ببايد تا آن كار تمام شود . چنين گفت : * ( فَقُولا لَه قَوْلًا لَيِّناً لَعَلَّه يَتَذَكَّرُ أَوْ يَخْشى 20 : 44 ) * . گفت : اى موسى ! شما به در فرعون شويد كه او طاغى شد و آن بزرگى كه خويشتن را دارد و همى دعوى خدايى كند و خلق را به پرستش خويشتن خواند ، شما چون با او سخن گوييد\r\n","description":"","footnote":"","page_name":" 289 ","page_number":343},
  {"content":"\r\nبه نرمى گوييد تا او بشنود ، و شما اندر پيغام من تقصير كرده نباشيد . پس اين ادب پيغمبرى بود كه او را بياموخت تا همه ادبش تمام شد . چون نعمت بر او تمام گشت و مناجات سپرى شد ، موسى از آن مقام كوه طور بازگشت با مرتبتها و نعمتها و بركتها ، بركت پيغمبرى و بركت وحى و بركت مناجات و بركت شريعت و دين و بركت مرتبت و قدرت . بنگر چه مبارك مقام بود آن جايها بر موسى و چه بسيار بركت بود او را اندر آن جاى كه خداى عزّ و جلّ آن جايگاه را مبارك خواند و چنين گفت : * ( في الْبُقْعَةِ الْمُبارَكَةِ من الشَّجَرَةِ 28 : 30 ) * .\r\nپس چون موسى با اين قربتها نزديك زن باز آمد به وقت سحرگاه ، و زن همه شب بيدار بود و او را چشم همى داشت ، چون بيامد گفت : اتيتنا بالنّار قال لا بل أتاكم بالنّور النّبوّة . گفتا : آتش آوردى ؟ گفتا : نه و لكن روشنايى پيغامبرى آوردم كه از همه روشناييها روشنتر است .\r\nو جنيد بغدادى را رحمة الله عليه مناجاتها است با خداى تعالى بسيار ، به مناجاتى اندر چنين گفت : الهى كيف ايأس من رحمتك و جاءك موسى يقتبس الجذوة فانصرف عنك بالنّبوّة . يا ربّ ! چگونه نوميد شوم از تو ، و تو آن خداوندى كه موسى به در تو آمد تا پاره‌اى آتش بر دارد از در تو با بزرگى و كرامت نبوّت بازگشت .\r\nو بدين مناجات موسى اندر حكمتهاى بسيار است و اين همه كه اندر اين باب گفتيم بيشتر از آن است كه بدين كتاب اندر است ، و از بهر آن گفتيم چندين دراز تا بدانى كه اندر همه قصّه كه خداى عزّ و جلّ اندر قرآن ياد كرده است ، در هر يكى حكمتى است . و از بهر آن گفته است تا حكما آن را از بهر فهم استنباط كنند نى از بهر حديث را ، چنان كه گفت : ما كان حديثا يفترى و لكن تصديق الَّذى بين يديه . و اين حديثها كه اندر قرآن ياد كرده است مثل او چنان است چون درختان برومند . اين حديث درخت است و ميوهء [ او 
  ] اين نكته هاى حكمت است كه اندر روايت [ است 
  ] .\r\nچون زير درخت به سايه اندر بنشينى ، چنان بايد كه از آن ميوهء درخت نيز بخورى .\r\nتمام شد قصّهء مناجات از اوّل تا آخر . و السّلام\r\n","description":"","footnote":"","page_name":" 290 ","page_number":344},
  {"content":"\r\n\r\nخبر آمدن موسى و هارون پيش فرعون و پيغام گزاردن\r\nپس موسى عليه السّلام ديگر روز آنجا برفت و به در مصر آمد با عيال و گوسپندان ، و به شب به شهر اندر آمد ، و مادرش هنوز زنده بود و هارون برادرش ، و خواهر و پدرشان مرده بود . چون به در خانه آمد ، مادرش نشناخت كه دوازده سال بود كه از پيش وى غايب بود . او را پرسيد كه تو كيستى ؟ گفت : مردى از راه آمده‌ام ، امشب مهمان شما باشم . او را به خانه اندر جاى كرد و طعامى پيش آورد . هارون را گفت : بنشين و با مهمان طعام خور تا او را گرامى كرده باشى . چنين گويند به خبر اندر كه خوردنى تفشيل داشتند ، پيش موسى آوردند . هارون با او بنشست و موسى با او سخن گفت . هارون او را بشناخت . چون موسى نان بخورد ، پيغام خداى عزّ و جلّ با هارون بگزارد . هارون گفت : سمعا و طاعة .\r\nچون روز ببود ، موسى و هارون برخاستند كه به در فرعون شوند . مادر بگريست گفت : هر دو فرزند مرا بكشند . موسى گفت : اى مادر ! اندوه مدار كه خداى عزّ و جلّ ما را از بدى ايشان ايمن كرده است . پس چون به در فرعون شدند ، اندر خبر ايدون است كه هم آنگاه در پيش فرعون رفتند . و اندر خبر ديگر ايدون روايت كنند كه دو سال بر در فرعون بماندند ، و موسى گفتا : من رسول خدايم . ايشان گفتند : خداى فرعون است . او گفت : خداى آسمان و زمين يكى است . آن حاجبان و دربانان چنين گفتند كه اين مرد ديوانه است . آن روز بازگشت . چون ديگر روز ببود ، هم\r\n","description":"","footnote":"","page_name":" 291 ","page_number":345},
  {"content":"\r\nبيامدند . همچنين ايشان را به ديوانه بر نهادند و كس خبر او پيش فرعون نيارست گفتن ، تا دو سال ببود .\r\nو فرعون را يكى مسخره بود كه با وى حديثهاى مضاحك كردى . يك روز پيش او نشسته بود ، با نديمان حديث همى كرد . فرعون گفت : من خدايم ! آن مسخره گفت : عجب چيزى آن است كه بر در يكى مرد است و همى گويد مرا خدايى است جز تو كه فرعونى ! فرعون خشم گرفت و گفت : كيست ؟ او را بياريد . آن مسخره بيرون آمد بر در و موسى را يافت با هارون ، و هر دو را پيش فرعون برد و گفت : من چنان دانستم كه يك تن است ، اكنون دو مرداند كه همچنين گويند . فرعون چون به موسى اندر نگريست ، او را گفتا : تو كيستى ؟ گفت : * ( وَقال مُوسى يا فِرْعَوْنُ إِنِّي رَسُولٌ من رَبِّ الْعالَمِينَ . حَقِيقٌ عَلى أَنْ لا أَقُولَ عَلَى الله إِلَّا الْحَقَّ قَدْ جِئْتُكُمْ بِبَيِّنَةٍ من رَبِّكُمْ فَأَرْسِلْ مَعِيَ بَنِي إِسْرائِيلَ . قال إِنْ كُنْتَ جِئْتَ بِآيَةٍ فَأْتِ بِها إِنْ كُنْتَ من الصَّادِقِينَ 7 : 104 - 106 ) * . [ La 56 
  ] موسى گفت : من رسول ربّ العالمينم ، خداى همه خلق در دو جهان .\r\nفرعون او را شناخت گفتا : * ( أَ لَمْ نُرَبِّكَ فِينا وَلِيداً 26 : 18 ) * . تو نه آنى كه ترا خرد بپرورديم و ميان ما بزرگ شدى ؟ * ( وَلَبِثْتَ فِينا من عُمُرِكَ سِنِينَ 26 : 18 ) * . و چند سال اندر ميان ما بودى ؟ * ( وَفَعَلْتَ فَعْلَتَكَ الَّتِي فَعَلْتَ وَأَنْتَ من الْكافِرِينَ 26 : 19 ) * . پس آنگاه نعمت مرا نشناختى و ناسپاس شدى و آن مرد قبطى را بكشتى و ترا طلب كرديم و بگريختى ؟\r\nگفت : آرى [ من آنم 
  ] . * ( فَعَلْتُها إِذاً وَأَنَا من الضَّالِّينَ 26 : 20 ) * . يعنى من المخطئين . گفت : آن مرد را به خطا كشتم ، او را دست به بر برزدم و نخواستم كشتن ، به خطا كشته شد و كشتن خطا را قصاص واجب نيايد ، شما مرا طلب كرديد خواستيد كه به جاى او بكشيد به ستم . * ( فَفَرَرْتُ مِنْكُمْ لَمَّا خِفْتُكُمْ فَوَهَبَ لِي رَبِّي حُكْماً وَجَعَلَنِي من الْمُرْسَلِينَ 26 : 21 ) * . چون از شما بجستم بترسيدم و بگريختم ، خداى مرا حكم داد ، يعنى علم ، و پيغمبر كرد .\r\nپس گفت : * ( وَتِلْكَ نِعْمَةٌ تَمُنُّها عَلَيَّ أَنْ عَبَّدْتَ بَنِي إِسْرائِيلَ 26 : 22 ) * . و بنى اسرائيل را منّتها است كه مرا هم از ايشان به پيغمبرى فرستاد و ايشان را از راه باطل و كفر و از بت پرستيدن نگاه داشت و دين اسلام روزى كرد . فرعون گفت : * ( وَما رَبُّ الْعالَمِينَ 26 : 23 ) * .\r\n","description":"","footnote":"","page_name":" 292 ","page_number":346},
  {"content":"\r\nاين خداى عالميان كه ترا فرستاده است چيست و كيست ؟ * ( قال رَبُّ السَّماواتِ وَالأَرْضِ وَما بَيْنَهُمَا إِنْ كُنْتُمْ مُوقِنِينَ 26 : 24 ) * . گفت : خداى آسمانها و زمين ، و آنچه بدين ميانه اندر است همه او آفريد و او نگاهدارندهء همه است . * ( قال لِمَنْ حَوْلَه أَ لا تَسْتَمِعُونَ 26 : 25 ) * . فرعون همنشينان خود را كه گرداگرد او نشسته بودند گفتا : نشنويد كه چه گويد ؟ * ( قال رَبُّكُمْ وَرَبُّ آبائِكُمُ الأَوَّلِينَ 26 : 26 ) * . گفت موسى مىگويد خداى شما است و خداى پدران شما كه پيش از شما بودند .\r\nفرعون گفت : * ( إِنَّ رَسُولَكُمُ الَّذِي أُرْسِلَ إِلَيْكُمْ لَمَجْنُونٌ 26 : 27 ) * . از روى فسوس گفتا : شما را رسولى ديوانه فرستاده‌اند . موسى گفتا : * ( رَبُّ الْمَشْرِقِ وَالْمَغْرِبِ وَما بَيْنَهُما إِنْ كُنْتُمْ تَعْقِلُونَ 26 : 28 ) * . همچنانكه آسمان و زمين و آنچه بدين ميانه اندر است او را است ، همچنين مشرق و مغرب و هر چه اندر اين ميانه است او را است . اگر شما را عقل و دانش است . فرعون گفتا : * ( لَئِنِ اتَّخَذْتَ إِلهَاً غَيْرِي لأَجْعَلَنَّكَ من الْمَسْجُونِينَ 26 : 29 ) * . اگر جز من خدايى ديگر پرستى من ترا به زندان كنم . موسى گفت : * ( أَ وَلَوْ جِئْتُكَ بِشَيْءٍ مُبِينٍ 26 : 30 ) * . ترا چيزى بنمايم و آيتى پيدا كنم تا بدانى كه من پيغمبرم . فرعون گفت : * ( فَأْتِ به إِنْ كُنْتَ من الصَّادِقِينَ 26 : 31 ) * . گفت : بيار و بنماى اگر راستگويى . * ( فَأَلْقى عَصاه فَإِذا هِيَ ثُعْبانٌ مُبِينٌ 26 : 32 ) * . موسى عصا از دست بيفگند ، مارى گشت عظيم و بزرگ و دهن باز كرد ، لب زيرين زير تخت فرعون نهاد و لب زبرين بر كنگرهء كوشك ، و خواست فرعون را با تخت و قصر و مملكت فرو برد . هر كه با فرعون بودند از بيم بجستند .\r\nفرعون بترسيد و از تخت فرود افتاد و به زير تخت اندر شد و شكمش فرو رفت از بيم ، چنان كه هفته‌اى شكمش همى رفت با آنكه او را هر هفت روز يك بار حاجت آمدى . و از اين بود كه اندر خود چيزهايى ديد كه اندر كس نديد تا به خويشتن فريفته شد ، گفت من نه آدميم ، خدايم . پس فرعون از زير تخت موسى را آواز كرد و زينهار خواست ، گفت : اين را برگير تا به تو بگروم و آن كنم كه تو فرمايى . موسى گردن مار بگرفت ، همچنان عصا گشت . فرعون از زير تخت بيرون آمد و به جاى خويش بنشست . موسى دست از زير جيب درّاعه بركشيد سپيد چون ماه بتافت ، چنان كه خداى عزّ و جلّ گفت : * ( وَنَزَعَ يَدَه فَإِذا هِيَ بَيْضاءُ لِلنَّاظِرِينَ . قال لِلْمَلإِ ) *\r\n","description":"","footnote":"","page_name":" 293 ","page_number":347},
  {"content":"\r\n* ( حَوْلَه إِنَّ هذا لَساحِرٌ عَلِيمٌ . يُرِيدُ أَنْ يُخْرِجَكُمْ من أَرْضِكُمْ بِسِحْرِه فَما ذا تَأْمُرُونَ 26 : 33 - 35 ) * .\r\nفرعون ياران را گفت : اين جادويى است دانا مىخواهد كه شما را از اين شهر مصر به جادويى بيرون كند ، چه مشورت كنيد با من ؟ ايشان گفتند : * ( أَرْجِه وَأَخاه وَابْعَثْ في الْمَدائِنِ حاشِرِينَ . يَأْتُوكَ بِكُلِّ سَحَّارٍ عَلِيمٍ 26 : 36 - 37 ) * . او را با برادرش بازگردان ، و به پادشاهى تو اندر جادوان بسيارند از اين داناتر ، همه را گرد كن تا او را غلبه كنند .\r\nفرعون او را گفت : باز گرد تا به كار تو اندر بنگرم .\r\nموسى بازگشت و خبر او به مصر اندر افتاد ، هر كسى به ديدار او مىآمدند تا بنى اسرائيل جمله بر او گرد آمدند و به دو بگرويدند . و هر روزى موسى به در فرعون همى آمدى و نيز پيش او بار نيافت ، و خلق را بر در او به خداى مىخواند و از فرعون همى نهى كرد ، و خبر به دو برداشتند .\r\nفرعون به همه پادشاهى اندر كس فرستاد و هر كجا جادويى بود بياورد . و به خبرى اندر چنان است كه سى هزار مرد جادو گرد آمدند و اتّفاق كردند كه به همه روى زمين هيچكس از ايشان استادتر نيست به جادويى . و ايشان را چهار امير بود كه مهتران ايشان بودند نام يكى شابوت و ديگر جابوت و سديگر خطخط و چهارم مصغى . فرعون هر چهار را بخواند و گفت : جادويى آمده است استاد ، بايد كه او را غلبه كنيد . گفتند : او چه جادويى كند ؟ گفت : او چوب را مار گرداند . گفتند : از جادويها [ b 56 
  ] از اين آسانتر هيچ نيست ، او يك چوب را مار كرد ما هزار چوب مار گردانيم . پس با فرعون شرط كردند و گفتند : * ( أَ إِنَّ لَنا لأَجْراً إِنْ كُنَّا نَحْنُ الْغالِبِينَ 26 : 41 ) * . ما را عطاها است زى تو گر ما او را غلبه كنيم ؟ * ( قال نَعَمْ وَإِنَّكُمْ إِذاً لَمِنَ الْمُقَرَّبِينَ 26 : 42 ) * . فرعون گفت : شما را عطا دهم و نيز به خويشتن نزديك كنم . پس موسى را بخواند و گفت :\r\nاى موسى ! اين جادوان همه چون تواند ، جادويى كنند و ترا غلبه كنند . موسى گفت :\r\nكى خواهند كردن ؟ فرعون گفت : * ( مَوْعِدُكُمْ يَوْمُ الزِّينَةِ 20 : 59 ) * . فرعون را يك روز عيد بود كه همه خلق مصر آنجا گرد آمدندى ، گفت : آن روز عيد وعده كنند كه گرد آيند تا همه خلق مصر حاضر باشند و ببينند .\r\nپس موسى از پيش فرعون بيرون آمد و با جادوان سخن گفت چنان كه فرعون از\r\n","description":"","footnote":"","page_name":" 294 ","page_number":348},
  {"content":"\r\nدور همى ديد و دانست كه همى چيزى گويند ، و ايشان را به مسلمانى خواند و نهى كرد از جادويى و گفت : * ( وَيْلَكُمْ لا تَفْتَرُوا عَلَى الله كَذِباً فَيُسْحِتَكُمْ بِعَذابٍ وَقَدْ خابَ من افْتَرى 20 : 61 ) * . گفت : بر خداى تعالى دروغ مگوييد ، من جادو نيستم و پيغمبر خدايم ، و خداى عزّ و جلّ شما را عذاب كند . ايشان گفتند : اى موسى ! ما جادوانيم ، [ جادوى كنيم 
  ] كه تو آن را غلبه نتوانى كردن ، و اگر ما را غلبه كنى ، ما به دين تو بگرويم . پس موسى بازگشت و ايشان چوبها گرد كردند و رسنها تا چوبها بر پاى كنند و به رسن ببندند تا بر پاى بايستد ، پس جادويى كنند و چنين نمايند مردمان را كه آن مارها است .\r\n","description":"","footnote":"","page_name":" 295 ","page_number":349},
  {"content":"\r\n\r\n[ حديث جادوى فرعون بر موسى عليه السّلام 
  ]\r\nو چنين است به اخبار اندر كه صد هزار چوب و رسن گرد آوردند تا آن روز عيد فراز آمد . فرعون بفرمود تا مناديان بانگ كردند به همه شهر مصر اندر كه : * ( فَجُمِعَ السَّحَرَةُ لِمِيقاتِ يَوْمٍ مَعْلُومٍ . وَقِيلَ لِلنَّاسِ هَلْ أَنْتُمْ مُجْتَمِعُونَ . لَعَلَّنا نَتَّبِعُ السَّحَرَةَ إِنْ كانُوا هُمُ الْغالِبِينَ 26 : 38 - 40 ) * . بفرمود تا همه خلق گرد آيند تا ما جادويى را غلبه كنيم تا آن كسها كه به هر عيدى نيامدندى بيايند . پس چون روز عيد بود ، فرعون بفرمود تا تخت ملك او از مصر بيرون بردند به صحرا ، و قبّه‌اى زبر تخت بزدند از ديبا ، و خود بيرون آمد به زينتى و حالى كه هيچ عيد چنان بيرون نيامده بود از قوّت جادوان كه ايشان امروز موسى را غلبه كنند . و خلق همه گرد آمدند . و موسى عليه السّلام بيامد و جاودان بيامدند و بايستادند و فرعون بر تخت ملك بنشست زير قبّه اندر . جادوان موسى را گفتند : * ( إِمَّا أَنْ نَكُونَ أَوَّلَ من أَلْقى 20 : 65 ) * . نخست تو چوب خويش افگنى يا ما افگنيم ؟ موسى گفت : * ( أَلْقُوا 26 : 43 ) * . و جايى ديگر گفت : * ( قال لَهُمْ مُوسى أَلْقُوا ما أَنْتُمْ مُلْقُونَ . فَأَلْقَوْا حِبالَهُمْ وَعِصِيَّهُمْ وَقالُوا بِعِزَّةِ فِرْعَوْنَ إِنَّا لَنَحْنُ الْغالِبُونَ 26 : 43 - 44 ) * . ايشان چوبها و ريسمانهاى خويش را بيفگندند و گفتند : به عزّت فرعون و عظمت او كه ما غالبتريم . چون ايشان آن صد هزار چوب به زمين افگندند و به رسنها ببستند و جادويى كردند ، تا آن همه چوبها به چشم خلق چون ماران نمودند كه همى روند و آهنگ خلق كردند و چيزى كردند كه هرگز كس بر زمين چنان جادويى نديده بود ، و\r\n","description":"","footnote":"","page_name":" 296 ","page_number":350},
  {"content":"\r\nخلق از ايشان بترسيدند ، چنان كه خداى عزّ و جلّ گفت : * ( فَلَمَّا أَلْقَوْا سَحَرُوا أَعْيُنَ النَّاسِ وَاسْتَرْهَبُوهُمْ وَجاؤُ بِسِحْرٍ عَظِيمٍ 7 : 116 ) * . حقّ تعالى همى گويد : جادويى كردند عظيم بزرگ . و آن چيزى كه خداى عزّ و جلّ آن را عظيم خواند بنگر تا چه بزرگ بود .\r\nپس ايشان سوگند بخوردند به بزرگى فرعون كه ما غالبتريم . چون خلق بترسيدند از آن ماران ، و ديگر جاى گفت : * ( فَإِذا حِبالُهُمْ وَعِصِيُّهُمْ يُخَيَّلُ إِلَيْه من سِحْرِهِمْ أَنَّها تَسْعى 20 : 66 ) * . چنان دانستند كه آن همه رسنها ماراناند كه آهنگ خلق دارند كه همه را فرو برند . * ( فَأَوْجَسَ في نَفْسِه خِيفَةً مُوسى 20 : 67 ) * . موسى نيز بترسيد . اكنون ببايد دانستن كه موسى از چه بترسيد ، هر چند اندر اين كتاب اين نكته ياد نكرده است ، اگر گويى كه موسى از آن ترسيد كه آن به چشم او هول آمد و بر دلش بيمى افتاد ، نشايد گفتن كه موسى را عيب بود كه از جادويى جادوان بترسيد ، و او پيغمبر خداى .\r\nو اگر گويى از آن بترسيد كه ايشان او را غلبه كنند ، شايد گفتن كه موسى ترسيد كه جادويى نبوّت را غلبه كند ، و نه از آن ترسيد كه از كار خويش به شكّ بود و ندانست كه آن او حقّ است و از آن ايشان باطل . نه از اين رويها بترسيد ، و لكن موسى از نادانى خلق ترسيد ، ايدون گفت كه جادوان اين خلق را از اين ماران بترسانيدند و همى دانند كه اين جادويى است ، ترسم كه من يك چوب را مار كنم اين خلق چنان دانند كه آيت من نيز همچنان است كه از آن ايشان [ ترس 
  ] .\r\nموسى بدين معنى از نادانى خلق بود كه ايشان چون آيت پيغمبرى ببينند ، آن را نيز جادويى پندارند . خداى عزّ و جلّ گفت : * ( لا تَخَفْ إِنَّكَ أَنْتَ الأَعْلى . وَأَلْقِ ما في يَمِينِكَ تَلْقَفْ ما صَنَعُوا إِنَّما صَنَعُوا كَيْدُ ساحِرٍ وَلا يُفْلِحُ السَّاحِرُ حَيْثُ أَتى 20 : 68 - 69 ) * . آنكه در دست دارى بيفگن ، آن عصاى تو كه اين همه كه ايشان كردند بيوبارد و بخورد همه را . * ( فَأَلْقى مُوسى عَصاه فَإِذا هِيَ تَلْقَفُ ما يَأْفِكُونَ 26 : 45 ) * . موسى عصا از دست بيفگند ، [ a 57 
  ] آن عصا مارى گشت و آن همه چوبها و رسنها ناپديد و نيست شد . * ( فَوَقَعَ الْحَقُّ وَبَطَلَ ما كانُوا يَعْمَلُونَ . فَغُلِبُوا هُنالِكَ وَانْقَلَبُوا صاغِرِينَ 7 : 118 - 119 ) * . چون حقّ و آيت پيغمبرى بيامد ، آن جادوان همه مغلوب شدند و موسى ايشان را غلبه كرد . * ( فَأُلْقِيَ ) *\r\n","description":"","footnote":"","page_name":" 297 ","page_number":351},
  {"content":"\r\n* ( السَّحَرَةُ سُجَّداً قالُوا آمَنَّا بِرَبِّ هارُونَ وَمُوسى 20 : 70 ) * . جادوان چون آن ديدند تمامت سجده كردند و گفتند : ما ايمان آورديم به خداى عالميان كه خداى موسى و هارون است . و آن همه خلق خوار گشتند و حقير و ذليل شدند ، تا آن جادوان را چه پديد آمد از حقّ موسى تا ايشان ايمان آوردند و به باطل خويش مقرّ آمدند زيرا كه موسى همچنان كرد به ظاهر كه ايشان كردند . او يك چوب را مار گردانيد و ايشان چهار صد خروار چوب را مار گردانيدند .\r\nبنگر كه حكمت اندر اين چه بود كه ايشان را پديد آمد كه آن موسى حقّ بود و آن ايشان جادويى ، و آن كار خداى است نه از كار جادوان . آگاه باش كه حكم جادويى كه هر گاه كه جادويى سحر كند ، هر چيزى را به چشم خلق از گونه‌اى ديگر نمايد جز آنكه بحقيقت است ، چون آن جادويى بگردد ، آن حال هم با حال خود شود چنان كه بحقيقت بوده است زيرا كه بقا و دوام نباشدش جادوى را ، يك زمان پايد يا يك روز يا ده روز . و ايدون گويند كه بزرگترين جادويى كه باشد چهل روز بود و پيش نپايد . و هر گاه كه جادوى چوب را مار گرداند ، چون جادويى بگذرد ، آن مار همچنان چوب گردد كه بود كه جادو چشم خلق تواند بستن و يك زمان خيالى نمايد مردمان را ، و ليكن آفريدهء خداى تعالى از حالى به حالى نتواند بردن ، و همچنين اگر جادويى به جادوى سنگى را زر نمايد به چشم خلق ، چون جادوى بگذرد آن زر همچنان سنگ گردد كه بود ، كم و بيش نشود . پس اين حكم چنان بايستى كه چون مار موسى آن همه ماران را بخورد و به چشم خلق چنان نمود كه همه اندر شكم يك مار شدند ، چون جادويى بگذشت و مار موسى باز چوب بود ، بايستى كه آن همه ماران چوب و رسن گشتندى چنان [ كه 
  ] اوّل بودند و بر زمين بماندندى .\r\nپس چون ايشان ديدند كه موسى مار خويش را برگرفت و به دست او اندر چوب گشت ، آن همه رسنها و چوبهاى خويش بر زمين نديدند ، متحيّر شدند و گفتند : اگر اين جادوى بودى چنان كه از آن ما ، پس چوبها و رسنهاى ما كجا شد ، و چوب او پيدا است و آن ما پيدا نيست . ايشان را پديد آمد كه از آن موسى آيت\r\n","description":"","footnote":"","page_name":" 298 ","page_number":352},
  {"content":"\r\nپيغمبرى است و آن ايشان جادوى بود ، از بهر اين نكته جاودان به خداى عزّ و جلّ بگرويدند و مسلمان شدند . پس فرعون جادوان را گفت : * ( آمَنْتُمْ لَه قَبْلَ أَنْ آذَنَ لَكُمْ 20 : 71 ) * .\r\nشما به موسى بگرويديد پيش از آنكه من شما را دستورى دادم ؟ * ( إِنَّه لَكَبِيرُكُمُ الَّذِي عَلَّمَكُمُ السِّحْرَ 20 : 71 ) * . اين خود مهتر شما است و شما جادويى از وى آموختيد و با وى راست كرديد و مرا مكر كرديد و خواستيد تا اين همه خلق را از شهر بيرون آريد و آنگه به موسى بگرويد . * ( إِنَّ هذا لَمَكْرٌ مَكَرْتُمُوه في الْمَدِينَةِ لِتُخْرِجُوا مِنْها أَهْلَها فَسَوْفَ تَعْلَمُونَ 7 : 123 ) * . آن وقت كه موسى به شهر اندر به ديدار فرعون با ايشان سخن گفت و ايشان را پند داد و به خداى خواند و از جادوى نهى كرد ، فرعون بشنيد كه او همى چه گويد و دانست كه با ايشان حديثى كرد .\r\nچون ايشان به موسى بگرويدند ، فرعون را به دل اندر آمد كه اين كار ايشان به شهر اندر با موسى راست كرده بودند كه چنين كنيم فردا . پس فرعون گفت : * ( لأُقَطِّعَنَّ أَيْدِيَكُمْ وَأَرْجُلَكُمْ من خِلافٍ وَلأُصَلِّبَنَّكُمْ أَجْمَعِينَ 26 : 49 ) * . گفت : دستها و پايهاتان ببرم و بر دار كنم تا هم بر آنجا بميريد . ايشان گفتند : * ( لا ضَيْرَ إِنَّا إِلى رَبِّنا مُنْقَلِبُونَ 26 : 50 ) * . * ( وَما تَنْقِمُ مِنَّا إِلَّا أَنْ آمَنَّا بِآياتِ رَبِّنا لَمَّا جاءَتْنا رَبَّنا أَفْرِغْ عَلَيْنا صَبْراً وَتَوَفَّنا مُسْلِمِينَ 7 : 126 ) * .\r\nبدرستى كه ما بازگشتيم از جادويى و راه باطل ، تو هر چه خواهى با ما بكن كه ما ايمان آورديم و به پروردگار خويش بگرويديم و به دين موسى . و خدايا ما را در اين بلا صبرى ده و مسلمان ميران . گفتند : ما را زيان ندارد كه از مرگ چاره نيست ، چون بكشى بارى شهيد باشيم نزد خداى عزّ و جلّ * ( إِنَّا نَطْمَعُ أَنْ يَغْفِرَ لَنا رَبُّنا خَطايانا أَنْ كُنَّا أَوَّلَ الْمُؤْمِنِينَ 26 : 51 ) * . و ما از خداى تعالى طمع داريم كه گناهان ما را بيامرزد كه نخستين كسى از مؤمنان مصر ماايم . * ( لَنْ نُؤْثِرَكَ عَلى ما جاءَنا من الْبَيِّناتِ وَالَّذِي فَطَرَنا فَاقْضِ ما أَنْتَ قاضٍ إِنَّما تَقْضِي هذِه الْحَياةَ الدُّنْيا . إِنَّا آمَنَّا بِرَبِّنا لِيَغْفِرَ لَنا خَطايانا وَما أَكْرَهْتَنا عَلَيْه من السِّحْرِ وَالله خَيْرٌ وَأَبْقى 20 : 72 - 73 ) * . هر چه خواهى كردن بكن كه تو بر ما حكم توانى كردن تا ما اندرين جهانيم ، چون از اين جهان بيرون شويم حكم تو از ما بگسست ، ما را خداى عزّ و جلّ نيكوتر و پاينده تر از اين جهان .\r\n","description":"","footnote":"","page_name":" 299 ","page_number":353},
  {"content":"\r\nپس فرعون هم آنجا بفرمود تا ايشان را همه دستها و پايها ببريدند پيش مردمان و بر دار كردند و ايشان همى گفتند : * ( رَبَّنا أَفْرِغْ عَلَيْنا صَبْراً وَتَوَفَّنا مُسْلِمِينَ 7 : 126 ) * . يا ربّ ! ما را بدين عذاب صبر ده و ما را پيش خويش بر بر دين مسلمانى ، تا هم بر آن بمردند .\r\nبامداد جادو بودند دشمنان خداى عزّ و جلّ و شبانگاه در [ b 57 
  ] بهشت خداى .\r\nو خلق بازگشتند و روى به موسى نهادند و هر روز خلقى از بنى اسرائيل بر وى بگرويدندى و اتباع او بسيار شدند ، و فرعون از شرم چهل روز بار نداد ، و موسى و هارون به ديدار او آمدندى تا او را به خداى خوانند ، بار نيافتندى . تا اتباع موسى بسيار شدند و بيست سال موسى به ميان ايشان بماند و ايشان را به خداى همى خواند و آيتها مىنمود ، و فرعون هر روز سختر و كافرتر بود . پس فرعون از آن خجلى خويش ندانست كه چه كند ، گفت : يا موسى ! مرا با تو كار نيست ، من خود بر آسمان شوم و خداى ترا ببينم . هامان را گفتا : * ( يا هامانُ ابْنِ لِي صَرْحاً لَعَلِّي أَبْلُغُ الأَسْبابَ . أَسْبابَ السَّماواتِ فَأَطَّلِعَ إِلى إِله مُوسى 40 : 36 - 37 ) * . مرا مناره‌اى كن [ بزرگ مگر بر شوم و خداى موسى را بر آسمان ببينم . هامان او را مناره‌اى كرد 
  ] از گچ و آجر . و دو سال اندر آن بودند تا بناى آن تمام كردند . و ايدون گويند كه نخستين كسى كه خشت پخته كرد در جهان او بود . پس چندان بر بردند كه بيش از آن نتوانستند بر بردن . پس فرعون بر آن بر شد ، آسمان را همچنان ديد كه از زمين ديده بود ، هيچكس را نديد و هيچ آوازى نشنيد ، فرود آمد و گفت : * ( وَإِنِّي لأَظُنُّه كاذِباً 40 : 37 ) * . ايدون پندارم كه موسى خود دروغ گويد . پس موسى هر سالى يك آيت ايشان را نمودى از آن نه آيت كه خداى تعالى او را داده بود كه مگر بگروند ، و هيچ نگرويدند ، چنان كه گفت : * ( وَلَقَدْ آتَيْنا مُوسى تِسْعَ آياتٍ بَيِّناتٍ 17 : 101 ) * .\r\nموسى هر سالى يك آيت بنمودى ، و فرعون همى خواهش كردى كه اگر اين عذاب از ما باز دارى بگرويم . چون باز داشتى نگرويدندى ، چنان كه خداى تعالى گفت : فرعون به هر آيتى كه بديشان رسيدى گفتى : * ( لَئِنْ كَشَفْتَ عَنَّا الرِّجْزَ لَنُؤْمِنَنَّ لَكَ وَلَنُرْسِلَنَّ مَعَكَ بَنِي إِسْرائِيلَ . فَلَمَّا كَشَفْنا عَنْهُمُ الرِّجْزَ إِلى أَجَلٍ هُمْ بالِغُوه إِذا هُمْ يَنْكُثُونَ 7 : 134 - 135 ) * . هر عذابى با موسى عهد كردندى كه اگر اين بار عذاب از ما بشود ،\r\n","description":"","footnote":"","page_name":" 300 ","page_number":354},
  {"content":"\r\nبگرويم به تو و بنى اسرائيل را به تو سپاريم ، چون عذاب از ايشان بگشتى از عهد باز آمدندى ، تا نه آيت را بنمود . هر آيتى از يك ديگر بزرگتر ، چنان كه خداى تعالى گفت :\r\n* ( وَما نُرِيهِمْ من آيَةٍ إِلَّا هِيَ أَكْبَرُ من أُخْتِها وَأَخَذْناهُمْ بِالْعَذابِ لَعَلَّهُمْ يَرْجِعُونَ 43 : 48 ) * . و اين هر نه آيت را به قرآن اندر ياد كرد ، و نخستين آيتى از پس عصا و دست ، قحط بود چنان كه گفت : * ( وَلَقَدْ أَخَذْنا آلَ فِرْعَوْنَ بِالسِّنِينَ وَنَقْصٍ من الثَّمَراتِ لَعَلَّهُمْ يَذَّكَّرُونَ 7 : 130 ) * .\r\nسه سال قحط بر ايشان افتاد بر همه مصر ، چنان كه هيچ از زمين ندرودند و هيچ ميوه از درخت باز نكردند و از گرسنگى همى مردند . فرعون گفت : اين از شومى موسى است . چنان كه خداى از او باز گفت : * ( وَإِنْ تُصِبْهُمْ سَيِّئَةٌ يَطَّيَّرُوا بِمُوسى وَمن مَعَه 7 : 131 ) * . و بر آن بنهادند كه او را بكشد ، گفت : * ( ذَرُونِي أَقْتُلْ مُوسى وَلْيَدْعُ رَبَّه 40 : 26 ) * . گفتا : من موسى را بكشم ، او را بگوى تا خدايش را بخواند تا شرّ من از او باز دارد .\r\nهيچكس نبود به قوم موسى اندر كه گفتى او را مكش مگر آن قبطى درودگر كه تابوت موسى كرده بود ، و جز او از اهل مصر مؤمن نبود ، و ايمان خويش از فرعون پنهان همى داشت ، نام او خربيل . باز چون فرعون گفت : موسى را بكشيد ، هم او خبر داد موسى را تا موسى بگريخت و از مصر به مدين شد كه قبطى را كشته بود . و ديگر چون قصد او كرد از بهر قحط كه ايشان را گرفت ، و قبطيان را بفرمود كه بكشيدش تا از شومى او برهيد ، آن مرد مؤمن ايمان خويش پديد كرد ، و فرعون را نتوانست ديد و به دو نرسيد و ليكن مردمان مصر را گفت : * ( أَ تَقْتُلُونَ رَجُلًا أَنْ يَقُولَ رَبِّيَ الله 40 : 28 ) * . مردى را مىبكشيد كه همى گويد خداى من الله است ؟ پس همچنان كه موسى قوم را به خداى خواند ، او نيز بخواند ، چنان كه گفت : * ( وَقال رَجُلٌ مُؤْمِنٌ من آلِ فِرْعَوْنَ يَكْتُمُ إِيمانَه أَ تَقْتُلُونَ رَجُلًا أَنْ يَقُولَ رَبِّيَ الله 40 : 28 ) * . تا نزديك پانزده آيت به قرآن اندر قصّهء او مىگويد : * ( يا قَوْمِ إِنِّي أَخافُ عَلَيْكُمْ يَوْمَ التَّنادِ 40 : 32 ) * . * ( وَيا قَوْمِ ما لِي أَدْعُوكُمْ إِلَى النَّجاةِ 40 : 41 ) * .\r\nچون ايشان او را اجابت نكردند گفتا : * ( وَأُفَوِّضُ أَمْرِي إِلَى الله إِنَّ الله بَصِيرٌ بِالْعِبادِ 40 : 44 ) * .\r\nخداى عزّ و جلّ گفت : * ( فَوَقاه الله سَيِّئاتِ ما مَكَرُوا وَحاقَ بِآلِ فِرْعَوْنَ سُوءُ الْعَذابِ 40 : 45 ) * .\r\nپس چون سه سال قحط از ايشان نشد ، فرعون موسى را خواهش كرد كه دعا كن تا اين قحط بشود تا به تو بگرويم . موسى دعا كرد خداى عزّ و جلّ آن قحط از ايشان\r\n","description":"","footnote":"","page_name":" 301 ","page_number":355},
  {"content":"\r\nبازداشت ، باز نگرويدند . ديگر بار عذاب طوفان آمد ، چنان كه خداى عزّ و جلّ گفت :\r\n* ( فَأَرْسَلْنا عَلَيْهِمُ الطُّوفانَ وَالْجَرادَ وَالْقُمَّلَ وَالضَّفادِعَ وَالدَّمَ آياتٍ مُفَصَّلاتٍ فَاسْتَكْبَرُوا وَكانُوا قَوْماً مُجْرِمِينَ 7 : 133 ) * .\r\nپس طوفان آمد آب از آسمان سه شبانروز ، تا همه مصر را غرقه كرد و خانه ها پر شد و كشتيها غرقه شد . به بازارها و كويها اندر آب برفت همچون رود نيل . خواستند كه همه غرقه شوند . خواهش كردند . باز موسى دعا كرد از آسمان آب باز ايستاد و اين آب زمين همه به رود نيل فرو شد و كشتيهاشان برست و آن كار نيكو شد ، و همچنان نگرويدند و گفتند : ما را خود اين باران در بايست از بهر كشت . پس چون كشت برآمد ، خداى تعالى ملخ را بفرستاد تا كشتها همه بخوردند [ a 58 
  ] و هيچ چيز نماند . باز خواهش كردند . موسى دعا كرد خداى تعالى آن همه ملخ را بميرانيد ، ايشان گرد كردند و بريان كردند و بنهادند مر خوردن را . گفتند : ما را امسال كشت نيست خود ما را اين ملخ بس است . و هم نگرويدند . ديگر سال چون كشتها برآمد ، خداى عزّ و جلّ قمل را بفرستاد ، از ملخ خردتر ، هر كجا آن برنشيند تباه و زرد كند ، بر هر كشتى كه برافتد دانه نگيرد و بيرون نيايد ، و در بعضى جايها آن را سين خوانند .\r\nپس ايشان باز موسى را شفاعت كردند . موسى دعا كرد و آن همه بمردند ، و هر بنى گياه كه آن قمل بخورده بود ديگر باره بازرست . چون كشت بدرودند گفتند : خود ما را چندان است كه بسنده است ، و هم نگرويدند . و ديگر سال غوك آمد . خانه هاشان پر غوك شد . زمين و بام و جاى نان و چاه آب و كاسه و طعام همه پر شد تا بدان حدّ كه خواست كه خانه ها و شهرهاى ايشان بستاند . باز خواهش كردند .\r\nموسى عليه السّلام دعا كرد . خداى بارانى بفرستاد و آن غوك را همه به دريا برد ، گفتند : اين غوك از دريا برآمده بود به دريا باز شد . همچنان نگرويدند . ديگر سال خون آمد و هر كجا آب اندر كردندى خون گشتى ، تا همه را خون بايستى خوردن . و اين همه عذابها مر بنى اسرائيل را خبر نبود ، قبطيان را بود . پس چون خون بر آبها بر افتاد ، اسرائيلى و قبطى هر دو به لب نيل آمدندى و آب برگرفتندى ، آنكه در كوزهء قبطى بودى خون گشتى و آنكه در كوزهء اسرائيلى بودى آب بودى . و به گاه خوردن\r\n","description":"","footnote":"","page_name":" 302 ","page_number":356},
  {"content":"\r\nآب را به يك جام اندر كردندى ، چون بنى اسرائيل باز خوردى ، آب بودى و همان جام قبطى بر گرفتى خون بودى . و اسرائيلى آب به دهن اندر گرفتى پس به دهن قبطى اندر كردى خون گشتى ، تا ستوه شدند .\r\nپس موسى را شفاعت كردند . موسى دعا كرد خداى عزّ و جلّ آن نيز برداشت .\r\nهم نگرويدند . ديگر سال دعا كرد : * ( رَبَّنَا اطْمِسْ عَلى أَمْوالِهِمْ وَاشْدُدْ عَلى قُلُوبِهِمْ 10 : 88 ) * .\r\nيا ربّ ! اين همه خواستهء ايشان سنگ گردان . موسى دعا كرد و هارون آمين . خداى عزّ و جلّ گفت : * ( قَدْ أُجِيبَتْ دَعْوَتُكُما فَاسْتَقِيما وَلا تَتَّبِعانِّ سَبِيلَ الَّذِينَ لا يَعْلَمُونَ 10 : 89 ) * . همه خواستهء ايشان را سنگ گردانيد و هر چه اندر خانه هاشان بود از درم و دينار و از دانه ها و ميوه ها و هر چيزى كه از زمين بر آمده بود آن مال همه سنگ شد تا خايه كه از مرغ جدا شدى چون بر زمين افتادى سنگ شدى . باز موسى را خواهش كردند تا موسى دعا كرد و [ خداى تعالى 
  ] آن نيز برداشت و هر چه سنگ گشته بود همچنان بماند . و تا امروز به مصر اندر دينار و درم سنگين يابند و جو و گندم و دانه هاى ديگر و ميوه ها و خايهء مرغ .\r\nو گروهى چنين گفتند كه اين آيتها پيش از آن بود كه موسى با جادوان گرد آمد ، و گروهى گفتند كه از پس آن بود ، و اين خبر درستتر است كه اين آيتها پس از جادوى بود . و هر چه ايشان را بود همه سنگ شد تا خرما و خرما بن و نان پخته و آرد . چون نه آيت تمام شد : يكى عصا ، دوم دست ، سوم قحط ، چهارم طوفان ، پنجم ملخ ، ششم قمل ، هفتم ضفدع ، هشتم خون ، نهم طمس . اينك خواسته ها همه سنگ گشت ، و هر آيتى كه بشدى باز ايشان كافر شدندى . پس موسى از خويشتن نوميد گرديد ، گفتند : * ( مَهْما تَأْتِنا به من آيَةٍ لِتَسْحَرَنا بِها فَما نَحْنُ لَكَ بِمُؤْمِنِينَ 7 : 132 ) * . هر چه همى آيت آرى از جادويى ما به تو نگرويم .\r\nو فرعون هر روزى بر كفر بيفزود و بر عذاب بنى اسرائيل سخت گشت ، همچنانكه پيش از زادن موسى ياد كرديم و پيش از پيغامبرى مىكرد ، و چون موسى را عليه السّلام پيغامبرى آمد ، شادى كردند و گفتند : مگر ما را از دست قبطيان و عذاب ايشان و از بيگار و كشتن كودكان برهاند . چون افزون گشت ، بنى اسرائيل دل گرانى\r\n","description":"","footnote":"","page_name":" 303 ","page_number":357},
  {"content":"\r\nكردند و پيش موسى بناليدند و گفتند : * ( أُوذِينا من قَبْلِ أَنْ تَأْتِيَنا وَمن بَعْدِ ما جِئْتَنا 7 : 129 ) * .\r\nگفتند : پيش از آنكه تو از مادر آمدى ، ما را قبطيان همى عذاب كردند و در بيگار بستند و فرزندان ما را همى كشتند ، چون تو به پيغمبرى آمدى انديشيديم كه مگر اين عذاب و كشتن كم شود . اكنون همچنان است و ما را صبر نماند . دستورى ده تا بگريزيم يا حرب كنيم . موسى را فرمان نبود حرب كردن و نه گريختن . ايشان را دل خوش كرد و گفت : * ( عَسى رَبُّكُمْ أَنْ يُهْلِكَ عَدُوَّكُمْ وَيَسْتَخْلِفَكُمْ في الأَرْضِ 7 : 129 ) * . مگر خداى عزّ و جلّ اين دشمن را هلاك كند و اين مصر شما را دهد بدل ايشان ، از خداى نيرو خواهيد و صبر كنيد كه اين زمين و پادشاهى خداى را است ، آن را دهد كه خود خواهد ، چنان كه خداى عزّ و جلّ گفت : * ( قال مُوسى لِقَوْمِه اسْتَعِينُوا بِاللَّه وَاصْبِرُوا إِنَّ الأَرْضَ لِلَّه يُورِثُها من يَشاءُ من عِبادِه وَالْعاقِبَةُ لِلْمُتَّقِينَ 7 : 128 ) * . و عاقبت نيكان را است ، هر چند عاصيان و كافران بر زمين پادشاهى يابند ، به آخر خداى عزّ و جلّ آن را از ايشان باز ستاند و به بندگان نيك دهد .\r\nپس موسى سوى فرعون شد به نرمى و گفت چنان كه خداى عزّ و جلّ فرمود :\r\n* ( فَقُولا لَه قَوْلًا لَيِّناً لَعَلَّه يَتَذَكَّرُ أَوْ يَخْشى 20 : 44 ) * . موسى به نرمى با او سخن گفت . پير شده بود و ضعيف گشته و چهارصد [ b 58 
  ] سال زندگانى گذاشته . موسى گفت : اگر به من بگروى ، خداى را دعا كنم تا ترا جوانى باز دهد و قوّت باز دهد به طعام خوردن و شراب و مباشرت ، چنان كه از اوّل بودى ، تا چهارصد سال ديگر عمر يا بى . فرعون را از آن خوش آمد ، گفت : تا بنگرم . و سه روز زمان خواست . پس با هامان تدبير كرد و هامان را گفت : مرا اين خوش آمد . هامان گفت : شرم ندارى ، تا اكنون همى گفتى من خدايم اكنون گويى بنده‌ام ؟ از آن راى بگرديد و بر آن بنهاد كه هر آينه موسى را بكشد ، و او را گفت : خداى خويش را بخوان تا مرا از تو باز دارد . * ( إِنِّي أَخافُ أَنْ يُبَدِّلَ دِينَكُمْ أَوْ أَنْ يُظْهِرَ في الأَرْضِ الْفَسادَ 40 : 26 ) * . من ترسم كه اين ، دين شما تباه كند يا به زمين مصر اندر فساد كند ، چون اتباع او بسيار شوند ، فرزندان ما را بكشند و ما را بنى اسرائيل سخره كنند همچنانكه ما بنى اسرائيل را كرديم چندين سال . ايشان گفتند : صواب آن است كه موسى را بكشى .\r\n","description":"","footnote":"","page_name":" 304 ","page_number":358},
  {"content":"\r\nفرعون خواست كه بنى اسرائيل را از موسى جدا كند تا چون موسى را بكشد از بهر او بر خود نجنبند كه بنى اسرائيل به عدد بسيار بودند . فرعون بر رود مصر ، آن كجا رودها و جويهاى مصر از آنجا شكافتندى ، يكى قنطره بكرد و آن رود و جويها زير او در رفتى و بر آن منظره بنشست ، و هر كه از بنى اسرائيل بگذشتى ، فرعون به زبان خوش او را از دين موسى بازخواندى و به خود خواندى و گفتى : * ( أَ لَيْسَ لِي مُلْكُ مِصْرَ وَهذِه الأَنْهارُ تَجْرِي من تَحْتِي أَ فَلا تُبْصِرُونَ 43 : 51 ) * . نبينيد كه ملك مصر مرا است و اين رودها زير من اندر همى رود و اين نعمتها مرا است ؟ * ( أَمْ أَنَا خَيْرٌ من هذَا الَّذِي هُوَ مَهِينٌ وَلا يَكادُ يُبِينُ 43 : 52 ) * . گفت : بدانيد كه من شما را كه بنى اسرائيلى بهترم از موسى ، و ملكىام بدين بزرگى و موسى بدين خوارى ، و زبان ندارد كه سخن گويد : * ( فَلَوْ لا أُلْقِيَ عَلَيْه أَسْوِرَةٌ من ذَهَبٍ أَوْ جاءَ مَعَه الْمَلائِكَةُ مُقْتَرِنِينَ 43 : 53 ) * . موسى را به چشم بنى اسرائيل همى زشت كرد . گفت : چرا اگر او پيغمبر است و او را خدايى است كه هر چه خواهد كند چنان كه او گويد ، چرا كوهى از زر با وى نرود تا هر كه به دو بگرويدى او را توانگر كردى ، يا فريشتگان با او همى رفتندى تا او را گواهى دادندى كه پيغمبر است ؟ پس فرعون بر آن منظره دو سال بر راه بنى اسرائيل را از موسى باز خواند تا مگر ايشان از او جدا شوند تا او موسى را تواند كشتن . هيچكس از بنى اسرائيل او را اجابت نكرد .\r\nو قوم فرعون مر فرعون را ملامت كردند كه چرا موسى را همى دست باز دارى و نكشى . * ( وَقال الْمَلأُ من قَوْمِ فِرْعَوْنَ أَ تَذَرُ مُوسى وَقَوْمَه لِيُفْسِدُوا في الأَرْضِ وَيَذَرَكَ وَآلِهَتَكَ 7 : 127 ) * . و ترا و خداوندان ترا دست باز دارد و نپرستد . فرعون را خدايان نبودند كه او همه بتان را شكسته بود و گفته : * ( ما عَلِمْتُ لَكُمْ من إِله غَيْرِي 28 : 38 ) * . پس شما را جز از خويشتن خداى ندانم . و معنى آنچه گفت : وَآلِهَتَكَ به تفسير اندر چنين است كه فرعون هر چند دعوى خدايى كرد گاو را دوست داشتى ، هر گاه كه گاوى نيكو بديدى او را سجده كردى و خلق را بفرمودى كه او را سجود كردندى . و به پادشاهى مصر اندر خلقى بودند بسيار كه سر گاو را پرستيدندى و بتان داشتندى بر صورت سر گاو ، و فرعون بر ايشان انكار نكردى از دوستى كه او را با گاو بود . و فرعون گوشت گاو نخوردى و نپسنديدى كه كس از قوم او گاو كشتى . * ( قال سَنُقَتِّلُ ) *\r\n","description":"","footnote":"","page_name":" 305 ","page_number":359},
  {"content":"\r\n* ( أَبْناءَهُمْ وَنَسْتَحْيِي نِساءَهُمْ وَإِنَّا فَوْقَهُمْ قاهِرُونَ 7 : 127 ) * . ايشان را نيز قهر كنيم و موسى را بكشيم .\r\nپس فرعون با قوم همه راست كردند كه موسى را بكشند و اگر بنى اسرائيل بر خود بجنبند با ايشان نيز حرب كنند تا همه بنى اسرائيل را بكشند . و بنى اسرائيل از اين آگاه شدند به موسى بناليدند . موسى عليه السّلام بر خداى بناليد و روزگار دراز شد و هلاك فرعون را وقت آمد كه خداى دانست . پس موسى را بفرمود كه بنى اسرائيل را از مصر بيرون بر ، خرد و بزرگ ، زن و مرد ، و به شب برويد به تاريكى ، و از قبطيان كس را آگاه مكنيد ، چنان كه خداى گفت : * ( فَأَسْرِ بِعِبادِي لَيْلًا إِنَّكُمْ مُتَّبَعُونَ 44 : 23 ) * . اگر فرعون آگاه شود شما را باز دارد و نگذارد كه برويد ، شما به شب بشويد تا اگر او ديگر روز از پس شما بيايد ، شما لب دريا گيريد : * ( وَاتْرُكِ الْبَحْرَ رَهْواً إِنَّهُمْ جُنْدٌ مُغْرَقُونَ 44 : 24 ) * . تا شما را از دريا بگذارم و فرعون را با قومش هلاك كنم و در دريا غرقه كنم و شما را و فرزندان شما را از عذاب ايشان برهانم .\r\n","description":"","footnote":"","page_name":" 306 ","page_number":360},
  {"content":"\r\n\r\nرفتن موسى از مصر با بنى اسرائيل و غرقه شدن فرعون با قوم\r\nخداى عزّ و جلّ گفت : وحى فرستادم به موسى كه بندگان مرا يعنى بنى اسرائيل از مصر بيرون بر . موسى خواست كه از مصر برود . بنى اسرائيل را گرد كرد و با پيران ايشان تدبير كرد رفتن را از پنهان ، چنان كه فرعون و قومش خبر نداشتند ، و ايشان را بگفت كه خداى عزّ و جلّ مرا وعده كرد كه فرعون را هلاك كند . و يك ماه همى ساز كردند . چون بساختند ، هر روزى كه بنهادندى كه آن شب بروند ، اتّفاق نيفتادى [ a 59 
  ] كه آن شب بروند ، و حادثه‌اى بيفتادى كه ايشان بازماندندى .\r\nموسى پيران بنى اسرائيل را گفت چه بوده است كه اين تدبير رفتن ما نمىساز [ ي 
  ] د ؟ گفتند : ما همه ساختيم و ليكن خداى عزّ و جلّ همى باز افگند ، و ما چنان همى انديشيم كه از بهر آن است كه يوسف وصيّت كرده است فرزندان خويش را و همه بنى اسرائيل را كه چون از مصر برويد ، گور من باز كنيد و تابوت من با خويشتن به شام بريد و پيش يعقوب و اسحاق و ابراهيم عليهم السّلام و التحيّة بنهيد .\r\nموسى گفت : كجا نهاده است ؟ گفتند : ندانيم . از پيران بپرسيدند . هيچكس از ايشان ندانستند . پس يكى [ زن 
  ] را يافتند از گنده پيران قبطيان [ نام او مريم بنت ناموشا 
  ] از آل فرعون جز از بنى اسرائيل از قبطيان غير از اين زن به موسى نگرويده بود و آن مرد درودگر كه تابوت موسى كرده بود . اين زن پير موسى را گفت : من گور يوسف دانم و ترا ننمايم تا مرا دو حاجت روا كنى . گفت : چه خواهى ؟ گفت : چون از مصر\r\n","description":"","footnote":"","page_name":" 307 ","page_number":361},
  {"content":"\r\nبشوى مرا با خود ببرى ، و بدان جهان مرا به بهشت با خويشتن فرود آرى . موسى قبول كرد . زن گفت : گور يوسف به ميان اين رود نيل اندر است كه به ميان شهر مصر اندر همى رود به فلان ناحيت . موسى خداى را دعا كرد تا آب از آنجا باز شد و اين زن موسى را آن جايگاه بنمود . موسى آن تابوت را از آنجا بر آورد ، از سنگ رخام بىبند ، و استخوانهاى يوسف اندر آنجا .\r\nپس موسى تدبير كرد و رفتن را بساخت و بنى اسرائيل را گفت : خداى عزّ و جلّ قبطيان را هلاك كند و خواسته هاى ايشان شما را دهد . و هر كسى را فرمود كه از زنان قبطى جامه ها و پيرايه هاى زرّين و جوهرها عاريت ستانند . ايشان از همسايگان و آشنايان كه ايشان را خواسته بود ، هر چه توانستند از ايشان بخواستند و گفتند : ما را از شهر بيرون كارى است يك دو روز ، تا هر چه قبطيان را پيرايه و گوهر بود از ايشان بستدند و خواستهء بسيار جمع كردند . پس موسى تدبير رفتن كرد و آن شب هر كسى را گفت : چون خلق بخسبند ، شما برنشينيد از خانه با همه عيال و از شهر بيرون آييد و به فلان جاى گرد آييد ، و هر كسى به خانه اندر گوسپندى يا بره‌اى يا مرغى بكشيد ، و چون شب آيد از خانه بيرون آييد و دست به خون اندر زنيد و بر در سراى برماليد ، تا چون ديگران بيايند و آن خون بر در ببينند دانند كه خداوند خانه رفته است ، و اگر خون نبينند ، خداوند خانه را خبر كند و با خود ببرد .\r\nايشان همچنين كردند .\r\nچون از شب نيمى بگذشت ، همه از شهر بيرون آمدند ، آنجا كه ميعاد بود ، و موسى بيامد و برفتند ، سيصد هزار و سى هزار سوار بودند با سليح ، جز پيران و كودكان ، هر كه بيست ساله بود يا كمتر او را از كودكان گرفتند و هر كه از چهل گذشته بود از پيران گرفتند . پس موسى هارون را گفت تا فوج فوج و سبط سبط گسيل كرد و خود بر ساقهء لشكر برفت . شب نهم بود از ماه محرّم ، شب يكشنبه وقت سحرگاه .\r\nقبطيان آگاه شدند و فرعون را بگفتند كه موسى برفت و بنى اسرائيل را همه ببرد ، كس فرستاد به خانه هاى بنى اسرائيل . هيچكس را نيافتند خرد و بزرگ ، و به هر خانه‌اى چراغى نهاده و همى سوخت . فرعون گفت : از پس ايشان نبايد رفتن .\r\n","description":"","footnote":"","page_name":" 308 ","page_number":362},
  {"content":"\r\nگفتند : همه خواسته هاى ما ايشان دارند از پيرايه ها و زر و گوهر كه عاريت خواستند و جمله ببرده‌اند ، و ما را چاره نيست از پس ايشان رفتن . و موسى از آن گفت بنى اسرائيل را كه از ايشان پيرايه ها عاريت بستانيد تا ايشان از بهر خواسته از پس ايشان بروند و هلاك شوند . پس چون بامداد ببود ، هيچ خانه‌اى نماند به مصر اندر از قبطيان كه اندر او يك تن نمرد از خرد و بزرگ . چون روز بود ايشان به گور كردن مردگان و تعزيت مشغول شدند تا نيمروز ، و موسى و بنى اسرائيل دور برفتند .\r\nپس همان روز فرعون كس فرستاد به همه شهرها كه به حدود مصر بود تا سپاه حشر كردند . شبانگاه بود ، همه بر درگاه فرعون گرد آمدند ، چنان كه خداى گفت :\r\n* ( فَأَرْسَلَ فِرْعَوْنُ في الْمَدائِنِ حاشِرِينَ . إِنَّ هؤُلاءِ لَشِرْذِمَةٌ قَلِيلُونَ 26 : 53 - 54 ) * . فرعون ايشان را گفت : بنى اسرائيل كيستند ؟ و ما بيشتريم از ايشان . * ( وَإِنَّهُمْ لَنا لَغائِظُونَ . وَإِنَّا لَجَمِيعٌ حاذِرُونَ 26 : 55 - 56 ) * . و ايشان ما را ستيز كردند و خواسته هاى ما را به حيلت ببردند ، و موسى به جادويى به هر خانه‌اى مصيبت افگند و ما همه گرد آمديم با سليح تمام . پس ديگر روز سپاه عرض كرد و روز دوشنبه بود دهم ماه محرّم ، روز عاشورا ، و سپاه بكشيد و هامان را بر مقدّمه كرد با دو هزار هزار مرد و خود به قلب اندر برفت با پنج هزار هزار مردان همه سوار . و اندر آن سپاه هزار هزار و هفتصد هزار اسب نر بودند جز ماديان ، و از اين اسبان نر هفتاد هزار سياه بودند . بجز از ديگر لونها .\r\nو به اخبار تفسير اندر ايدون است بيرون از اين كتاب كه روزگار تابستان بود و روز دوازده ساعت ، چون آفتاب بر آمد ، سپاه از مصر بيرون كشيد ، چنان كه خداى عزّ و جلّ گفت : * ( فَأَتْبَعُوهُمْ مُشْرِقِينَ 26 : 60 ) * . و نيمروز براند ، چون از روز شش ساعت بگذشت و نيمى بود ، فرعون به موسى رسيد ، و فرعون مر ساقهء موسى را يافته بود . هر چه موسى و بنى اسرائيل به شب و روز برفتند ، فرعون به نيم روز برفت تا اندر يافتشان و بديشان نزديك آمد . [ b 59 
  ] بنى اسرائيل موسى را گفتند : ما را اندر يافتند و نزديك آمدند ، و ما را پيش دريا است و از پس شمشير و سپاه فرعون ده چندان ما است و ما را همه بكشند . چنان كه خداى گفت : * ( فَلَمَّا تَراءَا الْجَمْعانِ قال أَصْحابُ مُوسى إِنَّا لَمُدْرَكُونَ 26 : 61 ) * . چون موسى آن ضعف و سستى ايشان ديد ، گفت : * ( كَلَّا إِنَّ مَعِي رَبِّي ) *\r\n","description":"","footnote":"","page_name":" 309 ","page_number":363},
  {"content":"\r\n* ( سَيَهْدِينِ 26 : 62 ) * . كلَّا چنان بود كه سخن پيشين را رد كند ، چنان كه به پارسى گويند : نه چنين است . گفتا : نه چنان است كه شما گوييد ، بدرستى كه خداى با من است ، مرا ره دهد .\r\nو هارون را در اين ميانه نياورد . پس ببين قوّت يقين ابو بكر صديق رضى الله عنه كه پيغمبر عليه الصّلاة و السّلام از او آن وقت يقين دانست كه گفت : * ( إِنَّ الله مَعَنا 9 : 40 ) * . چون موسى گفت : خداى با من است و مرا راه نمايد ، خداى عزّ و جلّ گفت : * ( فَأَوْحَيْنا إِلى مُوسى أَنِ اضْرِبْ بِعَصاكَ الْبَحْرَ 26 : 63 ) * .\r\nمحمّد بن جرير اندر اين كتاب ايدون گفته است كه موسى به دريا فراز آمد و دريا را خواهش كرد و او را به كنيت بخواند ، گفت : يا با خالد ! مرا راه ده تا بگذرم . و عصا بر آن زد تا راه يافت ، و اين حديث چيزى نيست . حديث درست آن است كه خداى عزّ و جلّ به قرآن اندر ياد كرد و ايدون گفت : من وحى فرستادم به موسى كه عصا بر دريا زن . چنان كه گفت : * ( فَأَوْحَيْنا إِلى مُوسى أَنِ اضْرِبْ بِعَصاكَ الْبَحْرَ 26 : 63 ) * . وحى فرستاديم موسى را كه عصا بر دريا زن . دريا باز شد چون كوچه‌اى ، و آب دريا از زمين برخاست از تعظيم فرمان خداى عزّ و جلّ و از هيبت قدرت و آيت عصا ، و آب طاق طاق شد و زمين دريا پديد آمد .\r\nو بنى اسرائيل دوازده فوج بودند ، هر گروهى از سبط فرزندى از فرزندان يعقوب عليه السّلام . و دوازده كوى پديد آمد به دريا اندر و از هم باز شد ، هر سبطى به كويى و ديوارى ، آب به ميان هر كوچه‌اى چند كوهى بلند ، چنان كه خداى عزّ و جلّ گفت :\r\n* ( فَانْفَلَقَ فَكانَ كُلُّ فِرْقٍ كَالطَّوْدِ الْعَظِيمِ 26 : 63 ) * . ايشان گفتند : اى موسى ! اين زمين دريا همه گل است سياه و مردمان چون پاى بر نهند تا به ميان فرو شوند ، و ما در اين گل هلاك شويم و نتوانيم گذشت . موسى عليه السّلام دعا كرد . خداى عزّ و جلّ فرمان داد تا باد بر آن زمين دريا بزد و آفتاب اندر آنجا تافت و آن گل همه خشك شد و چون ريگ گشت . و به مسايل عبد الله بن المسلم اندر نبشته است بيرون از اين كتاب ، و اين عبد الله مسلم عالمى بود از علماى جهودان و كتب پيشينيان خوانده بود و اخبار پيشين خوانده و مسايلها بيرون كرده و پيغمبر را بپرسيده ، چنان كه به اوّل كتاب اندر بگفتيم . و اين مسأله با ديگر مسايل از پيغمبر بپرسيد . چون پيغمبر همه را جواب\r\n","description":"","footnote":"","page_name":" 310 ","page_number":364},
  {"content":"\r\nداد ، عبد الله را پديد آمد كه او پيغمبر است آنگاه به دو بگرويد و مسلمان شد ، و اين مسأله را پرسيده بود كه كدام جاى است بر زمين كه يك بار آفتاب اندر تافت و باد بر وزيده است يك زمان و نيز نتافت و نتابد هرگز تا رستخيز ؟ پيغمبر گفت عليه السّلام كه آن زمين درياى نيل بود كه موسى عصا بر آن زد ، آب به هوا بر شد و آفتاب در وى تافت .\r\nپس موسى بر لب دريا ايستاده بود كه جبرئيل عليه السّلام بيامد با ميكايل و فريشتگان ديگر ، گفت : اى موسى ! تو بگذر به دريا اندر كه خداى عزّ و جلّ مرا فرموده است با فريشتگان تا فرعون را با قوم او به دريا اندر آريم و همه را غرقه كنيم . موسى عليه السّلام اسب به دريا اندر افگند و گفت : بسم الله ! و بنى اسرائيل همه از پس او اندر شدند . چون به نيمهء دريا برسيدند ، دوازده سبط بودند ، دوازده كوچه به دريا اندر باز شده بود و ميان اين كوى و آن كوى چون ديوارى ، و ايشان اندر آن كويها همى رفتند ، آنكه اندرين كوى بودند ، ديگران را كه به ديگر كويها بودند نديدند ، موسى را گفتند : ترسيم كه آن ديگران هلاك شوند . موسى دعا كرد خداى عزّ و جلّ آب دريا را فرمود تا از هم باز شد چون طاقها تا از اين كوى بدان كوى همى ديدند يك ديگر را و همه بگذشتند . و پهناى دريا دو فرسنگ بود . موسى آن به دو ساعت بگذاشت و از دريا بر آمد با بنى اسرائيل .\r\nچون فرعون آن هول بديد سهمگين آمد و دلش بترسيد . هامان را گفت : چه كنم ؟\r\nگفت : بگذريم با سپاه و از پس ايشان بشويم ، و ايشان را از آن سوى دريا جاى گريختن نيست و ما شمشير اندر نهيم و همه را بكشيم . فرعون گفت : چگونه گذريم با سپاه زير آب ، و موسى جادوى كرده است ؟ هامان گفت : موسى بگذشت با جادوى ، تو خدايى نتوانى گذشتن ؟ ! فرعون گفت : راست گويى . و اسب را به دريا اندر افگند و قومش از پس او اندر راندند تا همه سپاه به دريا اندر شدند و كس نماند بر زمين خشك . و موسى عليه السّلام از آن سوى بر لب دريا بر شد با بنى اسرائيل .\r\nموسى نگاه كرد فرعون را بديد با سپاه و به نيمهء دريا رسيده . موسى خواست تا عصا بر دريا زند تا آب فرونشيند و فرعون را راه ندهد . خداى عزّ و جلّ گفت : * ( وَاتْرُكِ ) *\r\n","description":"","footnote":"","page_name":" 311 ","page_number":365},
  {"content":"\r\n* ( الْبَحْرَ رَهْواً إِنَّهُمْ جُنْدٌ مُغْرَقُونَ 44 : 24 ) * . يعنى صفا ، يا موسى همچنانكه يافتى دست بازدار [ b 60 
  ] كه من ايشان را غرقه خواهم كردن . و خداى عزّ و جلّ خواست تا سپاه فرعون تمام به دريا اندر آيد .\r\nپس چون سپاه همه اندر آمد ، فرعون بدان لب دريا رسيده بود . اسب به لب دريا افگند و خواست كه بيرون آيد ، جبرئيل عليه السّلام به لب دريا ايستاده بود ، تپانچه‌اى به روى فرعون زد و از پشت اسبش بگردانيد و به دريا افگند ، و خداى عزّ و جلّ دريا را فرمان داد تا آب خويشتن را فرود افگند بر آن همه خلق و غرقه كردشان . چون آب به فرعون رسيد و دانست كه هلاك خواهد شدن ، بانگ كرد از ميانهء آب كه گرويدم بدان خداى كه بنى اسرائيل به دو گرويدند و جز او خداى نيست و مسلمان شدم ، چنان كه خداى گفت : * ( قال آمَنْتُ أَنَّه لا إِله إِلَّا الَّذِي آمَنَتْ به بَنُوا إِسْرائِيلَ وَأَنَا من الْمُسْلِمِينَ 10 : 90 ) * . جبريل ترسيد كه اگر فرعون اين سخن كه گفت ديگر بار بگويد ، رحمت خداى دريابدش و خداى او را عفو كند و توبهء او بپذيرد ، پر به قعر دريا فرو كرد و از گل دريا پاره‌اى بر كشيد و به دهن فرعون اندر آگند تا نيز سخن نتوانست گفتن و آب غرقه كردش .\r\nپس خداى عزّ و جلّ پيغمبر ما را گفت به قرآن اندر : * ( آلآنَ وَقَدْ عَصَيْتَ قَبْلُ وَكُنْتَ من الْمُفْسِدِينَ 10 : 91 ) * . گفت : فرعون آن سخن از ايمان نگفت به جاى مرگ اندر و به وقت هلاك ، من ايدون خبر دادم او را كه اكنون گرويدى به جاى مرگ و به وقت هلاك ؟ ! و پيش از اين عاصى بودى و بر زمين فساد كردى و دعوى خدايى كردى .\r\nو به اخبار تفسير اندر روايت كنند بيرون از اين كتاب كه جبريل چون اين آيت بر پيغمبر عليه السّلام خواند ، چنين گفت : يا محمّد ! بدين قرآن اندر كه از خداى عزّ و جلّ به تو آوردم مرا چندان شادى نيست كه بدين دو آيت : يكى آنكه گفت : * ( آلآنَ وَقَدْ عَصَيْتَ قَبْلُ وَكُنْتَ من الْمُفْسِدِينَ 10 : 91 ) * . و يكى آنكه گفت : * ( رَأَوْا بَأْسَنا قالُوا آمَنَّا بِاللَّه وَحْدَه وَكَفَرْنا بِما كُنَّا به مُشْرِكِينَ 40 : 84 ) * . گفتا : اى جبريل چرا گفتى ؟ گفتا : كه من بر زمين دو تن را دشمن داشتم : يكى ابليس كه به خداى عاصى شد و آدم را سجود نكرد و ديگر فرعون را كه خداى را منكر بود و خلق را به خويشتن خواند و گفت : من\r\n","description":"","footnote":"","page_name":" 312 ","page_number":366},
  {"content":"\r\nخدايم . پس چون غرقه شد و به جاى غرق اندر شهادت گفت ، من از خشم و دشمنى او پر به دريا فرو كردم و گل به دهانش اندر آگندم تا ديگر باره آن سخن نگفت تا رحمت خداى او را اندر نيابد .\r\nو از آن روز باز تا امروز همى ترسيدم كه مگر خداى عزّ و جلّ آن ايمان از فرعون بپذيرفت و مرا از بهر او عذاب كند . چون خداى اين آيت را بر زبان من به تو فرستاد ، ايمن شدم و دانستم كه خداى آن ايمان از او نپذيرفت ، و ديگر اين آيت كه گفت :\r\n* ( فَلَمَّا رَأَوْا بَأْسَنا 40 : 84 ) * . گفت : اين كافران را وقت مرگ باشد . يعنى : عذابنا فى الدنيا عند الموت . * ( قالُوا آمَنَّا بِاللَّه وَحْدَه وَكَفَرْنا بِما كُنَّا به مُشْرِكِينَ 40 : 84 ) * . و چون وقت مرگ كافران باشد و عذاب من ببينند بدين جهان به چشم سر ، دانند كه نيز بدين جهان بازگشت نتوانند ، اميدشان نماند ، چنين گويند كه گرويديم به خداى و بيزار شديم از بتان . خداى عزّ و جلّ گفت : * ( فَلَمْ يَكُ يَنْفَعُهُمْ إِيمانُهُمْ لَمَّا رَأَوْا بَأْسَنا 40 : 85 ) * . ايشان را منفعت نبود آن ايمان بدان وقت كه من عذاب پديد آورم و از اين جهان نوميد شوند و طمع ببرند . * ( سُنَّتَ الله الَّتِي قَدْ خَلَتْ في عِبادِه وَخَسِرَ هُنالِكَ الْكافِرُونَ 40 : 85 ) * . با همه امّتان و بندگان پيشين چنين كردم كه هر كافرى به وقت مرگ مؤمن شد ، ايمان او نپذيرفتم .\r\nجبريل گفت : من بدين دو آيت شاد شدم و دانستم كه خداى عزّ و جلّ آن ايمان از او نپذيرفت اندر آنجا ، و نظير اين آيت نيز اندر قرآن جايى ديگر گفت : * ( وَإِنْ من أَهْلِ الْكِتابِ إِلَّا لَيُؤْمِنَنَّ به قَبْلَ مَوْتِه وَيَوْمَ الْقِيامَةِ يَكُونُ عَلَيْهِمْ شَهِيداً 4 : 159 ) * . و اين را فايده آن است كه جهودان اندر عيسى عليه السّلام آن گويند كه در عيسى نيست ، و ترسايان آن گويند كه در عيسى نيست .\r\nو همه ترسايان اندر عيسى سه مقالت گفتند بر سه گونه : يك گروه گفتند : پسر خداى است ، استغفر الله ، و خداى عزّ و جلّ از ايشان ياد كرد : * ( وَقالَتِ النَّصارى الْمَسِيحُ ابْنُ الله 9 : 30 ) * . دوم گروه گويند كه خداى سيم است و پدر عيسى است و پدر و مادر و پسر سه‌اند هر سه خداىاند ، چنان كه گفت : * ( لَقَدْ كَفَرَ الَّذِينَ قالُوا إِنَّ الله ثالِثُ ثَلاثَةٍ وَما من إِله إِلَّا إِله واحِدٌ وَإِنْ لَمْ يَنْتَهُوا عَمَّا يَقُولُونَ لَيَمَسَّنَّ الَّذِينَ كَفَرُوا مِنْهُمْ عَذابٌ أَلِيمٌ 5 : 73 ) * . گروه سوم گفتند : خداى خود عيسى است و جز او كس ديگر نيست و\r\n","description":"","footnote":"","page_name":" 313 ","page_number":367},
  {"content":"\r\nاو خود خويشتن را آفريد و به شكم مريم اندر شد و به صورت بشرى بيرون آمد و خود را عيسى نام كرد و خواست كه خلق او را به صورت خود ببينند ، پس بر زمين ببود چندانكه خواست . پس به آسمان شد . و خداى عزّ و جلّ اين مقالت از اين قوم ياد كرد به خشم بر ايشان و گفت : * ( لَقَدْ كَفَرَ الَّذِينَ قالُوا إِنَّ الله هُوَ الْمَسِيحُ ابْنُ مَرْيَمَ قُلْ فَمَنْ يَمْلِكُ من الله شَيْئاً إِنْ أَرادَ أَنْ يُهْلِكَ الْمَسِيحَ ابْنَ مَرْيَمَ وَأُمَّه وَمن في الأَرْضِ جَمِيعاً وَلِلَّه مُلْكُ السَّماواتِ وَالأَرْضِ وَما بَيْنَهُما يَخْلُقُ ما يَشاءُ وَالله عَلى كُلِّ شَيْءٍ قَدِيرٌ 5 : 17 ) * . گفت : كافر شدند ايشان كه گفتند عيسى خداى است ، كه اگر خداى عزّ و جلّ خواهد عيسى را هلاك كند و مادرش را با هر چه بر زمين است از كافران چون شما كه [ b 60 
  ] اين قول همى گوييد .\r\nپس آن ترسايان كه اندر عيسى چنين گويند ، و جهودان كه گويند خود عيسى نبود و دروغزن بود ، هيچكس را جان از تن بيرون نيايد تا مقرّ نيايند كه عيسى بندهء خدا بود و پيغمبر بود ، و اگر ده شبانروز كمتر يا بيشتر تا اين اقرار نيارند ، جان از تن ايشان بيرون نيايد . و ميان ترسايان و جهودان معروف است كه هر كه را جان كندن دراز شود ، گويند آن سخن باز پسين بگوى ، و تلقينش كنند چون بگويد ، جانش برآيد .\r\nو از عبد الله بن العبّاس رضى الله عنهما روايت كنند به تفسير اين آيت : * ( وَإِنَّ من أَهْلِ الْكِتابِ 3 : 199 ) * . گفت : اگر جهودى يا ترسايى را به شمشير دو نيم كنى يا سرش ببرى يا سباع مر او را بخورد يا از بام يا از كوه بيفتد ، به هيچ حال جان از وى جدا نشود تا به عيسى مقرّ نيايد كه عيسى بندهء خداى است و پيغمبر است ، و آن ايمان او را منفعت نكند بدان حال اندر .\r\nپس چون فرعون و قومش غرقه شدند و بنى اسرائيل بر لب دريا بر آمدند ، آن روز نه ساعت گذشته بود و روز عاشورا بود . موسى و بنى اسرائيل هيچ طعام نخورده بودند و وقت نماز ديگر بود . موسى نيّت روزه كرد آن مقدار كه از روز مانده بود . خداى تعالى آن مانده و آن گذشته از وى بپذيرفت . و تا آفتاب فرو نشد طعام نخوردند ، و امروز جهودان روز عاشورا روزه دارند واجب . پس ديگر روز\r\n","description":"","footnote":"","page_name":" 314 ","page_number":368},
  {"content":"\r\nبنى اسرائيل بر موسى گرد آمدند ، گفتند : ما را به دل اندر ايدون آيد كه فرعون زير آب اندر نمرده است كه بر وى علامتها بود جز از علامت آدميان كه فرعون چهارصد سال بزيست به ملك اندر كه هرگز او را دردسرى نبود و تبى نيامدش و بيمار نشد ، و در هفته يك بار به جاى حاجت شدى . موسى خداى را بخواند . خداى عزّ و جلّ دريا را بفرمود تا فرعون را با همه سپاه بر كنار دريا آورد تا ايشان بديدند و ايمن شدند و دانستند كه بمردند . و بر تن ايشان سليح بود بسيار و زر و سيم ، و بر فرعون زر بود و جواهر بسيار . بنى اسرائيل خود را به دريا افگندند و آن زر و سيم و جواهر و آن خواسته ها همه از ايشان جدا كردند و بيرون آوردند . و به هيچ دين اندر غنيمت حلال نبود مگر به دين محمّد عليه السّلام ، و پيشين هر گاه كه كافرى را بكشتندى ، خواستهء ايشان حلال نبودى .\r\nپس موسى عليه السّلام ايشان را نهى كرد كه اين خواسته ها را از ايشان جدا مكنيد و شما را آن خواسته بس كه از ايشان عاريت ستديد به مصر اندر از پيرايه و زر و سيم و گوهر ، و خداى شما را آن همه حلال كرده است ، دست از اين خواسته ها بداريد . فرمان نكردند و آن خواسته ها همه بر گرفتند و خداى آن را نپسنديد . پس خداى عزّ و جلّ دريا را بفرمود تا موج كرد و فرعون را لب دريا بر انداخت چنان كه گفت : * ( فَالْيَوْمَ نُنَجِّيكَ بِبَدَنِكَ لِتَكُونَ لِمَنْ خَلْفَكَ آيَةً 10 : 92 ) * . و ده روز همى موج كرد تا آن همه خلق را كه با او غرقه شده بودند بر لب دريا انداخت . و هنوز آن موج از آنجا ننشست و تا رستخيز ننشيند . و امروز آن جايگاه را باب الطَّاقات خوانند . پس موسى ديگر روز از آن منزل برخاست و هم بر لب دريا همى رفت با بنى اسرائيل . بر مردمانى بگذشتند از عماليق هم از قبطى و قوم فرعون بودند و لكن از پادشاهى او بيرون بودند و بت پرستيدندى و بتان داشتندى همچون سر گاو و سر گوساله ، بزرگتر و خردتر و همى پرستيدند . موسى را گفتند از پس چندان نعمت كه خداى ايشان را كرد و فرعون را با قوم غرقه كرد ، گفتند : يا موسى ! ما را نيز خدايى ده كه او را ببينيم تا او را پرستيم چنان كه اين مردمان همى پرستند . خداى از ايشان حكايت كرد و گفت : * ( وَجاوَزْنا بِبَنِي إِسْرائِيلَ الْبَحْرَ فَأَتَوْا عَلى قَوْمٍ يَعْكُفُونَ عَلى أَصْنامٍ لَهُمْ قالُوا يا ) *\r\n","description":"","footnote":"","page_name":" 315 ","page_number":369},
  {"content":"\r\n* ( مُوسَى اجْعَلْ لَنا إِلهاً كَما لَهُمْ آلِهَةٌ 7 : 138 ) * . موسى آنگاه دل از ايشان برداشت و نوميد شد و گفت : * ( إِنَّكُمْ قَوْمٌ تَجْهَلُونَ 7 : 138 ) * . شما نادان مردمانيد . * ( إِنَّ هؤُلاءِ مُتَبَّرٌ ما هُمْ فِيه وَباطِلٌ ما كانُوا يَعْمَلُونَ 7 : 139 ) * . پس گفت : * ( أَ غَيْرَ الله أَبْغِيكُمْ إِلهاً وَهُوَ فَضَّلَكُمْ عَلَى الْعالَمِينَ 7 : 140 ) * . گفت :\r\nشما را الله خداى بايد و او شما را اين زمان بر خلق فضل كرد و دشمن شما را هلاك كرد .\r\nپس موسى ايشان را بر لب دريا فرود آورد ، و به ميان ايشان يكى مرد بود او را سامرى خواندندى ، و نامش موسى بن ظفر بود و از اهل باجرما بود ، و آن دهى است از زمين عراق ، مردمان او بت پرستيدندى و بتان داشتندى بر صورت سر گاو و گوساله . اندر اين كتاب چنين روايت كند كه اين سامرى از آن مردمان بود و نه از بنى اسرائيل بود و نه از قبطيان و مصر ، اندر عرب بود و به موسى گرويده بود و با بنى اسرائيل از دريا بگذشت . چون ايشان اين سخن گفتند : * ( اجْعَلْ لَنا إِلهاً كَما لَهُمْ آلِهَةٌ 7 : 138 ) * . سامرى دانست كه اندر ايشان خير نيست ، به دل اندر كرد هم آنگاه كه من ايشان را هلاك كنم .\r\nو به اخبار تفسير اندر چنين روايت كنند بيرون از اين كتاب ، كه اين سامرى از بنى اسرائيل بود هم از فرزندان لاوى بن يعقوب از قرابت موسى ، و آن وقتهاى پيشين كه موسى از مادر بيامد ، از پس آن نيز فرعون فرزندان نرينهء بنى اسرائيل همى كشت ، و زنان چون بار خواستندى نهادن از شهر بيرون شدندى و به غار [ a 61 
  ] كوهى اندر بار بنهادندى ، اگر دختر آمدى برگرفتندى و به خانه باز آمدندى ، و اگر پسر بودى هم آنجا بگذاشتندى ، گفتندى تا بميرد يا سباع بخورد تا نبينيم كه پيش ما اندر گلوش ببرند . خداى عزّ و جلّ جبريل را بفرستادى تا ايشان را از پر او طعم شير آمدى ، ايشان را از پر خود شير دادى ، و سامرى از اين كسها بود كه جبريل پرورده بود . و هر گاه كه جبريل سوى موسى آمدى ، سامرى او را بديدى و بشناختى كه پروردهء او بود .\r\nو اين خبر كه سامرى از بنى اسرائيل بود و از اين گروه بود درستتر و به كتاب خداى تعالى نزديكتر كه خداى تعالى همى گويد : * ( قال بَصُرْتُ بِما لَمْ يَبْصُرُوا به ) *\r\n","description":"","footnote":"","page_name":" 316 ","page_number":370},
  {"content":"\r\n* ( فَقَبَضْتُ قَبْضَةً من أَثَرِ الرَّسُولِ فَنَبَذْتُها وَكَذلِكَ سَوَّلَتْ لِي نَفْسِي 20 : 96 ) * . يعنى جبريل ، و خداى تعالى موسى را وعده كرده بود كه ترا و بنى اسرائيل را بخوانم و برهانم و به طور سينا با تو مناجات كنم و تورات خويش به الواح اندر نبشته ترا دهم تا به قوم خويش آرى ، و موسى آن وعدهء خداى را چشم همى داشت ، تا خداى جبريل را بفرستاد و موسى را به مناجات خواند تا وعدهء خود او را تمام كند و آنچه موسى را بايست بدهد .\r\n","description":"","footnote":"","page_name":" 317 ","page_number":371},
  {"content":"\r\n\r\nخبر مناجات كردن موسى عليه السّلام و پرستيدن قومش گوساله در آن وقت كه موسى غايب بود\r\nقوله تعالى : * ( وَواعَدْنا مُوسى ثَلاثِينَ لَيْلَةً وَأَتْمَمْناها بِعَشْرٍ فَتَمَّ مِيقاتُ رَبِّه أَرْبَعِينَ لَيْلَةً 7 : 142 ) * . خداى تعالى جبريل را سوى موسى فرستاد تا او را به مناجات خواند تا تورات او را دهد ، و تورات همه به يك بار به موسى فرستاد ، چون قرآن نفرستاد . و قرآن را از آن قرآن خوانند كه خداى تعالى گفت : * ( تَبارَكَ الَّذِي نَزَّلَ الْفُرْقانَ عَلى عَبْدِه 25 : 1 ) * . زيرا كه مفروق آمد پراگنده نه بجمله ، زيرا كه فرق كرد ميان حقّ و باطل .\r\nپس جبريل موسى را وعده كرد از خداى و فرمودش كه به طور سينا شو ، كوهى است نام او طور سينا ، و سى روز روزه دار به يك افطار تا شكم و دهن و اندامت همه فريشته وار گردد و بوى طاعت غلبه گيرد بر بوى شهوات نفسانى ، و خداى تعالى با تو سخن گويد و تورات ترا دهد . موسى مر بنى اسرائيل را گرد كرد و ايشان را آگاه كرد كه من به كوه طور سينا شوم به مناجات با خداى ، و از بهر شما تورات آرم اخبار آسمانها و زمينها اندر وى و هر چه اندر اين جهان بوده است و خواهد بودن تا رستخيز و احكام شريعت كه خداى خواهد فرمودن اندر آن تورات پيدا بود ، و من سى روز باز شما نخواهم آمدن ، شما همى باشيد و خداى را همى پرستيد تا من باز آيم . و هارون را بر ايشان خليفت كرد و او را گفت : به ميان ايشان اندر حكم كن به صلاح . چنان كه خداى عزّ و جلّ گفت : * ( وَقال مُوسى لأَخِيه هارُونَ اخْلُفْنِي في قَوْمِي وَأَصْلِحْ وَلا تَتَّبِعْ سَبِيلَ الْمُفْسِدِينَ 7 : 142 ) * . ايشان گفتند : يا موسى ! بايد كه از ما پيران و\r\n","description":"","footnote":"","page_name":" 318 ","page_number":372},
  {"content":"\r\nمهتران با تو باشند تا همچنانكه تو سخن خداى بشنوى ايشان نيز بشنوند و ما را گواهى دهند كه اين سخن خداى است .\r\nموسى گفت : هر كه را خواهيد بگزينيد و بفرستيد . و سامرى چون اين سخن نيز بشنيد كه ايشان از پيغمبر خداى بر سخن خداى همى گواهى خواهند ، دانست كه سخت ابله‌اند ، طمعش زيادتتر شد كه ايشان را هلاك كند . پس از بنى اسرائيل هفتاد تن را بگزيدند از خداوندان عقل و خرد ، و موسى نيز ايشان را بپسنديد و خداى عزّ و جلّ گفت : * ( وَاخْتارَ مُوسى قَوْمَه سَبْعِينَ رَجُلًا لِمِيقاتِنا 7 : 155 ) * .\r\nو بدين كتاب اندر روايت ايدون كرد محمّد بن جرير كه موسى تنها به مناجات شد ، پس چون باز آمد ، قومش گوساله پرستيده بودند ، ايشان را بكشت و باز [ خداى 
  ] ايشان را عفو كرد . آنگاه موسى اين هفتاد تن را به مناجات برد تا از خداى تعالى بنى اسرائيل را تورات خواهد . و اين درست نيست و به اخبار قرآن موافق نيست . و هر چيزى كه با قرآن راست نبود آن خبر درست نبود . و به قرآن اندر چنين مىگويد كه اين هفتاد تن با موسى و به وقت مناجات چنين گفتند كه خداى ما را بنماى تا آشكارا ببينيم . از آسمان صاعقه‌اى بيامد و آوازه‌اى كه از هول آن آواز همه بمردند . پس موسى چنين گفت : * ( رَبِّ لَوْ شِئْتَ أَهْلَكْتَهُمْ من قَبْلُ وَإِيَّايَ أَ تُهْلِكُنا بِما فَعَلَ السُّفَهاءُ مِنَّا 7 : 155 ) * . موسى پنداشت كه اين مردمان از آن هلاك شدند كه آن قومش آنجا گوساله پرست شدند ، گفت : يا ربّ ! اين مردمان را هلاك كردى بدانكه سفهاى قوم آنجا گناه كردند ، پس اگر از پس گوساله پرستيدن بودى و از پس تورات پذيرفتن ، اين سخن چگونه توانستى گفتن ؟\r\nپس خبر درست آنست كه به كتب تفسير اندر است ، و مفسّران روايت كردند كه موسى چون به مناجات شد با اين هفتاد تن كه بنى اسرائيل با او بفرستادند تا ايشان نيز سخن خداى عزّ و جلّ بشنوند و او را گواهى دهند ، و موسى برفت از پيش قوم با اين هفتاد تن اوّل روز ذو القعده . به تفسير اندر ايدون است بيرون از اين كتاب : * ( وَواعَدْنا مُوسى ثَلاثِينَ 7 : 142 ) * . . . ( من ذى القعده ) * ( وَأَتْمَمْناها بِعَشْرٍ 7 : 142 ) * ( من ذى الحجة ) * ( فَتَمَّ مِيقاتُ رَبِّه أَرْبَعِينَ لَيْلَةً 7 : 142 ) * ( يَوْمَ الاضحى العاشرِ من ذى الحجّة ) . و فرعون به محرّم\r\n","description":"","footnote":"","page_name":" 319 ","page_number":373},
  {"content":"\r\nاندر هلاك شده بود به روز عاشورا ، و خداى عزّ و جلّ [ موسى 
  ] را به [ ميقات خواند 
  ] به مناجات به ماه ذو القعده . ميان آنكه فرعون غرقه شد تا موسى به مناجات شد يازده ماه بود . اندر اين يازده ماه بنى اسرائيل هنوز بر لب دريا بودند [ b 61 
  ] و كس باز مصر نشده بود .\r\nپس موسى به كوه طور شد و به پايان كوه يك ماه بنشست و همه ذو القعده هيچ نخورد و روزه داشت با آن هفتاد مرد كه با او بودند . پس چون ذو القعده بگذشت ، خداى عزّ و جلّ جبريل را بفرستاد كه ده روز ديگر از ذو الحجّه روزه دار تا چهل روز تمام شود و خداى عزّ و جلّ با تو سخن گويد . و موسى قوم را سى روز وعده [ داده 
  ] بود و گفته كه روز سىام باز ايشان آيد ، ندانست كه خداى عزّ و جلّ اندر وعدهء او ده روز زيادت كند . پس چون موسى را سى روز تمام شد ، بنى اسرائيل گرد آمدند بر هارون كه موسى اين مهتران ما را ندانيم كجا برد . ترسيم كه ايشان را جايى هلاك كند ، و هارون را گفتند : موسى چرا باز نيايد ؟ هارون بنى اسرائيل را گفت :\r\nترسم موسى بر شما خشم گرفته است و مردمان نيك از شما ببرد و همى نيايد ، ترسم كه شما را از خداى تعالى عذاب آيد . اين خواسته كه از فرعون و قبطيان جدا كرده‌ايد از دريا شما را حلال نيست و فرمان موسى نكرديد . اكنون اين خواسته گرد كنيد تا من چاهى بكنم و آنجا فرود افگنم و خاك بر پوشم تا موسى بيايد . اگر اين شما را حلال كند خود باز گيريد ، و اگر حرام بود موسى خود آن را به آتش بسوزد و شما از بزه آن برهيد . گفتند : فرمانبرداريم . هارون چاهى بكند و بنى اسرائيل همه هر كه چيزى داشت از آن غنيمت بياوردند و بدان چاه اندر افگندند و هارون خاك بر پوشيد .\r\nو آنگاه كه خداى عزّ و جلّ جبريل را بفرستاد به موسى و او را به مناجات خواند ، سامرى جبريل را بشناخت كه او از جبريل پرورده بود ، آنجا كه جبريل پاى بنهاد سامرى خاك از جاى قدم او برگرفت و با خود داشت ، گفت : باشد كه مرا روزى به كار آيد . و گروهى چنين گفتند كه جبريل بر اسبى بود از اسبان حيوان ، سامرى خاك از زير پاى آن اسب بر گرفت .\r\n","description":"","footnote":"","page_name":" 320 ","page_number":374},
  {"content":"\r\nچون بنى اسرائيل زر و سيم اندر چاه كردند و سى روز ببود و موسى نيامد ، ايشان را گفت : اين چيز نيست . موسى باز شما نيايد تا اين همه نسوزيد . و سامرى زرگر بود . گفت : اين را بر كشيد تا من آن را بسوزم . همه بر روى زمين بنهادند و ايشان همى نگريستند و سامرى از آن گوساله‌اى كرد ، پس آن خاك پاى جبريل عليه السّلام به دو اندر كرد . آن گوساله بانگى بكرد چون آواز گوساله . و گروهى گفتند كه گوشت و استخوان گشت همچون گوساله و بر زمين برفت و بانگ بسيار كرد و گياه خورد . و گروهى چنين گويند كه چنان زرّين بماند بر صورت گوساله و يك بانگ كرد و نيز بانگ نكرد هرگز ، چنان كه خداى عزّ و جلّ گفت : * ( فَأَخْرَجَ لَهُمْ عِجْلًا جَسَداً لَه خُوارٌ 20 : 88 ) * . و خوار به تازى بانگ گاو باشد . پس بنى اسرائيل را گفت : * ( هذا إِلهُكُمْ وَإِله مُوسى فَنَسِيَ 20 : 88 ) * . اين خداى شما است و آن موسى . پس گفت : موسى فراموش كرد ندانست كه خدايش ايدر است ، او به طلب خداى شد و خداى اينجا پيش شما است . اين را سجود كنيد تا اين موسى را به شما دهد . بنى اسرائيل همه آن گوساله را سجود كردند و او را مقرّ آمدند .\r\nو به تفسير اندر ايدون است كه از آن سيصدهزار مرد دوازده هزار بماندند كه سجود نكردند . ديگران همه گوساله را سجود كردند . خداى گفت : * ( أَ فَلا يَرَوْنَ أَلَّا يَرْجِعُ إِلَيْهِمْ قَوْلًا وَلا يَمْلِكُ لَهُمْ ضَرًّا وَلا نَفْعاً 20 : 89 ) * . نديديد كه آن گوساله با ايشان نيز سخن نتوانست گفت و ايشان را منفعت و مضرّت نتوانست كرد ؟ و هارون همى گفت :\r\n* ( يا قَوْمِ إِنَّما فُتِنْتُمْ به وَإِنَّ رَبَّكُمُ الرَّحْمنُ فَاتَّبِعُونِي وَأَطِيعُوا أَمْرِي 20 : 90 ) * . گفت : اى قوم ! اين بلايى است كه شما به دو فريفته شديد . خداى شما الله است ، مرا متابع شويد و فرمان من كنيد . ايشان گفتند : * ( لَنْ نَبْرَحَ عَلَيْه عاكِفِينَ حَتَّى يَرْجِعَ إِلَيْنا مُوسى 20 : 91 ) * . ما دست از اين باز نداريم تا موسى باز نيايد . و هارون را گفتند : اگر خاموش باشى و اگر نه ترا بكشيم كه موسى را تو بفرستادى تا پيغمبرى و مهترى بگيرى .\r\nهارون خواست كه با آن دوازده هزار مرد كه گوساله نپرستيد از ميان ايشان بيرون شود ، باز ترسيد كه موسى گويد تو بنى اسرائيل را به زمين بپراگندى و تباه كردى . پس ايشان [ همچنان 
  ] گوساله را مىپرستيدند و موسى به كوه طور سينا روزه\r\n","description":"","footnote":"","page_name":" 321 ","page_number":375},
  {"content":"\r\nداشت تا با خداى تعالى مناجات كند و قوم او گوساله پرست شده و او هيچ خبر نداشت ، و آن هفتاد تن كه با او بودند روزه داشتند . پس چون چهل روز تمام شد و خداى عزّ و جلّ او را وعده كرد روز چهلم كه دهم ذو الحجه به سر كوه برآى . و مناجات موسى آن روز بود . چون سپيده بدميد ، از آن هفتاد تن ، موسى نخست بر سر كوه شد و ايشان را گفت : بر اثر من بياييد . چون به جاى مناجات رسيد ، خداى عزّ و جلّ گفت : * ( وَما أَعْجَلَكَ عَنْ قَوْمِكَ يا مُوسى 20 : 83 ) * . چرا بشتافتى اى موسى پيش از قوم خويش ؟ * ( قال هُمْ أُولاءِ عَلى أَثَرِي وَعَجِلْتُ إِلَيْكَ رَبِّ لِتَرْضى 20 : 84 ) * . گفت : يا ربّ ! من به طلب رضاى تو بشتافتم و ايشان بر اثر مناند . پس خداى عزّ و جلّ موسى را خبر كرد كه قومش به لب دريا گوساله [ پرست 
  ] شدند و سامرى ايشان را گوساله‌اى كرد از زر و آوازى از او بيرون آمد .\r\nموسى گفت : يا ربّ ! اگر سامرى گوساله كرد ، آن آواز او نه سامرى آورد ، [ a 62 
  ] [ آواز 
  ] تو آوردى . خداى گفت : * ( فَإِنَّا قَدْ فَتَنَّا قَوْمَكَ من بَعْدِكَ 20 : 85 ) * . من آزمايش كردم قومت را از پس تو كه آواز از آن گوساله بيرون آوردم . * ( وَأَضَلَّهُمُ السَّامِرِيُّ 20 : 85 ) * . سامرى ايشان را گم بوده كرد و چنين گفت كه اين خداى شما است . پس آن هفتاد تن از پس موسى بر سر كوه آمدند سوى موسى ، و خداى عزّ و جلّ با موسى مناجات كرد .\r\nو چون خداى عزّ و جلّ با موسى مناجات كردى ، ابرى سپيد بيامدى و بر سر موسى برافتادى ، و موسى اندر آن ميان غايب شدى چنان كه كس او را نديدى . پس اين هفتاد تن بر موسى گرد آمدند .\r\nموسى به مناجات بايستاد پيش خداى و ابر بيامد و بر وى برافتاد و او را از چشم آن هفتاد تن پوشيده كرد ، و خداى عزّ و جلّ به عظمت و جلال خويش بىكام و دهن با موسى سخن گفت و موسى بشنيد ، و تورات به الواح بر نبشته او را داد ، چنان كه فرمود : * ( وَكَتَبْنا لَه في الأَلْواحِ من كُلِّ شَيْءٍ مَوْعِظَةً وَتَفْصِيلًا لِكُلِّ شَيْءٍ فَخُذْها بِقُوَّةٍ وَأْمُرْ قَوْمَكَ يَأْخُذُوا بِأَحْسَنِها سَأُرِيكُمْ دارَ الْفاسِقِينَ 7 : 145 ) * . به تورات اندر خداى چيزى پيدا كرد از خبرها و عظت و پند و از دين و از شريعت . خداى تعالى موسى را گفت : * ( فَخُذْها بِقُوَّةٍ 7 : 145 ) * . اين الواح را بگير . * ( وَأْمُرْ قَوْمَكَ يَأْخُذُوا بِأَحْسَنِها 7 : 145 ) * . و قومت را بفرماى تا كار\r\n","description":"","footnote":"","page_name":" 322 ","page_number":376},
  {"content":"\r\nبندند آنچه اندر وى نبشته است از دين و شريعت و پند و موعظت . پس چون مناجات تمام شد و تورات بيافت ، از خداى عزّ و جلّ سؤالى كرد و گفت : * ( رَبِّ أَرِنِي أَنْظُرْ إِلَيْكَ 7 : 143 ) * . گفتا : يا ربّ ! بر من فضل كردى و سخن خويش مرا بشنوانيدى ، هم به فضل خويش مرا ديدار بنماى كه قوم از من در مىخواهند . خطاب آمد و گفت : * ( لَنْ تَرانِي 7 : 143 ) * . و لن در لغت عرب قطع باشد . گفت : يا موسى ! تو مرا نتوانى ديدن در دنيا .\r\nپس گفت : بنگر بدين كوه . * ( وَلكِنِ انْظُرْ إِلَى الْجَبَلِ فَإِنِ اسْتَقَرَّ مَكانَه فَسَوْفَ تَرانِي 7 : 143 ) * .\r\nخداى عزّ و جلّ خواست كه موسى را برهانى بنمايد ، گفتا : بدين كوه بنگر كه اين كوه از تو و قوم تو قوىتر است . و پيش موسى اندر كوهى بود سخت بزرگ و با عظمت و سختتر از كوهها . گفت : بدين كوه نگر ، اگر او بماند با آنچه از هيبت امر من ببيند و بتواند ديدن ، تو نيز توانى ديدن ، و اگر اين كوه قوى و سنگ سخت نتواند ديدن ، و هيبت امر و عظمت مرا طاقت ندارد ، تو نيز مرا نتوانى ديدن . * ( فَلَمَّا تَجَلَّى رَبُّه لِلْجَبَلِ جَعَلَه دَكًّا 7 : 143 ) * . خداى تعالى به عظمت و بزرگوارى خويش امرى كرد بر آن كوه ، آن كوه از هيبت و امر خداى تعالى پاره پاره گشت . و به اخبار تفسير اندر ايدون است كه آن كوه به شش پاره شد و از زمين شام به زمين حجاز افتاد . از آن كوهها يكى را نام ثبير و ديگر عاثور و سديگر حرا . و سه پاره از او به مدينه افتاد : يكى كوه احد و ديگر رضوى و سديگر ورقان . * ( وَخَرَّ مُوسى صَعِقاً 7 : 143 ) * . موسى بيفتاد و بيهوش شد .\r\nو موسى نه آن ديد كه كوه ديد ، بلكه كوه را ديد . اگر موسى آن ديدى كه كوه ديد ، از كوه بتر شدى ، و اين معنى بر گوينده خطاست .\r\nو محمّد بن جرير را در اين معنى نكته‌اى است ، و اين گفتهء نويسندهء اين نسخه بوده است كه اين نسخه را از او نبشتيم . و در حقّ موسى اين اعتقاد داشتن كه قوّت كوه بيشتر از قوّت موسى بود ، خطا بود . و نيز موسى پيغمبرى بزرگ بوده است ، روا نباشد كه سؤال محال كند . و پيش از اين گفتيم نه كلام كتاب است ، آن متكلَّمان مىگويند . * ( فَلَمَّا أَفاقَ قال سُبْحانَكَ تُبْتُ إِلَيْكَ وَأَنَا أَوَّلُ الْمُؤْمِنِينَ 7 : 143 ) * . چون به هوش باز آمد ، گفت : پاكا خدايا ! توبه كردم از اين سخن كه گفتم و من از جملهء مؤمنانم .\r\nپس موسى توبه از آن كرد كه اين سؤال كه او كرده بود ، تا ما بيقين بدانيم كه چشم و\r\n","description":"","footnote":"","page_name":" 323 ","page_number":377},
  {"content":"\r\nبصر در وى نرسد . و اندر اين سؤال موسى و جواب خداى عزّ و جلّ مر حكما را سخن بسيار است بيرون از اين كتاب ، تا تو آن بدانى كه خداى عزّ و جلّ تشبيه نشايد كردن و موسى را عيب گفتن ، امّا آن كه چنين گفت : * ( فَلَمَّا تَجَلَّى رَبُّه لِلْجَبَلِ جَعَلَه دَكًّا وَخَرَّ مُوسى صَعِقاً 7 : 143 ) * . و معنى اين ظاهر است از روى عربيّت ، و معنى : * ( فَلَمَّا تَجَلَّى رَبُّه 7 : 143 ) * ، يعنى تَجَلَّى امْرُ رَبّه . و اين همچنين است كه خداى گفت : * ( هَلْ يَنْظُرُونَ إِلَّا أَنْ تَأْتِيَهُمُ الْمَلائِكَةُ أَوْ يَأْتِيَ رَبُّكَ أَوْ يَأْتِيَ بَعْضُ آياتِ رَبِّكَ 6 : 158 ) * ، امر ربك . معنى اين امر بود .\r\nو اين چنين در لغت عرب بسيار بود كه لفظى را نام برند و معنى چيزى ديگر خواهند . و اندر قرآن اين چنين بسيار است ، چنان كه گفت : * ( وَسْئَلِ الْقَرْيَةَ الَّتِي كُنَّا فِيها وَالْعِيرَ الَّتِي [ أَقْبَلْنا فِيها 
  ] 12 : 82 ) * . اهل القرية و اهل العير . و ديگر حكما چنين گويند كه اوّل چيزى كه ببايد دانستن تا اين سؤال به خود اندر كفر بود يا ايمان . نزديك گروهى چنان است كه اين سؤال قوم بود بر زبان موسى ، و نزديك ما چنان است كه اين سؤال موسى بود و ايمان است زيرا كه اندر همه قرآن هيچ جايى ديگر نيست كه پيغمبر سؤال كفر و محال كرد از خداى عزّ و جلّ نه از قبل خويش و نه از قبل قوم . و اين چنان بود كه قومى گفتند : اگر سؤال محال بودى ، شرط آن نكردى به جواب كه در مقدور صحيح بودى زيرا كه لن ، مؤبّد باشد پس اينجا گفت : * ( لَنْ تَرانِي وَلكِنِ 7 : 143 ) * .\r\nو لكن شرط بود و نه مؤبّد بود زيرا كه گفت : در كوه نگر اگر كوه قرار يابد . و در مقدور خداى عزّ و جلّ تسكين كوه صحيح بودى و امروز بايستاده است و صحيح بود چنان كه بود ، همچنانكه گفت : اگر طاعت [ b 62 
  ] من دارى بهشت يا بى . طاعت داشتن بدين جهان و بهشت يافتن بدان جهان . و قول خداى عزّ و جلّ صدق است .\r\nو ديگر موسى گفت : * ( تُبْتُ إِلَيْكَ 7 : 143 ) * . اگر سؤال قوم بودى توبه قوم را بودى ، و چون سؤال كفر بودى ، توبه از كفر بود و نه روا باشد كه آنكه معصوم باشد كفر گويد و از كفر گفتن توبه بايدش كردن . پس بسيار سخن گفتند در توبه خواستن ، گروهى گفتند :\r\nتوبه را گناهى پيش نبايد تا توبه صحيح باشد ، چنان كه ابراهيم و اسماعيل از طاعت بپرداختند از بناى كعبه توبه خواستند و آنجا گناهى ايستاده نبود . و پيغمبر ما\r\n","description":"","footnote":"","page_name":" 324 ","page_number":378},
  {"content":"\r\nعليه السّلام گفت : من به روزى هفتاد بار توبه كنم . و پيغمبر نه به جاى آن بود كه او را هفتاد بار توبه بايستى كردن كه رسم و نشان مرجيان چنان است كه گويد : رجعت يا رب . باز تو آمدم . موسى چون آن هول ديد گفت : باز تو آمدم . و گروهى گويند كه توبه از قتل آن قبطى كرد كه او را نفرموده بودند كه او را بكش ، بىفرمان كشت . چون آن هول ديد چيزى ندانست از خويشتن كه از آن توبه بايست كردن .\r\nو گروهى گفتند : از آن بود كه او گفت : مرا مىبايد كه ترا ببينم ، گفت توبه كردم . و گروهى گفتند كه بىگمان كلام يافت طمع به رؤيت كرد . خداى عزّ و جلّ گفت :\r\nگستاخى تا ندهند مكن . گفت : توبه كردم . و اين نيكو است . و گروهى گفتند : چون دانست كه بدين جهان نشايد ديدن و ليكن علت ندانست كه چيست كه بدين جهان نشايد ديد . چون خداى عزّ و جلّ گفت : اين ثواب توحيد است ، موسى گفت : توبه كردم . و گروهى گفتند : چون موسى رؤيت خواست ، خداى عزّ و جلّ گفت : در كوه نگر ! موسى در كوه نگريست . حقّ تعالى گفت : آن كس كه دعوى رؤيت ما كند بر حقيقت در مسألهء ايجاب نظر جز به ما نيفكند . موسى گفت : توبه كردم . گروهى گفتند : او دانست كه در اين جهان نتوان ديدن و ليكن خواست كه علَّت اين توحيد بداند و توحيد را علَّت نيست ، و طلب علَّت توحيد كردن خطا است ، و همچنين شريعت را طلب علَّت نبايد كردن . چون پيغمبر از خداى عزّ و جلّ به تو آمد از او حجّت و برهان بر صدق پيغمبرى طلب بايد كردن ، و چون يافتى هر چه او فرمايد كار بايد بست و چون و چرا نبايد گفتن زيرا كه هر پيغمبر كه خداى عزّ و جلّ فرستد ، هر چه كند به فرمان خداى كند و آنچه گويد از فرمان او گويد ، چنان كه خداى عزّ و جلّ گويد : * ( وَما يَنْطِقُ عَنِ الْهَوى . إِنْ هُوَ إِلَّا وَحْيٌ يُوحى 53 : 3 - 4 ) * . اكنون باز سر حديث شويم .\r\nپس چون موسى عليه السّلام به هوش باز آمد ، الواح تورات برگرفت و مناجات تمام شد و آن ابر از موسى برخاست و موسى پيدا آمد ، آن هفتاد تن كه آنجا بودند او را بديدند . موسى تورات بر ايشان همى خواند گفت : خداى عزّ و جلّ مرا چنين\r\n","description":"","footnote":"","page_name":" 325 ","page_number":379},
  {"content":"\r\nفرمود . ايشان گفتند : يا موسى ! اگر اين سخن تو روا بودى ، بنى اسرائيل ما را با تو نفرستادندى ، از بهر آن فرستادند تا ما نيز سخن خداى بشنويم ، چنان كه تو بشنيدى .\r\nموسى دعا كرد . خداى عزّ و جلّ اجابت كرد كه ايشان را نيز بشنوانم . پس آن ابر برآمد و موسى را با آن هفتاد تن اندر ميان گرفت و خداى با موسى سخن گفت و او را امر و نهى كرد و همچنانكه موسى ، ايشان نيز سخن خداى بشنيدند و امر و نهى تمام شد ، ايشان گفتند : يا موسى ! ما بدين كه همى شنويم نگرويم تا آن خداى كه اين سخن وى است نبينيم . چون ايشان اين سخن بگفتند ، صاعقه‌اى بيامد از خشم خداى عزّ و جلّ ، بانگى برخاست از آسمان كه ايشان از سهم آن بيفتادند و هر هفتاد تن را جان از تن بگسست ، چنان كه خداى عزّ و جلّ گفت : * ( وَإِذْ قُلْتُمْ يا مُوسى لَنْ نُؤْمِنَ لَكَ حَتَّى نَرَى الله جَهْرَةً فَأَخَذَتْكُمُ الصَّاعِقَةُ وَأَنْتُمْ تَنْظُرُونَ 2 : 55 ) * . پس چون ايشان همه از آن هول بر سر آن كوه بمردند ، موسى متحيّر شد و چنان دانست كه اين مردمان از بهر آن هلاك شدند كه [ آن 
  ] بنى اسرائيل [ آنجا 
  ] گوساله پرستيدند و خداى ايشان را هلاك كرد ، و اين مردمان نيز كه [ ايدر 
  ] با او بودند از آن سبب هلاك شدند ، با خداى عزّ و جلّ مناجات كرد : * ( رَبِّ لَوْ شِئْتَ أَهْلَكْتَهُمْ من قَبْلُ وَإِيَّايَ 7 : 155 ) * . اگر خواستى مرا و ايشان را هلاك كردى پيش از آنكه من ايشان را از بنى اسرائيل جدا كردم .\r\n* ( أَ تُهْلِكُنا بِما فَعَلَ السُّفَهاءُ مِنَّا 7 : 155 ) * . گفتا : ما را هلاك كردى بدانكه مردمان سفها و نادان گناه كردند و گوساله پرستيدند . * ( إِنْ هِيَ إِلَّا فِتْنَتُكَ تُضِلُّ بِها من تَشاءُ وَتَهْدِي من تَشاءُ 7 : 155 ) * . گفت : آزمايش تو است كه ايشان را بيازمودى از ايشان آن كسها كه خواستى كه هلاك شوند و از راه بشوند خود شدند ، و آن را كه خواستى كه از آن فتنه نگاه دارى خود داشتى . * ( أَنْتَ وَلِيِّي في الدُّنْيا وَالآخِرَةِ تَوَفَّنِي مُسْلِماً وَأَلْحِقْنِي بِالصَّالِحِينَ 12 : 101 ) * . تو خداوند بر ما ببخشاى و بيامرز .\r\nخداى تعالى دعايش اجابت كرد و اين جماعت را جان باز داد و زنده كرد و ايشان با خداى تعالى توبه كردند . پس گفت : * ( ثُمَّ بَعَثْناكُمْ من بَعْدِ مَوْتِكُمْ لَعَلَّكُمْ تَشْكُرُونَ 2 : 56 ) * . پس موسى الواح [ a 63 
  ] برگرفت و با ايشان از كوه فرود آمد و روى سوى قوم نهاد . و چنين گويند كه الواح نه بود و از ياقوت و زمرّد بود و به نقش نبشته كرده .\r\n","description":"","footnote":"","page_name":" 326 ","page_number":380},
  {"content":"\r\nپس موسى با اين الواح و آن هفتاد مرد باز پيش قوم آمد . و گروهى گفتند كه اين هفتاد تن از موسى خواهش كردند كه دعا كن كه خداى ما را پيغمبرى دهد همچنانكه ترا داد . موسى دعا كرد ، حقّ تعالى اجابت كرد و آن هفتاد تن را پيغمبرى داد ، و اين حديث را اصلى نيست . البتّه كه اين هفتاد تن چون به بنى اسرائيل باز آمدند و هر چه از خداى عزّ و جلّ شنيده بودند ، همه بگردانيدند و قوم را نه چنان گفتند كه خداى گفته بود ، زيرا كه خداى عزّ و جلّ گفت : * ( يُحَرِّفُونَ الْكَلِمَ عَنْ مَواضِعِه وَنَسُوا حَظًّا مِمَّا ذُكِّرُوا به 5 : 13 ) * . اين چنين نه صفت پيغمبران بود . پس چون موسى باز آمد ، قوم را ديد كه گوساله پرستيده بودند . بر ايشان خشم گرفت و الواح از دست بيفگند از خشم ، و اوّل با هارون عتاب كرد پس با قوم پس با سامرى ، چنان كه خداى عزّ و جلّ گفت : * ( وَلَمَّا رَجَعَ مُوسى إِلى قَوْمِه غَضْبانَ أَسِفاً قال بِئْسَما خَلَفْتُمُونِي من بَعْدِي أَ عَجِلْتُمْ أَمْرَ رَبِّكُمْ وَأَلْقَى الأَلْواحَ 7 : 150 ) * . پس الواح بيفگند و [ از آن 
  ] دو لوح بشكست ، و آنچه اندر آن نبشته بود باز آسمان شد ، و لوحها از ياقوت بود . و گروهى گفتند : آن هفت يكى شد ، و گروهى گفتند : از هفت يكى ماند .\r\nو خبر درست آن است كه هر چه خداى تعالى خواست با ايشان بماند از شريعت و موعظت ، و هر چه خواست كه از ايشان بشود از بهر عقوبت و گناه از ايشان بشد . و * ( أَخَذَ بِرَأْسِ أَخِيه يَجُرُّه إِلَيْه 7 : 150 ) * . و موسى سر و ريش برادر بگرفت و به خود كشيد .\r\nهارون گفت : * ( ابْنَ أُمَّ إِنَّ الْقَوْمَ اسْتَضْعَفُونِي وَكادُوا يَقْتُلُونَنِي 7 : 150 ) * . گفت : اى برادر ! اين مردمان از من نينديشيدند و خواستند كه مرا بكشند و گفتند : موسى را از ما ببردى تا خود پيغمبرى و مهترى گيرى . موسى او را گفت : * ( ما مَنَعَكَ إِذْ رَأَيْتَهُمْ ضَلُّوا أَلَّا تَتَّبِعَنِ أَ فَعَصَيْتَ أَمْرِي 20 : 92 - 93 ) * . گفتا : چون ديدى كه اين مردمان فرمان تو نمىكنند ، چرا از ميان ايشان بيرون نشدى و از پس من نيامدى ؟ هارون گفت : * ( يَا بْنَ أُمَّ لا تَأْخُذْ بِلِحْيَتِي وَلا بِرَأْسِي إِنِّي خَشِيتُ أَنْ تَقُولَ فَرَّقْتَ بَيْنَ بَنِي إِسْرائِيلَ وَلَمْ تَرْقُبْ قَوْلِي 20 : 94 ) * .\r\nاى برادر ! سر و ريش من مگير . من همى ترسيدم كه اگر بيايم تو مرا گويى چرا از پس من بيامدى و بنى اسرائيل را از من بپراگندى و سخن من نگاه نداشتى . پس گفت : * ( فَلا تُشْمِتْ بِيَ الأَعْداءَ وَلا تَجْعَلْنِي مَعَ الْقَوْمِ الظَّالِمِينَ 7 : 150 ) * . هارون گفت : دشمنان\r\n","description":"","footnote":"","page_name":" 327 ","page_number":381},
  {"content":"\r\nرا بر من شاد مكن و مرا با اين قوم كه ترا مخالف شدند راست مكن .\r\nپس موسى دانست كه هارون را گناه نيست . او را دعا كرد و از او عذر خواست .\r\n* ( رَبِّ اغْفِرْ لِي وَلأَخِي وَأَدْخِلْنا في رَحْمَتِكَ وَأَنْتَ أَرْحَمُ الرَّاحِمِينَ 7 : 151 ) * . و اندر اين مناظرهء موسى با هارون معاتبه بود ، و آنكه موسى گفت چرا چنين كردى و جواب هارون كه چرا نكردم ، و چرا از ميان ايشان بيرون نشدم و از پس تو نيامدم ، اندر اينجا نكته هاى بسيار است از باب سياست و نگاه داشتن رعيّت كه چون اضطراب كنند و به فساد مشغول شوند ، چگونه بايد داشتن و حيلت كردن ايشان را به حكم سياست ، و ليكن جايگاهش نه اين كتاب است ، و اگر بگويم دراز شود و اين كتاب از حدّ اقتصار بيرون شود ، از بهر آن نگفتم .\r\nپس بنى اسرائيل همه بر موسى گرد آمدند متحيّر و شرمزده از آنكه كرده بودند ، و موسى با ايشان عتاب كرد ، چنان كه فرمود : * ( أَ لَمْ يَعِدْكُمْ رَبُّكُمْ وَعْداً حَسَناً 20 : 86 ) * . خداى با شما نه وعدهء نيكو كرد ، مرا به مناجات برد و شما را كتاب فرستاد به دست من ؟\r\n* ( أَ فَطالَ عَلَيْكُمُ الْعَهْدُ أَمْ أَرَدْتُمْ أَنْ يَحِلَّ عَلَيْكُمْ غَضَبٌ من رَبِّكُمْ فَأَخْلَفْتُمْ مَوْعِدِي 20 : 86 ) * .\r\nگفتا : بدين مايه روزگار كه من از شما جدا شدم ، چنين عهد بر من دراز شد يا خواستيد كه خشم خداى بر شما بيايد و وعدهء مرا خلاف كرديد و دين من دست باز داشتيد ؟ * ( قالُوا ما أَخْلَفْنا مَوْعِدَكَ بِمَلْكِنا وَلكِنَّا حُمِّلْنا أَوْزاراً من زِينَةِ الْقَوْمِ 20 : 87 ) * . گفتند :\r\nما وعدهء ترا خلاف نكرديم و دين ترا دست باز نداشتيم كه تو بر ما خشم گرفتى ، ما آن خواسته بيرون انداختيم از بهر خشنودى تو . سامرى آن خواسته ها برگرفت و اين گوساله كرد . و خداى عزّ و جلّ از ايشان حكايت كرد و گفت : * ( فَقَذَفْناها فَكَذلِكَ أَلْقَى السَّامِرِيُّ . فَأَخْرَجَ لَهُمْ عِجْلًا جَسَداً لَه خُوارٌ 20 : 87 - 88 ) * .\r\nپس موسى سامرى را گفت : اين چه كار بود كردى ؟ * ( قال فَما خَطْبُكَ يا سامِرِيُّ . ) *\r\n* ( قال بَصُرْتُ بِما لَمْ يَبْصُرُوا به فَقَبَضْتُ قَبْضَةً من أَثَرِ الرَّسُولِ فَنَبَذْتُها وَكَذلِكَ سَوَّلَتْ لِي نَفْسِي 20 : 95 - 96 ) * . اين سخن پيش از اين ياد كرديم . پس گفت : * ( فَاذْهَبْ فَإِنَّ لَكَ في الْحَياةِ أَنْ تَقُولَ لا مِساسَ 20 : 97 ) * . موسى گفت سامرى را : من ترا نكشم و ليكن كس فراز تو نيايد و تو با مردمان نياميزى و كس ترا فرا پيش خويش نگذارد و با تو سخن نگويد ،\r\n","description":"","footnote":"","page_name":" 328 ","page_number":382},
  {"content":"\r\nو خود با مردمان نتوانى بودن . * ( وَإِنَّ لَكَ مَوْعِداً لَنْ تُخْلَفَه 20 : 97 ) * . و ترا وعده است بدان جهان عذاب [ b 63 
  ] از خداى و خلاف نكند و هر چه خواهد ترا پاداش دهد بدين فعل كه كردى . * ( وَانْظُرْ إِلى إِلهِكَ الَّذِي ظَلْتَ عَلَيْه عاكِفاً لَنُحَرِّقَنَّه ثُمَّ لَنَنْسِفَنَّه في الْيَمِّ نَسْفاً 20 : 97 ) * . گفت : بنگر اين گوساله كه او را پرستيدى و او را خداى خواندى چگونه بسوزم و به دريا پراگنم خاكستر او را . پس موسى عليه السّلام بنى اسرائيل را گفت :\r\n* ( إِنَّما إِلهُكُمُ الله الَّذِي لا إِله إِلَّا هُوَ وَسِعَ كُلَّ شَيْءٍ عِلْماً 20 : 98 ) * . اى مردمان ! خداى شما الله است و جز او هيچ خدايى نيست و او داند كه شما چه كرديد كه علم او به هر جايى محيط است .\r\nو محمّد بن جرير گفت كه موسى خاكستر آن گوساله بر آب افگند و ايشان را گفت : اين را بخوريد كه هر كه آن گوساله را دوست داشت بر دلش سرد شود و خداى تعالى گفت : * ( وَأُشْرِبُوا في قُلُوبِهِمُ الْعِجْلَ بِكُفْرِهِمْ 2 : 93 ) * . معنى نه اين است ، معنى آيت بگويم نيكوتر از اين . پس بنى اسرائيل متحيّر شدند پيش موسى و دانستند كه گناه كردند ، چنان كه خداى تعالى گفت : * ( وَلَمَّا سُقِطَ في أَيْدِيهِمْ وَرَأَوْا أَنَّهُمْ قَدْ ضَلُّوا قالُوا لَئِنْ لَمْ يَرْحَمْنا رَبُّنا وَيَغْفِرْ لَنا لَنَكُونَنَّ من الْخاسِرِينَ 7 : 149 ) * . چون ديدند كه راه را گم كردند ، خداى را بخواندند و استغفار كردند . پس موسى را گفتند : ما را از خداى توبت خواه كه اگر خداى ما را نيامرزد ما از زيانكارانيم . موسى دعا كرد خداى تعالى گفت : توبهء ايشان آن است كه اين دوازده هزار كه گوساله نپرستيدند گردن ايشان بزنند .\r\nو اندر اخبار چنان است كه پيش از موسى شريعت چنان بود كه هر كه گناه كردى به اندامى ، توبهء او آن بودى كه آن اندام كه بدان گناه كرده بودى ببريدندى ، پس خداى توبهء او بپذيرفتى . و اين پيش از شريعت ابراهيم بود . چون صحف بيامد ، اين حكم منسوخ شد . پس خداى با آن قوم كه گوساله پرستيد بر شريعت موسى كار نكرد و نه بر شريعت ابراهيم ، و بدان شريعت كار كرد كه پيش از شريعت ابراهيم بود .\r\nپس موسى ايشان را گفت : خداى تعالى همى گويد كه ايشان كه گوساله پرستيدند و سرها پيش گوساله بر زمين نهادند ، گناه به سر و گردن كردند تا سر از گردن نبرند\r\n","description":"","footnote":"","page_name":" 329 ","page_number":383},
  {"content":"\r\nتوبهء ايشان نپذيرم . و هم بدين شريعت حكم كردند در دين ما بر دزد ، چنان كه گفت :\r\n* ( وَالسَّارِقُ وَالسَّارِقَةُ فَاقْطَعُوا أَيْدِيَهُما جَزاءً بِما كَسَبا نَكالًا من الله 5 : 38 ) * . گفت : دزدان را دست ببريد كه گناه به دست كردند . و خداى عزّ و جلّ گفت : * ( وَإِذْ قال مُوسى لِقَوْمِه يا قَوْمِ إِنَّكُمْ ظَلَمْتُمْ أَنْفُسَكُمْ بِاتِّخاذِكُمُ الْعِجْلَ فَتُوبُوا إِلى بارِئِكُمْ فَاقْتُلُوا أَنْفُسَكُمْ 2 : 54 ) * .\r\nموسى گفت : شما بر خويشتن ستم كرديد به پرستيدن گوساله ، توبهء شما آن است كه خويشتن را بكشيد . * ( ذلِكُمْ خَيْرٌ لَكُمْ عِنْدَ بارِئِكُمْ فَتابَ عَلَيْكُمْ إِنَّه هُوَ التَّوَّابُ الرَّحِيمُ 2 : 54 ) * .\r\nگفت : اين كشتن بر خشنودى خداى به از زندگانى بر خشم خداى . ايشان گفتند : ما همه پسنديديم . و همه وصيّت كردند و كسهاى خود بدرود كردند ، و ديگر روز بامداد هر كسى بر جايگاه خويش بنشستند و دستها به پاى اندر آوردند و روى سوى آسمان كردند به توبه ، و ششصد هزار و شصت هزار مرد بودند كه گوساله پرستيده بودند . پس اين دوازده هزار مرد شمشير بر گرفتند و پيش از آنكه آفتاب بر آمد سرهاشان همى بريدند ، و كس بود كه پدر را مىكشت و پدر پسر را مىكشت ، و خروش و گريستن بر ايشان افتاد ، و موسى روى بر خاك نهاد و سجود كرد و مىگريست و خداى را مىخواند .\r\nپس خداى عزّ و جلّ ابرى بفرستاد سياه تا ميان آن دو كوه بايستاد تا كشندگان ايشان را نديدند و شمشير همى زدند از بامداد تا نيمروز ، و جوى خون برفت و موسى اندر سجود گريان ، و پيران و كودكان و ضعيفان گرداگرد او نشسته بودند و همى گريستند . پس چون آفتاب راست بايستاد ، خداى عزّ و جلّ بر ايشان رحمت كرد و توبهء ايشان بپذيرفت از كشتگان و ماندگان ، و ديگر شمشير كار نكرد و هر كجا كه بزدندى نبريدى ، و موسى را آگاه كردند . موسى سر بر آورد و خداى را شكر كرد و گفت : رحمت آمد و توبهء شما بپذيرفت . * ( فَتابَ عَلَيْكُمْ إِنَّه هُوَ التَّوَّابُ الرَّحِيمُ 2 : 54 ) * . و شمشيرها بنهادند و دست از كشتن بداشتند ، و بدان نيمروز هفتاد هزار مرد كشته آمده بود . موسى گفت : خداى را شكر كنيد بدين توبه و رحمت كه آمد . چنان كه خداى گفت : * ( ثُمَّ عَفَوْنا عَنْكُمْ من بَعْدِ ذلِكَ لَعَلَّكُمْ تَشْكُرُونَ . وَإِذْ آتَيْنا مُوسَى الْكِتابَ وَالْفُرْقانَ لَعَلَّكُمْ تَهْتَدُونَ 2 : 52 - 53 ) * .\r\n","description":"","footnote":"","page_name":" 330 ","page_number":384},
  {"content":"\r\nپس خداى عزّ و جلّ موسى را بفرمود كه اين تورات را بر ايشان بخوان تا ايشان بپذيرند . چون بخواند ، آن شريعتها بشنيدند ، گفتند : ما اين نتوانيم كردن . موسى گفت :\r\nبشنويد . گفتند : * ( سَمِعْنا وَعَصَيْنا 2 : 93 ) * . آن گوساله پرستيدن و كشتن آسانتر از اين كه تو آوردى . خداى تعالى گفت : * ( وَأُشْرِبُوا في قُلُوبِهِمُ الْعِجْلَ بِكُفْرِهِمْ 2 : 93 ) * . گفتا : دوستى گوساله در دلشان خورد به كفرشان . پس موسى آن هفتاد تن را بخواند [ a 64 
  ] تا گواهى دهند كه از خداى تعالى شنيدند . ايشان گواهى دادند و ليكن قول خداى را بگردانيدند و جز آن گفتند كه از خداى تعالى شنيده بودند ، و چنين گفتند كه اين همه خداى گفت با موسى و اين امرها فرمود و ليكن به آخر گفت : اگر نتوانى كردن بر شما جبر نيست . و خداى تعالى به قرآن اندر پديد كرد و گفت : * ( أَ فَتَطْمَعُونَ أَنْ يُؤْمِنُوا لَكُمْ وَقَدْ كانَ فَرِيقٌ مِنْهُمْ يَسْمَعُونَ كَلامَ الله ثُمَّ يُحَرِّفُونَه من بَعْدِ ما عَقَلُوه وَهُمْ يَعْلَمُونَ 2 : 75 ) * .\r\nگفت : اى محمّد ! طمع مدار كه ايشان به تو بگروند ، و از ايشان گروهى بودند كه سخن خدا بشنيدند و بگردانيدند .\r\nو اين جهودان صفت پيغمبر ما صلَّى الله عليه اندر تورات ديده بودند و آن را تباه كردند و بگردانيدند و مردمان را گفتند : اين نه آن پيغمبر است كه صفت او اندر تورات است ، آن پيغمبر هنوز بيرون نيامده است و وقت نيامد كه بيرون آيد . پس پيغمبر ما عليه السّلام ايشان را گفت : چرا به من نگرويد و صفت من اندر تورات يافتيد ، چرا همى كتاب خداى را و سخن او را بگردانيد ؟ چنان كه [ خداى عزّ و جلّ 
  ] گفت ، پيغمبر ما را آگاه كرد كه اين جهودان از نسل آن قوماند كه سخن خداى بشنيدند و باز قوم آمدند و بگردانيدند و موسى از ايشان تنگدل شد . تورات بخواندند و نپذيرفتند . پس خداى عزّ و جلّ كوهى را فرمود به زمين شام تا برخاست از جاى خويش بر آن مقدار كه ايشان بر آن زمين فرود آمده بودند و بر سر ايشان بايستاد به هوا اندر ، چنان كه خداى گفت : * ( وَإِذْ أَخَذْنا مِيثاقَكُمْ وَرَفَعْنا فَوْقَكُمُ الطُّورَ خُذُوا ما آتَيْناكُمْ بِقُوَّةٍ وَاذْكُرُوا ما فِيه لَعَلَّكُمْ تَتَّقُونَ 2 : 63 ) * . و جايى ديگر گفت : * ( وَإِذْ نَتَقْنَا الْجَبَلَ فَوْقَهُمْ كَأَنَّه ظُلَّةٌ وَظَنُّوا أَنَّه واقِعٌ بِهِمْ خُذُوا ما آتَيْناكُمْ بِقُوَّةٍ 7 : 171 ) * . گفتا : كوه از زمين برداشتم و بر سر ايشان چون سايه بداشتيم ، و ايشان هر زمان مىانديشيدندى\r\n","description":"","footnote":"","page_name":" 331 ","page_number":385},
  {"content":"\r\nكه بر سر ايشان افتد ، و موسى با ايشان گفت : اگر اين تورات و اين شريعت نپذيريد اين كوه بر سر شما بيايد . ايشان چون خواستندى كه از زير كوه بگريزند ، هر چند دويدندى از زير آن كوه بيرون نيامدندى .\r\nپس چون دانستند كه حيلت نيست ، بپذيرفتند و سر بر سجود نهادند و به دل اندر چنين انديشه داشتند كه اگر اين كوه از سر ما باز شود ، ما نپذيريم اين كتاب را ، و روى راست بر زمين نهادندى به سجود و نيمهء روى بالا كردند و به چشم چپ مىنگريستند و همى ترسيدند و گفتند : باشد كه اين كوه فراتر شود تا سر بر كنيم . و از جهت اين معنى است كه امروز جهودان كه سجود كنند ، نيمه‌اى از پيشانى بر زمين نهند و به چشم چپ سوى آسمان نگرند . پس خداى عزّ و جلّ كوه را فرمود كه باز جاى خويش رو . و جهودان چون سر بر كردند و كوه را نديدند گفتند : يا موسى ! هر چند بينديشيديم ما اين شريعت [ قبول 
  ] نتوانيم كردن ، دعا كن تا لختى كمتر شود .\r\nموسى دعا كرد ، خداى عزّ و جلّ بر ايشان سبك و آسانتر كرد ، چنان كه گفت از پس آنكه روى گردانيدند و نپذيرفتند : * ( فَلَوْ لا فَضْلُ الله عَلَيْكُمْ وَرَحْمَتُه لَكُنْتُمْ من الْخاسِرِينَ 2 : 64 ) * . اگر خداى تعالى به فضل خويش بر شما آسان نكردى شما از زيانكاران بوديد .\r\n","description":"","footnote":"","page_name":" 332 ","page_number":386},
  {"content":"\r\n\r\n[ اندر گرويدن بنى اسرائيل تمامت به موسى عليه السّلام 
  ]\r\nپس چون بپذيرفتند ، موسى ايشان را باز مصر آورد و آن خانه ها و كوشكها و بوستانها و نعمتهاى فرعون و آن قبطيان همه بديشان داد ، چنان كه گفت :\r\n* ( وَأَوْرَثْنَا الْقَوْمَ الَّذِينَ كانُوا يُسْتَضْعَفُونَ مَشارِقَ الأَرْضِ وَمَغارِبَهَا الَّتِي بارَكْنا فِيها وَتَمَّتْ كَلِمَتُ رَبِّكَ الْحُسْنى عَلى بَنِي إِسْرائِيلَ بِما صَبَرُوا وَدَمَّرْنا ما كانَ يَصْنَعُ فِرْعَوْنُ وَقَوْمُه وَما كانُوا يَعْرِشُونَ 7 : 137 ) * . گفتا : بنى اسرائيل بدان سختى كه به مصر اندر بودند از فرعون ، به آخر ميراث خوار شدند ، و از زمين مصر از حدّ مشرق تا بدانجا كه زمين شام بود تا حدّ مغرب كه زمين اندلس بود ، همه پادشاهى مصر بود ، همه ايشان را داد .\r\nو موسى با ايشان اندر مصر بود و ايشان را هر روز پند همى داد و نعمتهاى خداى را ياد مىكرد و مىگفت : * ( يا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ وَأَوْفُوا بِعَهْدِي أُوفِ بِعَهْدِكُمْ وَإِيَّايَ فَارْهَبُونِ 2 : 40 ) * . ديگر گفتى : * ( وَإِذْ نَجَّيْناكُمْ من آلِ فِرْعَوْنَ يَسُومُونَكُمْ سُوءَ الْعَذابِ يُذَبِّحُونَ أَبْناءَكُمْ وَيَسْتَحْيُونَ نِساءَكُمْ 2 : 49 ) * . جايى ديگر گفت :\r\n* ( وَإِذْ قال مُوسى لِقَوْمِه يا قَوْمِ اذْكُرُوا نِعْمَتَ الله عَلَيْكُمْ إِذْ جَعَلَ فِيكُمْ أَنْبِياءَ وَجَعَلَكُمْ مُلُوكاً وَآتاكُمْ ما لَمْ يُؤْتِ أَحَداً من الْعالَمِينَ 5 : 20 ) * . و اين پندها و موعظتهاى موسى از پس آن بود كه خداى عزّ و جلّ فرعون را هلاك كرده بود و مملكت مصر به بنى اسرائيل رسيده .\r\n","description":"","footnote":"","page_name":" 333 ","page_number":387},
  {"content":"\r\nو محمّد بن جرير رحمة الله عليه اندرين كتاب مبتر گفت و هيچ ياد نكرده است از حديث آنكه خداى تعالى مر بنى اسرائيل را به مصر باز برد و ملك مصر و كوشكهاى فرعون و قبطيان ايشان را ميراث داد ، و نبايستى كه از اين حديث خاموش گشتى و دست باز داشتى . و خداى عزّ و جلّ آن را به قرآن اندر به چند جاى ياد كرده است كه من بنى اسرائيل را به مصر باز بردم و ايشان را ميراثخوارهء فرعون و اهل مصر كردم ، چنان كه گفت : * ( فَأَخْرَجْناهُمْ من جَنَّاتٍ وَعُيُونٍ . وَكُنُوزٍ وَمَقامٍ كَرِيمٍ . كَذلِكَ وَأَوْرَثْناها بَنِي إِسْرائِيلَ فَأَتْبَعُوهُمْ مُشْرِقِينَ 26 : 57 - 60 ) * . و جايى [ b 64 
  ] ديگر گفت : * ( كَمْ تَرَكُوا من جَنَّاتٍ وَعُيُونٍ . وَزُرُوعٍ وَمَقامٍ كَرِيمٍ وَنَعْمَةٍ كانُوا فِيها فاكِهِينَ كَذلِكَ وَأَوْرَثْناها قَوْماً آخَرِينَ 44 : 25 - 28 ) * . يعنى بنى اسرائيل ، چون ايشان به مصر باز شدند . و پس از آن ايشان را حادثه ها و عجايبها افتاد كه شنيدن آن عجيب و غريب است .\r\nو محمّد بن جرير از اين اخبارها هيچ نگفته بود و من از آن لختى بگويم . و خداى عزّ و جلّ اندر قرآن ياد كرده است تا بندگان او را بخوانند و بدانند . و از عجايبها يكى به ميان بنى اسرائيل اندر آن كشته بود كه اندر بنى اسرائيل يافتند .\r\n","description":"","footnote":"","page_name":" 334 ","page_number":388},
  {"content":"\r\n\r\nخبر كشته كه اندر بنى اسرائيل يافتند\r\nاز پس آنكه بنى اسرائيل به مصر آمدند و خداى عزّ و جلّ ملك مصر بنى اسرائيل را داد ، روزى كشته‌اى را به ميان دو ديه اندر يافتند و ندانستند كه او را كى كشته است . و اين از عجايب بنى اسرائيل است و ده آيت قرآن اندر سورة البقره ايزد تعالى اندر شأن اين حديث خاصّه فرستاده است ، آنجا كه گفت : * ( وَإِذْ قال مُوسى لِقَوْمِه إِنَّ الله يَأْمُرُكُمْ أَنْ تَذْبَحُوا بَقَرَةً 2 : 67 ) * . تا آنجا كه * ( وَمَا الله بِغافِلٍ عَمَّا تَعْمَلُونَ 2 : 74 ) * .\r\nو اصل اين حديث آن بود كه اندر بنى اسرائيل به دهى از آن دههاى بزرگ مردى بود پير و خواستهء بسيار داشت و او را دو برادر زاده بود ميراث خوار ، و ايشان درويش بودند و چيزى نداشتند و عمّ ايشان را هيچ ندادى . ايشان او را بكشتند تا ميراث او بر گيرند ، و شريعت تورات همچنين بود كه شريعت ما است : ان القاتل لا يرث المقتول . كه هر كه كسى را بكشد كه ميراثخوارهء مقتول بود ، اين كشنده را از كشته ميراث نرسد . پس اين دو برادر زاده به شب به خانهء عمّ آمدند و به حيلت او را بخوابانيدند و بكشتند و به ميان دو ديه بزرگ بيفگندند . پس چون روز ديگر بود ، به طلب او بيرون شدند و بخروشيدند و بگريستند و خاك بر سر كردند ، و كسى نمىدانست كه او را كه كشت . و بيامدند و مردمان هر دو ديه سوى موسى بردند و موسى عليه السّلام حكم قسامت كرد ، چنان كه به تورات اندر بود .\r\nو اين حكم قسامت اندر شريعت ما همچنان است كه در تورات بود . و اين حكم\r\n","description":"","footnote":"","page_name":" 335 ","page_number":389},
  {"content":"\r\nچنان بود كه چون مردى بيابند كشته به دهى يا به شهرى يا به محلَّتى و ندانند كه او را كه كشت ، پنجاه مرد پارسا از اهل آن جايگاه بيارند و سوگند دهند تا سوگند خورند به خداى كه ما نكشتيم و ندانيم كه كشت ، اگر سوگند بخورند و كشنده را ندانند ، آنگاه حكم قصاص نبود و ديت از ديه بستانند از همه مردمان آن ديه كجا آن كشته اندر ميان ايشان بيابند ، و اين پنجاه مرد كه سوگند خورند ، اين سوگند ايشان را قسامه خوانند به تازى ، و اگر اين كشته به ميان دو ديه يابند ، بپيمايند تا از هر دو ديه به كدام نزديكتر است بدين كشته ، پس اين قسامه بر آن ديه بود كه نزديكتر بود . و اگر به مساحت هر دو يكى بود ، بر هر دو بود . و اين حكم خداى است اندر شريعت موسى ، و اندر شريعت ما همچنين است .\r\nپس چون از موسى اين مسأله بپرسيدند ، او همچنين حكم كرد و ديت بر دو ديه افتاد ، و اختلاف كردند مردمان آن ديه گفتند : شما را بايد دادن ، و ديگر گفتند : شما را بايد دادن . و اندر ميانشان فتنه دراز گشت ، چنان كه خداى گفت : * ( وَإِذْ قَتَلْتُمْ نَفْساً فَادَّارَأْتُمْ فِيها وَالله مُخْرِجٌ ما كُنْتُمْ تَكْتُمُونَ 2 : 72 ) * . و به ميان ايشان جنگ خاست و بيست روز خلقى بسيار كشته شدند . و اين دو تن كه عمّ را كشته بودند گفتند : ما عمّ را در گور نكنيم تا كشنده پديد آيد و او را بكشيم يا ديت بستانيم . چون اختلاف دراز شد ، اهل مصر سوى موسى آمد و گفتند : خداى عزّ و جلّ داند كه او را كه كشت ، دعا كن تا كشنده را پيدا كند و خلاف از ميان ما برخيزد .\r\nموسى دعا كرد . خداى تعالى بفرمود كه : گاوى را بكشيد و اندامى از وى بر اين مرده زنيد تا زنده شود و بگويد كه مرا كه كشته است . موسى گفت : * ( إِنَّ الله يَأْمُرُكُمْ أَنْ تَذْبَحُوا بَقَرَةً قالُوا أَ تَتَّخِذُنا هُزُواً 2 : 67 ) * . گفتند : بر ما فسوس كنى ؟ موسى گفت : * ( أَعُوذُ بِاللَّه أَنْ أَكُونَ من الْجاهِلِينَ 2 : 67 ) * . يعنى من المستهزئين . گفتا : معاذ الله كه من فسوس كنم . * ( قالُوا ادْعُ لَنا رَبَّكَ يُبَيِّنْ لَنا ما هِيَ 2 : 68 ) * . گفتند : خداى را بخوان تا بگويد كه اين گاو چگونه است و كدام گاو است و به چه ديدار است و لون او چون است ؟ پيغمبر ما عليه السّلام گفت : * ( شدد بنى اسرائيل على انفسهم شدد الله عليهم ) * گفتا : بنى اسرائيل كار بر خويشتن سخت كردند ، خداى تعالى نيز بر ايشان سخت كرد . * ( قال إِنَّه يَقُولُ ) *\r\n","description":"","footnote":"","page_name":" 336 ","page_number":390},
  {"content":"\r\n* ( إِنَّها بَقَرَةٌ لا فارِضٌ وَلا بِكْرٌ عَوانٌ بَيْنَ ذلِكَ فَافْعَلُوا ما تُؤْمَرُونَ 2 : 68 ) * . اين گاوى است نه پير و نه جوان و نه بزرگ و نه خرد ، ميانه است . ايشان گفتند : دعا كن تا باز نمايد كه به چه لون است . * ( ادْعُ لَنا رَبَّكَ يُبَيِّنْ لَنا ما لَوْنُها 2 : 69 ) * . سرخ است يا سياه يا زرد است ؟\r\n* ( قال إِنَّه يَقُولُ إِنَّها بَقَرَةٌ صَفْراءُ فاقِعٌ لَوْنُها تَسُرُّ النَّاظِرِينَ 2 : 69 ) * . [ La 65 
  ] گفت : خداى تعالى فرمود كه سخت زرد است ، و فاقع آن بود كه سخت زرد بود ، و از رنگها هيچ نيكوتر از زرد نيست . گفت : اين را گونه سخت زرد بود چنان كه اندر او نگرند دل شاد شود .\r\nو حكما گفته‌اند : لونها سه گونه است كه چون چشم آن را ببيند دل شاد شود : يكى زرد و ديگر سبز و ديگر سرخ . و سبزى بر زمين نيكوتر ، و سرخى بر جامه ، و زردى بر چهارپاى ، و امّا سياهى دل از او برمد ، و با سپيدى دل بيارامد ، نه ترسد و نه شاد شود . پس خداى عزّ و جلّ گفت : اين گاوى زرد است ، سخت زرد ، چون كسى در او نگرد دلش شاد شود از نيكويى گونهء او . پس ايشان اندر همه شهر بگشتند و روستاها و محلَّتها تا گاوى بدين سان بيافتند . و زنى بود و او را پسرى بود يتيم و عيش او از شير آن گاو بود . اين مردمان گاو از وى بخواستند ، گفتا : به هزار درم دهم .\r\nموسى را بگفتند كه يافتيم و ليكن بهاى گران مىگويد . موسى گفت : به هر چند كه گويد بخريد و ستم مكنيد كه اگر ستم كنيد اين مرده زنده نشود .\r\nو علما گفته‌اند كه : خداى عزّ و جلّ هيچ كارى نفرمود الَّا كه اندر آن حكمتى بود و صواب ، آن خداى عزّ و جلّ دانست ، و دانا بود خداى كه آن مرد را كه كشته است ، و ليكن اندر كشتن آن گاو دو حكمت بود : يكى آنكه اندر بنى اسرائيل كسها بودند به موسى گرويده ، و دل ايشان به بعث و روز رستخيز به شك بود ، و بيقين نبودند بدانكه خداى عزّ و جلّ مرده را زنده كند ، خواست تا ايشان را بنمايد تا دل ايشان بيقين شود ، و ديگر آنكه خواست آن پير زن را و آن كودك يتيم را توانگر كند ، و اگر نه خداى را عزّ و جلّ به گاو چه حاجت بود ؟ چون ايشان برفتند ، اين زن دانست كه چنان گاو نيابند . چون باز آمدند گفت : به دو هزار [ درم 
  ] دهم .\r\nايشان باز موسى آمدند و گفتند : باشد كه موسى از خداى عزّ و جلّ پيغام آرد به گاوى ديگر و گفتند : * ( ادْعُ لَنا رَبَّكَ يُبَيِّنْ لَنا ما هِيَ إِنَّ الْبَقَرَ تَشابَه عَلَيْنا وَإِنَّا إِنْ شاءَ ) *\r\n","description":"","footnote":"","page_name":" 337 ","page_number":391},
  {"content":"\r\n* ( الله لَمُهْتَدُونَ 2 : 70 ) * . دعا كن كه اين گاو بر ما پوشيده شد ، و اگر خداى خواهد ما اين بيابيم .\r\nپس پيغمبر ما عليه السّلام گفت : اگر بنى اسرائيل ان شاء الله نگفتندى ، هرگز اين گاو را نيافتندى و هرگز از آن اختلاف نرستندى . پس موسى عليه السّلام گفت : * ( إِنَّه يَقُولُ إِنَّها بَقَرَةٌ لا ذَلُولٌ تُثِيرُ الأَرْضَ وَلا تَسْقِي الْحَرْثَ مُسَلَّمَةٌ لا شِيَةَ فِيها 2 : 71 ) * . خداى عزّ و جلّ گفت : اين گاوى است كه هرگز به دو زراعت نكردند و آب به دو نكشيدند ، پاك از اين همه كارها و درست از همه عيبها ، هيچگونه رنگ ديگر نيست اندر او نه سپيدى و نه سرخى جز رنگ زردى . گفتند : درست اين گاو است كه ما يافتيم . برفتند و آن گاو از آن زن بخواستند . زن دانست كه ايشان چنان گاو نيابند و ايشان را البتّه مىبايد ، گفتا : به صد هزار درم دهم و كمتر از اين ندهم .\r\nو به اخبار تفسير اندر چنين روايت كنند كه اين زن گفت : من اين گاو به شما فروشم بدان شرط كه آن را بكشيد و پوست از آن بياهنجيد و پر از زر كنيد . موسى گفت بخريد . بدين شرط . ايشان بخريدند و آن را بكشتند . پس موسى گفت : تا بها ندهيد اين مرده زنده نشود . چنان كه خداى عزّ و جلّ گفت : * ( فَذَبَحُوها وَما كادُوا يَفْعَلُونَ 2 : 71 ) * . بكشتند [ ش 
  ] و خواستند كه آن كار نكنند از دشخوارى كه بر ايشان گشت .\r\nپس گفتا : * ( فَقُلْنا اضْرِبُوه بِبَعْضِها 2 : 73 ) * . و به خبر اندر چنين است كه موسى گفت : از آن گاو دمچه بگيرند ، از آنجا كه دم گاو بود . آن جايگاه گاو بگرفتند و بر آن مرده زدند به حضور موسى ، و آن مردهء از دو [ ماه 
  ] باز كشته ، چون بر او زدند ، همان زمان زنده شد به امر خداى عزّ و جلّ ، و خون تازه از او همى دويد از آنجا كه آن كارد زده بودند .\r\nپس او را پرسيدند كه ترا كه كشت ؟ گفتا : مرا برادرزادگان كشتند ، فلان و فلان . و آن هر دو آنجا حاضر بودند .\r\nموسى فرمود تا هر دو را به جاى او بكشتند ، و آن مرده چون اين سخن بگفت بر جاى بيفتاد و بمرد ، و خون از گلوش باز ايستاد ، و اختلاف از ميان بنى اسرائيل برخاست و آن مردمان كه به شك بودند به بعث و زنده كردن مرده بدان جهان ، همه بديدند و آن مرده را زنده به چشم بديدند از پس آنكه از روزگارى دراز باز بمرده بود . پس خداى عزّ و جلّ گفت : * ( كَذلِكَ يُحْيِ الله الْمَوْتى وَيُرِيكُمْ آياتِه ) *\r\n","description":"","footnote":"","page_name":" 338 ","page_number":392},
  {"content":"\r\n* ( لَعَلَّكُمْ تَعْقِلُونَ 2 : 73 ) * . گفت : همچنانكه بدين جهان ديديد خداى مردگان را زنده كند و شما را آيتهاى خويش بنمود تا اندر يابيد و بگرويد و بيقين شويد . پس گفت : * ( ثُمَّ قَسَتْ قُلُوبُكُمْ من بَعْدِ ذلِكَ 2 : 74 ) * . از پس اين مردمان كه به بعث به شك بودند ، هم به شك شدند و دلشان نرم گشته بود ، از پس آن سخت شد . * ( فَهِيَ كَالْحِجارَةِ أَوْ أَشَدُّ قَسْوَةً 2 : 74 ) * .\r\nگفت : از پس آنكه بديدند دلشان سختتر شد . * ( وَإِنَّ من الْحِجارَةِ لَما يَتَفَجَّرُ مِنْه الأَنْهارُ وَإِنَّ مِنْها لَما يَشَّقَّقُ فَيَخْرُجُ مِنْه الْماءُ وَإِنَّ مِنْها لَما يَهْبِطُ من خَشْيَةِ الله وَمَا الله بِغافِلٍ عَمَّا تَعْمَلُونَ 2 : 74 ) * . و سنگ است كه از بيم خداى عزّ و جلّ از سر كوه فرود افتد ، و اين سنگها كه از سر كوه فرود گرديده است و بر زمين آمده از بيم خداى است . گفتا : دل كافران از آن سنگ سختتر است كه از بيم خداى عزّ و جلّ فرو نيامد و فرمان نكرد . * ( وَمَا الله بِغافِلٍ عَمَّا تَعْمَلُونَ 2 : 74 ) * . و خداى غافل نيست از آن كه همى كنيد . [ b 65 
  ] .\r\n","description":"","footnote":"","page_name":" 339 ","page_number":393},
  {"content":"\r\n\r\nخبر موسى و خضر عليهما السّلام\r\n* ( وَإِذْ قال مُوسى لِفَتاه لا أَبْرَحُ حَتَّى أَبْلُغَ مَجْمَعَ الْبَحْرَيْنِ أَوْ أَمْضِيَ حُقُباً 18 : 60 ) * .\r\nگفت موسى جوانمرد خويش را ، گفت : من نياسايم تا آنجا نرسم كه دو دريا گرد آيد به يك جا ، و اگر چه سالها بسيار همى بپايد . و از عجايبها كه خداى عزّ و جلّ از كار موسى ياد كرد . يكى ديدار خضر بود ، و اين آنگاه بود كه موسى باز مصر آمده بود و فرعون با قومش هلاك شده .\r\nو محمّد بن جرير اين خبر از پس اخبار موسى گفت ، و چنين گويد اندر كتاب خويش كه بعضى از مردمان نيز چنين گفتند كه اين موسى نه موسى بن عمران بود كه از پس او يكى ديگر بود از فرزندان يوسف ، و پسر ميشا بن يوسف بود و پيغمبر بود . از جايگاه خويش برفت و به طلب خضر رفت و او را بيافت و با او صحبت كرد و مر خضر را شاگردى كرد بسيار . و اين حديث سخت منكر است ، زيرا كه علماى صحابه و فقها و خلفا چون عمر بن الخطَّاب و على ابن ابى طالب و عبد الله مسعود و همه مفسّران صحابه و عبد الله بن عبّاس و ابّى كعب رضوان الله عليهم و علماى تابعين نيز متّفقاند كه اين موسى كه به طلب خضر شد ، موسى بن عمران بود كه پيغمبر بنى اسرائيل بود و خداى تعالى او را تورات داده بود و فرعون را به دعاى او غرق كرد .\r\nو اختلاف اندر خضر كردند . گروهى گفتند : پيغمبر بود ، و گروهى گفتند : پيغمبر\r\n","description":"","footnote":"","page_name":" 340 ","page_number":394},
  {"content":"\r\nنبود و ليكن نيكمرد بود و عالم بود و علمش بيش از آن موسى بود ، و اختلاف در موسى نيست كه اين موسى بن عمران بود پيغامبر بنى اسرائيل . و اين اخبار كه محمّد ابن جرير گفته است هيچ نيست . و گروهى گويند كه خضر را اليا نام بود ، و گروهى گفتند : ارميا . و اندر نسبت او اختلاف كردند ، گروهى گفتند : از بنى اسرائيل بود ، و گروهى گفتند : نبود . و امّا اندر موسى هيچ اختلاف نكردند . و گروهى كه گويند خضر پيغمبر بود ، اين آيت را دليل كردند : * ( فَوَجَدا عَبْداً من عِبادِنا آتَيْناه رَحْمَةً من عِنْدِنا 18 : 65 ) * .\r\nيعنى النبوّه . خداى عزّ و جلّ گفت : * ( وَقالُوا لَوْ لا نُزِّلَ هذَا الْقُرْآنُ عَلى رَجُلٍ من الْقَرْيَتَيْنِ عَظِيمٍ . أَ هُمْ يَقْسِمُونَ رَحْمَتَ رَبِّكَ 43 : 31 - 32 ) * . يعنى بالرّحمة و النبّوة .\r\nچنين روايت كنند از بعضى علما كه او بنده‌اى بود از بندگان خداى عزّ و جلّ ، و او را بسيار علم داد چون لقمان حكيم را كه بسيار حكمت آموخت او را ، و لقمان با چنان حكمت نه پيغمبر بود . و او را از بهر آن خضر خوانند كه روزى بر سنگى خشك بنشست ، چون برخاست آن سنگ از زير او سبز شده بود و گياهها بر وى رسته . و گروهى گفتند : ارميا نام بود . و گروهى گفتند كه خضر بود پيغمبر و اليسع بود كه خداى عزّ و جلّ گفت اندر سورة الانعام : * ( وَإِسْماعِيلَ وَالْيَسَعَ وَيُونُسَ 6 : 86 ) * . اين اليسع خضر است . و گروهى اندر نسبت خضر گفتند : از بنى اسرائيل بود از قرابت موسى ، و آب حيات بيافت و بخورد و جاودان بماند تا نفخهء نخستين از روز رستخيز .\r\nو الياس پيغمبر بود و هر دو زنده‌اند ، خضر بر درياها موكّل است ، هر كه اندر دريا بميرد خضر او را بشويد و بر او نماز كند ، و آنكه هلاك نخواهد شدن ، او را يارى كند و از ميان جانوران دريا و غرق او را نگاه دارد تا آنگاه كه فرج آيد . و الياس بر بيابانها موكّل است ، هر كه را اندر بيابان هلاك آيد الياس او را بشويد و بر او نماز كند و بيراه را به راه باز آرد ، و اگر گرگى يا ددى قصد او كند ، او را از آن باز دارد . و خداى عزّ و جلّ قصّهء الياس اندر قرآن ياد كرده است و گفت : * ( سَلامٌ عَلى إِلْياسِينَ 37 : 130 ) * . * ( إِنَّا كَذلِكَ نَجْزِي الْمُحْسِنِينَ 37 : 80 ) * . و ديگر گفت : * ( وَإِنَّ إِلْياسَ لَمِنَ الْمُرْسَلِينَ 37 : 123 ) * . و هر دو اندر اين دنيا خداى را پرستند ، يكى اندر دريا و يكى اندر بيابان . و هر سالى به ايّام موسم حجّ به مكّه به يك جا گرد آيند و حجّ كنند و كس ايشان را نبيند جز آن كس كه ايشان\r\n","description":"","footnote":"","page_name":" 341 ","page_number":395},
  {"content":"\r\nخواهند كه خويشتن بر او نمايند .\r\nو اندر اين اخبار بسيار است از پيغمبر عليه السّلام ، و محمّد بن جرير اندر اين كتاب ياد نكرده است و من نيز دست باز داشتم [ تا دراز نگردد 
  ] و مراد من آن است كه از قصّه هاشان آگاه شوى .\r\nو امّا الياس به قول همه علما از بنى اسرائيل است و از فرزندان هارون بن عمران است برادر موسى . و اندر نسب خضر اختلاف است ، گروهى گفتند : از فرزندان يهودا بود پسر يعقوب . گروهى گفتند : نه از بنى اسرائيل بود كه او خود پيش از بنى اسرائيل بود و پيش از اسحق بود و به وقت ابراهيم بود و از فرزندان سام بن نوح بود نام او : اليا بن ملكا بن فالغ بن عابر بن شالح بن ارفحشد بن سام بن نوح عليه السّلام .\r\nو اندر خبر است كه خضر بر مقدّمهء ذو القرنين اكبر بود ، آن ذو القرنين پيشين ، و او گرد جهان بگشت از مشرق تا مغرب به طلب چشمهء آب حيوان تا جاودانه بماند .\r\nپس خضر آن چشمه را بيافت و آن آب بخورد و ذو القرنين نيافت و بمرد ، و خضر كه بيافت بماند . و اين ذو القرنين نه آن است كه خداى تعالى اندر قرآن ياد كرده است : * ( وَيَسْئَلُونَكَ عَنْ ذِي الْقَرْنَيْنِ قُلْ سَأَتْلُوا عَلَيْكُمْ مِنْه ذِكْراً 18 : 83 ) * . اين اسكندر نام بود و سدّ ياجوج و ماجوج كرد و اين از پس موسى بود ، و اين را ذو القرنين اكبر گويند ، ملكى بود از مشرق تا به مغرب بگشت و مسلمان بود [ a 66 
  ] و با داد و عدل بود و جهان را آبادان همى داشت و ملكان او را ذليل شدند ، و او به طلب آب حيوان شد و [ خضر 
  ] بر مقدّمهء [ او 
  ] بود .\r\nو گروهى گويند كه اين افريدون بود ، و گروهى ديگر گويند ملكى ديگر بود به وقت ابراهيم . و افريدون به آخر كافر شد و دعوى خداوندى كرد و گفت : من خدايم . و ابراهيم چون هجرت كرد و از نمرود بگريخت و به بيابان اندر با مردمان خصومت كرد و او را گفتند : اندر بيابان ما چرا چاه كندى ؟ و چاه از دست او بيرون كردند ، و ابراهيم عليه السّلام با خصمان پيش اين ذو القرنين آمد ، و ذو القرنين چاه از دست آن مردمان بيرون كرد و باز ابراهيم را داد . چون ذو القرنين برفت ، ديگر چاه از دست ابراهيم بيرون كردند به ستم و ابراهيم به فلسطين شد . و اين قصّه اندر اخبار ابراهيم\r\n","description":"","footnote":"","page_name":" 342 ","page_number":396},
  {"content":"\r\nگذشته است .\r\nو اندر خضر چندين اختلاف است و اندر موسى كس اختلاف نكرده است كه موسى بن عمران بود و او به طلب خضر شد تا از او علم آموزد . و اين خضر آن بود كه به وقت ابراهيم بر مقدّمهء ذو القرنين بود . و سبب طلب كردن او مر خضر را آن بود كه خداى عزّ و جلّ موسى را فرمود از پس غرقه شدن فرعون كه بنى اسرائيل را وعظ كن و از نعمتهاى من ايشان را آگاه كن تا شكر كنند . و موسى بنى اسرائيل را همى عظت كرد و نعمتهاى خداى عزّ و جلّ بر ايشان ياد كرد كه خداى ايشان را از فرعون و قبطيان برهانيد و ملك مصر ايشان را داد به ميراث و دينى داد كه فاضلتر از همهء دينها كه پيش از ايشان بود ، و كتابى داد چون تورات ، بهترين كتابها كه پيش از ايشان بود ، و پيغمبرى داد فاضلتر ، و نبوّت اندر بنى اسرائيل بنهاد ، چنان كه گفت : * ( وَلَقَدْ آتَيْنا بَنِي إِسْرائِيلَ الْكِتابَ وَالْحُكْمَ وَالنُّبُوَّةَ وَرَزَقْناهُمْ من الطَّيِّباتِ وَفَضَّلْناهُمْ عَلَى الْعالَمِينَ 45 : 16 ) * . يعنى عالم زمانهم . پس اندر آن مجلس ايشان را پند همى داد و نعمتها كه خداى عزّ و جلّ ايشان را داده بود ياد مىكرد ، چنان كه فرمود : * ( يا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ وَأَنِّي فَضَّلْتُكُمْ عَلَى الْعالَمِينَ 2 : 47 ) * . و سخنها مىگفت از علم و حكمت چنان كه خلق اندر او متحيّر شدندى .\r\nپس مردى بر جاى خاست و موسى را گفت : اى كليم الله ! بر روى زمين خداى را عزّ و جلّ بنده‌اى هست از تو عالمتر و داناتر ؟ موسى گفت : نپندارم كه امروز كس هست از من داناتر بر روى زمين كه خداى عزّ و جلّ او را آن علم داده است كه مرا داد . همان ساعت به دو وحى آمد ، گفتا : مرا اندر زمين بنده‌اى هست از تو داناتر ، نام او خضر است . گفت : يا ربّ ! كجا باشد ؟ گفتا : اندر ميان [ دو 
  ] دريا باشد ، [ آنجا كه آب دو دريا يكى شود و به يك درياى بزرگ اندر شود . 
  ] گفت : يا ربّ ! مرا دليلى ده تا بروم و از وى علم بياموزم . خداى گفت : طعام تو دليل تو كردم . و گروهى گفتند :\r\nطلب كردن موسى مر خضر را و آرزوى خضر را نه آن بود ، ديگر سببى بود . و اين روايت نيكوتر است ، چنان كه از عبد الله عبّاس روايت كنند كه سبب طلب كردن موسى خضر را آن بود كه موسى با خداى تعالى به مناجات اندر گفت : يا ربّ ! از\r\n","description":"","footnote":"","page_name":" 343 ","page_number":397},
  {"content":"\r\nميان بندگان تو كه دوستتر ؟ گفت : آنكه مرا هميشه ياد دارد و فراموش نكند . گفتا :\r\nاز بندگان تو كدام حكيمتر ؟ گفت : آنكه به حقّ حكم كند و هوا را متابع نشود . گفت :\r\nيا ربّ ! كه باعلمتر ؟ گفت : آنكه اگر بسيار داند ، خواهد كه هميشه علم آموزد تا آن علم خويش افزون كند .\r\nپس موسى را آرزو آمد افزونى علم خويش ، و خواست موسى كه كس را يابد كه از او علم آموزد . گفت : يا ربّ ! بر زمين كسى هست كه علم از من افزون داند تا من از او بياموزم ؟ گفت : اى موسى ! مرا بنده‌اى هست خضر نام ، اندر ميان دو دريا بود ، علم او از آن تو بيشتر است . گفتا : مرا دليل باش تا او را ببينم . گفت : طعام تو دليل تو كردم . موسى ندانست كه معنى اين چه باشد . مر يوشع بن نون را گفت : من نياسايم تا به ميان دو دريا نرسم . * ( لا أَبْرَحُ حَتَّى أَبْلُغَ مَجْمَعَ الْبَحْرَيْنِ أَوْ أَمْضِيَ حُقُباً 18 : 60 ) * . يوشع را نگفت اين قصّه ، و او را گفت : طعام بر گير تا آنجا شويم . يوشع ماهىاى بزرگ بر گرفت و بريان كرد و اندر زنبيلى نهاد و طعامى ديگر بر گرفت .\r\nو از مصر تا مجمع البحرين سه روزه راه است ، و جايى است كه يك دريا آز آذربايگان آيد از سوى مشرق ، و يك دريا از سوى يمن از مغرب ، آنگاه بر سه روزه راه از مصر يكى شود و به درياى بزرگ فرو شود ، آنگاه بحر القلزم خوانند . پس موسى بدان مجمع البحرين رسيد . روز سديگر آنجا بود . كس را نديد و ندانست كه كس را طلب كند ، و نيمروز ببود و آن طعام همه خورده بودند و جز آن ماهى نمانده بود ، و هر دو پياده بودند . چون موسى بدانجا برسيد مانده بود . سر فرو نهاد و بخفت تا ماندگيش بشود ، و يوشع بنشست . و چنين گويند كه آنجا چشمهء حيوان بود . يوشع ماهى برهنه بنهاد تا باد بر او بزد تا چون موسى بيدار شود بخورد . از آن آب حيوان قطره‌اى بر آن ماهى چكيد . آن ماهى به فرمان خداى زنده شد و خويشتن را به دريا اندر افگند . آب دريا از اين سو و از آن سو شد و زمين دريا پديد آمد و ماهى آنجا بنشست بر زمين ميان آن دو آب ، چنان كه خداى گفت : * ( فَاتَّخَذَ سَبِيلَه في الْبَحْرِ سَرَباً 18 : 61 ) * .\r\nو يوشع همى نگريست و عجب همى ماند . و گروهى گفتند كه اين به شب بود و گروهى گفتند به روز بود .\r\n","description":"","footnote":"","page_name":" 344 ","page_number":398},
  {"content":"\r\nموسى برخاست و يوشع را فراموش شد كه حديث ماهى گويد ، و موسى را نيز فراموش شد كه [ b 66 
  ] حديث ماهى پرسيدى . هر دو را فراموش شد ، چنان كه خداى تعالى گفت : * ( نَسِيا حُوتَهُما 18 : 61 ) * . چون برفتند مانده شدند . موسى گفت : * ( آتِنا غَداءَنا لَقَدْ لَقِينا من سَفَرِنا هذا نَصَباً 18 : 62 ) * . گفت : چاشت ما بيار كه ما از اين سفر رنج ديديم . نكته‌اى است كه كس به علم جز به رنج نرسد . و ديگر از حدّ اندر گذشته بودند ، و ايشان را حدّ آنجا بود كه ماهى فرو شد و ايشان به فراموشى از آنجا بگذشتند و رنج بديشان رسيد . به رنجه شدن بر خود مقّر آمدند تا بدانى كه به كار خداى اندر هر كه بر حدّ خداى همى رود به دو رنج نرسد ، و چون از حدّ خداى اندر گذشت رنجش رسد . پس چون موسى گفت : چاشت بيار كه رنجه شديم . يوشع بن نون گفت : * ( إِذْ أَوَيْنا إِلَى الصَّخْرَةِ فَإِنِّي نَسِيتُ الْحُوتَ 18 : 63 ) * . گفتا : چون ما بدانجا رسيديم و بخفتيم ماهى آنجا فراموش كردم و ترا ياد نكردم ، و مر ابليس فراموش كرد تا ترا ياد نكردم چون برخاستى . * ( وَما أَنْسانِيه إِلَّا الشَّيْطانُ أَنْ أَذْكُرَه وَاتَّخَذَ سَبِيلَه في الْبَحْرِ عَجَباً 18 : 63 ) * . و ماهى راه بر گرفت و به دريا فرو شد . موسى را ياد آمد كه خداى عزّ و جلّ گفت : من طعام تو را دليل و راهنماى تو كردم . گفت : * ( ذلِكَ ما كُنَّا نَبْغِ فَارْتَدَّا عَلى آثارِهِما قَصَصاً 18 : 64 ) * . گفت : اين آسان است كه ما همى جوييم و ما را آنجا باز بايد شدن ، و بر اين بازگشتند چون بر آن سنگ برسيدند از لب دريا .\r\nگروهى مفسّران گويند چون بر سنگ آمدند ، ماهى ديدند اندر آب ، و آن آب از اين سوى و از آن سوى شده و زمين دريا پديد آمده . و موسى بر پى آن ماهى بر آن دريا همى رفت و ماهى همى شد و موسى و يوشع بر پى ماهى همى رفتند بدان دريا اندر تا بدان جايگاه كه خضر بود . و خضر اندر يكى جزيره بود بر لب دريا ايستاده و نماز همى كرد . موسى بنشست تا او نماز تمام كرد . پس گفت : السّلام عليك يا عبد الله . او گفت : عليك السّلام يا رسول الله . موسى او را گفت : ترا كه آگاه كرد كه من پيغامبرم ؟ گفت : آنكه ترا ايدر دليل بود . پس موسى گفت : * ( هَلْ أَتَّبِعُكَ عَلى أَنْ تُعَلِّمَنِ مِمَّا عُلِّمْتَ رُشْداً 18 : 66 ) * . گفتا : ترا متابع شوم تا علم آموزى از آنكه خداى عزّ و جلّ ترا آموخت ؟ خضر گفت : * ( إِنَّكَ لَنْ تَسْتَطِيعَ مَعِيَ صَبْراً . وَكَيْفَ تَصْبِرُ عَلى ما لَمْ ) *\r\n","description":"","footnote":"","page_name":" 345 ","page_number":399},
  {"content":"\r\n* ( تُحِطْ به خُبْراً 18 : 67 - 68 ) * . تو با من صبر نتوانى كردن ، و چگونه صبر كنى بر چيزهايى كه آن ندانى ؟ موسى گفت : * ( سَتَجِدُنِي إِنْ شاءَ الله صابِراً وَلا أَعْصِي لَكَ أَمْراً 18 : 69 ) * . موسى گفت :\r\nصابر يا بى مرا و ترا بىفرمان نشوم اگر خداى خواهد . و اگر ان شاء الله نگفتى يك ساعت با او صبر نتوانستى كردن ، و آن مقدار صبر كه كرد از آن بود كه ان شاء الله گفته بود . پس خضر او را اجابت كرد و در صحبت موسى ببود . از لب دريا برفتند و كشتىاى پديد آمد . ملَّاحان را گفت : ما را با خود برگيريد اندر اين كشتى . ملَّاح گفت : مزد بده . گفت : من مزد ندارم ، ما را از براى خداى برگيريد . گفتا : شما دزدانيد .\r\nمهتر كشتى گفت : ايشان روى پيغمبران دارند برگيرشان . ايشان را هر سه به كشتى نشاند ، خضر و موسى و يوشع . چون به كشتى اندر خواستند شدن ، خضر موسى را گفت : * ( فَإِنِ اتَّبَعْتَنِي فَلا تَسْئَلْنِي عَنْ شَيْءٍ حَتَّى أُحْدِثَ لَكَ مِنْه ذِكْراً 18 : 70 ) * . اگر متابع من خواهى بودن ، هر چه من كنم از من مپرس كه اين چرا كردى تا من ترا خود بگويم سبب آن چيز كه كرده باشم . موسى بدين شرط به كشتى اندر نشست و كشتى برفت .\r\nچون لختى برفتند ، خضر نرم نرم ، چنان كه كس ندانست ، يكى تخته از آن كشتى بركند و آب به كشتى اندر آمد ، آنجايگه كه خضر نشسته بود با موسى و با يوشع .\r\nخضر كشتيبان را گفت : اين كشتى سوراخ شده است و آب همى بر آيد ، آن را نيكو همى كنيد . ايشان آلت درودگرى بياوردند و آن تخته را بر دوختند و نيكو بكردند و آب باز ايستاد و ليكن كشتى معيوب شد و همه غمگين شدند . موسى گفت : * ( أَ خَرَقْتَها لِتُغْرِقَ أَهْلَها لَقَدْ جِئْتَ شَيْئاً إِمْراً 18 : 71 ) * . گفتا : چرا [ سوراخ 
  ] كردى تا همه غرق شويم ، چيزى بزرگ آوردى ؟ خضر گفت : * ( أَ لَمْ أَقُلْ لَكَ إِنَّكَ لَنْ تَسْتَطِيعَ مَعِيَ صَبْراً 18 : 75 ) * . نگفتم ترا كه تو با من صبر نتوانى كردن ؟ موسى آن شرط فراموش كرده بود ، گفت : * ( لا تُؤاخِذْنِي بِما نَسِيتُ وَلا تُرْهِقْنِي من أَمْرِي عُسْراً 18 : 73 ) * . مرا به فراموشى مگير و كار بر من دشخوار مكن .\r\nخضر خاموش شد . چون يك ساعت ببود ، مرغى از مرغان دريا چندانكه بنجشكى ، بر پهلوى كشتى پريد و منقار فرو كرد و به قدر خويشتن و منقارش آب بر گرفت و بر ستون كشتى نشست و بانگى بكرد به آوازى خوش . خضر موسى را\r\n","description":"","footnote":"","page_name":" 346 ","page_number":400},
  {"content":"\r\nگفت : دانى كه اين مرغ همى چه گويد ؟ گفتا : نه . گفت : مىگويد : اندر اين كشتى دو بنده‌اند مر خداى را كه ايشان را چندانى علم بداده است از هر علمى و شريعتى و احكام و معرفت بدين جهان اندر ، كه پندارند كه اندر جهان كس ندارد ، و علم ايشان با تمامت علم بنى آدم نزد علم خداى همچند آن است كه اين آب كه در منقار من است به نسبت با آب اين دريا .\r\nپس هر سه از كشتى بيرون آمدند بر لب دريا و آنجا همى بودند ، و كودكان بر لب دريا بازى همى كردند ، و اندر ميان ايشان برنايى بود [ a 67 
  ] بس نيكو روى و پاك جامه و به جاى مردان رسيده . موسى و خضر و يوشع آنجا بنشستند و نگاه همى كردند . چون كودكان بپراگندند ، آن غلام بزرگ بماند . خضر فراز شد و سنگى بزرگ بر سر آن غلام زد و بكشت . موسى او را گفت : * ( أَ قَتَلْتَ نَفْساً زَكِيَّةً بِغَيْرِ نَفْسٍ 18 : 74 ) * .\r\nگفت : مردى را بكشتى پاك ، و او كسى را نكشته بود و خون او ناحلال بود . چون موسى چنين گفت ، خضر گفت : * ( أَ لَمْ أَقُلْ لَكَ إِنَّكَ لَنْ تَسْتَطِيعَ مَعِيَ صَبْراً 18 : 75 ) * . نگفتم ترا كه تو با من صبر نتوانى كردن ؟ موسى شرم داشت و او را گفت : * ( إِنْ سَأَلْتُكَ عَنْ شَيْءٍ بَعْدَها فَلا تُصاحِبْنِي قَدْ بَلَغْتَ من لَدُنِّي عُذْراً 18 : 76 ) * . اگر نيز از تو بپرسم با من صحبت مكن و تو معذورى . * ( فَانْطَلَقا حَتَّى إِذا أَتَيا أَهْلَ قَرْيَةٍ اسْتَطْعَما أَهْلَها فَأَبَوْا أَنْ يُضَيِّفُوهُما فَوَجَدا فِيها جِداراً يُرِيدُ أَنْ يَنْقَضَّ فَأَقامَه 18 : 77 ) * . از آنجا به دهى آمدند و طعام خواستند . كس ايشان را طعام نداد . چون به كنارهء ديه بيرون آمدند ، ديوارى ديدند كژ گشته . خضر دست فراز كرد و آن ديوار را راست كرد .\r\nموسى گفت : * ( لَوْ شِئْتَ لَاتَّخَذْتَ عَلَيْه أَجْراً 18 : 77 ) * . گفت : ار خواستى كه اين ديوار راست كنى ، بارى مزد ببايستى ستدن از خداوند اين ديوار تا طعام بخريدى كه ما را گرسنه است . خضر گفت : * ( هذا فِراقُ بَيْنِي وَبَيْنِكَ 18 : 78 ) * . اين ميان من و تو جدايى است . و از بهر آن جدا شد كه موسى گفته بود : * ( إِنْ سَأَلْتُكَ عَنْ شَيْءٍ بَعْدَها فَلا تُصاحِبْنِي 18 : 76 ) * . و اگر موسى اين حكم نكردى بر خويشتن ، خضر بدين زودى از وى جدا نشدى .\r\nپس موسى سرّ شكستن كشتى و كشتن غلام و حديث ديوار از خضر باز خواست . [ خضر 
  ] موسى را از آن خبر داد . پس چون از يك ديگر جدا خواستند\r\n","description":"","footnote":"","page_name":" 347 ","page_number":401},
  {"content":"\r\nگشتن ، خضر موسى را گفت : * ( سَأُنَبِّئُكَ بِتَأْوِيلِ ما لَمْ تَسْتَطِعْ عَلَيْه صَبْراً 18 : 78 ) * . گفتا : ترا بگويم از اين چيزها كه تو بر آن صبر نتوانستى كردن . * ( أَمَّا السَّفِينَةُ فَكانَتْ لِمَساكِينَ يَعْمَلُونَ في الْبَحْرِ فَأَرَدْتُ أَنْ أَعِيبَها وَكانَ وَراءَهُمْ مَلِكٌ يَأْخُذُ كُلَّ سَفِينَةٍ غَصْباً 18 : 79 ) * .\r\nيعنى امامهم ، [ و در قرائت ابّى كعب ايدون است : و كان امامهم ، و اندر صحف عبد الله مسعود ايدون است : * ( يَأْخُذُ كُلَّ سَفِينَةٍ غَصْباً 18 : 79 ) * . گفتا 
  ] پيش اين كشتى ملكى ستمگار است و اين كشتى را بر او بايستى گذشتن ، و هر كشتى درست كه بيند او به غصب بگيرد ، و من خواستم كه آن را معيوب كنم تا از او برهد و به دست خداوندان درويش بماند . و خداوندان اين كشتى درويش بودند و معاش ايشان از اين كشتى بود .\r\nو اندر اخبار تفسير ايدون گويند بيرون از اين كتاب كه آن ملك انطاكيه بود و آن شهرى است بر لب دريا بر سواحل شام است و ملكى آنجا ستمكار است و از عرب بود و نام او ميذل بن حليدى الازدى . * ( وَأَمَّا الْغُلامُ فَكانَ أَبَواه مُؤْمِنَيْنِ فَخَشِينا أَنْ يُرْهِقَهُما طُغْياناً وَكُفْراً 18 : 80 ) * . و اين غلام را كه بكشتم كافر بود و بتپرست ، و او را مادر و پدر مؤمناند و اين پسر پنهان از ايشان بت پرستيدى ، و هر شبى با ايشان بودى چون ايشان بخفتندى ، او بيرون شدى و راه زدى و خواستهء مردم غارتيدى و خون ناحق كردى ، و سحرگاه به خانه باز آمدى و بخفتى و مادر و پدر ندانستندى ، و در دل داشت كه مادر و پدر را بكشد . من ترسيدم كه ايشان را بكشد و هلاك كند به كافرى خويش . * ( فَأَرَدْنا أَنْ يُبْدِلَهُما رَبُّهُما خَيْراً مِنْه زَكاةً وَأَقْرَبَ رُحْماً 18 : 81 ) * . يعنى اجرا بالوالدين . گفتا : خواستم كه خداى عزّ و جلّ ايشان را فرزندى دهد پاكتر از اين . * ( وَأَمَّا الْجِدارُ فَكانَ لِغُلامَيْنِ يَتِيمَيْنِ في الْمَدِينَةِ وَكانَ تَحْتَه كَنْزٌ لَهُما وَكانَ أَبُوهُما صالِحاً 18 : 82 ) * . و اندر آن زير ديوار گنجى بود دو كودك خرد را پدرشان مرده بود ، و اگر اين ديوار بيفتادى ، خواستهء ايشان مردمان ببردندى . و پدرشان مردى نيك بود .\r\nو اندر بعضى اخبار چنين گويند كه آن پدر ايشان جدّشان بود هفتم پدر ، و گويند چهلم پدر بود . و خداى تعالى آن را نگاه همى داشت ايشان را . فَارادَ رَبُّكَ انْ يَبْلُغا اشُدَّهُما وَيَسْتَخْرِجا كَنْزَهُما رَحْمَةً من رَبِّكَ . خداى عزّ و جلّ خواست كه اين كودكان بزرگ گردند و آن گنج بردارند . و اندر بعضى اخبار چنين گويند كه در آن\r\n","description":"","footnote":"","page_name":" 348 ","page_number":402},
  {"content":"\r\nگنج خواسته‌اى نبود و كتب علم بود ، و خداى تعالى از بهر ايشان نگاه همى داشت تا بزرگ شدند و آن كتب بر گرفتند و علم بياموختند .\r\nو قتاده روايت كند اندر تفسير خويش كه از عكرمه پرسيدم ، گفت : از عبد الله بن عبّاس رضى الله عنهم پرسيدم : وَكانَ تَحْتَه كَنْزٌ لَهُما ، چه گنج بود ؟ گفتا :\r\nيكى تخته بود و بر او پنج سطر نبشته از حكمت ، سطر نخستين نبشته بود : عَجِبْتُ لِمَنْ ايْقَنَ بِالْمَوْتِ كَيْفَ يَفْرحُ . گفت : شگفت دارم از آن كس كه به مرگ [ به 
  ] يقين است و داند كه از اين جهان بايد شدن و چگونه شاد بود ؟ ! و بر سطر دوم نبشته بود :\r\nعَجِبْتُ لِمَنْ ايْقَنَ بِالثَّوابِ كَيْفَ يَكْسِل . شگفت دارم از آن كس كه ثواب خداى را [ به 
  ] يقين است كه بر طاعت دهد ، و چگونه طاعت نكند و كاهلى پيشهء خود سازد ؟ و بر سطر سديگر نبشته بود : عَجِبْتُ لِمَنْ ايْقَنَ بِالْعِقابِ كَيْفَ يَعْصى . شگفت دارم از آن كس كه بيقين است كه خداى عزّ و جلّ عقوبت كند بر معصيت و او چگونه عصيان كند ؟ و بر سطر چهارم نبشته بود : عَجِبْتُ لِمَنْ [ b 67 
  ] ايْقَن بِالَّرِزْقِ كَيْفَ يَطْلُبُ .\r\nشگفت دارم از آن كس كه به روزى بيقين است چگونه مشغول شود به طلب رزق ؟ و بر سطر پنجم نبشته بود : عَجِبْتُ لِمَنْ ايْقَنَ بِالدُّنيا وَزَوَالِها كَيْفَ يَرْكُنْ اليْها . شگفت دارم از آن كس كه بيقين است كه در دنيا نخواهد ماند و دنيا از او بخواهد شد ، چگونه آرامد اندر اين دنيا ؟ ! پس خضر گفت : خواستم كه آن كودكان بزرگ و اين خواسته و علم همه بديشان رسد . پس خضر موسى را گفت : * ( وَما فَعَلْتُه عَنْ أَمْرِي 18 : 82 ) * . اين همه من كردم نه به فرمان خود كردم و ليكن به فرمان خداى كردم . * ( ذلِكَ تَأْوِيلُ ما لَمْ تَسْطِعْ عَلَيْه صَبْراً 18 : 82 ) * . اين است معنى اين چيزها كه گفتم . و از پس آن خضر از چشم موسى ناپديد شد و موسى ندانست كه خضر بر آسمان شد يا به زمين فرو شد . پس موسى و يوشع به مصر باز آمدند و موسى اين علمها همه بنى اسرائيل را بگفت .\r\nپيغمبر ما صلَّى الله عليه و سلَّم گفت : رَحِمَه الله اخِىَ موُسى . گفت : خداى بيامرزد برادرم موسى را ، اگر با خضر صبر بيش كردى عجايبهاى بسيار ديدى تا خداى عزّ و جلّ ما را از آن آگاه كردى چنان كه اين هر سه چيز را .\r\n","description":"","footnote":"","page_name":" 349 ","page_number":403},
  {"content":"\r\n\r\nقصّهء موسى عليه السّلام با قارون\r\nقال الله تعالى : * ( إِنَّ قارُونَ كانَ من قَوْمِ مُوسى فَبَغى عَلَيْهِمْ وَآتَيْناه من الْكُنُوزِ ما إِنَّ مَفاتِحَه لَتَنُوأُ بِالْعُصْبَةِ أُولِي الْقُوَّةِ إِذْ قال لَه قَوْمُه لا تَفْرَحْ إِنَّ الله لا يُحِبُّ الْفَرِحِينَ 28 : 76 ) * . خداى عزّ و جلّ گفت : قارون از قوم موسى بود . و همه علما متّفقاند كه قارون متابع موسى بود ، پس بر او بيرون آمد و او را مخالف شد ، يعنى دين را دست باز داشت و مرتد شد . و هم ابن عمّ موسى بود . موسى بن عمران بن يصهر بن قاهت بن لاوى بن يعقوب . و قارون بن قاهت بن لاوى بن يعقوب بود .\r\nو علما گروهى اختلاف كردند گفتند كه قارون از پس موسى بود و از پس يوشع مرتد گشت . و چون كالب بن يوفنا بنى اسرائيل از شام به مصر باز آورد از پس يوشع ، آنگاه قارون را خواسته گرد آمد و مرتد گشت . و اين روايت به قرآن مجيد نزديكتر است كه خداى عزّ و جلّ همى گويد كه او را قوم پند داد [ ند 
  ] و نگفت كه موسى او را پند داد . گفت : * ( إِذْ قال لَه قَوْمُه لا تَفْرَحْ 28 : 76 ) * . و آخر آيت همه حديث قوم كرد كه او را پند دادند . و اگر موسى بودى يا يوشع يا پيغمبرى ديگر ، ايشان او را پند دادندى نه قوم . و ليكن دليل چنين است كه چون يوشع مرده بود و پيغمبران بنى اسرائيل مرده بودند ، علما مانده بودند كه خلق را پند دادندى ، چون پند ايشان نپذيرفت ، خداى عزّ و جلّ او را به زمين فرو برد .\r\nو به ديگر روايت گويند كه قارون به وقت موسى بود ، آنگاه كه موسى از مناجات\r\n","description":"","footnote":"","page_name":" 350 ","page_number":404},
  {"content":"\r\nباز آمده بود و قومش گوساله پرستيده ، و موسى [ مر سامرى را از 
  ] زمين [ دور 
  ] كرد و بنى اسرائيل را به مصر باز آورد ، و قارون را خواسته گرد آمد و مرتد گشت از بهر [ زكات كه 
  ] نتوانست دادن ، و زكات به دين موسى اندر نيز واجب بود . موسى او را پند داد : * ( لا تَفْرَحْ إِنَّ الله لا يُحِبُّ الْفَرِحِينَ 28 : 76 ) * . گفتا : بدين دنيا شادى مكن كه خداى تعالى دوست ندارد آن كس را كه به دنيا شادى كند . * ( وَابْتَغِ فِيما آتاكَ الله الدَّارَ الآخِرَةَ 28 : 77 ) * .\r\nبدين دنيا كه خداى عزّ و جلّ ترا داد ، آن جهان را بجوى ، يعنى زكات بده . * ( وَلا تَنْسَ نَصِيبَكَ من الدُّنْيا وَأَحْسِنْ كَما أَحْسَنَ الله إِلَيْكَ 28 : 77 ) * . گفتا : بهرهء خويش از دنيا فراموش مكن و با خلق خداى نيكويى كن ، چنان كه خداى تعالى با تو نيكويى كرد ، يعنى صدقه ده مر درويش را چنان كه از بيرون زكات باشد . * ( وَلا تَبْغِ الْفَسادَ في الأَرْضِ 28 : 77 ) * . و بدين خواسته اندر بر زمين فساد مكن . * ( إِنَّ الله لا يُحِبُّ الْمُفْسِدِينَ 28 : 77 ) * . بدرستى كه خداى دوست ندارد آن كس كه فساد كننده بود .\r\nقارون جواب داد : * ( إِنَّما أُوتِيتُه عَلى عِلْمٍ عِنْدِي 28 : 78 ) * . گفتا : مرا خواسته نه از آن روى گرد آمده است كه شما همى دانيد ، از آن روى گرد كردم كه من دانم و شما ندانيد ، و بر من زكات واجب نيست . خداى عزّ و جلّ اين حجّت بر وى رد كرد و گفتا : * ( أَ وَلَمْ يَعْلَمْ أَنَّ الله قَدْ أَهْلَكَ من قَبْلِه من الْقُرُونِ من هُوَ أَشَدُّ مِنْه قُوَّةً وَأَكْثَرُ جَمْعاً 28 : 78 ) * . ندانست قارون كه پيش از او اندر جهان خلق بسيار بودند از او بنيروتر و باخواسته تر ، چون فرمان خداى نبردند و حقّ خداى از خواسته بيرون نكردند ، خداى ايشان را هلاك كرد . * ( وَلا يُسْئَلُ عَنْ ذُنُوبِهِمُ الْمُجْرِمُونَ 28 : 78 ) * . گفتا : به هر زمانى اندر گناهكاران را به گناه خود عذاب كنند و به گناه پيشينيان عذاب نكنند و از گناه ايشان نپرسند .\r\nو اندر اين كتاب نگفته است كه خواستهء او از چه وجه گرد آمد ، و اين قصّه را خود تمام نگفته است اندر اين كتاب و ليكن اندر كتب تفسير پيدا است كه مال قارون از چه روى گرد آمد . پس تفسير اين آيت كه گفت : * ( إِنَّما أُوتِيتُه عَلى عِلْمٍ عِنْدِي 28 : 78 ) * .\r\nچنين است كه قارون به اصل اندر زرگر بود و موسى او را بزرگ داشتى كه پسر عمّش بود و اندر همه بنى اسرائيل [ a 68 
  ] نيكوروىتر از او نبود . بدان وقت كه موسى از مناجات باز آمد و قومش گوساله پرست شده بودند ، قارون با هارون به يك جا\r\n","description":"","footnote":"","page_name":" 351 ","page_number":405},
  {"content":"\r\nبودند ، و سامرى گوساله از آن زر كرده بود كه از فرعون و قومش جدا كرده بودند به دريا اندر .\r\nچون موسى باز آمد و خواست كه آن گوساله را بسوزد و خاكش به باد بر دهد تا ايشان بدانند كه اگر اين گوساله خداى بودى ، آتش از خويشتن باز داشتى . پس موسى قارون را گفت : اين را بسوز . و زر هرگز نسوزد و ليكن اندر آتش بگدازد و هر چند آتش يابد صافىتر شود و غش از او بشود و از اصلش هيچ كم نشود . قارون موسى را گفت : اين را چگونه بسوزم كه آتش زر را نسوزد ؟ موسى دعا كرد خداى عزّ و جلّ او را آن كيميا كه زر از او كنند بنمود ، و آن گياهى است و حال آن چنان است كه چون او را خشك كنند و با داروهاى ديگر بياميزند و بر سيم افگنند زر شود ، و اگر او را بتنها بىدارويى بر زر افگنند ، زر خاكستر شود از نيرو كه اندر آن گياه است . و از آن گياه بر لب آن دريا بسيار بود و ليكن كس آن را نشناخت ، و پيش از آن كس كيميا نديده بود و نشناخته .\r\nپس موسى دعا كرد تا او را حيلت آموزد تا آن زر بسوزد . خداى موسى را وحى كرد و آن گياه او را بنمود و بياموخت كه اين را چون با داروهاى ديگر بياميزى و اندر آتش كنى با نقره زر گردد و چون تنها بر زر افگنى زر را بسوزد . و بعضى مردمان چنين گويند كه كيميا از آسمان به وحى به موسى آمد و از اين خبر همى گويند ، و ليكن اين علم امروز بر روى زمين نيست و خلق در طلب او بسيار روزگار برند و هيچ چيز نتوانند كردن . و ليكن بدان كه كيميا را اصلى است و كس نداند مگر خداى عزّ و جلّ .\r\nو از ابو يوسف القاضى روايت كنند شاگرد ابو حنيفه كه هر كه خواسته نفقه كند به طلب كيميا كردن مفلس گردد . و هر كه دين به داورى و علَّت درست خواهد كردن زنديق شود ، و هر كه حديثهاى غريب طلب كند دروغزن گردد .\r\nپس موسى قارون را آن كيميا بياموخت ، قارون موسى را گفت : اين داروها نيز مرا بياموز تا بنگرم كه زر گردد ، پس بدانم كه آن زر به آتش سوزد يا نه ؟ و موسى آن داروها او را بياموخت . پس آنگاه آن گوسالهء زرّين بر آتش نهاد و آن گياه\r\n","description":"","footnote":"","page_name":" 352 ","page_number":406},
  {"content":"\r\nخشك كرده و سوده بر وى پراگند ، آتش گوساله را بسوخت . پس موسى چون بنى اسرائيل را به مصر باز آورد ، قارون از آن گياه بسيار با خويشتن بياورد و از آن بسيار زر كرد ، و اثر خواسته بر او پديد آمد .\r\nو موسى همى دانست كه آن از كجا است و بنى اسرائيل ندانستند . و خود را چهار هزار غلام راست كرد ، و كار بدانجا رسيد كه درهاى باغ و خانه همه از زر كرد . و چون بر نشستى چهار هزار غلام با او بر نشستندى ، و هر چيز از متاع دنيا از همه لونها و اوانى همه از زر ساخت چنان كه به مصر اندر كس از او توانگرتر نبود . و هر چيزى از دنيا كه آرزو آمدش بكرد و خانه ها فرمود از گچ و آجر پخته ، و آن را درها كرد آهنين و كليدها از آهن ، و آن خانه ها پر زر كرد . و چون بر نشستى آن كليدهاى آهنين مردى بر گردن نهادى و پيش او همى بردى تا خلق بدانند كه آن همه كليدها است گنج او را . پس چنان شد كه يك مرد بر نتوانست گرفتن ، بفرمود تا آن همه كليدها از پوست گاو كردند خام تا سبكتر بود ، و هر كليدى چند يك انگشت . و هر روزى گنج خانه هاش افزونتر همى شد تا چنان شد كه خداى عزّ و جلّ گفت : * ( وَآتَيْناه من الْكُنُوزِ ما إِنَّ مَفاتِحَه لَتَنُوأُ بِالْعُصْبَةِ أُولِي الْقُوَّةِ 28 : 76 ) * . [ گفتا خداى تبارك و تعالى كليدهاى گنج خانه هاى او عصبتى بر نتوانستندى گرفتن ، و عصبت به لغت عرب اندر از ده تن تا چهل تن بود . پس بدين كتاب اندر ايدون روايت كرده است محمّد بن جرير رحمة الله عليه كه مردمان كليدهاى گنج خانهء او نتوانستند برداشتن تا چنان شد كه شصت اشتر بگزيد همه را روى سپيد . چون بر نشستى آن كليدهاى گنج بار كردى بر آن اشتران . پس روى از موسى بگردانيد و بغى كرد چنان كه خداى عزّ و جلّ گفت : * ( فَبَغى عَلَيْهِمْ 28 : 76 ) * . و بغى او آن بود كه رسمها نهاد اندر لباس خويش و جامه هاى ستوران و غلامان بيرون از رسم بنى اسرائيل فرمود ، و جامه هاى خويش و آن غلامان يك رش از آن بنى اسرائيل درازتر كرد و فراختر . پس بفرمود تا همه جامه هاى او و از آن كسهاى او سرخ كردند ، و اسبان او سرخ بودند و آن غلامانش هم چنان . 
  ] خداى عزّ و جلّ گفت موسى را كه از قارون زكات خواسته بستان . موسى سوى\r\n","description":"","footnote":"","page_name":" 353 ","page_number":407},
  {"content":"\r\nقارون شد و زكات خواست . قارون اجابت نكرد ، و موسى را گفت : * ( إِنَّما أُوتِيتُه عَلى عِلْمٍ عِنْدِي 28 : 78 ) * . اندر اين كتاب تأويل اين چنين كرده است كه [ معنى اين آيت چنان است كه ايدون گفت اين خواسته خداى عزّ و جلّ مرا بدان داد كه مرا بر خلق فضل كرده است ، و خداى عزّ و جلّ گفت : * ( أَ وَلَمْ يَعْلَمْ أَنَّ الله قَدْ أَهْلَكَ من قَبْلِه من الْقُرُونِ من هُوَ أَشَدُّ مِنْه قُوَّةً وَأَكْثَرُ جَمْعاً 28 : 78 ) * . صدق الله العظيم . گفت : ندانست كه خداى عزّ و جلّ پيش از وى چند خلق را هلاك كرده است 
  ] كه خواستهء ايشان بيش از آن تو بود تا بدانى كه اين خواسته نه از بهر آن گرد آمد كه تو فاضلتر بودى ، و خداى تعالى هيچ خداوند خواسته را هلاك نكردى اگر خواسته به فضل دادى .\r\nپس موسى صلح كرد كه از هر هزار دينار يك دينار به درويشان دهد و او بپذيرفت . چون شمار همه خواسته ها برگرفت ، بسيار گرد آمد ، دلش نداد . و هر روز خواستهء او افزونتر همى شدى و او بر نشستى با زينتى كه هرگز كس چنان عظمت نديده بودى ، چنان كه خداى گفت : * ( فَخَرَجَ عَلى قَوْمِه في زِينَتِه 28 : 79 ) * . و زينت او آن بودى كه چون بر نشستى بر اسبى اشقر ، و بر او زين و ساخت زر بودى و جامهء سرخ زربفت بودى معصفرى تا همى تافتى چون آفتاب ، و با او [ چهار 
  ] هزار غلام بر نشستندى و همچند آن كنيزكان بر نشستندى همه بر اسبان اشقر با زينها و ستام زرّين و جامه هاى معصفرى . چون او همى آمد خلق پنداشتندى [ b 68 
  ] كه آفتاب بر زمين آمده است . * ( قال الَّذِينَ يُرِيدُونَ الْحَياةَ الدُّنْيا يا لَيْتَ لَنا مِثْلَ ما أُوتِيَ قارُونُ إِنَّه لَذُو حَظٍّ عَظِيمٍ 28 : 79 ) * . و هر كجا خلق بودى كه دلهاشان اين جهان خواستى ، آرزو كردندى و گفتندى : كاشكى ما نيز چون قارون بودمانى كه او را از اين جهان بهرهء بزرگ است .\r\n* ( وَقال الَّذِينَ أُوتُوا الْعِلْمَ وَيْلَكُمْ ثَوابُ الله خَيْرٌ لِمَنْ آمَنَ وَعَمِلَ صالِحاً وَلا يُلَقَّاها إِلَّا الصَّابِرُونَ 28 : 80 ) * . آن علما مر آن عامان را پند دادندى و گفتندى : ثواب خداى بدان جهان بهتر از آنكه بدين جهان كافران را دهد از زر و سيم .\r\nپس ده سال بدان حال اندر بود و موسى عليه السّلام هر روزى به در او شدى و او را به خداى عزّ و جلّ خواندى و از وى زكات خواستى و او اجابت نكردى و زكات ندادى تا موسى از او به ستوه شد ، و بنى اسرائيل بر موسى تباه شدند و بيشتر بر قارون\r\n","description":"","footnote":"","page_name":" 354 ","page_number":408},
  {"content":"\r\nگرد آمدند و دين را دست باز داشتند . و چون كار به آخر آمد و فساد بسيار شد ، قارون تدبير آن كرد كه موسى را بر چشم بنى اسرائيل زشت كند تا بيكبار دين موسى دست باز دارند .\r\nو اندر بنى اسرائيل زنى بود فاحشه ، و او اندر بنى اسرائيل معروف بود به بلايگى .\r\nپس قارون او را بخواند و خواستهء بسيار داد و گفت : من بنى اسرائيل را گرد كنم و موسى را بياورم ، تو بر سر ايشان بگوى كه موسى مرا به خانه اندر كشيد و با من زنا كرد . آن زن از قارون قبول كرد . پس قارون همه اشراف و ملوك بنى اسرائيل را بخواند . چون طعام بخوردند ، ايشان را گفت : شما دانيد كه من همچون شما متابع موسى بودم تا او به راه راست بود ، اكنون از راه راست دست باز داشت ، و شما فلان زن بلايه را شناسيد ؟ گفتند : شناسيم . گفت : او سوى من آمده است و همى گويد كه موسى مرا به خانه اندر كشيد و با من زنا كرد و همى گويد بر روى او اندر بگويم .\r\nپس موسى را كس فرستاد و گفت : مهتران بنى اسرائيل گرد آمدند و ترا همى خوانند . موسى انديشيد كه مگر نيّت كرده است كه باز راه آيد . برخاست و بيامد ، چون بنشست قارون گفت : يا موسى ! حكم خداى تعالى چيست بر كسى كه زنا كند و چه فرموده است به تورات اندر ؟ گفت : اگر زن ندارد و نه [ محصن 
  ] است حدّش بزنند ، و اگر زن دارد رجمش كنند . گفت : يا موسى ! و هر كه باشد ؟ گفت : هر كه باشد . موسى گفت : اگر من باشم نعوذ باللَّه . قارون گفت : پس اى موسى ! ترا سنگسار بايد كردن كه فلان زن كه معروف است اندر بنى اسرائيل به بلايگى نزديك من آمد و گفت : تو او را بگرفتى به ستم و با او زنا كردى . و اگر خواهى بيارمش تا پيش تو بگويد . پس موسى گفت : بيار .\r\nآن زن را از خانه بيرون آوردند و پيش آن همه خلق بر پاى خاست . قارون گفت : اى زن ! هر چه به ميان تو و آن موسى بوده است همه پيش اين خلق راست بگوى و از كس مترس . زن خواست كه گويد با من زنا كرد ، خداى عزّ و جلّ زبانش را بگردانيد تا گفت : يا بنى اسرائيل ! آگاه باشيد كه قارون مرا خواستهء بسيار داد و گفت : چون من ترا بخوانم پيش بنى اسرائيل اندر بگوى كه موسى با من زنا كرد ، و\r\n","description":"","footnote":"","page_name":" 355 ","page_number":409},
  {"content":"\r\nمعاذ الله كه پيغمبر و كليم خداى عزّ و جلّ زنا كند . موسى را از درد آب از چشم بدويد و برخاست و از ميان ايشان بيرون شد و قارون خجل گشت اندر بنى اسرائيل .\r\nو اندر تفسير اين آيت كه خداى گفت : * ( يا أَيُّهَا الَّذِينَ آمَنُوا لا تَكُونُوا كَالَّذِينَ آذَوْا مُوسى فَبَرَّأَه الله مِمَّا قالُوا وَكانَ عِنْدَ الله وَجِيهاً 33 : 69 ) * . اين است كه گفتم و خداى او را از آن برى كرد . و گروهى گفتند : چون هارون بمرد موسى را گفتند : هارون را تو كشتى . اين آيت در شأن آن آمد . پس موسى از بر ايشان برفت و صبر نتوانست كردن . خداى را سجده كرد و بسيار بگريست و زارى كرد . خداى تعالى گفت : زمين را فرمانبردار تو كردم يا موسى ! هر چه خواهى بفرمايش . موسى شاد شد و باز بر ايشان آمد بشتاب و گفت : يا بنى اسرائيل ! دور شويد از اين مرتد كه خداى عزّ و جلّ فرمود تا زمين او را فرو برد .\r\nبنى اسرائيل دانستند كه موسى راست گويد . بگريختند و از قارون دور شدند ، و قارون از كبر سوى موسى ننگريست و برنخاست . موسى گفت : يا ارض خذيه . اى زمين بگيرش . زمين زير قارون اندر يك جنبيدن بجنبيد . قارون بترسيد و برخاست . زمين پاى او بگرفت تا شتالنگ . قارون بخنديد و گفت : اين چه جادويى است كه آوردى ؟ موسى گفت : يا ارض خذيه . زمين تا زانوش بگرفت . قارون گفت : يا موسى ! زمين را بگوى تا مرا دست باز دارد تا من اندر كار تو بنگرم . موسى گفت : يا ارض خذيه . زمين تا گردنش بگرفت . قارون گفت : يا موسى ! زنهار به حقّ قرابت و رحم كه ميان ما است . موسى گفت : يا ارض خذيه . قارون را فرو برد و ناپديد كرد .\r\nموسى بازگشت و با خداى تعالى مناجات كرد و شكر گفت . خداى تعالى گفت :\r\nاى موسى ! آن بندهء من قارون ترا چندان بخواند و از تو فرياد خواست و تو او را فرياد نرسيدى . گفتا : يا رب ! چنان چشم داشتم كه ترا خواند . گفتا : يا موسى اگر او مرا خواندى من ترا بر او مسلَّط [ a 69 
  ] نكردمى ، و ليكن بدين كه كردى هرگز ديگر زمين را فرمانبردار كس نكنيم . و خداى عزّ و جلّ دانا بود بدانكه موسى كرد و حكم او در ازل چنان بود ، و او عالمتر از عالميان است . و حكمت اندر اين كه خداى عزّ و\r\n","description":"","footnote":"","page_name":" 356 ","page_number":410},
  {"content":"\r\nجلّ زمين را فرمانبردار او كرد ، از خويشتن امتناع نمود ، از فرمانبردارى كردن زمين مر هيچكس را نيست ، تا موسى با كرامت نبوّت و جلالت منزلت لطمهء عتاب خورد و ايزد تعالى آگاه بود از پاكى نيّت و دانست كه آنچه كرد از بهر خداى تعالى كرد . و هر كه چنان داند كه حقّ تعالى عالم نبود بدانچه موسى كرد و موجود نيامد به علم سابق او كافر است بنزد همهء علماى اسلام .\r\nو به خبرى اندر چنين است كه زمين قارون را فرود برد با هفتاد تن از متابعان او كه با او مرتد شده بودند و از دين دست باز داشته . و گروهى از بنى اسرائيل گفتند كه موسى قارون را از بهر آن به زمين فرو برد تا خواسته ها و گنجهاى او همه بر دارد .\r\nپس چون موسى اين خبر بشنيد ، روز سديگر دعا كرد و خداى عزّ و جلّ زمين را بفرمود تا آن همه خواسته ها و گنجها فرو برد ، چنان كه خداى گفت : * ( فَخَسَفْنا به وَبِدارِه الأَرْضَ 28 : 81 ) * . گفت : با آن خواسته ها او را به زمين فرو برديم . * ( وَبِدارِه الأَرْضَ 28 : 81 ) * يعنى بِمالِه . * ( فَما كانَ لَه من فِئَةٍ يَنْصُرُونَه من دُونِ الله وَما كانَ من المُنْتَصِرِينَ 28 : 81 ) * . و كس نبود از آن همه سپاه و حشر و متابعان او كه او را فرياد رسيدى از خويش و بيگانه . * ( وَأَصْبَحَ الَّذِينَ تَمَنَّوْا مَكانَه بِالأَمْسِ 28 : 82 ) * . مردمان كه دى تمنّا كردند كه كاشكى ما به جاى قارون بوديمى به بزرگوارى و توانگرى ، امروز همى گويند : * ( وَيْكَأَنَّ الله يَبْسُطُ الرِّزْقَ لِمَنْ يَشاءُ من عِبادِه وَيَقْدِرُ لَوْ لا أَنْ من الله عَلَيْنا لَخَسَفَ بِنا 28 : 82 ) * . خداى عزّ و جلّ هر كه را خواهد روزى بر او فراخ كند و هر كه را خواهد تنگ روزى كند ، اگر خداى بر ما منّت نكردى و ما را از قارون نگاه نداشتى و متابعت او ، امروز ما را نيز زمين فرو بردى . * ( وَيْكَأَنَّه لا يُفْلِحُ الْكافِرُونَ 28 : 82 ) * . و ليكن كار كافران هرگز پارسا نباشد ؟ معنى وَيْكَانَّه وَوَ لكِنَّه وَيْكَأَنَّ الله يعنى و لكنّ الله .\r\nپس خداى گفت : * ( تِلْكَ الدَّارُ الآخِرَةُ نَجْعَلُها لِلَّذِينَ لا يُرِيدُونَ عُلُوًّا في الأَرْضِ وَلا فَساداً 28 : 83 ) * . گفتا : سراى آن جهان آن كس را دهم كه او اندر اين جهان بزرگى نكند ، و اگر خداى او بزرگى دهد فساد نكند . * ( وَالْعاقِبَةُ لِلْمُتَّقِينَ 28 : 83 ) * . و بهشت مر پرهيزگاران را است . و از پس اين حديث موسى كنيم آنگاه كه از مصر بيرون آمد با بنى اسرائيل و به حرب ملكان بزرگ و جبّاران شد .\r\n","description":"","footnote":"","page_name":" 357 ","page_number":411},
  {"content":"\r\n\r\nخبر رفتن موسى عليه السّلام به حرب جبّاران و مخالفت كردن بنى اسرائيل با موسى و گرفتار شدن ايشان اندر تيه\r\nو سه شارستان بود اندر زمين شام و هر سه جبّاران داشتند . پس روايت كنند كه چون موسى به مصر باز آمد ، خداى عزّ و جلّ بفرمودش كه بنى اسرائيل را به شام بر به زمين بيت المقدّس ، و سپاهى بسيار بر كه آنجا سه شهر است يكى را نام بلقا است و ديگر اريحا و سوم ايليا . و مردمان اين شهرستانها از بقيّت عاد بودند ، و هر مردى به بالا سى رش بود كمتر و بيشتر ، و قوّت ايشان اندر خور قامت ايشان بود و از قوّت كه داشتند ، ايشان را جبابره خواندندى ، و اين شهرستانها را اراضى الجبابره خواندندى .\r\nو به ميان ايشان اندر يكى مرد بود نام او عوج بن عنق ، چنين گويند كه بالاى او صدرش بود . و اندر اين كتاب گويد هفتصد رش بود ، و اندر اخبار محمّد بن اسحاق صاحب المغازى روايت كرده است بيرون از اين كتاب كه اين عوج را چندان بالا بود كه بر لب دريا بايستادى و دست به قعر دريا فرو كردى و هر ماهىاى كه خواستى بگرفتى و بر كشيدى و آن را به خورشيد بريان كردى و بخوردى . و بنى اسرائيل به بالا و قوّت چون خلق اين زمانه بودند . پس خداى عزّ و جلّ موسى را بفرمود كه بنى اسرائيل را آنجا بر تا با آن جبّاران حرب كنند و آن شهرستانها از ايشان بستانند كه من چنين قضا كردم كه زمين بيت المقدّس را بيكبار از جبّاران بستانم و ايشان را هلاك كنم . و ايشان بتپرست بودند .\r\n","description":"","footnote":"","page_name":" 358 ","page_number":412},
  {"content":"\r\nو موسى مر بنى اسرائيل را گفت : تا بسازند و بروند ، چنان كه خداى عزّ و جلّ گفت : * ( وَإِذْ قال مُوسى لِقَوْمِه يا قَوْمِ اذْكُرُوا نِعْمَتَ الله عَلَيْكُمْ إِذْ جَعَلَ فِيكُمْ أَنْبِياءَ وَجَعَلَكُمْ مُلُوكاً وَآتاكُمْ ما لَمْ يُؤْتِ أَحَداً من الْعالَمِينَ 5 : 20 ) * . گفتا : اى قوم ! نعمت خداى بر خويشتن ياد كنيد كه خداى اندر ميان شما پيغمبران آفريد و ملكان آفريد و ملك مصر شما را داد با آن نعمتها كه كس را نداد از اهل اين زمانه . * ( يا قَوْمِ ادْخُلُوا الأَرْضَ الْمُقَدَّسَةَ الَّتِي كَتَبَ الله لَكُمْ 5 : 21 ) * . گفتا : اى مردمان ! بدان زمين بيت المقدّس شويد و با آن كافران كه اندر آن زميناند حرب كنيد تا خداى آن زمين شما را دهد و آن دشمنان را هلاك كند چنان كه فرعون را هلاك كرد .\r\nبنى اسرائيل اجابت كردند و موسى از مصر بيرون آمد با هر چه اندر مصر مرد بود از بنى اسرائيل ، و پانصد هزار مرد بود مقاتل ، و از مصر تا آنجا دو ماهه راه است . و اكنون آن هر سه شارستان ويران است . پس برفتند تا سه روزه راه . و از مصر تا آنجا بيابان است . بنى اسرائيل موسى را گفتند : ما نزديك دشمن آمديم و خبر ايشان نداريم و ندانيم كه چه كنيم . از اينجا جاسوس فرست تا ما را از ايشان خبر آرد تا چگونه مرداناند و حرب به چه كنند و چه خلقاند ، مردم حربى چنداند تا ما ساخته فراز ايشان [ a 69 
  ] شويم .\r\nموسى از بنى اسرائيل دوازده نقيب بيرون كرد و بنى اسرائيل دوازده سبط بودند از هر سبطى نقيبى اختيار كردند ، و آن اسباط بنى اسرائيل هر سبطى را يكى مهتر بودى ، و چون موسى خواست بنى اسرائيل را گرد كند يا كارى فرمودى ، نقيب هر سبط را بخواندى و آنچه خواستى ايشان را بگفتى تا ايشان به قوم خويش شدندى و همه را آگاه كردى . و اين دوازده نقيب خداى عزّ و جلّ گزيده بود و آن وقت كه تورات به موسى داد و بنى اسرائيل را فرمود كه تورات بپذيريد و آن فرمانها كه اندر او است كار بنديد ، موسى را بفرمود كه نقيبان را بفرست تا هر نقيبى به قوم خويش بر عهد و ميثاق گيرند . چنان كه خداى عزّ و جلّ گفت : * ( وَلَقَدْ أَخَذَ الله مِيثاقَ بَنِي إِسْرائِيلَ وَبَعَثْنا مِنْهُمُ اثْنَيْ عَشَرَ نَقِيباً 5 : 12 ) * .\r\nپس موسى اين دوازده نقيب را بخواند و بدان شارستان جبّاران فرستاد تا خبر\r\n","description":"","footnote":"","page_name":" 359 ","page_number":413},
  {"content":"\r\nايشان بيارند . و آن جبّاران شنيده بودند كه ايشان چه مردماناند ، و اين عوج هر روز به كنارهء شهر بيرون آمدى تا يك روزه و دو روزه راه تا اين خبر لشكر باز جويد ، و شب باز به خانه شدى . و گروهى گفتند : اين عوج نه ملك بود ، مهترى بود از مهتران ايشان و ملكشان كسى ديگر بود ، و آن ملك كه بود عوج را فرموده بود كه هر روز از شهر بيرون آيد تا خبر آن سپاه بجويد ، و فرموده بود كه گرد شهر مىگردد و شهر نگاه مىدارد . پس عوج بيرون آمده بود و آن نقيبان فراز او رسيدند . او را ديدند كه سرش گفتى به آسمان رسيده بود . سهم به دلشان اندر افتاد و سخت بترسيدند . عوج ايشان را بديد ، به چشم او چون مورچه بودند . ايشان را گفت : شما چه چيزيد ؟ گفتند : ما از بنى اسرائيلايم . گفتا : آمده‌ايد تا حرب كنيد ؟ گفتند : آرى . گفتا : عدد شما چنداند ؟\r\nگفتند : پانصد هزار مرد . گفتا : بالا و نيروى ايشان همچون شمااند ؟ گفتا : آرى . عوج آن دوازده گانه را بگرفت و به ساق يك موزه فرو نهاد و به شهر بازگشت ، و ايشان را به مردمان نمود و گفت : ببينيد اين مردمان را كه به حرب شما آمده‌اند همچون مورچگاناند . و خواست كه ايشان را بكشد . زنش گفت : ايشان را مكش و دست باز دار تا خبر به ياران خويش برند از قوّت و نيروى شما كه چون ايشان خبر شما بشنوند سوى شما نيارند آمدن .\r\nعوج ايشان را دست باز داشت . ايشان به راه اندر با يك ديگر چنين گفتند كه اگر بنى اسرائيل را صفت اين مردمان بكنيم ، ايشان اينجا نيايند و موسى را عليه السّلام فرمان نكنند ، و اگر چه اين مردمان قومىاند خداى موسى را وعده كرده است كه ايشان را هلاك كند و بنى اسرائيل را غلبه كند . پس اين نقيبان با يك ديگر عهد كردند كه هر دوازده قوم را هيچ نگويند از صفت آن مردمان . چون پيش قوم رسيدند ، عهد بشكستند مگر دو تن ، و قوم را بگفتند كه صفت آن مردمان چگونه است و قوّت و بالاى ايشان بگفتند . بنى اسرائيل بترسيدند و خواستند كه باز گردند . موسى ايشان را گفت : * ( وَلا تَرْتَدُّوا عَلى أَدْبارِكُمْ فَتَنْقَلِبُوا خاسِرِينَ 5 : 21 ) * . گفتا : يا قوم ! باز مگرديد كه زيانكار شويد . ايشان گفتند : * ( يا مُوسى إِنَّ فِيها قَوْماً جَبَّارِينَ 5 : 22 ) * . اندر آنجا مردمان با قوّتاند . * ( وَإِنَّا لَنْ نَدْخُلَها حَتَّى يَخْرُجُوا مِنْها 5 : 22 ) * . ما اندر آن شارستان نشويم تا ايشان\r\n","description":"","footnote":"","page_name":" 360 ","page_number":414},
  {"content":"\r\nبيرون نيايند . * ( فَإِنْ يَخْرُجُوا مِنْها فَإِنَّا داخِلُونَ 5 : 22 ) * . چون از آنجا بيرون آيند ما آنگاه آنجا شويم .\r\n* ( قال رَجُلانِ من الَّذِينَ يَخافُونَ أَنْعَمَ الله عَلَيْهِمَا ادْخُلُوا عَلَيْهِمُ الْبابَ فَإِذا دَخَلْتُمُوه فَإِنَّكُمْ غالِبُونَ 5 : 23 ) * . دو مرد از ايشان گفتند ، و آن دو مرد بودند كه از خداى بترسيدند و خداى بر ايشان نعمت كرده بود ، يكى يوشع بن نون و ديگر كالب بن يوفنا ، و هر دو بندگان نيك بودند و هر دو اندر بنى اسرائيل بعد از موسى پيغمبر بودند ، گفتند : شما اندر شويد كه هر چند ايشان قوىاند ، خداى تعالى شما را غلبه دهد بر ايشان كه خداى تعالى موسى را وعده كرده است . * ( وَعَلَى الله فَتَوَكَّلُوا إِنْ كُنْتُمْ مُؤْمِنِينَ 5 : 23 ) * . و توكّل بر خداى كنيد اگر به خداى عزّ و جلّ بگرويده‌ايد . موسى گفت :\r\nخداى عزّ و جلّ مرا وعده كرده است كه ايشان را هلاك كند چنان كه فرعون را كرد .\r\n* ( قالُوا يا مُوسى إِنَّا لَنْ نَدْخُلَها أَبَداً ما دامُوا فِيها 5 : 24 ) * . گفتند : ما آنجا نشويم هرگز تا آن مردمان آنجا باشند . * ( فَاذْهَبْ أَنْتَ وَرَبُّكَ فَقاتِلا إِنَّا هاهُنا قاعِدُونَ 5 : 24 ) * شو تو با خداى خويش و كارزار كنيد كه ما اينجا نشسته‌ايم .\r\nموسى بر ايشان خشم گرفت و دعا كرد بر ايشان و گفت : * ( رَبِّ إِنِّي لا أَمْلِكُ إِلَّا نَفْسِي وَأَخِي فَافْرُقْ بَيْنَنا وَبَيْنَ الْقَوْمِ الْفاسِقِينَ 5 : 25 ) * . گفتا : يا ربّ ! مرا بر كسى دستى نيست مگر بر تن خويش و برادرم هارون ، و تو ميان ما و اين فاسقان حكم كن .\r\nموسى عصا بر گرفت با هارون كه بدان شارستان شود و خبر آن مردمان بداند . چون شب اندر آمد موسى رفته بود . اين مردمان بازگشتند و همه شب تا روز همى رفتند ، بامداد خود را هم آنجا ديدند كه كوچ كرده بودند ، و ديگر شب و سديگر شب همچنين . پس بدانستند كه موسى بر ايشان دعا كرده است .\r\nيوشع بن نون ايشان را گفت : بر جايگاه [ a 70 
  ] صبر كنيد تا خداى عزّ و جلّ مگر موسى را با شما دهد . پس راه بر گرفتند كه از پس موسى بشوند . همه روز همى رفتند . چون فرود آمدند ، هم آنجا بودند كه بامداد رفته بودند . هم بر جاى خويش بماندند . و موسى عليه السّلام برفت . چون نزديك شهرستان رسيد ، عوج را ديد خلقى چنان سهمگين . از او بترسيد و عوج خواست كه او را بگيرد و دست اندر\r\n","description":"","footnote":"","page_name":" 361 ","page_number":415},
  {"content":"\r\nبمالد و بكشد ، و دانست كه ايشان از بنى اسرائيلاند .\r\nو موسى عصا بالا برد تا بزندش . و بالاى موسى ده رش بود و عصا ده رش بود و ده رش به هوا برجست و عصا بر شتالنگ عوج زد و عوج بدان عظيمى به يك زخم موسى بيفتاد و بمرد . و چهل سال كه موسى و بنى اسرائيل اندر تيه بودند ، عوج بدان بيابان اندر افگنده بود تا گوشت و پوست او بريخت و استخوان پشتش بماند . چون يوشع بن نون از پس چهل سال بيامد و سپاه بياورد و آن شهرستانها را بگشاد و به مصر باز شد ، آن استخوان پشت عوج به مصر آورد و بر رود نيل بر پل كرد . و پهناى رود نيل يك ميل است ، و ده سال استخوان پشت عوج پل بود و مردمان بر او مىگذشتند .\r\nپس چون موسى او را بكشت ، شاد گشت و از آنجا بازگشت و سوى شهرستان نشد و سوى لشكر آمد . ايشان را يافت هم بر آن جايگاه خويش متحيّر مانده . گفتا :\r\nمن شدم و خداى عزّ و جلّ مرا نصرت داد و يك خلق را بكشتم كه اندر روى زمين خلقى چون او خداى نيافريد با عظمت و بزرگى به بالا . اكنون بياييد شما تا آن شهرستانها را بگشاييم . گفتند : يا موسى ! ما از اين بيابان همى بيرون نتوانيم شدن ، ما خواستيم كه باز مصر شويم و يا از پس تو بياييم نتوانستيم آمدن . و همه قصّهء خويش موسى را بگفتند . موسى انديشيد كه از بهر آن نتوانستند كه او با ايشان نبود .\r\nگفتا : برگيريد . لشكر برگرفت و همه روزه و همه شب همى رفتند . چون ديگر روز بود بدان جاى كه كوچ كرده بودند ايستاده بودند . موسى تافته شد و پشيمان گشت از آن دعا كه كرده بود ، هم آنجا بر جاى ببودند .\r\nموسى خداى را دعا كرد و او را آرزو بود كه ايشان را ببرد تا حرب كنند و آن شهرستان بگشايند . خداى عزّ و جلّ گفت : * ( فَإِنَّها مُحَرَّمَةٌ عَلَيْهِمْ أَرْبَعِينَ سَنَةً يَتِيهُونَ في الأَرْضِ 5 : 26 ) * . يعنى متحيّرون . اندر زمين اين بيابان متحيّر باشند و به هيچ جاى بيرون نتوانند شدن عقوبت آن را كه با تو نرفتند ، و گفتند : تو با خداى خويش برو كه ما هيچ از اين جاى نجنبيم . موسى را سخت اندوه آمد و دريغ خورد بر ايشان بر كار فتح و خداى عزّ و جلّ گفت : * ( فَلا تَأْسَ عَلَى الْقَوْمِ الْفاسِقِينَ 5 : 26 ) * . اندوه مخور بر اين قوم\r\n","description":"","footnote":"","page_name":" 362 ","page_number":416},
  {"content":"\r\nفاسقان . و اندر آن بيابان نه طعام بود و نه شراب ، و امروز آن بيابان معروف است ميان مصر و ايله [ و 
  ] فلسطين و اردن ، و اين شهرها گرداگرد اين بيابان است و بيابان را دوازده فرسنگ مسافت است و شش فرسنگ پهنا . و خداى عزّ و جلّ اين بيابان بر ايشان تيه كرد تا هر چند از درازا و پهنا بيرون نتوانستند آمدن .\r\nپس از موسى طعام خواستند ، و در آن بيابان هيچ چيز نبود جز خار بن ، نه آب و نه حيوان و نه مرغ . خداى عزّ و جلّ ايشان را ترنگبين فرستاد ، آنچه هر شب پاره پاره بر سر خارها بگرفتى . و اصل ترنجبين امروز كه بر سر خارها افتد از آن است .\r\nچون بامداد برخاستندى آن را همى خوردندى . موسى را گفتند : ما را گوشت بايد .\r\nخداى عزّ و جلّ مرغان را بفرستاد از آسمان و آن مرغان را سلوى خوانند ، و اين مرغان اندر بيابان آمدند چندانكه عدد ايشان جز خداى عزّ و جلّ كس ندانست ، و مىپريدندى و هر كه دست فراز كردى بگرفتى و از خلق نگريختندى . و خداى عزّ و جلّ گفت : * ( وَأَنْزَلْنا عَلَيْكُمُ الْمَنَّ وَالسَّلْوى 2 : 57 ) * .\r\nو اين سلوى هنوز مانده است و به راه مصر اندر است ، و مرغى است چندانكه كبكى سرخ و گوشت او چون گوشت كبك است . و اندر اين بيابان [ كس نه 
  ] تواند بود كه آنجا آب نيست و ليكن گرداگرد بيابان اندر دهها است و شهرها ، و اين ترنجبين هنوز آنجا بسيار است و بر آن خارها هر شب بر افتد . گفتند : اى موسى ! ما را آب بايد . موسى دعا كرد . خداى عزّ و جلّ موسى را گفت : عصا بر سنگ زن .\r\nگروهى گفتند : آن سنگ هم اندر آن بيابان بود . و گروهى گفتند : آن سنگى بود از كوه طور سينا كه موسى آنجا با خداى عزّ و جلّ مناجات كرده بود ، بر مقدار مصلَّى نماز ، موسى هر كجا به سفر بودى يا به حضر ، آن سنگ را از خويشتن جدا نكردى . پس چون موسى مناجات خواستى كردن ، بر آن سنگ بر ايستادى و نماز كردى و مناجات گفتى . پس خداى گفت موسى را كه : عصا بر آن سنگ زن . چنان كه به قرآن اندر گفت : * ( وَأَوْحَيْنا إِلى مُوسى إِذِ اسْتَسْقاه قَوْمُه أَنِ اضْرِبْ بِعَصاكَ الْحَجَرَ فَانْبَجَسَتْ مِنْه اثْنَتا عَشْرَةَ عَيْناً 7 : 160 ) * .\r\nو بنى اسرائيل دوازده سبط بودند و آن سبط با اين سبط نياميختى و نه اين با آن ، و\r\n","description":"","footnote":"","page_name":" 363 ","page_number":417},
  {"content":"\r\nبه يك جا فرو نيامدندى و به يك گروه نرفتندى و از يك جوى آب نخوردندى ، و هميشه آن اسباط را با يك ديگر مجادله بودى . و چون موسى عصا بر آن سنگ زد ، دوازده چشمه بيرون آمد . * ( قَدْ عَلِمَ كُلُّ أُناسٍ مَشْرَبَهُمْ 7 : 160 ) * . و هر سبطى از آن چشمه ها [ b 70 
  ] جدا جدا آب همى خوردندى تا با يك ديگر خصومت نيفتادى . خداى عزّ و جلّ گفت : * ( كُلُوا وَاشْرَبُوا من رِزْقِ الله 2 : 60 ) * . مفسّران گفتند : معنى آن است كه اين طيبّات كه شما را دادم بخوريد . * ( وَاشْكُرُوا لِلَّه 2 : 172 ) * . و خداى را عزّ و جلّ شكر كنيد . و به جايى ديگر گفت : * ( وَلا تَعْثَوْا في الأَرْضِ مُفْسِدِينَ 2 : 60 ) * . و جايى ديگر گفت : و لا تعثوا فيه‌اى لا تعدوا و لا ترفعوا ليومين . گفتا : هر شبى اين مرغ سلوى بيايند گرداگرد شما بيفتند از آسمان ، هر كسى چندان برگيريد كه يك روزتان بس بود .\r\nپس ايشان فرمان نبردند و آن سلوى بسيار گرفتند ده روزه و يك ماهه ، و گوشتش قديد كردندى و ترسيدندى كه هر روز نيايد . و گويند كه آنچه بر گرفتند كرم در افتاد . پس از آن ذليلى در ايشان افتاد . خداى عزّ و جلّ گفت : * ( وَضُرِبَتْ عَلَيْهِمُ الذِّلَّةُ وَالْمَسْكَنَةُ وَباؤُ بِغَضَبٍ من الله 2 : 61 ) * . يعنى استوجبوا بغضب من الله . و خداى را بر خويشتن بخشم كردند كه از آن مرغان بنهادند و قديد كردند . * ( وَباؤُ بِغَضَبٍ 2 : 61 ) * يعنى الفقر . و خداى عزّ و جلّ را استوار نداشتند .\r\nپس ترنجبين و سلوى از آسمان باز ايستاد و نيز نيامد و آنچه گرد كرده بودند همه بخوردند . پس موسى عليه السّلام دعا كرد خداى را تا آن را باز بديشان داد .\r\nموسى ايشان را گفت : هر روزى چندان بر گيريد كه تا شبانگاه تمام بود مگر روز آدينه كه حصهء شنبهى را برگرفتندى كه ايشان شنبه هيچ كار نكنند مگر عبادت ، چنان كه اندر تورات پيدا است . پس خداى عزّ و جلّ گفت : * ( وَظَلَّلْنا عَلَيْكُمُ الْغَمامَ 2 : 57 ) * ، سايه كرديم ايشان را از ابر . ايشان گفتند : ما را اندر اين بيابان خانه و سايه نيست و ما را آفتاب همى سوزد . خداى عزّ و جلّ ابرى بفرستاد تا بدان دوازده فرسنگ بيابان بر سر ايشان سايه كرد و آفتاب را از ايشان باز داشت ، و اين ابر تا وقت نماز ديگر بايستادى ، چون آفتاب فرو خواستى شدن و خشك شدى آن ابر از سر ايشان باز شدى تا ديگر روز چاشتگاه . پس موسى را گفتند : ما را جامه بايد اندر اين بيابان .\r\n","description":"","footnote":"","page_name":" 364 ","page_number":418},
  {"content":"\r\nپس خداى عزّ و جلّ آن جامه ها را كه بر ايشان بود نگاه داشت تا ندريد و شوخگن نشد و نبايستى شستن .\r\nو اندر اخبار تفسير چنين است كه زنان و كودكان كه با ايشان بودند ، هر گاه كه كودكان همى افزودى ، جامه هاشان همى افزودى ، و هر كودكى كه از مادر بيامدى با جامه آمدى ، و چون كودك بزرگ شدى جامه با او بزرگ شدى ، و به يك جاى بر نتوانستندى بيرون شدن جز كه از منزلى به منزلى شدندى و ديگر روز همان مرغ سلوى و ترنجبين گرد خود اندر يافتندى و طلب نبايستى كردن . و آن سنگ كه از او چشمه گشاده بود ، چون بر پشت ستور نهادندى ، آب از وى باز ايستادى و چون فرود آمدندى و سنگ بر زمين نهادندى آب ديگر باره از وى روان شدى .\r\nو علما گويند : موسى و هارون اندر تيه نبودند كه آن تيه عقوبت بود بر بنى اسرائيل كه فرمان موسى نكردند و به حرب جبّاران نرفتند و گفتند : ما از اين زمين بيرون نشويم و تو با خداى خويش به حرب شو و آن جبّاران را بكش . و خداى عزّ و جلّ بدان گفتار ايشان را اندر آن بيابان متحيّر گردانيد . و موسى و هارون را گناه نبود و ليكن ايشان نخواستند كه از قوم جدا شوند و تنها باز مصر شوند .\r\nچون يك سال و دو سال ببود از ترنجبين و سلوى سير شدند و صبر نتوانستند كردن ، گفتند : * ( يا مُوسى لَنْ نَصْبِرَ عَلى طَعامٍ واحِدٍ فَادْعُ لَنا رَبَّكَ يُخْرِجْ لَنا مِمَّا تُنْبِتُ الأَرْضُ من بَقْلِها وَقِثَّائِها وَفُومِها وَعَدَسِها وَبَصَلِها 2 : 61 ) * . تا كى صبر كنيم بر اين طعام آسمان ؟ طعام بايد از نبات زمين . و اين چيزها كه اندر آيت روايت كرده است چون تره و خيار و سير و عدس و پياز . موسى گفت : * ( أَ تَسْتَبْدِلُونَ الَّذِي هُوَ أَدْنى بِالَّذِي هُوَ خَيْرٌ اهْبِطُوا مِصْراً فَإِنَّ لَكُمْ ما سَأَلْتُمْ 2 : 61 ) * . گفتا : همى به دل خواهيد آن طعام را كه بهتر است از آن طعام كه بتر است ، باز مصر شويد . يعنى كه خود نتوانيد شدن .\r\nپس خداى عزّ و جلّ گفت : * ( وَضُرِبَتْ عَلَيْهِمُ الذِّلَّةُ وَالْمَسْكَنَةُ 2 : 61 ) * . به درويشى و ذليلى اندر بماندند چهل سال بدين حال و طعام و لباس . * ( وَباؤُ بِغَضَبٍ من الله 2 : 61 ) * . و به خشم خداى اندر بماندند و ملك مصر و آن نعمتها بر ايشان حرام شد چنان كه خداى عزّ و جلّ گفت : * ( فَإِنَّها مُحَرَّمَةٌ عَلَيْهِمْ أَرْبَعِينَ سَنَةً يَتِيهُونَ في الأَرْضِ 5 : 26 ) * . يعنى حرّمت\r\n","description":"","footnote":"","page_name":" 365 ","page_number":419},
  {"content":"\r\nعليهم . مصر با نعمت مصر بر ايشان حرام كردم چهل سال ، تا موسى و هارون بمردند و از پس آن همه بنى اسرائيل همه بمردند .\r\nو موسى چون بمرد ، يوشع بن نون را وصيّت كرد و خداى عزّ و جلّ او را پيغمبرى داد . و يوشع از سبط يوسف بن يعقوب بود عليهم السّلام . و كالب بن يوفنا از پس يوشع پيغمبر بود و كالب از سبط يهودا بن يعقوب بود ، و آن روز كه يوشع بنى اسرائيل را از تيه بيرون آورد ، و چنين گويند اخبار تفسير كه اندر تيه از بنى اسرائيل آنچه بودند جز يوشع و كالب هيچكس بيرون نيامد از آنچه از مصر بيرون آمده بودند ، و آنچه بيرون آمدند فرزندان ايشان بودند همه ده ساله و بيشتر و كمتر ، و بزرگترين ايشان چهل ساله بود .\r\n","description":"","footnote":"","page_name":" 366 ","page_number":420},
  {"content":"\r\n\r\nخبر وفات موسى و هارون عليهما السّلام\r\nوفات موسى و هارون عليهما السّلام اندر تيه بود . چون بنى اسرائيل اندر تيه بماندند ، موسى و هارون با ايشان صبر همى كردند . چون وقت مرگ ايشان آمد و خداى خواست كه ايشان را نزد خويش برد ، اندر سال سىام موسى را وحى آمد از خداى كه من هارون را بدان وقت پيش خود خواهم بردن . موسى چشم همى داشت .\r\nچون بدان وقت رسيد كه خداى عزّ و جلّ موسى را وعده كرده بود ، موسى هارون را از بنى اسرائيل جدا كرد و بيرون برد به فرسنگى چند كه كس ايشان را نديد . پس اندر آن بيابان درختى ديد . برفت و بنزديك آن درخت شد ، به زير درخت اندر تختى ديد آراسته به فرشهاى متلوّن . هارون گفت : يا موسى ! اين كه را است ؟ گفت على الحال اين را خداوندى بود . گفت : مرا آرزو آمد كه بر سر آن تخت بخسبم . موسى گفت : روا بود . گفت : ترسم كه خداوند اين بيايد و بر من خشم گيرد و جنگ كند .\r\nموسى گفت : من اينجا بنشينم تا اگر كسى آيد ترا چيزى نگويد . هارون بر آن تخت بخفت . چون خوابش ببرد ، جان از او جدا شد و خداى عزّ و جلّ هارون را با آن تخت با آسمان برد . و گروهى گويند زمين باز شد و آن تخت آنجا شد ، و موسى آن جايگه را نشان كرد و آن گور هارون است .\r\nپس موسى عليه السّلام نزد قوم آمد گفتا : خداى عزّ و جلّ هارون را پيش خويش برد ، آنگاه گور او را نشان كردم . بنى اسرائيل گفتند : موسى هارون را بكشت\r\n","description":"","footnote":"","page_name":" 367 ","page_number":421},
  {"content":"\r\nو ما هارون را دوستتر داشتيم از موسى ، و موسى او را حسد كرد . موسى را از آن اندوه آمد و دعا كرد كه خداى عزّ و جلّ آن تخت از آسمان فرو فرستاد تا بنى اسرائيل بديدند . و گروهى گفتند كه موسى بنى اسرائيل را به سر گور هارون برد و دعا كرد تا زمين باز شد و هارون پديد آمد بر آن تخت ، و موسى از آن تهمت بيزار شد . و اين روايت كنند به تفسير اين آيت اندر : * ( يا أَيُّهَا الَّذِينَ آمَنُوا لا تَكُونُوا كَالَّذِينَ آذَوْا مُوسى فَبَرَّأَه الله مِمَّا قالُوا وَكانَ عِنْدَ الله وَجِيهاً 33 : 69 ) * . اين بنى اسرائيل او را تهمت كردند و خداى تعالى او را از آن تهمت برى كرد .\r\nپس خداى عزّ و جلّ موسى را از پس آن به سه سال وحى كرد كه ترا پيش خويش آرم به فلان وقت . پس موسى وصيّت كرد يوشع بن نون را . پس چون وعدهء موسى بيامد ، موسى با يوشع از ميان قوم بيرون شدند و مىرفتند تا تنها بماندند . پس بادى از مغرب بر آمد و سهم به دل يوشع اندر كار كرد . پس موسى دانست كه آن چيست و يوشع ندانست و بترسيد و موسى را به كنار اندر گرفت . پس موسى از ميان پيرهن ناپديد شد و خداى عزّ و جلّ موسى را پيش خود برد و پيراهن به دست يوشع اندر بماند ، يوشع متحيّر . پس باز بنى اسرائيل آمد و ايشان را آن قصّه بگفت .\r\nاو را نيز تهمت كردند و گفتند : موسى را تو كشتى ، و او را بگرفتند كه بكشند . پس سه روز زمان خواست تا خداى تعالى برهانى او را پديد آرد ، و او را به خانه‌اى اندر بازداشتند و ده تن را از بزرگان بنى اسرائيل بر او موكّل كردند ، مردمان امين و پارسا و معتمدان راستگوى تا او را نگاه دارند .\r\nيوشع آن شب به حضرت خداى بناليد و دعا كرد . پس هم اندر شب موكّلان به خواب ديدند كه از آسمان كسى فرود آيدى و مر ايشان را گويدى كه دست از اين بنده باز داريد كه او موسى را نكشت ، و خداى عزّ و جلّ موسى را كرامت كرد به مرگ و پيش خويش برد . چون روز بود ، قوم را آگاه كردند و دست از يوشع بداشتند .\r\nمحمّد بن جرير سه روايت كند اندر اين كتاب از مرگ موسى ، و هر سه گونه راست نيست ، راست اين است كه من همى گويم . و اين خبر نيز هم اندر اين كتاب\r\n","description":"","footnote":"","page_name":" 368 ","page_number":422},
  {"content":"\r\nروايت كرده است و ليكن آن دو نه ، واجب بودى كه روايت كردى . يكى چنين گفته است كه چون خداى عزّ و جلّ خواست كه موسى را پيش خود برد ، پيغمبرى از او بستد و به يوشع داد ، و موسى را خدمت يوشع بايست كردن ، و يوشع پيغام خداى با خلق همى گزارد و كارها كه موسى ندانستى همى كردى ، موسى گفتى : اى يوشع چه چيز است ؟ يوشع گفتى : آنگاه كه تو پيغمبر بودى من ترا چيزى پرسيدم كه تو همى چه كنى ؟ ! موسى را از آن اندوه آمد . از خداى مرگ خواست . خداى تعالى اجابت كرد و او را مرگ داد .\r\nو گروهى گفتند : [ موسى 
  ] بر فريشتگان آسمان بگذشت ، اندر زمين گورى كنده بودند و به فرشهاى نيكو آراسته . موسى گفت : اين گور كيست ؟ گفتند : اين گور بنده‌اى كريم است بر خداى عزّ و جلّ گرامى ، اى موسى ! خواهى كه آن تو بودى ؟\r\nموسى گفت : خواستمى . گفتند : اينجا فرو شو و بخسب تا بنگرى كه ترا شايد . موسى به گور فرو شد و بخفت ، و آن فريشته كه اين سخن گفت ملك الموت بود . چون موسى بخفت ، جان از او جدا شد ، و موسى فريشتگان را گفت : چون مرگ به من رسيد مرا بفريفتيد .\r\nو سديگر چنين روايت كنند كه خداى عزّ و جلّ ملك الموت را بفرستاد كه جان موسى بستان . ملك الموت سوى موسى آمد بر صورت مردى و او را گفت : مرا خداى فرستاد تا جان تو بستانم . موسى دست باز برد و تپانچه‌اى بر روى ملك الموت زد و يك چشم او كور كرد . ملك الموت باز پيش خداى شد ، گفتا : يا ربّ ! موسى يك چشم مرا كور كرد و اگر از بهر آن نبودى كه او بنده‌اى هست ترا گرامى ، من هر دو چشم او را كور كردمى . خداى تعالى گفت : يا ملك الموت ! با موسى مدارا كن و باز پيش او شو و او را بگوى دست بر پشت گاو بمال و بنگر [ b 71 
  ] زير دست تو اندر چند تاى موى است ، اگر خواهى تا به عدد هر مويى ترا يك سال زندگانى دهم . ملك الموت بيامد و پيغام خداى تعالى بداد . موسى گفت : به عاقبت بيايد مردن ؟ گفت : بلى . گفت : يك ره كه به آخر ببايد مردن اكنون ميرم . ملك الموت جان از او بستد .\r\n","description":"","footnote":"","page_name":" 369 ","page_number":423},
  {"content":"\r\nو اين هر سه حديث خرافات است و نه از آن بابت است كه در كتاب كنند ، و خداوندان عقل بدين حديث نگروند . و خبر درست آن است كه گفتيم و موسى را عليه السّلام صد و بيست سال عمر بود . و الله اعلم .\r\n","description":"","footnote":"","page_name":" 370 ","page_number":424},
  {"content":"\r\n\r\nخبر بيرون آمدن يوشع بن نون با بنى اسرائيل از تيه و حرب كردن ايشان با جبّاران و حديث بلعام با عور\r\nآنكه خداى تعالى اندر شأن او همى گويد : * ( وَاتْلُ عَلَيْهِمْ نَبَأَ الَّذِي آتَيْناه آياتِنا فَانْسَلَخَ مِنْها فَأَتْبَعَه الشَّيْطانُ فَكانَ من الْغاوِينَ 7 : 175 ) * . چنين گويند كه از پس مرگ موسى [ بنى اسرائيل 
  ] هفت سال اندر تيه بماندند تا چهل سال تمام شد . خداى عزّ و جلّ يوشع را پيغمبرى داد و بفرمود كه بنى اسرائيل را از تيه بيرون آور و بدان شهرستانها بر تا با آن جبّاران حرب كنند و آن شهرستانها بگشايند و از آن سپس به مصر باز شوند . و يوشع از بنى اسرائيل بود از سبط يعقوب و نسب او يوشع بن نون بن افراييم بن يوسف بن يعقوب عليهم السّلام بود . و مادر يوشع مريم بود ، خواهر موسى ، آنكه چون موسى را به تابوت اندر نهادند و به آب انداختند ، اين خواهر بر لب دريا از پس تابوت همى شد به فرمان مادر ، چنان كه خداى تعالى گفت : * ( وَقالَتْ لأُخْتِه قُصِّيه 28 : 11 ) * .\r\nپس يوشع بنى اسرائيل را از تيه بيرون آورد . و آن مردمان كه موسى را گفتند ما بدين حرب نياييم ، تو برو با خداى خود و جنگ كن . هيچكس نمانده بود ، و آنكه از تيه بيرون شدند فرزندان ايشان بودند و آن قوم همه شده بودند مگر يوشع بن نون و كالب بن يوفنا ، و كالب يار يوشع بود ، و ايشان آن دو مرد بودند كه خداى تعالى گفت : * ( قال رَجُلانِ من الَّذِينَ يَخافُونَ أَنْعَمَ الله عَلَيْهِمَا ادْخُلُوا عَلَيْهِمُ الْبابَ 5 : 23 ) * .\r\nپس يوشع لشكر بكشيد تا بدان شهرستانها ، نخست به شهر اريحا رسيد و با\r\n","description":"","footnote":"","page_name":" 371 ","page_number":425},
  {"content":"\r\nايشان حرب كرد و بستد ، و هر چه اندر آنجا مرد بود همه را بكشت و هر مردى را از ايشان كه بر زمين افگندى ، ده تن از بنى اسرائيل گرد آمدندى و شمشير بر گردنش همى زدندى و گردن يك مرد به صد زخم توانستند زدن . و از آنجا به شهر ايليا شدند و همچنين بگذشتند و برفتند و به شهر بلقا شدند ، و آن بزرگتر بود و با حصار بود و جاى ملك آنجا بود و اندر او سپاه بسيار . و به ميانشان يكى بنده بود خداى را مسلمان ، و هم از ايشان بود به خلق و قوّت ، و نام او بلعام باعور . خداى را پرستيدى و نام بزرگ خداى دانست ، و هر چه از خداى تعالى بخواستى او را بدادى بدان نام بزرگ .\r\nبنى اسرائيل گرد حصار بگرفتند و با ايشان حرب كردند . مردمان شهر پيش بلعام گرد آمدند و او را گفتند دعا كن تا اين سپاه باز گردد . بلعام گفت : اين سپاه خداى من است بر ايشان دعا نكنم . شما به دين موسى بگرويد تا خداى عزّ و جلّ اين سپاه از شما بگرداند . پس بنى اسرائيل شش ماه به در شهرستان بلقا نشسته بودند و حرب همى كردند و بلعام را خواهش كردند كه دعا كن و او نكرد .\r\nاندر اخبار تفسير چنان است كه آن ملك را نام بالق بود و آن شهرستان را از بهر آن بلقا نام كرده بودند . پس چون كار سخت شد ، ملك دارى بفرمود زدن و بلعام را بياورد و گفت : اگر دعا نكنى ترا بفرمايم تا بر اين دار كنند . بلعام از كشتن بترسيد و دعا كرد . و خداى تعالى قصّهء او اندر قرآن ياد كرده است : * ( وَاتْلُ عَلَيْهِمْ نَبَأَ الَّذِي آتَيْناه آياتِنا 7 : 175 ) * . گفتا : يا محمّد ! بر خوان بر اهل مكّه خبر آن كس كه نام بزرگ او را دادم ، خويشتن را از نام بيرون آورد چون پوستى كه از كسى بياهنجى ، و ابليس را متابع شد و از راه بگشت . * ( وَلَوْ شِئْنا لَرَفَعْناه بِها وَلكِنَّه أَخْلَدَ إِلَى الأَرْضِ وَاتَّبَعَ هَواه 7 : 176 ) * ، يعنى مال الى الدّنيا . و اگر خواستمى كه او را بدان نام نگاه داشتمى تا دست آن ملك به دو نرسيدى ، و ليكن او بدين جهان ميل كرد و هوا را متابع گشت .\r\nو به تفسير قتاده اندر چنين است : * ( لَوْ شِئْنا لَرَفَعْناه بِها 7 : 176 ) * و لو شئنا لفهمنا ان يدعونا لندفع عنه الملك و لكنه مال الى الارض فلم تفهمه هذا عقوبة له على ميله الى الدنيا . گفت : اگر خواستيمى او را فهم دادمى تا ما را بخواندى تا شرّ آن ملك از او\r\n","description":"","footnote":"","page_name":" 372 ","page_number":426},
  {"content":"\r\nباز داشتمى ، و ليكن چون او ميل به دنيا كرد او را عقوبت كردم و آن نام بر وى بپوشيدم تا از آن ملك بترسيد و بر بنى اسرائيل دعا كرد . و اندر اخبار و تفسير از عبد الله عباس روايت كنند كه ملك او را بيم نكرد و ليكن او را خواهش كرد ، اجابت بكرد ، پس او را خواسته داد بسيار . و يكى زن بود اين بلعام را ، آن زن بر دين ملك بود . بلعام را خواهش كرد و گفت : اگر بر اين سپاه دعا نكنى تا باز گردند من از تو جدا شوم . بلعام بدان خواسته ميل كرد و از بهر آن زن هوا را متابع شد و ايشان را اجابت كرد كه دعا كنم . و اين خبر با آيت قرآن موافقتر است كه خداى تعالى مىگويد : * ( وَلكِنَّه أَخْلَدَ إِلَى الأَرْضِ وَاتَّبَعَ هَواه 7 : 176 ) * . يعنى بسبب المراة .\r\nو اين ملك شش ماه با او اندر سخن بود تا او را دعا كند ، پس اجابت كرد . [ a 72 
  ] و آن شب همى بود تا روز . چون لشكر يوشع بر در حصار تعبيه كرد ، بلعام از در حصار بيرون آمد بر خرى نشسته ، و پيغمبران همه بر خر نشستندى و اوليا همچنين ، زيرا كه بر نشست خر تواضع بود و بر نشست اسب و ديگر مركب كبر بود . پس چون از در حصار بيرون آمد بر خر نشسته ، آهنگ سر كوه كرد كه آنجا بر شود و دعا كند .\r\nخر بايستاد و نرفت ، و سپاه بنى اسرائيل حرب همى كردند و ملك بر منظر حصار نشسته بود و بلعام را نگاه همى كرد تا كجا شود و چه كند . چون خر بايستاد او جايز نداشت خر را زدن ، و خواست كه از خر فرود آيد .\r\nو اندر اخبار تفسير چنان است كه خداى عزّ و جلّ خر را با او به سخن آورد تا او را گفت : كجا مىشوى ؟ ويحك اندر آتش همى شوى . تا حجّت خداى عزّ و جلّ بر او درست كرد . پس او بازگشت و دانست كه خطا كرد . پس روى خر باز گردانيد تا باز حصار آيد . ابليس به راه اندر پيش او آمد و خود را به دو نمود و گفت : يا بلعام چرا بازگشتى ؟ گفت : اين خر با من به سخن آمد و مىگويد : مشو بدين دعا كردن ، من خود دانم كه نبايد شدن . ابليس گفت : اين كار ديو است ، ترا اين ديو نمود كه خر هرگز سخن نگويد ، و ترا صواب آن است كه اين دعا بكنى تا اين لشكر باز گردد و اين خلق محلّ تو ببينند بر خداى تعالى به بازگشتن اين سپاه . پس آنگاه اين قوم را به خداى تعالى خوانى و به تو بگروند و فرمان تو كنند . تو خداى را بخوان تا ترا\r\n","description":"","footnote":"","page_name":" 373 ","page_number":427},
  {"content":"\r\nپيغمبرى دهد و تو پيغمبر ايشان باشى و اين خواسته كه ترا داده‌اند بر تو بماند ، و اين زن نيز با تو بماند .\r\nبلعام عزم درست كرد بر دعا كردن ، بلعام از خر فرود آمد و خر را دست باز داشت و خود پياده بر سر كوه شد و دعا كرد . و سپاه بنى اسرائيل حرب همى كردند هر چه سختتر . پس گوشهء آن سپاه بازگشت و هزيمت شد . يوشع متحيّر گشت و از اسب فرود آمد و روى بر خاك نهاد و با خداى تعالى مناجات كرد و گفت : يا ربّ بنى اسرائيل با چندين صبر كه كردند شش ماه بر در اين حصار ، و دانند كه مردمان اين شهر دشمناناند و گشادن حصار نزديك آمد ، و دانند كه غنيمت بسيار به دستشان خواهد آمد و همى باز گردند ، اين نيست مگر به حكم تو . پس خداى عزّ و جلّ يوشع را گفت : اندر ميان ايشان يكى بنده است مرا گرامى ، و من نام بزرگ خويش او را داده‌ام . او مرا بدان نام بخواند . من اين سپاه باز گردانيدم .\r\nيوشع گفت : يا ربّ اين نام بزرگ خويش از او بستان تا ديگر باره به ناشايست دعا نكند . خداى تعالى نام بزرگ و هدى و ايمان و لباس تقوى همه از سر بلعم بركشيد ، چنان كه گفت : * ( فَانْسَلَخَ مِنْها 7 : 175 ) * . يوشع از اين آگاه شد و سر از سجود بر گرفت و و از پس بنى اسرائيل بشد و ايشان را باز خواند و ديگر باره گرد حصار بگرفتند و حرب كردند . بلعام باز دعا كرد و هر چند بر بنى اسرائيل دعا كرد ، ايشان حرب همى كردند و نزديكتر همى آمدند و سپاه دشمن همى شكستند . ملك گفت : يا بلعام ! دعاى تو ديگر گونه گشت ، هر چند ما را دعا كنى بر ما همى آيد . بلعام دانست كه خداى عزّ و جلّ بر او خشم گرفته است . ملك را گفت : اى ملك ! خداى آسمان بر من خشم گرفت و دعاى من رد كرد و اجابت نمىكند ، اكنون به حيلت و تدبير اين لشكر را از شما باز گردانم . و آن روز تا شبانگاه بنى اسرائيل حرب كردند . چون شب اندر آمد همه بر جاى فرود آمدند .\r\nديگر روز ملك بلعام را بخواند گفت : چه حيلت بايد كردن ؟ و بدان شهر اندر زنان بودند نيكو روى . بلعام گفت : هيچ سپاه نيست كه ايشان زنا كنند كه نه خداى نصرت از ايشان باز گيرد ، و بنى اسرائيل بر زنان مولع و حريصاند . چون ببينند كه\r\n","description":"","footnote":"","page_name":" 374 ","page_number":428},
  {"content":"\r\nاين زنان از حصار بيرون شوند ، همه بر زناكردن رغبت كنند و فساد اندر ميان ايشان افتد و نصرت از ايشان بشود . اكنون تو اين زنان را از حصار بيرون فرست تا به لشكرشان بپراگنند ، و بفرماى كه هر مردى كه دست بديشان فراز كند فرمان كنند بر زنا ، چون بسيار گردد ، نصرت از ايشان بشود .\r\nچون زنان به لشكر شدند ، خداى عزّ و جلّ يوشع را گفت : هر مرد كه با اين زنان زنا كند و مرد او را به خانه برد كه زنا كند ، از آسمان طاعون آيد و هر دو ، زن و مرد بميرند . پس ملك همچنان كرد كه بلعام فرمود و آن زنان را به لشكر بنى اسرائيل فرستاد ، و هر كس از ايشان كه زنى را به خيمه برد و با او زنا كرد هم اندر زمان طاعون آمد از آسمان و هر دو بمردند . و مردى بود نام او زمرى بن سلم و او از سبط شمعون بود ، زنى را به خيمه برد كه اندر ميان اين زنان از او نيكوتر نبود و با او بخفت تا نزديك نيمروز ، او را طاعون نيامد . و هر زنى كه با مردى بخفتى او را طاعون آمدى و هر دو بمردندى .\r\nبنى اسرائيل چون آن هلاك ديدند ، آهنگ بازگشتن كردند و يوشع به لشكر همى گشت و مىگفت : اى بنى اسرائيل ! مكنيد و اين زنان را از خويشتن جدا كنيد كه همه هلاك شويد . پس مردى بود از فرزندان هارون عليه السّلام نام او فيحاص بن عيران بن هارون ، مردى با قوّت و شجاع بود ، برخاست و به خيمه اندر شد سوى [ زمرى 
  ] و او با زنى خفته بود . سر نيزه بزد و آن مرد را با زن بر سر [ b 72 
  ] نيزه كرد و بيرون آورد و نذر كرد اگر مردى با زنى بگيرد در زنا با او همچنان كند . پس بنى اسرائيل از بيم او همه زنان را از خيمه ها بيرون كردند . و بنى اسرائيل آنچه مانده بودند سوى يوشع گرد آمدند و توبه كردند . خداى عزّ و جلّ آن طاعون را از ميان ايشان برداشت . وقت نماز پيشين نگاه كردند هفتاد هزار مرد بمرده بودند به طاعون ، و اين همه كسها آن بودند كه زنا كرده بودند .\r\nو از بنى اسرائيل هر چه فرزندان فيحاصاند ، آن گروه ايشان را بر خويشتن مهتر دارند ، و چون گوسپند كشند و خواهند كه خداى عزّ و جلّ از ايشان بپذيرد ، سر و دست و پاى آن گوسپندان فرزندان فيحاص را دهند و گويند : فيحاص اين دو تن را\r\n","description":"","footnote":"","page_name":" 375 ","page_number":429},
  {"content":"\r\nكه زنا كرده بودند ، بر سر نيزه كرد و راست كرده يك زمان به دندان گرفت و يك زمان بر سر نهاد و يك زمان نيزه بر پهلوى خويش نهاد و مىداشت تا خداى عزّ و جلّ آن طاعون بر گرفت . و اگر او چنان نكردى آن روز بنى اسرائيل همه هلاك شدندى . پس چون طاعون برخاست ، ايشان بياسودند .\r\nديگر روز آدينه بود ، يوشع بنى اسرائيل را به حرب آورد و خداى عزّ و جلّ زمين را فرمود تا بلرزيد و باروى حصار بيفتاد ، و از پس نيمروز بنى اسرائيل خويشتن را به حصار اندر افگندند و ملك ايشان را بكشتند و بلعام را بكشتند و بر دار كردند ، و شمشير اندر نهادند و مىكشتند . و شب نزديك آمد و ايشان از كشتن باز ايستادند كه شب شنبه ايشان را كار نشايد كردن به شريعت تورات اندر ، و جز به عبادت مشغول نشوند ، و كارزار هنوز تمام نشده بود . يوشع ترسيد كه ايشان روز شنبه گرد آيند و دانند كه بنى اسرائيل حرب نكنند اندر روز شنبه و غلبه گيرند . پس خداى عزّ و جلّ را دعا كرد تا آفتاب را باز گردانيد و دو ساعت اندر روز افزون كرد تا بنى اسرائيل كارزار تمام كردند و آن جبّاران را همه هلاك كردند و فتح بكردند . پس شب اندر آمد ، ايشان دست باز داشتند آن شب و ديگر روز تا شبانگاه .\r\nچون يكشنبه بود يوشع بنشست . و اندر شريعت تورات غنيمت حلال نبود و هر چه مسلمانان از غنيمت كافران بيافتندى گرد بايستى كردن و بسوختن ، و اگر يك رشته حاضر نبودى ، آتش آنچه حاضر بودى نسوختى ، دانستندى كه چيزى باز گرفته‌اند ، و چون آتش غنيمت را بسوختى ، دانستندى كه آن جهاد پذيرفته شد ، و اگر نسوختى علامت ناپذيرفتن بودى . پس روز يكشنبه يوشع به ميان ايشان بنشست و غنيمت گرد كردند . يك تن از ايشان چيزى بدزديده بود ، آتش غنيمت را نسوخت . يوشع اندوهگن شد . خداى عزّ و جلّ فرمود كه قرعه زن ميان اسباط .\r\nقرعه زد . دزديده پيدا آمد بر مردى نام او عاجزان . پس آن چيز بر سر آتش نهادند .\r\nآتش آن همه چيزها را بسوخت .\r\nآنگاه يوشع گفت : بدان شارستان بلقا اندر شويد كه خداى عزّ و جلّ شما را ميراث داد از جبّاران ، و چون شما به دو اندر شويد ، سر سوى زمين كنيد و به سجود و\r\n","description":"","footnote":"","page_name":" 376 ","page_number":430},
  {"content":"\r\nخداى را دعا كنيد و بگوييد : حطَّة حطَّة ، و اين لغت عبرانى است ، معنيش آن بود :\r\nحطَّ عنّا خطايانا . يا ربّ ! گناهان ما را از ما بيفگن ، تا خداى عزّ و جلّ اين جهاد از شما بپذيرد و گناهان شما را عفو كند آنكه با زنان زنا كرديد و آنكه غنيمت حلال داشتيد ، تا گناهان شما و پدران شما را عفو كند كه موسى را گفتند ما با تو نياييم بدين حرب ، و اندر تيه بماندند . چون شما اين دعا بكنيد و بگوييد حطَّه حطَّه ، و خداى را زارى كنيد ، گناهان شما را عفو كند .\r\nو گروهى گفتند آن شهرستان ايليا بود ، و بر زمين هيچ جايى نيست پرنعمتتر از آنجا ، و آن به آخر بيت المقدّس است . و خداى اندر قرآن اين قصه ياد كرده است : * ( وَإِذْ قُلْنَا ادْخُلُوا هذِه الْقَرْيَةَ فَكُلُوا مِنْها حَيْثُ شِئْتُمْ رَغَداً وَادْخُلُوا الْبابَ سُجَّداً وَقُولُوا حِطَّةٌ نَغْفِرْ لَكُمْ خَطاياكُمْ وَسَنَزِيدُ الْمُحْسِنِينَ 2 : 58 ) * .\r\nپس آنكه نيكوكاران بودند فرمان بردند . خداى عزّ و جلّ گفت : آن گناهان شما را به فضل و كرم عفو كردم و آن زمين ايشان را ميراث دادم و هنوز به فرزندان ايشان مانده است .\r\nو گروهى ظالمان بودند كه فرمان خداى عزّ و جلّ نبردند ، و بدين سخن كه گفت :\r\nبگوييد حطَّة حطَّة فسوس كردند و آن را بدل كردند ، و چون از در اندر شدند سر سوى آسمان كردند و گفتند : حنطة حنطة . ما را گندم ده كه ما از تيه بيرون آمده‌ايم و دير است تا هيچ دانه نخورديم . چنان كه خداى گفت : * ( فَبَدَّلَ الَّذِينَ ظَلَمُوا قَوْلًا غَيْرَ الَّذِي قِيلَ لَهُمْ 2 : 59 ) * . و آن مردم كه اين سخن گفتند ، هفتادهزار مرد بودند و بدين فسوس خداى عزّ و جلّ بر ايشان خشم گرفت و از آسمان آتش فرستاد و همه را بسوخت .\r\n* ( فَأَنْزَلْنا عَلَى الَّذِينَ ظَلَمُوا رِجْزاً من السَّماءِ بِما كانُوا يَفْسُقُونَ 2 : 59 ) * . و اندر اين قصّه عبرتى بزرگ است تا كس بر قول خداى استخفاف نكند و شك نكند به قول خداى .\r\nپس از آن اندر زمين بيت المقدّس شهرستانى بود نام او [ a 73 
  ] عانى ، و اندر او خلقى بسيار بتپرست . يوشع بنى اسرائيل را بر در آن شهرستان فرود آورد و آنجا حرب كرد و آن شهرستان بستد ، و دوازده هزار مرد را بكشت و ملك آن شهر را بيرون آورد و بر دار كرد . و از پس آن شهرستانها اندر كوهها بود با مردم بسيار و\r\n","description":"","footnote":"","page_name":" 377 ","page_number":431},
  {"content":"\r\nنعمتهاى فراخ . هم اندر زمين شام يكى كوه بود كه آن را غمّا خواندند و يكى ديگر صصون . يوشع با سپاه آهنگ آن مردمان كرد كه بر آن كوه بودند . آن مردمان زينهار خواستند و به دو بگرويدند و دين موسى بپذيرفتند . يوشع از ايشان بازگشت و ديگر كوهها بود با مردم و با نعمت بسيار ، يكى را نام اروى و ديگرى اسلم و ايشان را ملكى بود نام او بارق ، و ملكى بزرگ بود با خواستهء بسيار . و ايشان نيز چون يوشع آهنگ ايشان كرد زينهار خواستند .\r\nيوشع زينهار داد و اندر گذشت و روى سوى مغرب نهاد . و پنج شهر بود به هر شهرى ملكى ، و هر پنج ملك بيعت كردند كه با يوشع حرب كنند . يوشع سپاه سوى ايشان كشيد و حرب كرد و هزيمتيان كردشان ، و ملكان بگريختند و به غارى اندر شدند ، و يوشع با سپاه از پس برفت و بسيار از ايشان بكشت ، و خداى عزّ و جلّ [ سنگچه 
  ] فرستاد بر آن هزيمتيان . هر مردى را كه آن [ سنگچه 
  ] برسيدى هم بر جاى به مردى . و مردم از [ سنگچه 
  ] بيش مردند كه به شمشير . چون يوشع از آن هزيمتان بپرداخت ، باز آن شهرها شد و هر پنج شهر بگرفت و آن پنج ملك را از غار بيرون آورد و بر دار كرد . و خبر آمد كه اهل آن كوهها كه زينهار خواسته بودند عهد بشكستند و دين دست بازداشتند .\r\nيوشع بيمار بود ، نتوانست سپاه بردن . دعا كرد تا نعمتها از ايشان بشد و درويش گرديدند و به مزدورى افتادند و هيزمكشى مىكردند ، و آن ملك را دعا كرد تا درويش گشت و صدقه خواه شد . و يوشع به همان بيمارى بمرد و صد و بيست ساله بود و سى سال از مرگ موسى رفته بود .\r\nپس كالب بن يوفنا و حزقيل بر تدبير بنى اسرائيل ايستادند ، و كالب از سبط شمعون بن يعقوب بود و حزقيل از سبط يهودا بن يعقوب . و ايشان ملكى بنى اسرائيل بگرفتند و همه بنى اسرائيل ايشان را فرمانبردار شدند . پس روى به مصر نهادند و گذرشان بر آن ملك بارق بود . با آن مرتدان حرب كردند و بارق بگرفتند و از ايشان ده هزار بكشتند ، و ديگران به هزيمت شدند و همه به زمين يمن و شام افتادند ، و آن نعمتها از ايشان بشد و همه به غربت و مذلَّت افتادند دعاى يوشع را . و آن ملك را هر\r\n","description":"","footnote":"","page_name":" 378 ","page_number":432},
  {"content":"\r\nدو انگشت بزرگ ببريدند تا هر دو دست او از كار بشد ، و آن را ابهام خوانند و بىآن هيچ كار نتوان كردن .\r\nو اين بارق ملكى بود حربهاى بسيار كرده و ملوك بسيار قهر كرده ، و رسمش چنان بود كه هر ملكى را كه بگرفتى رگهاى دستش ببريدى تا سست شدى ، پس ايشان را به خانه اندر كردى ، و چون طعام خوردى ، آن ملك بىدست گرسنه را پيش خود خواستى و به پاى كردى ، پس پاره پاره نان پيش او فگندى و ايشان به روى اندر افتادندى و از گرسنگى نان پاره به دندان برگرفتندى چنان كه سگ . و هر روز كه خوان بنهادندى و به نان خوردن نشستندى هفتاد تن را از ملكان و بزرگان زمين گرسنه از زندان بيرون آوردى بىدستها ، و او نان خوردى و ايشان پيش او ايستادندى ، و او عادت خود به كار داشتى ، تا خداى عزّ و جلّ به عقوبتى چنان گرفتار كردش ، و كالب بن يوفنا انگشتان او ببريد و او نان پاره از زمين همچنان بربايستى گرفتن به دهن چون سگ .\r\nپس كالب و حزقيل بنى اسرائيل را باز مصر آوردند از پس آنكه چهل سال به تيه اندر بودند ، و بيست سال به شام و يمن و مغرب اين حربها كرده . و گروهى بسيار از بنى اسرائيل به زمين بيت المقدّس بماندند و هنوز تا امروز فرزندان ايشان اندر دين موسى بمانده‌اند . پس كالب به مصر بمرد و حزقيل تدبير بنى اسرائيل كرد و ايشان همه فرمان او كردند .\r\n","description":"","footnote":"","page_name":" 379 ","page_number":433},
  {"content":"\r\n\r\nپادشاهى زو بن طهماسب بن منوچهر الملك\r\nگفته بوديم پيش از اين اندر اين كتاب كه نبوّت موسى عليه السّلام اندر عهد منوچهر بود ، و منوچهر ملك عجم بود و به زمين بابل . و اين همه كارها كه اندر بنى اسرائيل [ بود 
  ] به زمين مصر و شام و تيه ، همه اندر عهد ملك منوچهر بود ، و او ملكى بود با داد و عدل .\r\nچون موسى به تيه اندر بمرد ، اين منوچهر را پسرى بود نام وى طهماسب ، گناهى بكرد و منوچهر بر او خشم گرفت و قصد او كرد كه بكشدش . و اين طهماسب دختر خويش را به زنى داشت . آنگاه سرهنگان منوچهر برخاستند و از منوچهر خون پسرش بخواستند . منوچهر او را بديشان بخشيد بدان شرط كه از پادشاهى منوچهر بيرون شود ، و دخترش را فرمود كه اندر كوشكى باز داشتند ، از بهر آنكه منجّمان حكم كردند كه طهماسب را از اين دختر فرزندى آيد كه اين ملك تو او را بود .\r\nپس طهماسب از پيش پدر بشد و به تركستان رفت و حيلت كرد و آن دختر را از آن كوشك بدزديد و پيش خويشتن برد آنجا ، پسرى آمدش نام او زو نهاد . آنگاه منوچهر بشنيد و از او خشنود شد و او را باز خواند . از پس سه سال طهماسب پيش پدرش باز شد . [ b 73 
  ] و اين پسرش خرد بود .\r\nطهماسب بمرد پيش از منوچهر . و منوچهر نيز بمرد ، و اين زو كوچك بود ملك نتوانست داشتن ، و افراسياب ترك آگاه شد كه كار ايران ضعيف شده است ، بيامد و\r\n","description":"","footnote":"","page_name":" 380 ","page_number":434},
  {"content":"\r\nملك عجم بگرفت و بر ايشان جورها كرد و رسمهاى منوچهر بگردانيد از عدل و داد ، و شهرها خراب كرد و آبها خشك شد و پنج سال قحط بر ايشان افتاد ، و اندر جور افراسياب بماندند دوازده سال .\r\nپس زو بزرگ شد و بيرون آمد و سپاه او را بيعت كردند و با افراسياب حرب كردند و او را از ايران زمين بيرون كردند و باز تركستان شد . و آن روز كه افراسياب را هزيمت كرد و عجم از جور و ستم او رهايى يافتند ، آبان روز بود از ماه آبان ، و عجم را آن روز عيدى باشد چون نوروز و مهرگان .\r\nو اين زو ملكى بود با عدل و داد ، و هر ملكى كه افراسياب ويران كرده بود آبادان كرد و چشمه هاى بسيار و جويها بگشاد ، و مردمان را كشت [ و 
  ] و زر فرمود و هفت سال خراج از مردمان برگرفت ، و هر كجا نظرى بايستى كردن بكرد تا جهان آبادان شد . و آنجا كه امروز بغداد است از دو جانب شهر كرد و آن را امروز بغداد خوانند و آن روز مدينة العتيقه گفتندى . و سه روستا بنا كرد و آن امروز آبادان است و به ديوان اندر است ، يكى را [ زاب 
  ] الاعلى خوانند و يكى را [ زاب 
  ] الوسطى و يكى را [ زاب 
  ] الصغرى . و بفرمود تا به كوهها اندر شدند ، هر كجا گياه يافتند خوشبوى بياورند و آن همه اندر بوستانها بنشاندند ، و به تدبير خويش طعامها فرمود كه كس هرگز چنين نديد و ندانست ساخت ، تا از آن طعام پوست خلق فراخ گشت .\r\nو هر سالى بر زمين غزو كردندى ، و هر خواسته كه آوردى همه به سپاه و لشكر بخشيدى و هيچ به خزانهء خويش نفرمودى بردن تا خلق همه به دو بياراميدند . و اندر نام او اختلاف كردند و چنين گفتند كه او را دو نام بود ، گروهى گفتند [ زاب 
  ] و گروهى گفتند : زاغ . و گروهى گفتند : نه از فرزندان منوچهر بود ، از فرزندان افريدون بود . و ليكن همه متّفقاند كه ملكى دادگر بود و جهان بر دست او آبادان گشت و نرخها ارزان شد . و او را وزيرى بود گرشاسپ نام از فرزندان افريدون ، و با آن دادگرى سه سال پادشاهى كرد .\r\n","description":"","footnote":"","page_name":" 381 ","page_number":435},
  {"content":"\r\n\r\nپادشاهى كيقباد الملك\r\nو از پس زو ملكى بنشست اندر عجم نام او كيقباد از فرزندان منوچهر ، و دخترى از مهتران تركستانى به زنى داشت ، و او را از آن زن پنج فرزند آمد نامهاى ايشان يكى كىافنه و ديگر كىپشين و ديگر كى كاوس و چهارم كى آرش و پنجم كى بيه . و به زبان پهلوى كى ملك نيك بود ، و اين همه پسران كيقباد بودند .\r\nو وى ملكى بود با عدل و داد و جهان آبادان داشت . از رعيّت هيچ نستد مگر عشر . و نشست به بلخ داشت بر لب جيحون ، بر آن حد كه ميان او بود و آن تركستان .\r\nو صد سال پادشاهى كرد . و آن قصّه هاى بنى اسرائيل كه از پس موسى بود همه اندر روزگار [ او 
  ] بود .\r\n","description":"","footnote":"","page_name":" 382 ","page_number":436},
  {"content":"\r\n\r\nخبر حزقيل النّبى عليه السّلام\r\nو چون موسى بمرد يوشع پيغمبر بود ، و يوشع بمرد كالب پيغمبر گشت و پس از او حزقيل . و تدبير بنى اسرائيل به حزقيل افتاد . و مفسّران گويند او ذو الكفل بود .\r\nو اندر بنى اسرائيل به دعاى هيچكس مرده زنده نشد الَّا به دعاى موسى و عيسى و ذو الكفل عليهم السّلام . و اين همه را خداى عزّ و جلّ اندر قرآن ياد كرده است ، از موسى آن بود كه گفت : * ( ثُمَّ بَعَثْناكُمْ من بَعْدِ مَوْتِكُمْ لَعَلَّكُمْ تَشْكُرُونَ 2 : 56 ) * . و آن عيسى آن است كه گفت : * ( وَأُحْيِ الْمَوْتى بِإِذْنِ الله 3 : 49 ) * . و ذو الكفل را گفت : * ( أَ لَمْ تَرَ إِلَى الَّذِينَ خَرَجُوا من دِيارِهِمْ وَهُمْ أُلُوفٌ حَذَرَ الْمَوْتِ فَقالَ لَهُمُ الله مُوتُوا ثُمَّ أَحْياهُمْ 2 : 243 ) * .\r\n","description":"","footnote":"","page_name":" 383 ","page_number":437},
  {"content":"\r\n\r\nقصّه ذو الكفل\r\nاين چنان بود كه بنى اسرائيل را به حرب كافران خواند به فرمان خداى ، و ايشان اجابت نكردند و از مرگ بترسيدند ، و طاعون بر ايشان افتاد و هر روز خلقى به طاعون بمردندى . و گروهى از شهر بيرون آمدند و از آن شهر بگريختند . چون از شهر بيكبار بيرون آمدند ، خداى تعالى ايشان را همه بميرانيد . پس آن خلق كه در شهر بودند بيرون شدند و ايشان را بديدند و از بسيارى كه بودند به گورشان نتوانستند كردن ، آنگاه ديوارى گرد ايشان بر آوردند تا ددان ايشان نخورد . و ساليان بسيار بر او بگذشت و آفتاب تابستان و سردى زمستان بر ايشان بگذشت و اندامشان جدا شد و گوشتشان بريزيد . آنگاه حزقيل روزى از شهر بيرون شد و بديشان نگاه كرد ، بخشايش آمدش . خداى را دعا كرد تا همه را زنده كرد و به شهر آمدند تا باز بمردند . و چنين گويند كه هر كه از نسل ايشان است از تن او بوى مرده آيد . چون حزقيل بمرد ، و ندانم كه عمرش چند بود ، گروهى اندر بنى اسرائيل بت پرستيدند و دين موسى دست باز داشتند ، و به شام اندر به هر شهرى ملكى بنشست ، و سالها بر آمد و شريعت دست باز داشتند . پس الياس را خداى عزّ و جلّ پيغمبرى داد .\r\n","description":"","footnote":"","page_name":" 384 ","page_number":438},
  {"content":"\r\n\r\nقصّهء الياس النّبى عليه السّلام\r\nچون سال بسيار بر آمد ، خداى عزّ و جلّ الياس را پيغمبرى داد . به شهرى از شهرهاى شام اندر ملكى بود و بتى داشت بزرگ و مردم را فرمودى كه آن بت پرستند و نام آن بت بعل بود . و خداى عزّ و جلّ گفته است : * ( أَ تَدْعُونَ بَعْلًا وَتَذَرُونَ أَحْسَنَ الْخالِقِينَ 37 : 125 ) * . پس الياس بيامد و مردمان را به خداى خواند و از بعل پرستيدن نهى كرد و شريعت و دين موسى تازه كرد . و الياس از فرزندان هارون بود و نسب او : الياس بن ياسين بن فيحاص بن [ العيزار 
  ] بن هارون بن عمران بود .\r\nگروهى گويند زنى نيكوروى اندر بنى اسرائيل بود بعل نام ، او را پرستيدندى و ملك شهر نيز هم او را پرستيدى . پس الياس بيامد و آن ملك را با آن خلق به خداى خواند . ملك بگرويد و آن مردمان نگرويدند ، و ملك خلق همه شهر را هلاك نتوانست كردن . الياس را وزير كرد و نيكو همى داشت ، و هر دو خداى را همى پرستيدندى . چون روزگار برآمد ، ملك نيز پشيمان گشت و باز پرستيدن بت گرفت ، و الياس از او جدا شد و خداى را دعا كرد . خداى عزّ و جلّ الياس را گفت :\r\nما آسمان را فرمانبردار تو كرديم . الياس گفت : يا ربّ ! باران را از آسمان باز گير .\r\nسال ديگر باران نيامد و قحط خاست .\r\nايشان الياس را طلب كردند كه بكشند ، گفتند : اين قحط [ را 
  ] سبب اوست . و الياس پنهان شد اندر آن شهر به خانه‌اى . و آن قحط سه سال بماند و خلقى بسيار و\r\n","description":"","footnote":"","page_name":" 385 ","page_number":439},
  {"content":"\r\nچهارپايان و مرغان بمردند ، و اندر آن نواحى كس نان نيافت مگر الياس ، تا چنان شد كه هر جا نان بيافتندى گفتندى الياس اينجا بوده است . و الياس به خانهء گنده پيرى اندر شد و او را پسرى بود نام او اليسع و مقعد و مبتلا بود . الياس دعا كرد و خداى عزّ و جلّ او را درست گردانيد ، و آن پير زن او را به الياس داد تا خدمت وى همى كرد . و اليسع بن اخطوب بود و از گرسنگى تباه شده بود . چون الياس به خانهء ايشان شد او را دعا كرد و خداى عزّ و جلّ او را نان داد و بهتر شد .\r\nپس پير زن گفت : اين پسر مرا زنده كردى و مرا نان نيست كه به دو دهم ، او را به تو دادم تا ترا خدمت كند ، و او را به الياس داد . الياس آن شب آنجا بود . ديگر روز با اليسع برفت و هر كجا الياس شدى اليسع با او بودى . تا سه سال بر آمد بر آن قحط ، آنگاه الياس از آنجا كه بود بيرون آمد با اليسع ، و آن ملك را گفتند : سه سال است كه شما به تنگى اندريد ، و اين كه شما همى پرستيد شما را فرياد نتواند رسيدن ، اگر فرياد تواند رسيدن او را خواهش كنيد تا شما را از اين سختى برهاند ، و اگر او نتواند من خداى خويش را بخوانم تا شما را از اين سختى برهاند بر آن شرط كه او را پرستيد . گفت : راست گويد . آنگاه آن بت را از شهر بيرون بردند و هر چند او را خواندند اجابت نيامد .\r\nالياس دعا كرد هم اندر ساعت باران آمد و غلَّه بر رست و گياه از زمين پديد آمد .\r\nچون روزگارى بر آمد ، باز ديگر باره كافر شدند . و الياس آن دعا از بهر آن كرد كه خداى به دو وحى فرستاد كه يا الياس ! اين چندين خلق مرا از دد و دام و چهار پاى هلاك كردى . الياس گفت : يا ربّ ! چنان كه هلاك ايشان به دعاى من كردى ، رستگارى ايشان نيز به دعاى من كن . پس چون ديگر باره كافر شدند ، الياس را [ دل 
  ] از ايشان بگرفت و از ميان ايشان بيرون آمد ، و اليسع را خليفت خويش كرد .\r\nو خداى عزّ و جلّ الياس را زندگانى دراز كرامت كرد تا نفخ صور نخستين . و مسكن و مأواى او اندر بيابانها كرد و آنجا آرام داد . چون او بشد ، خداى عزّ و جلّ اليسع را كه خليفت او بود پيغمبرى داد .\r\n","description":"","footnote":"","page_name":" 386 ","page_number":440},
  {"content":"\r\n\r\nقصّهء اليسع النّبى عليه السّلام\r\nپس اليسع به ميان ايشان آمد ، و همه دين موسى دست باز داشته بودند . و اليسع تا زنده بود ايشان را به خداى همى خواند و چندين گاه اندر ميان ايشان بود . چون بمرد ، هيچ پيغمبر ديگر نبود ، و در ميان ايشان علما بودند كه خلق را پند همى دادندى و خداى ايشان را بركت داده بود .\r\nو به ميان ايشان اندر يكى تابوت بود آهنين ، و آن را سكينه خواندندى و بر او هيچ در و بند نبود ، و هيچكس ندانست كه اندر آنجا چيست . و گويند سرى بود آن تابوت را چون سر گربه . و هر كه را حاجتى بودى پيرامون تابوت شدى و خداى را بخواندى ، اجابت كردى حقّ عزّ و جلّ . و اگر ايشان را دشمنى آمدى ، آن تابوت را پيش حرب بردندى و بنهادندى ، از او بانگى آمدى چون بانگ گربه ، و خداى عزّ و جلّ از آن بانگ هيبتى اندر دل دشمنان افگندى و هزيمت شدندى . و بدان تابوت آرامش بود ايشان را ، چنان كه خداى عزّ و جلّ گفت : * ( فِيه سَكِينَةٌ من رَبِّكُمْ وَبَقِيَّةٌ مِمَّا تَرَكَ آلُ مُوسى وَآلُ هارُونَ 2 : 248 ) * .\r\nو مفسّران چنين گويند كه اندر آن تابوت از بقيّهء آل موسى عصا بود و از بقيّهء آل هارون عمامه بود ، و از آن ترنجبين كه اندر تيه بود قفيزى ، و آن دو لوح كه موسى به خشم بر زمين زد و بشكست . و آن تابوت از آهن بود و در دست موسى بود ، و از پس موسى در دست پيغمبران بودى تا به وقت اليسع . و پس از او در ميان\r\n","description":"","footnote":"","page_name":" 387 ","page_number":441},
  {"content":"\r\nبنى اسرائيل بماند تا از او به خداى عزّ و جلّ شفيع بردندى و شفاعتها خواستندى . و چون در حرب پيش صف بنهادندى ، بر دشمنان ظفر يافتندى . چون اليسع بمرد ، آن همچنان [ b 74 
  ] در دست ايشان اندر بماند .\r\nپس فساد اندر ميان بنى اسرائيل بسيار شد از خون ريختن و لواطه و راه زدن و خواستهء خلق به حلال داشتن . آنگاه از دين موسى دور شدند و شريعت موسى را سست گرفتند و كس بر دين موسى نماند . پس خداى عزّ و جلّ ملكان عمالقه را از يمن و مغرب بر ايشان مسلَّط كرد . و اندر بنى اسرائيل ملكى بود نامش ايلاق ، دشمنى بر او آمد از عمالقهء يمن . ايلاق بيمار بود نتوانست به حرب ايشان شدن ، سپاه را با تابوت بفرستاد . دشمنان مسلَّط شدند و بنى اسرائيل را بشكستند و تابوت را از دست ايشان بيرون كردند و ببردند .\r\nچون ايلاق را خبر آمد كه تابوت را ببردند ، از آن غم بر بستر بتركيد ، و دشمن شهر بگرفتند و بنى اسرائيل را ذليل كردند ، و تابوت را به مغرب فرستادند و اندر ميان ايشان كشتن گرفتند . و ايشان اندر آن سختى بماندند بىپيغمبر و بىدين و بىتابوت اندر ذلّ و خوارى چهارصد و شصت سال . آنگاه خداى عزّ و جلّ اشموئيل را عليه السّلام بفرستاد و طالوت را ملك داد ، و ايشان را ملكى بود نامش جالوت . و طالوت ملك بگرفت و بنى اسرائيل را بياورد و با جالوت حرب كرد و او را بكشت .\r\n","description":"","footnote":"","page_name":" 388 ","page_number":442},
  {"content":"\r\n\r\nقصّهء اشموئيل النّبى عليه السّلام\r\nبدين چهارصد و شصت سال نخستين كسى كه ملك بنى اسرائيل بگرفت ، ملك ايلاق بود و از نسل لوط بود ، نام او كوشان . پس برادرى بود [ كالب بن 
  ] يوفنا را و ملك بگرفت بنى اسرائيل را از كوشان برهانيد . پس ملكى بود نام او خفاوند . پس مردى برخاست [ نامش اهود بن جبرا 
  ] از سبط ابن يامين بن يعقوب ، و دست راستش شل بود [ و ملك بگرفت هشتاد سال . پس از كنعانيان ملكى بر ايشان مسلَّط شد نام او يافين بيست سال ملك بداشت 
  ] پس زنى برخاست [ از بنى اسرائيل 
  ] از فرزندان پيغمبران نام او ديوان ، و آن ملك را كه بود بكشت و مردى از قبل خويش ملك كرد نام او باراق ، و چهار سال ملك بود . پس از آن ملكى آمد هم از نسل لوط از زمين حجاز . پس ملكى آمد از بنى اسرائيل نام او جرحون . پس پسرش ايمك . پس پسر وى برخاست نام او فولغ ، و ايمك را بكشت و سه سال ملك داشت .\r\nپس ملكى آمد از بنى اسرائيل نام او بابين ، بيست و دو سال [ پادشا بود 
  ] . پس از فلسطين قومى آمدند و ملك بگرفتند چهل سال . پس ملكى بود از بنى اسرائيل نام او اليون . پس ملكى بود نام او عكون . پس قومى از فلسطين كه ايشان را بنو عمون خواندندى ، هيجده سال ملك بگرفتند . پس مردى برخاست نام او شمسون ، ايشان را براند و ملك بگرفت . پس مردى برخاست كاهن ، نام او عالى و ملك بگرفت تا دريا و سواحل ، و اين تابوت به دست مردمان [ عسقلان 
  ] افتاده بود . و اين كاهن\r\n","description":"","footnote":"","page_name":" 389 ","page_number":443},
  {"content":"\r\nملك همى داشت به ضعيفى ، و بنى اسرائيل را رنج همى رسيد .\r\nچون چهارصد و شصت سال تمام شد ، خداى عزّ و جلّ اشموئيل را پيغمبرى داد . و بنى اسرائيل بر دست جبابره تباه شده بودند و ملك ايشان را جالوت نام بود و از عمالقه بود ، و اشموئيل بن ريان ، طالوت را ملك ايشان كرد و تدبيرهاى ايشان همى كرد سى سال . و اين جالوت به ملك شام پيوسته بود از جبّاران و فرعونان ، و بنى اسرائيل به بلاى او اندر بودند و از خداى عزّ و جلّ پيغمبرى همى خواستند تا دين و شريعت موسى تازه گرداند ، و سى سال اندر اين آرزو بودند ، و از سبط انبيا هيچكس نمانده بودند . و سبط پيغمبرى سبط لاوى بن يعقوب [ بود 
  ] ، از آن سبط كه موسى و هارون بودند ، مردى بوده بود نام او ريان بن علقمه ، ايشان آگاه شدند كه او را زنى مانده است و او بار دارد .\r\nمردمان آن زن را نيكو همى داشتند . و اندر بنى اسرائيل عالمى بود بزرگوار ، نام او عيل ، و آن زن را تربيت همى كرد تا او را نگهبانى و محافظت مىكرد ، تا آن زن به وقت وضع حمل پسرى آورد او را اشموئيل نام كردند ، و اين عيل او را همى پرورد .\r\nچون هفت ساله گشت ، تورات و شريعت موسى بياموخت . و چون چهل ساله شد ، خداى عزّ و جلّ او را پيغمبرى داد . و اشموئيل عيل را چون پدر داشتى . شبى با عيل خفته بود . جبرئيل اشموئيل را بانگ كرد . بيدار شد گفت : يا باب ! تو خواندى مرا ؟\r\nگفتا : نه . گفت : كسى مرا خواند . گفتا : بخسب . ديگر شب و سديگر شب همچنان همى ديد . عيل اميد همى داشت كه خداى عزّ و جلّ اشموئيل را همى پيغمبرى دهد ، او را گفتا : اى پسر ! اگر ترا آواز دهند تو گوى لبيك و سعديك .\r\nپس جبريل يك شب خود را بر او پيدا كرد و پيغام خداى عزّ و جلّ بگزارد . عيل را گفت : اى پدر ! خداى تعالى مرا پيغمبرى داد و پيغام خويش به من فرستاد و جبريل خويشتن را بر من ظاهر كرد . عيل بنى اسرائيل را بشارت داد . و عيل را دو پسر بودند بزرگ ، و اندر سنّت قربان به شريعت موسى ايشان را حديث كرده بود و چيزى افزوده ، و عيل آن را خوار داشت و پسران را نهى نكرد . و چون اشموئيل گفت : مرا پيغمبرى آمد ، عيل گفت : اى پسر ! خداى عزّ و جلّ ترا هيچ پيغام داد سوى\r\n","description":"","footnote":"","page_name":" 390 ","page_number":444},
  {"content":"\r\nمن ؟ گفتا : بلى . گفتا : چه گفت ؟ گفت : يا عيل ! چرا دست باز داشتى قربان من ؟ و آن فرمودند و رسم نهادند كه من نگفتم اندر تورات ، و تو ايشان را نهى نكردى و محبّت ايشان ترا از دوستى و حرمت من بيشتر بود . [ a 75 
  ] به عزّت من كه خدايم كه دشمنى را بر تو مسلَّط كنم كه اين پسران ترا بكشد و اين علم از تو بستانم و هلاك كنم .\r\nعيل اندوهگين و بيمار شد . چون سپاه جالوت بيامدند و با بنى اسرائيل حرب كردند ، هر دو پسران عيل كشته شدند . و چون خبر به عيل آمد از آن غم زهره اش بتركيد و بمرد . و گروهى گفتند كه تابوت هنوز اندر دست بنى اسرائيل بود و اندر اين حرب بردند كه عيل با پسران فرستاده بود . چون بنى اسرائيل هزيمت شدند ، تابوت را ببردند و از بنى اسرائيل خلقى را اسير كردند . چون خبر به عيل رسيد ، با اشموئيل به يك جا نشسته بود ، گفت : خبر تابوت چيست ؟ گفتند : دشمن برد . عيل بخروشيد و بيفتاد و زهره اش بتركيد و بمرد ، و اين دشمنان برفتند . و اشموئيل پيغام بگزارد و پيغمبرى خويش ظاهر كرد . بنى اسرائيل او را بپذيرفتند و شادى كردند و گفتند :\r\nاكنون كه خداى ما را پيغمبرى داد ، اميد داريم كه ملكى نيز بدهد و ما را از دشمنان برهاند و تابوت با ما رساند . و ايشان را ملكى بود از بنى اسرائيل تا او را به ملك بنشانند و از دشمنان كين بخواهد و شكر كنند .\r\n","description":"","footnote":"","page_name":" 391 ","page_number":445},
  {"content":"\r\n\r\nخبر پادشاهى طالوت الملك\r\nخداى عزّ و جلّ قصّهء اشموئيل با طالوت اندر قرآن ياد كرده است و چنين گفت :\r\n* ( أَ لَمْ تَرَ إِلَى الْمَلإِ من بَنِي إِسْرائِيلَ من بَعْدِ مُوسى إِذْ قالُوا لِنَبِيٍّ لَهُمُ ابْعَثْ لَنا مَلِكاً نُقاتِلْ في سَبِيلِ الله 2 : 246 ) * . بنى اسرائيل اشموئيل را گفتند : دانى كه ما را ملكى نيست و كافران غلبه گرفتند ، خداى را دعا كن تا ما را ملكى دهد و ما فرمانبردار او باشيم و با دشمنان خداى تعالى حرب كنيم و ايشان را از زمين خويش بيرون كنيم .\r\nاشموئيل ايشان را گفت : اگر خداى شما را ملكى دهد شما او را فرمان نكنيد و حرب نكنيد و باز گرديد از حرب دشمن . * ( قال هَلْ عَسَيْتُمْ إِنْ كُتِبَ عَلَيْكُمُ الْقِتالُ أَلَّا تُقاتِلُوا قالُوا وَما لَنا أَلَّا نُقاتِلَ في سَبِيلِ الله وَقَدْ أُخْرِجْنا من دِيارِنا وَأَبْنائِنا 2 : 246 ) * . گفتند :\r\nما حرب كنيم كه دشمن بر ما غلبه گرفت و ما را از خان و مان خويش بيرون كرد . پس خداى گفت : * ( فَلَمَّا كُتِبَ عَلَيْهِمُ الْقِتالُ تَوَلَّوْا إِلَّا قَلِيلًا مِنْهُمْ 2 : 246 ) * . چون حرب كردن فرموديم همه بازگشتند و بگريختند الَّا اندكى از ايشان . و خداى عزّ و جلّ گفت :\r\nطالوت را ملك شما كردم ، با او به حرب جالوت شويد . * ( وَقال لَهُمْ نَبِيُّهُمْ 2 : 247 ) * . يعنى اشموئيل : * ( إِنَّ الله قَدْ بَعَثَ لَكُمْ طالُوتَ مَلِكاً 2 : 247 ) * .\r\nو طالوت هم از بنى اسرائيل بود و ليكن درويش بود و سقّايى كردى و خران داشتى كه بدان آب كشيدى ، و از سبط ابن يامين بود . اشموئيل او را طلب كرد .\r\nطالوت به طلب خرى گمشده رفته بود بيرون از شهر ، و اشموئيل به طلب او رفت و او\r\n","description":"","footnote":"","page_name":" 392 ","page_number":446},
  {"content":"\r\nطلب خر مىكرد . چون از دور او را ديد ، بخواندش . طالوت بيامد . اشموئيل گفت :\r\nترا به ملكى بنى اسرائيل بايد نشست . او گفت : اى پيغمبر خداى ! تو دانى كه قبيلهء من كمترند و زيرتر از همه بنى اسرائيل ، و از همه بنى اسرائيل من درويش ترم . گفتا چنين است و ليكن حكم خداى را است و خداى حكم چنين كرده است .\r\nو اشموئيل روغنى داشت كه آن را روغن قدّس گفتندى ، و اندر اين كتاب نگفته است كه اصل آن روغن از چه بوده است و ليكن از كتاب مبتدا چنين خواندم كه آن روغن از يوسف ميراث مانده بود و اندر دست و حكم پيغمبران بودى ، و پيغمبران چون ملكى بنشاندندى ، آن روغن بر سر و روى وى بماليدندى ، گفتندى تا پاك شود . پس اشموئيل از آن روغن لختى بر سر و روى وى بماليد تا پاك شد . و بيشتر ملكان از فرزندان يهودا بن يعقوب بودند . پس اشموئيل بنى اسرائيل را بگفت : * ( إِنَّ الله قَدْ بَعَثَ لَكُمْ طالُوتَ مَلِكاً 2 : 247 ) * . و طالوت آنجا نشسته بود . ايشان گفتند : * ( أَنَّى يَكُونُ لَه الْمُلْكُ عَلَيْنا وَنَحْنُ أَحَقُّ بِالْمُلْكِ مِنْه وَلَمْ يُؤْتَ سَعَةً من الْمالِ 2 : 247 ) * . گفتند : او را از كجا ملك بر ما واجب باشد كه او نه از اهل بيت ملك است ؟ و ما به ملك سزاوارتريم كه اندر ميان ما از اهل بيت ملكان بسيارند ، و او درويش است و خواسته ندارد كه نفقه كند . اشموئيل گفت : * ( إِنَّ الله اصْطَفاه عَلَيْكُمْ وَزادَه بَسْطَةً في الْعِلْمِ وَالْجِسْمِ 2 : 247 ) * . يعنى القّوة . گفت : خداى تعالى او را علم و قوّت داد .\r\nو اندر اخبار تفسير چنين است كه طالوت از همه سبط ابن يامين داناتر بود و به بالا درازتر بود و نام او به عبرانى شاول بود ، و طالوت از بهر درازى نامش كردند .\r\nگفت : ملك خداى راست آن را دهد كه خود خواهد ، و خداى داناتر است و گنجها او راست ، هر كه را خواهد دهد . * ( وَالله يُؤْتِي مُلْكَه من يَشاءُ وَالله واسِعٌ عَلِيمٌ 2 : 247 ) * . او داناتر است به استعداد و استحقاق نيكوييها . پس ايشان گفتند : حجّت چيست بر آنكه خداى عزّ و جلّ او را ملك داده است ؟ اشموئيل گفت : * ( إِنَّ آيَةَ مُلْكِه أَنْ يَأْتِيَكُمُ التَّابُوتُ فِيه سَكِينَةٌ من رَبِّكُمْ 2 : 248 ) * . گفت : آنكه از خداى عزّ و جلّ همى خواهيد كه تابوت باز شما افتد ، اكنون علامت ملك طالوت آن است كه تابوت باز شما افتد از هر كجا كه هست .\r\n","description":"","footnote":"","page_name":" 393 ","page_number":447},
  {"content":"\r\nگفتند : اگر تابوت باز ما افتد ما دانيم كه ملكى او حقّ است و فرمان او كنيم . و تابوت اندر دست دشمنان كافر بود و هيچكس از ايشان ندانست كه آن كجاست . و گروهى چنين گفتند كه آن دشمنان كه تابوت ببردند به زير سرگين اندر كرده بودند و بر سر آن پليديها [ b 75 
  ] همى كردند . و هر كس كه آن چنان مىكرد ناسورش اندر اندام مىافتادى ، و اين ناسور از آن روزگار باز پديد آمد . پس چون خداى عزّ و جلّ خواست كه تابوت به آيت ملكان كند و طالوت آن را پديد كند و با ايشان دهد ، آن علَّت را در ميان كافران افگند تا ستوه شدند و آن تابوت بر گرفتند و به ناحيت بنى اسرائيل بردند و بيفگندند .\r\nخداى تعالى فريشتگان را بفرستاد تا آن به ميان بنى اسرائيل آوردند و ايشان همى نگريستند كه تابوت اندر هوا مىآمد و كس را نديدند كه تابوت بر گرفته بود .\r\nاشموئيل ايشان را گفت فريشتگان تابوت آوردند . و به خبرى ديگر گفتند كه شبى بخفتند ، چون روز بود تابوت اندر ميان بنى اسرائيل يافتند . اشموئيل ايشان را آگاه كرد كه اين فريشتگان آوردند . و خبرى ديگر هم اندر اين كتاب گويد كه آن كافران كه تابوت اندر دست ايشان بود بتپرست بودند و تابوت را اندر آن بتخانه بنهادند .\r\nچون روز ديگر آنجا شدند ، بتان همه زير تابوت بودند . ديگر شب بتان بر سر تابوت بنهادند و به ميخ بدوختند . ديگر روز هر دو دست و پاى بت بريده ديدند و همه را در زير تابوت يافتند . پس گفتند : ما با خداى بنى اسرائيل نه بسيم .\r\nتابوت را ببردند و به ديهى بيفگندند . پس مردم آن ده را همه درد گردن بگرفت از آنكه تابوت بر گردن نهادند و بدان ديه بردند . و اندر آن ديه زنى از بنى اسرائيل بود اسير ، آن زن ايشان را گفت : شما از درد گردن نرهيد تا آن تابوت باز بنى اسرائيل نبريد . گفتند : اين را كه يا رد گرفتن ؟ زن گفت : بر گردون نهيد تا گاو بكشد و باز بنى اسرائيل برد ، و گاو باز شما آيد . ايشان دو ماده گاو كه گوساله داشتند گردون بر ايشان بستند ، و آن گوسالگان را به ديه باز داشتند و گاوان را از ديه بيرون كردند .\r\nگاوان همى رفتند بىآنكه از بنى آدم كسى آن را همى راند . و خداى عزّ و جلّ فريشتگان را فرمود تا گاوان را همى راندند تا به زمين بنى اسرائيل آمدند و تابوت را\r\n","description":"","footnote":"","page_name":" 394 ","page_number":448},
  {"content":"\r\nبر زمين زدند تا آن چوبها كه اندر گردن ايشان بود بشكست ، و هم بر آن راه كه شده بودند بازگشتند .\r\nپس هر كه فراز شدى كه آن تابوت بر گيرد نتوانستى . و گروهى گفتند آن تابوت از آهن بود . و گروهى گفتند چوب شمشاد بود . و هيچكس بر نتوانست گرفتن ، تا دو مرد درويش بودند اندر بنى اسرائيل هر دو برادر ، و مادرى داشتند پير ، بيامدند و تابوت را به خانه بردند . پس طالوت بيامد و به وقت امتحان آن را بر گرفت و ببرد . و بنى اسرائيل بر طالوت گرد آمدند و او را به ملكى بپذيرفتند .\r\n","description":"","footnote":"","page_name":" 395 ","page_number":449},
  {"content":"\r\n\r\nقصّهء طالوت با جالوت و حرب ايشان و كشته شدن جالوت بر دست داود عليه السّلام\r\nپس بنى اسرائيل طالوت را به ملكى قبول كردند و اشموئيل او را فرمود كه با كافران حرب كن و نخستين حربى با جالوت كن كه او با نيروتر است و به ما نزديكتر .\r\nپس طالوت سپاه را عرض كرد ، هشتاد هزار مرد ، و لشكر بكشيد و روى به جالوت نهاد . و اشموئيل طالوت را يكى زره داد و گفت چون هر دو لشكر روى به روى يك ديگر كنند ، هر مردى كه اين زره در پوشد و بر او راست آيد جالوت بر دست او كشته آيد . و اين خبر كه اشموئيل بداد ، [ نشان 
  ] پيغمبرى [ اشموئيل 
  ] بود .\r\nپس چون روى به جالوت نهادند خبر به جالوت آمد كه از بنى اسرائيل سپاهى بزرگ به حرب تو همى آيند . او نيز سپاه خويش عرض كرد و آراسته بر جاى خويش همى بود . و اندر راه طالوت بيابانى بود يك روزه راه ، و آب نبود و گرماى گرم بود . چون از بيابان برآمدى ، رودى بود ميان اردن و فلسطين ، ايشان را از آن رود عبره بايستى كردن . و از آن سوى رود بيابانى ديگر بود تا به جالوت رسيدندى ، بيابانى سخت بزرگ . و طالوت بنى اسرائيل را ديده بود كه با هيچ پيغمبرى راست نرفتندى و فرمان نكردندى . خواست كه ايشان را بيازمايد تا خود فرمان او كنند يا نه . و اين تدبير [ و 
  ] آزمايش اشموئيل كرده بود تا پيدا آيد كه فرمانبردار كيست و گفته بود كه تو با چندين كس بيش نمانيد و چندين حرب كنند . و اشموئيل به لشكر نيامده بود . پس طالوت چون سپاه به بيابان اندر آورد به روز همى رفت . چون\r\n","description":"","footnote":"","page_name":" 396 ","page_number":450},
  {"content":"\r\nگرم [ گاه 
  ] شد لشكر تشنه شدند . چون بيابان ببريدند به كنارهء رود فلسطين رسيدند .\r\nطالوت ايشان را آزمايش كرد تا خود چه كنند ، گفت : * ( إِنَّ الله مُبْتَلِيكُمْ بِنَهَرٍ فَمَنْ شَرِبَ مِنْه فَلَيْسَ مِنِّي وَمن لَمْ يَطْعَمْه فَإِنَّه مِنِّي إِلَّا من اغْتَرَفَ غُرْفَةً بِيَدِه فَشَرِبُوا مِنْه إِلَّا قَلِيلًا مِنْهُمْ 2 : 249 ) * . طالوت بر كرانهء رود بايستاد و گفت از رود بگذريد و هيچكس آب مخوريد جز به يك دست كه بر گيريد ، و هر كه نه چنين كند با من نتواند آمدن و اين بيابان نتواند بريدن . ايشان از تف گرماى بيابان بر آمده خويشتن را به رود افگندند و آب سير باز خوردند مگر اندكى . و طالوت چنين گفته بود با خويشتن كه اگر اين مردمان فرمان من كنند تا از آن سوى رود شوند به فرمان من ، آنگاه من دانم كه به حرب نيز فرمان من كنند ، و هر كه اين فرمان من به جاى نيارد او را با خويشتن نبرم . پس خداى عزّ و جلّ گفت همه از آن [ آب 
  ] بخوردند [ مگر اندكى 
  ] بر آن گونه كه طالوت گفت مخوريد ، الَّا اندكى كه فرمان او كردند . و چون از آن سوى رود شدند ، مطيعان به دست آب خوردند چنان كه طالوت [ a 76 
  ] گفت ، به يك دست كم مايه آب بخوردند . و هر كه اين چنين خورد سير شد ، و آنكه فرمان نكرد و آب سير باز خورد ، هر چند بيشتر خورد تشنه تر شد .\r\nچون طالوت رود بگذاشت ، آنكه فرمان كرده بودند آن ديگران را گفتند كه پيش ما اندر بيابان است و شما همى سير نشويد از آب ، اگر بدين بيابان اندر آييد همه از تشنگى بميريد ، ايشان را از خويشتن جدا كردند . و آنان كه فرمان نكرده بودند هفتاد و شش هزار تن بودند و متابعان چهار هزار بودند . طالوت با آن چهار هزار مرد برفت . چون لشكر را بديدند ، گفتند : * ( لا طاقَةَ لَنَا الْيَوْمَ بِجالُوتَ وَجُنُودِه 2 : 249 ) * . ما را امروز با جالوت و سپاهش طاقت نيست . پس اندر ميان ايشان اهل علم بودند و دانستند ، گفتند : * ( كَمْ من فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ الله وَالله مَعَ الصَّابِرِينَ 2 : 249 ) * . چنداند كاسپاه كه بسيار را غلبه كنند به فرمان خداى عزّ و جلّ ، و خداى با صابران است . و از آن چهار هزار بجز از سيصد و سيزده نماند ، ديگران همه برگشتند . طالوت گفت : مرا خداى بس است . و برابر جالوت صف بر كشيد و خداى را بخواندند و گفتند : * ( رَبَّنا أَفْرِغْ عَلَيْنا صَبْراً وَثَبِّتْ أَقْدامَنا وَانْصُرْنا عَلَى الْقَوْمِ الْكافِرِينَ 2 : 250 ) * . گفتند : يا ربّ ! ما را\r\n","description":"","footnote":"","page_name":" 397 ","page_number":451},
  {"content":"\r\nبا اين مردمان صبر ده و قدم ما را بر اين بدار تا باز نگرديم و ما را بر اين كافران نصرت ده .\r\nجالوت چون ايشان را ديد عجب آمدش از دليرى ايشان ، و ننگ داشت كه با صد هزار مرد با اين سيصد و سيزده كس حرب كند . بسوى طالوت كس فرستاد و گفت : مرا ننگ آيد كه با اين مردم كه تو دارى جنگ كنم ، و ليكن بياى تا من و تو بكوشيم ، و اين سپاه من و تو به كار نيست ، و اگر تو نتوانى آمدن هر كه را خواهى بفرست به جاى خويش . طالوت سپاه را گفت : پيش جالوت كه شود ؟ كس نيارست شدن . طالوت گفت : اشموئيل مرا زرهى داده است و گفت : هر كه را آن زره بر او راست آيد ، چون بپوشد جالوت بر دست او كشته شود . پس آن زره را همه اندر پوشيدند . چون بپوشيدند بر هيچكس راست نبود .\r\nپدر داود اندر ميان ايشان بود و او از سبط يهودا بن يعقوب بود و او با دوازده پسر اندر ميان لشكر طالوت بود و او شبان بود و گوسپندان داشتندى اندر ميان كوهها .\r\nچون بشنيد كه لشكر به حرب جالوت همى شوند ، او با پسران به لشكر طالوت آمدند به يارى كردن ، و داود را بر گوسپندان بگذاشت . و داود كهترين بود و به تن ضعيف بود . و اين لشكر بدين گوسپندان نزديك بودند ، و پدر او را گفته بود هر روز ما را طعام آور و خبر گوسپندان مىنماى ما را . و داود هر روز به لشكرگاه آمدى سوى پدر و برادران و طعام همى آوردى ، و پيراهنى پشمين پوشيده و عصا بر گردن نهاده و توبرهء پشمين اندر بر افگنده با فلاخنى . روزى پدر را گفت : هر سنگى كه من بيندازم خطا نشود هر كجا خواهم ، اگر سوى مرغ اندازم و به هر چه اندازم . پدر گفت : اى پسر ! خداى تعالى روزى تو اندر اين فلاخن نهاده است . پس ديگر روز بيامد و گفت : اى پدر ! من دوش به خواب چنين ديدم كه اندر ميان اين كوهها شيرى بود من آن را بر نشستم و دو گوش او بگرفتم و او از زير من نتوانستى جنبيدن . پدر گفت : اى پسر ! نيك بود ، دشمنى بر دست تو مقهور گردد و ليكن ملكى بزرگ بود .\r\nديگر روز بيامد و گفت : اى پدر ! بنزديك تو همى آمدم ميان اين كوهها به آوازى با من تسبيح كردند . پدر گفت : نيكويى باشد كه خداى عزّ و جلّ با تو خواهد كردن .\r\n","description":"","footnote":"","page_name":" 398 ","page_number":452},
  {"content":"\r\nپس آن روز سپاه طالوت آن زره اندر پوشيدند ، بر هيچكس راست نيامد .\r\nطالوت پدر داود را گفت : هيچ پسر ديگر دارى ؟ گفت : بلى ، ديگرى دارم كهتر از همه به نام داود و هر روزى سوى ما آيد و ما را طعام آرد و بنزديك گوسپندان باشد .\r\nگفت : چون بيايد او را پيش من آر . چون ديگر روز داود طعام آورد ، پدر او را پيش طالوت برد . داود به بالا پست بود و به تن ضعيف و باريك و زرد روى و سرخ موى .\r\nطالوت چون او را بديد به چشمش حقير آمد ، گفت : اين كار را نشايد . داود گفت :\r\nچه كار را ؟ طالوت گفت : حرب جالوت را . داود دانسته بود كه جالوت بر دست او كشته شود بدان علامتها كه اندر راه ديده بود . و آن علامت گويند آن بود كه چون همى آمد از سنگى آواز آمد كه مرا برگير [ كه من آن سنگم كه موسى مرا بر دشمنان خداى انداخت . داود آن سنگ بر گرفت چون 
  ] لختى بشد ، سنگى ديگر همچنين ندا كرد ، آن نيز برگرفت . چون به لشكرگاه آمد پدر را گفت : كه سنگ با او چه گفت .\r\nپس پدرش او را پيش طالوت برد . او را بديد بس حقير آمدش . گفت : او اين كار را نشايد . داود گفت : چه كار را ؟ گفت : حرب با جالوت را . داود گفت : يكى بيازماى . طالوت فرمود تا آن زره را بياوردند و به سر داود فرود افگندند . بر داود راست آمد . طالوت گفت : مگر خود اين است كه ما او را طلب همى كنيم كه مرد را به ديدار نتوان شناخت مگر به هنر . پس گفت : اى جوانمرد ! اگر در حرب شوى توانى كه جالوت را بكشى ، و اگر تو او را بكشى من از اين ملك خويش نيمى ترا دهم و انگشترى خويش در انگشت تو كنم و دختر خويش به زنى به تو دهم .\r\nداود از او بپذيرفت . طالوت گفت : او را اسب و سلاح دهيد . داود دهيد . داود گفت : من اسب و سلاح نخواهم ، و من به قوّت جسمانى او را نتوانم كشتن ، من او را به نيروى خداى عزّ و جلّ كشم . اگر خداى يارى دهد سلاح مرا به كار نبايد و اگر يار نباشد اسب و سلاح چه تواند كردن ؟ پس داود بيرون شد و جالوت بر نشست و سپاه صف بركشيد و خود بيرون آمد و جوشن و سلاح تمام بپوشيد و خلقى بود با سهم ، و داود به چشم جالوت بس حقير آمد . جالوت داود را گفت : اى ضعيف ! به چه كار آمدى ؟ گفت :\r\nآمدم كه ترا بكشم . گفت : اى بيچاره ! مرا چگونه كشى كه با تو سلاح نيست جز اين\r\n","description":"","footnote":"","page_name":" 399 ","page_number":453},
  {"content":"\r\nيك عصا ؟ بدين عصا هر چند خواهى مرا بزن . و داود را فسوس همى كرد .\r\nداود دست به توبره فرود كرد و فلاخنى بيرون آورد ، و آن سه سنگ يكى گشته بود ، اندر فلاخن نهاد و گفت : بسم الله ! به نام خداى جبّار ، و بينداخت . و آن سنگ به راه اندر باز سه پاره شد و خداى عزّ و جلّ باد را فرمان داد تا خود كه بر سر جالوت بود از سرش بربود و آن سنگ بر پيشانى جالوت آمد و از اسب اندر افتاد و بر جاى بمرد و لشكرش همه برگشتند و هزيمت شدند ، چنان كه خداى عزّ و جلّ گفت :\r\n* ( فَهَزَمُوهُمْ بِإِذْنِ الله وَقَتَلَ داوُدُ جالُوتَ 2 : 251 ) * . پس طالوت از آنجا بازگشت به نصرت و پيروزى و به شهر آمد سوى اشموئيل ، و آن قصّه او را بگفت .\r\nاشموئيل شاد شد و طالوت را گفت : كه با داود وفا كن بدانچه گفتى . پس طالوت دختر را به داود داد و انگشترى او را داد و خلق همه فرمانبردار او شدند . و سالها برآمد و طالوت ملك بود و داود خليفت و داماد ، و بنى اسرائيل را همه كارها راست شد بتمامى .\r\n","description":"","footnote":"","page_name":" 400 ","page_number":454},
  {"content":"\r\n\r\nحديث آن كه طالوت قصد كشتن داود كرد و خداى او را آگاه كرد\r\nپس چون ساليان بر آمد ، خلق همه آهنگ داود كردند و او را از طالوت دوستتر داشتند . طالوت را حسد آمد و از بيم اشموئيل او را هيچ نيارست گفتن . چون سى سال راست شد ، اشموئيل عليه السّلام بمرد و طالوت اندر تدبير كشتن داود ايستاد .\r\nپس دختر طالوت كه زن داود بود از اين آگاه شد و داود را بگفت ، و نخواست كه شويش بر دست پدر كشته شود . گفتا : امشب پدرم به كشتن تو خواهد آمدن . داود پنهان شد و زن را گفت : امشب بسترم بازگستر و خيكى پر مىكن و بر بستر نه و چادر شب بالاى آن افگن تا چون درآيد پندارد كه من آنجا خفته‌ام . زن همچنان كرد و خيكى پر از مىكرد ، و بدان وقت مىمباح بود .\r\nطالوت به شب اندر برخاست و به طلب داود آمد و شمشير بالا برد ، پنداشت كه آن داود است ، بزد و آن خيك را به دو نيم كرد . از آن مىپاره‌اى بجست و بر روى طالوت افتاد . طالوت بوى مىگفت : داود چندان مىخورده است كه از خونش بوى مىهمى آيد . چون بنگريست خيك مىبود . دانست كه دخترش كرده است . دخترش را طلب كرد تا بكشد ، نيافت . سوگند خورد كه هر كه را از ايشان بيابم بكشم . ديگر شب داود طالوت را خفته يافت . به بالين او شد با هشت چوبه تير ، بر هر تيرى نام داود نبشته . بر بالين طالوت از آن دو بنهاد ، و دو بر پايين و دو بر راست و دو بر چپ .\r\n","description":"","footnote":"","page_name":" 401 ","page_number":455},
  {"content":"\r\nچون طالوت بيدار شد ، تيرها يافت نام داود بر وى نبشته ، دانست كه داود بر وى دست يافته است و نكشته . گفت : داود از من جوانمردتر است كه چون بر او دست نيافتم شمشير زدم ، و او بر من دست يافت و نكشت . پس طلب داود و دختر همى كرد تا روزگارى بر آمد . روزى سوار به دشت شد و داود و دختر را همى جست ، ناگاه داود را از دور بديد . آهنگ او كرد . داود بگريخت و بدويد . چون داود بدويدى ، اسب او را اندر نيافتى . و طالوت از پى او همى تاخت تا به كوهى رسيد .\r\nغارى بود ، در آن غار شد . و خداى عزّ و جلّ عنكبوت را بفرستاد تا بر در آن غار تنيد . و طالوت چون به در غار رسيد ، عنكبوت بر در تنيده بود . بازگشت و به شهر آمد . و چهل سال از ملك او تمام شد . پس شنيد كه علما او را ملامت همى كنند بر آنكه به جاى داود كرد . ايشان را بخواند و همه را بكشت تا اندر بنى اسرائيل هيچ عالم نماند مگر يكى پير زن كه مستجاب الدّعوه بود .\r\nطالوت او را بفرمود آوردن و به دست صاحب شرط داد و گفت : اين را بكش .\r\nصاحب شرط مردى بخرد بود ، با خود گفت : اندر همه بنى اسرائيل شايد كه يكى زن عالمه بماند . آن زن را به خانه برد و نيكو همى داشت . پس چون روزگار بر آمد ، طالوت از كشتن علما پشيمان شد و گريستن گرفت و گفت : بپرسيد و ببينيد كه اندر بنى اسرائيل هيچ عالمى مانده است كه از او بپرسيم تا خود مرا توبه هست ؟ صاحب شرط گفت : ايّها الملك ! مثل تو همچنان است كه آن كاردار به دهى فرود آمد به اوّل شب بانگ خروس شنيد گفت : اين شوم باشد . بفرمود تا هر خروس كه اندر آن ديه بود همه را بكشتند . چون بخواست خفتن ، چاكران را گفت : [ a 77 
  ] چون خروس بانگ كند مرا بيدار كنيد . چاكر گفت : تو بدين ده اندر هيچ خروس بنگذاشتى تا بانگ كند .\r\nطالوت از اين سخن بگريست و هم اين حاجب را كه صاحب شرط بود خواهش كرد و گفت : من هيچكس را ندانم ، يكى عالم را طلب كن . حاجب گفت : ايّها الملك ! من كس را ندانم مگر آن زن كه مرا گفتى او را بكش ، من نكشتم و از اين روز همى ترسيدم . گفتا : هم اكنون او را بيار . حاجب زن را پيش طالوت آورد . زن را\r\n","description":"","footnote":"","page_name":" 402 ","page_number":456},
  {"content":"\r\nپرسيد [ بگوى تا توبهء من چيست ؟ 
  ] گفت : من ندانم و هيچ عالم نمانده است كه بداند .\r\nگفت : هيچ گور پيغمبر دانى كه من آنجا شوم و تو دعا كنى تا خداى او را زنده كند تا از او بپرسى ؟ طلب كردند گور يوشع يافتند .\r\nاين زن با طالوت به سر گور يوشع بن نون شدند . زن دعا كرد . خداى عزّ و جلّ يوشع را زنده كرد و از او بپرسيد توبهء طالوت چيست ؟ گفت : توبهء او آن است كه بدان شهرستان جبّاران شود با پسران خود ، و حرب كند تا پسران او كشته شوند ، و او از پس كشتن پسران به تن خود حرب كند تا كشته شود ، آنگاه آن توبهء او باشد و خداى عزّ و جلّ توبهء او بپذيرد .\r\nچون يوشع اين بگفت باز بمرد ، و طالوت باز جاى آمد تافته تر از آنكه اوّل بود و گفت : پسران با من كى مساعدت كنند بدين كشتن ؟ ! و گريستن گرفت . و روزگار برآمد و گريستن او بسيار شد . پسرانش دلتنگ شدند و سوى او آمدند و گفتند :\r\nجانهاى ما فداى تو باد ، ما را بس خطرى نيست . طالوت برخاست با پسران و سرهنگان و آهنگ آن شهرستان جبّاران كرد و حرب كرد تا پسران او كشته شدند .\r\nپس او نيز حرب كرد تا كشته شد ، خداى عزّ و جلّ توبهء او بپذيرفت .\r\nو داود از آن متوارىاى بيرون آمد و ملك بنى اسرائيل بگرفت و بنى اسرائيل گرد آمدند و او را بپذيرفتند ، و خداى عزّ و جلّ او را ملكى داد و پيغمبرى ، چنان كه اندر قرآن فرمود : * ( آتاه الله الْمُلْكَ وَالْحِكْمَةَ 2 : 251 ) * . يعنى النّبوة .\r\n","description":"","footnote":"","page_name":" 403 ","page_number":457},
  {"content":"\r\n\r\nقصّهء داود پيغامبر عليه السّلام\r\nپس چون داود عليه السّلام به ملك بنشست ، بنى اسرائيل همه او را بپذيرفتند . و پدر او ايشابود بن عون بن حابر بن سلمون بن عسوان بن عمران بن رام بن عمرو بن فاص بن يهودا بن يعقوب بن اسحاق بن ابراهيم عليهم السّلام . و داود مردى بود سرخموى و گربه چشم و پست بالاى و اندك ريش . و خداى عزّ و جلّ او را پيغمبرى و ملكى داد و اندر ملك هيچكس با وى منازعت نتوانست كردن از ملوك كافران ، چنان كه خداى گفت : * ( وَاذْكُرْ عَبْدَنا داوُدَ ذَا الأَيْدِ إِنَّه أَوَّابٌ 38 : 17 ) * . يعنى ذو القّوة . و جايى ديگر گفت : * ( وَشَدَدْنا مُلْكَه وَآتَيْناه الْحِكْمَةَ وَفَصْلَ الْخِطابِ 38 : 20 ) * . و قوّت او چندان بود كه هر شبى بر در او چهار هزار مرد پاس داشتندى به نوبت .\r\nو اندر بنى اسرائيل [ جز 
  ] از موسى و يوشع از او بخردتر مردى نبود . و هميشه ملك از سبطى بودى و پيغامبر از سبطى ديگر بودى ، تا به روزگار داود رسيد ، او هم ملك بود و هم پيغامبر . و از پس او پسرش را سليمان همچنين . و داود را خليفهء خويش خواند حقّ تعالى و چنين گفت : * ( يا داوُدُ إِنَّا جَعَلْناكَ خَلِيفَةً في الأَرْضِ فَاحْكُمْ بَيْنَ النَّاسِ 38 : 26 ) * . و او را حكمت و علم و حكم كردن بياموخت ميان خلق اندر . و او نه صاحب شريعت بود ، بر دين موسى كار كردى و خلق را بدان دين خواندى . و زبور را به دو فرستاد و اندر زبور حكم شريعت نبود مگر تحميد و تهليل و ستايش خداى بود و موعظتها و پندها . و خداى تعالى داود را آوازى داده بود كه زبور را\r\n","description":"","footnote":"","page_name":" 404 ","page_number":458},
  {"content":"\r\nبر خواندى به الحانى كه كس هرگز از آن خوشتر نشنيده بودى ، و از خوشى آن مرغان اندر هوا بايستادندى و وحش به استماع آمدندى و با او تسبيح كردندى . و خداى تعالى همى گويد : * ( يا جِبالُ أَوِّبِي مَعَه وَالطَّيْرَ 34 : 10 ) * . و داود بندهء خداى بود و پرستار بود و روزگار خويش را به سه بهر كرده بود : يك روز عبادت كردى ، و يك روز به ميان خلق اندر حكم كردى ، يك روز با زنان خلوت داشتى و به لهو و نشاط مشغول بودى . و خداى او را ثنا گفت : * ( نِعْمَ الْعَبْدُ إِنَّه أَوَّابٌ 38 : 30 ) * . و او هميشه يا زبور خواندى يا تورات . و اندر تورات مراتب پيغمبران پيشتر همى دانست . گفت : يا ربّ ! مرا نيز بدان مراتب برسان .\r\nخداى گفت : يا داود ! ايشان مراتب نيكوى گرفتند كه اندر بلا صبر كردند و شكر ، چنان كه ابراهيم را به آتش نمرود انداختند و او را بدان ابتلا كرديم ، و اسماعيل را به كشتن مبتلا كرديم ، و يعقوب را به اندوه يوسف ، و يوسف را به بلاى چاه و بندگى و زندان هفت سال ، و موسى را مبتلا كرديم به بلاى فرعون و بيم جان و ده سال به مزدورى شعيب ، و ايّوب را هفت سال به بيمارى سخت ، و خواسته و فرزندان از او باز گرفتيم ، و ترا هيچ از آن نداده‌ام . گفت : يا ربّ ! مرا نيز بلوى ده تا به مرتبت ايشان برسم . خداى تعالى اجابت كرد .\r\nو روزگارى بر آمد و داود را اين گفتارها فراموش گشت . يك روز پس از آنكه روز عبادتش ببود نماز همى كرد . ابليس بر صورت كبوترى رنگين بيامد چنان كه هر چه در جهان رنگ بود به دو اندر بود ، و پيش داود [ b 77 
  ] بنشست ، و [ داود 
  ] چنان مرغى هرگز نديده بود . دست دراز كرد كه او را بگيرد او بپريد . داود سر از روزن بيرون كرد تا بنگرد كه كجا شد . زنى ديد بر بامى كه خود را همى شست سخت نيكو روى . داود را دل بدان رفت . زن بدانست كه نظر داود بر وى آمد . سر را بجنبانيد و همه تن را به موى بپوشانيد . و داود از روزن سر بر كشيد و به دل گرفتار بود . و آن روز تا شب دلش هر زمان مشغولتر مىگشت . بپرسيد كه اين زن از آن كيست ؟\r\nگفتند : زن مردى است غازى ، نام او هوريا .\r\nو اندر اخبار تفسير اوريا گويند ، اوريا بن حانيا بن عداريا . و نام آن زن\r\n","description":"","footnote":"","page_name":" 405 ","page_number":459},
  {"content":"\r\nبتسابع بنت الياس از فرزندان پيغمبران بود ، و او از فرزندان ملوك بود . داود پرسيد كه او كجاست ؟ و داود سپاهى به ثغرى مىفرستاده بود كه با كافران حرب كنند ، صد هزار مرد . و خواهرزادهء خويش را سپاهسالار كرده بود ، نامش ماه بن صوريا ، و تابوت با او فرستاده بود . داود به دو نامه كرد كه اوريا را اندر آن حرب تابوت داران كن . و رسم چنان بودى كه هر گه به حرب تابوت دارى بودى ، برابر ايستادى و از آنجا باز نتوانستى گشتن و تابوت ضايع كردن تا آن وقت ظفر يافتى يا بكشتندى .\r\nچون نامه بدان سپاهسالار رسيد ، او را با تابوت پيش فرستاد ، و دو روز ظفر نيافتند ، و سه روز ديگر اوريا كشته شد .\r\nچون خبر به زن رسيد ، زن سوگش بداشت و عدّت بر آمد . و اين عدّت در شريعت موسى نيز بوده است . پس داود كس فرستاد و او را به زنى خواست . زن گفت : بدان شرط باشم كه مرا از تو پسرى باشد او را خليفت خويش كنى . داود او را بدين شرط به زنى كرد و داود را صد زن راست شد . و اندر شريعت تورات هر چند زن كه كنند روا باشد از پس آنكه نفقهء ايشان راست دارد بتمامى .\r\nپس داود را از اين زن پسرى آمد او را سليمان نام كرد . چون بزرگ شد ، او را خليفه خويش كرد . و از پس داود خداى عزّ و جلّ ملك و پيغمبرى مر سليمان را داد . چون آن زن بار گرفت ، خداى خواست كه او را آگاه كند كه چند گناه كرده است . دو فريشته را بفرستاد زى او و روز عبادت بود و داود نماز همى كرد . داود به محراب ايستاد . ديوار محراب باز شد و دو فريشته بيرون آمدند و پيش او بنشستند .\r\nداود چون چنان ديد بترسيد ، چنان كه خداى عزّ و جلّ گفت : * ( وَهَلْ أَتاكَ نَبَأُ الْخَصْمِ إِذْ تَسَوَّرُوا الْمِحْرابَ . إِذْ دَخَلُوا عَلى داوُدَ فَفَزِعَ مِنْهُمْ قالُوا لا تَخَفْ 38 : 21 - 22 ) * . گفتند :\r\nما دو خصميم ما را به حقّ حكم كن و راه راست بنماى . گفتا : بگوييد اين خصومت شما . گفتند : * ( إِنَّ هذا أَخِي لَه تِسْعٌ وَتِسْعُونَ نَعْجَةً وَلِيَ نَعْجَةٌ واحِدَةٌ 38 : 23 ) * . گفتا : اين برادر من است و او را نود و نه ميش هست و مرا يكى . * ( فَقالَ أَكْفِلْنِيها وَعَزَّنِي في الْخِطابِ 38 : 23 ) * .\r\nاو بدين يكى از من طمع كرده است و از من بستد .\r\nداود بىآنكه معنى اين تفكّر كردى گفت : * ( لَقَدْ ظَلَمَكَ بِسُؤالِ نَعْجَتِكَ إِلى نِعاجِه 38 : 24 ) * .\r\n","description":"","footnote":"","page_name":" 406 ","page_number":460},
  {"content":"\r\nگفت : ستم كرد بر تو . و داود به ستمگرى مقرّ آمد ، بىآنكه آگاه بود و از مذهب قضا [ دست 
  ] باز نداشت ، گفتا : * ( وَإِنَّ كَثِيراً من الْخُلَطاءِ لَيَبْغِي بَعْضُهُمْ عَلى بَعْضٍ إِلَّا الَّذِينَ آمَنُوا وَعَمِلُوا الصَّالِحاتِ 38 : 24 ) * . و بيشتر ستم انبازان كنند مگر اندك كسها . اين بگفت ، ايشان ناپديد شدند از نيمهء حكم اندر . * ( وَظَنَّ داوُدُ أَنَّما فَتَنَّاه فَاسْتَغْفَرَ رَبَّه وَخَرَّ راكِعاً وَأَنابَ 38 : 24 ) * . يعنى رجع و اناب .\r\nچون اندر يافت كه آن چيست ، سر به سجده نهاد و آب از ديدگان ريختن گرفت بر آنكه كرده بود ، و از خداى عزّ و جلّ عفو و آمرزش خواست و چهل شبانروز اندر سجده بماند و سر بر نداشت مگر به گاه حاجت ، و همى گريست اندر محراب تا گياه اندر سجده گاهش بر رست چنان كه چون سجود كردى سرش اندر ميان گياه ناپديد شدى . پس چون چهل روز ببود ، خداى عزّ و جلّ جبريل را بفرستاد و گفت : يا داود ! خداى همى گويد : أ جائع انت فاطعمك ام عطشان انت فارويك ام عريان فاكسوك . گفت : اگر گرسنه‌اى تات سير كنم ، و اگر تشنه‌اى تات آب دهم ، و اگر برهنه‌اى تات بپوشم ، و اگر ذليلى عزيزت كنم ، و اگر ستم رسيده‌اى تات نصرت دهم ، و اگر بيمارى شفا فرستم . چون معاتبت بشنود پوشيده ، از آن عتاب پوشيده گريانتر شد و هفت شبانروز ديگر همى گريست . و گويند گريهء جمله خلق با گريهء داود برابر نيامد ، و گويند : قدح بگرفتى تا از آب ديده پر شدى ، پس بخوردى .\r\nو محمّد بن جرير ايدون گويد اندر اين كتاب كه سبب محنت او آن بود كه او آن روز كه عبادت كرد به هيچ كار از اين جهان مشغول نشدى ، نه به گفتار و نه به كردار و نه به انديشه . روزى علما و حكماى بنى اسرائيل بر او گرد آمدند و گفتند : بنده‌اى باشد كه روزى بگذرد كه اندر آن روز گناهى كرده نباشد نه انديشه نه به گفتار و نه به كردار ؟ ! داود چنان دانست كه آن روزهاى عبادت او آن روزهاست كه او را گناهى نيفتد ، نه اندر تن و نه اندر دل ، از آن روز او را محنت افتاد .\r\nپس خداى عزّ و جلّ خواست كه داود را توبه دهد و [ توبه اش 
  ] بپذيرد . جبرئيل را عليه السّلام بفرستاد [ a 78 
  ] تا او را بشارت داد به توبه پذيرفتن . داود سر از سجده برداشت و باز شكر آن را سر بر سجده نهاد ، و خداى عزّ و جلّ توبهء او بپذيرفت . پس\r\n","description":"","footnote":"","page_name":" 407 ","page_number":461},
  {"content":"\r\nداود جبريل را گفت : خداى عزّ و جلّ روز رستخيز چه كند با من در حكومت اوريا ؟\r\nگفتا : خداى تعالى مرا از اين آگاه نكرده است ، و تا مرا فرمان ندهد ندانم . پس چون جبريل بازگشت و داود به دعا و تضرّع مشغول شد ، خداى عزّ و جلّ جبريل را به دو فرستاد و گفت : چون اوريا روز قيامت با تو خصومت كند ، من گويم اين خصومت به چند از بهشت بدهى ؟ چندان بدهمش كه اميد ندارد . آنگاه داود را يقين شد كه رحمت آمد ، و از پس آن اندوه از او بشد از شرم خداى ، و همچنان بر اندوه و بكا همى بود . بعد از آن گناه خويش را بر دست خويش نوشت تا هر گه كه بدان اندر نگريستى از آن گناه يادش آمدى .\r\nبعد از آن آرزو آمدش كه قوت او از كسب او بود ، خداى را دعا كرد تا او را زره كردن فرمود و آهن بر دست او نرم كرد همچون موم و همچون خمير ، و او را بياموخت كه حلقه در حلقه چون افگند ، چنان كه اندر قرآن فرمود : * ( وَأَلَنَّا لَه الْحَدِيدَ . ) *\r\n* ( أَنِ اعْمَلْ سابِغاتٍ وَقَدِّرْ في السَّرْدِ 34 : 10 - 11 ) * . و سرد ميخ بود . و امروز تمام زره را داودى خوانند ، و خداى عزّ و جلّ او را روزى از كسب او كرد ، و آن قصّه خود بيايد . و گروهى گفتند : داود عالمى را پرسيد كه او را چه عيب است ؟ گفت : عيبش ندانم . و گروهى گفتند : خداى عزّ و جلّ فريشته‌اى را فرستاد بر صورت دانشمندى كه داود اين مسأله از او بپرسيد ، گفت : داود را عيب آن است كه كسب دست نداند كردن .\r\nداود دعا كرد تا خداى عزّ و جلّ آهن بر دست او نرم كرد چنان كه گفتيم . و سليمان زره ندانست كردن و ليكن از آنكه داود كرده بود اندر خزينهء او بسيار بود كه روز حرب مردم را دادى . پس خداى عزّ و جلّ بر خلق منّت نهاد بر اين زره كردن و گفت :\r\n* ( وَعَلَّمْناه صَنْعَةَ لَبُوسٍ لَكُمْ لِتُحْصِنَكُمْ من بَأْسِكُمْ فَهَلْ أَنْتُمْ شاكِرُونَ 21 : 80 ) * .\r\nو عمر داود صد سال بود . و از آن جمله چهل سال اندر ملك بود ، و چون از ملكش پانزده سال بگذشت اندر بنى اسرائيل طاعون افتاد ، و داود به بيت المقدس نشستى ، و آن روز هنوز مزگت به بيت المقدس نبود و جايى بود فراخ . داود با بنى اسرائيل آنجا گرد آمدند و دعا كردند . خداى عزّ و جلّ دعاى ايشان بشنيد و آن بلا از ايشان بگردانيد . داود گفت : اين جايى مبارك است ، اينجا مزگتى بايد ساختن\r\n","description":"","footnote":"","page_name":" 408 ","page_number":462},
  {"content":"\r\nكه اندر او خداى را عبادت كنند . آنگاه مزگت را بنا كرد . و فضل او اين است چون كعبه و مزگت پيغمبر عليهم السّلام .\r\nپس داود بمرد و مرگت هنوز تمام نشده بود . سليمان را وصيّت كرد تا آن را تمام كند . و آن مزگت را فضيلت بدان است كه داود و سليمان كردند . داود بنياد نهاد و سليمان تمام كرد . و اصل آن مزگت از سنگ است ، هم سقف و هم ديوارش . و آن مزگت بيت المقدس از سنگ است و ستونها سنگ است از رخام ، طول او بيست رش و سى رش يك پاره كه اندر او هيچ پيوند نيست و نه درز ، مخروط كرده است و هر چه نيكوتر ساخته‌اند . و از آن است كه گويند : آن نه عمل آدميان است . و خداى عزّ و جلّ مىفرمايد : * ( وَالشَّياطِينَ كُلَّ بَنَّاءٍ وَغَوَّاصٍ 38 : 37 ) * .\r\nو محمّد بن جرير ايدون گويد اندر اين كتاب كه سبب طاعون و مرگى به گاه داود از آن بود كه داود خواست كه عدد بنى اسرائيل بداند . نقيبان هر سبط را بخواند و بفرمود تا شمار ايشان كنند . چون از عددشان آگاه شد ، خداى عزّ و جلّ آن را از داود نپسنديد ، وحى فرستادش كه يا داود ! تو ندانستى كه من ابراهيم و اسحاق و يعقوب را وعده كرده‌ام كه اندر ذرّيت شما بركت كنم تا چندان شوند كه عددشان جز من كس نداند ، تو چرا شمردى ؟ ! اكنون از سه عقوبت يكى بگزين : يا سه سال قحط ، يا سه ماه حرب دشمن ، يا سه روز مرگ فجاة . پس داود تدبير كرد و گفت : مرا به گرسنگى قحط سه سال طاقت نيست و نه به سه ماه حرب دشمن ، اگر چاره نيست به سه روز مرگ مفاجات ، بارى به مرگ بميرند به از آنكه بر دست دشمن .\r\nپس سه روز خداى مرگ بر ايشان افگند . به يك روز چندين هزار بمردند چنان كه عددشان پديد نبود . داود ترسيد كه از بنى اسرائيل هيچكس نماند چون سه روز باشد . پس خداى را عزّ و جلّ دعا كرد و گفت : يا ربّ ! اگر ترشى من خوردم چرا بنى اسرائيل را دندان كند شد ! اگر عقوبت خواهى كردن مرا كن و اين مرگ از ايشان برگير . خداى عزّ و جلّ دعاى او را اجابت كرد . و اين دعا اندر بيت المقدس كرد . آن روز داود نگاه كرد فريشتگان را ديد شمشيرها آخته و خلق را همى كشتند ، هم آنجا شمشير اندر نيام كردند و بر آسمان شدند . داود خواست كه آنجا مزگتى كند .\r\n","description":"","footnote":"","page_name":" 409 ","page_number":463},
  {"content":"\r\nخداى به دو وحى كرد و گفت : يا داود ! تو بسيار خون خلق ريختى ، تو اين مزگت نتوانى كردن و ليكن پس از تو پسرت سليمان تمام كند كه او خون نريزد ، خون ريختن بس نامبارك است و ناپسنديده .\r\n","description":"","footnote":"","page_name":" 410 ","page_number":464},
  {"content":"\r\n\r\nخبر لقمان الحكيم\r\nو اندر روزگار داود از حكيمان جهان لقمان حكيم بود ، چنان كه خداى گفت :\r\n* ( وَلَقَدْ آتَيْنا لُقْمانَ الْحِكْمَةَ 31 : 12 ) * . [ و لقمان از ايله بود 
  ] بنده‌اى بود ، و چون از پيغمبرى داود سه سال بر آمد ، خداى عزّ و جلّ لقمان را حكمت داد ، و او پيش داود آمدى و سى سال با او بود و تا عهد يونس [ بن متى 
  ] [ b 78 
  ] بزيست و داود را از حكمت او بسيار منفعت بود .\r\nو محمّد بن جرير گويد : يك روز داود و لقمان با هم نشسته بودند . داود زره همى كرد . لقمان آن نديده بود و ندانست كه آن چه كار را شايد . خواست كه بپرسد ، باز از روى حكمت خاموش گشت . چون داود زره تمام كرد ، لقمان را گفت : اين را در پوش تا بنگرم كه نيك آمده است يا نه . پس گفت : اين نيك چيزى است مر حرب را . لقمان گفت : الصَّمْتُ حِكْمَةٌ وَقَليلٌ فاعِله .\r\nخاموشى حكمت است و كم كس او را كار بندد . و اندر حكمت لقمان بسيار حديثها كرده‌اند و ليكن محمّد بن جرير نگفته است از بهر آن مقصود او تاريخ بوده است كه هر كسى به چه روزگار بوده‌اند و چند بوده‌اند . و الله اعلم .\r\n","description":"","footnote":"","page_name":" 411 ","page_number":465},
  {"content":"\r\n\r\nخبر سليمان بن داود عليهما السّلام\r\nپس از داود سليمان عليه السّلام به ملك بنشست و بنى اسرائيل هم بر او اتّفاق كردند و او را پذيرفتند . و خداى عزّ و جلّ او را ملكى با پيغمبرى بداد و ميراث داد هم ملك و هم پيغمبرى ، چنان كه گفت : * ( وَآتَيْناه الْحِكْمَةَ وَفَصْلَ الْخِطابِ 38 : 20 ) * . يعنى الملك و الحكمة . و ديگر گفت : * ( وَوَرِثَ سُلَيْمانُ داوُدَ 27 : 16 ) * . و سليمان در عهد پدر [ خليفت 
  ] پيامبر بود و ملك ، و خداى عزّ و جلّ او را حكمت و قضا آموخته بود ، چنان كه گفت : * ( فَفَهَّمْناها سُلَيْمانَ وَكُلًّا آتَيْنا حُكْماً وَعِلْماً 21 : 79 ) * . و اين به گاه داود بود . چون داود به حكم بنشستى ، هر حكمى كه به داود آوردندى بر سليمان عرضه كردندى .\r\nچنان كه گفت : * ( وَداوُدَ وَسُلَيْمانَ إِذْ يَحْكُمانِ في الْحَرْثِ إِذْ نَفَشَتْ فِيه 21 : 78 ) * . و حكم بر هر دو اضافت است ، و اين به خصومت كشت ، داود حكمى كرد و سليمان ديگر . پس داود عليه السّلام به حكم سليمان باز آمد و خداى عزّ و جلّ حكم هر دو بپسنديد و گفت : غَنَم وَالْقَوْمِ * ( وَكُنَّا لِحُكْمِهِمْ شاهِدِينَ فَفَهَّمْناها سُلَيْمانَ 21 : 78 - 79 ) * . گفت : هر دو را علم داده بوديم و ليكن حقيقت حكم اين خصومت مر سليمان را فهم داديم .\r\nو قصهء آن چنان بود كه روزى داود به ميان خلق اندر نشسته بود ، دو مرد پيش او آمدند ، يكى گفت : مرا زمينى بود كشته و دانه گرفته ، و حرث آن را خوانند كه زرد گشته باشد و زرع آن را گويند كه هنوز سبز باشد ، و اين مرد را گوسپندان ميان او [ و 
  ] انبازان بود . غَنَمُ الْقَوْمِ يعنى الشُرّكاء . گفت : به شب گوسپندان را به چرا آوردند و به\r\n","description":"","footnote":"","page_name":" 412 ","page_number":466},
  {"content":"\r\nكشت اندر شدند و بخوردند بيشتر . داود حكم كرد گفت : اين كشت را قيمت كن و گوسپندان قيمت كن . و كشت را به دست خداوند گوسپند داد و چندانكه قيمت كشت بود گوسپند به دست خداوند كشت اندر نهاد . و اين مسأله را بر سليمان عرض كردند گفتند : چه گويى ؟ گفت : سخت نيكو گفت پيغمبر خداى عزّ و جلّ ، و ليكن اين خصومت را ديگر حكم هست نيكو .\r\nداود گفت : اى پسر ! چه چيز است ؟ گفت : اين كشت را به دست خداوند گوسپندان اندر نهى تا نگاه دارد و آن را زراعت كند و آب دهد و تعّهد كند تا به همان وقت رسد كه ايشان گوسپندان در وى كردند ، و اين گوسپندان به دست خداوند كشت دهى تا نگاه دارد تا به همان وقت پشم و شير و بره بر گيرد و او را باشد به بهاى علف تا چون آن وقت رسد ، گوسپندان باز دهند و كشت بستانند ، تا هر دو كم زيان باشند . داود چون اين بشنيد شاد شد و از قول خود بازگشت و بر حكم سليمان كار كرد و خداى عزّ و جلّ گفت : * ( وَكُنَّا لِحُكْمِهِمْ شاهِدِينَ فَفَهَّمْناها سُلَيْمانَ 21 : 78 - 79 ) * . و ديگر آن مسأله ها را كه جبريل آورده بود و گفت از فرزندان بپرس تا كدام آن را جواب گويد .\r\nو اين به اوّل كتاب گفتيم . چون بپرسيد ، سليمان جواب داد .\r\nو داود او را ملكت داد و خداى عزّ و جلّ او را آن ملك داد كه كس را نداده بود . و سليمان در مناجات خواسته بود : رب * ( هَبْ لِي مُلْكاً لا يَنْبَغِي لأَحَدٍ من بَعْدِي إِنَّكَ أَنْتَ الْوَهَّابُ 38 : 35 ) * . خداى عزّ و جلّ گفت : * ( فَسَخَّرْنا لَه الرِّيحَ تَجْرِي بِأَمْرِه رُخاءً حَيْثُ أَصابَ . وَالشَّياطِينَ كُلَّ بَنَّاءٍ وَغَوَّاصٍ 38 : 36 - 37 ) * . و او را آدمى و ديو و مرغان و باد همه فرمانبردار او گردانيد . و ديگر زبان مرغان او را بياموخت ، چنان كه گفت : * ( عُلِّمْنا مَنْطِقَ الطَّيْرِ وَأُوتِينا من كُلِّ شَيْءٍ 27 : 16 ) * . و ديوان را به عمارت بيت المقدس مشغول كرد تا ستونها كردند از رخام همه مخروط . و هر جايى كه بنا خواستندى كردن كه آدمى آن را نتوانستى كردن ديوان را فرمودى كردن . چنان كه گفت : * ( يَعْمَلُونَ لَه ما يَشاءُ من مَحارِيبَ وَتَماثِيلَ وَجِفانٍ كَالْجَوابِ 34 : 13 ) * . يعنى الحياض . [ و اين تماثيل نه به صورت است و ليكن هر مثالى و هر صورتى و هر نشانى كه سليمان بدادى ايشان بكردندى 
  ] ، و كاسه هاى چوبين كردندى چون حوضها . و قَدوُرٍ راسياتٍ . يعنى كالجبال .\r\n","description":"","footnote":"","page_name":" 413 ","page_number":467},
  {"content":"\r\nو اين خلق را كه با او بودند هر يكى را حوضى سنگين كرده بود ، و يكى گروه را از ديوان به غوّاصى مشغول كرد و هر چه اندر دريا گوهرها بود بر آوردندى . و اين غوّاصى به وقت سليمان آمد . و هر گه كه بر ديوى خشم گرفتى و خواستى كه او را به زندان كند سنگى به دو نيم باز گرفتى و آن را به ميان سنگ اندر كردى و هر دو به هم باز دوختى . و خداى عزّ و جلّ سليمان را چشمه‌اى داده بود از مس و روى ، و اين هر دو را به يك اندر بگداختى ، و هرگز كس آن را نكرده بود از پيش او . و خداى چنين گفت : * ( وَأَسَلْنا لَه عَيْنَ الْقِطْرِ 34 : 12 ) * . يعنى الصفر المذاب . پس آنگه آن سنگ را به دريا افكندى ، چنان كه خداى عزّ و جلّ گفت : [ a 79 
  ] * ( وَآخَرِينَ مُقَرَّنِينَ في الأَصْفادِ 38 : 38 ) * ، و [ الصفد قيد من الحديد 
  ] . پس گفت : * ( هذا عَطاؤُنا فَامْنُنْ أَوْ أَمْسِكْ بِغَيْرِ حِسابٍ 38 : 39 ) * . اين را عطا دادم خاصّه ، و از ايشان هر كه را خواهى بازدار و هر كه را خواهى منّت كن و دست باز دار بىآنكه كسى ترا منع و دفع كند . پس گفت : * ( وَإِنَّ لَه عِنْدَنا لَزُلْفى وَحُسْنَ مَآبٍ 38 : 25 ) * . يعنى المرجع بالملك . و هر كه اين جهان را بگذارد و التفات نكند و اندر او نيكى كند ، من آن جهان بدهمش و آن بزرگتر و نيكوتر از اين جهان بود .\r\nو عبد الله الانطاكى رحمة الله عليه گويد به كتاب زهد اندر ايدون كه سليمان عليه السّلام با آن همه مملكت نان جوين خوردى . و چنين گويند كه : سليمان را عليه السّلام بساطى بود صد فرسنگ ، بر آن بساط تختش بنهادندى و سليمان بر آنجا نشستى ، و تخت زرّين بود ، و شش هزار كرسى بر آن بساط بنهادندى . پس بر آن بساط و كرسيها آدميان بنشستندى و از پس آدميان مهتران پريان بر كرسيها بنشاندى و كهتران را بر بساط . پس ديوان و مرغان را بفرمودى تا بر بالاى سر ايشان بيستادندى و سايه كردندى . پس باد را بفرمودى تا آن بساط را بر گرفتى با چندان خلايق و به هوا اندر ببردى چنان كه او خواستى . و به هر جايى كه آن بساط برسيدى صد فرسنگ آفتاب بپوشيدى و سايه كردى .\r\nو سليمان عليه السّلام وقتى به دمشق بودى و وقتى به مزگت بيت المقدس ، و هر كجا خواستى شدن باد را بفرمودى تا آن بساط را بر گرفتى و بدانجا كه سليمان خواستى بردى ، چنان كه خداى گفت : * ( وَلِسُلَيْمانَ الرِّيحَ عاصِفَةً تَجْرِي بِأَمْرِه ) *\r\n","description":"","footnote":"","page_name":" 414 ","page_number":468},
  {"content":"\r\n* ( إِلى الأَرْضِ الَّتِي بارَكْنا فِيها 21 : 81 ) * . يعنى بيت المقّدس . و جز از بيت المقّدس جايى را مبارك نخواند ، و به هر جايگه سليمان را كوشكها بود ، و امروز اثر آن كوشكها هنوز مانده است ، و يك ماهه راه او را به يك ساعت ببردى ، چنان كه خداى گفت :\r\n* ( وَلِسُلَيْمانَ الرِّيحَ غُدُوُّها شَهْرٌ وَرَواحُها شَهْرٌ 34 : 12 ) * . مفسّران گفتند : معنى : * ( عاصِفَةً تَجْرِي بِأَمْرِه 21 : 81 ) * ، اى شديدة . ديگر گفت : رخاء ، اى لينّه . و اين باد را به يك جاى سخت خواند و به يك جاى نرم . معنى آن است كه اين باد سخت بنيروى بود كه آن بساط را بر گرفتى با چندان خلق و به يك زمان يك ماهه راه ببردى ، [ بنگر 
  ] چند زيان و ويرانى بودى عالم را ، بدين سبب سخت خواند ، و آنجا كه نرم خواند از بهر آن بود كه آن همه قوم با آن بساط برگرفتى و هيچ نجنبيدى .\r\nپس خداى عزّ و جلّ باد را صاحب خبر سليمان كرد تا هر كجا كه اندر مملكتش حديث كردندى باد به گوش او آوردى ، و خداى عزّ و جلّ گفت : * ( وَإِنَّ لَه عِنْدَنا لَزُلْفى وَحُسْنَ مَآبٍ 38 : 25 ) * . گفتا : بدين عزّ و كامرانى و كارروايى ، بزرگتر از اين بد همت اندر آن جهان .\r\n","description":"","footnote":"","page_name":" 415 ","page_number":469},
  {"content":"\r\n\r\nحديث بلقيس و مملكت سبا\r\nو سليمان عليه السّلام غزا كردن دوست داشتى ، و هر كجا خبر ملكى كافر بودى سوى او شدى و مسلمان كردى ، و اگر نه بگرفتى و بكشتى . پس او را خبر آمد از ملكان بتپرست . سليمان بر بساط نشست با چندان مردمان و پريان ، و باد را بفرمود تا آن بساط را برگرفت و همى برد تا به مكّه . و سليمان به مكّه طواف كرد و گفت : از اين عرب پيغمبرى باشد و زادن او به مكّه بود و نشست و قبرش به مدينه بود . و چون از يمن بشد ، به ميان حجاز و يمن شهرها است و اندر نيكوترين از آن شهرها زنى پادشاه بود نام او بلقيس ، و پدرش از عرب بود و مادرش پرى ، نامش حرا بنت بلقمه و نام پدرش منسرح ، و آن همه شهرها و سپاه فرمان او كردندى ، و زنى بود عاقله و با راى و تدبير ، و او آفتاب پرستيدى و سليمان خبر او را نداشت .\r\nو سليمان نشسته بود ، هدهد را به طلب آب خواست فرستادن تا ببيند كه آب كجاست . چون هدهد را طلب كرد نيافت . سليمان گفت : * ( ما لِيَ لا أَرَى الْهُدْهُدَ أَمْ كانَ من الْغائِبِينَ 27 : 20 ) * . چه بوده است هدهد را كه من او را همى نبينم ، مگر غايب است ؟\r\n* ( لأُعَذِّبَنَّه عَذاباً شَدِيداً أَوْ لأَذْبَحَنَّه أَوْ لَيَأْتِيَنِّي بِسُلْطانٍ مُبِينٍ . فَمَكَثَ غَيْرَ بَعِيدٍ 27 : 21 - 22 ) * .\r\nعذابى كنم او را سخت ، يا بكشم يا حجّتى آرد بزرگ كه كجا بوده است . و هدهد به هوا بر بود ايستاد و آهنگ آب خواست كردن ، و آن مرغان ديگر نيارستند به آب خوردن شدن .\r\n","description":"","footnote":"","page_name":" 416 ","page_number":470},
  {"content":"\r\nپس هدهد بدان ناحيت سبا بوستانها ديد و سبزيها و آب روان ، سخت خوش جايگاهى . و آن همه مىديد و بلقيس را ديد بر تختى نشسته بدان بوستانها اندر ، و پيش بلقيس هدهدى ديگر نشسته بود ، و او هدهد سليمان را گفت : از كجا مىآيى و كجا مىروى ؟ گفتا از بر سليمان پيغمبر خداى تعالى ، و او را پيغمبرى هست و پادشاهى دنيا هست و در جهان چون او ملكى نيست . هدهد بلقيس گفت : اين ملك ما بزرگتر است . هدهد سليمان گفت : پادشاهى او چند است و چه دين دارد ؟ و از اين همه بپرسيد و آب بخورد و باز پيش سليمان آمد . گفت كجا بودى ؟ گفت :\r\n* ( أَحَطْتُ بِما لَمْ تُحِطْ به وَجِئْتُكَ من سَبَإٍ بِنَبَإٍ يَقِينٍ 27 : 22 ) * . آن بدانستم كه تو ندانستى و خبر سبا آوردم .\r\nو قصّهء بلقيس و شهرهاش و خوشى مملكت و باغها و آبها بگفت : * ( إِنِّي وَجَدْتُ امْرَأَةً تَمْلِكُهُمْ وَأُوتِيَتْ من كُلِّ شَيْءٍ 27 : 23 ) * . و گفت من زنى را ديدم به ناحيت سبا كه ملك آن زمين همه او را است و همه [ b 79 
  ] نيكوييها كه گفتم او را است ، او را تختى بزرگ است و آفتاب پرستد . * ( وَلَها عَرْشٌ عَظِيمٌ وَجَدْتُها وَقَوْمَها يَسْجُدُونَ لِلشَّمْسِ من دُونِ الله وَزَيَّنَ لَهُمُ الشَّيْطانُ أَعْمالَهُمْ فَصَدَّهُمْ عَنِ السَّبِيلِ فَهُمْ لا يَهْتَدُونَ 27 : 23 - 24 ) * . سليمان را دل به مملكت سبا رفت كه ايشان را به دين خواند و ناخوش آمدش كه ايشان بجز از خداى عزّ و جلّ پرستند ، و خداى گفت : * ( أَلَّا يَسْجُدُوا لِلَّه الَّذِي يُخْرِجُ الْخَبْءَ في السَّماواتِ وَالأَرْضِ 27 : 25 ) * . پس آن چنان كس سزاوار آن باشد [ كه خداى عزّ و جلّ 
  ] پادشاهى اين جهان و آن جهان [ به دو 
  ] بداد . چون پيغمبر ما عليه السّلام بخواند ، از بزرگى اين حديث سجده كرد و بفرمود تا هر كه بدين آيت رسد سجده كند خداى را .\r\nپس سليمان فرمود باد را تا بساط او را برداشت و بدان بيابانهاى سبا برد و بنهاد ، و هدهد آب بجست و ديوان چاهها بكندند و آب بر آوردند ، و نيّت كرد كه نخست بدان مملكت سبا رود و ايشان را به مسلمانى آرد . هدهد را گفت : * ( سَنَنْظُرُ أَ صَدَقْتَ أَمْ كُنْتَ من الْكاذِبِينَ 27 : 27 ) * . بنگرم كه راست گفتى يا دروغ . * ( اذْهَبْ بِكِتابِي هذا فَأَلْقِه إِلَيْهِمْ ثُمَّ تَوَلَّ عَنْهُمْ فَانْظُرْ ما ذا يَرْجِعُونَ 27 : 28 ) * . گفت : اين نامه ببر و بر ايشان افگن و خود باز گرد\r\n","description":"","footnote":"","page_name":" 417 ","page_number":471},
  {"content":"\r\nو ببين تا خود چه جواب دهند .\r\nسليمان نامه بنوشت و مهر بر نهاد و هدهد به منقار برگرفت و برفت . چون به شهر سبا رسيد ، به بوستانهاى بلقيس رفت و او را بديد . پس نامه در كنار بلقيس افگند و خود بر درختى بنشست . بلقيس بترسيد و گفت : اين بزرگ ملكى بود كه رسولش مرغ است . و آن نامه مهر بر نگرفت و گفت : تا پيش سپاه و بزرگان باز كنم . پس كس فرستاد و از شهر بزرگان و سرهنگان را بخواند . و او را هزار سرهنگ بود و هر سرهنگى ده هزار مرد داشتى و جملهء آن لشكر هزار هزار بودند . همه سرهنگان را بخواند و ايشان را گفت : * ( يا أَيُّهَا الْمَلأُ إِنِّي أُلْقِيَ إِلَيَّ كِتابٌ كَرِيمٌ 27 : 29 ) * . گفتا : نامه‌اى آمد از كسى بزرگوار بر من . و آن نامه پيش ايشان برگشاد و در نامه نبشته بود : * ( إِنَّه من سُلَيْمانَ وَإِنَّه بِسْمِ الله الرَّحْمنِ الرَّحِيمِ . أَلَّا تَعْلُوا عَلَيَّ وَأْتُونِي مُسْلِمِينَ 27 : 30 - 31 ) * . گفت خويشتن را از من بزرگتر مداريد و به دين من اندر آييد ، و خود بر ايشان كبر آورد و ايشان را گفت كبر بنهيد و مسلمانى گيريد و كبر و مسلمانى به يك جاى گرد نيايد و اين توحيد بود .\r\nبلقيس گفت لشكر را : * ( يا أَيُّهَا الْمَلأُ أَفْتُونِي في أَمْرِي ما كُنْتُ قاطِعَةً أَمْراً حَتَّى تَشْهَدُونِ 27 : 32 ) * . گفتا : مرا مشورت كنيد برين كار اندر كه من بىشما هيچ كار نكرده‌ام .\r\n* ( قالُوا نَحْنُ أُولُوا قُوَّةٍ وَأُولُوا بَأْسٍ شَدِيدٍ وَالأَمْرُ إِلَيْكِ فَانْظُرِي ما ذا تَأْمُرِينَ 27 : 33 ) * . گفتند ما را قوّت هست و سليح هست و فرمان تراست ، بفرماى تا چه كنيم ! پس خداى عزّ و جلّ دوستى اسلام اندر دل بلقيس افگند . گفتا : خود شما شنيده‌ايد كه اين سليمان چه مردى است ؟ گفتند : ملكى بزرگوار به زمين شام و از بنى اسرائيل ، و آدميان و پريان و مرغان فرمانبردار اوىاند و ملكزاده است ، و پدرش بر دين موسى بود و او خلق را هم به دين موسى خواند .\r\nپس بلقيس از او بترسيد . * ( قالَتْ إِنَّ الْمُلُوكَ إِذا دَخَلُوا قَرْيَةً أَفْسَدُوها وَجَعَلُوا أَعِزَّةَ أَهْلِها أَذِلَّةً وَكَذلِكَ يَفْعَلُونَ 27 : 34 ) * . گفت ملكان شهرها به شمشير بگيرند و عزيزان را ذليل كنند ، و خداى عزّ و جلّ گفت : پس بلقيس لشكر را گفت : * ( وَإِنِّي مُرْسِلَةٌ إِلَيْهِمْ بِهَدِيَّةٍ فَناظِرَةٌ بِمَ يَرْجِعُ الْمُرْسَلُونَ 27 : 35 ) * . من هديه‌اى فرستم . اگر بپذيرد دانم كه دنيا مىخواهد ،\r\n","description":"","footnote":"","page_name":" 418 ","page_number":472},
  {"content":"\r\nاو را به خواسته خشنود كنيم . سرهنگان را آن سخن خوش آمد ، و بلقيس هديه‌اى بساخت و آن رسول را بيرون كرد ، و گويند : دو خشت بود زرّين و دو خشت سيمين و يك حقّه بود سيمين و ياقوتى سرخ اندر وى كه از آن بزرگتر ياقوت كس نديده بود ، و پيش از آن هيچكس ياقوت را سوراخ نكرده بود و كس سوراخ ندانست كردن ، و نيز ندانستندى كه الماس به چه كار آيد ، و قفلى زرّين بر وى زده .\r\nبلقيس گفت : پيش از آنكه اين حقّه را بگشايد از وى بپرسيد كه اندر اين حقّه چيست ؟ اگر نگويد باز من آريد و اگر بگويد پيش او بنهيد و از وى بپرسيد كه ياقوت را به چه سوراخ كنند ؟ اگر گويد سوراخ نتوان كردن ، آن نيز باز من آريد ، و اگر سوراخ كند بنگريد تا به چه كند و چگونه كند . و صد كنيزك و صد غلام بىريش مويها فرو گذاشته همه چون كنيزكان و زنان پوشيده بفرستاد و رسول را گفت او را بگوى تا مردان از زنان جدا كند ، اگر جدا كند همه را آنجا بگذار و اگر نكند همه را باز من آر . و از او بپرسيد كه چه چيز است كه چون تشنه بخورد از آب سير شود و آن نه آب آسمان باشد و نه آب زمين . رسول از پيش بلقيس بيامد .\r\nجبريل عليه السّلام سوى سليمان آمد و او را از آن همه خبر داد و جواب همه او را بياموخت . سليمان بفرمود تا ديوان همچنان بساطى بكردند و زمين آن را خشتى زرّين و يكى سيمين در انداختند و جايى چهار خشت خالى بگذاشت . سليمان كرسى بنهاد و خلقى بسيار بار داد [ و به مرتبتى عظيم بنشاند و مرغان بر فراز سر بفرمود ايستادن تا سايه بود از بر سرشان ، 
  ] و رسول بلقيس بيامدند . چون آن همه خشتهاى زرّين و سيمين ديدند شرم داشتند كه آنكه داشتند پيش سليمان برند . پس بدان جايها كه خالى بود بنهادند . پس غلامان و كنيزكان پيش سليمان بردند و آن پيغامهاى بلقيس بگفت . سليمان گفت : چهار خشت زرّين و سيمين آورديد و از شرم پنهان كردى . رسول مقّر آمد . * ( أَ تُمِدُّونَنِ بِمالٍ 27 : 36 ) * . [ La 80 
  ] گفت : به مال مدد همى دهيد مرا ؟ ! * ( فَما آتانِيَ الله خَيْرٌ مِمَّا آتاكُمْ بَلْ أَنْتُمْ بِهَدِيَّتِكُمْ تَفْرَحُونَ 27 : 36 ) * . خداى عزّ و جلّ مرا خواستهء بسيار داده است از خواسته و ملك و فرمان بهتر از آنكه شما را داده است . پس سليمان عليه السّلام پيغامها را جواب داد و گفت : اين آب كه مىگويى\r\n","description":"","footnote":"","page_name":" 419 ","page_number":473},
  {"content":"\r\nخوى اسب است كه هيچگونه مردم از آن آب سير نباشد مگر خوى اسب است كه شيرين بود و خوردن آن سودمند بود و سير كند ، و ديگر اندر آن حقّه يك دانه ياقوت سرخ است سوراخ ناكرده و ملك شما خواست كه سوراخ كردن ياقوت بياموزد . پس سليمان بفرمود تا الماس را بياورند و ياقوت را بدان سوراخ كردند . و آن هديّه ها را همه باز داد و رسولان را بازگردانيد . * ( ارْجِعْ إِلَيْهِمْ فَلَنَأْتِيَنَّهُمْ بِجُنُودٍ لا قِبَلَ لَهُمْ بِها 27 : 37 ) * . يعنى لا طاقة لهم . گفت باز شو كه من همى آيم بر ايشان با سپاهى كه ايشان را بدان لشكر طاقت نيست . * ( وَلَنُخْرِجَنَّهُمْ مِنْها أَذِلَّةً وَهُمْ صاغِرُونَ 27 : 37 ) * . يعنى اسير و ذليل كنند و از شهر بيرون آورند .\r\nرسول باز گرديد و بلقيس لشكر گرد كرد كه سوى سليمان رود و مسلمان شود ، و هر گه كه بلقيس به شهرى شدى تخت مملكت او به هفت خانه اندر بردندى و بنهادندى و درهاى آن خانه ها همه آهنين بودى و قفلهاى استوار زده ، و هزار مرد بدان جايگاه موكّل كرده بود با سلاحهاى تمام . و ميان سليمان و بلقيس دو روزه راه بود . سليمان چون خبر آمدن او بشنيد ، مردم را گرد كرد و مىخواست كه بلقيس را قدرتى بنمايد از قدرتهاى خداى عزّ و جلّ تا به پيغمبرى او مقرّ آيد ، آن خلق را گفت : * ( يا أَيُّهَا الْمَلَؤُا أَيُّكُمْ يَأْتِينِي بِعَرْشِها قَبْلَ أَنْ يَأْتُونِي مُسْلِمِينَ 27 : 38 ) * . كيست از شما كه آن تخت او بر من آورد پيش از آنكه او اينجا آيد ؟ و جبريل او را گفته بود كه او اينجا آيد و به دست تو مسلمان شود . يكى از مهتران جنّيان گفت : من بيارم . سليمان گفت : به چندگاه ؟ گفت : پيش از آنكه تو از تخت برخيزى ، زيرا كه سليمان عليه السّلام هر روزى مردمان و پريان را و همه خلق را بار دادى و برخاستى ، و وقت چاشتگاه بودى . سليمان نخواست كه فخر آوردن تخت بلقيس پريان را باشد ، مىخواست كه آدميان را بود ، چنان كه خداى عزّ و جلّ گفت : * ( قال عِفْرِيتٌ من الْجِنِّ أَنَا آتِيكَ به قَبْلَ أَنْ تَقُومَ من مَقامِكَ وَإِنِّي عَلَيْه لَقَوِيٌّ أَمِينٌ 27 : 39 ) * . و در ميان آدميان يكى بود كه نام او آصف بن برخيا بود . چون عفريت چنان گفت ، سليمان گفت :\r\nزودتر خواهم . آصف گفت : من بيارم . و اين آصف اسم اعظم خداى [ دانست 
  ] و از فرزندان اشموئيل بود و مادرش از بزرگان بنى اسرائيل از فرزندان لاوى بن يعقوب .\r\n","description":"","footnote":"","page_name":" 420 ","page_number":474},
  {"content":"\r\nاو گفت : من بياورم . گفت : به چند گاه ؟ گفتا : پيش از آنكه چشم بر هم نهى و باز كنى .\r\nچنان كه خداى گفت : * ( قال الَّذِي عِنْدَه عِلْمٌ من الْكِتابِ أَنَا آتِيكَ به قَبْلَ أَنْ يَرْتَدَّ إِلَيْكَ طَرْفُكَ 27 : 40 ) * .\r\nپس آصف پيش كرسى سليمان سر بر سجده نهاد و خداى را بخواند ، در ساعت تخت بلقيس را پيش خويش بديد ، گفت : * ( فَلَمَّا رَآه مُسْتَقِرًّا عِنْدَه 27 : 40 ) * . و آن از فرمان خداى عزّ و جلّ بود نه به زور و قوّت آن مرد . پس سليمان بدانست كه آن همه فضل او است كه مىكند . آنگاه گفت : * ( هذا من فَضْلِ رَبِّي لِيَبْلُوَنِي أَ أَشْكُرُ أَمْ أَكْفُرُ وَمن شَكَرَ فَإِنَّما يَشْكُرُ لِنَفْسِه وَمن كَفَرَ فَإِنَّ رَبِّي غَنِيٌّ كَرِيمٌ . قال نَكِّرُوا لَها عَرْشَها نَنْظُرْ أَ تَهْتَدِي أَمْ تَكُونُ من الَّذِينَ لا يَهْتَدُونَ 27 : 40 - 41 ) * . از اين تخت چيزى كم كنيد و يا چيزى افزون كنيد تا چون ببيند باز شناسد يا نه ؟ و ديوان گفتند : ما خود از سليمان در عذابيم ، چون سليمان بلقيس را ببيند شك نكنيم كه وى را به زنى كند بدين نيكورويى و بدين راى و تدبير كه او [ را 
  ] است ، و اگر از ايشان فرزندى آيد بىشك پيغمبر بود و هرگز از بلاى ايشان نرهيم . تدبير آن است كه اين زن را بر دل سليمان سرد كنيم . و آن زن را عيبى نبود مگر بر ساقهايش موى بود دراز . ديوان سليمان را گفتند : او را بر پاى موى است و زشت است و نه نيكو است .\r\nسليمان بفرمود تا صرحى عظيم بكردند ، و معنى صرح دكّان بود ، و صد ارش درازاى آن بود و صد ارش پهنا و سيصد ارش دورى ، از آبگينه . و آب در ميان دكّان كردند و اندر ميان آب ماهىاى چند و هر جانور كه در آب باشد در آنجا كردند ، و بالاى اين آبگينه استوار كردند چنان كه مردمان هر گونه بخواستندى بر او برفتندى ، و مردم چون آن را بديدندى چنان پنداشتندى كه آب است و بدان آب اندر بايد شدن ، شلوار به پاى كشيدندى . و كرسى سليمان عليه السّلام بر سر آبگينه بنهادند و سليمان بدان آن خواست تا بلقيس را ببيند تا همچنان است كه ديوان گفتند : * ( فَلَمَّا جاءَتْ قِيلَ أَ هكَذا عَرْشُكِ قالَتْ كَأَنَّه هُوَ 27 : 42 ) * . گفت : چنين است تخت تو ؟ گفتا : پندارى خود آن است . * ( وَأُوتِينَا الْعِلْمَ من قَبْلِها وَكُنَّا مُسْلِمِينَ . وَصَدَّها ما كانَتْ تَعْبُدُ من دُونِ الله إِنَّها كانَتْ من قَوْمٍ كافِرِينَ 27 : 42 - 43 ) * . گفت : پيش سليمان شو و مسلمان شو ، تا كى\r\n","description":"","footnote":"","page_name":" 421 ","page_number":475},
  {"content":"\r\nجز خداى را عزّ و جلّ پرستيد با قوم كافران ؟ * ( قِيلَ لَهَا ادْخُلِي الصَّرْحَ فَلَمَّا رَأَتْه حَسِبَتْه لُجَّةً وَكَشَفَتْ عَنْ ساقَيْها قال إِنَّه صَرْحٌ مُمَرَّدٌ من قَوارِيرَ 27 : 44 ) * . چون آبگينه بديد انديشيد كه آب است ، [ b 80 
  ] شلوار از پاى بركشيد و ساقها را برهنه كرد .\r\nسليمان عليه السّلام ساقهاش بديد نخواست كه كسى ديگر ببيند . گفت اين آبگينه است نه آب است . پاى بپوشيد ، آنگه به صرح بر آمد و پيش سليمان رفت و مسلمان شد و گفت : * ( رَبِّ إِنِّي ظَلَمْتُ نَفْسِي وَأَسْلَمْتُ مَعَ سُلَيْمانَ لِلَّه رَبِّ الْعالَمِينَ 27 : 44 ) * .\r\nپس سليمان وى را پيش زنان فرستاد و لشكرش را همه مسلمان كرد و بلقيس را به زنى كرد . و سليمان را آن موى پايش ناخوش آمد ، آدميان را گفت : چه بايد كردن و حيلت چيست ؟ گفتند به استره ببايد ستردن . گفت : پوست زنان نازك باشد . ديوان گفتند ما اين را دفع كنيم چنان كه رنجى به وى نرسد و پوست را زيان ندارد ، و پيش از آن كس گرمابه نديده بود و نيز آهك ماليدن و ياقوت را سوراخ كردن و مس را در گدازآوردن ، پيش از سليمان هيچكس نكرده بود . پس ديوان گرمابه بساختند و آهك فرستادند تا در گرمابه به كار بست و موى پايش برفت .\r\nو سليمان را از بلقيس پسرى آمد و او را داود نام كرد . و سليمان را آن پسر از [ فرزندان 
  ] عجم بود و هزار فرزند ديگر از عرب .\r\n","description":"","footnote":"","page_name":" 422 ","page_number":476},
  {"content":"\r\n\r\nخبر سليمان عليه السّلام با ديوان آنگه كه فتنه افتادش\r\n[ خداى عزّ و جلّ گفت : * ( وَلَقَدْ فَتَنَّا سُلَيْمانَ وَأَلْقَيْنا عَلى كُرْسِيِّه جَسَداً ثُمَّ أَنابَ 38 : 34 ) * .\r\nخداى گفت سليمان را آزمايش كرديم و كسى ديگر بر كرسى او بنشانديم . پس چون به در ما آمد ما او را ملك باز داديم . 
  ] و قصّهء آن چنان بود كه سليمان را عليه السّلام خبر آمد كه در ميان جزيره شهرى است و در او ملكى هست بتپرست .\r\nسليمان آهنگ او كرد و باد را بفرمود تا بساطش برگرفت و به دريا در ببرد تا بدان شهر كه آن ملك بود ، و آن ملك را بكشت و مردمان آن شهر را همه مسلمان كرد و چنين گويند كه آن ملك را دخترى بود نيكو روى چنان كه كسى چنان نديده بود .\r\nسليمان او را به زنى كرد و او را با همه كنيزكان بياورد كه او را بود . پس آن دختر هر روز از بهر پدرش بگريستى .\r\nسليمان ديوان را بخواند كه مشورت كنيد مرا بدين كار اندر . گفتند : ما اين اندوه از دل تو برداريم . صورتى بكردند همچون صورت پدرش تا مگر بدان صورت اندوه از دل او بشود . چون ديوان آن صورت بكردند پيش آن زن بردند ، هيچ تفاوت نبود از آن تا صورت پدرش [ مگر آنكه سخن نگفتى 
  ] . آن زن شاد شد ، و هر وقت پيش آن صورت شدى سجده كردى همچنانكه در حال حيات پدرش كردى . و دختر چون آن صورت بيافت به خانهء سليمان دل بنهاد ، و هر روز با كنيزكان برفتى و آن صورت را سجده كردى ، و با سليمان بياراميد و سليمان ندانست كه آن زن همى بت\r\n","description":"","footnote":"","page_name":" 423 ","page_number":477},
  {"content":"\r\nپرستد . تا چهل شبانروز بر آمد و هيچكس را اين حديث معلوم نبود مگر آصف بن برخيا را .\r\nو اين آصف را رسم چنان بودى كه بىحجاب اندر سراى سليمان شدى [ نام بزرگ خداى دانست 
  ] و مستجاب الدعوه بود و به سراى زنان رفتى و زنان را از او حجاب نبودى . و اين آصف همى دانست و سليمان را نيارستى گفتن كه سليمان سخت با هيبت بود ، و اين آصف همى دانست و سليمان را نيارستى گفتن كه سليمان سخت با هيبت بود ، تا از كس سخن نپرسيدى هيچكس او را سخن نيارستى گفتن .\r\nپس آصف سليمان را گفت : من پير شدم و كارم به آخر رسيد و اين كه ترا خواهم گفتن به گردن من اندر است . بدان كه در خانهء تو چهل شبانروز است تا بت مىپرستند و تو خاموش مىباشى از بهر هواى زنى . سليمان چون اين بشنيد به خانه اندر شد و آن بت را بشكست و كنيزكان را عقوبت كرد . و سليمان توبه كرد و به عبادت مشغول شد و يك دست جامهء سپيد بپوشيد و به خانه اندر نشست و به دعا و استغفار مشغول شد .\r\nو سليمان انگشترى داشت اسم اعظم خداى تعالى بر آنجا نبشته و معجز سليمان و قوّت پادشاهيش از آن بود ، و ديوان و مرغان بدان انگشترى فرمانبردار او بودند . و سليمان را پسرى بود جراده نام ، و سليمان را بدان انگشترى جز بر او اعتماد نبودى ، و هر گاه كه صحبت كردى با زنان يا به مستراح رفتى ، آن انگشترى بدين پسر دادى .\r\nپس روزى سليمان در مستراح شد و انگشترى به جراده داد ، يكى از مهتران ديوان بيامد و خويشتن را بر صورت سليمان به جراده نمود و گفت : انگشترى مرا ده .\r\nپنداشت كه [ او 
  ] سليمان است ، جراده انگشترى به دو داد . و آن ديو را صخر نام بود .\r\nآن انگشترى در انگشت كرد و بشد و بر تخت سليمان بنشست ، و هيچ آدمى و ديو و پرى ندانستند كه ديو است ، پنداشتند كه [ او 
  ] سليمان است . چون سليمان از مستراح بيرون آمد جراده را گفت : انگشترى بيار . گفت : تو كيستى ؟ گفت : منم سليمان .\r\nگفت : [ دروغ گفتى كه تو خود بر صورت او بكردى و خواستى كه انگشترى ببرى .\r\nسليمان سخن سرد گفت و هر چند سليمان همى گفت جراده گفت 
  ] دروغ همى گويى و تو ديوى .\r\n","description":"","footnote":"","page_name":" 424 ","page_number":478},
  {"content":"\r\nسليمان ضجر شد خواست كه در حجرهء زنان شود نگذاشتند و گفتند : ديو است و خويشتن را بر صورت او كرده است . و هر جاى كه شدى گفتندى سليمان بر تخت بنشسته است و اين جز ديو نيست . سليمان متحيّر شد و درماند و از سراى بيرون آمد و به شهر اندر همى گشت گرسنه ، و هر جا كه گفتى من سليمان او را بزدندى ، و از شهر بيرون شد و به كرانهء دريا شد و مزدورى صيّادان ماهى مىكرد ، و آن صيّادان او را هر روزى دو ماهى بدادندى . سليمان به شهر اندر آمدى و يكى را به نان دادى و يكى را شكم بشكافتى و بريان كردى و بخوردى . و چهل شبانروز همچنين بود ، همچند آن روزگار كه به خانهء او بت پرسيده بودند . چون چهل شبانروز تمام شد ، خداى عزّ و جلّ از او خشنود شد [ a 81 
  ] و مملكت به دو باز داد . و آن چهل شبانروز آن ديو در ميان خلايق حكم همى كرد نه موافق تورات ، و بر تخت سليمان بنشستى و علما همه اندر گرد او نشسته بودندى و كس نيارستى چيزى گفتن از هيبت سليمان ، و ندانستند كه او سليمان نيست . و اين آصف بن برخيا دانستى هم چيزى نيارستى گفتن . و زنان نيز هم ندانستندى ، و جز ديوان كس ندانستندى و شادى همى كردندى . چون بيست روز بر آمد ديوان او را گفتند : اين ملك بر تو نماند و على حال آدميان بدانند ، تا به ملك اندرى چيزى بكن تا ما را فردا از آن خرّمى باشد .\r\nپس ديوان همه گرد آمدند و كتابهاى تورات همه پنهان كردند و جادوييها و كافريها بنوشتند . و پايهء آن تخت همه زرين بود ، هر چهار پايهء تخت بشكافتند و آن جادوييها در او نهادند و پايهء تخت همچنانكه بود بكردند ، و اين حال جز ديوان كس ندانست . پس چون سليمان بر تخت ملك باز آمد ، از آن خبر نبودش و همچنان آن به پايهء تخت اندر بود تا سليمان بمرد . آنگاه ديوان پايهء تخت بشكافتند و جادوييها بيرون آوردند و خلق را گفتند كه سليمان را اين كتابها از آسمان آمده بود . و خلق را جادويى بياموختند و بسيار مردم متابع ايشان شدند و خداى عزّ و جلّ اين قصّه را به قرآن اندر ياد كرد و گفت : * ( وَاتَّبَعُوا ما تَتْلُوا الشَّياطِينُ عَلى مُلْكِ سُلَيْمانَ وَما كَفَرَ سُلَيْمانُ وَلكِنَّ الشَّياطِينَ كَفَرُوا يُعَلِّمُونَ النَّاسَ السِّحْرَ 2 : 102 ) * . و از آن جادوييها قدرى به دست جهودان بنى اسرائيل افتاد و اصل آن جادوييها كه همى كنند از آن است .\r\n","description":"","footnote":"","page_name":" 425 ","page_number":479},
  {"content":"\r\nپس چهل روز آدميان دلتنگ بودند از آن حكمهاى باطل و آنكه آدميان را از خويشتن دور داشتى ، و سليمان آدميان را عزيزتر از همه مخلوقات داشتى . پس آدميان سوى آصف آمدند و گفتند تو چه گويى بدين حكمها كه سليمان همى كند ؟ و ما گمان بريم كه او نه سليمان است . آصف نيز گفت : من چنين پندارم و ليكن تا من از زنانش بپرسم . و مادر سليمان هنوز زنده بود و سليمان هر روز به سلام مادر شدى .\r\nو به تفسير اندر چنان است كه سليمان را هزار زن بود ، سيصد آزاد و هفتصد پرستار ، و همه مادر فرزند بودند . پس آصف مادرش را بپرسيد . گفت : ما خبر نداريم و چهل شبانروز است كه او به بر ما نيامده است . آصف بيامد و مردمان را بگفت . ايشان ندانستند كه آن چگونه بوده است . گفتند : مگر او سليمان را بكشته است و به جاى او بنشسته ، و اگر ديو است ما را حيلت آن است كه در پيش او تورات بخوانيم كه ديو با نام خداى عزّ و جلّ صبر نتواند كردن .\r\nپس آصف آدميان را بخواند و ايشان را كه تورات دانستند تا تورات همى خواندند به بانگ بلند ، و ديو صبر نتوانست كردن . از پس كرسى ناپديد شد . پس بدانستند كه آن ديو بود . سليمان را طلب كردند و ندانستند كه زنده است يا نه ، و آدميان متحّير بماندند . و آن ديو انگشترى سليمان به دريا افگند و خود اندر دريا گريخت و آنجا همى بود . و خداى عزّ و جلّ ماهىاى را بگماشت تا آن انگشترى را فرود برد و ماهى را در دام صيّاد افگند كه سليمان شاگردى او كردى ، صياد آن ماهى را بگرفت و با ماهيان ديگر بر بالا افگند .\r\nشبانگاه صيّاد سليمان را بر عادت هر روزى دو ماهى بداد . سليمان به شهر آمد و يكى را به نان داد و ديگرى را شكم بشكافت تا بريان كند و بخورد ، انگشترى ديد در شكم آن ماهى . شكر بارى تعالى بگزارد و انگشترى را از شكم ماهى بيرون كرد و در انگشت كرد و به مملكت خويش باز آمد به قدرت الله عزّ و جلّ ، و آن ديو را طلب كرد و نيافت . ديوان را گفت : او را از شما باز خواهم . گفتند : او به دريا فروشده است و ليكن حيلت كنيم و او را به دست آريم . پس ديوان به كنار دريا شدند و نوحه همى كردند . از دريا بانگ آمد كه چه بوده است ؟ گفتند : سليمان بمرد . آن ديو از\r\n","description":"","footnote":"","page_name":" 426 ","page_number":480},
  {"content":"\r\nميان آب بر آمد . او را بگرفتند و پيش سليمان بردند . او را به سنگ و آهن ببست و در دريا افگند تا رستخيز در آنجا بود ، و من چنين گويم . محمّد بن جرير اندر اين كتاب اين حديث غلط گفته است كه ديو كار سليمان كرد و حكمها كرد .\r\nو روايت است كه خداى عزّ و جلّ ديو را به كار پيغمبرى پيدا كرد و ليكن اصل اين چنان بود كه شبى سليمان نيّت كرد كه من يك شب با هزار زن گرد آيم و از هر زنى پسرى آيد و آن پسران همه بزرگ شوند و به حرب كافران شوند ، و هر پسرى هزار كافر بكشد تا همه فضل من باشد . و بدين سخن خداى عزّ و جلّ [ او را 
  ] بيازمود ، و از زنى پسرى آمد كه هيچ اندام او درست نبود . چون از مادر جدا شد ، جبرئيل عليه السّلام او را بر تخت نهاد و خداى عزّ و جلّ سليمان را وحى كرد و گفت : اين يكى از خويشتن ديدى چون كبر آوردى ، شو و فرزندت را ببين بر تخت نهاده است .\r\nبرفت تنى بىدست و پاى ديد . سليمان بترسيد و توبت خواست و چهل شبانروز عذر خواست . پس آن فرزند چهل شبانروز بزيست و پس بمرد .\r\nو از پس آن سليمان به ملك اندر بيست سال ديگر بزيست . و به اخبار تفسير چنين آمده است كه ملك سليمان چهل سال بوده است و بيست سال شده بود كه اين كار [ b 81 
  ] افتادش ، و پيش از اين باد او را فرمان نكردى . و اندر حديث باد خلاف است كه از پس واقعه مسخّر سليمان گشت . و از قرآن دليل است كه سليمان بر تخت استغفار كرد و گفت : * ( رَبِّ اغْفِرْ لِي وَهَبْ لِي مُلْكاً لا يَنْبَغِي لأَحَدٍ من بَعْدِي إِنَّكَ أَنْتَ الْوَهَّابُ 38 : 35 ) * . پس خداى عزّ و جلّ گفت : * ( فَسَخَّرْنا لَه الرِّيحَ تَجْرِي بِأَمْرِه رُخاءً حَيْثُ أَصابَ 38 : 36 ) * . * ( وَالشَّياطِينَ كُلَّ بَنَّاءٍ وَغَوَّاصٍ 38 : 37 ) * . از پس اين واقعه باد را مسخّر او كرديم . و گروهى گفتند از پيش مسخّر بود و بدين آيت تقديم و تأخير است . و باز ديو و پرى و مرغ اين همه را مسخّر او كرد به آخر عمرش . چنان كه گفت : * ( وَلِسُلَيْمانَ الرِّيحَ غُدُوُّها شَهْرٌ وَرَواحُها شَهْرٌ 34 : 12 ) * . و اين دليل است كه ديوان تخت سليمان برگرفتند ، چنان كه فرموده است به جايى ديگر : * ( وَلِسُلَيْمانَ الرِّيحَ عاصِفَةً تَجْرِي بِأَمْرِه إِلى الأَرْضِ الَّتِي بارَكْنا فِيها وَكُنَّا بِكُلِّ شَيْءٍ عالِمِينَ 21 : 81 ) * . و الله اعلم .\r\n","description":"","footnote":"","page_name":" 427 ","page_number":481},
  {"content":"\r\n\r\nخبر وفات سليمان عليه السّلام\r\nسليمان عليه السّلام از پس آنكه ملك باز او رسيد بيست سال ديگر بزيست تا ملكش چهل سال تمام شد و عمرش پنجاه و پنج سال بود . ديوان را بفرمود تا بناها كردند و مزگتها كردند ، و مزگت بيت المقدّس مىساختند . چون وفاتش نزديك آمد ، به بيت المقدّس شد بنزديك آن مزگت شد و يك دو ماه آنجا بود ، و نان آنجا خوردى و نماز كردى و به يك ركعت نماز شبانروزى ببردى . و چون نماز كردى هيچكس پيرامون او نگشتى نه آدمى و نه پرى و نه ديو . اگر ديو آنجا شدى از آسمان آتش آمدى و او را بسوختى ، و به محراب سليمان هر روز درختى برستى كه هرگز سليمان نديده بودى . و سليمان نماز همى كردى و درخت با او به سخن آمدى ، و سليمان از او پرسيدى كه ترا چه خوانند و چه كار را شايى ؟ درخت بگفتى ، و پس سليمان به محراب اندر نماز همى كرد و درختى ديد نورسته . او را پرسيد كه ترا چه خوانند و چه كار را شايى ؟ گفت من خرابى بيت المقدّس را رسته‌ام . از من عصا كن و بر من تكيه كن .\r\nسليمان عليه السّلام بدانست كه او را وفات نزديك است . آن درخت ببريد و از او عصايى كرد و بر آن تكيه كردى هر گه كه نماز كردى و به پاى ايستادى . پس سليمان دانست كه مزگت بيت المقدّس بسيار مانده است كه آبادان گردد ، و چون او را وفات آيد ديوان آن را تمام نكنند و دلش بدان مشغول شد . دعا كرد و گفت : يا\r\n","description":"","footnote":"","page_name":" 428 ","page_number":482},
  {"content":"\r\nربّ ! مرگ مرا از ديوان پنهان دار تا ايشان مزگت تمام كنند . خداى عزّ و جلّ او را اجابت كرد و هنوز يك سال مانده بود . پس چون عمر سليمان تمام شد او در نماز ايستاده بود بر آن چوب تكيه كرد ، همچنانكه پيش از آن كردى . وفاتش آمد همچنان ايستاده بماند . و چون كسى بنزديك او شدى او را ايستاده ديدى ندانستى كه او مرده است .\r\nو ديوان شب و روز عمارت مزگت همى كردندى و ستونهاى سنگين بر هم مىنهادندى مخروط و همى آوردندى تا مزگت تمام شد . پس از آن خداى عزّ و جلّ جمنده‌اى را بفرستاد تا عصاى سليمان را به خوردن گرفت ، و چون سيصد و شصت روز بگذشت عصا خورده شد ، و بناى مزگت تمام كرده بودند كه سليمان بيفتاد . * ( فَلَمَّا قَضَيْنا عَلَيْه الْمَوْتَ ما دَلَّهُمْ عَلى مَوْتِه إِلَّا دَابَّةُ الأَرْضِ تَأْكُلُ مِنْسَأَتَه فَلَمَّا خَرَّ تَبَيَّنَتِ الْجِنُّ 34 : 14 ) * . گفت : سليمان را قضا كردم بر مرگ ، و مرگش را هيچكس ندانست از ديو و پرى مگر اين [ كرم زمين 
  ] و عصا خورده شد .\r\n","description":"","footnote":"","page_name":" 429 ","page_number":483},
  {"content":"\r\n\r\nحديث النّمل با سليمان بن داود عليهما السّلام\r\nو اين حديثى نيكو است و اندر او آيات قرآن است و درست . و محمّد بن جرير آن را نگفته بود و دست باز داشته . و دو خبر بزرگ است با حكمتها و آيات قرآن بدليل ، و او هر دو را دست باز داشته است : يكى حديث نمل است و يكى حديث خيل ، و من هر دو را بگويم چنان كه در كتب تفاسير يافته‌ام . امّا حديث النّمل است كه خداى گفت : * ( وَحُشِرَ لِسُلَيْمانَ جُنُودُه من الْجِنِّ وَالإِنْسِ وَالطَّيْرِ فَهُمْ يُوزَعُونَ 27 : 17 ) * . و خداى عزّ و جلّ باد را صاحب خبر سليمان كرده بود ، و شب و روز تا هر كجا به يك ماهه راه حديثى بگفتندى باد به گوش سليمان رسانيدى . يك روز بر آن بساط خويش مىشد با مردم و ديو و پرى و مرغ .\r\nو اندر تفسير چنين گويند كه اندر وادىاى مىگذشت كه آن را وادى النّمل گفتندى و در آنجا مورچه خانه داشت و از سوراخ بيرون آمده بودند ، چنان كه خداى گفت : * ( حَتَّى إِذا أَتَوْا عَلى وادِ النَّمْلِ قالَتْ نَمْلَةٌ يا أَيُّهَا النَّمْلُ ادْخُلُوا مَساكِنَكُمْ لا يَحْطِمَنَّكُمْ سُلَيْمانُ وَجُنُودُه وَهُمْ لا يَشْعُرُونَ 27 : 18 ) * . مورچه با يك ديگر گفتند : به خانه اندر شويد كه سليمان همى آيد با سپاه ، تا شما را به پاى نكوبند ، و ايشان آگاهى ندارند ، و اين ثنايى بود كه بر وى همى كرد ، گفت : هيچ خلق را از او رنج نيست ، يعنى اگر بداند كه شما اينجاايد او از سوى ديگر شود . باد آن حديث به گوش سليمان رسانيد . * ( فَتَبَسَّمَ ضاحِكاً من قَوْلِها 27 : 19 ) * . سليمان عليه السّلام بخنديد از خرّمى نعمتهاى\r\n","description":"","footnote":"","page_name":" 430 ","page_number":484},
  {"content":"\r\nخداى تعالى كه او را داو همه سپاه بايستادند و مورچگان [ a 82 
  ] جمله به خانه اندر شدند .\r\nپس سليمان گفت : * ( رَبِّ أَوْزِعْنِي أَنْ أَشْكُرَ نِعْمَتَكَ الَّتِي أَنْعَمْتَ عَلَيَّ وَعَلى والِدَيَّ وَأَنْ أَعْمَلَ صالِحاً تَرْضاه 27 : 19 ) * . يا ربّ ! مرا توفيق ده تا نعمت ترا شكر كنم و كار نيك كنم تا شكر اين نعمتها كه مرا دادى بگزارم چنان كه تو بپسندى . و معنى اين آن است كه شكر گفتن به گفتار زبان تمام نباشد تا عمل صالح با آن نبود . پس هر گه كه به زبان الحمد للَّه مىگويى و به كردار معصيت كنى آن بر تو حجّت باشد ، و علما گفته‌اند : كه شكر از سه گونه است : يكى گفتار نيت كه به زبان گويد الحمد للَّه ، و ديگر نعمت خداى را است بر تو ، و سه‌ام آنكه طاعت دارى به اندام چنان كه به زبان گفتى .\r\nشكر نعمت تمام نبود مگر به عمل ، و اين هر سه خداى عزّ و جلّ به قرآن اندر ياد كرد :\r\nحمد به زبان و عمل به اندام و معرفت به دل . امّا زبان را چنين گفت : * ( وَقُلِ الْحَمْدُ لِلَّه الَّذِي لَمْ يَتَّخِذْ وَلَداً 17 : 111 ) * . و ديگر : * ( قُلِ الْحَمْدُ لِلَّه وَسَلامٌ عَلى عِبادِه الَّذِينَ اصْطَفى 27 : 59 ) * . و معرفت به دل گفت : * ( اعْمَلُوا آلَ داوُدَ شُكْراً 34 : 13 ) * . * ( وَما بِكُمْ من نِعْمَةٍ فَمِنَ الله 16 : 53 ) * . بدين آيت به دانستن دل ، و بدين آيت پيشين گفت به زبان .\r\nبنزديك حكما آن همه عبادتها از پس توحيد دانستن خداى عزّ و جلّ و از فضيلتها بزرگتر و فاضلتر از شكر زبان نيست نعمت خداى عزّ و جلّ . و روز رستخيز چون اهل بهشت اندر بهشت شوند از همه عبادتها اين دو عبادت گذارند : توحيد و شكر نعمت ، چنان كه گفت : * ( دَعْواهُمْ فِيها سُبْحانَكَ اللَّهُمَّ وَتَحِيَّتُهُمْ فِيها سَلامٌ وَآخِرُ 10 : 10 ) * .\r\n","description":"","footnote":"","page_name":" 431 ","page_number":485},
  {"content":"\r\n\r\nذكر اخبار الخيل\r\nامّا اخبار الخيل چنان است كه خداى عزّ و جلّ گفته است اندر قصّهء سليمان عليه السّلام * ( [ إِذْ عُرِضَ عَلَيْه بِالْعَشِيِّ الصَّافِناتُ الْجِيادُ 38 : 31 ) * . چنين گفتند به اخبار تفسير اندر كه سليمان را هزار اسب بود تازى بر نشست او را و آن همه بر او عرضه كردندى و 
  ] او از نعمت اين جهان دو چيز دوستتر داشتى : يكى اسب و ديگر سلاح از بهر غزو كردن با كافران و سبب قهر ايشان . و چنين گويند كه شريعت تورات اندر بدان شريعتهاى ديگر نماند ، نماز ديگر فريضه تر بودى و گرامىتر ، و نماز ديگر را صلاة الوسطى گفتندى از بهر آنكه به ميان چهار نماز اندر است : نماز بامداد و نماز پيشين و نماز شام و نماز خفتن . و سليمان عليه السّلام ايستاده بود و آن اسبان كه از سبا آورده بودند عرض همى كردند ، و آنكه از پدرش داود به ميراث به دو رسيده بود . چون نهصد اسب عرض كردند ، آفتاب فرو شده بود و نماز ديگر از وقت بشده . سليمان ضجر شد و خود را ملامت كرد و گفت : * ( إِنِّي أَحْبَبْتُ حُبَّ الْخَيْرِ عَنْ ذِكْرِ رَبِّي 38 : 32 ) * . يعنى حبَّ المال كقوله ان ترك خيرا . اى مالا عن ذكر ربّى . اى عن صلاة ربى . حتى توارت بالحجاب . يعنى الصّلاة ، يعنى غابت الشّمس . و سليمان با خود عتاب كرد و گفت :\r\nخداى عزّ و جلّ دوستى مال در دل من افگند تا نماز از دل من بشد و آفتاب فرو رفت . پس گفت : * ( رُدُّوها عَلَيَّ فَطَفِقَ مَسْحاً بِالسُّوقِ وَالأَعْناقِ 38 : 33 ) * . اين اسبان را باز گردانيد ، و ايشان را همه گردن بزد .\r\n","description":"","footnote":"","page_name":" 432 ","page_number":486},
  {"content":"\r\nو علما و مفسّران نپسنديدند اين تفسير كه اگر سليمان را سهو افتاد كه نمازش فايت شد ، اسبان را چه گناه بود ؟ ! و اين چنين تأويل نه واجب بود ، و نهى است بر چهارپايان ستم كردن يا بارى گران بر نهادن كه بدان طاقت ندارند . و خبر است از پيغمبر ما عليه السّلام بر نيكو داشتن چهار پايان و فرموده است كه چون برنشينيد به آزرم داريد كه شما را رنجه باشد و ايشان نيز رنجه باشند . و در خبر اندر چنين آمده است : لا تَقَّصُوا اعْرافَها فَانَّها اذْيالها . گفت : برش اسب بمگيريد كه گرما به برش اسب اندر رود . وَلا تَخْرمُوا اذْنابها فَانَّها مذابَها . و دمش مبريد كه مگس را از خويشتن باز دارد . پس پيغمبر ما عليه السّلام چنين نهيها فرموده است ، و چون به رنج نمودن چندين نهى باشد كشتن بايد كه سختتر بود ، و معنى آن چنان باشد كه علماى اهل تفسير گفتند كه محمّد بن حنفيّه روايت كرد از امير المؤمنين على بن ابى طالب رضى الله عنهما ، گفتا : او را از معنى اين آيت پرسيدم : * ( رُدُّوها عَلَيَّ 38 : 33 ) * . قال كانَ يَضُّمُ الْخَيْل الَى الْسَّبيل لَيُزالُ عَنها الفِتْنَة كَفَّارَة لَمّا فاتته من الصّلاة . گفت : اسبان را همى جدا كرد تا از آن بهرى به سبيل دهد و بهرى بر ساق و بر گردن داغ نهاد تا غازيان بر او حرب كردندى ، و از بهر خويشتن هيچ باز نگرفت تا كفّارت گناهش باشد ، و اين معنى سخت نيكوست .\r\nو ديگر روايتى كند مجاهد بن عبّاس كه در مصحف عبد الله بن مسعود رضى الله عنه نبشته است : رُدُّوها عَلَىّ سواقها وَاعْناقِها لِلسَّبيل تُوْبة . و به خبرى ديگر چنين آمده است كه بعد از سليمان ملوك عجم قوّت گرفتند . و اين خبر محمّد بن جرير نگفته است كه ملك عجم و زمين بابل و مشرق تا به تركستان كه را بود ، و بعد از سليمان ملك بنى اسرائيل پسرش را بود ، رحبعم بن سليمان ، و ملكت سليمان داشت بىپيغمبرى و بىآنكه باد و مرغ و ديو و پرى او را فرمان كردى .\r\nاكنون حديث ملوك عجم در عهد سليمان بگوييم پس حديث رحبعم بن سليمان عليه السّلام بگوييم . [ b 82 
  ]\r\n","description":"","footnote":"","page_name":" 433 ","page_number":487},
  {"content":"\r\n\r\nاخبار ملوك عجم كه از پس سليمان بودند\r\nو ملك عجم به وقت سليمان كيقباد بود و از پس كيقباد كيكاوس . و ملك عجم همه او را بود و تا حدّ مشرق او داشت ، و از آن سوى حدّ تركستان افراسياب داشت .\r\nو هر چه از پس آن بود و همه ناحيت حجاز و سبا و حدّ عرب سليمان را بود . و اين كيكاوس از سليمان ديوان را خواست تا شهرها بنا كند ، و سليمان عليه السّلام ديوان را بدان كار فرمانبردار او كرد ، و نشست خويش را به دار الملك بلخ كرد . و ميان او و ميان ترك حدّ جيحون بود ، و او را اسفهسالارى بود نامش رستم بن دستان بن سام بن نريمان از فرزندان جمشيد . و اين رستم مردى بزرگ و پهلوان بود و به جهان اندر از او بزرگتر و مردانه تر نبود ، و مهترى سگستان او را بود و ملوك عجم او را داده بودند .\r\nپس اين كيكاوس را پسرى آمد و او را سياوش نام كرد ، و به همه جهان اندر از او نيكوروىتر نبود . كيكاوس او را به رستم داد تا بپرورد و ادب و شجاعت آموزد .\r\nرستم او را به سكستان برد و آنجا بپرورد و ادبها و هنرها همه او را بياموخت ، و چون بيست ساله شد او را باز پيش پدر آورد . چون كيكاوس او را بديد بدان زيبايى و ادب و هنر بنواختش ، و رستم را خلعتها داد و خواسته ها بخشيد . و اين كيكاوس دخترى از آن ملك ترك به زنى داشت ، دختر افراسياب ، و اين دختر را افراسياب بىخواستن كيكاوس فرستاده بود با خواسته هاى بسيار . و هر سال افراسياب از\r\n","description":"","footnote":"","page_name":" 434 ","page_number":488},
  {"content":"\r\nتركستان حملى فرستادى به كيكاوس ، و چند سال بگذشت كه هيچ نفرستاد و سالى زمان خواسته بود كه آن مال بفرستد ، و يك دو سال بگذشت و نفرستاد .\r\nو چون سياوش به بلخ آمد ، يك روز جامه هاى ملوكانه پوشيده به سلام پدر شد .\r\nاين دختر افراسياب كه زن پدرش بود بر او عاشق گشت و او را به خويشتن خواند .\r\nسياوش او را فرمان نكرد ، گفت : من با پدر بىوفايى نكنم . آن زن بر او حيلتها كرد و دروغها گفت ، و پدر خواست كه او را بكشد . كيكاوس لشكرى بيرون كرده بود و افراسياب را گفته بود كه خواسته بفرست و گرنه با تو حرب كنم . سياوش رستم را به پدر فرستاد تا او را دستورى دهد كه سپاهسالار آن لشكر باشد و آن حرب او كند .\r\nپدرش او را سپاهسالار كرد و با آن سپاه بفرستاد ، گفت : اگر حرب كند حرب كن ، و اگر خواسته بدهد بستان و حرب مكن . سياوش لشكر بكشيد و بنزديك افراسياب رفت و سرهنگى را از پيش بفرستاد و با او صلح كرد و نامه نبشت سوى پدر كه صلح كردم . پدرش گفت : صلح مكن .\r\nسياوش گفت : من بىوفايى نكنم و عهد نشكنم . و نيارست باز پيش پدر شد .\r\nپس همان سرهنگان در ميان داشت و از افراسياب زنهار خواست بر آنكه بنزديك او شود و خدمت او كند و افراسياب او را نيكو دارد . افراسياب اجابت كرد و سياوش با خاصگان بدان حدّ شد و لشكر باز پيش كيكاوس آمدند . و افراسياب سياوش را نيكو همى داشت و دختر خويش را به دو داد .\r\nپس چون افراسياب هنرها و ادب و سوارى و دلاورى او بديد از او بترسيد ، و سرهنگان او را سعايت همى كردند و او را همى ترسانيدند . از بس كه بدى او بگفتند افراسياب بفرمود تا او را بكشتند . [ و افراسياب را برادرى بود نام او برسخان ، بفرمود تا نخست گوش و بينيش برداشتند پس 
  ] طشتى بفرمود نهادن و سرش را اندر آن طشت بريدن و آن دختر افراسياب كه زن سياوش بود آبستن بود . او را دارو دادند تا مگر كودك بيفگند . و آن سرهنگ افراسياب كه ميان ايشان صلح افگنده بود ، نامش [ پيران 
  ] بود . بيامد و افراسياب را ملامت كرد و گفت : ملكزاده‌اى بيامد و ترا خدمت كرد ، و چه گناه ديدى از او كه او را بكشتى ؟ اكنون چون او را بىگناه بكشتى ،\r\n","description":"","footnote":"","page_name":" 435 ","page_number":489},
  {"content":"\r\nكيكاوس و رستم طلب خون او كنند و ترا و ما را از ايشان مضرّتها رسد و زمين توران ويران كنند . و چون او را بكشتى اين دختر را بارى به من ده تا اگر بزايد بارى به كيكاوس فرستمش تا خشم او كمتر شود .\r\nافراسياب آن دختر را به فيروز داد . فيروز او را به خانه برد و چون وقت زادن آمد ، پسرى آمدش مانند پدر . فيروز دلتنگ شد كه او را بكشند . و با افراسياب شرط كرده بود كه چون دختر حمل بنهد فرزندش را بكشد . پس فيروز او را كيخسرو نام كرد و افراسياب را از آن آگاه نكرد و پنهان همى داشتش تا به جاى مردان رسيد .\r\nپس چون خبر به كيكاوس رسيد كه افراسياب سياوش را بكشت ، با همه ايرانيان به ماتم بنشست و مردى از پنهان بفرستاد تا خبر درست بياورد . پس اسفهسالارى را پنهان بفرستاد نام او گيو پسر گودرز ، او به شهر افراسياب شد به ميان تركستان ، چنان كه كسى او را ندانست ، و يك سال به تركستان بنشست . و مردى از پنهان بفرستاد به در افراسياب و بسيار حيلتها كرد تا پسر سياوش را بديد و او را گفتا : بياى تا من ترا به نزديك كيكاوس برم ، پدر پدر تو كه پادشاهى بزرگتر از او نيست . و كيخسرو را با مادرش به نزديكى كيكاوس آورد و كيكاوس شاد گشت .\r\nپس رستم را بيرون كرد با سرهنگى به نام طوس ، سپاهى بزرگ بديشان داد و گفت به تركستان شويد و حرب كنيد و خون سياوش بخواهيد و داد سياوش از افراسياب بستانيد . پس رستم با آن سپهسالار ، طوس ، و با آن لشكر به تركستان شدند . و رستم افراسياب را به هزيمت كرد و تركستان را [ a 83 
  ] غارت كرد و چندان مردم بكشت كه عددشان پديد نبود ، و خلقى بسيار اسير كرد و بنزديك كيكاوس آورد [ و باز آمد شادمان و فتحى بزرگ كرده 
  ] ، و كيكاوس [ كس 
  ] سوى سليمان فرستاد و از او درخواست تا ديوان را فرمانبردار او كند .\r\nسليمان اجابت كرد و بفرستاد و كيكاوس ايشان را بفرمود تا آن شارستان را بنا كنند ، و شهرى بنا كردند درازاش هفت فرسنگ ، و آن را كى كرد نام كرد . پس بفرمود تا گرداگرد آن شهرستان باره‌اى كردند رويين و يكى برنجين و ديگرى از مس و چهارم از زر و ديگرى از نقره ، و هر خواسته كه او را بود اندر آنجا بنهاد و ديوان را\r\n","description":"","footnote":"","page_name":" 436 ","page_number":490},
  {"content":"\r\nپاسبان آن كرد . پس خداى عزّ و جلّ فريشتگان بفرستاد تا آن شهرستان را همه ويران كردند و ديوان آن را نگاه نتوانستند داشتن . پس كيكاوس بر ديوان خشم گرفت و مهتران ايشان را بكشت .\r\nپس چون آن شارستان ويران شد ، گفت مرا چاره نيست تا آسمان و ستارگان و ماه ببينم . پس طلسمى بكرد و لختى بر شد ، و آنان كه با كيكاوس بر شده بودند همه بمردند مگر كيكاوس كه تنها بماند . پس سپاه برگرفت و به يمن شد ، و ملك يمن حمير بن قحطان بود و او مفلوج بود به دست و پاى . و كيكاوس با لشكر بيامد و حمير بن قحطان بيامد با لشكرى از عرب و كيكاوس را بشكست و او را اسير كرد و اندر چاهى كرد .\r\nپس چون خبر به رستم رسيد لشكرى گران به يمن كشيد و با ملك يمن حرب كرد و آن ملك يمن را از يمن بجهانيد و سپاه او را اسير كرد . پس ملك يمن از رستم صلح جست بر آنكه كيكاوس را دست باز دارد و رستم اسيران او را باز دهد و از آن ناحيت باز گردد . پس همچنان كردند و هر يكى به جاى خويش باز آمدند .\r\nو كيكاوس پنجاه سال بزيست پس بمرد . و هرگز ندانستند كه چون مردم را مصيبتى رسد جامه سياه بايد كردن يا كبود ، از آن وقت باز كه خبر كشتن سياوش به ايران باز آوردند ، جامه ها سياه كردند و جامه بدريدند و خروش و زارى كردند ، و رسم مصيبت از آن وقت باز بنهادند .\r\n","description":"","footnote":"","page_name":" 437 ","page_number":491},
  {"content":"\r\n\r\nخبر كيخسرو بن سياوش الملك\r\nپس كيخسرو بر تخت ملك بنشست و تاج بر سر نهاد . پس همه سپاه را گرد كرد پس خطبه كرد و ايشان را آگاه كرد كه من سپاه فرستم سوى افراسياب و كين پدرم سياوش از او باز خواهم . و اسفهسالاران و سرهنگان و ملك خراسان بخواند و سپاه عرضه كرد و سى هزار مرد بگزيد ، و مردى از سرهنگان كيكاوس ، نام او طوس بن نوذر بود ، مردى دلير و زيرك و سپاهبر بود ، او را اسفهسالار كرد و ايشان را سوى افراسياب فرستاد و گفت با وى حرب كنيد و كين پدرم از او بخواهيد . و كيكاوس را پسرى بود نام او فريبرز ، برادر سياوش ، عمّ كيخسرو بود . اين عمّ خويش را با طوس اسفهسالار بفرستاد و او را وصيّت كرد كه به هر شهرى كه طوس برسد به تركستان ، آن را ويران كنيد و مهتران را بكشيد تا به افراسياب رسيد ، آنگه با وى حرب كنيد و همه شهر ويران كنيد مگر شهر [ برادرم 
  ] .\r\nو سياوش آنگه [ كه 
  ] به زينهار افراسياب شد زنى داشت به شهرى از شهرهاى تركستان ، و دختر فيروز را خواسته بود ، و از آن زن پسرى داشت فرود نام . چون دختر افراسياب را به زنى كرد ، آن زن را با پسرش بنزديك پدر باز فرستاد . و اين فرود پسر سياوش بود و بدان شهر خويش بزرگ شد و پادشاهى آن شهر بگرفت ، و كيخسرو مىدانست كه او برادر اوى است . چون طوس را اسفهسالار كرد ، او را به برادر خويش وصيّت كرد و گفت : چون به شهر او بگذرى ، او را ميازار و زود بگذر و\r\n","description":"","footnote":"","page_name":" 438 ","page_number":492},
  {"content":"\r\nپيش افراسياب شو . و اين فريبرز ، عمّ خويش را ، همچنين وصيّت كرد به برادر .\r\nپس طوس لشكر بكشيد و سوى تركستان شد . چون به شهر فرود رسيد ، فرود لشكر بيرون فرستاد . طوس گفت تو برادر ملك منى و كيخسرو فرموده است كه بجاى تو نيكويى كنم . باز گرد و اين پادشاهى ترا باد تا من در گذرم و سپاه سوى افراسياب برم ، و فرود فرمان نكرد و باز نگشت و با طوس حرب كرد ، و فرود با سپاهش كشته شدند .\r\nو خبر به كيخسرو رفت كه طوس با برادرت حرب كرد و برادرت با سپاه كشته شدند . كيخسرو را خشم آمد . نامه كرد سوى فريبرز ، عمّ خويش ، و سپاهسالارى او را داد و فرمود كه طوس را بند كن و سوى من فرست ، و تو با سپاه سوى افراسياب شو و حرب كن . زواره طوس را بند كرد و بفرستاد بنزديك كيخسرو ، و خود سپاه بكشيد و سوى افراسياب شد . چون خبر به افراسياب رسيد . سپاه گرد كرد و آن سرهنگ را كه نام او فيروز بود كه كيخسرو را پرورده بود سپاهسالار كرد . و فريبرز سپاه را بياراست .\r\nو به سپاه فريبرز اندر مردى بود نام او گيو پسر گودرز ، آن كه كيخسرو و مادرش را از تركستان آورده بود ، كيخسرو او را بزرگ داشتى و او را با هفتاد پسر و عمزادگان و مردم بسيار فرستاده بود . چون فريبرز سپاه بكشيد و با سپاه ترك حرب كرد ، اين گودرز خويشتن با سپاه و فرزندان پيش حرب اندر افگند و حربى كرد سخت . و سپاه ترك ظفر يافتند و فريبرز علم بگردانيد و هزيمت شد ، و تركان چيره شدند و سپاه عجم بسيار كشته شدند . [ b 83 
  ] اين گودرز با فرزندان و اهل بيت خويش پيش حرب اندر بود . چون سپاه بازگشت ، وى اندر ميان بماند و هر هفتاد پسر وى كشته شدند ، و گودرز مردى كرد تا خويشتن را بيرون افگند و هزيمت شد و با فريبرز با سپاه سوى كيخسرو آمدند . و كيخسرو از آن تافته شد و چند روز طعام و شراب نخورد . پس فريبرز را پيش خواند و ملامت كرد و گفت : اين از آن بود كه تو فرمان مرا دست باز داشتى ، و هر آن وقت كه اسفهسالار دست از فرمان ملك باز دارد هلاك شود . گودرز از فريبرز\r\n","description":"","footnote":"","page_name":" 439 ","page_number":493},
  {"content":"\r\nشكايت كرد و گفت : گناه او را بود كه علم برگردانيد .\r\nپس كيخسرو گودرز را تعزيت كرد و او را گفت : حقّ تو بر من واجب است ، و اينك سپاه و خواستهء من پيش تو است . بساز تا به روى و با وى حرب كنى و خون فرزندان خويش از او باز خواهى . گودرز شاد شد و بر او آفرين كرد و گفت :\r\nپادشاهى و فرمان شما را است و بندگى ما را ، و از افراسياب كينه كشم و خون فرزندان باز خواهم به دولت شما . چون ديگر روز بود كيخسرو سپاه گرد كرد و گفت :\r\nچاره نيست ، كينه افراسياب را بكشم . تا همه مهتران لشكر بر وى گرد آمدند به بلخ ، و آنجا دشتى است فراخ و آن را شاه امير خوانند ، بر آن صحرا همه گرد آمدند .\r\nو كيخسرو برفت با همه سپاه و گودرز را با خويشتن ببرد و لشكر بكشيد تا بنزديك افراسياب رسيد ، و افراسياب نيز لشكر خويشتن گرد كرد به زمين تركستان . و كيخسرو ميان خويش و حدّ تركستان و افراسياب فرود آمد و لشكرها گرد كرد و ايشان را گفت : مرا حيلت آن است كه جمله به تركستان اندر شويم و سپاه را از چهار گروه كنيم و از چهار سوى بفرستيم و تركان را از چهار سوى بگيريم . پس سپاهى بيرون كرد از جملهء آن سپاه و گودرز را سپاهسالار كرد بر همه سپاهها و گفت : تو بدين سوى برو و به زمين تركستان اندر رو . و آن علم بزرگ كه درفش كاويان گفتندى او را داد ، و هرگز آن علم هيچ ملك از خويشتن جدا نكرده بود ، و از يك سوى او را بفرستاد و عمّ خويش را ، فريبرز ، با او بفرستاد و به فرمان او كرد . و سرهنگى ديگر با سپاهى بسيار ، آن سرهنگ ميلاد نام بود ، داد و از يك سوى ديگر بفرستاد و گفت : به تركستان اندر شويد از سوى چينستان . و سرهنگى ديگر را بخواند نام او عيص بن نهروان ، و او را سپاهى داد و گفت : از ديگر ره به تركستان اندر شو ، و سپاهى ديگر با او بفرستاد .\r\nو مر سياوش را [ وصيفتى 
  ] بود از اهل بيتى بزرگ ، زنى از عجم ، نذر كرده بود كه من خون سياوش طلب كنم . چون كيخسرو [ از 
  ] آن جايگه خويش با لشكر بيامد ، آن [ وصيفت 
  ] بيامد و نام او سومهار ، و همه اهل بيت خويش را گرد كرد و پيش كيخسرو شد ، و آن روز درخواست كه ايشان را بدان حرب بيرون برد تا كين\r\n","description":"","footnote":"","page_name":" 440 ","page_number":494},
  {"content":"\r\nسياوش بخواهد . كيخسرو آن حاجت او را اجابت كرد و سپاهى بسيار او را داد و برادرانش را بر سپاه مهتر كرد . آن زن را با آن سپاه بفرستاد از هر راهى و خود به جايى بنشست با سپاهى بسيار تا با آن سپاه حرب كنند تا اگر يكى شكسته شود مدد فرستد .\r\nچون خبر به افراسياب شد كه [ كيخسرو 
  ] چه حيلت ساخت ، افراسياب تيز بر جاى بنشست و از تركستان سپاهى بسيار گرد كرد و اين فيروز كه كيخسرو را پرورده بود بر ايشان سپاهسالار كرد ، و چهار برادر را با او بفرستاد و همه را زير دست او كرد ، و چندان سپاه بفرستاد كه عدد ايشان كس ندانست و گفت : اين سپاهها كه با كيخسرو درآمد ، سپاهى بزرگ است كه با گودرز است و سپاهسالار بزرگ است و درفش كاويانى با او است ، تو آهنگ او كن . چون او را بكشى از آن ديگر مينديش . پس فيروز برفت با برادران افراسياب و با هفت برادر و با پسران خويش ، و روى سوى گودرز كردند .\r\nچون خبر به كيخسرو آمد كه سپاهى بزرگ برابر گودرز آمد و مهترى و اسفهسالارى ايشان فيروز را است ، و اين فيروز كيخسرو را پرورده بود ، كيخسرو را اندوه آمد و نخواست كه او اندر حرب كشته شود . سوى فيروز رسولى بيرون كرد و گفت : ترا بر من حقّ است كه مرا پرورده‌اى و بجاى من نيكويى كرده‌اى ، و بجاى پدر من نيز سياوش رنج برده‌اى و نيكويى كرده . باز گرد و به حرب سپاه من مياى كه من حق تو بگزارم اگر ظفر يابم . فيروز به رسول كيخسرو هيچ ننگريد ، و افراسياب او را از برادران گرامىتر داشتى و از بعد خويش ملك او را نامزد كرده بود .\r\nفيروز لشكر بكشيد و با گودرز حرب كرد و سپاه فيروز هزيمت شدند ، و فيروز به حرب اندر كشته شد با هفت برادر افراسياب ، و همه برادران افراسياب كشته شدند ، و آن برادر كه سياوش را كشته بود اسير گشت . و گودرز سه روز كشتن كرد و روز چهارم باز گرديد ، پانصد و شصت هزار كشته بود و سى هزار مرد اسير كرده بود ، و چندان خواسته يافت كه حدّ و مقدار آن كس ندانست از بسيارى . و نامه كرد بنزديك كيخسرو و نيز نتوانست بر جاى بودن . لشكر بر گرفت و سوى كيخسرو شد .\r\n","description":"","footnote":"","page_name":" 441 ","page_number":495},
  {"content":"\r\nگودرز گفت : هر سرهنگى علم خويش به پاى كند و كشتگان را [ a 84 
  ] زير علم بيفكند و اسيران را گرد كنند . و سرهنگان همچنان كردند تا كيخسرو بر هر علمى بگذرد و بداند كه هر سرهنگى چه كرده است و چند كشته است و چند اسير كرده .\r\nو گودرز با همه لشكر پيش كيخسرو باز شد . سرهنگان همه پيش او پياده برفتند و كيخسرو به لشكرگاه اندر آمد به جاى حرب و بر همه علمها همى گذشت . چون به علم گودرز برسيد ، فيروز را ديد كه سپاهسالار تركستان بود و كيخسرو را پرورده بود ، آنجا افگنده و كشته .\r\nكيخسرو را دل بر او بسوخت و با ياد آمدش آن تربيت او را و آن نيكوييها كه بجاى او كرده بود . عنان باز كشيد و بر سر او بوسه داد و آب از چشم فرو ريخت و گفت : اى بزرگوار مرد و اى كوه بلند كه همه كس را از تو منفعت بودى ، و اى درخت برومند كه همه كس را دست بر تو رسيدى ، بگفتم ترا كه از پيش لشكر من باز شو و با سپاه من حرب مكن و خود را پيش افراسياب سپر مساز . اى راست به زبان و اى وفا كن به اندام ! آخر به مكر افراسياب گرفتار شدى و به سخن او فريفته گشتى و بر وفاى او پيش سپاه من هلاك گشتى . دريغ آن علم و فهم تو ، دريغ آن خوشخويى تو ، دريغ آن زبان راست و امانت و وفاى تو . پيش سپاه اندر چرا آمدى ؟ مىگفت و همى گريست .\r\nپس از آن علم بگذشت و به علم پسر گودرز رسيد . برادر افراسياب را ديد ، برسخوان كه سياوش را كشته بود . كيخسرو سر بر زمين نهاد و خداى را سجدهء شكر كرد و آن كس كه او را اسير كرده بود بستود . پس گفت : اى آنكه سياوش را بكشتى و آن صورت دلبند او را تباه كردى و جامه ها از تن او بيرون كردى . و اين عداوت و حرب در ميان ما افگندى و از آن روى خوب او شرم نداشتى و بر غريبى او نبخشودى و از قوّت و مردى او نترسيدى و از مهر و وفايش ياد نكردى و از اين سپاه عجم نينديشيدى ، سپاس آن خداى را كه چون تو ناسپاسى را گرفتار كرد . پس از او اندر گذشت و زير علم عمّ خويش فريبرز بگذشت . كشتگان بسيار ديد . و گودرز از او شكرها گفت و آزادى كرد و گفت : فريبرز اندر اين حرب بسيار رنج كشيد .\r\n","description":"","footnote":"","page_name":" 442 ","page_number":496},
  {"content":"\r\nكيخسرو شاد گشت و بر هر علمى جدا جدا بگذشت و مىديد كه هر سرهنگى چه كرده است ، تا به سراى پردهء خويش رسيد با خاصّگان خويش فرود آمد ، و بفرمود تا برسخوان كه پدرش را كشته بود بياوردند ، و گودرز بيامد بفرمود تا اندام او جدا جدا كردند و گوش و بينى او ببريدند . پس گلويش را ، همچنان كه سياوش ، ببريدند ، و ديگر روز بر تخت بنشست و گودرز را و عمّ خويش ، فريبرز ، را شكرها كرد و خواستهء بسيار داد و مملكت كرمان و مكران به دو داد ، و روى سوى گودرز كرد و گفت : اى سپاهسالار مهربان ! اين پيروزى كه ما را از خداى بوده است ، از خجستگى تو بود كه ما را نصيحت كردى و حقّ ما بشناختى و حقّ به جاى آوردى و بر دشمن ما خشم گرفتى ، و ما اين حقّ تو بشناختيم و پاداش آن بدهيم ، و ترا از مرتبت اسفهسالارى به مرتبت وزارت رسانيديم و ترا وزير و مشير خويش گردانيديم تا حكم تو بر همه پادشاهان روان باشد ، و پادشاهى اصفهان و گرگان و كهستان ، خاصّ ترا داديم .\r\nگودرز زمين بوسه داد و بر وى آفرين كرد و از پيش كيخسرو بيرون آمد شادمان .\r\nپس كيخسرو هر سرهنگى كه او را خيل و علم بود و به زير علم او گذشته بود ، جدا جدا بخواند و همه را شكر و آفرين كرد و پادشاهى و خلعت داد بر مقدار خويش .\r\n","description":"","footnote":"","page_name":" 443 ","page_number":497},
  {"content":"\r\n\r\n[ خبر كشتن افراسياب بر دست كيخسرو 
  ]\r\nو چون [ روزگار 
  ] روز ديگر بود ، خبر آمد از آن چهار لشكر ديگر كه به تركستان اندر شده بودند از چهار سوى ، و ايشان گرد بر گرد افراسياب فرو گرفته بودند و كار بر او تنگ كرده . كيخسرو شاد شد ، و خبر به افراسياب شد كه كيخسرو لشكر او را بشكست ، و برسخوان را به خون سياوش بكشت . جهان بر او تنگ شد و متحيّر گشت و تدبير از دست او بشد . و او را پسر بود شيده نام و جادويى دانستى . او را بخواند و سپاهى بسيار به دو داد و سوى كيخسرو فرستاد . چون شيده نزديك كيخسرو آمد ، كيخسرو از جادوييهاى او بترسيد . سپاه گرد كرد و مردى را بر آن سپاه سالار كرد نام او حرب بن حرد ، سرهنگى بود از خاصّگان او . و شيده با سپاه ترك فراز آمد . كيخسرو سپاه را بر نشاند و آن حرب كه اسفهسالار بود سپاه را پيش وى تعبيه كرد و حرب بپيوستند و چهار شبانروز حرب بود و خلقى بسيار از هر دو لشكر كشته شد ، و شيده با سپاه تركستان هزيمت شدند ، و آن خواسته همه به كيخسرو ماند .\r\nو ديگر باره همه سپاه ترك از جاى بشدند و پيش كيخسرو آمدند ، و چندان سپاه بودند كه عددشان خداى دانست . كيخسرو نيز سپاه خويش تعبيه كرد و سپاهسالاران و ملكزادگان را گرد كرد و حرب كردند . حربى برفت كه هرگز اندر جهان كس چنان حرب نديده بود ، و صد هزار مرد از لشكر تركستان كشته شد و\r\n","description":"","footnote":"","page_name":" 444 ","page_number":498},
  {"content":"\r\nافراسياب هزيمت گشت . و كيخسرو از پس او شهر به شهر به طلب او همى شد و هيچ جايى نياراميد . و افراسياب از حدّ تركستان به حدّ روم اندر شد ، و او همچنان بر اثر او همى شد و هيچ جايى [ b 84 
  ] نياراميد .\r\nو افراسياب تنها بماند و به مرغزارى اندر شد و كس به طلب او اندر آن مرغزار شد ، و او به حوض آب اندر رفت و خود را در آن پنهان كرد ، و عاقبت او را بيافتند و بگرفتند و پيش كيخسرو آوردند . او را بند كرد و باز داشت سه روز تا همه لشكر بياسودند . روز چهارم افراسياب را پيش خواست و او را بپرسيد كه سياوش را به چه حجّت بكشتى ؟ افراسياب هيچ سخن نگفت . بفرمودش تا بكشند . مردى برخاست نام او بير و گلوى او را ببريد اندر طشتى ، همچنانكه [ سر 
  ] سياوش را بريده بود . و آن طشت پر خون شد و پيش كيخسرو آوردند . او دست به خون افراسياب اندر كرد از بهر كين سياوش . آنگه سپاه را از آذربايگان باز گردانيد و به پادشاهى و مملكت خويش باز آمد به بلخ .\r\nو افراسياب را برادرى بود گرسيوز نام . چون كيخسرو با سپاه از زمين تركستان بيرون شد و افراسياب را بكشت ، او پادشاهى تركستان بگرفت . و ديگر گويند كه افراسياب را پسرى بود جهن نام ، كيخسرو او را پادشاهى تركستان بداد و بدانجا فرستاد .\r\nو كيخسرو چون به پادشاهى باز آمد و كين سياوش باز خواست ، توبه كرد و به عبادت مشغول شد و سپاه و رعيّت را گرد كرد و گفت : هر چه مرا از اين جهان آرزو بود خداى عزّ و جلّ بداد . اكنون به بندگى پروردگار مشغول خواهم شد و آن جهان را آبادان كنم و به دست آرم و خويشتن را از ملك اين جهان بيرون مىآورم ، شما مملكت هر كه را خواهيد بدهيد . و ايشان همه غمگين شدند و سختى كردند ، هيچ سود نداشت . گفت : چنان انگاريد كه من بمردم ، و عاقبت مردم مرگ است ، هر چه از پس وفات من خواهيد كردن بكنيد . چون دانستند با او حيلت نيست ، گفتند : ما را يك كس نامزد كن به پادشاهى تا ملك به دو دهيم .\r\nو لهراسب آنجا نشسته بود از اهل بيت ملك بود . كيخسرو به دو اشارت كرد و\r\n","description":"","footnote":"","page_name":" 445 ","page_number":499},
  {"content":"\r\nخاموش بود . و مملكت را هر جانبى به سرهنگان داد و خلق بپراگندند ، و لهراسب را ملك كردند .\r\nو آن شب كيخسرو ناپديد شد چنان كه كس را معلوم نبود ، و پنهان به عبادت مشغول گشت و از پس آن كس نداند كه او كجا شد و حالش چگونه گشت نه به مردن و نه به زيستن و هيچكس او را باز نيافت .\r\nو خبر لهراسب هم اندر اين كتاب گفته آيد و ما به ملوك بنى اسرائيل باز گرديم .\r\n","description":"","footnote":"","page_name":" 446 ","page_number":500},
  {"content":"\r\n\r\nخبر رحبعم بن سليمان بن داود عليهما السّلام\r\nو از پس سليمان بن داود ملك پسرش را بود ، رحبعم بن سليمان ، و او ملك بود و پيغمبر بود ، جز آنكه ديو و پرى و مرغ او را فرمان كردى . و ملك سليمان همه زمين شام و حجاز و سبا و يمن و حدّ مغرب گرفته بود ، و ملك پسرش همه شام نبود ، بعضى از شام بود و بعضى از بنى اسرائيل . و هفده سال ملك او را بود . پس بمرد . و به هر گوشه‌اى اندر كرانه ها ملكى خاست از بنى اسرائيل . و اين رحبعم را پسرى بود نام او ابيا ، بر دو سبط مهترى گرفت : بر سبط يهودا و بر سبط ابن يامين ، و سه سال بر اين دو سبط مهتر بود ، پس بمرد . و او را پسرى بود نام او اسا ، او نيز مهترىاى كه پدرش را بودى همى راندى ، و چهل سال بزيست و ميان او و ملك هندوستان حرب افتاد ، نام آن ملك زرخ . و خداى عزّ و جلّ وى را بر زرخ ظفر داد .\r\n","description":"","footnote":"","page_name":" 447 ","page_number":501},
  {"content":"\r\n\r\nخبر اسا بن ابيا بن رحبعم بن سليمان با زرخ ملك هند و مخالفت ايشان\r\nوهب بن منبّه چنين روايت كند كه او پسرزادهء سليمان بود ، نام او گفتند : ابيا بن رحبعم بن سليمان بود عليهم السّلام . چون به ملك بنشست و ملك همه بنى اسرائيل به دو شد ، و سه سال در ملك بود و بت پرستيدى و دين بتپرستى آشكارا كرد و دين موسى و سليمان دست باز داشت . و او را دو بت بود كه خلق را به پرستيدن آن فرمودى ، و او خود ايشان را پرستيدى ، و خلق بسيار او را اجابت كردندى از بنى اسرائيل ، و همه شام و بيت المقدّس بت پرستيدند .\r\nو از پس او پسرش اسا به ملك بنشست و خلق را به مسلمانى خواند و از بتپرستى نهى كرد و خداى عزّ و جلّ را پرستيدى و آن بتان را بشكست و منادى بانگ كرد كه هر كه بت پرستد او را بكشم . مردمان را عجب آمد و سخت بودشان آن دين را دست باز داشتن . پس از آنكه روزگارى بر آن بر آمده بود ، و اين ملك را مادرى بود بتپرست ، مردمان سوى مادرش شدند و از او درخواستند كه ملك را بگوى كه اين دين ما را تبه نكند ، دين پدران خويش و دين پدر ما را بر ما نگاه دارد .\r\nمادرش آن بپذيرفت .\r\nروزى ملك با قوم خويش نشسته بود ، مادرش اندر آمد ، و او پيش مادر بر پاى خاست حق مادر را . مادر گفت : تو نه پسر منى اگر اجابت مرا و حاجتم روا نكنى .\r\nگفت : چه خواهى ؟ گفتا : چيزى كه ترا بهتر بود و ملك به تو بماند ، و اگر نكنى ترا بتر ،\r\n","description":"","footnote":"","page_name":" 448 ","page_number":502},
  {"content":"\r\nو ملك از تو بشود . چه من چنان شنيدم كه تو خلق را از بتپرستى نهى مىكنى و دين پدر را همى مخالف شوى و دينى ديگر همى آرى ، و اين خلق بدين سبب ترا مخالف شوند و با تو حرب كنند ، و اين نه از خرد بود كه همه خلق را مخالف شوى ، و اگر چنين كنى تو نه از پدر خويش باشى ، و من اين را بهر شفقت و مهر مادرى مىگويم كه نيكى و بدى تو امروز مرا بود . او گفت : اى مادر ! ترا خداى عزّ و جلّ مىبايد پرستيدن و اين بتان را دست باز داشتن . گفت : من [ a 85 
  ] [ دين 
  ] پدران خويش دست باز ندارم .\r\nملك گفت : اى مادر ! ميان من و تو رحم ببريد و ترا بر من حقّى نماند . و خليفهء خويش را بفرمود تا مادرش را بيرون برد و گفت : اگر مسلمان شود و اگر نه او را بكش . مادرش را ببرد و مسلمان نگشت ، او را بكشت ، و مردمان بترسيدند و گفتند :\r\nاو را با مادرش محابا نيست و او را بكشت ، ما را نيز بكشد . و خلق بسيار به مسلمانى آمدند . گروهى به راستى و گروهى به منافقى از بيم جان خويش . و خلق گرد آمدند و گفتند ما را به زمين ملكى ديگر بايد شدن تا آنجا توانيم بت پرستيدن .\r\nپس ايشان را خبر آمد كه در زمين هندوستان ملكى هست بتپرست . اين همه مردمان برخاستند و برفتند از پادشاهى او و به هندوستان شدند ، و نام آن ملك زرخ بود ، و او را آن خبر بگفتند و گفتند : ما غريبان آمده‌ايم از زمين شام . ملك ايشان را بخواند و گفت : شما كيستى ؟ گفتند : رهيان تو . گفت : از كجا آمديد ؟ گفتند : از زمين شام ، و ما مردمانى بوديم هميشه بر دين تو ، و پادشاهى از ما پديد آمد جوان و كودك ، و دين بتپرستى را بدل كرد ، و ما بر دوستدارى تو آمديم ، و با آن ملك هيچكس نيست و تو بدان حقّترى . و آن جايى است خوش با آب روان و باغها و درختان و خرّمى ، و چون تو آنجا آيى ايشان همه پيش تو آيند و ترا بىحرب بپذيرند و كليد گنج خانه ها و خواسته ها به تو سپارند ، و كس ترا از آن باز ندارد .\r\nملك گفت : شما نيكو گفتيد و ليكن من امينان خويش را بفرستم تا آنجا شوند به جاسوسى و از همه احوال بپرسند . اگر چنين است كه شما گفتيد ، من آنجا آيم و آن پادشاهى بگيرم و به شما سپارم ، و اگر نه چنين بود كه شما گفتيد ، شما را عقوبت كنم .\r\n","description":"","footnote":"","page_name":" 449 ","page_number":503},
  {"content":"\r\nايشان گفتند : رواست . ملك بفرمود تا ايشان را به سرايى اندر باز داشتند و امينان خويش را بيرون كرد از بازرگانان هندوستان ، و ايشان را هر چه از هندوستان به شام برند از متاع بازرگانان ، زر و خواسته ، همه از خزينهء خويش بداد از جواهر و داروها كه در خزينهء او بود كه آن زمين را بشايست ، و گفت : آنجا شويد و هر چيزى كه فروخت را شايد بفروشيد و بر رسيد كه آن چه زمين است و چه مردماناند و چه دين دارند و زمين او چگونه است ، از رفتن و بيرون آمدن . و آن خبرها بياريد ، و تا اين همه باز ندانيد باز مگرديد ، و شما را من از بهر آن گزيدم كه شما امينان منايد و راست گوييد ، و هر كه از شما راست گويد او را پاداش دهم ، و هر كه دروغ گويد عقوبت كنم .\r\nپس ايشان را با مردمان حاضر آورد كه از آنجا آمده بودند ، تا راهها بگفتند و بنمودند و نيك و بد آن را همه بگفتند . و ايشان از زمين هندوستان برفتند تا لب دريا ، و اندر دريا نشستند بر صفت بازرگانان ، و به زمين شام آمدند و به بيت المقدّس به شهرى اندر فرود آمدند و متاعها عرضه كردند ، و خريدار نيافتند و آن بر ايشان كساد شد ، و نرخ ارزان مىفروختند تا مردمان ايشان را بدانستند و گستاخ شدند . پس مردم را گفتند : اين ملك شما از ما چيزى بخرد ، و با ما گوهرها و چيزها و داروهاى گرانمايه است . گفتند : اين ملك زر و جواهر و گنج بسيار دارد و هر چه اندر خزينهء داود و سليمان بود و هر چه به خزانهء پيغمبران و ملكان در بود همه به دست او اندر گرد آمده است .\r\nايشان پرسيدند كه اين ملك شما را سپاه چند است و به چه حرب كنند ؟ گفتند :\r\nاو را سپاه نيست و اين چيزها كه شما همى گوييد ، و ليكن خدايى دارد ، و اين ملك آن خداى را پرستد ، و اگر اين ملك خداى خويش را بخواند و از او بخواهد تا كوهها برگيرد اجابتش كند . ايشان گفتند : اين خداى را جاى كجا باشد ؟ گفتند : خداى آسمان و زمين است و كوه و دريا و برّ و بحر همه او را است ، و اين همه خلق بندگان اواند و او نگاهدارندهء ايشان است ، و اين ملكان و دشمنان را باز دارد . ايشان هر چه بشنيدند اين حالها همه بنوشتند ، چون تمام شد با يك ديگر گفتند : ما اين ملك را\r\n","description":"","footnote":"","page_name":" 450 ","page_number":504},
  {"content":"\r\nببينيم و ما بازرگانيم و بىهديه پيش او نتوان شدن . هديه ها بساختند از گوهرها و بضاعتها كه داشتند و پيش ملك رفتند و گفتند : اى ملك ! ما بازرگانيم از زمين هندوستان و به زمين تو آمديم و بضاعتهاى خويش بفروختيم و از هر چيزى ملك را بياگاهانيديم و هر چه ملوك را به كار آيد آورديم . اگر ملك بپذيرد هديه كنيم و اگر بخرد ارزان بفروشيم . ملك نگاه كرد اندر آن هديه ها ، چيزهايى ديد كه هرگز نديده بود ، گفت : ملكان اين چيزها بخرند و چه كنند ؟ گفتند : تا بزيند اندر خزينه دارند . گفت : چون بميرند چه كنند ؟ گفتند : از ايشان ميراث ماند . گفت : من اين جهان فانى را بر جهان باقى نگزينم ، من روى از اين جهان فانى بگردانيده‌ام ، و اين زينت اين جهان است ، مرا اين به كار نيست . و آن هديه ها بديشان باز داد و دست باز داشت . ايشان به هندوستان باز رفتند و سوى ملك رفتند و آنچه ديدند و شنيدند و نبشته بودند بگفتند و ملك را بگفتند .\r\nو ملك هندوستان آفتاب و ماه پرستيدى . رسولان را به آفتاب و ماه سوگند داد ، ايشان سوگند بخوردند [ b 85 
  ] بدانچه ديده و شنيده بودند . پس ملك گفت : اين كه شاميان گفتند كه ملك ما با خداى عزّ و جلّ دوستى دارد عمدا گفتند ، هيچ اصلى ندارد . كدام خداى است يا كدام ملك بود كه با من بس كند با چندان سپاه كه من دارم ؟ پس نامه كرد به شهرى به مغرب ، و ياجوج و ماجوج و اين همه به فرمان او بودند . چنين نبشت كه من زرخ الجبّار ملك الى من بلغه الكتاب . و اندر نامه چنين نبشت كه مرا زمينى است در ولايت شام و چيزهاى او رسيده است و كشتها به درو آمده است و ميوه ها تمام شده ، و آنجا مردى است از جمله چاكران من و با آن مردمان ستم كرده است ، و با او كس نيست ، هر كه خواهد كه از آن زمين نصيب يابد برود كه من آنجا خواهم شدن ، و هر كه را قوّت نيست من قوّت كنم ، و هر كه سلاح ندارد من سلاح بدهم ، و در خزانهء من گشاده است بر شما .\r\nخلق از اقليمها سر سوى او نهادند و او در خزانه بگشود و از زر و جواهر و سلاح و جامه ، و هر چيزى به مردم مىداد تا ده بار هزارهزار مردم جمع كرد و صد هزار مرد را بگزيد از ايشان و نقيب ساخت ، و صد تخت زرين بر هر تختى گنبدى از سيم ، و\r\n","description":"","footnote":"","page_name":" 451 ","page_number":505},
  {"content":"\r\nدر هر قبّه‌اى كنيزكى . و هر تختى را به چهار شتر برگرفتندى و قبّه بر آن از بر تخت و كنيزك اندر قبّه . و او هر روز اين مركبان را بياراستى و به قبّه‌اى اندر نشستى با كنيزكى بر تخت ، و قبّه و تخت بر پشت چهار اشتر ، و آن قبّه هاى ديگر بر گرد او . و صد هزار مرد خاصّ را با او بودند از گرداگرد او كه نقيبان بودند جز لشكرهاى غريب و حشرى .\r\nو او برفت از زمين هندوستان با لشكرى كه زمين زير پاى ايشان همى لرزيد ، و بر ايشان كوه و بيابان تنگ شد و كس سر و بن آن لشكر نيافت . چون خود را بر آن ترتيب و آن عزّ و عظمت بديد ، بزرگ آمدش به چشم . آن شاميان را بخواند گفت :\r\nاين سپاه مرا ببينيد و آن ملك شما با خداى او و سپاه خويش با ما چه تواند كردن ؟\r\nچون به لب دريا رسيدند به كشتيها اندر نشستند . و خبر آن به ملك شام آمد ، اسا بن ابيا بن رحبعم ، بترسيد و خداى عزّ و جلّ بخواند و مناجات كرد و گفت : بار خدايا ! ما را به قدرت خويش آفريدى و ما را به رحمت خويش دين هدى دادى و عطا كردى ، به عمل ما منگر ، به فضل و بزرگوارى خود اين دشمن را از ما باز دار و او را اندر دريا غرق كن ، بدان قوّت كه تو فرعون را غرق كردى .\r\nآن شب به خواب اندر چنان ديد كه فريشته‌اى بيامد و او را گفتى : اى اسا ! ايشان را حقّ تعالى به فضل و كرم خويش هلاك گرداند و دعاى تو مستجاب گشت ، و خداى تواند كه ايشان را به دريا غرقه كند و ليكن بدين شهر اندر آردشان تا هزيمت شوند و هلاك گردند تا خواسته هاى ايشان به شما رسد ، تا همه خلق بدانند كه قوّت خداى را است و دين تو بهتر است . پس چون سپاه زرخ از دريا بر آمدند و روى سوى شام نهادند ، به هر شهرى كه فرود آمدندى ، هر چه اندر آن شهر بودى از طعام و شراب و گياه و برگ درختان و هر چه چهارپاى و وحوش و طيور بودى همه بخوردندى ، و از دست ايشان هيچ چيز نرستى ، تا به روز آمدند به شارستان بيت المقدس . پس زرخ الملك سپاه را به شهرها بپراگند . به هر شهرى لختى فرود آمدند تا علف كمتر بايد ، و فراختر [ باشد 
  ] .\r\nچون خبر به اسا رسيد ، مردمان را به طلايه بيرون فرستاد تا آن سپاه را بنگرد و\r\n","description":"","footnote":"","page_name":" 452 ","page_number":506},
  {"content":"\r\nخبر به دو باز برند ، و همه متحيّر شدند و بترسيدند و به سر كوهها بر شدند همه بيابان و جهان از لشكر پر ديدند . دلهاى ايشان از جاى بشد . نزديك اسا باز آمدند گفتند :\r\nندانيم كه چه گوييم كه دلها از ما بشد از بسيارى لشكر ، و چندان لشكراند كه طعامهاى مسلمانان سپرى شد و هرگز خلق چندان سپاه به يك جا نديده‌اند . و مردمان بيت المقدّس بر اسا گرد آمدند و گفتند : اى ملك ! ما را هيچ حيلت نيست مگر پيش آن ملك شويم و زنهار خواهيم . اسا گفت : معاذ الله كه به زنهار كافران شوم و ليكن خداى را بخوانم تا مرا بر ايشان نصرت دهد ، و اميد دارم به فضل او كه مرا به دست دشمنان نسپارد . و آنان كه مسلمان بودند بحقيقت گفتند : اى ملك ! خداى عزّ و جلّ ما را نصرت دهد . و آنكه منافق بودند گفتند : ما سوى ملك هندوستان شويم به زنهار كه ما با او بر نياييم و با همه فرزندان آدم حرب نتوان كردن .\r\nو اين اسا لنگ بود . پس اسا به محراب بيت المقدس اندر شد و تاج از سر بنهاد و چشم پر آب كرد و به زبانى فصيح و به دلى بريان و چشمى گريان دعا كرد . و آن دعا را واجب است كه هر كس بخواند بخلوت و هميشه دارد و ياد گيرد به الفاظ تازى كه خداى عزّ و جلّ گفت : * ( ادْعُونِي أَسْتَجِبْ لَكُمْ 40 : 60 ) * . و هيچ چيز از دعا برتر نيست . و آن دعا اين است كه ياد كرده مىشود :\r\n\r\nدعا كه اسا بن ابيا بن رحبعم بن سليمان عليهم السّلام كرد\r\nبسم الله الرّحمن الرّحيم . اللَّهم ربّ السموات [ السبع 
  ] و ربّ العرش العظيم [ إله 
  ] ابراهيم و اسحق و يعقوب و الاسباط انت المستخفى من خلقك حيث شيت [ a 86 
  ] لا يدرك قرارك و لا يطيق كنه عظمتك بشر انت اليقظان الَّذى لا تنام و الجليل [ الذى 
  ] لا [ تبليك 
  ] اللَّيالى و الايّام أسألك بالمسألة التى سالك [ بها 
  ] ابراهيم خليلك فاطفأت بها حرّ النّار و الحقته بها الابرار و بالدّعاء الَّذى [ دعاك به نجيّك 
  ] موسى بن عمران فانجيت به بنى اسرائيل من الظلمة و [ اعتقتهم 
  ] به من العبوديّة و سيّرتهم [ به 
  ] فى البحر الى البر و غرقت به فرعون و من اتّبعه و بالتّضرع الذى تضرّع به عبدك داود فرفعته و وهبت له من بعد الضّعف القوّة و نصرته على جالوت فهزمته و بالمسألة الَّتى سالك بها سليمان\r\n","description":"","footnote":"","page_name":" 453 ","page_number":507},
  {"content":"\r\n[ نبيك فمنحته 
  ] الحكمة و [ وهبت له الرفعة 
  ] و ملكته على كلّ دابة [ فى 
  ] الارض انت محيى الموتى و مفنى الدنيا و تبقى خالدا وحدك لا يفتنى و [ جديدا 
  ] لا تبلى . أسألك يا الهى ان ترحمنى باجابة دعوتى فانّى اعرج مسكين من اضعف عبادك و اقلَّهم حيلة قد حلّ بنا كرب عظيم و خطر شديد لا يطيق كشف ذلك غيرك و لا حول و لا قوة [ لنا 
  ] الَّا بك فارحم ضعفنا بما شئت فانّك ترحم [ من 
  ] شاء ما تشاء يا ذا الجلال و الاكرام برحمتك يا ارحم الرّاحمين .\r\nپس چون اسا اين دعا بكرد و مسلمانان همه به مسجد اندر بايستادند از پس او و دعا همى كردند و همى گفتند : يا ربّ ! اين بنده‌اى ضعيف است ، و تو همى دانى و همى بينى كه طمع از همه خلق ببريد و ترا همى خواند ، تو او را به دشمنان مسپار .\r\nخداى عزّ و جلّ خواب بر ايشان افگند . و اسا در خواب ديد كه كسى از آسمان فرود آمدى و او را گويدى : يا اسا : خداى عزّ و جلّ همى گويد : هرگز هيچ دوست مر دوست را به دشمن نسپارد . من دوستى خويش را بر تو واجب كردم و نصرت خويش ترا دادم و شرّ دشمنان از تو باز داشتم ، و اين اندوه از تو بردارم كه به وقت فراخى مرا فراموش نكردى و نه در وقت ايمنى ، من ترا در وقت بيم و سختى فرياد رسم و فريشتگان آسمان را فرمان دهم تا همه دشمنان تو هلاك كنند ، و اگر همه روى زمين ترا دشمن گردند .\r\nپس اسا از خواب بيدار شد و بيرون آمد و پيش ايشان همه قصّه بگفت . آنان كه مسلمانان بودند گفتند : صدّقت يا ملك ، و آنان كه منافق بودند گفتند : اگر خداى عزّ و جلّ او را فرياد خواستى رسيدن نخست پاى لنگ او را درست كردى . و اندر اين حديث بودند كه رسول ملك زرخ بيامد با نامه‌اى به اسا ، و اندر آن نامه دشنام نوشته و گفته كه خدايت را بخوان تا ترا از دست من چگونه رهاند ! اسا نامه بر گرفت و به محراب اندر شد و نامه باز كرد و گفت : الهى ! نامهء دشمن تو آوردم و تو دانى كه اندر وى چيست و چه گفته است از ناسزاها ، و دانا و حكيمى و قادر . خداى عزّ و جلّ سوى او وحى كرد و او را پيغمبرى داد و فرمود كه برخيز و لشكرت را بيرون بر و حرب كن كه من ترا نصرت دهم و وعده ما خلاف نبود .\r\n","description":"","footnote":"","page_name":" 454 ","page_number":508},
  {"content":"\r\nاسا از مزگت بيرون آمد و قوم را بگفت و خود از شهر بيرون شد كه حرب كند .\r\nچون نگاه كردند دوازده تن نبودند ، و پيش لشكر زرخ شدند و بر بلندى بايستادند .\r\nچون زرخ ايشان را بديد سر بجنبانيد و سخت اندوه آمدش ، و گفت : اين مردمان بر من فسوس داشتند ، و من از جاى خويش با چندين هزار لشكر از بهر آن آمدم تا با اين قدر مردم حرب كنم ؟ ! و من ننگ دارم كه با اين مردم حرب كنم . كس فرستاد و آن مردمان كه از شهر سوى او شده بودند بخواند و گفت : مرا بياورديد تا با اين مايه مردم برابرى كنم و من عار دارم با اين مردم حرب كردن و شما مرا فسوس داشتيد . و بفرمود تا ايشان را همه گردن بزدند . و كس سوى اسا فرستاد و گفت : من ننگ دارم با تو حرب كردن ، خدايت را بخوان تا او را ببينم و با سپاه او حرب كنم .\r\nاسا سوى او كس فرستاد و گفت : اى مسكين بيچارهء بدبخت ! ترا با خداى عزّ و جلّ قوّت نيست و او را غلبه نتوانى كردن و ندانى كه همى چه گويى . زرخ گفت :\r\nهر كه كماندارانيد و تير دانيد انداختن پيش آييد . تير اندازان لشكر پيش رفتند .\r\nايشان را گفت : هر يكى تيرى بيندازيد و تير باران كنيد تا جمله هلاك گردند . قرب صد هزار مرد تير انداز پيش آمدند . خداى عزّ و جلّ فريشتگان بفرستاد تا چون تيرها از كمانها گشاد دادند ، آن تيرها را رد كردند و باز آن كس انداختند كه انداخته بود و بكشتند .\r\nزرخ بترسيد و سپاه را گرد كرد و گفت : اين مرد سپاه ندارد و ليكن جادو است و ما را به جادويى غلبه كرد . و فريشتگان را به زرخ نمودند كه از آسمان همى آمدند و تير همى انداختند تا بسيار خلق از سپاه زرخ هلاك كردند . و فريشتگان آهنگ آن سپاه كردند و شمشيرها همه از دست ايشان بستدند و گردنشان مىزدند . چون زرخ چنان ديد ، روى به هزيمت نهاد و بر گرديد . اسا دست به دعا برداشت و گفت : خدايا ! تو او را هلاك كن تا باز قوم نشود ، اگر او باز قوم شود ديگر باره سپارد .\r\nخداى عزّ و جلّ سوى او وحى كرد كه تو و قوم تو بر جاى بباشيد كه اين همه لشكر هلاك شود و هر چه اندر او مال و خواسته است از زر و سيم و جواهر و سلاح ترا و لشكر تو را دهم . و زرخ آهنگ گريز كرد و كشتيها بساخت تا به دو اندر نشيند و\r\n","description":"","footnote":"","page_name":" 455 ","page_number":509},
  {"content":"\r\nبه هندوستان باز شود . چون به دريا در نشست با صد هزار مرد ، خداى عزّ و جلّ [ b 86 
  ] باد را فرمان داد تا كشتيها را غرق كرد با آن همه خلق با زر و سيم و سلاح ، و بر لب دريا افگند . اسا بر جاى بايستاد و خبر نداشت .\r\nخداى تعالى او را آگاه كرد و گفت : قومت را بگوى تا بروند و آن خواسته هاى ايشان از لب دريا با شهر برند . اسا به شهر اندر منادى كرد و خلق بيرون آمدند و خواسته همى بيرون كشيدند ، و اسا به ملك اندر بيست سال بماند ، از پس او پسرش به ملك بنشست و داد و عدل كرد . و از پس او زنى به ملك بنشست . و اين از پس اين ذكر گفته آيد .\r\n","description":"","footnote":"","page_name":" 456 ","page_number":510},
  {"content":"\r\n\r\nخبر ملوك بنى اسرائيل كه از پس اسا بودند\r\nپس چون اسا بمرد و پسرش به ملك بنشست ، نام آن پسرش يهوشافاط بن اسا ، و بيست و پنج سال اندر ملك بود . از پس او زنى به ملك اندر بنشست نام او غليا ، و هر چه در بنى اسرائيل ملكزادگان بودند همه را بكشت و هفت سال ملك داشت . و ملكزاده‌اى بود نام او انوش . و گروهى گفتند : يواش نام بود . و اين يواش پسر ماحرما ملك بود ، و اين زن او را طلب كرد كه بكشد . [ يواش از او پنهان شد هفت سال و خلق از پنهان به خود خواند و بيرون آمد و اين زن را بكشت و ملك بگرفت و چهل سال ملك بود و او را يكى مادر پدر بود . خواست كه او را بكشد و 
  ] برادر او بنشاند [ او خبر يافت 
  ] و جد را و برادر را بكشت و چهل سال [ ملك 
  ] بود . و از بعد او مردى به ملك بنشست نام او مصسا ، بيست و نه سال ملك داشت ، و از پس او پسرش بنشست ، نام او عورنا ، و گويند عورنا پنجاه و دو سال ملك بود ، و از پس او پسرش يوثام شانزده سال ، و از پس او پسرش اجان بن يوثام شانزده سال . و از پس او حريفان بن اجان ملك بود ، و او مسلمان و دادگر بود ، و خداى عزّ و جلّ پيغمبرى فرستاد سوى او نام او شعيا ، و او آن پيغمبر را بپذيرفت و نيكو داشت ، و بنى اسرائيل هم بر آن پيغمبر بگرويدند و بت پرستيدن را بگذاشتند و به دين موسى عليه السّلام و به شريعت تورات باز رفتند .\r\nو محمّد بن اسحق خداوند مغازى چنين گويد كه [ نام اين ملك كه 
  ] شعيا به\r\n","description":"","footnote":"","page_name":" 457 ","page_number":511},
  {"content":"\r\nپيغمبرى او آمده بود صديق بود و خداى عزّ و جلّ ملك به دو همى داد از بركت آن پيغمبر ، و داد اندر مملكت بپراگند ، و پايش لنگ بود و زمن بود و بر ساقش ريشى بود و بر ستور نتوانستى نشستن و حرب نتوانستى كردن . و ملكى به زمين بابل بود مر عجم را نام او سنحاريب ، و سپاه بسيار داشت . و او را خبر آمد كه شام را ملكى هست لنگ . سپاه را گرد كرد و روى به شام نهاد كه آن ملك از وى بستاند . عالمان و منجّمان او را گفتند : اى ملك ! او مردى است بر دين موسى با داد و عدل اندر مملكت ، و با او پيغمبر است نام او شعيا ، و او خداى خويش را بخواند ، تو با او بس نيايى . فرمان ايشان نكرد و سپاه را به شام كشيد . و با او شش هزار علم بود زير هر علمى ده هزار ، و او را سرهنگى بود نام او بخت النّصر .\r\nو اين بخت الَّنصر بود كه بنى اسرائيل همه بر دست او كشته شدند و اسير گشتند . و خداى عزّ و جلّ گفت : * ( وَقَضَيْنا إِلى بَنِي إِسْرائِيلَ في الْكِتابِ لَتُفْسِدُنَّ في الأَرْضِ مَرَّتَيْنِ وَلَتَعْلُنَّ عُلُوًّا كَبِيراً 17 : 4 ) * . و اين بخت النّصر بود كه آن روز با سنحاريب آمده بود ، و سنخاريب آنجا رسيده بود فرود آمد . آن مردمان او را گفتند : ما را پسر عمّى بود نام او ليفن و مملكت بابل او را بود ، و او يك بار به شام آمد سوى ملك بيت المقدّس ، اينك تو همى شوى . بخت النّصر آن سخن از دهن ايشان بستد و گفت : ايّها الملك ! اين پسر عّم من بود و من با او بودم چون به بيت المقدّس برسيد آنجا با او پيغمبرى است نام او شعيا ، او دعا كرد ، بادى برخاست و آن همه لشكر هلاك كرد و كس نماند بجز من و ملك ، و پس از آن پسر آن ملك مملكت بگرفت و پسر آن ملك او را بكشت و من پسر ملك را بكشتم و كس از آنجا بازنگشت جز من . و بدانجا شدن را ندانم چون بود .\r\nملك سنحاريب فرمان بخت النّصر نكرد و سپاه بكشيد و بخت النّصر با او برفت ، و گروهى گويند : اين بخت النّصر ديگر بود . و گروهى گفتند سرهنگى بود امير لشكر .\r\nپس سنحاريب با همه سپاه اندر بيت المقدّس آمد . شعيا پيغمبر سوى ملك اندر شد و او را بگفت : بر پاى نتوانى خاستن از بهر اين ريش كه بر پاى تست و بر اسب نتوانى نشستن ، و ملك سنحاريب آمد با چندين هزار سپاه ، اين را چه تدبير است ؟\r\nملك شعيا را گفت : تو خداى را بخوان تا هر چه فرمايد من آن كنم . شعيا خداى را\r\n","description":"","footnote":"","page_name":" 458 ","page_number":512},
  {"content":"\r\nدعا كرد ، خداى عزّ و جلّ شعيا را وحى كرد كه من اين خانهء بيت المقدّس را نصرت كنم . شعيا ملك را آگاه كرد كه من به مزگت اندر شدم و خداى را به تضرّع و زارى بخواندم و گفتم : يا رب ! تا امروز توفيق دادى تا اندر ميان خلقان تو داد و عدل كرد و اين ملك را به فرمان تو بداشت . مرا چندان زندگانى ده كه اين فتح و ظفر بر دشمن مرا بود . خداى عزّ و جلّ مرا وحى كرد كه پانزده سال در عمر تو بيفزودم و از اين بلا برهانيدم .\r\nملك به سجده افتاد و مر خداى را شكر و حمد گفت . پس شعيا او را بفرستاد كه از فلان جايگاه آب بركش و پاى را بدان بشوى . چون بشست ريش پاى او نيك شد ، و او چنان انديشيد كه خداى او را با سنحاريب حرب فرمايد . يك روز بامداد چون برخاستند مردى به در شهر آمد و بانگ كرد به بشارت . او را پيش ملك بردند .\r\nآن مرد ملك را گفت : خداى عزّ و جلّ شب دوشين مرگ بر لشكر سنحاريب افگند و همه بمردند . ملك با شعياء پيغمبر و با همهء خلق از شهر [ a 87 
  ] بيرون شدند و آن خلايق را ديد همه بر روى زمين افتاده مرده . بنگريستند سنحاريب را نديدند .\r\nبفرمود كه او را طلب كنيد . او را بيافتند [ زنده 
  ] اندر غارى با بخت النّصر و با پنج تن از دبيران . او را پيش ملك آوردند .\r\nملك سر به سجده بر نهاد ، خداى را شكر كرد و سنحاريب را گفت : اى دشمن خداى ! چگونه ديدى اين قدرت خداى عزّ و جلّ ؟ سنحاريب گفت : مرا گفتند آن كسها كه خبر تو داشتند و من از نادانى فرمان نكردم . ملك بفرمود تا او را آن كسها كه با او بودند غلها بر گردن نهادند و بندها بر پاى ، و هر يك را هر روزى يك نان جوين همى دادند ، و بامداد تا شبگرد شهر اندر همى گردانيدند با آن آهنهاى گران تا هفتاد روز بر آمد . پس سنحاريب گفت : اى ملك ! ما را بكش كه مرگ به از اين زندگانى . ملك بفرمود كه ايشان را بكشيد . خداى عزّ و جلّ شعيا را وحى فرستاد و گفت : او را بگوى كه ايشان را مكش و دست بازدار تا به قوم خويش باز شوند [ و خبر برند تا همه ملوك دنيا از ملك بيت المقدّس نوميد شوند . 
  ] پس ملك همه را خلعت داد و به ملك خويش باز فرستاد .\r\n","description":"","footnote":"","page_name":" 459 ","page_number":513},
  {"content":"\r\nو سنحاريب به زمين بابل باز آمد و خلق بر او گرد آمدند . و آنگاه آن عالمان و منجّمان او را گفتند : ما ترا گفتيم كه آنجا مشو ، فرمان نكردى . پس از آن ملك حزقيا با شعيا بمردند از پس پانزده سال . و از بعد حزقيا پسرش به ملك بنشست نام او ميشا ، پنجاه و پنج سال . و از پس او پسرش امون بن ميشا دوازده سال ، و از پس او پسرزادهء او بنشست نام موسياسى بن امون ، يك سال پس از اين ملك موثاموم پسرش به ملك بنشست نام او حسيسم حوار . و از ملك او چندگاه بگذشت بنى اسرائيل فساد كردند بسيار ، و گويند شعيا هنوز زنده بود ، ايشان را پند داد . ايشان قصد او كردند كه بكشندش . او از ايشان بگريخت و از شهر بيرون شد . ابليس بر صورت شخصى بيامد و گوشهء رداى او بگرفت . خداى عزّ و جلّ درختى را فرمود تهى تا باز شد و شعيا اندر آن ميان شد و درخت فراهم آمد و آن گوشهء ردا كه به دست ابليس بود از بيرون بماند .\r\nقومى كه به طلب شعيا بيرون آمده بودند چون بدان درخت رسيدند ندانستند كه اندر ميان آن درخت شده باشد . چون ريشهء ردا بديدند ، آن درخت را به دو نيم باز بريدند به ارّه با شعيا . و از پس آن بخت النّصر بيامد و آن ملك را اسير كرد و مملكت بيت المقدّس بگرفت و اين ملك را چشمها كور كرد و فرزندانش را اسير كرد و پيش او اندر بكشت ، و مزگت بيت المقدّس و آن شهر جمله ويران كرد و بنى اسرائيل را با آن پيغمبرزادگان اسير كرد و همه را به زندان بابل پيش ملك عجم برد .\r\nو ملك عجم آن وقت گشتاسب بود پس از لهراسب الملك . و ملك شام و بيت المقدّس را گشتاسب بخت النّصر را داد .\r\n\r\n[ خبر لهراسب الملك 
  ]\r\nاكنون خبر لهراسب بگوييم از پس خبر گشتاسب . و او را نيز بستاسپ خواندندى ، و اين لهراسب بود كه ملك كيخسرو چون خون سياوش باز خواست و افراسياب را بكشت و جهان او را صافى گشت و خود پنهان شد ، و ملك به لهراسب سپرد .\r\n","description":"","footnote":"","page_name":" 460 ","page_number":514},
  {"content":"\r\n\r\nخبر لهراسب بن كىاوخان اروند بن كىپشين بن كيقباد\r\nچون لهراسب به ملك بنشست و تاج بر سر نهاد و بر تخت زرّين بنشست ، و تختى بود از زر و گوهرها در او نشانده و چهار پايهء او از ياقوت . و نشست خويش به بلخ اختيار كرد و او را بلخ الحسنا نام كرد . و سپاه بگزيد هر چه از ايشان مردانه تر .\r\nهمه را روزيها بداد . و بخت النّصر با سپاه به عراق فرستاد و گفت : زمين شام و عراق و يمن تا حدّ مغرب ترا باد و از اهواز تا حدّ روم نيز ترا ، و من به بلخ الحسنا بنشينم تا حدّ ترك نگاه دارم .\r\nپس بخت النّصر با سپاه برفت و همى راند تا لب دجله ، و از دجله سوى مصر بگذشت و به شام شد بر راه دمشق ، و با مردم شهر دمشق صلح كرد و آن شهر بگرفت ، و مردى را به زمين بيت المقدّس فرستاد . و آنجا ملكى بود از بنى اسرائيل از فرزندان داود ، آن ملك با سرهنگ بخت النّصر صلح كرد ، و آن سرهنگ از او مهتران بنى اسرائيل گروگان بستد و بازگشت . چون به شهر طبريه رسيد ، طبريه شهرى است از شهرهاى شام بنزديك دمشق ، او را خبر آمد كه بنى اسرائيل بر آن ملك بيرون آمدند و او را گفتند : تو حرب نكردى و ما را خيانت كردى ، ما ترا به ملكى نپسنديم .\r\nاو را بكشتند و حرب بياراستند . آن سرهنگ خبر به بخت النّصر نبشت .\r\nبخت النّصر او را جواب داد كه هم بر آنجا بنشين تا من بيايم و با همديگر به حرب ايشان رويم . و آن مردمان را كه گروگان ستده بودند همه را بكشتند . پس\r\n","description":"","footnote":"","page_name":" 461 ","page_number":515},
  {"content":"\r\nبخت النّصر با سپاه از دمشق برفت با بيت المقدّس و شمشير اندر بنى اسرائيل نهادند و مردان ايشان را بكشت و زنان و كودكان را برده كرد . و خداى عزّ و جلّ پيغمبرى را سوى ايشان فرستاده بود نام او ارميا ، ايشان را از فسادها منع كرد و بدان بخت النّصر هم بيم كرد . او را بگرفتند و به زندان كردند تا بكشند . و او گفت ايشان را كه خداى عزّ و جلّ شما را عذابها فرستد و ملكى بيايد از دمشق و شما را سالها اندر زندان بدارد . تا بخت النّصر بيامد و شهر را خراب كرد و خلق را بكشت و ارميا را از زندان بيرون كرد . و بخت النّصر پرسيد كه تو كيستى ؟ گفت : من پيغمبر خدايم و بر بنى اسرائيل آمدم و ايشان را بگفتم از اين همه بلا و محنت كه بر ايشان آمد ، [ b 87 
  ] كه مرا به زندان كردند . بخت النّصر او را گرامى كرد و دست باز داشت ، و شهر بيت المقدّس را خراب كرده بود با مزگت .\r\nپس آن ضعيفان كه مانده بودند و از شمشير بخت النّصر جسته ، نزديك ارميا گرد آمدند و گفتند : ما را دعا كن و از خداى تعالى بخواه تا ما را بيامرزد و گناهان ما را عفو كند . ارميا دعا كرد و خداى عزّ و جلّ گفت : بگوى ايشان را كه اگر خواهيد كه من شما را عفو كنم ، اندر بيت المقدّس باشيد و هم اينجا كه مزگت بود مرا همى پرستيد . گفتند : چگونه باشيم كه بيت المقدّس همه ويران شده است و اين دشت و بيابان همه كشته‌اند . ايشان برفتند و به مصر شدند پيش ملك مصر و گفتند : ما از نسل ملوك بنى اسرائيليم و ملكزادگان و پيغمبرانيم و پيغمبرزادگان ، و ملكى بيامد از سوى مشرق و زمين بيت المقدّس همه را خراب كرد و مردمان را همه بكشت ، و به زينهار تو آمديم كه به مصر بباشيم . آن ملك ايشان را زينهار داد و گرامى كرد .\r\nو بخت النّصر بشنيد و ملك مصر را نامه كرد و گفت : اين چاكران مناند و از من گريخته‌اند و به زينهار تو آمده . ايشان را زى من فرست ، و اگر نه من با همه سپاه سوى تو آيم و با تو حرب كنم و همه مصر و پادشاهى تو خراب كنم ، همچنانكه به شام كردم . ملك مصر جواب داد كه اين چاكران تو نيستند ، آزاداند و پيغمبرزادگاناند و من هرگز ايشان را زى تو نفرستم . بخت النّصر با همه سپاه به مصر شد و با ملك مصر حرب كرد و او را بكشت و همه مصر را غارت كرد و كشتن كرد و\r\n","description":"","footnote":"","page_name":" 462 ","page_number":516},
  {"content":"\r\nهر كه را از بنى اسرائيل كه بيافت برده كرد . و آنگه از زمين شام و مصر بيرون شدند به زمين حجاز افتادند .\r\nو از آن سال باز بنى اسرائيل و جهودان به زمين يثرب افتادند به حدّ مدينه و آنجا شهرها بنا كردند چون خيبر و قريظه و وادى القرى ، و آنجا همى بودند . و بخت النّصر به زمين مغرب رفت و تا به آخر حدّ مغرب برسيد و به هر شهرى كه برسيد خراب كرد و ملكان را بكشت و مردمان را اسير كرد . پس از مغرب باز به عراق آمد و بر لب دجله فرود آمد با خلقى بسيار از اسيران و خواستهء بىاندازه از غنيمت ، و از هر شهرى اسيران داشت از بنى اسرائيل و خواستهء بىاندازه ، و دانيال پيغمبر اندر ميان اسيران بود . و شهرهاى بيت المقدّس و شام چنان كرده بود از خرابى كه هيچ مرد آنجا نمانده بود و از ميان بردگان بجز دانيال و ارميا كسى نجست .\r\n","description":"","footnote":"","page_name":" 463 ","page_number":517},
  {"content":"\r\n\r\n[ خبر باز آمدن ارميا عليه السّلام به بيت المقدس 
  ]\r\nپس چون بخت النّصر ، ارميا را از زندان بيرون كرد ، خداى عزّ و جلّ او را فرمود كه به بيت المقدّس باز شو و آنجا بباش كه من آن شهرها و مزگتها آبادان خواهم كردن . پس ارميا از شام به بيت المقدّس شد و خرى داشت كه بر آن خر برنشسته بود .\r\nگروهى گفتند كه اين ارميا به عبرانى بود و به تازى عزيز نام بود و اين آن است كه خداى عزّ و جلّ گفت : * ( أَوْ كَالَّذِي مَرَّ عَلى قَرْيَةٍ وَهِيَ خاوِيَةٌ عَلى عُرُوشِها 2 : 259 ) * . چون ارميا به بيت المقدّس آمد ، همه شهر ويران بود و مردمان از آن شهرها برفته بودند و درختان بر جاى و ميوه ها بر درخت و جويهاى پر آب روان . و او به يكى ديه اندر شد و گرسنه بود . لختى انگور و لختى انجير از درخت باز كرد و با خويشتن بيرون آورد و همچنان بر خر نشسته ، و به دشت از خر فرو آمد و آن انگور و انجير پيش بنهاد و پاره‌اى از آن بخورد و لختى پيش خود بنهاد . چون از آن بخورد تشنه شد .\r\nو بدانجا كه او بود در دشت آب نبود ، كاسه‌اى پيش خود بنهاد و انگور بيفشرد و آب او باز خورد . و آن خر را بر خاربنى اندر بست . و او بدان ديهها همى نگريست به تعجّب . پس با خويشتن گفت : * ( أَنَّى يُحْيِي هذِه الله بَعْدَ مَوْتِها 2 : 259 ) * . گفت : نشايد بودن كه خداى تعالى آن ديه مرده يعنى خراب شده باز زنده كند ، يعنى باز آبادان كند . و آن شهر بيت المقدّس همه مردم مرده بودند ، زيرا كه شهر ويران همچون مرگ است مردم را و جانور را . چگونه باشد كه خداى عزّ و جلّ آن ديه ويران شده را آبادان كند و\r\n","description":"","footnote":"","page_name":" 464 ","page_number":518},
  {"content":"\r\nاين خلق را زنده كند ؟ نه به شك [ بود 
  ] نه به بعث و نه در رستخيز و نه از آن عجب آمدش كه خداى را قادر نمىدانست ، چه عجب از كار اين جهان آمدش كه اين شهرى كه چنين ويران شد چگونه آبادان شود و از كجا مردمان باز آيند .\r\nپس چون وقت چاشت بود و روز گرم شد ، به سايهء درختى اندر بنشست و خر را بر درختى ببست و آن انگور و انجير كه مانده بودش به سلَّه‌اى اندر كرد و پيش خود اندر بنهاد ، و آنچه از آب انگور مانده بود به كاسه اندر بنهاد و بخفت و به خواب اندر شد . خداى عزّ و جلّ جان از وى جدا كرد و صد سال مرده بود ، چنان كه خداى عزّ و جلّ گفت : * ( فَأَماتَه الله مِائَةَ عامٍ ثُمَّ بَعَثَه 2 : 259 ) * . تا بخت النّصر به زمين بابل شد و ملك لهراسپ كه او را فرستاده بود بمرد به زمين بلخ ، و پسرش گشتاسپ بنشست و بخت النّصر را باز خواند ، و آن همه بزرگان بنى اسرائيل به بيت المقدّس فرستاد و دانيال را باز فرستاد و ايشان آن دههاى بيت المقدّس آبادان كردند . آنكه خداى عزّ و جلّ عزيز را زنده گردانيد و همه بيت المقدّس و شام آبادان شده بود و خلق آن همه باز آمده ، و لهراسپ مرده بود از پس آنكه به صد و بيست سال به ملك خود ببود .\r\n[ a 88 
  ]\r\n","description":"","footnote":"","page_name":" 465 ","page_number":519},
  {"content":"\r\n\r\nخبر گشتاسپ بن لهراسپ الملك\r\nو اين لهراسپ پدر گشتاسب از فرزندان كيقباد بوده است و نسبت او ايدون بوده است : لهراسپ بن كى او خان اروند بن كى پشين بن كيقباد الملك بود . و چون گشتاسپ به ملك بنشست به زمين بلخ ، او را گفتند كه زمين شام بخت النّصر ويران كرده است و زمين فلسطين و بيت المقدّس همه ويران است و خانه ها به زمين افتاده است ، و وحوش و سباع اندر آن شهرها خانه كرده است و زمين فلسطين و غيره ، مردم همه از آنجا برفته است .\r\nاو را از آن سخن اندوه آمد كه ملوك عجم ويرانى جهان بديدند . كس فرستاد به زمين عراق و بابل آنجا كه بخت النّصر نشستى ، سرهنگى را بفرستاد نام او كورش ، و بخت النّصر را از [ آن 
  ] ملك باز كرد و به در خويش خواند و آن ملك عراق كورش را داد و او را بفرمود كه اسيران بيت المقدّس را رها كن و بفرماى تا از زمين شام هر جا كه ويران است همه را آبادان كنند و ايشان را ملكى ده از ملوك بنى اسرائيل ، آن كس كه ايشان خواهند .\r\nپس كورش بيامد به زمين بابل و بخت النّصر را باز فرستاد . و منادى بانگ كرد كه هر كه اندر بنى اسرائيل اسير است او آزاد است . هر كه خواهد به بيت المقدّس باز شود و آن زمين را آبادان كند . اسيران بنى اسرائيل همه گرد شدند و پيش او رفتند خلقى بسيار ، او ايشان را گرامى كرد و باز بيت المقدّس فرستاد و ملكى دادشان هم\r\n","description":"","footnote":"","page_name":" 466 ","page_number":520},
  {"content":"\r\nاز بنى اسرائيل از آل داود . و چنين گويند كه دانيال را بر ايشان مهتر كرد و برفتند و به بيت المقدّس شدند و آن شهرها و دهها آبادان كردند ، و مردم بسيار جمع آمدند پيش از آنكه بوده بود ، چنان كه خداى عزّ و جلّ گفت : * ( وَجَعَلْناكُمْ أَكْثَرَ نَفِيراً 17 : 6 ) * ، يعنى اكثر عددا . چون همه آبادان شده بود ، خداى عزّ و جلّ عزير را زنده گردانيد و صد سال بر آمده بود و آن خر او مرده بود و خاك گشته و استخوان او پست و ريزيده شده و صد سال آفتاب بر او تافته ، و آن انجير اندر سلَّه و آن آب انگور اندر كاسه گونه و طعم نگردانيده .\r\nپس چون عزيز چشم باز كرد وقت آفتاب فرو شدن بود ، و آن وقت كه بخفته بود چاشتگاه بود . پنداشت كه هنوز آن روز است كه او بخفته بود . نگاه كرد و آن طعام و شراب كه پيش او نهاده بود گونه نگردانيده بود . نگاه كرد خر را نديد . عجب آمدش ، گفت : بدين يك روز جهان چگونه آبادان گشت و اين خلق همه از كجا آمدند .\r\nهمچنان نشسته همى بود با فكرت و تعجّب . و خداى عزّ و جلّ با وى خطاب كرد و گفته : * ( كَمْ لَبِثْتَ 2 : 259 ) * . چند است تا تو ايدرى و اينجا مانستى ؟ * ( قال لَبِثْتُ يَوْماً 2 : 259 ) * . گفت : يك روز است تا من ايدرم . پس چون بنگريست هنوز آفتاب فرو نشده بود ، گفت : * ( أَوْ بَعْضَ يَوْمٍ 2 : 259 ) * . يا كم از يك روز . خداى عزّ و جلّ گفت : * ( بَلْ لَبِثْتَ مِائَةَ عامٍ 2 : 259 ) * . بلكه صد سال است تا تو ايدرى . * ( فَانْظُرْ إِلى طَعامِكَ وَشَرابِكَ لَمْ يَتَسَنَّه 2 : 259 ) * . آب است كه گنده نشد . و آب گنده به تازى ماء آسن خوانند . * ( وَانْظُرْ إِلى حِمارِكَ 2 : 259 ) * . و بنگر اين خر ترا كه چون زنده كنم . * ( وَانْظُرْ إِلَى الْعِظامِ كَيْفَ نُنْشِزُها 2 : 259 ) * . يحيى يحييها و يبعثها يوم القيامة و يوم البعث و النشور . و اين استخوانهاى پوسيده و متلاشى شده چگونه گرد آوردم و گوشت زبر او بررويانم ، پس پوست از بر او و پس موى از بر پوست .\r\nو عزير همى نگريست و همى ديد تا خر بر پاى خاست . چون او را پيدا شد ، خداى عزّ و جلّ گفت : * ( أَعْلَمُ أَنَّ الله عَلى كُلِّ شَيْءٍ قَدِيرٌ 2 : 259 ) * . گفت : خداى عزّ و جلّ بر هر چيزى قادر است . پس او را گفت : * ( وَلِنَجْعَلَكَ آيَةً لِلنَّاسِ 2 : 259 ) * . و ترا آيتى و نشانى كنم اندر جهان بر همه خلق . و خداى عزّ و جلّ او را علامتى كرد كه وى را آنجا پيغمبرى داد و تورات او را بياموخت و بفرستاد تا به شهر بيت المقدّس آمد و به مزگت اندر\r\n","description":"","footnote":"","page_name":" 467 ","page_number":521},
  {"content":"\r\nشد و آن شهر و آن مزگت بديد همه آبادان و پر خلايق چنان كه بوده بود .\r\nو بخت النّصر آنگه كه آن مزگت ويران كرده بود ، هر تورات كه اندر آنجا بود همه را بسوخته بود . و اين مردمان همه بازآمدند و شهر و مزگت آبادان بكردند و ليكن از تورات خبر نداشتند و از علوم دينى هيچ نمانده بود با ايشان ، و هيچكس را ندانستند و سخت غمگين مانده بودند و دل شكسته . چون عزيز عليه السّلام گفت : من پيغمبرم ، گفتند : چه علامت است ترا ؟ گفت : من ارمياام كه خداى عزّ و جلّ مرا سوى بنى اسرائيل پيغمبر كرده بود و مرا به زندان كردند ، و بخت النّصر بيامد و مرا از زندان بيرون كرد و من از صد سال باز مرده بودم . و حديث خويش و خر و طعام و شراب ايشان را بگفت .\r\nايشان گفتند : اين همه شايد بودن و خداى عزّ و جلّ بر همه قادر است و ليكن ما را علامتى بايد كه بدانيم كه تو پيغمبرى . و هرگز به بنى اسرائيل اندر جز موسى و هارون تورات از بر نخوانده بودند و كس ندانسته بود . پس عزير همه تورات از بر بر خواند و بر ايشان املا كرد تا بنوشتند و او را راستگوى داشتند و به پيغمبرى بپذيرفتند ، و خداى را عزّ و جلّ سجدهء شكر كردند كه تورات را بديشان داد و ايشان را پيغمبرى فرستاد هم از ايشان .\r\nو شعيا كه قصّهء او خود گفتيم ، تورات به خطَّى نكو بنوشت نسختى درست ، و به مزگت بيت المقدّس به زير ستون اندر پنهان كرده بود و ستونهاى مزگت از سنگ بود ، هر ستونى يك لخت ، چنان كه ديوان كردند در عهد سليمان . و چون بخت النّصر مزگت ويران كرد ، ستونها را نجنبانيد و هم بر آن ستونها بنا كردند . چون عزيز بيامد ، [ b 88 
  ] تورات بر ايشان املا كرد و بنوشتند . ايشان را گفت : مرا علامتى نيز هست درستتر . گفتند : چيست ؟ گفت : شنيده‌ام كه آن پيغمبر كه شعيا نام بود از بنى اسرائيل از پس سليمان ، نسخت تورات به زير ستونى اندر پنهان [ كرده 
  ] است از اين ستونهاى مزگت . گفتند : ما اين شنيده‌ايم به اخبارها اندر و ليكن ندانيم كه آن كدام ستون است .\r\nعزيز گفت : من دانم كه خداى عزّ و جلّ مرا آگاه كرده است ، فلان ستون را زير بكنيد . بكندند . تورات را اندر آنجا بيافتند . بر گرفتند و اندر صندوقى چوبين بنهادند\r\n","description":"","footnote":"","page_name":" 468 ","page_number":522},
  {"content":"\r\nو بيرونش به آهن اندر گرفتند و آن را با آن تورات كه عزير املا كرده بود مقابل كردند ، يك حروف كم و بيش نيامد . ايشان بر عزير فتنه شدند و گفتند : اين نه آدمى است . و از بهر آن كافر شدند و آن سخن كفر بگفتند و خداى عزّ و جلّ از ايشان حكايت كرد : * ( وَقالَتِ الْيَهُودُ عُزَيْرٌ ابْنُ الله 9 : 30 ) * . خداى بر ايشان رد كرد و گفت : * ( اتَّخَذُوا أَحْبارَهُمْ وَرُهْبانَهُمْ أَرْباباً من دُونِ الله 9 : 31 ) * . گفت : هر علمى كه اندر ميان بنى اسرائيل فرستاديم بايستى كه ايشان به علم او به خداى عزّ و جلّ راه يافتندى ، ايشان از نادانى خويش از آن علم از خداى دور تر شدند و او را دون از خداى پرستيدند ، و آيت خداى تعالى بديدند و بدان آيتها از خداى عزّ و جلّ ببريدند .\r\nو بدين حديث عزيز اندر اين چنين گفته است و نگفته است الَّا اندكى ، و اين تمام از اخبار تفسير و كتب ما گفتيم .\r\nپس بخت النّصر به در گشتاسپ باز شد به بلخ ، و او بر بخت النّصر انكار كرد كه چرا زمين شام ويران كردى و خلقى از آزادگان بنده كردى ؟ و ليكن او را عقوبت نكرد ، از بهر آنكه بخت النّصر به زمين عجم اندر مردى بزرگ بود و از نسل گودرز بود ، آنكه پيش كيخسرو به تركستان حرب كرد و او را سپاهسالار كرد و خون سياوش طلب كرد . و اين بخت النّصر سيصد سال بزيست و ملكان بسيار را خدمت كرد از ملوك عجم ، نخست سنحاريب بود و از پس او لهراسپ را خدمت كرد و از بعد او پسرش را بسيار خدمت كرد ، و باز بيت المقدّس آمد . خداى عزّ و جلّ بر بنى اسرائيل خشم گرفت و او بيامد و ايشان را بكشت و برده كرد و شهر و مزگت ويران كرد ، يك بار در مملكت لهراسپ چنان كه ياد كرديم ، و يك بار اندر مملكت بهمن و آن نيز اندر قصّهء بهمن بگوييم از پس قصّهء گشتاسپ .\r\nپس چون پادشاهى به گشتاسپ رسيد اندر مملكت داد كرد و جهان از مشرق تا مغرب آبادان كرد و دين آتشپرستى را هيچكس چندان نصرت نكرد كه او كرد .\r\nو مغان را يكى پيغمبر است او را زردشت گويند كه اين دين مغى او نهاد ايشان را ، و دعوى كرد كه من پيغمبرم و آتشپرستى ايشان را صواب نمود ، و كتابى آورد كه آن را زند و استا خوانند ، و خواهر و مادر را به زنى كردن او آورد و مىخوردن و\r\n","description":"","footnote":"","page_name":" 469 ","page_number":523},
  {"content":"\r\nختنه ناكردن ، و آبادانى جهان و اين شريعتها همه كه اندر دين مغى است او آورده است .\r\nو اين زردشت به ايّام گشتاسپ بيرون آمد و از شاگردان عزير بود و عزير را مخالف شده بود . پس عزيز مر زردشت را دعا كرد ، خداى عزّ و جلّ او را علَّت پيسى پديد آورد ، و بنى اسرائيل او را از ميان خويش بيرون كردند و او به زمين مشرق آمد و بنزديك گشتاسپ شد و آنجا دعوت پيغمبرى كرد و گفتا : مرا خداى عزّ و جلّ زى تو فرستاد و ترا به دين آتش پرستيدن بپسنديدم و اين شريعتها ترا بفرمود .\r\nو اين زردشت از عزير علامتها ديده بود و نيز از مشعبدى و از شعر چيزى دانست ، زند و استا بر آورد ، و كتابى بزرگ بود و اندر وى داورى و گفت و گوى بسيار بود و گفت اين بر من از خداى آمده است . ملك گشتاسپ به دو بگرويد و شريعت او به همه پادشاهى گشتاسپ مردمان را بفرمود ، و عجم گويند كه اين زردشت از فرزند [ ان 
  ] ملك منوچهر بوده است .\r\n","description":"","footnote":"","page_name":" 470 ","page_number":524},
  {"content":"\r\n\r\nخبر بهمن بن اسفنديار بن گشتاسپ بن لهراسپ الملك\r\nپس چون از پس گشتاسپ بهمن به ملك بنشست به بلخ و به هر شهرى به هر ملكى رسولى فرستاد . ملكان همه او را طاعت داشتند و بنى اسرائيل افزون شده بودند و شهرهاى ديگر آبادان كرده . و ملكى بر خود گرد كرده هم از ايشان . و عزير مرده بود و تورات اندر دست ايشان بود .\r\nبهمن رسول فرستاد به شام و به بيت المقدّس بسوى ملك بنى اسرائيل . آن ملك رسول او را بكشت و بهمن را از آن خشم آمد . بخت النّصر را بخواند و پادشاهى بابل و عراق و شام تا حدّ مغرب به دو داد و او را گفت : ديگر باره به شام شو و بيت المقدّس را ويران كن چنان كه پيش از اين كرده بودى و از اين سپاه هر چند كه خواهى بگزين و با خود ببر . بخت النّصر هزار مرد را بگزيد ، و از علما سه تن را بگزيد كه وزيران او باشند : يكى را نام دارنوش پسر مهرى ، و ديگر ايرش پسر ايگون ، و سديگر [ اخشويرش 
  ] بن كيرش ، و سپاه بكشيد و به زمين بابل و عراق رفت و يك سال همى ساز كرد و سپاه گرد كرد .\r\nو فرزندان سنحاريب ملك يكى مانده بود به زمين بابل ، و ملك موصل او را بود .\r\nچون بخت النّصر آهنگ شام و بيت المقدّس كرد ، اين پسر سنحاريب با سپاهى بسيار به راه بيت المقدّس دهها و شهرها ويران كرد و خلقى بسيار از از بنى اسرائيل بكشت و بسيار برده كرد . و اندر ميان بردگان صد هزار غلام بود نارسيده بجز بزرگان و\r\n","description":"","footnote":"","page_name":" 471 ","page_number":525},
  {"content":"\r\nزنان . و سپاه را بفرمود تا به بيابان شام شدند و هر مردى كه سپر داشت يك سپر پر خاك كرد و بر شهر بيت المقدّس افگند تا آن خاك [ a 89 
  ] همه شهر را زير اندر گرفت و ويران كرد ، و آنگاه با بردگان به عراق باز آمد و به ملك بنشست . و آن ملك بنى اسرائيل كه به بيت المقدّس بود و رسول بهمن را كشته بود ، نام او موشا پسر يافيم ، او را برده كرد با پسرانش ، و پس او را با پسرانش بكشت . و بهمن بدانچه بخت النّصر كرده بود سپاس داشت ، و ملك بابل و عراق تا حدّ مغرب به دو داد .\r\nو بخت النّصر به ملك اندر بنشست و از بردگان بنى اسرائيل ، از غلامان و از پيغمبرزادگان ، صد هزار بگزيد و پيش خويش به بندگى به پاى كرد ، و دانيال پيغمبر از جملهء ايشان بود و كوچك بود و او را بندهء خويش كرده بود ، و شش هزار غلام به سرهنگان بخشيد . و اندر آن ملك چهل سال بماند پس بمرد . و او را پسرى بود نام او بلت ، به ملك بنشست . چون يك چندى برآمد اندر ملك تخليط كرد و خواست كه بر بهمن عاصى شود . بهمن آگاه شد . نامه كرد به داريوش عالم ، از آن هر سه عالم كه بخت النّصر با خويشتن برده بود از حضرت بهمن كه بلت نصر را بكش و آن ملك تراست . چون او را بكشت ، آن ملك را به دو داد و او به ملك بنشست و سه سال اندر ملك بود .\r\nو از آن سه عالم كه با بخت النّصر بودند ، يكى بود داريوش و ديگر كيرش و سديگر [ اخشويرش 
  ] پيش بخت النّصر مانده بودند و كيرش مرده بود و [ اخشويرش 
  ] پيش بهمن شده بود . پس او را گرامى داشت . پس چون بهمن داريوش را ملك داد و داد كرد و آبادانى كرد ، بهمن را خوش آمد ، گفت : اين دينداران را نيك بايد داشتن و ملك را همه به خداوندان علم و دين و ادب بايد دادن كه ايشان داد و آبادانى كنند . و ملك هند كه در طاعت بهمن بود بر وى عاصى شد . اين اخشويرش عالم را بيرون كرد با سپاهى گران و سوى ملك هند فرستاد [ اخشويرش 
  ] با آن ملك حرب كرد و او را بكشت . بهمن ملك به دو داد . پس آن داريوش به عراق بمرد و بهمن ملك عراق و بابل به [ اخشويرش 
  ] داد و مر او را بفرمود كه بر ملك هندوستان خليفتى كن و خود به عراق و بابل آى و بنشين ، تا نشستن تو اندر ميان جهان بود .\r\n","description":"","footnote":"","page_name":" 472 ","page_number":526},
  {"content":"\r\n[ اخشويرش 
  ] به سند و هند خليفتى كرد و لشكر بكشيد و سوى عراق آمد و بنشست . و چون به ملك اندر سالى چند بنشست ، آبادانى كرد و بردگان بنى اسرائيل را نيكو داشت و ايشان را از بندگى آزاد كرد . و مر او را زنى بود بزرگوار ، بر وى خطايى رفت . آن زن را بكشت و زنى از بنى اسرائيل به زنى كرد نيكو روى ، نام او [ استير 
  ] و او را از آن زن پسرى آمد نام او كيرش كرد . و از آن پس [ اخشويرش 
  ] چهارده سال بزيست اندر ملك ، و آن زن بنى اسرائيل را نزديكى داد و گفت : اينها از قوم مناند و پيغمبرزادگاناند و عالماناند ، و ايشان را بزرگ داشت و از بيم بهمن نيارست ايشان را به بيت المقدّس فرستادن .\r\nچون پسر چهارده ساله شد ، [ اخشويرش 
  ] بمرد و كيرش به ملك بنشست و بهمن آن پادشاهى به وى داد و او نيز بنى اسرائيل را بزرگ داشتى و نيكويى كردى از بهر مادرش . و دانيال بزرگ شده بود و خداى عزّ و جلّ او را پيغمبرى داده بود ، و اين ملك كيرش را به خداى خواند و به مسلمانى . كيرش مسلمان شد و به دو بگرويد ، و آتش پرستيدن را دست باز داشت و دين را از بهمن پنهان داشت . چون از ملك وى سيزده سال بگذشت بهمن بمرد . چون خبر مرگ بهمن بشنيد ، دين و ملَّت دانيال آشكارا كرد و خلق را بدان دين خواند و دانيال را بر پادشاهى حاكم كرد و همه خلق را به حكم تورات حكم كرد .\r\nپس دانيال دستورى خواست كه به بيت المقدّس شود و آن مزگت و آن شهرها آبادان كند . دستورى ندادش و گفت : اگر چون تو هزار استى همه را با من بايستى بودن ، و بنى اسرائيل دستورى داد كه باز گرديدند تا مزگت بيت المقدّس و شهر را آبادان كنند . ايشان برفتند و بيت المقدّس را آبادان كردند . و دانيال بيست و دو سال پيش آن ملك بماند تا آن كيرش بمرد . پس دانيال به بيت المقدّس باز شد و آنجا خداى را عزّ و جلّ همى پرستيد .\r\nو اين است قصّهء بخت النّصر كه او بيت المقدّس را ويران كرد يك بار به پادشاهى لهراسپ و ديگر به پادشاهى بهمن . و اين خبر كه گفتيم هم از اين كتاب و هم از كتاب مبتدا بود . اكنون نسبت بخت النّصر و كيفيّت پادشاهى [ او 
  ] بگوييم .\r\n","description":"","footnote":"","page_name":" 473 ","page_number":527},
  {"content":"\r\n\r\nخبر كيفيّت پادشاهى بخت النّصر و سبب ملكت او و نسبتش\r\nگويند بخت النّصر از عجم بود از فرزندان گودرز ، و به زمين بابل افتاده بود .\r\nدرويش و دردمند گشت و ز حال بشد . و مردى بود از بنى اسرائيل ، كتب بسيار خوانده بود و خبر يافته كه بنى اسرائيل بر دست كسى هلاك شوند . و اين مرد پارسا بود دعا كرد كه يا ربّ ! مرا بنماى كه هلاك اين بنى اسرائيل بر دست او خواهد بود . به خواب او را بنمودند كه مردى است درويش به زمين بابل نام او عيص ، هلاك بنى اسرائيل بر دست او خواهد بودن . و اين مرد خداوند نعمت بود . برخاست و خواسته بر گرفت و روى به زمين بابل نهاد ، و درويشان را از بابل گرد كرد و چيز همى بخشيد ، و خبر همى پرسيد تا بخت النّصر را باز يافت ، او را بياورد و علاج كرد تا درست شد .\r\nپس آن مرد آهنگ رفتن كرد . بخت النّصر بگريست . اسرائيلى او را گفت : چرا همى گريى ؟ گفت : به جاى من نيكويى كردى و من چيزى ندارم كه ترا پاداش كنم بدان . اين مرد گفت : چيزى هست ، اگر ترا پادشاهى بود پيمان كن كه مرا نيازارى .\r\nبخت النّصر گفت ، بر من همى افسوس كنى ؟ هر چند جهد كرد او را خط نداد .\r\nاسرائيلى گفت : از تو خطى خواهم كه بدهى و اين قضايى است رفته و زمانه [ b 89 
  ] كار خويش بكند .\r\nاسرائيلى برفت . بخت النّصر بازگشت و مردى بود دبير و دانا و بد مرد . و مردى\r\n","description":"","footnote":"","page_name":" 474 ","page_number":528},
  {"content":"\r\nبود در زمين عرب نام او صيحور ، و به زمين بابل مهتر بود . چون بخت النّصر را بديد بدان دانايى و هوش به دو رغبت كرد و او را نزد خويش آورد و گفت : ما را جاسوسى بايد فرستاد به شام تا ما را آگاه كند از كارهاى آن زمين . بخت النّصر را بگزيد و بفرستاد . و اين صيحور از دست لهراسپ بود و بر پارس و بابل پادشاه بود . او را سپاه داد چهل هزار مرد ، و بخت النّصر برفت به زمين اهواز تا روم [ بگرفت 
  ] ، و آن صيحور بمرد .\r\nبخت النّصر به جاى او بنشست و [ چون گشتاسپ بنشست 
  ] بفرمود او را كه به بيت المقدّس شو و آن جهودان را از آنجا برگير . پس او به بيت المقدّس شد و بستد و كار دارى از آن خويش بنشاند از فرزندان داود ، و گروگان بستد و بازگشت و بيامد ، و به بيت المقدّس اندر پيغمبرى يافت نام او ارميا . و اين قصّه بگفته آمد كه بنى اسرائيل ارميا را به زندان داشتند ، او رها كرد . پس چون او برفت اسرائيليان خشم گرفتند و كاردار او را بكشتند . و يحيى بن زكريا با ملك ايشان بود و مهتر زاده و پيغمبر بود ، او را نيز بكشتند .\r\nپس گشتاسپ بمرد و كار به بهمن افتاد ، و بخت النّصر از دست بهمن بود . رسول فرستاد به شارستان ايليا . رسولان او را بكشتند . بهمن بخت النّصر را بفرمود كه برو و بيت المقدّس را ويران كن و شارستان ايليا ويران كن و نر و مادهء ايشان را بكش و برده كن . و خشم خداى مر بنى اسرائيل را اندر يافته بود . وهب بن منبّه ايدون گفت كه خداى عزّ و جلّ وحى كرد به ارميا و گفت :\r\nترا برگزيدم پيش از آنكه بيافريدم و ترا پاك كردم از همه بديها پيش از آنكه به شكم مادر در افتادى ، و ترا پيغمبرى دادم و ترا كارى بزرگ را آفريدم ، برخيز و سوى بنى اسرائيل شو كه ايشان فساد همى كنند و دست از طاعت من باز داشتند ، و ايشان را آگاه كن كه شما دست از طاعت من باز داشتيد ، و من به شما كسى فرستم كه به دل او اندر رحم نبود و زمن كه خدايم نترسد و از شما نه انديشد و جامهء هيبت او را بپوشانم ، و سپاه او را اندازه نبود و او را مسلَّط كنم بر شما كه شما بت پرستيدن گرفتيد و حكم تورات دست باز داشتيد و پيمان من بشكستيد و دين من بگردانيديد .\r\n","description":"","footnote":"","page_name":" 475 ","page_number":529},
  {"content":"\r\nو به ميان شما اندر از فرزندان پيغمبران مناند و آن همى نكنيد كه پدران ايشان كردند . ياد كنيد آنكه شما را من رهانيدم از فرعون .\r\nارميا گفت : يا ربّ ! من ضعيفم و بىقوّت . خداى عزّ و جلّ گفت : مترس كه من با توام و هيچكس ترا چيزى نتواند كردن . ارميا برفت و ايشان را پند داد . بسيار كس از وى نينديشيد زيرا كه بدبختى اندر يافته بودشان . خداى عزّ و جلّ وحى فرستاد كه من بنى اسرائيل را هلاك كنم و بيت المقدّس را ويران كنم . ارميا بانگ كرد و بخروشيد و جامه بدريد و خاك بر سر كرد و گفت : يا ربّ ! كاشكى هلاك بنى اسرائيل نه به وقت من بودى . از بس زارى كه بكرد ، خداى عزّ و جلّ بر وى رحم كرد و گفت : هلاك نكنم و بيت المقدّس را ويران نكنم تا تو حكم نكنى . بر ايشان شو و ايشان را پند ده تا باز گردند . ارميا شاد شد و گفت : من بارى هلاك بنى اسرائيل نخواهم . و پند همى دادشان و بيم همى كرد . هر چند جهد كرد سود نداشت و ايشان بتر همى شدند و بر معصيت دليرتر همى بودند . ايزد عزّ و جلّ مىدانست و ليكن خشنودى ارميا را همى خواست كه بر حكم وى بود .\r\nپس بهمن بن اسفنديار بخت النّصر را كس فرستاد سوى بيت المقدّس و گفت :\r\nديگر باره آن را ويران كن و جهودان را برمان و بكش . و رسول فرستاد بخت النّصر را و اندر آن بسيار روزگار رفت . پس خداى عزّ و جلّ به دل وى اندر افگند ويران كردن بيت المقدّس ، و بدان حريص گشت و سپاه فرستاد پنجاه هزار مرد يمانى . و سپاه بخت النّصر همه گرد آمدند و برفتند و گرد بيت المقدّس بگرفتند . بنى اسرائيل گرد آمدند و ارميا را گفتند : كجا شد آن وعدهء خداى تو كه گفتى خداى بيت المقدّس را ويران نكند بىحكم من ؟\r\nارميا گفت : خداى وعدهء خويش خلاف نكند . پس خداى فريشته‌اى را بفرستاد بر گونهء آدمى كه پيش ارميا شو و بگو كه من از بنى اسرائيلم و مرا كسهااند و هر چند به جاى ايشان نيكى بيش كنم ايشان با من خلاف بتر كنند ، چه فرمايى مرا ؟ آن فريشته نزد ارميا شد و همچنين بگفت . ارميا گفت : باز گرد و همچنان نيكويى كن تا\r\n","description":"","footnote":"","page_name":" 476 ","page_number":530},
  {"content":"\r\nمگر به صلاح باز آيند . فريشته برفت و روزى چند بود ، باز آمد هم به فرمان خداى عزّ و جلّ و بگفت . ارميا گفت : باز گرد و همچنان نيكويى كن تا مگر خداى عزّ و جلّ اين بغض از دل ايشان بر گيرد .\r\nفريشته بازگشت ، و ارميا بنى اسرائيل را همچنان پند همى داد . نپذيرفتند . چون سالى چند برآمد ، بخت النّصر بيامد بر در شارستان و خونى اندك همى جوشيد ، بپرسيد كه اين خون چيست ؟ گفتند : خون پيغامبرى است . بخت النّصر بفرمود تا آن مردمان را بياوردند و همى كشتند تا آن خون از جوش بنشست ، و گويند هفتاد هزار مرد بكشت تا خون بيستاد .\r\n","description":"","footnote":"","page_name":" 477 ","page_number":531},
  {"content":"\r\n\r\nخبر خواب ديدن بخت النّصر و گزاردن پيغمبران و هلاك وى [ a 90 
  ]\r\nو دانيال و حبايل و ميشايل همى گريستند . چون بنى اسرائيل را چنان ديدند دعا كردند . خداى عزّ و جلّ وحى كرد بديشان كه بنى اسرائيل فرمان را دست باز داشتند .\r\nو هر چه كرده بودند بر ايشان عرض كرد از آن نعمتهاى خويش كه ايشان را داده بود .\r\nپس گفت كه اين را مرگ نزديك آمد .\r\nپس بخت النّصر خوابى ديد . او را عجب آمد آن خواب و باز فراموش كرد . پس دانيال و همه فرزندان پيغمبران را بخواند و گفت : من خوابى ديدم و فراموش كردم .\r\nاگر مرا بگوييد كه چه ديدم و بگزاريد ، و اگر نه بفرمايم تا كتفهاى شما بيرون كنند .\r\nايشان زارى و دعا كردند . ايزد تعالى ايشان را آگاه كرد كه آن خواب چيست .\r\nبيامدند و پس گفتند : صورتى ديدى پاى و ساق او از سفال و زانو [ و ران او 
  ] از مس و شكم وى از سيم و بر او از زرّ و سر و گردن او از آهن ، و سنگى بيامد و بر سر او آمد و بشكست . گفت : اين ديدم بگزاريد .\r\nگفتند : ملكان باشند همه به پايه يك از ديگر فروتر . آن نخستين كه پاى او ديدى از سفال ، آن ضعيفتر بود و آن ديگر از مس بنيروتر و آنكه از سيم ديدى برتر بود و آنكه از زر ديدى برتر بود و آنكه از آهن ديدى از همه بنيروتر و سختتر ، و آن سنگ كه ديدى كه از آسمان بيامد ، پيغمبرى است كه بيايد و همه كارهاى ايشان بشكند و كارهاى ملكان همه سوى او گرداند . پس ايشان را گفت : اين خانه كه من\r\n","description":"","footnote":"","page_name":" 478 ","page_number":532},
  {"content":"\r\nويران كردم و اين مردمان را كه بكشتم كه بودند ؟ گفتند : اين خانهء خداى بود و اين امّتان پيغمبران بودند ، ستمها كردند و گردن كشيدند و اندر خداى تعالى عاصى شدند و خداى ايشان را نيكوتر همى داشت . چون بىفرمانى كردند ، خداى ترا بفرستاد و بر ايشان مسلَّط كرد تا همه را هلاك كردى .\r\nگفتا : مرا بگوييد كه چگونه كنم تا به آسمان بر شوم تا همچنانكه خلق او را بكشتم او را نيز بكشم و آسمان را نيز صافى كنم چنان كه زمين را كردم ! گفتند : ما اين نتوانيم كردن . گفتا : اگر شما حيلت كنيد تا من به آسمان بر شوم ، و اگر نه شما را بكشم . پس از وى زمان خواستند و بيرون آمدند و دعا كردند . خداى عزّ و جلّ خواست كه ضعيفى او را پيدا كند . پشّه‌اى را بفرستاد و به بينى وى اندر شد و مغزش همى خورد تا قرار و آرامش بشد . پس خاصگان خويش را بخواند و گفت : چون من بميرم مغز سر من بكفانيد و بنگريد تا اين چيست ؟ چون بخت النّصر بمرد ، سر وى بكفانيدند ، پشّه‌اى ديدند . خداى تعالى قدرت خويش بندگان را بنمود و بنى اسرائيل را از دست او برهانيد . و از اوّل كارش تا آخر سيصد [ سال 
  ] بود . اين بود قصّهء او بتمامى كه گفته آمد .\r\n","description":"","footnote":"","page_name":" 479 ","page_number":533},
  {"content":"\r\n\r\nخبر ملكان يمن از روزگار كيكاوس ملك عجم تا به روزگار بهمن\r\nاز پس سليمان و بلقيس ، ملك سبا مردى بگرفت از عرب نام او ياسر بن عمرو از فرزندان ملكان [ بزرگ بود و 
  ] اهل سبا و ايشان را نگاه داشت و دشمنان را قهر كرد و از بس نعمتها و كارها كه بكرد ، او را ياسر بن انعم خواندندى ، و از حمير بود كه ملوك يمن همه حميريان بودند . پس از زمين سبا بگذشت و به زمين يمن شد و همه ملك يمن بگرفت و از يمن به حدّ مغرب همى شد تا از آبادانى بگسست و به بيابان آمد . پس به بيابان اندر شد تا رودى ريگ پيش آمدش روان ، همى رفت چون آب . پس گذر نيافت ، و هرگز هيچكس آنجا نرسيده بود ، و آنجا بماند ندانست كه چه كند .\r\nپس يك مرد را اختيار كرد نام وى عمرو بن عاد و گفت : بدين ميان ريگ اندر شو تا چه بينى ؟ آن مرد به ميان ريگ اندر رفت ، موج ريگ اندر آمد و او را فرو برد و هيچكس خبر او نيافت . و اين ملك بر لب آن رود بتى كرد از مس ، و آن بت را بر سنگى دوخت و بر آن بت بكند كه اين پسر انعم الحميرى نگاشت ، و او از زمين مغرب بيامد تا ايدر ، و گذر نيافت . هر كه ايدر رسد بايد كه باز گردد كه از آن سوى گذر نيست . و از آنجا بازگشت و به يمن باز رفت و بمرد .\r\nو از پس ياسر ملكى بنشست نام وى تبّع بن يزيد ، و به لقب [ ذو الاذعار 
  ] خواندندى ، و اين ملك به يمن بود و به ايام گشتاسپ بود . پس اين تبّع به كنار باديه\r\n","description":"","footnote":"","page_name":" 480 ","page_number":534},
  {"content":"\r\nآمد و به حيره راه گم كرد ، و آن را حيره نام كردند از بهر آنكه راه گم كرد . پس به آذربايگان شد و حرب كرد با بزرگان آذربايگان ، و بسيار كس را بكشت و به يمن آمد ، و همه ملكان از تبّع بترسيدند ، و آهنگ چين كرد و ملك چين را بكشت و بسيار خواسته بياورد به غارت . و اكنون به تبّت كس است از فرزندان تبّع ، و او بمرد .\r\n","description":"","footnote":"","page_name":" 481 ","page_number":535},
  {"content":"\r\n\r\nخبر ملكان عجم تا به روزگار اسكندر\r\nو حديث بهمن خود بگفته‌ايم و او را به لقب اردشير دارا خواندندى و آتش پرستيدى و مغ بود و دين مغى را بزرگ داشت و عنوان نامه ها : من عبد الله و اين خادم الله نبشتى اردشير ارسله لامر عباد الله ، و او را كتب حكمت بود . و او را پسرى بود ساسان نام از زنى نام او اشنود از فرزندان طالوت ملك . پس مادرش گفت : سپاه به سيستان بر و كين پدرت [ اسفنديار 
  ] بخواه . و او بود كه فرامرز را بكشت [ و برادرش را بكشت نام او زوار ، و دستان پدر رستم زنده بود و او را نيز بكشت و 
  ] هماى را به زنى كرد دختر خويش ، و دختر بار گرفت .\r\nو بهمن [ b 90 
  ] وصيّت كرد كه ملكت از پس من اين هماى را دهيد . پس چون بهمن بمرد ، مردمان ملكت بر هماى نگاه داشتند . پس هماى بزاد پسرى و پنهان داشت ، از بيم آنكه ملكت از وى بشود . و آن پسر را به تابوتى اندر كرد و به آب انداخت و رقعه‌اى بنوشت و به تابوت اندر نهاد با هزار دينار و گفت : هر كسى كه اين پسر يابد بايد كه او را بزرگ كند . و تابوت به دست آسيابانى افتاد و او را همى پرورد تا سالى چند بر آمد .\r\nهماى آگاه شد . آسيابان را بخواند و كودك را بخواست و آسيابان را هديه داد ، و او را همى داشت تا بيست ساله شد . پس يك روز مردمان را بياورد و آن پسر را حاضر كرد و گفت : اين پسر من است و من با اين پسر چنين كردم از بهر مملكت را ،\r\n","description":"","footnote":"","page_name":" 482 ","page_number":536},
  {"content":"\r\nاكنون به جاى ملكت رسيد و من اين پادشاهى به دو سپردم . و مردمان سخن او را استوار داشتند و او را بنشاندند و نام او دارآب كردند از بهر آنكه از آب يافته بود .\r\nپس دارا به ملك بنشست ، و مادرش دستورى خواست و به پارس شد ، و ترسيد كه داراب را ياد آيد كه با وى چه كرد . و به پارس به اصطخر همى بود ، و مادرش به پارسى سى سال بماند پس بمرد . چون داراب خبر مرگ مادر شنيد ، سپاه بكشيد و به پارس شد و آنجا بنشست .\r\n","description":"","footnote":"","page_name":" 483 ","page_number":537},
  {"content":"\r\n\r\nخبر پادشاهى داراب\r\nپس داراب به پارس بر تخت نشست و آن شهر را داراب كرد نام كرد . و آن شهر امروز آبادان است ، و آن داراب كرد و بناى پارس هم وى بنا كرده است . پس دارا برفت و به زمين عراق و بابل شد و بنشست ، و مقام خويش آنجا ساخت و ملك عجم بر وى راست شد تا در بلخ . ملكان همه خراج به وى فرستادندى ، و ملك ترك و روم و هند ، ايشان را يونانيان خواندندى .\r\nو چون فيلقوس ملك يونان بگرفت ، او نيز به مقدونيه نشست . و به زمين ايشان همه حكيمان بودند چون ارسطاطاليس و سقراط و بقراط و هرمس ، و كتب ايشان به فلسفه و طبّ معروف است . و ليكن آن شهرها ويران است و از آن حكما هيچ نماندند . و فيلقوس به ايّام دارا زنده بود . و دارا كس فرستاد سوى فيلقوس ، و او ملك يونانيان بود ، گفت : خراج بفرست تا با تو حرب نكنم ، و خراج همى فرستاد هر سال . پس چون فيلقوس بمرد ، وى را پسرى بود نام وى اسكندر و به ملك بنشست .\r\nو دارا را نيز پسرى بود نام او دار الاصغر ، و اين دارا آن بود كه اسكندر با وى حرب كرد و او را بكشت [ و پادشاهى همه بگرفت و همه ملوك جهان را قهر كرد و از مشرق تا به مغرب تمامت جهان را بگرديد ، از اين سبب او را ذو القرنين خوانند 
  ] .\r\n","description":"","footnote":"","page_name":" 484 ","page_number":538},
  {"content":"\r\n\r\nپادشاهى دارا بن دارا و مخالفت اسكندر با وى\r\nپس دارا بن دارا به ملك بنشست و همه جهان آبادان شد و بر وى راست بيستاد و ملكان خراج به وى فرستادندى همچنانكه سوى پدرش . و اسكندر بزرگ شد پسر فيلقوس . چون دارا كس فرستاد به وى كه خراج بفرست ، وى سپاه خويش گرد كرد و ميان يونان و زنگستان نزديك بود ، برفت و ملوك زنگستان بكشت و باز آمد ، و خراج نفرستاد سوى دارا . و اين دارا مردى بود ستمكاره و خلق او را دشمن گرفته بودند .\r\nپس اسكندر خراج از دارا باز گرفت ، و دارا دو سال صبر كرد . پس رسول فرستاد سوى اسكندر كه خراج بفرست كه تو از پدرت بزرگتر نيستى كه مرا خراج مىداد . و خراج فيلقوس كه به دارا فرستادى هر سالى از زمين يونان ، خايه‌اى زرّين بودى چند خايهء اشترمرغ اندر جملهء هديه ها كه با خراج فرستادى . چون رسول دارا به اسكندر آمد گفت : خراج بده . اسكندر رسول را گفت : بشو و دارا را بگوى آن مرغ كه خايهء زرّين كردى بمرد و تو هرگز از من آن نيابى ، پس هر چه خواهى كردن بكن .\r\nدارا چون رسول بازآمد ، حرب را بياراست و رسولى ديگر به وى فرستاد و او را چوگانى فرستاد و گويى و يك قفيز كنجد ، و رسول را گفت : او را بگوى كه تو كودكى ، اينك چوگان و گوى ترا فرستادم . شو بازى كن و ملك را دست باز دار كه تو نه از در ملكى ، پس اگر خراج نفرستى حرب را بياراى كه من سپاهى دارم كه تو\r\n","description":"","footnote":"","page_name":" 485 ","page_number":539},
  {"content":"\r\nعدد آن ندانى . چون رسول به اسكندر رسيد ، او نامه را جواب كرد و گفت : امّا اين گوى را كه بفرستادى فال اين است كه زمين همه به من سپردى و تو از ملك بيرون آمدى كه زمين گرد است همچون گوى ، و اين چوگان چيزى است كه هر چه به وى بكشى بيايد ، مرا قوّتى دادى كه ملك تو و آن زمين بدين بكشم ، و يك قفيز سپندان فرستاد به وى و گفت : اگر عدد [ سپاه 
  ] تو چند كنجد است ، عدد سپاه من چند سپندان است ، و سپندان تيز بود و كنجد چرب و شيرين بود و سپندان تلخ بود و بىمزه ، تو به من چيزى فرستادى كه اندر جهان آن چربتر ، و من به تو آن فرستادم كه اندر زمين آن تلختر و تيزتر .\r\nپس رسول باز آمد و دارا سپاه را عرض كرد ، ششصد هزار مرد ، و از آنجا برفت و روى سوى اسكندر نهاد . و اسكندر سپاه يونان عرض كرد ، هشتصدهزار مرد ، و آهنگ دارا كرد . و از ملك اسكندر سه سال گذشته بود ، و از ملك دارا چهارده سال گذشته بود ، و همه سپاه بر وى آزرده بودند از بيداديها كه كرده بود از كبر و جبّارى كه داشت . و هر دو لشكر برابر آمدند و به عراق اندر كه زمين جزيره خوانند ، آن كجا موصل است و شهرهاى حدود موصل و عراق و ميان شام ، هر دو برابر بنشستند يك ماه و حرب نكردند . و از سپاه دارا بسيار خلق به زنهار آمدند . [ a 91 
  ] پس اسكندر پرسيد كه از سپاه كيست بر وى نزديكتر ؟ گفتند : او را دو حاجب است به دو نزديكتر و هر دو را با وى دل بد است . اسكندر از نهان بدان حاجبان كس فرستاد و ايشان را خواستهء بسيار بپذيرفت كه حيلت كنيد و دارا را بكشيد . ايشان اجابت كردند و بر آن بنهادند كه روز حرب كه بر پشت اسب بود او را بكشيم . پس اسكندر وعده كرد حرب را . چون آن روز ببود ، سپاهها هر دو برابر شدند و حرب كردند و از هر دو سوى بسيار خلق كشته شدند . و آن روز مردى از لشكر دارا خويشتن را به لشكر اسكندر اندر افگند و اسكندر را ضربتى بزد ، اسكندر از آن بترسيد سخت و حرب سپرى شد و شب آمد ، و هر دو لشكر به جاى خويش باز شدند ، و حاجبان راه نيافتند كه دارا را بزدندى .\r\nاسكندر پنداشت كه ايشان پشيمان شدند . بر آن بنهادند كه ديگر روز صلح كنند\r\n","description":"","footnote":"","page_name":" 486 ","page_number":540},
  {"content":"\r\nو بازگردند . و دارا نيز از لشكر اسكندر بترسيد و نيّت صلح كرد . چون ديگر روز ببود ، دارا سپاه را گرد كرد ، گفتا : صلح كنيم يا حرب ؟ حاجبان او را گفتند : حرب . از آنكه اندر دل داشتند كه او را به حرب اندر بكشند . و هر كه را از سپاه دل به دو بد بود ، گفتند : حرب كن . پس دارا بر نشست و اسكندر آگاهى نداشت . سپاه ديد به حرب آمده ، بترسيد و خواست كه هزيمت شود .\r\nچون سپاه دارا حمله كردند ، آن دو حاجب از پس دارا در آمدند و او را طعنه‌اى بزدند بر پهلو به نيزه و از ديگر سوى بيرون بردند ، و او از اسب بيفتاد . و ايشان هر دو بجستند و اسكندر را بگفتند كه ما دارا را از اسب بيفگنديم . اسكندر با خاصگان خويش بيامد بنزديك دارا ، و او را بديد بر زمين به خاك اندر همى گشت و خون از وى همى رفت . و چون نزديك آمده بود از اسب فرود آمد و به زمين بر نشست و سر دارا بر كنار نهاد و خاك از رويش پاك كرد و او را ملك خواند و گفتا : يا ملك ! نخواستم كه ترا چنين بينم . الحمد الله نه از من آمد بر تو و از كسهاى تو آمد بر تو .\r\nاكنون هر حاجتى كه دارى بخواه و بفرماى .\r\nدارا چشم باز كرد و گفت : مرا به تو سه حاجت است : يكى آنكه خون من نگذارى كه باطل شود ، و ديگر دختر مرا ، روشنك ، به زنى كنى ، و سديگر مهتران عجم را نيكو دارى و ايشان را برده نكنى . اسكندر گفت : هر سه حاجت روا كنم . و دارا بمرد .\r\nاسكندر او را به تابوت اندر كرد .\r\n","description":"","footnote":"","page_name":" 487 ","page_number":541},
  {"content":"\r\n\r\n[ خبر اسكندر بن فيلقوس يونانى 
  ]\r\nو ديگر روز [ اسكندر 
  ] بر تخت بنشست و سپاه خويش و آن وى عرض كرد ، هزار هزار و چهار صد هزار مرد ، و خلق را خطبه كرد و داد كرد و حاجبان دارا را بياورد و هر خواسته كه ايشان را وعده كرده بود بداد ايشان را ، پس گفت ايشان را :\r\nمن شرط كردم كه شما را خواسته دهم ، نگفتم كه شما را نكشم ، و حديث جان نكردم ، و اندر سياست روا نباشد كه شما را دست باز دارم با اين بىوفايى كه شما كرديد با ملك خويش . و خون ملك باطل نشود و هر كه ملك را بكشد على الحال او را ببايد كشتن . پس ايشان را بكشت و به دار كرد و منادى كرد كه هر كه ايشان را بيند بايد كه با ملك خويش بىوفايى نكند .\r\nو آن دختر ، روشنك نام را به زنى كرد و از سپاه وى هيچكس را اسير نكرد ، و علما و حكماى عجم را بياورد و [ كتب حكمتهاى ايشان همه 
  ] نبشت و ترجمه كرد به زبان يونان و به يونان فرستاد سوى ارسطاطاليس . و هر چند بتوانست از شهر پارس و بابل و عراق ويران كرد و حصارها بيفگند ، همچنانكه بخت النّصر كرده بود به شام . و ديوانها را همه بسوخت ، و چون بخواست رفتن به هر شهرى ، مهتران شهر را ملك كرد . و از پس اسكندر آن ملكان چهارصد سال بماندند ، به هر طايفه‌اى ملكى ، و ايشان را ملوك طوايف خواندند . تا آن وقت كه اردشير بابكان برخاست و ملك عجم از دست ملوك طوايف بيرون كرد و همه ملكت بگرفت .\r\n","description":"","footnote":"","page_name":" 488 ","page_number":542},
  {"content":"\r\nو اسكندر چون ملوك طوايف نشانده بود برفت و سوى بلخ شد ، و به هر شهرى از عجم كه برسيد همى كشت . و چون مهترى بكشتى ، ديگرى بنشاندى . و دختر دارا به يونان فرستاد به شهر خويش . و به اصفهان شهرى بنا كرد بر مثال تبّت به درازى ، و به خراسان شهر هرا بنا كرد و مرو و سمرقند . و آهنگ هندوستان كرد و ملك هندوستان را بكشت و آن پادشاهى بگرفت و از آنجا به تبّت شد و به چين شد سوى مغرب . و هر شهرى را قهر كرد و ملكان را بكشت و شهرها ويران كرد . و هر شهرى را كه ويران كرد شهرى ديگر بنا كرد و آنجا ملكى ديگر بنشاند .\r\nو به مغرب رسيد از چينستان و به حجاب ظلمات رسيد و دانست كه اندر آن تاريكى چشمهء حيوان است كه هر كه از آن آب بخورد مرگ نيايدش . پس او با چهارصد تن از سپاه خويش به ظلمات اندر شد و هجده روز همى رفت چيز نيافت .\r\nپس بازگشت و از ظلمات بيرون آمد و به عراق باز آمد . شهرى است برابر حلوان ، آن را شهر زور خوانند . چون آنجا رسيد ، بمرد و او را به تابوت اندر نهادند و به شهر او باز فرستادند ، سوى مادرش . [ و آن روز كه بمرد سى و شش ساله بود 
  ] و پادشاهى وى چهارده سال بود و گروهى گويند چهارده سال بود ( ؟ ) و الله اعلم . [ و اسكندر را از بهر آن ذو القرنين خوانند كه از اين قرن تا بدان قرن برسيد ، و قرن به پارسى سرو بود ، و گوشهء جهان را قرن خوانند كه يك گوشهء جهان آنجا است كه آفتاب برآيد و يكى آنجا كه فرو شود هر يكى را قرن خوانند و هر دو را قرنين خوانند ، و خداى عزّ و جلّ اندر قرآن او را ذو القرنين خواند . 
  ]\r\n","description":"","footnote":"","page_name":" 489 ","page_number":543},
  {"content":"\r\n\r\nخبر سدّ كه اسكندر كرده است\r\nوز حديث ذو القرنين گفت : * ( وَيَسْئَلُونَكَ عَنْ ذِي الْقَرْنَيْنِ 18 : 83 ) * . گفت : ترا از ذى القرنين بپرسند ، [ b 91 
  ] * ( قُلْ سَأَتْلُوا عَلَيْكُمْ مِنْه ذِكْراً 18 : 83 ) * . بگوى كه من خبر وى بر شما خوانم . * ( إِنَّا مَكَّنَّا لَه في الأَرْضِ 18 : 84 ) * . گفتا : او را ملك همه زمين بدادم . * ( وَآتَيْناه من كُلِّ شَيْءٍ سَبَباً 18 : 84 ) * . يعنى كلّ ارض طرقا . گفتا : از هر رويى او را راه دادم بر روى زمين .\r\n* ( فَأَتْبَعَ سَبَباً 18 : 85 ) * . يعنى طرقا . و او بدان راه كه من او را دادم همى شد . * ( حَتَّى إِذا بَلَغَ مَغْرِبَ الشَّمْسِ 18 : 86 ) * . تا به جايى برسيد كه آفتاب فرو شد .\r\nو ذو القرنين نخست به مغرب رسيده بود ، چون روز بازگشت به مشرق رسيد . و از سوى تبّت به مشرق رسيده است و سدّ ياجوج و ماجوج بنا كرده * ( وَجَدَها تَغْرُبُ في عَيْنٍ حَمِئَةٍ 18 : 86 ) * . چون به مغرب برسيد ، آفتاب را ديد كه همى فرو شد به چشمه‌اى گرم . آن چشمه آنجا است كه مغرب است و آفتاب به دو فرو شود . آن چشمه سياه است و جوشان . و به مغرب مردمانى ديد و آبادانى ديد ، ايشان به طاعت وى آمدند و ملك ايشان او را شد . * ( قُلْنا يا ذَا الْقَرْنَيْنِ إِمَّا أَنْ تُعَذِّبَ وَإِمَّا أَنْ تَتَّخِذَ فِيهِمْ حُسْناً 18 : 86 ) * .\r\nگفتا : اى ذو القرنين حكم تو بر خلق روا است ، اگر خواهى بكش و اگر خواهى عفو كن . ذو القرنين نيز گفت : * ( أَمَّا من ظَلَمَ فَسَوْفَ نُعَذِّبُه 18 : 87 ) * . يعنى من كفر . * ( ثُمَّ يُرَدُّ إِلى رَبِّه فَيُعَذِّبُه عَذاباً نُكْراً 18 : 87 ) * . يعنى شديدا . گفت : آنكه كافر است و مسلمان نشود ، او را بكشم . پس چون پيش خداى شود روز رستخيز ، عذاب وى سختتر از كشتن . * ( وَأَمَّا ) *\r\n","description":"","footnote":"","page_name":" 490 ","page_number":544},
  {"content":"\r\n* ( من آمَنَ وَعَمِلَ صالِحاً . فَلَه جَزاءً الْحُسْنى 18 : 88 ) * . يعنى الحيوة فى الدّنيا و الجنّة فى الآخرة . * ( وَسَنَقُولُ لَه من أَمْرِنا يُسْراً 18 : 88 ) * . يعنى وعدا حسنا . گفتا : و آنكه از اين مردمان مؤمن شود و كار نيك كند ، او را پاداش نيكو كنم بدين جهان و نكشم و وعده هاى نيكو كنم . و خداى تعالى بدان جهان به بهشت كند .\r\nعبد الله عبّاس رضى الله عنهما گفت : ذو القرنين با همه سپاه يك سال به مغرب نشسته بود و آن اهل مغرب را به خداى خواند ، كس به دو نگرويد جز يك تن . پس آن همه را بكشت و آن يك تن را دست باز داشت . و مردمانى از اهل علم ايدون گفتند كه ذو القرنين به اوّل ملك بود ، چون ملكتش تمام شد و به مغرب و مشرق برسيد ، خداى عزّ و جلّ او را پيغامبرى داد . و از اين آيت گفتند كه خداى تعالى همى گويد : * ( قُلْنا يا ذَا الْقَرْنَيْنِ 18 : 86 ) * . و اين نداى وحى بود به ظاهر آيت ، و آن كجا ايدون گفت : * ( قال أَمَّا من ظَلَمَ 18 : 87 ) * . آن جواب وحى بود كه خداى را همى جواب دهد .\r\nو آنكه ايدون گفتند كه پيغامبر نبود ، گفتند : اين قول خداى تعالى او را به الهام بود نه با وى مخاطبه كرد و ليكن به الهام اندر دلش افگند ، چنان كه گفت : * ( وَأَوْحَيْنا إِلى أُمِّ مُوسى 28 : 7 ) * . و اين وحى الهام بود نه وحى پيغامبرى . و جايى ديگر گفت : * ( وَأَوْحى رَبُّكَ إِلَى النَّحْلِ 16 : 68 ) * . اين نيز وحى الهام است . همچنين كه گفت : * ( قُلْنا يا ذَا الْقَرْنَيْنِ 18 : 86 ) * . پس خداى عزّ و جلّ گفت : * ( ثُمَّ أَتْبَعَ سَبَباً . حَتَّى إِذا بَلَغَ مَطْلِعَ الشَّمْسِ 18 : 89 - 90 ) * . گفتا : پس راه برگرفت تا از مغرب به مشرق برسيد ، آنجا كه آفتاب بر آيد . * ( وَجَدَها تَطْلُعُ عَلى قَوْمٍ لَمْ نَجْعَلْ لَهُمْ من دُونِها سِتْراً 18 : 90 ) * . يعنى [ ليست لهم بيوت و لا حيطان يسترون بها عن الشّمس 
  ] .\r\nگفتا : اين مردمان كه به مشرقاند كه آفتاب بر ايشان بر آيد ، هيچ چيز نيست ايشان را كه خويشتن را از آفتاب بپوشند ، نه جامه و نه ديوار و خانه ، از بهر آنكه بر بيابان بر باشند . به ميان ريگ اندر بنا نتوان كردن ، و جايگهى ندارند كه كشت كنند و پنبه نتوانند كشتن ، و طعام از شهرهاى ديگر آرند ، و آنجا سرما بود سخت . و ايشان بدان بيابان ، زنان و مردان همچون ستوران جماع كنند و حدث كنند پيش يك ديگر ، نه جامه و نه خانه و نه سترى . و آفتاب كه بر آيد از مشرق و با قوّت بر آيد ، ايشان از\r\n","description":"","footnote":"","page_name":" 491 ","page_number":545},
  {"content":"\r\nآن گرماى آسانى يابند تا زوال بگردد و نيمروز ببود ، آفتاب از ايشان بشود تا ديگر روز كه باز آفتاب بر ايشان بر آيد . خداى گفت : * ( كَذلِكَ وَقَدْ أَحَطْنا بِما لَدَيْه خُبْراً 18 : 91 ) * .\r\nيعنى علما . امّا اينكه گفت : * ( وَقَدْ أَحَطْنا 18 : 91 ) * . يعنى علم من محيط [ بود بر ايشان 
  ] پيش از ذو القرنين اندر همه . و امّا آنكه گفت : كذلك . اين را معنىاى لطيف است نزديك علما ، و مفسّران ايدون گويند اندر اين تقديم بايد اندر نظم آيت تا معنى كذلك بيرون آيد . چنان كه ايدون گويند : * ( ثُمَّ أَتْبَعَ سَبَباً حَتَّى إِذا بَلَغَ مَطْلِعَ الشَّمْسِ 18 : 89 - 90 ) * . و معنى سببا اندرين طريق خواهد . گفتا : اين راه كه من او را دادم همى رفت تا به مغرب رسيد .\r\nو معنى كذلك ايدون بود كه گويد : همچنان . گفتا : پس همچنان از مغرب راه برگرفت ، آن راه كه من داده بودم تا به مشرق برسيد . پس گفت : * ( ثُمَّ أَتْبَعَ سَبَباً . حَتَّى إِذا بَلَغَ بَيْنَ السَّدَّيْنِ 18 : 92 - 93 ) * . يعنى الجبلين . و به حدّ مشرق دو كوه بود بلند و به ميان آن دو كوه اندر مردمان مسلمان بودند بسيار . و خداى عزّ و جلّ گفت : * ( وَجَدَ من دُونِهِما قَوْماً لا يَكادُونَ يَفْقَهُونَ قَوْلًا 18 : 93 ) * . مردمانى بودند كه لغت ذو القرنين و زبان يونانيان ندانستند . چون ذو القرنين آنجا شد با سپاه بسيار ، ايشان به طاعت پيش آمدند و دين اسلام پيدا كردند و ذو القرنين ايشان را بنواخت و وعده هاى نيكو كرد و آنجا به ميان دو كوه فرود آمد . و بالاى آن دو كوه به بلندى چندان است كه خداى داند . و از هيچ سوى راه نيست كه بدان كوهها [ a 92 
  ] بر توان شدن .\r\nو از آن سوى آن كوهها خلقى بودند هم آدميان ، ايشان را ياجوج و ماجوج خوانند و عدد ايشان خداى داند ، و به دو گروه‌اند : يك گروه از فرزندان ياجوجاند و ديگر گروه از فرزندان ماجوج . و ايشان دو برادر بودند از فرزندان يافث بن نوح ، از پس طوفان آنجا به حدّ مشرق افتادند و از پس آن كوه قرار گرفتند . و ايشان را نسل آمد و از پشت هر يكى چندين هزار مرد آمد و خلق بسيار شد . و صورت ايشان آدمى است و ليكن بالاى هر يكى دو رش است ، و گوشهاى ايشان دراز ، بر زمين همى كشند . جامه ندارند و برهنه‌اند چون گاو و خر ، و پيش يك ديگر جماع كنند و حدث مىكنند . و چون بخسبند يك گوش زير افگنند و بستر كنند و ديگر لحاف\r\n","description":"","footnote":"","page_name":" 492 ","page_number":546},
  {"content":"\r\nكنند . و كشت و ورزشان نيست و طعامشان دانهء [ خار خنجك است اين كجا به تازى 
  ] خرتوت خوانند ، و از پس آن كوه اندر برويد ، ايشان برگيرند و بكوبند و طعام كنند و بخورند . و دين ندارند و خداى را نشناسند و هيچ چيز را نپرستند . و عدد ايشان كم نشود ، و هر مردى تا هزار فرزند از پشت او نيايد نميرد . نر و مادهء ايشان از ميان اين دو كوه بيرون آمدندى و سوى آن مسلمانان كه از كوه از اين سوى بودندى [ شدندى 
  ] و اندر ميان ايشان فساد كردندى و هر مرد را كه بيافتندى بكشتندى و طعامشان بخوردندى . از گياه و دانه و ميوه تا برگ درختان همه بخوردندى ، و آن مسلمانان ايشان را باز نتوانستى داشتن .\r\nچون ذو القرنين آنجا آمد ايشان را بنواخت . گفتند : اگر ما هرگز خويشتن را از ياجوج و ماجوج بتوانيم رهانيدن ، به نيروى اين ملك توانيم كردن .\r\nپس همه پيش ذو القرنين آمدند و گفتند : * ( يا ذَا الْقَرْنَيْنِ إِنَّ يَأْجُوجَ وَمَأْجُوجَ مُفْسِدُونَ في الأَرْضِ 18 : 94 ) * . اين يأجوج و مأجوج بدين زمين ما اندر فساد كنند از خون ريختن و خواسته بردن . * ( فَهَلْ نَجْعَلُ لَكَ خَرْجاً 18 : 94 ) * . خواهى كه ما ترا بر خويشتن هديه نهيم تا ميان ما و آن ايشان بندى كنى كه ايشان سوى ما بيرون نتوانند آمدن ؟\r\nذو القرنين گفت : * ( ما مَكَّنِّي فِيه رَبِّي 18 : 95 ) * . قال ما اعطانى الله من المال خير و مكنى من ارضه خير مما تجمعون من خراجكم و هديتكم . آنچه خداى مرا داد از ملك همه زمين از مشرق تا مغرب ، مرا به از آن هديه كه شما دهيد . پس گفت : * ( فَأَعِينُونِي بِقُوَّةٍ 18 : 95 ) * .\r\nيعنى برجال . * ( أَجْعَلْ بَيْنَكُمْ وَبَيْنَهُمْ رَدْماً 18 : 95 ) * . گفتا : به مردان بسيار يارى كنيد ، كاريگران ، تا من به ميان اين دو كوه بندى كنم كه دست ايشان به شما نرسد .\r\nايشان خلقى بسيار گرد آمدند . پس گفت : * ( آتُونِي زُبَرَ الْحَدِيدِ 18 : 96 ) * . يعنى قطع الحديد . بفرمودشان تا هر مردى پاره‌اى آهن بزرگ بيارند و آن آهنها به ميان آن دو كوه همى نهند چنان كه خشت نهند ، تا آن ميان آن دو كوه همه بگرفت تا سر كوهها پر از آهن شد . * ( قال آتُونِي أُفْرِغْ عَلَيْه قِطْراً 18 : 96 ) * . يعنى الصّفر المذاب . بفرمود كه همچندين كه آهن است رود بياريد . پس چون رود بياوردند و به كوره ها اندر نهادند و آتش اندر بست تا بگداخت ، و آتش به زير آهن اندر نهادند و بفرمود تا همى دميدند تا\r\n","description":"","footnote":"","page_name":" 493 ","page_number":547},
  {"content":"\r\nآهن از يك سوى بگداخت و از ديگر سوى رود همى گداخت و هر دو چو آهن گشت .\r\nپس بفرمود تا آن رودهاى گداخته به طشتهاى رودين اندر كردند و بر سر كوهها بردند تا بر زبر و زير آن آهن فرو ريخته ، تا هر دو به هم اندر آميخت . پس دست بازداشت تا سرد شد و سخت گشت . تا به ميان آن دو كوه از اين گونه تا سر هر دو كوه ببست از رود و آهن ، و ياجوج و ماجوج همه از بند از آن سوى بماندند و آن مسلمانان برستند . خداى تعالى گفت : * ( فَمَا اسْطاعُوا أَنْ يَظْهَرُوه وَمَا اسْتَطاعُوا لَه نَقْباً 18 : 97 ) * . گفتا : اين ياجوج و ماجوج بر آن بند بر آمدن نتوانستند .\r\nذو القرنين آن مسلمانان را گفت : * ( هذا رَحْمَةٌ من رَبِّي 18 : 98 ) * . گفتا : اين نه مردى من بود اين رحمت خداى من بود كه شما را از ايشان برهانيد . * ( فَإِذا جاءَ وَعْدُ رَبِّي جَعَلَه دَكَّاءَ وَكانَ وَعْدُ رَبِّي حَقًّا 18 : 98 ) * . چون آن وعدهء خداى بيايد كه ايشان به آخر زمان بيايند به امر خداى ، و ايشان بيرون آيند و بر روى زمين بپراكنند ، خداى تعالى تصديق سخن ذو القرنين را به قرآن اندر ياد كرد كه چون رستخيز نزديك آيد ، ياجوج و ماجوج آن بند بگشايند و بيرون آيند . * ( حَتَّى إِذا فُتِحَتْ يَأْجُوجُ وَمَأْجُوجُ وَهُمْ من كُلِّ حَدَبٍ يَنْسِلُونَ 21 : 96 ) * . چون رستخيز بود و وعدهء حق كه خداى خلق را كرده است نزديك آيد ، ياجوج و ماجوج آن بند بگشايند و از فراز و از نشيب بيرون آيند و بر روى زمين بپراگنند .\r\nعبد الله عبّاس و على بن ابى طالب رضى الله عنهما ايدون گفتند به تفسير اين آيت اندر : * ( حَتَّى إِذا فُتِحَتْ يَأْجُوجُ وَمَأْجُوجُ 21 : 96 ) * . گفتند : آخر اين آن بود كه از رستخيز كه باشد ، بيرون آمدن ياجوج و ماجوج است . چون ايشان بيرون آيند بر روى زمين برشوند و رستخيز بر سر ايشان برخيزد ، و ايشان چون بيرون آيند ، هر چه بر روى زمين طعام است همه بخورند و هر چه بر روى زمين رود است همه خشك گردد ، و بر سر چشمه ها بنشينند ، آنجا كه آب از زمين بر آيد ، و هر چه از چشمه ها بيرون آيد همه بخورند تا بر زمين آب نرود ، تا وقتى كسى برگذرد [ b 92 
  ] آنجا كه رود جيحون و دجله است ، زمين خشك بيند چنان كه گويى هرگز آنجا آب نبوده است ، و هر كسى به قحط و گرسنگى افتند . و آنگاه اسرافيل به صور اندر دمد و نفخهء نخستين كه خلق\r\n","description":"","footnote":"","page_name":" 494 ","page_number":548},
  {"content":"\r\nهمه بميرند .\r\nاز على بن ابى طالب رضى الله عنه روايت كنند اندر اخبار تفسير گفتا : ياجوج و ماجوج امروز همى كوشند كه بيرون آيند و آن بند ذو القرنين بشكنند و نتوانند كردن ، و هر روزى كه آفتاب بر آيد از ايشان صد هزار و هزار هزار به يك جا فراز آيند و بنشينند و به زفان همى ليسند كه ديگر آلت ندارند . چون آفتاب فرو شود ، آن يك جاى را چنان كرده باشند چون پوست خايه به تنكى ، و گويند : فردا بامداد بشكنيم و بيرون آييم . و نگويند ان شاء الله تعالى . چون بامداد باشد ، باز آيند همچنان يابند كه از نخست بود . و هر روزى كار ايشان اين است . چون وقت بيرون آمدن ايشان باشد ، يكى فرزند آيد به ميان ايشان مسلمان . چون وى بيايد بليسيدن گيرند ، آن مسلمان گويد : بسم الله . چون شبانگاه بباشد ، آن تنك شده باشد . گويند : بامداد بيرون شويم . آن مسلمان گويد : بگوييد ان شاء الله . چون بگويند ، بامداد بازآيند همچنان يابند ، بشكنند و بيرون آيند .\r\nپس پيغمبر ما عليه السّلام بو جهل را و آن مشركان را از قصّهء ذو القرنين و سدّ ياجوج و ماجوج بگفت و قصهء اصحاب الكهف راست آمد باز آنكه ايشان از جهودان شنيده بودند . پس پيغمبر گفت : هم اكنون بگرويد . بو جهل گفت : ما ايدون گوييم :\r\nساحران تظاهرا ، اى تعاونا و انّا بكلّ كافرون . يكى جادو تويى و يكى موسى بود ، و همچنان بنگرويدند .\r\n","description":"","footnote":"","page_name":" 495 ","page_number":549},
  {"content":"\r\n\r\nخبر ملوك طوايف كه از پس اسكندر بودند\r\nبدان كه از پس ذو القرنين لشكر يونانيان به يونان بازگشتند و جهان به دو نيم گشت . اما از لب دجله از اين سوى تا حدّ اصفهان و عراق و قهستان و رى و جبال و طبرستان و كرمان و خراسان تا لب جيحون همه از ملوك طوايف بودند . به هر شهرى ملكى و به هر دهى ملكى و مهترى . نه كس مر كس را فرمان كرد و نه كس مر كسى را خراج داد و نه ملك پديد بود . و از لب دجله از آن سوى آنكه از زمين عراق بود تا موصل و جزيره و كوفه و باديه و زمين شام و حجاز و يونان و يمن تا حدّ مغرب به دست ملك يونانيان بود از گروه اسكندر .\r\nو اسكندر را پسرى بود نام وى اسكندروس ، او را در يونان دست باز داشته بود با ارسطاطاليس . آن پسر بزرگ شده بود و علم و حكمت آموخته . چون سپاه به يونان رسيد و اسكندر را به گور كردند ، همه سپاه بر پسرش گرد آمدند و ملك به وى سپردند . او نپذيرفت و گفت : من به عبادت خداى مشغول شوم و كار آن جهان كنم ، مرا ملك به كار نيست و من بيش از پدرم نشوم ، و آخرش مرگ بود . و از ميان خلق بيرون آمد و به عبادت خداى مشغول شد . و آن سپاه چاره نيافتند از ملكى ، و مردى را ز اهل بيت ملك بنشاندند نام وى يوغوس ، و آن سپاه بر وى گرد آمدند و ملك يونان بگرفت و از مصر و يمن و مغرب و زمين شام و عراق تا لب دجله . و بنى اسرائيل را به زمين بيت المقدّس نيكو داشت و يك تن از ايشان بر ايشان مهتر\r\n","description":"","footnote":"","page_name":" 496 ","page_number":550},
  {"content":"\r\nكرد ، و دين و شريعت تورات ايشان به پاى داشت .\r\nو اين يوغوس بزرگ بود [ و 
  ] به زبان [ يونانى 
  ] بطلميوس [ خواندندى 
  ] و معنى اين ملك بزرگ بود به زبان يونان ، چنان كه به [ زبان 
  ] ما ملوك عجم را كسرى خوانند ، ايشان ملوك يونان را بطلميوس گويند ، و روم ملك را قيصر گويند . و علم فلسفه و نجوم و حكمت و طب اندر پادشاهى يونانيان بسيار شد اندر اين سالهاى بطلميوس .\r\nو او سى و هشت سال بزيست و بمرد ، و بطلميوس ديگر بنشست و نام وى دقيانوس .\r\nو من به اخبار اندر ايدون خواندم كه اين دقيانوس بود كه اصحاب الكهف از وى بگريختند و به كهف افتادند . و اين به دست بطلميوسان بماند سالهاى بسيار .\r\nپس ملك از يونانيان بشد از پس دويست و چهل سال و به دست روميان افتاد ، و اصلشان از روم بود و از فرزندان عيص بن اسحاق بن ابراهيم بود . و مردى به ملك بنشست نام وى اغوسطوس ، پنجاه و شش سال . چون از ملك او پنجاه و دو سال بگذشت ، عيسى بن مريم از مادر بزاد . و ميان عيسى و اسكندر صد و شش سال بود .\r\n","description":"","footnote":"","page_name":" 497 ","page_number":551},
  {"content":"\r\n\r\nخبر ملوك اشكانيان كه از پس اسكندر بودند تا به وقت اردشير\r\nبدان كه از پس اسكندر اين ملك عجم از لب دجله ، از اين سوى كه زمين عجم بود از حدّ عراق تا لب جيحون همه به دست ملوك طوايف بود ، و هر شهرى [ را 
  ] پادشاهى و ملكى بود ، و اين پادشاهى به دست ملوك طوايف بود به دست نود ملك ، پانصد و بيست و سه سال . و هيچكس ايشان را قهر نتوانست كردن تا اردشير بابكان برخاست از پس پانصد سال و همه را قهر كرد و ملك از دست ايشان بستد ، و اين پادشاهى از لب جيحون تا لب دجله همه بگرفت .\r\nو بدين پانصد سال ملكان بودند كه ايشان برخاستند از لب دجله از اين سوى زمين عراق و سواد و مداين و اصفهان و رى بگرفتند . و اين ملوك طوايف ايشان را كس طاعت نداشتند و ايشان را ملكان بزرگ خواندند ، اوّلشان دار الاكبر بود نام او اشك . و اصل حديث وى آن بود كه چون ملك يونانيان [ a 93 
  ] از لب دجله تا از آن سوى از دست يونانيان [ بشد و به آخر 
  ] به دست روميان [ اندر 
  ] افتاد ، چنين كه گفتيم اندر كتاب ، از روم ملكى بيامد و از دجله بگذشت بدين سو آمد نام وى انطيخس ، و از لب دجله از اين سوى حدّ سواد تا حدّ اهواز و فارس و رى بگرفت به غلبه ، و ملوك طوايف او را فرمان نكردند و [ حق نديدند 
  ] مردى رومى بر خويشتن مهتر كردند .\r\nپس دارا الاكبر را پسرى بود نام وى اشك ، و به وقت اسكندر خرد بود و به رى\r\n","description":"","footnote":"","page_name":" 498 ","page_number":552},
  {"content":"\r\nبود ، چون اسكندر برادرش ، دارا الاصغر ، را بكشت ، اين چيز نتوانست كردن . پس انطيخس رومى بيامد و ملك از لب دجله از اين سوى تا رى بگرفت . اين اشك بزرگ شده بود ، برخاست و لختى سپاه او را گرد آمده بود و ملوك طوايف هر كسى او را يارى كردند و سپاه و خواسته فرستادند تا انطيخس را بشكند . و او سپاه بكشيد و حرب كرد و انطيخس را بكشت و ملكت وى بگرفت از لب دجله تا رى ، و ملوك طوايف او را فرمان كردند . چون او را بشناختند كه پسر دارا بود و ملك او را سزا بود ، به دو نامه ها كردند و نام او بر عنوان پيش از نام خود كردند ، و او بديشان نامه ها كرد و بپذيرفتند و ملك از دست ايشان بيرون نتوانست كردن و با ايشان مدارا مىكرد ، و همان قدر ملك همى داشت كه از دست ملك روم بيرون كرده بود ، از لب دجله تا رى همى داشت .\r\nپس چون سالى چند بر ملك بنشست ، پس از روم ملك بزرگ از روميّه آهنگ اشك كرد با سپاهى بسيار ، نام او قسطنطين ، و جاى نشست ملك روم به زمين روم اندر شهر روميّه بود ، و شهرى بود بزرگ و اندر همه روم شهرى بزرگتر از آن نبود . و قسطنطين سپاهى بسيار بياورد و از روم بيامد و روى به اشك نهاد . پسر دارا كه با وى حرب كند و كين انطيخس باز خواهد و خون از وى طلب كند .\r\nو اين اشك دانست [ كه با او بس نيايد 
  ] سوى هر ملكى از ملوك طوايف كس فرستاد ، تا چهارصدهزار مرد با وى گرد آمدند . و از ملوك طوايف ملكى بود سوى اين اشك آمده بود و ملك حضر او داشتى ، و حضر جايى است از سواد عراق ، و اين ملك ملكى بوده است بزرگ از ملوك طوايف ، خود به تن خويش بيامد و پيش اين اشك بيستاد از حق او را ، و اين اشك نيز حق وى بشناخت . چون چهارصد هزار مرد گرد آمدند بر اشك ، آن سپاه را به ملك حضر داد و او را بر ايشان سپاهسالار كرد و بفرمودش كه با ملك روم حرب كند ، و خود بر جاى بنشست . و ملك حضر آن سپاه بكشيد و پيش ملك روم شد ، كه آن را قسطنطين نام بود ، و با وى حرب كرد و او را هزيمت كرد و از روميان بسيار بكشت و برده كرد .\r\nقسطنطين بگريخت و به زمين روميّه شد به شهر خويش ، و ملك حضر از پس\r\n","description":"","footnote":"","page_name":" 499 ","page_number":553},
  {"content":"\r\nوى بشد و آن روميّه را ويران كرد ، و شهرى ديگر بنا كرد با حصارى استوار ، و آن را قسطنطينه نام كرد و آنجا بنشست ، و تا امروز جايگاه ملك روم آن قسطنطينه است .\r\nو ملك حضر به حضر بازگشت ، و اشك آن سپاهها با آن ملوك طوايف باز گردانيد و خود به ملك بنشست از لب دجله تا رى ، پس بمرد . و از پس وى هم بر اين پادشاهى او بسيار بنشستند و ملوك طوايف گروهى ايشان را فرمان بردند و گروهى نبردند ، و ليكن اين قدر پادشاهى از لب دجله تا رى از دست وى بيرون نكردند .\r\nو اين ملكان را اشكانيان خواندندى و ايشان را پدرى بود ، نام او اشكان بود ، و از فرزندان يافث بن نوح بود . از پس اشك بن دارا مملكت دويست و شصت سال بداشتند . نخستين كسى كه بنشست از پس اشك بن دارا ، ملكى بود نام وى اشك بن اشكان ، و ده سال به ملك اندر بنشست . و از پس او شاپور بن اشكان بنشست بيست سال . و بدين بيست سال اندر بود كه بنى اسرائيل يحيى بن زكريا را بكشتند و خداى تعالى شاپور را بر ايشان مسلَّط كرد تا همه را بكشت و برده كرد ، سختتر از آنكه بخت النّصر كرده بود ، و شهر بيت المقدّس و مزگت همه ويران كرد . و چون از ملكت وى چهل سال گذشته بود ، عيسى بن مريم به جهان اندر پديدار آمد به پيغمبرى .\r\nاز پس اين شاپور برادرش بنشست ، هم پسر اشكان ، نام وى جودرز ، و او را جودرز الاكبر خوانند . و از پس وى هم از نسل اشكان ملكى بنشست [ بيژن 
  ] نام ، بيست و يك سال . و از پس وى اشكان بنشست به ملك نام او جودرز ، و او را جودرز الاصغر خواندندى ، نوزده سال به ملك بنشست . و از پس وى اشكانى ديگر بنشست نام وى هرمز ، هفت سال ، و از پس وى اشكانى ديگر بنشست نام اردوان الاكبر ، زيرا كه اندر اشكانيان چند اردوان بودند . و از پس اين ، ملكى بود هم از اشكانيان ، نام او كسرى ، چهل سال . و از پس او اشكانى ديگر بنشست نام او اردوان الاصغر ، سيزده سال .\r\nو به عهد وى اردشير بيرون آمد بر وى از پس سيزده سال ، و ملك او بگرفت و او را بشكست و ملك عجم همه بگرفت و ملوك طوايف را قهر كرد و ملك از دست\r\n","description":"","footnote":"","page_name":" 500 ","page_number":554},
  {"content":"\r\nايشان بيرون كرد ، و از لب جيحون تا دجله همه بگرفت و از لب دجله از آن سوى . و نيز ملك موصل و شام تا مصر از دست روميان بستد و همه پادشاهى او را گشت . و از وقت ذى القرنين تا وقت وى پانصد سال بود و بيست و سه سال كه اين ملك عجم از لب دجله از اين [ b 93 
  ] سوى اشكانيان داشتند ، و از لب دجله از آن يونانيان و روميان ، چنان كه گفتيم . پس اردشير بابكان بيرون آمد ، و اندر ميان ملك اشكانيان و روميان حديثها بود اندر بنى اسرائيل ، از آن حديثها يكى آن بود كه خداى عزّ و جلّ زكريّا را پيغمبرى داد به بيت المقدّس ، و مهترى بيت المقدّس بر مزگت و بر عبادت او را داد ، و ديگر مريم بنت عمران از مادر بزاد ، و ديگر زادن يحيى بن زكريا ، و ديگر مريم عيسى را و مولود وى ، اين همه پيش از اردشير بود به وقت ملوك طوايف .\r\n","description":"","footnote":"","page_name":" 501 ","page_number":555},
  {"content":"\r\n\r\nخبر زكريّا پيغمبر عليه السّلام با مريم عليها السّلام\r\nامّا حديث زكريّا ايدون بود كه به وقت آنكه ملك از شام به دست يونانيان افتاد ، آن بطلميوسان ايشان بيت المقدّس را و بنى اسرائيل را نيكو داشتندى ، و بنى اسرائيل اندر نعمت افتادند و مزگت بيت المقدّس آبادان شد ، و عبّاد اندر وى بسيار شدند ، و آن را كه بنى اسرائيل خواستندى ملك كردندى ، و به خبرى ايدون گويند كه گاه بودى كه اندر بنى اسرائيل به مزگت بيت المقدس اندر چهار هزار عبّاد بودى و پنج هزار نيز بودى كه ايشان به مزگت بيت المقدّس اندر به روز روزه داشتندى و به شب نماز كردندى ، و روز و شب از مزگت بيرون نيامدندى . و اندر ميان ايشان پيغمبرى نبود ، خداى تعالى زكريا را پيغمبرى داد ، و ايشان به آرزو همى خواستند كه ايشان را پيغمبرى بود .\r\nپس چون زكريّا را يافتند ، و زكريّا يكى بود از آن عبّاد كه اندر مزگت بودى ، و زكريّا پسر يحيى بود ، از فرزندان رحبعم بن سليمان بود ، از محرّران بود ، و اين چهار هزار مرد اندر آن مزگت همه آن بودند كه محرّر بودند مزگت را ، بجز آنكه به مزگت آمدندى به عبادت و باز بيرون شدندى . و محرّر آن بود كه بنى اسرائيل را عادتى بودى هر كس كه خواستى كه با خداى تقرّبى كند ، چون زنش بار گرفتى ، گفتى : يا ربّ ! اگر مرا پسرى آيد او را محرّر كردم ، و مادر همچنين گفتى ، و اين نذرى بود بر ايشان واجب ، چون فرزند بيامدى ، اگر دختر بودى بر وى واجب\r\n","description":"","footnote":"","page_name":" 502 ","page_number":556},
  {"content":"\r\nنبودى كه دختر محرّر نشايستى ، و اگر پسر آمدى ، هم آن وقت چون از مادر جدا شدى او را به عبّادان مزگت سپردندى و مادر همى پروردى . چون پنج ساله شدى ، او را به عبّادى سپردندى تا تورات و دين و عبادت بياموختى و هم با وى بزرگ شدى ، و بجز عبادت چيزى نديدى و از كار جهان خبر نداشتى ، و هرگز از وى گناهى يا معصيتى نيامدى ، نه به كودكى و نه به بزرگى ، تا هم اندر آن مزگت به مردى . و هر كه از بنى اسرائيل به مردى كه چيزى داشتى ، چاره نبودى تا وقفى كردى و وصيّتى مزگت را و مرمّت مزگت را و طعام و جامهء عبّادان را كه بدانجا اندر بودندى از محرّران .\r\nو از كعب الاحبار روايت كنند كه سبب و رسم فرزند محرّر كردن به بنى اسرائيل اندر آن زمان افتاده بود كه ايشان به تورات اندر بيافتند كه خداى عزّ و جلّ ايدون گفته است موسى را : يا مُوسى انَّ احَبَّ الْعِبادِ الَىّ من [ خدمنى 
  ] شابّاً لَمْ تَكُن لَه جاهِليّة . گفت : از بندگان نزد من آن دوستتر كه از جوانى تا پيرى به عبادت اندر بر آمده بود و بر وى به جوانى گناهى نرفته بود . پس ايشان فرزندان را هم از كودكى به مزگت آوردندى و محرّر كردندى ، و معنى محرّر آن بود كه وى آزاد كرده است از شغل دنيا .\r\nپس چون خداى عزّ و جلّ زكريّا را پيغمبرى داد از همه عبّادان و محرّران او را بر خويشتن مهتر كردند و عبادت به فرمان او كردندى ، و او امام ايشان بودى اندر مزگت ، و او را پسر عمّى بود هم از فرزندان سليمان بن داود ، نام وى عمران بن ماثان و با زكريّا به عبادت به يك جا بودى و هر دو دوستان بودند ، و مردى بود هم از خويشان آن عبّاد بزرگ ، نام وى قافوز بن قبيل ، و او را دو دختر بود هم از فرزندان سليمان بن داود ، و از آن دو دختر يكى را به عمران بن ماثان داده بود و ديگرى را به زكريّا به زنى داده بود . آن را كه به زكريّا داده بود ، نام وى اشباع بود ، و او مادر يحيى بن زكريّا بود ، و آنكه به عمران به زنى داده بود ، نام او حنه بود ، و آن مادر مريم بود .\r\nپس زكريّا همى كوشيدى كه او را فرزندى آيد ، نيامد ، و عمران را فرزند آمد بسيار .\r\nچون به آخر اين زن عمران بار گرفت : [ زن 
  ] و عمران هر دو ان فرزند محرّر كردند ، و آن مريم بود ، چنان كه خداى عزّ و جلّ گفت : * ( إِذْ قالَتِ امْرَأَتُ عِمْرانَ رَبِّ إِنِّي نَذَرْتُ لَكَ ما في بَطْنِي مُحَرَّراً فَتَقَبَّلْ مِنِّي إِنَّكَ أَنْتَ السَّمِيعُ الْعَلِيمُ 3 : 35 ) * .\r\n","description":"","footnote":"","page_name":" 503 ","page_number":557},
  {"content":"\r\n\r\nخبر مولود مريم عليها السّلام\r\nپس چون زن عمران بار گرفت ، نذر كرد و گفت : اين كه اندر شكم من است يا ربّ ترا محرّر كردم . و عمران همچنان نيز نذر كرد . و اين را خداى عزّ و جلّ از مادر حكايت كرد كه نخست مادرش محرّر كرد ، پس پدر . * ( فَلَمَّا وَضَعَتْها قالَتْ رَبِّ إِنِّي وَضَعْتُها أُنْثى 3 : 36 ) * . چون بار گرفت دخترش آمدش ، و شرم داشت از خداى عزّ و جلّ كه دختر محرّر نبود . گفتا : يا ربّ ! از من دختر آمد چيزى نيامد كه ترا بشايست . خداى گفت : * ( وَالله أَعْلَمُ بِما وَضَعَتْ 3 : 36 ) * . و من خود [ a 94 
  ] دانستم كه چه آيد . به آن شرم داشتن وى آن دختر را به پسرى بپذيرفت . همچنان كه خداى گفت : * ( فَتَقَبَّلَها رَبُّها بِقَبُولٍ حَسَنٍ 3 : 37 ) * . خداى تعالى سوى زكريّا وحى فرستاد كه بگوى مادر مريم را كه من اين دختر را به پسرى بپذيرفتم ، اين را به مزگت بياور و محرّر كن . و هرگز به مزگت اندر دختر محرّر نبوده بود ، ازيرا كه زن عورت [ بود 
  ] و حايض شود ، و زن حايض را به مزگت نشايد آمدن و نه مصحف پسودن [ و نه نبى خواندن 
  ] و مرد جنب را همچنان .\r\nپس چون مادر مريم را به مزگت آورد و بنهاد ، آن عبّادان و رهبانان مزگت عجب داشتند و منكر آمدشان . گرد آمدند سوى زكريّاى پيغامبر ، گفتند : اين زن عمران دخترى محرّر آورد ، و اين چيزى است محدث . زكريّا گفت : اين خداى گفته است .\r\nپس چون از پيغمبر بشنودند ، همه خاموش شدند . هر كسى گفت : من اين را بپذيرم ، زكريّا گفت : من حق ترم كه خواهر مادر اين ، زن من است و من شوى خالت وىام .\r\n","description":"","footnote":"","page_name":" 504 ","page_number":558},
  {"content":"\r\nگفتند : اگر اين را بحقّ بر هر كسى دست باز داشتندى از همه كس بدين مادر حقتر بود . پس چون با زكريّا خصومت كردند اندر داشتن او ، پدر مريم زكريّا را گفت قرعه زنيم ، بر هر كه قرعه بر آيد او بر حقتر . گفتند : رواست . پس آن قلمها كه ايشان داشتند كه بدان تورات نبشتندى و كتب علم و حكمت ، هر كسى نام خويش بر قلم نبشت و آن قلمها همه به يك جاى بيفگندند و دستارى بر او پوشيدند ، پس يك تن را گفتند : دست اندر كن و هر كدام قلم كه به دست آيدت برگير و بيرون آر ، هر كه بيرون آيد به نام وى دانيم كه او حقتر بدين . * ( ما كُنْتَ لَدَيْهِمْ إِذْ يُلْقُونَ أَقْلامَهُمْ أَيُّهُمْ يَكْفُلُ مَرْيَمَ وَما كُنْتَ لَدَيْهِمْ إِذْ يَخْتَصِمُونَ 3 : 44 ) * . و قرعه زدند سه بار ، هر بار زكريّا را بر آمد ، دانستند كه وى حقتر است .\r\nپس زكريّا او را بپذيرفت ، چنان كه خداى گفت : * ( وَكَفَّلَها زَكَرِيَّا 3 : 37 ) * . يعنى ضمّها الى نفسه . پس زكريّا او را اندر حجره مزگت كرد جدا ، و همى پرورد تا بزرگ شد ، و قفل بر در حجرهء او برداشتى . چون مريم پنج ساله شد ، زكريّا او را اندر مزگت محرابى كرد و تورات بياموخت ، و مريم به عبادت بيستاد روز و شب . و زكريّا را هفتاد و پنج سال بود ، و او را فرزند نبوده بود ، و از خداى فرزندى همى خواست ، و زنش پير شده بود هم چند وى به سال . چون فرزند نيامد و سال به هفتاد و پنج رسيد و حيض زن زكريّا بگسست و زكريّا نوميد شد و دعا دست باز داشت كه از زن پير و حيض بريده و از مرد پير و ضعيف شده فرزند نيايد ، و مهر فرزند بر مريم افگند ، و او را همچون فرزند همى پرورد تا مريم دوازده ساله شد . و هيچكس بجز زكريّا نزد مريم اندر نشدى ، هر شبى يك بار و هر روزى يك بار سوى مريم اندر شدى و آب و طعامش دادى و چيزى از عبادت به وى آموختى .\r\nيك روز زكريّا در بگشاد و سوى مريم اندر شد اندر زمستان ميوه تابستانى ديد به محراب وى اندر ، و به خبرى اندر ايدون است كه انجير يافت چنان كه خداى گفت :\r\n* ( كُلَّما دَخَلَ عَلَيْها زَكَرِيَّا الْمِحْرابَ وَجَدَ عِنْدَها رِزْقاً 3 : 37 ) * . و خداى تعالى اين ميوهء تابستانى پديد آورد به زمستان تا زكريّا را بر مريم تهمت نيفتد كه اگر اندر وقت خويش و به جهان اندر بيافتى ، زكريّا او را تهمت كردى ، هر چند كليد با وى بودى\r\n","description":"","footnote":"","page_name":" 505 ","page_number":559},
  {"content":"\r\nگفتى مگر كسى حيلت كرده است و سوى وى اندر آمده است . پس مريم را گفت :\r\n* ( أَنَّى لَكِ هذا قالَتْ هُوَ من عِنْدِ الله 3 : 37 ) * . گفت : اين از كجا آيد ترا اين ميوه به وقتى كه بر روى زمين نيست ؟ مريم گفتى : اين از نزديك خداى است . * ( [ إِنَّ الله يَرْزُقُ من يَشاءُ بِغَيْرِ حِسابٍ 3 : 37 ) * .\r\nزكريّا دانست كه اين بجز خداى پديد نتواند آوردن اندر اين وقت اندر زمستان ميوهء تابستانى ، هر چند نوميد بد از آن بدان وقت ، پس قادر است كه از من كه پيرم و از زن پير ، مرا فرزندى آيد . پس خداى را دعا كرد . * ( هُنالِكَ دَعا زَكَرِيَّا رَبَّه 3 : 38 ) * . آنگاه زكريّا خداى را عزّ و جلّ از دل دعا كرد . پس گفت : * ( رَبِّ هَبْ لِي من لَدُنْكَ ذُرِّيَّةً طَيِّبَةً إِنَّكَ سَمِيعُ الدُّعاءِ 3 : 38 ) * .\r\n","description":"","footnote":"","page_name":" 506 ","page_number":560},
  {"content":"\r\n\r\nخبر مولود يحيى بن زكريّا عليهما السّلام\r\nامّا حديث مولود يحيى بن زكريّا و بشارت خداى عزّ و جلّ بيش از ده آيت به قرآن ياد كرده است بر يك جا ، و محمّد بن جرير بدين كتاب نگفته است ، و ليكن ما بگوييم . خداى عزّ و جلّ به سورهء مريم اندر از ابتداى قصّهء زكريّا ياد كرد و گفت :\r\n* ( بِسْمِ الله الرَّحْمنِ الرَّحِيمِ . كهيعص . ذِكْرُ رَحْمَتِ رَبِّكَ عَبْدَه زَكَرِيَّا . إِذْ نادى رَبَّه نِداءً خَفِيًّا 19 : 0 - 3 ) * . گفت : خداى رحمت كرد بر زكريّا آن وقت كه خداى را بخواند از پنهانى بىآنكه خلق بدانست . و اين دعا خفّى از بهر آن بود كه وى و زن هر دو پير شده بودند ، شرم داشت از خلق كه دعا كند و فرزند خواهد به دعاى آشكارا و دوستان را گويد كه مرا دعا كنيد ، و خداى را بخواند پنهان از خلق . * ( قال رَبِّ إِنِّي وَهَنَ الْعَظْمُ مِنِّي وَاشْتَعَلَ الرَّأْسُ شَيْباً وَلَمْ أَكُنْ بِدُعائِكَ رَبِّ شَقِيًّا 19 : 4 ) * . يا ربّ ! من پير شدم و سپيدى به سر اندر آمد ، و هرگز هيچ دعا كه ترا خواندم نوميد نكردى . * ( وَإِنِّي خِفْتُ الْمَوالِيَ من وَرائِي 19 : 5 ) * . يعنى القرابة . گفت : يا ربّ ! من از قرابت خويش بترسم از پس من . يعنى [ b 94 
  ] بنى اسرائيل .\r\nزكريّا را خواسته نبود از پس وى [ كه بترسيدى كه ميراث او ببرند 
  ] و ليكن هر پيغمبرى كه بمرد و از پس وى پيغامبرى نماند ، آن قوم وى دين دست باز داشتند و كتاب خداى را عزّ و جلّ ضايع كردند . وى بترسيد كه از پس وى چون پيغمبرى نبود و او را فرزندى نبود ، همچنين ضايع شود و دين و مذهب وى ، از آن گفت : * ( فَهَبْ لِي ) *\r\n","description":"","footnote":"","page_name":" 507 ","page_number":561},
  {"content":"\r\n* ( من لَدُنْكَ وَلِيًّا . يَرِثُنِي وَيَرِثُ من آلِ يَعْقُوبَ 19 : 5 - 6 ) * . يعنى النبوّة . مرا پسرى ده كه ميراث پيغامبرى از من و از آل يعقوب به وى رسد . * ( وَاجْعَلْه رَبِّ رَضِيًّا 19 : 6 ) * . تا او را بشارت داد به پسرى . و زكريّا به محراب اندر همى نماز كرد ، جبرئيل او را آگاه كرد : * ( فَنادَتْه الْمَلائِكَةُ وَهُوَ قائِمٌ يُصَلِّي في الْمِحْرابِ أَنَّ الله يُبَشِّرُكَ بِيَحْيى 3 : 39 ) * . و اندر سورتى ديگر گفت : * ( يا زَكَرِيَّا إِنَّا نُبَشِّرُكَ بِغُلامٍ اسْمُه يَحْيى 19 : 7 ) * . و او را يحيى خداى نام كرد ، و بر روى زمين هيچ كس را يحيى نام نبود و او را يحيى نام كرد از بهر آنكه از ميان دو پير آمد ، پدر و مادر پير ، چنان كه از ميان دو مرده زنده‌اى بيرون آيد .\r\nو خداى همچنان كه يحيى نام كرد كه كس را نبود ، همچنان صفتى كرد اندر قرآن يحيى را هيچ كس را نكرد ، گفت : * ( مُصَدِّقاً بِكَلِمَةٍ من الله 3 : 39 ) * . يعنى الصدّيق و سيدا . و خداى هيچ كس را سيّد نخواند مگر يحيى را . و علما به تفسير اندر ايدون گفتند :\r\nسيدا يعنى حليما . يحيى را با حلم آفريد تا از خلق رنج و بىادبى برگرفت تا مهتر گشت . پس گفت : و حصورا [ و الحَصُور 
  ] الَّذِى قَدْ جَعَلَ الماءَ فِى صُلْبه فَلا يُحتاجُ الَى النّساءِ و ليس بِعِنّين . يحيى را چنان آفريدم كه خويشتن را به هيچ زن مشغول نكند از داشتن او را كه خلق به زنان هلاك شوند و خويشتن را ايدون باز دارد كه آن او را عبادت گردد و به زنش حاجت نيايد . پس گفت : * ( وَنَبِيًّا من الصَّالِحِينَ 3 : 39 ) * . پيغمبرى بود [ يحيى 
  ] از نيكان پيغامبران . زكريّا چون بشنيد ، عجب آمدش ! جبريل را گفت :\r\n* ( أَنَّى يَكُونُ لِي غُلامٌ وَقَدْ بَلَغَنِيَ الْكِبَرُ [ وَامْرَأَتِي عاقِرٌ 
  ] 3 : 40 ) * . مرا پسرى از كجا آيد و من پير شدم و زنم پير شد و حيض از زنم برفت ! و گروهى گفتند : زن وى هرگز حايض نشده بود . پس جبريل گفت : * ( قال كَذلِكَ الله يَفْعَلُ ما يَشاءُ 3 : 40 ) * . خداى هر چه خواهد كند . زكريّا از شادى آن بشارت را كه جبريل گفت ، خواست كه او را آيتى بنمايد تصديق سخن جبريل را و ايدون گفت :\r\n* ( قال رَبِّ اجْعَلْ لِي آيَةً 3 : 41 ) * . خداى تعالى گفت : * ( آيَتُكَ أَلَّا تُكَلِّمَ النَّاسَ ثَلاثَةَ أَيَّامٍ إِلَّا رَمْزاً 3 : 41 ) * . به بشارت من كه رسول من و فريشتهء من گويد نيز هم آيتى خواهى ؟ ! چرا اين چنين سخن گفتى ؟ آيت آن است كه اين زفان كه به دو سخن گفتى و آيت خواستى خاموش كنى از سخن گفتن تا سه روز ، با خلق سخن نتوانى گفت مگر به اشارت ، به\r\n","description":"","footnote":"","page_name":" 508 ","page_number":562},
  {"content":"\r\nهر سخنى كه بگويى به دست و پس اشارت كنى . و خداى سخن گفتن از وى باز داشت و ليكن زبان وى از ذكر خداى عزّ و جلّ و از نماز نبست و بدان نماند . * ( وَاذْكُرْ رَبَّكَ كَثِيراً وَسَبِّحْ بِالْعَشِيِّ وَالإِبْكارِ 3 : 41 ) * . يعنى صلى الله . بكرة و عشيّا . و به سورتى ديگر گفت : * ( ثَلاثَ لَيالٍ سَوِيًّا 19 : 10 ) * . يعنى : صحيحا من غير خرس و لا علَّة . با خلق سخن نتوانى گفتن سه روز بىآنكه زبانت را گنگى بود يا علتى و بيمارىاى . پس زكريا را زبان ببست و سه روز با خلق نتوانست گفتن .\r\nو او امام بود به مزگت بيت المقدّس اندر ، چون وقت نماز ببود ، با ايشان سخن نگفت و همه گرد آمدند و ندانستند كه او را چه بوده است تا وى از محراب بيرون آمد و ايشان را اشارت كرد و گفت : شما نماز كنيد كه من سخن نتوانم گفتن ، چنان كه خداى عزّ و جلّ گفت : * ( فَخَرَجَ عَلى قَوْمِه من الْمِحْرابِ 19 : 11 ) * . يعنى صلَّوا للَّه بالغداة و العشى . پس يحيى بيامد و خداى او را پيغمبرى داد هم به زندگانى زكريّا ، پيش از پيغمبرى عيسى كه عيسى از پس وى پيغمبرى يافت . پس زكريّا را بكشتند از پس آنكه يحيى و عيسى پيغمبر گشته بودند .\r\nو علما به كتاب تفسير اندر ايدون گويند كه يحيى از آن پيغمبران بود كه بر وى از آسمان كتاب آمد ، آنجا كه گفت : * ( يا يَحْيى خُذِ الْكِتابَ بِقُوَّةٍ 19 : 12 ) * . يعنى : بجدّ . گفتا : يا يحيى ! اين كتاب خداى بگير و جهد كن تا آنچه اندر وى فرموده است بگزارى . و گروهى گفتند : بر وى كتاب نيامد و معنى اين كتاب را تورات خواهد . پس خداى عزّ و جلّ يحيى را بستود . * ( وَآتَيْناه الْحُكْمَ صَبِيًّا 19 : 12 ) * . گفتا : او را به كودكى معرفت دارم تا خداى را بشناخت و پيغمبران خداى را و تفسير تصديق كرد هم به كودكى . * ( وَحَناناً من لَدُنَّا وَزَكاةً 19 : 13 ) * . يعنى : و رحمة و طهارة . رحمت فرستادم بر يحيى از رحمت خويش ، و او را اندر ميان خلق پاك كردم از گناه و نجاست و جماع كردن كه هرگز به هيچ زنش حاجت نيامد . * ( وَكانَ تَقِيًّا 19 : 13 ) * . و پرهيزگار بنده‌اى بود . * ( وَبَرًّا بِوالِدَيْه 19 : 14 ) * .\r\nفرمانبردار بود مادر و پدر را . * ( وَلَمْ يَكُنْ جَبَّاراً عَصِيًّا 19 : 14 ) * . يعنى : متكبّرا . و بر پدر و مادر گردنكش و بىفرمان نبود .\r\nپس چون يحيى را خداى تعالى صفت كرد بدين نيكوييها ، و خود بر وى درود\r\n","description":"","footnote":"","page_name":" 509 ","page_number":563},
  {"content":"\r\nداد تا آفرين و ستايش تمام شود به درود دادن ، ايدون گفت : * ( وَسَلامٌ عَلَيْه يَوْمَ وُلِدَ وَيَوْمَ يَمُوتُ وَيَوْمَ يُبْعَثُ حَيًّا 19 : 15 ) * . و درود من [ a 95 
  ] بر يحيى باد آن روز كه از مادر بزاد و بدين جهان اندر آمد ، و آن روز كه بميرد و از اين جهان بيرون شود ، و آن روز كه اندر گور شود و از گور بيرون آيد و پيش من آيد .\r\nپس اكنون از پس مولود يحيى مولود عيسى بگويم ، و اين مولود عيسى ، محمّد بن جرير تمام نگفته است و من بگويم تا حديث عيسى نيز تمام شنيده آيد . ان شاء الله تعالى .\r\n","description":"","footnote":"","page_name":" 510 ","page_number":564},
  {"content":"\r\n\r\nحديث مولود عيسى عليه السّلام\r\nو مردمان اختلاف كرده‌اند اندر مولود عيسى عليه السّلام ، گفتند كه عيسى از پس يحيى به شش ماه آمد ، و گروهى گفتند به سه سال . و خداى عزّ و جلّ قصّهء عيسى و بار گرفتن مريم اندر سورهء مريم ياد كرد و گفت : * ( وَاذْكُرْ في الْكِتابِ مَرْيَمَ إِذِ انْتَبَذَتْ من أَهْلِها مَكاناً شَرْقِيًّا 19 : 16 ) * . ياد كن قصّهء مريم را چون از مردمان جدا شد و به حجابى اندر شد تا آفتاب و كس او را نبيند . * ( فَاتَّخَذَتْ من دُونِهِمْ حِجاباً فَأَرْسَلْنا إِلَيْها رُوحَنا 19 : 17 ) * .\r\nيعنى جبريل . گفتا : من جبريل را بفرستادم . * ( فَتَمَثَّلَ لَها بَشَراً سَوِيًّا 19 : 17 ) * . خويشتن را به صورت آدمى او را بنمود .\r\nو به اخبار اندر ايدون آمده است كه مريم سيزده ساله بود كه حايض شد ، چون دو بار حايض شد بار سديگر چون از حيض پاك شد ، خداى جبريل را به دو بفرستاد ، به عيسى بار گرفت . و عمران پدر مريم مرده بود . و گروهى گفتند كه عمران آن وقت بمرد كه مريم هنوز اندر شكم مادر بود ، و از پس آنكه عمران بمرد مادر مريم نذر كرد و مريم را محرّر كرد . پس مريم به دست زكريّا اندر بود بدان حجرهء مزگت اندر ، و هيچ كس بجز زكريّا نزد مريم اندر نشدى . و عمران را برادرى بود يعقوب نام [ پسر ماثان 
  ] . پس اين يعقوب يكى پسر محرّر كرده بود با مريم ، نام وى يوسف ، چون بزرگ شد درودگرى بياموخت خادمى مزگت را و همى كردى ، و هر كجا به مزگت اندر مرمّتى بايستى كردن همى كردى از كار چوب و درودگرى .\r\n","description":"","footnote":"","page_name":" 511 ","page_number":565},
  {"content":"\r\nو زكريّا نگذاشتى كه هيچ كس مريم را بديدى جز اين يوسف كه پسر عمّ مريم بود . وقتى كه زكريّا را شغلى بودى ، كليد حجرهء مريم يوسف را دادى تا وى مريم را آب دادى يا حاجتى روا كردى . پس چون مريم حايض شد يك راه و پاك شد ، يوسف آب اندر حجره بنهاد تا وى سر بشويد ، و در حجره ببست و بيرون شد ، و مريم به آفتاب گاهى شد به سر شستن اندر آن حجره ، و خواست كه سر بشويد ، و نيز حجابى ببست چنان كه خداى گفت : * ( إِذِ انْتَبَذَتْ من أَهْلِها 19 : 16 ) * . پس جبريل بيامد اندر آن حجاب و پيش مريم بيستاد . چون وى سر شسته بود و جامه پوشيده بود ، جبريل به صورت آن يوسف پيش بيستاد از بهر آنكه مريم از مردان خويشتن را بجز يوسف و زكريّا ننمودى . مريم پنداشت كه يوسف است . او را گفت : * ( أَعُوذُ بِالرَّحْمنِ مِنْكَ إِنْ كُنْتَ تَقِيًّا 19 : 18 ) * . گفت : اگر تو مسلمانى زنهار خداى از تو ! و پنداشت كه آن يوسف است و آمده است تا او را برهنه ببيند ، يا با وى انديشهء بد دارد . جبريل چون دانست كه مريم بترسيد ، او را گفت : * ( إِنَّما أَنَا رَسُولُ رَبِّكِ لأَهَبَ لَكِ غُلاماً زَكِيًّا 19 : 19 ) * . من رسول خدايم ، آمدم تا ترا پسرى بدهم ، غلامى پاك از پليدى نطفه و از آب پشت مردمان ، و ليكن از باد پاك خداى او را بيافريد اندر شكم تو . مريم چون بدانست كه او نه آدمى است ، پس بياراميد و با وى مناظره كرد و گفت : * ( أَنَّى يَكُونُ لِي غُلامٌ وَلَمْ يَمْسَسْنِي بَشَرٌ وَلَمْ أَكُ بَغِيًّا 19 : 20 ) * . يعنى زانيه . گفتا : مرا پسر از كجا آيد و هيچ كس دست بر من ننهاده است نه به حلال و نه به حرام . جبريل گفت : * ( كَذلِكَ قال رَبُّكَ 19 : 9 ) * . خداى چنين گفت كه من اين فرزند را بيافريدم از مادرى بىپدر ، و او را آيتى خواهد كردن مر خلق را و رحمتى مر خلق را ، و اين كارى است خداى تعالى قضا كرد و نام وى عيسى نهاده .\r\nجبريل او را گفت هنوز نازاده ، و گفت : خداى عيسى نام كرده است او را و مسيح نام كن چون بيايد . چنان كه خداى گفت : * ( يا مَرْيَمُ إِنَّ الله يُبَشِّرُكِ بِكَلِمَةٍ 3 : 45 ) * . خداى ترا بشارت دهد [ به سخن او 
  ] كه اين فرزند اندر شكم تو [ به سخن خويش 
  ] بخواهد آفريد بىاثر مردى از مردان ، و سخن خداى امر خداى بود . گفتا : خداى اين را به امر خويش خواهد آفريدن و به فرمان خويش خواهد آفريدن كه چون بگويد بباش او بباشد . * ( مِنْه اسْمُه الْمَسِيحُ عِيسَى ابْنُ مَرْيَمَ 3 : 45 ) * . نام وى نزد خداى مسيح است و عيسى\r\n","description":"","footnote":"","page_name":" 512 ","page_number":566},
  {"content":"\r\nنام است ، و از بهر آن مسيح خوانند او را كه هر كجا دست بر مالد بر بيمارى ، درست شود . پس گفت : * ( وَجِيهاً في الدُّنْيا وَالآخِرَةِ 3 : 45 ) * . جبريل اين صفتهاى عيسى مريم را بگفت تا دل مريم را خوش كرد . پس گفتا : پسر تو روى شناس و بزرگوار بود ، هم بدين جهان و هم بدان جهان . * ( وَمن الْمُقَرَّبِينَ 3 : 45 ) * . و به خداى نزديك بود و از بزرگان پيغمبران بود . * ( وَيُكَلِّمُ النَّاسَ في الْمَهْدِ وَكَهْلًا 3 : 46 ) * . و با مردمان سخن گويد به كودكى [ از گهواره 
  ] و بزرگى ، و به كودكى ايشان را آيتها نمايد ، و به بزرگى ايشان را به خداى خواند . * ( وَمن الصَّالِحِينَ 3 : 46 ) * . و از بندگان نيكان بود . * ( وَيُعَلِّمُه الْكِتابَ وَالْحِكْمَةَ 3 : 48 ) * .\r\nو خداى بر وى كتاب فرستد ، انجيل ، و حكمت آموزد او را ، و تورات بياموزد او را و انجيل به دو فرستد . * ( وَرَسُولًا إِلى بَنِي إِسْرائِيلَ 3 : 49 ) * . و او را پيغمبرى كند [ b 95 
  ] بر بنى اسرائيل .\r\nپس چون مريم اين صفتهاى عيسى بشنيد و بدانست كه وى رسول خداى است و او را همى بزرگ خواهد كرد ، و نه آدمى است كه با وى فساد كند ، دل مريم بياراميد به سخن خداى ، و بدين وحى جبريل بگرويد و راستگوى داشت او را ، و به دلش اندر شك نماند كه آن فرمان خداى است ، و خداى او را گفت : * ( وَكانَتْ من الْقانِتِينَ 66 : 12 ) * . مريم خداى را از مطيعان بود . پس جبريل چون دل مريم خوش كرد ، باد به مريم اندر دميد به امر خداى عزّ و جلّ ، و مريم از آن باد پاك بار گرفت . و به خبرى اندر ايدون است كه به آستين مريم اندر دميد . پس مريم بار گرفت . و عيسى نه ماه به شكم مادر بود ، و به خبرى ديگر ايدون است كه چون مريم نماز كردى ، عيسى به شكم وى اندر تسبيح كردى .\r\nو جهودان ايدون گفتند كه حديث جبريل اندر ميان نبود ، و آن از يوسف درودگر بود كه با وى حرام كرد و مريم از وى بار گرفت ، و عيسى پسر يوسف بود از حرام . و خداى مريم را از اين تهمت برى كرد و بر وى ثنا كرد و گواهى داد : * ( الَّتِي أَحْصَنَتْ فَرْجَها 21 : 91 ) * . و مريم از اين پاك ببود ، و همه جهودان بدين سخن كافر بودند و عيسى بر زمين با وى بود ، و خداى عزّ و جلّ خلق را به دو آزمايش كرد ، و خلق بسيار بدين سبب به دوزخ شد هر كه به دو نگرويد از ترسا و جهود ، و ترسايان ندانستند آن\r\n","description":"","footnote":"","page_name":" 513 ","page_number":567},
  {"content":"\r\nچيزى كه مريم از وى بار گرفت كه آن چيز چيست ، و قدرت خداى را بحقيقت نشناختند ، تا به سه گروه شدند . يك گروه گفتند : * ( الْمَسِيحُ ابْنُ الله 9 : 30 ) * . عيسى پسر خداى است ، و ديگر گروه گفتند : * ( إِنَّ الله ثالِثُ ثَلاثَةٍ 5 : 73 ) * . [ خداى سوم ايشان است . 
  ] يكى خداى و يكى مريم و سديگر عيسى ، و ديگر گروه گفتند : * ( إِنَّ الله هُوَ الْمَسِيحُ 5 : 17 ) * [ ابن مريم 
  ] . خداى خود عيسى بود ، از آسمان فرود آمد و به شكم مريم اندر شد و به صورت آدمى بيرون آمد و به آسمان باز شد .\r\nاين مقالتها همه كفر است ، و مقالت اسلام آن است كه عيسى اندر اين جهان فرمانى است از فرمانهاى خداى عزّ و جلّ كه بىپدر اندر شكم مادرش بباش ، ببود ، همچنان كه اين چيزهاى ديگر ، چنان كه آسمان و زمين و خلق و فريشتگان از نه چيز بيافريد . و خداى عزّ و جلّ هر چيزى را كه بنا كند او را اصل به كار نيايد ، همچنان كه عيسى را خواست كه پيدا كند اندر جهان ، او را اصل پدران به كار نيامد ، همچنان كه آدم را خواست كه پيدا كند نه اصل پدر به كار آمد نه اصل مادر ، از خاك او را بيافريد بىمادر و بىپدر . و به قرآن اندر ياد كرد اين حجّت اسلام را و اين مقالت گفت : * ( إِنَّ مَثَلَ عِيسى عِنْدَ الله كَمَثَلِ آدَمَ خَلَقَه من تُرابٍ ثُمَّ قال لَه كُنْ فَيَكُونُ 3 : 59 ) * .\r\n[ گفت مثل عيسى كه خداى او را بيافريد از مادر بىپدر چون مثل آدم بود . پس گفت بباش ، ببود . خداى تعالى گفتا : * ( فَحَمَلَتْه فَانْتَبَذَتْ به مَكاناً قَصِيًّا 19 : 22 ) * ، يعنى بعيدا . گفت :\r\nبار گرفت مريم ، و چون وقت بار نهادن ببود به دشت بيرون شد از شهر دور . چون بار بر وى پديد آمد و شكمش بزرگ شد ، مريم شرم داشت كه زكريّا او را ببيند ، و آن يوسف ، پسر عمّ خويش را گفت كه با او گستاخ بود كه بزرگ به يك جاى شده بودند ، كه مرا از خداى فريشته‌اى آمد و پيغام آورد ، و من بار گرفتم ، و هيچ آدمى دست بر من ننهاده است ، و يوسف او را راستگوى داشت و دانست كه هيچ مرد دست بر او ننهاده است . 
  ] * ( الْحَقُّ من رَبِّكَ فَلا تَكُنْ من الْمُمْتَرِينَ 3 : 60 ) * .\r\nچون مريم بار گرفت و وقت وضع حمل ببود ، مريم از شهر بيرون شد جايى دور ، چون لختى برفت ، مريم را آن درد كه زنان را بوقت بار نهادن بگيرد بگرفت ، و آن درد را مخاض خوانند و طلق . پس از دور درختى بديد خرماى خشك شده و برگ\r\n","description":"","footnote":"","page_name":" 514 ","page_number":568},
  {"content":"\r\nبريخته و شاخ بر وى شكسته . مريم در زير آن درخت بنشست چنان كه خداى عزّ و جلّ گفت : * ( فَأَجاءَهَا الْمَخاضُ إِلى جِذْعِ النَّخْلَةِ 19 : 23 ) * . پس چون عيسى از وى جدا شد ، از درد خويش و از شرم خلق گفت : * ( يا لَيْتَنِي مِتُّ قَبْلَ هذا 19 : 23 ) * . كاشكى من پيش از اين بمردمى . * ( وَكُنْتُ نَسْياً مَنْسِيًّا 19 : 23 ) * . و يا چيزى بودمى كه كس او را ياد نكردى به ميان خلق اندر از فراموشكاران ، و كس مرا نشناختى . * ( فَناداها من تَحْتِها 19 : 24 ) * . يعنى جبريل .\r\nمن تحت قدميها ، و قيل ناديها عيسى . * ( أَلَّا تَحْزَنِي 19 : 24 ) * . اندوه مدار . * ( قَدْ جَعَلَ رَبُّكِ تَحْتَكِ سَرِيًّا 19 : 24 ) * . و خداى عزّ و جلّ چون عيسى از مادر جدا ببود زير آن خرما بن خشك اندر ، و آنجا آب نبود و نه جويى ، خداى عزّ و جلّ چشمه‌اى آب از زمين برجوشانيد و چون جوى برفت تا مريم عيسى را و خويشتن را بدان آب بشست ، پس گفت : * ( وَهُزِّي إِلَيْكِ بِجِذْعِ النَّخْلَةِ 19 : 25 ) * . اين درخت خرما بجنبان تا خرما بيفتد .\r\nمريم آن درخت خشك شده بجنبانيد . درخت برگ بيرون آورد هم اندر ساعت و خرما بيرون داد و رطب بيفتاد و مريم از آن بخورد . و خرما چيزى بود گرم ، و زن كه كودك آورد ضعيف شود خرما هم گرمى كند و هم قوّت ، و از آن است كه هر زنى كه او را كودك آيد ، او را خرما دهند يا عصيده . و اين ادب از خداى عزّ و جلّ گرفتند اندر كار مريم . پس جبريل دل مريم را خوش كرد و گفت : * ( فَكُلِي وَاشْرَبِي وَقَرِّي عَيْناً 19 : 26 ) * . گفتا : از اين خرما و از اين آب بخور و چشم روشندار بدين فرزند كه آوردى .\r\n* ( فَإِمَّا تَرَيِنَّ من الْبَشَرِ أَحَداً 19 : 26 ) * . اگر كسى را از آدميان بينى . * ( فَقُولِي إِنِّي نَذَرْتُ لِلرَّحْمنِ صَوْماً 19 : 26 ) * . بگوى كه من خاموشى نذر كردم كه امروز سخن نگويم .\r\nو به شريعت تورات اندر ايدون بود . الصّمتُ اوّلُ العِبادَةِ . پس همچنان كه نماز و روزه عبادت است ، [ a 96 
  ] خاموشى نيز عبادت است ، همچنان كه مردى ايدون گويد كه نذر كردم كه ده ركعت نماز كنم يا ده روز روزه دارم ، اين بر وى واجب شود ، به شريعت تورات اندر ايدون بود كه اگر مردى گفتى نذر كردم كه امروز خاموش باشم ، آن خاموشى واجب شدى و آن او را عبادت بودى و قرب بودى به خداى تعالى ، چنان كه امروز اندر شريعت ما اعتكاف است كه مردى گويد نذر كردم كه امروز معتكف باشم به مزگت اندر و بيرون نيايم ، آن بر وى واجب شود و آن اعتكاف\r\n","description":"","footnote":"","page_name":" 515 ","page_number":569},
  {"content":"\r\nوى عبادت باشد . پس اين كه جبريل او را گفت بگوى : * ( إِنِّي نَذَرْتُ لِلرَّحْمنِ صَوْماً 19 : 26 ) * . و به لغت عرب اندر صوم را صمت خوانند ، چنان كه نابغه جعدى گفت ، شعر :\r\n\r\nخيل صيام و خيل غير صائمة\r\nتحت العجاج و اخرى لعلك اللَّجما\r\n\r\nپس چون مريم لختى خرما بخورد و آب بخورد ، قوّت به وى باز آمد ، عيسى را بر گرفت و بدان مزكت آورد سوى قوم . * ( فَأَتَتْ به قَوْمَها تَحْمِلُه 19 : 27 ) * . پس آن عبّاد و زهّاد بدان مزگت اندر چون فرزند مريم بديدند ، همه عجب بماندند و زكريّا عجب بماند .\r\nمردم زكريّا را ملامت كردند ، و گفتند : اين را ضايع كردى تا زن جوان زنا كرد و فرزند آورد . زكريّا گفت : هيچ كس از نرينه دست بر وى ننهاد . گفتند : پس اين فرزند از كجا آورد ؟ گفتا : ندانم ، از وى بپرسيد .\r\nهمه بر مريم گرد آمدند و گفتند : * ( يا مَرْيَمُ لَقَدْ جِئْتِ شَيْئاً فَرِيًّا 19 : 27 ) * . چيزى منكر آوردى ! * ( يا أُخْتَ هارُونَ ما كانَ أَبُوكِ امْرَأَ سَوْءٍ 19 : 28 ) * . بهرى از مفسّران گفتند كه اين هارون بن عمران بود . او را خواستند ، برادر موسى ، زيرا كه پدر مريم از فرزندان سليمان بن داود بود و از فرزندان هارون ، همچنان كه مردى از قبيلهء بنى تميم گويد :\r\nيا اخا تميم و زنى را گويد : يا اخت تميم ، يعنى آن كه تو از قبيله و فرزندان بنى تميمى . ايشان نيز هم بدين معنى مريم را گفتند : يا اخت هارون ، يا آن كه تو از قبيلهء هارونى .\r\nپس مريم با ايشان سخن نگفت ، اشارت كرد سوى عيسى كه سخن با وى گويند .\r\n* ( فَأَشارَتْ إِلَيْه 19 : 29 ) * . ايشان گفتند : * ( كَيْفَ نُكَلِّمُ من كانَ في الْمَهْدِ صَبِيًّا 19 : 29 ) * . بر ما همى فسوس كنى ، ما با كودكى اندر گاهوار سخن گوييم ؟ ! خداى عزّ و جلّ عيسى را هم اندر آن حال به سخن آورد و مر علامت [ نبوّت 
  ] او را و پاكى مادرش را ، و زكريّا را و يوسف را از آن تهمت كه بنى اسرائيل كردند . گفت :\r\n* ( إِنِّي عَبْدُ الله 19 : 30 ) * . من بندهء خدايم . و نخستين عيسى به بندگى خداى مقّر آمد ، دروغ [ زن كرد 
  ] همه ترسايان را . * ( آتانِيَ الْكِتابَ 19 : 30 ) * . يعنى : انجيل . مرا كتاب انجيل بياموخت . و به همه خبرها چنان است كه انجيل عيسى اندر شكم مادر دانست ، و مادرش چون نماز كردى ، وى اندر شكم مادر انجيل همى خواندى . پس گفت : * ( وَجَعَلَنِي نَبِيًّا 19 : 30 ) * . و مرا\r\n","description":"","footnote":"","page_name":" 516 ","page_number":570},
  {"content":"\r\nپيغامبرى كرد هم به كودكى .\r\nو هيچ پيامبرى را از خداى عزّ و جلّ وحى نيامد تا چهل ساله نشد مگر آدم و عيسى را ، ايشان را هم آن روز كه بيافريد پيغامبرى داد . * ( وَجَعَلَنِي مُبارَكاً أَيْنَ ما كُنْتُ 19 : 31 ) * . و مرا مبارك كرد ، هر كجا كه باشم از من علم و حكمت آموزند و به من راه يابند . * ( وَأَوْصانِي بِالصَّلاةِ وَالزَّكاةِ 19 : 31 ) * . و مرا دين داد و نماز و زكات فرمود . * ( ما دُمْتُ حَيًّا 19 : 31 ) * . تا زنده‌ام . * ( وَبَرًّا بِوالِدَتِي 19 : 32 ) * . و مرا فرمانبردار كرد مادر را . * ( وَلَمْ يَجْعَلْنِي جَبَّاراً [ شَقِيًّا 
  ] 19 : 32 ) * . و مرا بدبخت و متكبّر نكرد . * ( وَالسَّلامُ عَلَيَّ يَوْمَ وُلِدْتُ وَيَوْمَ أَمُوتُ 19 : 33 ) * . و خداى درود خويش بر من كرد آن روز كه اندر اين جهان آمدم و آن روز كه از اين جهان بيرون شوم و پيش خداى شوم . * ( ذلِكَ عِيسَى ابْنُ مَرْيَمَ قَوْلَ الْحَقِّ الَّذِي فِيه يَمْتَرُونَ 19 : 34 ) * . يعنى يشّكون . اين سخن كه عيسى گفت : * ( إِنِّي عَبْدُ الله 19 : 30 ) * ، اين آن سخن [ است 
  ] حقيقت كه ترسايان بدان به شك شدند و ندانستند كه عيسى كيست و چيست ، و خداى عزّ و جلّ را از بهر وى ناسزا گفتند ، خداى گفت : * ( ما كانَ لِلَّه أَنْ يَتَّخِذَ من وَلَدٍ سُبْحانَه 19 : 35 ) * . پاك خداى است از فرزندان و زن و انباز و از همه ناسزاها . * ( إِذا قَضى أَمْراً فَإِنَّما يَقُولُ لَه كُنْ فَيَكُونُ 2 : 117 ) * . چون كارى اندر ميان خلق قضا كند ، او را گويد : بباش ، بباشد به امر وى ، چنان كه امر كند ، و كار عيسى از آن كارها و از آن قضاها و امرهاى وى بود .\r\nبه خبرى اندر گويند كه آن روز كه عيسى از مادر جدا شد ، اندر آن ساعت هر چه بر روى زمين بت بود كه خلق او را همى پرستيدند ، آنجا كه بودند بر زمين افتادند ، و هر چه شياطين بود بر ابليس گرد آمدند ، آن مهترانشان ، گفتند بر روى زمين بگشت تا بر عيسى رسيد . او را ديد از مادر آمده ، دانست كه اين حديث است ، خواست كه فراز عيسى شود ، فريشتگان او را بزدند ازيرا كه مادر مريم گفته بود مريم را و فرزندانش را زينهار خداى داده بود و گفته بود آن روز كه بزاد : * ( إِنِّي أُعِيذُها بِكَ وَذُرِّيَّتَها من الشَّيْطانِ الرَّجِيمِ 3 : 36 ) * .\r\nخداى تعالى گفت : * ( فَتَقَبَّلَها رَبُّها بِقَبُولٍ حَسَنٍ 3 : 37 ) * . مريم را بپذيرفت ، چنان كه مادر به وى سپرد و بپذيرفت چنان كه شيطان را از وى باز دارد .\r\n","description":"","footnote":"","page_name":" 517 ","page_number":571},
  {"content":"\r\nپيغمبر ما عليه السّلام گفت : هيچ كس را فرزندى نيامد كه نه ابليس ديو بر وى موكّل كرد مگر عيسى ، و مريم گفتا ابليس باز شيطان باز رفت ، و گفت اين حديث آن است كه بر روى زمين پسرى آمد زنى را بىمرد ، و او پيغمبر خداى خواهد بود ، و اگر بتان زمين به روى اندر فتادند [ b 96 
  ] باك مداريد كه ما را از اين فرزند بر روى زمين شادى بيش بود كه از بتان . گفتند : چرا ؟ گفت : ازيرا كه خلقى بر وى فتنه شوند و همه به دوزخ شوند بيش از آن كه بت پرستيدندى .\r\n","description":"","footnote":"","page_name":" 518 ","page_number":572},
  {"content":"\r\n\r\nهجرت كردن مريم با عيسى عليه السّلام\r\nخداى عزّ و جلّ پيغمبران گرامى را به هجرت مبتلا كرد از خان و مان گريختن از بيم جان ، چنان كه ابراهيم هجرت كرد از بيم نمرود به زمين شام ، و موسى و پيغمبر عليهم السّلام هجرت كردند .\r\nپس مادر او را بر گرفت و ببرد از پس آن كه بزاده بود به يك ماهه ، از بيت المقدّس به زمين مصر و حجاز ، و سى سال آنجا داشتش تا پيغمبرى به دو داد .\r\nپس به زمين بيت المقدس باز آمد و خلق را پيام خداى عزّ و جلّ بداد ، و انجيل ايشان را بياموخت و احكام انجيل بفرمود . و سبب هجرت آن بود كه آن وقت كه عيسى از مادر بزاد ، از پس ذو القرنين بود و به وقت ملوك طوايف بود . زمين از آب دجله از اين سوى تا مشرق ملوك طوايف داشتند ، چنان كه پيش از اين گفتيم .\r\nبه وقت عيسى ملك مردى بود از يونانيان نام وى اغوسطوس ، و گروهى گفتند :\r\nآن ملك روم بود و قيصر رومى بود و پنجاه و شش سال ملك بود . چون از ملك وى چهل و دو سال بگذشت ، عيسى از مادر بزاد به بيت المقدّس . و اين ملك كه بيت المقدّس او را بود ، نام وى هردوس بود ، و بنى اسرائيل را و بيت المقدّس را و آن عبّادان را نيكو داشتى . چون عيسى از مادر بزاد بىپدر و اين هردوس بشنيد ، عجب داشت .\r\nپس چون روزى چند برآمد ، مردمانى بيامدند از شام به بيت المقدّس تا عيسى را\r\n","description":"","footnote":"","page_name":" 519 ","page_number":573},
  {"content":"\r\nببينند كه خبر يافتند كه وى از مادر بزاد بىپدر . و ايشان منجّمان بودند ، به ستاره اندر بدانستند ، به كتب نجوم اندر بيافتند كه به فلان روز زنى بزايد پسرى بىپدر به زمين بيت المقدّس ، و آن پسر آيتى بود اندر جهان . ايشان چون آن روز ببود ، دانستند كه اين پسر از مادر آمد . برخاستند و روى سوى بيت المقدّس نهادند تا عيسى را و مريم را ببينند ، و با خويشتن هديه ها آوردند عيسى را كه به مادرش دهند : قدرى زر و قدرى مرّ و پاره‌اى كندرو ، و مرّ دارويى است طلخ همچون صبر ، به شكستگيها برمالند و ببندند تا بگيرد و درست شود . چون به شهر بيت المقدس اندر آمدند ، اين ملك هردوس را خبر بردند كه مردمانى آمدند و با ايشان زر است و مرّ .\r\nهردوس ايشان را بخواند و گفت : شما بدين شهر به چه كار آمديد ؟ گفتند : زنى را پسرى آمد بىپدر ، و ما به ستاره اندر يافته بوديم ، بيامديم كه او را ببينيم و اين چيزها او را هديه دهيم . و به خبرى اندر چنان است كه ايشان را ملكى فرستاد از شهرى از شهرهاى شام كه اندر نجوم اين خبر يافته بود . ملك گفت : اين هديه را چه معنى است ؟ گفتند : زر بهتر از همه گوهرها است اندر اين جهان ، همچنين اين پسر بهتر از همه خلق است در اين زمان ، و مرّ دارويى است شكستگيها را ببندد و بيماريها و جراحتها را درست كند به دعا كردن ، و خداى دعاى او بشنود ، و كندرو چيزى است كه چون بسوزى بوى او به هوا اندر شود و تا آسمان برسد ، و هيچ بوى به آسمان نرسد الَّا كندرو . و اين سه چيز مثال وى است و خداى عزّ و جلّ او را به آسمان برد .\r\nملك هردوس عيسى را حسد كرد . چون اين مردمان بازگشتند ، ملك آهنگ كشتن عيسى كرد . مريم را خبر آمد . گروهى گفتند خداى عزّ و جلّ مريم را الهام داد تا به دل وى اندر افتاد ترسيدن ملك هردوس . و گروهى گفتند فريشته‌اى بيامد و مريم را آگاه كرد و بفرمود كه عيسى را از بيت المقدس بيرون بر .\r\nپس مريم بر خرى نشست و عيسى را پيش گرفت و يوسف نجّار كه پسر عمّ وى بود ، او را با خويشتن ببرد و از آن مملكت بگريخت و از حدّ شام بيرون شد ، و به\r\n","description":"","footnote":"","page_name":" 520 ","page_number":574},
  {"content":"\r\nدهى از مصر بنشست و عيسى را به سختى بپرورد . و [ ايدون 
  ] گويند كه آنجا خوشه چيدى مريم و يوسف هر دو ، و عيسى را به كس استوار نداشتى ، گاهوارهء او را به پشت اندر انداخته بودى و خوشه همى چيدى . و آن دهى بود با نعمتهاى بسيار و با آبهاى روان و بر سر تلى بلند بر نهاده .\r\nو گروهى گويند كه آن ديه از شام بود ، از غوطهء دمشق و ميان رمله اندر آن زمين شام ، و به دو اندر ديهها بسيار است با درختان و ميوه هاى بسيار و آب روان ، همچنان كه دههاى سغد است . و اندر كتاب مسالك و ممالك ايدون است اندر خبر شهرها كه به جهان اندر است نزهت و خرّمى را يكى سغد سمرقند است و ديگر غوطهء دمشق و سديگر نهر الابله ، و اين بصره است ، و چهارم شعب بوان ، و اين بوان به پارس است ، روستاى شهر شيراز .\r\nپس اين ده كه عيسى را آنجا بپروردند از غوطهء دمشق ، دهى بود بر سر بلندى با خرّميها و آبها ، چنان كه خداى عزّ و جلّ گفت : * ( وَجَعَلْنَا ابْنَ مَرْيَمَ وَأُمَّه آيَةً وَآوَيْناهُما إِلى رَبْوَةٍ 23 : 50 ) * . گفتا : مريم و پسرش را علامتى و عبرتى كردم اندر ميان خلق . * ( وَآوَيْناهُما إِلى رَبْوَةٍ 23 : 50 ) * . اى مكان مرتفع من الارض . * ( ذاتِ قَرارٍ 23 : 50 ) * . يعنى ذات سكن ، و قيل ذات امن لَّانه لا يستقر على الارض من لا يامن . * ( وَمَعِينٍ 23 : 50 ) * ، يعنى ماء طاهرا جاريا [ a 97 
  ] على وجه الارض . گفتا : مريم و پسرش را چون به بيت المقدس قرار نماند از بيم آن ملك ، او را قرار دادم بدان ديه خرّم به آبهايى روان و با خوشيها .\r\nپس مريم عيسى را بدان ده همى پرورد تا دوازده ساله شد . و دهقانى بود اندر آن ديه و مردمان درويش را بسيار چيزها دادى ، و هر شبى درويشان بدان خانهء وى طعام خوردندى ، و گاه بودى كه بسيار كس آنجا بخفتندى تا ديگر روز نيز آنجا چاشت خوردندى . و هرگز در [ سراى 
  ] او بىدرويش نبودى . مريم را و عيسى آنجا بسيار شدندى ، [ و اين دهقان 
  ] ايشان را عزيز داشتى و نيكويى كردى و مريم از وى آزادى بودى . پس اوّل آيتى كه از عيسى پديد آمد آن بود كه آن دهقان را دزدى كردند و از خزانه بسيار دينار ببردند ، و او ندانست كه آن كه برده است ، و تافته شد . و به شب به خانهء وى جز درويشان نبودندى ، ندانست تا كه را تهمت كند ، و مريم نيز\r\n","description":"","footnote":"","page_name":" 521 ","page_number":575},
  {"content":"\r\nتافته شد . چون عيسى مادر را تافته ديد گفتا : چه بود ؟ مريم گفت : اين دهقان كه ما را نيكو داشتى تافته شده است از بهر آن خواسته كه از آن وى برده‌اند ، و اكنون آن برّ او از ما بگسلد . عيسى گفت : شو و او را بگوى كه من اين خواستهء او به جاى آرم و دزد را پيدا كنم . مريم او را بگفت . دهقان شاد شد . عيسى بيامد و دهقان را گفت : هر درويشى كه دوش به خانهء تو خفته بودند گرد كن . وى همه را گرد كرد . به ميان ايشان اندر نابينايى بود بجز چشم همه تن وى درست بود و اندام درست ، و يكى مقعد بود جز پاى همه اندام وى درست بود . عيسى آن مقعد را گفت : بر گردن نابينا برنشين . بر نشست . نابينا را گفت : بر پاى خيز . گفت : من ضعيفم ، اين را بر نتوانم گرفتن . گفت : چرا دوش توانستى گرفتن ؟ پس آن نابينا را بر پاى كرد . گفتا : دوش چنين كردى ، رسنى اندر كتف خويشتن بستى و سر اين به دست نابينا نهادى و به گردن نابينا بر نشستى تا مقعد دست اندر ديوار خزانه زد و به بام بر شد و اين نابينا را بركشيد ، پس اين مقعد خويشتن را به روزن خانه فرو هشت و يك رسن به دست نابينا اندر نهاد ، و مقعد دينار برگرفت و نابينا پس رسن بر كشيد و مقعد را بر آورد و به سوى سرا فرو هشت و خود فرود آمد .\r\nايشان هر دو مقرّ آمدند و دينار باز آوردند ، و آن دهقان شاد شد ، و از آن دينار نيمى مريم را داد ، وى نستد ، گفت : پسر را ده . قبول نكرد ، گفت : پس تو و پسرت به خانهء من اندر باشيد و جايى ديگر مشويد . مريم اجابت كرد و با عيسى به خانهء دهقان اندر همى بود . دهقان عيسى را خزانه دار خويش كرد .\r\nو ديگر آيتى كه از عيسى ديد آن بود كه اين دهقان پسر را زن داد و سورى كرد بزرگ ، و خلقى بسيار از هر ديهى بخواند و شراب و طعام بسيار بكرد . و بدان گاه مىخوردن حلال بود ، و به شريعت عيسى به انجيل اندر حلال بود ، تا خداى بر ما حرام كرد به قرآن اندر . پس آن سور بگذشت . از پس آن به روزگارى چند مر اين دهقان را دوستان بسيار مهمان آمدند و طعام ساخت و شراب نيافت . تافته شد . عيسى چون آن تافتگى او را ديد به خانه اندر شد و اندر خزانهء او دو رويه خمها ديد نهاده .\r\nعيسى دست بر سر خمها همى كشيد و همى رفت ، و هر خمى كه عيسى دست بر وى\r\n","description":"","footnote":"","page_name":" 522 ","page_number":576},
  {"content":"\r\nنهادى پر شدى ، تا همه خمها پر شد .\r\nو همچنين هر روزى آيتى پديد آمدى تا عيسى سى ساله شد ، و آن ملك هردوس بر زمين بيت المقدس كه از بيم وى گريخته بود ، بمرد و پسرش به ملك بنشست ، نام وى اركلاوس بود . و اين اركلاوس نيز بمرد و پسرش به ملك بنشست نام وى هردوس الاصغر ، و سى سال مر عيسى را راست شد و خداى عزّ و جلّ او را بياموخت و احكام انجيل و شريعت انجيل راست كرد و آيتهاى بسيار از وى خلق را پديد آمد به شام . خداى عزّ و جلّ را بفرمود كه به بيت المقدس باز شو و خلق را به من خوان تا به پيغامبرى تو بگروند ، و شريعت انجيل و دين خويش آشكارا كن تا بپذيرند . عيسى با مريم هر دو به بيت المقدس باز شدند . و چون وى برفته بود از بيت المقدّس همان وقت بنى اسرائيل زكريّا را بكشتند .\r\n","description":"","footnote":"","page_name":" 523 ","page_number":577},
  {"content":"\r\n\r\nخبر مقتل زكريّا عليه السّلام\r\nپس چون مريم برفت از بيت المقدّس ، و ايشان آگاه شدند كه عيسى را بردند ، بنى اسرائيل گرد آمدند و زكريّا را گفتند : تو پيغامبر بودى و كافر شدى و با مريم زنا كردى تا او را كودك آمد ، اكنون بترسيدى كه وى مقرّ آيد او را به شام و مصر فرستادى ، و خواستند كه او را بكشند . پس ملك هردوس را آگاه كردند و گفتند : اين را ببايد كشتن . و ملك مر عيسى را همى طلب كرد كه بكشد . چون بگفتند زكريّا او را بجهانيد . بفرمود كه زكريّا را طلب كنيد و بكشيد .\r\nزكريّا از شهر بيرون رفت و روى سوى شام نهاد كه از پس مريم بشود ، و خلق از پس وى سر بيرون نهادند . و به در شهر درختى بود بزرگ ، ميان آن درخت تهى بود .\r\nزكريّا بدان ميان درخت اندر شد . ايشان بر پى او همى آمدند . چون آنجا رسيدند گفتند : ندانيم اكنون كه كجا شد ! پس [ b 97 
  ] گفتند : به درخت اندر چگونه تواند شدن .\r\nندانستند كه ميان درخت تهى است . خواستند از آنجا باز گردند ، ابليس خويشتن را آشكار كرد گفت : اين درخت را ببريد . اگر به ميان اين درخت اندر شده است پديد آيد ، و اگر نيست شما را زيان ندارد . همه گفتند : راست گويد . پس ارّه بياوردند و درخت را ببريدند تا خونش بدويد ، آنگاه بدانستند .\r\nمحمّد بن جرير گويد : خداى عزّ و جلّ درخت را بفرمود تا به دو نيم شد و زكريّا اندر آن ميان شد ، و ابليس ريشهء رداى زكريّا بگرفت تا بيرون بماند . و چون ايشان\r\n","description":"","footnote":"","page_name":" 524 ","page_number":578},
  {"content":"\r\nبيامدند ، ريشهء ردا بديدند بشناختند . و اين نادرست است كه آن خدايى كه درخت را باز توانست كردن و زكريّا با جامه آنجا اندر نهان توانست كردن ، اگر بخواستى ريشه نيز پنهان كردى . پس چون زكريّا را بكشتند ، پسرش يحيى پنهان بود ، تا آن ملك هردوس بمرد . پس بيرون آمد و خداى عزّ و جلّ او را پيغمبرى داد و او پيام خلق بگزارد از پس آن كه يحيى را سى سال تمام شده بود . بنى اسرائيل او را به پيغمبرى بپذيرفتند ، و او را از آسمان كتاب نيامد و شريعى نو نيامد الَّا هم شريعت تورات ، و خلق را به عيسى همى خبر داد كه عيسى بيايد و آيتها و علامتها آرد و از آسمان كتاب آرد و بجز تورات شريعت آرد . چون عيسى باز آمد ، نخستين كسى كه به عيسى بگرويد و او را راستگوى كرد ، يحيى بود ، چنان كه خداى عزّ و جلّ گفت :\r\n* ( مُصَدِّقاً بِكَلِمَةٍ من الله 3 : 39 ) * . يعنى به عيسى .\r\n","description":"","footnote":"","page_name":" 525 ","page_number":579},
  {"content":"\r\n\r\nخبر آمدن عيسى باز به بيت المقدّس و دعوت پيغمبرى كردن\r\nچون خداى عزّ و جلّ عيسى را باز به بيت المقدّس فرستاد ، سوى بنى اسرائيل باز آمد با مريم ، او را پيغمبرى داد و انجيل داد . عيسى بيامد و اندر مزگت بيت المقدّس خلق را به خداى خواند و انجيل بر ايشان خواند . نخست يحيى بن زكريّا بگرويد و ديگر بنى اسرائيل بگرويدند . و خداى از عيسى حكايت كرد كه وى بنى اسرائيل را چه گفت ، ايدون گفت : * ( أَنِّي قَدْ جِئْتُكُمْ بِآيَةٍ من رَبِّكُمْ 3 : 49 ) * . من پيغمبرم و شما را آيت آوردم از خداى عزّ و جلّ . گفتند : چه آيت آوردى ؟ گفت : * ( أَنِّي أَخْلُقُ لَكُمْ من الطِّينِ كَهَيْئَةِ الطَّيْرِ فَأَنْفُخُ فِيه فَيَكُونُ طَيْراً بِإِذْنِ الله 3 : 49 ) * . من از گل به صورت مرغى بكنم ، پس به دو اندر دمم و وى بپرد به فرمان خداى عزّ و جلّ . گفتند : بكن .\r\nوى يكى حيوان كرد ، اين مرغ كه به شب پرد و به تازى خفّاش گويند ، و اين چيزى است كه اندر جهان نبود و صورت وى از گل بكرد و اندر وى دميد و وى بپريد و به هوا اندر شد . و آن مرغى است از همه مرغان عجبتر ، زيرا كه مرغان بپرند اندر هوا ، و او را پر نيست و بر تن وى هيچ موى نيست ، همه گوشت است و استخوان ، و همى پرد به هوا اندر . ايشان گفتند : نيز آيتى دارى ؟ گفتا : * ( وَأُبْرِئُ الأَكْمَه وَالأَبْرَصَ 3 : 49 ) * . و اين آن باشد كه از مادر نابينا زايد ، و اعمى آن بود كه بينا بود پس نابينا شود . و اگر عيسى اعمى را بينا گردانيدى ، بس عجب نبودى كه اين عمل پجشكان نيز كنند ، و آن نه عمل پيغمبران بود . و ابرص همچنين است زيرا علَّت برص چيزى\r\n","description":"","footnote":"","page_name":" 526 ","page_number":580},
  {"content":"\r\nاست كه پجشكان همه مقرّند كه علاج نپذيرد ، نه برص و نه جذام ، و علاج و درست كردن آن علامت پيغمبرى است زيرا كه هر چه خلق از وى عاجز شوند ، هر كه آن بكند معجزه بود ، و معجزات علامت پيغمبرى بود .\r\nپس گفتند : چون اين علامت دارى ديگر چه آيت دارى ؟ گفت : علامت بزرگتر آن است كه : * ( أُحْيِ الْمَوْتى بِإِذْنِ الله 3 : 49 ) * . مرده را زنده كنم به فرمان خداى ، اگر خواهيد تا زنده كنم . ايشان بنگريستند كسى كه وى ديرتر مرده بود كيست . هيچ كس نيافتند ديرتر مرده از نوح و از فرزندان وى ، و به بيت المقدّس اندر به ميان آن كوهها يكى وادى است ، ايشان به اخبار ايدون گفتند كه سام بن نوح بدان وادى اندر است . و سام بن نوح پدر بنى اسرائيل بود زيرا كه بنى اسرائيل فرزندان يعقوباند و يعقوب پسر اسحق بن ابراهيم ، و ابراهيم از فرزندان سام بن نوح بود . [ گفتند 
  ] سام بن نوح را گور اندر آن وادى است ، وى پدر ما است ، او را زنده كن .\r\nعيسى بر گوشهء آن وادى بيستاد همه بنى اسرائيل بر گرد آن وادى بيستادند ، و عيسى آواز كرد و گفت : يا سام بن نوح ! قُم بِاذْنِ الله . آنجا كه گور وى بود زمين بجنبيد و بشكافت و سام بن نوح سر بر كرد و بنشست و خاك از سر و رويش همى ريخت ، و ريشش سپيد بود ، و پيش از ابراهيم كس را ريش سپيد نشده بود .\r\nبنى اسرائيل گفتند : يا عيسى ! اين نه سام است كه اين را ريش سپيد است . عيسى او را پرسيد كه تو كيستى ؟ گفت : من سام بن نوح . گفت : من كيستم ؟ گفت : عيسى بن مريم پيغمبر خداى . گفتا : چرا ريش تو سپيد است كه به وقت تو كس را ريش سپيد نبود و همه خلق سياه موى بودند . گفتا : من نيز سياه موى بودم و ليكن چون آواز تو شنيدم ، پنداشتم كه آواز اسرافيل است و روز رستخيز آمد ، از بيم رستاخيز مويم سپيد شد . گفتا : يا سام ! خواهى كه [ a 98 
  ] تا خداى عزّ و جلّ را دعا كنم تا تو با ما زندگانى كنى ؟ گفتا : يا پيغامبر خداى ! اگر چه دير زيم هم ببايد مرد ، و مرا تلخى مرگ هنوز به گلو اندر است . نتوانم ديگر باره مرگ چشيدن . خداى را دعا كن تا مرا باز به زمين برد همچنان كه بودم .\r\nعيسى دعا كرد و سام به گور اندر بيفتاد و زمين بر وى راست شد . و جهودان اين\r\n","description":"","footnote":"","page_name":" 527 ","page_number":581},
  {"content":"\r\nحديث را منكر نيستند ، نتوانند گفتن زنده نشد ، و ليكن گويند زنده شد و يك ساعت به گور اندر نشست تا همه خلق او را بديدند ، پس بيفتاد به گور اندر و هيچ سخن نگفت .\r\nو ديگر آيت عيسى آن بود كه گفت : * ( وَأُنَبِّئُكُمْ بِما تَأْكُلُونَ وَما تَدَّخِرُونَ في بُيُوتِكُمْ 3 : 49 ) * . هر چه به شب بخوريد از طعام بگويم كه چه خورديد و چه مانديد اندر خانه ها ، و هر كسى را بگفتى تو چند طعام خوردى و چند مانده است . * ( إِنَّ في ذلِكَ لآيَةً لَكُمْ إِنْ كُنْتُمْ مُؤْمِنِينَ 2 : 248 ) * . عيسى گفتا : اندر اين شما را آيتها است اگر بگرويد . پس گفتا : * ( وَمُصَدِّقاً لِما بَيْنَ يَدَيَّ من التَّوْراةِ 3 : 50 ) * . و تورات بخوانم . * ( وَلأُحِلَّ لَكُمْ بَعْضَ الَّذِي حُرِّمَ عَلَيْكُمْ 3 : 50 ) * . و آن سخنها كه اندر تورات است بر شما كم كنم و آسان كنم ، و بعضى از آن كه حرام است بر شما حلال كنم ، و از آن كه حرام بود و عيسى حلال كرد يكى پيه گوسپند است كه پيه حرام بود مگر گوشت ، و آن پيه كه اندر شكم بود بر ايشان حرام بود ، و آن سخت دشوار بود مر ايشان را جدا كردن . و امروز به شريعت جهودان همچنين است ، چنان كه خداى گفت : * ( وَعَلَى الَّذِينَ هادُوا حَرَّمْنا كُلَّ ذِي ظُفُرٍ وَمن الْبَقَرِ وَالْغَنَمِ حَرَّمْنا عَلَيْهِمْ شُحُومَهُما إِلَّا ما حَمَلَتْ ظُهُورُهُما أَوِ الْحَوايا أَوْ مَا اخْتَلَطَ بِعَظْمٍ 6 : 146 ) * . يا آن چربش كه از گوشت بود و آن چربش كه از مغز استخوان بود . چون شريعت انجيل بيامد آن همه حلال شد . * ( وَلأُحِلَّ لَكُمْ بَعْضَ الَّذِي حُرِّمَ عَلَيْكُمْ 3 : 50 ) * . من بدان آمدم تا شما را حلال كنم بعضى از آن چيزها كه اندر تورات حرام بود . پس يكى از آن بعض اين شحم بود حلال كرد .\r\nپس چون پيغمبر ما بيامد همچنان حلال كرد كه اندر شريعت انجيل بود . و ديگر آن بعض كه اندر تورات حرام بود و به انجيل حلال كرد ، ماهى گرفتن روز شنبه و كار كردن بر جهودان روز شنبه ، چون عيسى بيامد اندر شريعت انجيل حلال كرد . پس گفت : اين شريعتها پيدا كردم . * ( فَاتَّقُوا الله وَأَطِيعُونِ 3 : 50 ) * . اين همه آيتها بديدند و اين شريعتها بشنيدند و كافر شد و گفتند : اين همه جادويى است . * ( وَإِذْ قال عِيسَى ابْنُ مَرْيَمَ يا بَنِي إِسْرائِيلَ إِنِّي رَسُولُ الله إِلَيْكُمْ مُصَدِّقاً لِما بَيْنَ يَدَيَّ من التَّوْراةِ وَمُبَشِّراً بِرَسُولٍ يَأْتِي من بَعْدِي اسْمُه أَحْمَدُ فَلَمَّا جاءَهُمْ بِالْبَيِّناتِ قالُوا هذا سِحْرٌ مُبِينٌ 61 : 6 ) * .\r\n","description":"","footnote":"","page_name":" 528 ","page_number":582},
  {"content":"\r\nعبد الله عباس رضى الله عنه گفت : هيچ پيغمبرى را پيغمبرى تمام نشد از وقت آدم تا وقت عيسى ، تا قوم خويش را به محمّد نخواند و بر ايشان بشارت نداد و بر ايشان عهد نگرفت كه اگر محمّد به ايّام شما بيرون آيد به وى بگرويد ، عيسى قوم خويش را همچنين گفت . خداى عزّ و جلّ گفت : * ( فَلَمَّا جاءَهُمْ بِالْبَيِّناتِ قالُوا هذا سِحْرٌ مُبِينٌ 61 : 6 ) * . و به وى نگرويدند . * ( وَإِذْ كَفَفْتُ بَنِي إِسْرائِيلَ عَنْكَ إِذْ جِئْتَهُمْ بِالْبَيِّناتِ فَقالَ الَّذِينَ كَفَرُوا مِنْهُمْ إِنْ هذا إِلَّا سِحْرٌ مُبِينٌ 5 : 110 ) * . و به اخبار اندر چنان است كه عيسى دو سال به ميان خلق بود و پيغام همى گزارد و عجايبها و حكمتها و آيتها نمود ، و به مذهب او سيّاحى بود كه هرگز دو شب به يك جا نبودى و كس او را خانه نديد و مقام نديد .\r\nچون پيغام خداى به اهل بيت المقدّس بگزارد و كس نگرويد و همه كافر شدند و عيسى كفر ايشان بديد ، از ميان ايشان بيرون رفت شهر به شهر ، به شام و مصر و يمن تا حدّ مغرب هيچ شهر نماند كه وى بدانجا نرسيد و خلق را به خداى نخواند . و با وى هيچ كس نبود . و از اوّل كه از بيت المقدّس بيرون شد ، دوازده تن بودند گازران و گازر به تازى قصّار خوانند و حوارى خوانند ، لانّه يحور الثّياب ، يعنى يبيضها .\r\nو آن روز كه عيسى دانست كه اهل بيت مقدّس كافر شدند به دو با چندان عجايب و آيت كه بديدند ، و ملك هردوس كافر شد همچنان كه بنى اسرائيل ، از بيت المقدّس بيرون آمد و روى بنهاد كه بر روى زمين همى رود تا مگر كسى را يابد كه او را بپذيرد و مصدّق دارد . * ( فَلَمَّا أَحَسَّ عِيسى مِنْهُمُ الْكُفْرَ قال من أَنْصارِي إِلَى الله 3 : 52 ) * . چون بيرون آمد گفت : كيست كه با من روى به خدا نهد و دست از اين جهان باز دارد ؟ * ( قال الْحَوارِيُّونَ نَحْنُ أَنْصارُ الله 3 : 52 ) * . آن گازران دوازده تن گفتند : ما روى به خدا نهيم . * ( آمَنَّا بِاللَّه وَاشْهَدْ بِأَنَّا مُسْلِمُونَ 3 : 52 ) * . گفتند آن حواريّين كه ما به خداى مؤمن شديم و تو كه عيسىاى گواه باش كه ما مسلمان شديم . * ( رَبَّنا آمَنَّا بِما أَنْزَلْتَ وَاتَّبَعْنَا الرَّسُولَ 3 : 53 ) * يعنى عيسى . * ( فَاكْتُبْنا مَعَ الشَّاهِدِينَ 3 : 53 ) * . يا ربّ ! ما به تو و بدان كتابها كه از آسمان فرستادى و به انجيل گرويديم و عيسى را متابع شديم ، ما را از گواهان بنويس . كه به ايمان گواهى دادند .\r\n","description":"","footnote":"","page_name":" 529 ","page_number":583},
  {"content":"\r\nپس از گازرى دست باز داشتند و با عيسى برفتند . و از پس آن از هر شهرى گروهى مسلمان شدند و گروهى كافر ، و آن مسلمانان با عيسى برفتند ، و ليكن فضل و سبق مر حواريّين را بود . خداى عزّ و جلّ به قرآن اندر از ايشان آزادى كرد پيش از اين امّت و گفت : * ( يا أَيُّهَا الَّذِينَ [ b 98 
  ] آمَنُوا كُونُوا أَنْصارَ الله 61 : 14 ) * . يا مؤمنان خداى را نصرت كنيد ، يعنى متابع شويد محمّد را و دين خداى را نصرت كنيد . * ( كَما قال عِيسَى ابْنُ مَرْيَمَ لِلْحَوارِيِّينَ من أَنْصارِي إِلَى الله قال الْحَوارِيُّونَ نَحْنُ أَنْصارُ الله 61 : 14 ) * . همچنان كه عيسى گفت مر حواريّين را كه مرا نصرت كنيد از بهر خداى را ، حواريّين گفتند : ما نصرت كنيم . و ايشان كمتر از شما بودند . پس خداى عزّ و جلّ گفت : * ( فَآمَنَتْ طائِفَةٌ من بَنِي إِسْرائِيلَ وَكَفَرَتْ طائِفَةٌ 61 : 14 ) * . گفتا : از پس حواريّين گروهى مسلمان شدند و ليكن فضل دوستى بيشتر حواريّين را بود .\r\nو محمّد بن جرير از اين همه هيچ نگفته است و من اين از تفسير گفتم ، و نيز از اخبار عيسى يك چيز بخواهم گفتن هر چند پسر جرير نگفته است خداى تعالى اندر كتاب خويش گفت ، و اين حديث مايده است كه عيسى را فرود آمد از آسمان ، و حديثى مشهور است اندر قرآن و هم اندر اخبار و معروف نزد مردمان و با عجايب بسيار ، و نه از آن است كه اين چنين سخن ناشنيده آيد .\r\n","description":"","footnote":"","page_name":" 530 ","page_number":584},
  {"content":"\r\n\r\nحديث مايده كه از آسمان به عيسى آمد\r\nخداى عزّ و جلّ گفت : * ( إِذْ قال الْحَوارِيُّونَ يا عِيسَى ابْنَ مَرْيَمَ هَلْ يَسْتَطِيعُ رَبُّكَ أَنْ يُنَزِّلَ عَلَيْنا مائِدَةً من السَّماءِ 5 : 112 ) * . و عيسى هر كجا رفتى اندر جهان حواريّين همى رفتندى . از هر شهرى گروهى بسيار به دو گرويده بودند و گروهى با وى همى رفتند تا عجايب وى ببينند ، و سوى مغرب همى شدند . به زمينى رسيدند از مصر از آن سوى ، نام وى اندلس ، و خلق طعام نيافتند و گرسنه شدند . سوى حواريّين گرد آمدند و گفتند مر عيسى را بگوييد تا ما را از آسمان طعام خواهد تا بخوريم و سير شويم و هم آيتى بود ما را ، حواريّين مر عيسى را بگفتند ، او گفت :\r\n* ( اتَّقُوا الله إِنْ كُنْتُمْ مُؤْمِنِينَ . قالُوا نُرِيدُ أَنْ نَأْكُلَ مِنْها وَتَطْمَئِنَّ قُلُوبُنا 5 : 112 - 113 ) * . عيسى گفت :\r\nبترسيد از خداى اگر شما از مؤمنانايد . ايشان گفتند : تا از آن طعام بخوريم و دلمان بيارامد ، هر چند دانيم كه تو پيغمبرى . دلهاى ما بيستد كه ما را از اين مقدار نزد خداى هست كه از بهر ما طعام از آسمان فرستد . * ( وَنَعْلَمَ أَنْ قَدْ صَدَقْتَنا وَنَكُونَ عَلَيْها من الشَّاهِدِينَ 5 : 113 ) * . و بدانيم راست گفتن تو ، و ما گواهى دهيم بدين در پيش مردمان ديگر .\r\nعيسى خداى را دعا كرد و گفت : * ( اللَّهُمَّ رَبَّنا أَنْزِلْ عَلَيْنا مائِدَةً من السَّماءِ 5 : 114 ) * . اى خداى ! ما را از آسمان مائده فرست . و مايده طعام بود آراسته مر خوردن را يا بر خوان يا بر سفره يا دستار ، هر چيزى كه بر وى نان نهند و بخورند آن را مايده خوانند .\r\n","description":"","footnote":"","page_name":" 531 ","page_number":585},
  {"content":"\r\n* ( تَكُونُ لَنا عِيداً لأَوَّلِنا وَآخِرِنا 5 : 114 ) * . يعنى سرورا ، شادى بود ما را اندر وى . مفسّران ايدون گفتند : لَاوَّلِنا ما فِى زَمانِنا وَآخِرنا لِما بَعدِنا من اهْلِ مِلَّتِنا . * ( وَآيَةً مِنْكَ 5 : 114 ) * . و علامتى بود مر خلق را از نبوّت من در راست گفتن من . * ( وَارْزُقْنا وَأَنْتَ خَيْرُ الرَّازِقِينَ 5 : 114 ) * . و ما را روزى ده كه از همه روزىدهان تويى بهتر . * ( قال الله إِنِّي مُنَزِّلُها عَلَيْكُمْ فَمَنْ يَكْفُرْ بَعْدُ مِنْكُمْ فَإِنِّي أُعَذِّبُه عَذاباً لا أُعَذِّبُه أَحَداً من الْعالَمِينَ 5 : 115 ) * . خداى گفت : من اين بفرستم بر شما هر آن كه از آن بخورد و كافر شود ، او را عذابى كنم كه هرگز كس را چنان عذاب نكرده‌ام . عيسى ايشان را بگفت و با ايشان اين عهد بكرد .\r\nو روزى ديگر همه خلق گرد آمدند و عيسى دعا كرد و خلق روى سوى آسمان نهادند . از هوا اندر سفره‌اى همى آمد پرّان تا پيش عيسى و حواريّين فرود آمد و دستارى بر وى . عيسى دست فراز كرد و آن دستار برگرفت . بر وى دوازده نان بود سپيد به عدد حواريّين ، و ماهىاى بزرگ بريان كرده و بر آن جاى نهاده و نمك سپيد و تره .\r\nو عبد الله بن عبّاس روايت كند ، گفت : هر چه اندر جهان تره است همه بر آن جاى بود مگر گندنا و سير . و پس خلق بنشستند و همه تمام و سير بخوردند ، و هر كه لقمه‌اى از آن نان همى شكست يا از آن ماهى از آن تره ، به جاى آن همچند آن پيدا آمد . و آن روز همى خوردند . چون آفتاب فرو شد ، سفره همچنان به آسمان باز شد ، و آن روز يكشنبه بود . پس ديگر روز وقت چاشتگاه همچنان فرود آمد و همه خلق از آن بخوردند و شبانگاه باز شد ، و سديگر همچنان . پس نيز باز نيامد .\r\nمنافقان بودند آنجا كه از آن خورده بودند ، گفتند : اين جادويى بود و جادويى سه روز بيش ندارد . پس چون بخفتند ، آن كسها كه چنين گفته بودند ، ديگر روز برخاستند ، همه خوك گشته بودند و خداى تعالى صورتهاى ايشان مسخ كرده بود .\r\nو به خبرهاى ديگر آمده است كه اين مايده از آسمان نيامد و ليكن عيسى مر حواريّين را گفت : با شما چيزى از طعام هست ؟ يكى از حواريّين برخاست ، نام وى شمعون ، و دو ماهى آورد بريان كرده و پنج گرده نان . عيسى آن را خرد كرد لقمه لقمه ، و دعا كرد و خداى تعالى در آن بركت كرد تا چندان هزار خلق كه با عيسى\r\n","description":"","footnote":"","page_name":" 532 ","page_number":586},
  {"content":"\r\nبودند از آن بخوردند و سير شدند ، و هر كسى سه روزه طعام برداشتند ، و شمعون را همان دو ماهى و پنج گرده بماند كه از آن كم نشده بود .\r\nپس گروهى بدان كافر شدند و خداى عزّ و جلّ ايشان را خوك گردانيد و سه روزه بر آن صورت خوكان بماندند . پس همه بمردند ، ازيرا كه مسخ عقوبت بود از خداى ، آن را كه مسخ [ a 99 
  ] كرده بود نزيد و او را نسل نبود . و گروهى از متكلَّمان اين را منكراند كه مايده نيامد و حواريين نخواستند ، عيسى را دعا كرد ، خداى تعالى شرط كرد كه اگر كافر شويد شما را عذابى كنم سخت . چون اين شرط بشنيدند خاموش شدند و ديگر نگفتند .\r\n","description":"","footnote":"","page_name":" 533 ","page_number":587},
  {"content":"\r\n\r\nحديث طايفه‌اى كه حقّ تعالى ايشان را مسخ كرد به كپى و بوزنه\r\nخداى عزّ و جلّ دو گروه را مسخ كرد از بنى اسرائيل : يكى اصحاب المائدة را خوك گردانيد ، و ديگر گروه پيش از قوم داود بودند اندر دهى كه روز شنبه ماهى گرفتند و [ حقّ 
  ] شنبه را نگاه نداشتند و چون خداى عزّ و جلّ ايشان را مسخ كرد ، كپى و بوزنه گردانيد و قصّهء ايشان ياد كرد : * ( وَسْئَلْهُمْ عَنِ الْقَرْيَةِ الَّتِي كانَتْ حاضِرَةَ الْبَحْرِ 7 : 163 ) * .\r\nو گويند كه آن دهى بود بر لب دريا ميان مدينه و ميان شام ، نام آن ابلَّه . * ( إِذْ يَعْدُونَ في السَّبْتِ 7 : 163 ) * . ايشان حكم شنبه دست باز داشتند . گروهى گفتند : اين به عهد داود بود و از آن سليمان ، و خداى عزّ و جلّ فرموده بود به تورات اندر كه روز شنبه ماهى مگيريد . و خداى عزّ و جلّ ماهيان دريا را الهام داده بود و روز شنبه ايمن كرده از مضرّت خلق . چون روز شنبه ببودى ، ماهيان بر لب دريا افتادندى به شادى هوا كه بر ايشان بزد هم بدان لب دريا ، و چون شنبه بشدى به قعر دريا باز آمدندى ، و بجز روز شنبه كس ايشان نديدى ، چنان كه امروز به زمين مكّه و حرم اندر آيند ايمن شوند و با خلق آميخته شوند آهوان و ددگان ، و چون از حرم بيرون شوند ، كس ايشان را نبيند .\r\nو اندر اين آيت است تا همه خلق بدانند كه آن وحوش را خداى الهام داد و از خلق ايمن كرد اندر حرم ، و جز خداى كس ايشان را نياموخت تا بدانند كه حدّ حرم\r\n","description":"","footnote":"","page_name":" 534 ","page_number":588},
  {"content":"\r\nاز كجا تا كجا است . چون به حدّ اندر آيند ايمن شوند ، و باز چون از حدّ بيرون شوند بترسند . آن ماهيان نيز همچنين بودند به الهام خداى روز شنبه پديد آمدندى بر لب دريا ، چون شنبه بودى بيامدندى . * ( إِذْ تَأْتِيهِمْ حِيتانُهُمْ يَوْمَ سَبْتِهِمْ شُرَّعاً 7 : 163 ) * . پس ايشان حيلت كردند ، هم پهلوى دريا حوضى كردند بزرگ ، و از آن خويش اندر افگندند و به ميان دريا گذر كردند . چون روز شنبه ماهيان بر لب دريا آمدند ، از دريا به حوض راه ديدند و آب خوش ديدند . خويشتن را از دريا بدان حوض خوش آب افگندندى تا حوض پر شدى . و ماهى از آب طلخ و شور چون آب خوش يابد ، خويشتن را اندر افگند . پس چون حوض پر شدى آن راه كه ميان دريا و حوض بودى ببستندى .\r\nچون ماهى آهنگ دريا كردى راه نيافتى ، اندر حوض بماندى . روز يكشنبه بيامدندى و ماهى را از حوض بگرفتندى ، تأويل كردندى كه ماهى را روز يكشنبه همى گيريم .\r\nو به شام ميان خلق اندر پيغامبر نبود و ملك شام رحبعم بن سليمان بود و مردمان علما بودند اندر آن ده ، و همى دانستند كه اين حيلت خطاست و اين ماهى روز شنبه گرفته همى آيد . و آن علما مر ايشان را پند دادند و مردمان ايشان را گفتندى : * ( لِمَ تَعِظُونَ قَوْماً الله مُهْلِكُهُمْ 7 : 164 ) * . گفتند : چرا پند دهيد مردمانى را كه خداى ايشان را به گناهان هلاك خواهد كردن به مرگ يا به عذاب كردن . علما گفتند :\r\n* ( مَعْذِرَةً إِلى رَبِّكُمْ 7 : 164 ) * . ما از بهر عذر خويش گوييم كه هر كجا عالم بود و كسى معصيت كند يا منكرى كند ، بر آن عالم واجب است آن منكر را نهى كردن ، و آن كس را كه آن افعال بد كند پند دادن واجب است ، و اين شريعت نيز اندر دين ما واجب است .\r\nخداى عزّ و جلّ چنين مىفرمايد : * ( وَالْمُؤْمِنُونَ وَالْمُؤْمِناتُ بَعْضُهُمْ أَوْلِياءُ بَعْضٍ 9 : 71 ) * . و از پس نماز و روزه فاضلتر از آن نيست كه امر معروف و نهى منكر ، و حكما را اندر اين سخن بسيار است كه امر معروف و نهى منكر چگونه بود .\r\nايدون گفتند كه مردمان اندر اين جهان سه گروه‌اند : يكى سلطان است و ديگر علما و سديگر مردمان عامّه [ و 
  ] رعيّت . و بر هر سه گروه امر معروف و نهى منكر واجب است ، سه گونه : امّا بر سلطان واجب است كه از منكرات نهى كند به گفتار يا به\r\n","description":"","footnote":"","page_name":" 535 ","page_number":589},
  {"content":"\r\nكردار ، گفتار بفرمايد و هر كه نكند او را به زخم و به ادب فعل نهى كند و به حبس ، از آن حدودها كه خداى نهاده است ، و بر علما واجب است كه از منكر نهى كنند [ اندر سر و به زبان 
  ] كه ايشان به فعل نتوانند كردن چون سلطان ، به زفان پند بايد دادن ، [ و بر عامه و رعيت 
  ] و ليكن واجب است كه به دل ناپسند كنند و خداى عزّ و جلّ بر ايشان بيش از اين ننهاده است . پس آن علما گفتند : * ( مَعْذِرَةً إِلى رَبِّكُمْ وَلَعَلَّهُمْ يَتَّقُونَ 7 : 164 ) * . گفتند : ما پند دهيم تا خداى عزّ و جلّ عذر ما بپذيرد و مگر ايشان نيز از خداى بترسند و باز گردند . پس يك سال هم اندر اين بودند . * ( فَلَمَّا نَسُوا ما ذُكِّرُوا به 6 : 44 ) * .\r\nيعنى فلمّا تركوا ما وعظوا به .\r\nچون پند علما دست باز داشتند و يك سال ببود ، و نيز گفتند دو سال . * ( أَنْجَيْنَا الَّذِينَ يَنْهَوْنَ عَنِ السُّوءِ 7 : 165 ) * . علما را خداى برهانيد . * ( وَأَخَذْنَا الَّذِينَ ظَلَمُوا بِعَذابٍ بَئِيسٍ 7 : 165 ) * . يعنى شديد . و آن ستمكاران را بگرفتم به عذابى سخت . * ( قُلْنا لَهُمْ كُونُوا قِرَدَةً خاسِئِينَ 7 : 166 ) * . يعنى صاغرين ، و قال بعضهم ساكتين . اخسَئوا فيها يعنى اسكتوا . پس خداى عزّ و جلّ [ b 99 
  ] آن قوم را كه بىفرمانى كردند از پس دو سال ، ايشان را كپى و بوزينه گردانيد و هفت روز بزيستند و بمردند . اكنون به اخبار اين كتاب باز شويم كه خداى عزّ و جلّ عيسى را چگونه به آسمان برد .\r\n","description":"","footnote":"","page_name":" 536 ","page_number":590},
  {"content":"\r\n\r\nخبر آن كه خداى عزّ و جلّ عيسى را چگونه بر آسمان برد عليه السّلام\r\nو گويند كه عيسى سه سال اندر ميان خلق بود ، و به كتب انبيا اندر است بيرون از اين كتاب كه دو سال بود . پس آخر عمرش بود باز بيت المقدّس آمد از پس حديث مايده . جهودان بنى اسرائيل بر وى گرد آمدند و تدبير كشتن او كردند و آن هردوس الاصغر را با خود يار كردند ، و وى بر مذهب يونانيان بود ، او را گفتند : اين جادو است و خلق را همى تباه كند . ملك گفت : او را بكشيد . و او را طلب كردند . وى پنهان شد به خانه‌اى اندر ، و يك شب بدان خانه اندر بود با حواريّين ، ايشان را گفت :\r\nمرا به دعا يارى كنيد امشب . ايشان آن شب همه بخفتند ، عيسى گفت : نگفتم مرا به دعا يارى كنيد ؟ ايشان گفتند : ما را هرگز چنين خواب نگرفت كه امشب .\r\nعيسى گفت : شما مرا بسپاريد و هم از شما باشد كه مرا ارزان بفروشد . چون ديگر روز بود ، يكى از آن حواريان ، شمعون خواندندى ، بيرون شد . جهودان او را بگرفتند و گفتند : اين يار عيسى است ، ما را راه نماى كه وى كجا است و گر نه ترا بكشيم .\r\nشمعون گفت : من از عيسى بيزارم و من با وى ننشينم ، و از وى بيزار شد و كافر گشت . و از حواريان يكى ديگر بيرون آمد ، او را گفتند : عيسى كجا است ؟ گفت : اگر مرا هديه دهيد بگويم . ايشان او را سى درم دادند ، و او عيسى را به سى درم بفروخت و بنى اسرائيل را بياورد تا بدان خانه كه عيسى آنجا بود ، و او را بگرفتند و حواريّين همه بجستند ، و عيسى را از گردن تا پاى همه به سلسله ها ببستند و او را گفتند : تو\r\n","description":"","footnote":"","page_name":" 537 ","page_number":591},
  {"content":"\r\nمردمان را جادو كردى و گفتى مرده زنده كنم ، چرا اكنون خويشتن را از دست ما نرهانى و اين بند و رسن از خويشتن نگشايى ؟ او را ببردند و دارى زده بودند كه او را بر آن دار كنند و جهودان بسيار بر وى گرد آمدند .\r\nو ايشان را مهترى بود نام وى ايشوع . چون عيسى را بگشادند و خواستند بر آن دار كنند ، خداى عزّ و جلّ عيسى را از ميان ايشان ناپديد كرد و شبه وى و صورت وى بر آن ايشوع افگند . چون عيسى ناپديد شد ، ايشان متحيّر بماندند و گفتند :\r\nجادويى كرد و خويشتن را از ميان ما ناپديد كرد . يك زمان تأخير كردند و گفتند :\r\nصبر كنيد كه جادويى يك زمان بر دارد . چون نگاه كردند ايشوع را ، مهتر خويش ، بديدند كه عيسى را مانست . او را بگرفتند . گفت : من ايشوعم . گفتند : دروغ مىگويى كه تو عيسىاى و به جادويى خويشتن را از ما پنهان كردى . اكنون جادويى گذشت و پيدا آمدى . هر چند گفت سود نداشت . او را بكشيدند و بر دار كردند ، و عيسى را خداى عزّ و جلّ بر آسمان برد ، چنان كه گفت : * ( وَما قَتَلُوه وَما صَلَبُوه وَلكِنْ شُبِّه لَهُمْ 4 : 157 ) * . گفت : او را نكشتند و بر دار نكردند و ليكن كسى ديگر را كه مانندهء او بود بكشتند و بر دار كردند . * ( وَإِنَّ الَّذِينَ اخْتَلَفُوا فِيه لَفِي شَكٍّ مِنْه 4 : 157 ) * . و آن جهودان كه گويند ما او را بكشتيم ، هنوز به شكّ اندراند ، تا امروز بيقين ندانند كه او را كشتند يا جز او را . * ( ما لَهُمْ به من عِلْمٍ إِلَّا اتِّباعَ الظَّنِّ 4 : 157 ) * . به ظنّ همى گويند نه بيقين . خداى گفت : * ( وَما قَتَلُوه يَقِيناً . بَلْ رَفَعَه الله إِلَيْه 4 : 157 - 158 ) * .\r\nپس آن ايشوع هفت شبانروز بر دار بماند و هر شبى مريم مادر عيسى بيامدى به زير دار اندر و تا روز همى گريستى و ندانستى كه وى عيسى نيست . چون شب هفتم بود ، خداى عزّ و جلّ عيسى را از آسمان فرو فرستاد سوى مريم ، و آن زن كه عيسى او را درست كرده بود كه با مريم به زير آن دار آمدى هر شب و بگريستى . چون عيسى از آسمان فرود آمد سوى مريم ، تا آن شب مريم او را بديد و بدانست كه او را نكشته‌اند و دلش بياراميد ، و آن شب به خانهء مريم بود و يحيى بن زكريّا را بخواند و حواريّين را طلب كرد . حواريّين دوازده تن بودند ، شمعون خود از وى بيزار شده بود و ديگرى او را به سى درم فروخته بود ، ده تن مانده بودند از حواريّين .\r\n","description":"","footnote":"","page_name":" 538 ","page_number":592},
  {"content":"\r\nعيسى آن شب ايشان را طلب كرد ، هفت تن را بيافت . عيسى مر ايشان را بپرسيد و گفت : يكى از شما مرا فروخت به سى درم و جهودان را بر من دلالت كرد .\r\nآن كس كجاست ؟ گفتند : پشيمان شد و دانست كه گناه كرد و خويشتن را بكشت .\r\nعيسى گفت : اگر توبه كردى خداى را ، خداى توبهء وى بپذيرفتى كه هيچ گناه نيست كه به عفو خداى اندر نگنجد .\r\nپس عيسى وصيّت كرد يحيى را و آن هفت تن از حواريّين كه دين او را نگاه دارند و خلق را از پس وى به خدا خوانند و به دين خوانند ، و هر كسى را به جانبى از جهان بفرستاد كه به هر ناحيتى خلق را به خداى و به شريعت انجيل خوانند . دو تن را به روميّه فرستاد و پادشاهى روم و يونان ، يكى بطرس و يكى بولس ، و تا حدّ مغرب ايشان را داد ، و يكى را به زمين بابل فرستاد و عراق ، نام اوتوماس ، و تا حدّ [ a 100 
  ] مشرق او را داد ، و يكى را به قيروان و افريقيه فرستاد ، نام وى فبس ، و يكى را به دقيانوس فرستاد ، آن شهر اصحاب الكهف ، نام وى بخنّس ، و يكى را به بيت المقدّس فرستاد و بفرمود كه آنجا باشد با يحيى بن زكريّا و خلق را به دين خداى خواند ، نام آن يكى يعقوبس ، و يكى را به زمين حجاز فرستاد ، نام وى تلماس .\r\nچون عيسى يحيى را و حواريّين را خليفت كرد و ايشان را وصيّت كرد ، مريم را بدرود كرد و خداى عزّ و جلّ را دعا كرد تا او را به آسمان برد ، و ترسايان امروز آن شب را بزرگ دارند كه عيسى اندر آن شب از آسمان آمد و باز آسمان شد ، و آن شب را عيد دارند و بويها و كندر و دودها بسيار كنند اندر خانهء خويش و اندر كليساها .\r\nپس چون ديگر روز ببود ، حواريّين به ميان خلق آمدند و بگفتند كه دوش عيسى از آسمان فرود آمد و ما را وصيّت كرد خواندن خلق را به پيغامبرى وى . پس جهودان ايشان را بگرفتند و بزدند و باز داشتند و عذاب همى كردند كه از عيسى بيزار شويد ، و ايشان نشدند . و خبر از شام به ملك الرّوم شد . و به بيت المقدّس هردوس الاصغر ملك بود .\r\nملك الرّوم را خبر شد كه اندر بيت المقدّس مردى بيرون آمد نام وى عيسى ، و خلق را آيتها نمود ، و از مادر آمد بىپدر ، و جهودان از پس آن كه آيتها بديدند ، او را بكشتند و بر دار كردند . اكنون مردمان او را همى عذاب كنند كه از وى بيزار شويد .\r\n","description":"","footnote":"","page_name":" 539 ","page_number":593},
  {"content":"\r\n\r\n[ حديث آمدن ملك روم به بيت المقدّس و كشتن جهودان 
  ]\r\nملك الرّوم با سپاه بسيار به بيت المقدّس آمد و ز جهودان خلقى بكشت و آن حواريّين را از دست ايشان بستد و به دين عيسى بگرويد ، و آن حواريّين كه عيسى او را به زمين روم خليفت كرده بود با خويشتن ببرد ، و ديگر حواريّين را بفرمود كه به جهان بپراگنيد و خلق را به دين عيسى خوانيد چنان كه فرموده است . و اين هردوس ملك نيز دين عيسى بپذيرفت . و از حواريّين آن كه با يحيى بن زكريّا بود و به بيت المقدّس خليفت كرده بود بپذيرفت و سخن ايشان بشنيد ، و خلقى بسيار از بنى اسرائيل به دين عيسى بگرويدند ، و آن روز دين ترسايى اندر شام و زمين روم آشكارا شد .\r\nو آن چوب را كه گفتند عيسى را بر آن دار كرديم ، ملك الرّوم آن را بر گرفت و قبله ساخت ، و آن چليپا است كه ترسا آن دارند ، چون نماز كنند پيش خويش بدارند ، و ترسا آن ايدون دعوى كنند كه عيسى را بر آن دار كردند و از آن چوب خداى او را به آسمان برد ، از بهر آن مر آن چوب را فاضل دارند ، و دروغ گويند كه عيسى را بر دار نكردند كه آن را كه مانندهء او بود بر دار كردند . و خداى عزّ و جلّ عيسى را از زمين بر آسمان برد نه از چوب ، چنان كه گفت : * ( وَما قَتَلُوه وَما صَلَبُوه وَلكِنْ شُبِّه لَهُمْ 4 : 157 ) * .\r\nپس چون دين عيسى آشكارا شد ، ابليس به ميان خلق تخليط كرد و روزى از\r\n","description":"","footnote":"","page_name":" 540 ","page_number":594},
  {"content":"\r\nروزگارهاى عيد خويشتن را آشكارا كرد به بيت المقدّس اندر ، و خلقى بسيار از متابعان عيسى گرد آمده بودند . ابليس با دو ديو ديگر به صورت سه پير به ميان ايشان اندر بنشستند و با ايشان مناظره كردند ، گفتند : ما مردمانيم هر سه پير و از زمين مغرب آمديم و دين شما بشنيديم ، ما را خوش آمد بگرويديم چون مقالت شما بشنيديم . شما چه گوييد كه عيسى چيست ؟\r\nبنى اسرائيل گفتند : عيسى پيغامبر خداى بود و روح الله [ است 
  ] و پسر مريم .\r\nبىپدر آمده است . ابليس گفت : پسر بىپدر نباشد ، چاره نيست از آن كه او را پدرى بود ، و مرا به دل آيد ايدون كه خداى عزّ و جلّ پدر وى است و عيسى پسر خداى است . آن ديگر ديو گفت : اين سخن چيز نيست ، خداى را زن نبود و او را زن به كار نيايد ليكن عيسى خود خداست ، از آسمان به شكم مريم اندر شد و از وى بيرون آمد ، و خلق او را بديدند و قدرت و عجايبهاى وى بديدند ، و به صورت آدمى بيرون آمد از شكم آدمى و به آسمان باز شد ، و خداى قادر است كه هر كجا خواهد شود و هر چه خواهد خلق را بنمايد . سديگر ديو گفت : اين كه شما گفتيد هيچ نيست ، خداى اندر شكم زنى نشود و خويشتن خلق را ننمايد و به فرزند حاجتش نيايد ، و ليكن من ايدون گويم كه مريم را دوست گرفت و عيسى را بيافريد و او را علامت و آيت خويش كرد اندر ميان خلق ، پس او را و مريم را با خويشتن انباز كرد تا هر دو را بزرگى بود و از خداى چيزى كم نشود .\r\nو مردمان آن بشنيدند ، ابليس با آن هر دو ديو پنهان شدند ، و مردمان را اين سخن اندر دل افتاد كه چاره نيست كه عيسى از اين هر سه يكى بود . پس وسوسه اندر دل خلق افگند كه اين هر سه فريشتگان بودند و خداى عزّ و جلّ ايشان را بفرستاد تا اصل دين شما را بياموزند . پس بر اين سه گروه شدند و هر يكى مقالتى از اين برگرفتند ، و از آن روز باز اين سه مقالت اندر ميان ترسايان مانده است ، همه بر اين سه مقالتاند و همه به عيسى و به خداى كافر شدند و عيسى را ندانند بحقيقت .\r\nو پسر جرير گويد اين حديث سه ديو به روزگار عيسى بود و به خبر ديگر است كه از پس عيسى بود . [ b 100 
  ]\r\n","description":"","footnote":"","page_name":" 541 ","page_number":595},
  {"content":"\r\n\r\nخبر مقتل يحيى بن زكريّا عليه السّلام\r\nپس چون عيسى به آسمان باز شد و حواريّين دين عيسى آشكارا كردند ، و هر كسى بدان شهر كه فرموده بود برفت ، و يحيى با يعقوبس اندر زمين بيت المقدّس بماند و ملك هردوس او را نيكو داشت ، و مريم از پس عيسى به شش سال بمرد ، يحيى بماند ، و ملك هردوس هر چه كردى بىفرمان يحيى نكردى . و اين ملك را دختر برادرى بود نام او هروديا ، و به خبرى نيز گفتند كه دختر زن ملك بود [ نامش سلومه 
  ] . ملك اين دختر را دوست داشت و خواست كه او را به زنى كند ، يحيى را پرسيد ، گفت : شايد او را به زنى كردن ؟ زيرا كه اندر شريعت تورات و انجيل همچنين است كه دختر برادر و دختر زن را نشايد به زنى كردن ، و ملك آن زن را آرزو همى كرد ، و يحيى او را نهى همى كرد .\r\nآن دختر و مادرش بر يحيى كينه گرفتند . و هر روزى سوى ملك اين دختر را يك حاجت روا بود . يك روز مادر ، دختر را بياموخت كه اگر ملك امروز گويد حاجت خواه ، تو بگوى سر يحيى خواهم . اين دختر بيامد و بگفت : ملك گفت :\r\nيحيى پيغمبر خداى است ، او را نتوان كشتن . ديگر روز اين دختر همان حاجت بخواست . ملك اجابت نكرد . چون بدانستند كه ملك اجابت همى نكند ، صبر كردند تا روزى كه ملك به شراب بنشست . مادر مر آن دختر را جامه هاى نيكو بپوشيد و بياراست و پيش ملك آورد تا ساقىاى كند ، ملك چون مست شد به خانه اندر شد و\r\n","description":"","footnote":"","page_name":" 542 ","page_number":596},
  {"content":"\r\nاين دختر را بخواند . گفت : من خويشتن ترا ندهم تا سر يحيى پيش من ننهى .\r\nملك به مستى اندر بفرمود كه سر يحيى بياريد . سر او را ببريدند و به طشتى اندر پيش ملك بردند . آن سر به طشت اندر به سخن آمد و گفت : نشايد و ترا حلال نيست . ملك عجب داشت و پشيمان شد . و آن خون يحيى آنجا كه ريخته بود به جوش آمد و ننشست . ملك را خبر آوردند . گفت : خاك بر افگنيد . هر چند خاك بر افگندند خون از زير خاك بر مىآمد و همى جوشيد . و ملكى بود از عجم از لب دجله از اين سوى هم از ملوك طوايف ، از اشكانيان ، نام وى خردوس . و او را خبر آمد كه بنى اسرائيل پيغامبر خويش را ، نام وى يحيى ، بكشتند و پيش از وى زكريّا را بكشتند ، و نيز پيغامبرى ديگر را بكشتند و بر دار كردند نام وى عيسى .\r\nملك خردوس بر ايشان خشم كرد و سپاه بكشيد و به بيت المقدّس آورد و بر در شهر فرود آورد به عدد بسيار ، و سپاهسالارى بود او را نامش بيودار ، و از آن بنى اسرائيل همى كشت زن و مرد را ، و خون از بر آن خون همى ريخت ، و آن خون يحيى ننشست تا هفتاد هزار خون از بنى اسرائيل بريخت از زن و مرد تا آن خون بنشست .\r\nو به خبرى ايدون گفتند كه وى با خون يحيى مناظره كرد و او را به خداى سوگند داد تا بنشست . و به خبرى ايدون گفتند كه گنده پيرى بيامد و او را دليل بود بر قاتل يحيى تا او را بكشتند و خون او بر خون يحيى افگند و خون يحيى بنشست . پس ملك خردوس را كس فرستاد كه بيرون از شهر فرو مانده بود كه چه فرمايى ؟ گفتا :\r\nتا خون به لشكرگاه من برسد همى كش . آن بيوداران بر بنى اسرائيل رحم كرد و گفتا :\r\nاگر من با شما چنان كنم كه وى گويد ، از شما كس نماند . هر چه شما را چهار پاى است از خر و گاو و گوسپند و همه حيوانات بجز مردم گرد كنيد تا بكشم ، تا خون به لشكرگاه وى برسد و او پندارد كه خون مردم است . ايشان هر چه اندر شهر جانور بود همه گرد كردند ، و اين سپاهسالار ايشان را همى كشت از اندرون آستانه ، و خون از آن در بيرون رفت و تا به لشكرگاه خردوس بشد و خون به ميان لشكرگاه [ چون 
  ] جوى برفت . پس خردوس بفرمود كه نيز مكش ، و هر كه مانده است برده كن و\r\n","description":"","footnote":"","page_name":" 543 ","page_number":597},
  {"content":"\r\nمسجد ويران كن .\r\nو سپهسالار آن مزگت ويران كرد و بفرمود كه مردار اندر مزگت افگنيد ، و جزيت بر ايشان نهاد . پس منادى بانگ كرد كه هر كه مردارى اندر مزگت افگند ، جزيت از سر او بردارم . تا ايشان هر كسى مردارى بياوردند و به مزگت اندر افگندند ، و مزگت بيت المقدّس ويران كردند و شهر نيز ويران كردند سختتر از آن كه بخت النّصر كرده بود به ايّام پيشين . هر چه از فرزندان پيغامبران بودند همه را برده كردند ، و گويند كه اين سپاهسالار نيز مسلمان شد از پس وى ، و دين بنى اسرائيل گرفت و از ملك خردوس جدا شد . و خردوس آن بردگان را ببرد با مملكت خويش و همى داشت ، و اندر ملك همى بود تا بمرد .\r\nبنى اسرائيل باز به بيت المقدّس آمدند و باز آن خانه را آبادان كردند ، و كسى كه اخبار نداند ايدون گويد كه اين بخت النّصر را خداى بر ايشان مسلَّط كرد ، از پس يحيى بود و ذو القرنين از پس يحيى و عيسى بود ، و گروهى گفتند : به سيصد و شصت سال .\r\nو محمّد بن جرير ايدون گويد كز مردمان اخبار گروهى چنين روايت كنند كه اين بخت النّصر بود و از اسيران اندر دست وى دانيال بود با پنج تن ديگر از فرزندان پيغمبران . و بخت النّصر را ايدون گفتند كه اين دانيال و ياران وى همى دين ديگر دارند و دين تو ندارند و از ذبيحهء تو نخورند ، و او بتپرست بود ، از ايشان بپرسيد .\r\nمقرّ آمدند كه ما خداى خويش پرستيم . پس بفرمود تا چاهى فراخ بكندند [ a 101 
  ] يك نيزه بالا ، و ايشان را بدان چاه فرو افگندند . و يك روز دست بازداشت و بفرمود تا شيرى را نيز به يك جاى اندر آن چاه افگندند . چون شبانگاه آمد ، شير را ديد دور نشسته و ايشان به سلامت ، و يك تن [ ديگر 
  ] هفتم با ايشان كه ايشان را پرورد ، گفت : اين مرد هفتم با شما كيست ؟ و آن فريشته بود كه شير را از ايشان باز داشت .\r\nپس آن فريشته بخت النّصر را طپانچه‌اى بزد . وحشى گشت و برفت از ملك ، و با وحوش به بيابان برفت و هفت سال بزيست پس بمرد .\r\nو محمّد بن جرير گويد كه اين چيز غلط است و اين ملك نه بخت النّصر بود ، كه\r\n","description":"","footnote":"","page_name":" 544 ","page_number":598},
  {"content":"\r\nبخت النّصر پيش از اسكندر بوده است و يحيى از مادر از پس اسكندر آمد و ليكن اين ملك خردوس بود . و ليكن هر ملكى كه وى ستمكاره بودى ، او را بخت النّصر خواندندى كه آيين ايشان چنين بود . و به لغت ايشان شايد كه اين خردوس را بخت نصر خوانى .\r\n","description":"","footnote":"","page_name":" 545 ","page_number":599},
  {"content":"\r\n\r\nخبر ملوكان كه از پس اسكندر بوده‌اند\r\nگفته بوديم اندر كتاب كه از پس ذو القرنين تا وقت اردشير بابك ، پادشاهى به دو نيمه بود : از لب دجله از آن سوى ملك يونانيان داشتند ، از پس ايشان روميان داشتند ، بطلميوسيان . ملك روم تا دجله از آن سوى هر دو يكى بود . اوّلشان اغوسطوس چهارده سال ديگر بزيست . پس بمرد ، تمامى پنجاه و شش سال . پس پسرش طنارنوش بنشست ، و بر شدن عيسى به آسمان و كشتن يحيى به ملك طنارنوش بود ، و او ترسا بود ، و ملك روم و شام هر دو يكى شد ، و ملك به ملك همى آمد از روم و شام تا به ملكى نام او هرقل كه پيغامبر ما عليه السّلام به دو نامه نوشت .\r\n[ اما از لب دجله از اين سو از پس اسكندر ملوك طوايف داشتند ، و ملوك اشكانيان از لب دجله تا رى داشتند و از رى از اين سو تا حد ترك و تا لب جيحون همه ملوك طوايف داشتند . چون ملوك اشكانيان بستدند و نامشان و مدّتشان همه بگفتيم ، 
  ] و از پس ايشان عرب آمدند به جاى ايشان كه كار بر عرب سخت تنگ بود اندر باديه و حجاز و يمن ، بيامدند به بحرين و يمامه [ گرد 
  ] آمدند . چون ملوك اشكانيان از زمين عراق بشدند ، عرب از بحرين بيامدند به حيره و كوفه و زمين عراق ، و به جاى اشكانيان بنشستند . و ليكن ملك عرب چند ملك اشكانيان نبود . از لب دجله از اين سوى تا رى نتوانستند آمدن . و ليكن تا عقبهء حلوان ، آنجا كه حدّ\r\n","description":"","footnote":"","page_name":" 546 ","page_number":600},
  {"content":"\r\nعراق است و سواد ، بيامدند ، و از عقبهء حلوان از اين سوى همه ملوك طوايف داشتند تا لب جيحون ، و عرب را فرمان نكردند ، و عرب ايشان را چيز نتوانستند كردن ، و عرب از لب دجله تا حيره و انبار همه بگرفتند ، تا زمين شام تا حدّ روم همه ملكت روميان بود .\r\nو جهان هم بر اين قسمت بود تا اردشير بابك بيرون آمد و ملوك طوايف را قهر كرد و ملك از ايشان بستد ، از لب جيحون تا عقبهء حلوان و تا زمين عراق و دجله ، و مملكت آن زمين بابل هر كجا عرب بودند نيز ايشان را قهر كرد ، همه را از سواد ، از آن سوى حدود كوفه و حيره بيرون كرد ، به باديه افگندشان و حجاز و بحرين ، و ايشان نيز هم آنجا به طاعت بودند . و خواست كه شام نيز از روميان بستاند ، نتوانست ستدن . شام و روم به دست ملوك روم بماند و اردشير بشد . و همه ملوك عجم كه از پس وى بودند ، شام از دست روميان نتوانستند بيرون كردن . و شام و روم به ملكت هر دو يكى بود از وقت عيسى كه بر آسمان شد تا وقت پيغامبر ما عليه السّلام ، اوّلشان طيارنوش بود و آخرشان هرقل ، پانصد و هشتاد و [ پنج 
  ] سال بود .\r\n[ ايدون گويند كه اندر اين سالها پنجاه و پنج ملك از روميان بودند كه شام با روم ايشان داشتند ، و نام هر يكى بگويد اندر اين كتاب ، و مدّت ملك هر يكى از ايشان .\r\nايدون گويند كه اوّل طيباريوس بود ، پس اغوسطوس بنشست بيست و سه سال ، و هژده سال از ملك او گذشته بود كه عيسى عليه السّلام بر آسمان شد ، و از پس آن پنج سال او ملك بود . پس از پس او پسرش بود حاسيوس ، چهار سال ، و از پس او پسرى ديگرش بود قلوريوس ، هم چهار سال ، و گروهى گويند چهارده سال ، و از پس او ملكى ديگر بود نامش نيرون ، چهارده سال ، اين دو تن از حواريان كه عيسى ايشان را فرموده بود كه به زمين روم و شام اندر خليفت من باشيد و خلق را به خداى خوانيد و به پيغامبرى من ، نام يكى از ايشان خطرس ، و ديگر بولس ، و ايشان تا وقت اين ملك نيرون زنده بودند . چون خبر او بشنيدند پيش او شدند و او را به دين عيسى خواندند . وى ايشان را نگونسار بر دار كرد تا بمردند . پس از پس ايشان خود بمرد ، وز پس ملكى ديگر بنشست نام او طلانوس ، چهار ماه ، و از پس او\r\n","description":"","footnote":"","page_name":" 547 ","page_number":601},
  {"content":"\r\nملكى بنشست اسفسيانوس نام ، و ترسا بود ، سه سال ملك او را بود ، و از بر شدن عيسى عليه السّلام به آسمان چهل سال شده بود . پس اين اسفسيانوس پسر خويش را ، نام سطوس به بيت المقدس فرستاد تا ويران كند ، وز بنى اسرائيل بسيار بكشد از خشم آنكه با عيسى كردند . پس اين سطوس برفت و همچنين كرد و از پس پدر به ملك بنشست دو سال . پس از پس او ملكى ديگر نام ططوس بيست و دو سال ، و از پس او ملكى ديگر نام او قيلوفس شش سال ، و از پس او ملكى ديگر نام او كشدروس سه سال ، و از پس او ملكى ديگر نام او فيقلوس هفت سال ، و از پس او ملكى ديگر نام او باقوس شش سال ، وز پس او ملكى ديگر قاقوس پنج سال ، وز پس او فرزندانش پانزده سال ، وز پس او ملكى ديگر نام او طووريس يك سال و نيم ، وز پس او ملكى ديگر نام اوميلقوس شش ماه ، و از پس او ملكى ديگر نامش قولوريوس بيست و پنج روز ، باز ملكى ديگر بنشست بوروس ، باز پسرانش همه دو سال ، باز ملكى ديگر نام او بطليمانوس شش سال ، باز ملكى نام او كيمانوس ده سال ، باز ملكى نام او قسطوطوس سى سال ، پس ملكى ديگر نام او طوطيوس بيست سال ، پس ملكى نام او لوسالوس يك سال ، پس ملكى نام اليانوس المنافق دو سال ، پس ملكى ديگر نام او بناداستس الاكبر هفده سال ، پس دو ملك ديگر نام ايشان اقيديوس و از بوبيوس بيست سال ، پس دو ملك نام ايشان بياداسيس الاصغر و الطيانوس شانزده سال ، پس ملكى نام او نون هژده سال ، پس ملكى نام او اولاون شانزده سال ، پس ملكى نام او زابون ، پس ملكى نام او اسطماس بيست و هفت سال ، پس ملكى نام او بسطينا دوازده سال ، پس ملكى نام او طنارلوس شش سال ، پس ملكى ديگر نام او مربعبس ده سال ، و از پس او پسرش ، پس ملكى نام او قوسا هفت سال و شش ماه ، پس پسر او هرقل سى سال و به روزگار او پيغامبر صلَّى الله عليه و سلَّم بيرون آمد و مدينه نامه كرد بدوى و رسول فرستاد و از روزگار بخت النّصر كه بيت المقدس ويران كرد بار پيشين از اسكندر تا وقت پيغامبر ما صلَّى الله عليه و سلَّم كه هجرت كرد از مكّه به مدينه هزار سال بود و نيز سالى چند كه مقدار آن درست نيست وز وقت اسكندر تا وقت پيغامبر ما عليه الصلاة و السلام نهصد و بيست و\r\n","description":"","footnote":"","page_name":" 548 ","page_number":602},
  {"content":"\r\nشش سال بود و از وقت اسكندر تا آن وقت كه عيسى عليه السّلام بيرون آمد سيصد و سه سال بود و چون عيسى از مادر بزاد و بزرگ شد و سه سال پيغامبرى كرد به ميان خلق اندر و بر آسمان شد سى و دو سال بود ، و از آن وقت باز كه عيسى بر آسمان شد تا پيغامبر ما صلَّى الله عليه و سلَّم پانصد و هشتاد و پنج سال بود . پس پيدا كرديم كه از پس اسكندر ملك از دجله از آن سو تا شام و مغرب يونانيان را بود ، و از پس ايشان روميان را بود تا وقت پيغامبر ما عليه السّلام ، اكنون پديد كنيم كه از آب دجله [ b 123 
  ] از اين سو تا جيحون از پس اسكندر كرا بود ، و گفتيم كه از لب دجله تا رى اشكانيان را بود ، و از رى از اين سوى تا لب جيحون ملوك طوايف را بود ، و اين ملوك طوايف مر اين اشكانيان را بزرگ داشتندى ، و پدر ايشان اشك بن دارا بود و ليكن ملك بديشان ندادند ، و اشكانيان نيز از لب دجله تا رى بس كرده بودند ، نه مال خواستندى و نه مملكت وز ايشان به طاعت و تعظيم بس كرده بودند و با ايشان نچخيدندى و ايشان را به هيچ روى نيازردندى ، و چون ملك اشكانيان را از جايى دشمنى آمدى و منازعت افتادى از ملوك طوايف سپاه خواستندى و ايشان يارى كردندى و سپاه فرستادندى ، و با اين ملوك اشكانيان به حد عراق اندر هيچ كس از عرب نبود ، همه عرب به زمين حجاز و باديه بودند مگر آن گروه كه بخت النّصر پيشين پيش از اسكندر چون با عرب حرب كرد و اسير بسيار كرد و كشتن كرد و اسيران عرب بياورد 
  ] از پس بنى اسماعيل و بنى معدّ بن عدنان .\r\n","description":"","footnote":"","page_name":" 549 ","page_number":603},
  {"content":"\r\n\r\nخبر ملوك قبايل عرب باديه\r\nپس از اسكندر رومى و پس از اشكانيان اردشير بن بابك ، و اندر مملكت اشكانيان به حدّ عراق اندر هيچ كس از عرب نبودند و همه عرب به زمين يمن و حجاز و باديه بودند ، مگر آن گروهى كه بخت نصر پيشين پيش از اسكندر ، چون يعرب غزو كرد ، با ايشان حرب كرد و كشتن و اسير كرد و از آن اسيران عرب را بياورد ، فرزند معدّ بن عدنان به زمين عراق بياورد و ايشان را به حيره و انبار بنشاند ، و انبار روستايى بوده است از عراق . و گروهى گويند كه انبار بدان خوانند كه انبار ملوك اشكانيان بود و انبار آنجا كردندى و از آنجا سپاه را اجرا دادندى ، و از پس ايشان اكاسره ملوك عجم انبارگاه غلَّه هاى عراق آنجا داشتندى .\r\nپس به وقت اشكانيان به زمين عراق اندر از عرب هيچ كس نبود مگر آنكه به انبار بودند از فرزندان معدّ بن عدنان از نسل آن اسيران بخت نصر . و ديگر عرب همه به زمين حجاز بودند به مكّه و يمن و حدود مغرب ، چون سالى صد بر آمد عرب را به زمين حجاز و باديه ، ايشان پراگنده شدند اندر جهان ، گروهى بسيار از ملكان عرب و مهتران حجاز از اين سوى آمدند ، به زمين عراق نيارستند آمدن . از [ بيم 
  ] ملوك اشكانيان از حجاز از اين سوى به بحرين بنشستند و يمامه . و اين بحرين و يمامه جايى است به ميان باديه ، و شارستانها بسيار است : يكى هجر خوانند و يكى احسا ، و هفت يا هشت شارستان است ، آن كجا قرامطه آنجا باشند .\r\n","description":"","footnote":"","page_name":" 550 ","page_number":604},
  {"content":"\r\nاز عرب ملكان بسيار گرد آمدند ، از آن ملكان دو برادر بودند از بنى تيم الله بن اسد از حىّ قضاعه ، نامشان مالك و عمرو ، ابناء [ فهم بن 
  ] تيم الله ، و ديگر مالك بن زهير بن عمرو بن فهم بن تيم الله پسر عمّ ايشان ، و ديگر حيقاد بن النحوى بن عمير ابن معدّ بن عدنان ، و ديگر غطفان بن [ b 101 
  ] اياذ ، و ديگر صبيح بن صبيح بن اياد . و با هر ملكى قومى از آن وى بيامدند و به بحرين گرد آمدند ، و به حد عراق نيارستند آمدن .\r\nو اين مالك بن زهير ، جذيمة الابرش خوانند ، و او ملكزاده بود اندر عرب ، جذيمة بن مالك بن فهر بن غانم بن اوس الازدى . و پدرش ملك بود و جذيمة نيز ملك بود اندر عرب ، و او را به لقب جذيمة الابرش خواندندى ، و او ابرص بود ، و ليكن عرب از هيبت او ابرش خواندندى . و گروهى گفتند : جذيمة الوضاح ابرش ، و وضح كنايه كردندى از آن علَّت برص كه بر وى بود . و او [ را 
  ] نيز به باديه آنجا كه بود عيش تنگ شد . اين مالك بن زهير كه به بحرين آمده بود ، جذيمه را نامه كرد و به بحرين خواند . جذيمه آنجا كه بود با همه قوم خويش از بنى الازد به بحرين آمد سوى مالك بن زهير . مالك جذيمه را پذيرفت و خواهر خويش را ، دختر زهير ، به جذيمه داد به زنى . و ملوك عرب به بحرين گرد آمدند و آنجا بنشستند و طعام بر ايشان فراختر شد ، و به يك ديگر بيعت كردند كه اگر از ملوك اشكانيان و روميان يا از عرب كسى بر ايشان بيايد ، ايشان همه دست يكى دارند و يك ديگر را نصرت كنند . و ايشان را بنى لحيان خوانند .\r\nسالى چند به بحرين همى بودند و گاه گاه كسى از ايشان به زمين عراق آمدى به ناحيت انبار ، به سوى اين عرب كه به انبار بود از فرزندان اسيران بخت نصر ، و از ايشان طعام و گندم خريدندى و به بحرين بردندى . پس چون ملوك اشكانيان را كار به كناره رسيد و سپرى شد ، و مردمانى به ملك بنشستند و ايشان را ارمينيان خواندندى ، و ايشان از نسل عاد و ثمود بودند ، [ و هر كه از فرزندان عاد است او را ارمانى خوانند از بهر آنكه عاد پسر ارم بود پسر سام بن نوح ، و اندر اخبار تفسير است كه خداى عزّ و جلّ عاد را به ارم منسوب كرد از بهر آنكه او پسر ارم بود و او را\r\n","description":"","footnote":"","page_name":" 551 ","page_number":605},
  {"content":"\r\nعاد بن ارم خواندندى و خداى عزّ و جلّ اندر نبى گفت : * ( أَ لَمْ تَرَ كَيْفَ فَعَلَ رَبُّكَ بِعادٍ إِرَمَ ذاتِ الْعِمادِ 89 : 6 - 7 ) * . پس ملكانى كزين دو قبيله برخاستند به جاى اشكانيان ، و ايشان را ارمانيان گفتندى ، و نامهاى ايشان و مقدار ملك ايشان 
  ] و نگفته است اندر اين كتاب ، زيرا كه بس مدّت نبود ملك ايشان را . و ملوك طوايف ايشان را فرمان نكردند و ميان ايشان حرب افتاد ، و آن ملوك طوايف و ايشان را نيز با يك ديگر حرب افتاد . پس چون از عرب به بحرين اين اضطراب بديدند به زمين عراق و خبر بديشان شد كه ملك عراق بر ارمينيان مستقيم همى نباشد ، و ملوك طوايف ايشان را همى طاعت ندارند ، آن عرب از بحرين بيامدند و به حيره و انبار بنشستند و ملك عراق از دست ارمينيان بيرون كردند و ايشان را قهر كردند ، و اين نبطيان كه امروز به روستاها و سواد عراق اندراند ، همه از نسل ارمينياناند كه عرب ملك ايشان بستد .\r\nايشان اندر آن دهها بپراگندند و كشت و ورز كردند و كشت و ورزشان خوش آمد و ملك دست باز داشتند .\r\nپس اوّل كسى از عرب بحرين كه به عراق آمد ، حيقاد النحوى بود با همه گروه خويش ، و از پس وى مالك بن زهير و جذيمه بيامدند با گروه خويش ، و باز غطفان بن عمرو و زهير بن الحرث و صبيح بن صبيح با همه عرب كه به بحرين بودند بيامدند ، همه به حيره گرد آمدند و از آنجا باز انبار آمدند ، و اين مردمان عرب كه به انبار بودند ايشان را يارى كردند تا ملك ارمينيان بستدند و عرب ملك زمين [ حيره 
  ] و عراق بگرفتند ، و موصل و جزيره تا عقبهء حلوان و تا رى و همدان و اصفهان و جبال و قومس و خراسان تا لب جيحون ، و اين همه ملوك طوايف داشتند و ايشان از عجم بودند و عرب را فرمان نكردند ، و ملك سواد عراق به دست عرب بماند و هر روزى ايشان را با يك ديگر حرب بودى و كشتن بود چنان كه رسم عرب است .\r\nو همچنين همى بودندى از تبّع ملك يمن ، نامش اسعد و كنيتش ابو كرب ، تا خلقى بسيار از عرب و حمير و از اهل يمن و از عدنان از هر حىاى از عرب از يمن با تبّع بماندند و تبّع بر ايشان بگذشت و از سپاه وى از هر قبيله‌اى خلقى بسيار به\r\n","description":"","footnote":"","page_name":" 552 ","page_number":606},
  {"content":"\r\nعراق بماند به حيره و انبار و به هر شهرى از عراق ، تا همه بر آن عرب شد ، از هر حىاى گروهى ، و ملك عرب قوى شد ، و ملوك طوايف قصد ايشان نكردند و عراق به دست ايشان بماند .\r\nو از حلوان از اين سوى به دست ملوك طوايف بماند تا اردشير بابكان بيامد و زمين عجم از ملوك طوايف بستد و زمين عراق از عرب بستد . اكنون بدين ايّام كه ملك عراق عرب را بود ، ايشان را با يك ديگر حربهاى بسيار افتاد . و اندر اين كتاب نامهاى ملوك عرب بگويد و حربهاشان بگويد كه ميان ايشان افتاده است . نخستين كسى كز عرب به ملك بنشست ، ايدون گويند كه مالك بن فهم بود ، بن تميم بن اسد ، ملك عراق بگرفت و نشست خويش به حيره كرد و به انبار ، بدين دو ميان اندر ملوك عرب به عراق اندر همه مشرك بودند . ملوك شام بودند و آن روم كه بر دين عيسى بودند سالى چند و ترسايى همى كردند و شريعت انجيل به پاى داشتند . و اين ملك چون به ملك بنشست ، عمرو بن فهم كه برادر او بود ، از پس وى به ملك بنشست . مالك بت پرستيدن آشكارا كرد و همه عرب عراق او را اجابت كردند .\r\n[ a 102 
  ] و از پس عمرو بن فهم ، جذيمة الابرش بنشست و مدّت ملك عمرو و پسران فهم بسيار نبود ، مدّت ملك جذيمه بيشتر بود همه بگويم .\r\n","description":"","footnote":"","page_name":" 553 ","page_number":607},
  {"content":"\r\n\r\nخبر ملوك عرب كه زمين عراق بگرفتند در وقت ملوك طوايف\r\nچون اين جذيمه به ملك بنشست ، همه ملوك عرب كه اندر عراق بودند و حجاز و بحرين ، او را فرمان كردند مگر ملوك عرب به حدّ يمن و ملوك روم به حدّ شام و ملوك طوايف به حدّ عجم . و از همه ملوك عرب به تدبير او پيشتر بود و به هيبت بيشتر بود . و او را عداوتها و حربها است ، و از آن حربها يكى آن است كه جماعتى از حدّ بنى اياد به زمينى كه نام وى چشمهء آباغ گويند فرود آمده بودند و آنجا نشست داشتند هم به حدّ عراق اندر . و آباغ مردى بود از ملوك عماليق . اين چشمه از زمين بيرون آورده بود و آنجا دهها كرده بود . هم از حدّ سواد عراق بود اين چشمه آباغ ، و آن مردمان عرب كه آنجا بودند از بنى اياد بودند ، و اياد اخوال جذيمه بودند ، و مادر جذيمه از اياد بود و پدرش از ابار بود .\r\nو اين مردمان ابار را مهترى بود با ايشان آنجا ، نام وى نصر بن ربيعة بن عمرو بن الحرث بن مسعود بن مالك بن عمران بن نمارة بن لخم . و اين حىّ لخم مردمانى بزرگ بودند اندر عرب ، و اين حىّ اياد كز اين چشمه بودند هم از حىّ لخم بودند ، اين نضر [ ربيعة 
  ] را بر خويشتن مهتر كردند . و اين نضر را پسرى بود نام وى عدى بن نضر بن ربيعه ، غلامى بود كه اندر همه عرب به زمين حجاز و عراق اندر غلامى از او نيكوروىتر و هنرمندتر نبود . پس خبر او به جذيمه آوردند . جذيمه كس فرستاد بدين حىّ اياد كه اين عدى بن نضر را نزد من فرستيد تا من او را نيكو دارم ،\r\n","description":"","footnote":"","page_name":" 554 ","page_number":608},
  {"content":"\r\nنفرستادند . ديگر بار جذيمه كس فرستاد كه ميان من و شما قرابت است از سوى مادر ، نبايد كه مرا با شما حرب افتد از بهر غلامى ، او را نزد من فرستيد . نفرستادند .\r\nجذيمه سپاه بكشيد و به حرب ايشان شد . و جذيمه را دو بت بود از زر ، نام هر دو بت ضيز [ نان و ضيزن 
  ] و جذيمه ايشان را پرستيدى و چون به حرب شدى ايشان را با خويشتن ببردى ، گفتى : تا ظفر دهند بر دشمن . و اين جذيمه دعوى كاهنى كردى . چون برابر حىّ اياد فرود آمد و لشكرگاه بزد ، و آن بتان را خيمه‌اى ديبا بزد ، و ده مرد موكل بودندى آن بتان را . چون خيمه بزدندى ، آن ده مرد بر در خيمه بودندى ، چون سپاه بر گرفتى آن بتان را بر اشتر نشاندى و موكّلان گرد اشتران همى رفتندى . اين حىّ اياد را سپاه بسيار نبود . داشتند كه با وى بر نيايند . حيلت كردند و ده تن را از آن خويش بفرستادند به شب اندر سوى نگاهبانان بتان ، با هر مردى خيكى مىبيامدند و آن شب با آن موكّلان بنشستند و مىخوردند و ايشان را مست كردند ، و اين بتان بدزديدند و به قوم خويش ببردند .\r\nچون جذيمه خواست كه به سجود شود سوى بتان به خيمه اندر رفت ، بتان را نيافت . موكّلان را گفت : اين بتان كجا شدند ؟ گفتند : ندانيم كه دوش كجا شدند . آن مردمان اياد سوى جذيمه كس فرستادند كه خدايان تو دوش سوى ما آمدند و از تو گله همى كنند و گويند كه تو ستمهاى بسيار كردى بر خلق و ما را فرمايند همى كه با تو حرب كنيم و همى وعده كنند كه ما را بر تو ظفر دهند . اگر تو با ما صلح كنى ما ايشان را خواهش كنيم تا با تو آشتى كنند و ايشان را باز تو دهيم . جذيمه متحيّر شد . از ضرورت با ايشان صلح كرد و بتان را بستد . پس ايشان را خواهش كرد و گفت : هر چند خواهيد از من مال بستانيد و اين غلام مرا دهيد كه من خود به طلب وى آمدستم . پدر غلام را خواهش كردند تا نرم شد . گفتند : اين ملك است و پسر ترا از خدمت ملك ننگ نباشد ، و عدى را بستدند و سوى جذيمه فرستادند .\r\nجذيمه عدى را بر گرفت و سپاه را باز گردانيد و باز جاى خويش شد . و اين عدى را شرابدار خويش كرد و هيچ كس نزديكتر از عدى نبود . پس چون سال برآمد ، جذيمه را خواهرى بود رقاش نام ، و اين عدى به سراى زنان اندر رفتى ، اين\r\n","description":"","footnote":"","page_name":" 555 ","page_number":609},
  {"content":"\r\nرقّاش عدى را دوست گرفت و او را به خويشتن خواند . عدى اجابت نكرد و گفت :\r\nبا ملك بىوفايى نكنم . رقاش گفت : مرا از ملك به زنى بخواه . گفت : نيارم اين سخن او را گفتن . و بر اين حديث سالها بر آمد و هر روز دوستى رقاش همى افزود .\r\nيك روز ملك به شراب نشسته بود با نديمان و عدى ساقىاى همى كرد ، و جذيمه را آيين چنان بود كه شراب با نديمان راست خوردى و كم و بيش نخوردى .\r\nاين رقاش به عدى كس فرستاد و او را گفت : ملك را شراب صرف ده و ندما را ممزوج ده تا وى مست شود و ايشان مست نشوند . پس مرا از وى به زنى بخواه .\r\nچون بدهد نديمان را گواه كن . عدى همچنين كرد . ملك به مستى او را به عدى داد به زنى ، و نديمان گواه بودند . چون ملك مست بخفت ، اين رقاش عدى را پيش خويشتن برد و با وى ببود ، و آن رقاش از عدى بار گرفت . چون ديگر روز بود ، ملك عدى را بخواند . بيامد و بر ملك بنشست . از وى بوى خلوق آمد . و عرب را رسم عروسى آن بودى كه خلوق بركردندى . اين زن عدى را خلوق بر كرد ، جذيمه گفت : اين [ 102 
  ] چه نشان است ؟ گفتا : عروسى كردم . گفتا : ترا زن كه داد ؟ گفتا :\r\nملك . جذيمه دست بر پيشانى زدن گرفت . عدى بترسيد و از پيش وى بيرون شد و بر اسب نشست و سلاح گرفت و به حىّ خويش باز شد . و جذيمه يك زمان بود دست از پيشانى باز گرفت و عدى را نديد .\r\nخواهر را بخواند و گفت : شرم نداشتى كه خويشتن غلامى را دادى ، خادم من ؟ ! خواهرش گفت : يا ملك : تن من به دست من نيست و فرمان بر من ترا است ، و تو مرا به وى دادى و از من نپرسيدى ، و گر بپرسيدى من نپسنديدمى ، چون تو بپسنديدى من نيارستم فرمان شاه را مخالف شدن . ملك دانست كه او را گناه نبوده است ، گفت :\r\nروا است كه وى نيز ملكزاده است و مهتر است اندر قوم خويش . از وى عار نيست .\r\nپس عدى را طلب كرد و نيافت . گفتند : به حىّ خويش باز رفت . ملك را آرزوى وى سختتر آمد . از خواهرش خواست تا كس فرستد و او را طلب كند ، باز به دلش آمد كه تا اكنون اگر او را طلب كردمى مردمان گفتندى غلام را همى طلب كند . اكنون گويند شوى خواهر طلب كند ، ننگ آمدش از آن حديث و دست باز داشت و طلب نكردش .\r\n","description":"","footnote":"","page_name":" 556 ","page_number":610},
  {"content":"\r\nچون عدى به حىّ اياد باز شد پدرش نضر مرده بود ، و او سالى چند بود . زنى ديگر بر او عاشق شد و عدى سوى آن زن همى شد . برادران زن آگاه شدند . و مردى بود بيرون از آنجاى و عدى را نگاه همى داشت . تا يك روز به صيد شد با ياران .\r\nبرادران زن نيز بر نشستند و به صيد شدند و عدى را نگاه همى داشتند تا عدى از پس صيد بر سر كوهى بر شد ، و اين برادران ناگاه او را بسپوختند . از سر كوه فرود افتاد و به پايان كوه فرود آمد و گردنش بشكست و بمرد .\r\nو اين رقاش ، خواهر جذيمه ، پس از نه ماه پسرى آورد نيكو روى همچون پدرش ، او را عمرو نام كرد ، و چهار سال او را پيش جذيمه نبردند . چون پنج ساله شد ، مادر او را بياراست و پيش جذيمه فرستاد . چون جذيمه او را بديد شاد شد و خواسته داد و مهر عدى بر وى افگند ، و او را دو پسر بود ، با آن دو پسر خويش همى داشت . و هم به كودكى اثر عقل از او پديد همى آمد و بر زفان او سخنان رفتى به كودكى كه امروز همه مثل است به عرب اندر . و از آن سخنان وى يكى آن است كه ملك به وقت بهار هر سال به دشت بيرون شدى با خاصگيان خويش و آنجا خيمه زدى ، و تا گرم نشدى آنجا بودى ، و از آن چيزها كه از زمين رويد چون گياهها و چاچها از هغارج و مچه همى چيدندى و همى خوردندى .\r\nپس يك روز ملك به دشت بيرون شد و پسرانش با اين عمرو عدى ، هغارج و مچه خوردند و از زمين همى بر كشيدند تا گرد كنند و پيش جذيمه آرند ، و اعرابيان همى از آن خورند ، هم خام و هم پخته . اين پسران هر چه بهتر بودى بخوردندى و آن ديگر را به دامن اندر كردندى ، و اين عمرو هيچ نخوردى و دست به دهان اندر نبردى و اندر دامن نهادى . چون پيش ملك بردند و بنهادند هر كسى آن خويش ، و ملك بنگريد . هر چه عمرو عدى آورده بود بهتر بود . با وى مزاح كرد چنان كه با كودكان كنند ، گفت : يا عمرو ! چون است كه خيار آن كه تو چيدى بهتر است ؟ عمرو گفت : مثل :\r\n\r\nهذا جناى و خيار فيه\r\nاذ كلّ جان يده الى فيه .\r\n\r\nاين كه من چيدم از بهر آن بهتر است كه هر كسى دست به دهان بردند و من دست\r\n","description":"","footnote":"","page_name":" 557 ","page_number":611},
  {"content":"\r\nبه دهان بنهادم و نبردم . و اين سخن مثل شد اندر عرب و تا امروز همى بگويند اندر امثال عرب .\r\nو از امير المؤمنين علىّ بن ابى طالب رضى الله عنه روايت كنند كه وى به بيت المال اندر شد و خواستهء بسيار ديد اندر بيت المال گرد آمده ، به وقت خلافتى خويش ، انبار درم و انبار دينار ، و وى دست فراز نكرد و خويشتن را هيچ بر نداشته بود ، اين مثل بگفت : هذا جَنَاىَ وَخِيَارٌ فِيه وَكُلُّ جَانٍ يَدَه الى فِيه . پس دست با انبار درم فراز كرد و مشتى بر گرفت و باز بيفگند هم آنجا ، و دست به دينار كرد و گفت : يا حَمْراء وَيا بَيْضاء احْمَرّى وَابْيَضى وَغَرّى غَيْرى . يا سرخك و يا سپيدك ! كسى ديگر را فريب كه مرا نتوانى فريفت . پس جذيمه از عمرو عدى اين سخن چون بشنيد شاد شد از فصاحت وى ، و بفرمود او را طوقى كردند از زر و به گردن وى اندر كردند . و ملوك عرب را هرگز رسم و آيين طوق داشتن نبود ، ملوك عجم داشتندى . اوّل كسى كه او را طوق كردند عمرو بن عدى بود ، و آن طوق اندر گردن وى بود به شب و روز ، و او را عمرو ذو الطَّوق خواندندى .\r\nو جذيمه او را همچنان گرامى همى داشت تا ده ساله شد . يك شب ديوان او را ببردند . بامداد برخاستند و عمرو را نيافتند . جذيمه تافته شد و سپاه را بر نشاند و گرد جهان او را طلب كرد . نيافت . و عمرو اندر باديه بود تا مويش دراز شد چنان كه تا زمين بكشيد ، و جامه نبودش . همى رفتى و خويشتن را به موى بپوشانيدى ، و ناخنانش دراز شده بود . چون دوازده ساله بود ، از آن ديوانگى بهتر شد و گاه گاه [ a 103 
  ] به باديه اندر به راه آمدى و بر سر راه بنشستى ، چون مردم را بديدى بگريختى ، تا با مردمان خوى كرد و از مردم نگريختى . پس دو مرد از شام ، دو برادر با خرد و با عقل و ادب و ملوك را خدمت كرده ، نام ايشان يكى مالك و ديگر عقيل ، پس آن مالك بن كعب العتبى از بنى اسد ، از قضاعه برفتند و به خدمت جذيمه آمدند ، و با ايشان يكى زن مغنّيه بود كه چون به منزل فرود آمدندى آن [ زن 
  ] ايشان را خدمت كردى و طعام پختى ، و چون طعام بخوردندى آن زن ايشان را مىدادى و ساقىاى كردى و رود زدى و سرود گفتى ، و با ايشان بجز اين زن هيچكس ديگر نبود .\r\n","description":"","footnote":"","page_name":" 558 ","page_number":612},
  {"content":"\r\nچون از شام همى آمدند كه به عراق آيند سوى جذيمه ، و ايشان خبر شنيده بودند كه جذيمه را خواهرزاده‌اى از ده سال باز گم شده است ، نام وى عمرو بن عدى ، و ديوان او را ببردند و جذيمه او را طلب كرد و نيافت . پس چون ايشان به منزل فرود آمدند به ميان باديه ، و آن زن سفره پيش ايشان بنهاد ، و بر سر سفره يكى بره بود بريان ، ايشان همى خوردند ، عمرو از دور پديدار آمد با آن مويها ، برهنه . بترسيدند .\r\nچون فراز آمد ايشان را سلام كرد . ايشان او را گفتند : طعام خور . و از آن ناخنها و آن مويهاى باليده ايشان را كراهيت آمد . و اين زن كه با ايشان بود ، نام وى ام عمرو بود ، از آن بره لختى بشكست و پيش عمرو انداخت چنان كه پيش سگان اندازند . عمرو آن استخوان بخاييد . پس دست دراز كرد و آن گوشت بشكست كه بخورد ، گفت :\r\nمثل : تُعْطِى العَبْدَ كُراعاً فَيطْمَع فِى الذّراعِ . و اين سخن نيز مثل گشت و به تازى چنين گويند ، و به پارسى چنان است كه گويد : چون سك را استخوان دهى به گوشت طمع كند .\r\nپس آن زن خواست كه دست وى از آن طعام باز دارد ، ايشان گفتند : يله كن تا بخورد . و ايشان دانستند كه وى با عقل است . پس چون طعام بخوردند ، آن زن خيك مىپيش آورد و يك طاس اندر كرد و مالك را داد و ديگر عقيل را داد ، عمرو پنداشت كه سديگر او را دهد ، نداد و مالك را داد . عمرو بن عدى اين دو بيت شعر بگفت ، شعر :\r\n\r\nصددت الكاس عنّا امّ عمرو\r\nفكان الكأس مجراها اليمينا\r\nو ما شرّ الثّلاثة امّ عمرو\r\nبصاحبك الَّذى لا تصبحينا\r\n\r\nگفت : اى امّ عمرو ! از اين هر سه من بتر بودم كه نبيد از من اندر گذاشتى ؟ ايشان گفتند : اى جوانمرد ! تو كيستى و از كجايى ؟\r\nگفت :\r\n\r\n[ ان تنكرانى او تنكرا نسبى\r\nفانّى انا عمرو بن عدى 
  ]\r\n\r\nايشان برخاستند و او را به كنار اندر گرفتند و مويش و ناخنانش بچيدند و سرش بشستند و جامهء پاك بپوشانيدند و گفتند : ما جذيمه را هديه‌اى از اين بهتر و\r\n","description":"","footnote":"","page_name":" 559 ","page_number":613},
  {"content":"\r\nبزرگوارتر نيابيم .\r\nپس او را پيش ملك جذيمه بردند . چون ملك او را بديد رويش سياه شده بود و نشناختش ، گفت : ندانم كه اين عمرو است يا نيست . گفتند : اى شاه ! آن كس كه وى بدان حال بود كه ما او را ديديم گونهء وى از اين بتر بود . ملك او را سوى خواهر فرستاد ، گفتا : اين را بنگر تا پسر تو هست . مادرش بشناخت و گفت : هست . و هفت روز به خانه اندر بداشت تا گونهء رويش باز جاى آمد . پس پيش ملك فرستاد . او را بشناخت و شادى كرد و گفت : آن طوق كه به گردن وى اندر بود بياريد و به گردن وى اندر افگنيد . و آن طوق مادرش از ده سال باز با خويشتن همى داشت ، و هر گاه كه بر وى خواستى گريستن آن طوق پيش اندر بنهادى و همى گريستى ، آن طوق بياورد ، به سرش اندر نشد ، عمرو گفت : كبر عمرو عن الطَّوق . اين سخن نيز مثل گشت .\r\nپس جذيمه مالك را و عقيل را گفتا : هر چه خواهيد بر من حكم كنيد . ايشان گفتند : ما به خدمت ملك آمديم . جذيمه ايشان را نديم خويش كرد و تا به وقت مرگ با وى نديم بودند . و اين خبر معروف است و عرب را اندر ايشان شعرهاى بسيار است و به مثلها اندر ايدون است كه : كندمانى جذيمة . قال ابو خراش الهذلى :\r\n\r\nلعمرك ما ملَّت كبيشة طلعتى\r\nو انّ ثوائي عندها لقليل\r\nا لم تعلمى أن قد تفرّق قبلنا\r\nنديما صفاء مالك و عقيل\r\n\r\nو [ متمم 
  ] بن نويره چون برادرش را ، مالك بن نويره ، بكشتند سيصد بيت شعر بگفت و ايدون گفت : شعر :\r\n\r\nو كنّا كندمانى جذيمة حقبة\r\nمن الدّهر حتّى قيل لن يتصدّعا\r\nفلمّا تفرّقنا كأنّى و مالكا\r\nلطول اجتماع لم نبت ليلة معا\r\n\r\n","description":"","footnote":"","page_name":" 560 ","page_number":614},
  {"content":"\r\n\r\nخبر حرب جذيمه و عمرو بن ظرب و كشته شدن عمرو و مكر كردن دختر عمرو با جذيمه و هلاكت جذيمه بر دست دختر عمرو\r\nو گويند ملكى بود از عرب ، نام وى عمرو بن ظرب بن حسّان ، از فرزندان عمالقه ، و زمين جزيره او را [ بودى و جزيره 
  ] ميان عراق و شام ، از عراق از آن سوى .\r\nچون به شام شوى مملكتى است هفت ، هشت شهر ، يكى موصل خوانند و ديگر حديثه ، و ديگر سى ، و ديگر رحبه ، و ميان هر شهرى بيابان . و هر شهرى را ولايتى و روستايى ، و آن همه را جزيره خوانند كه از يك سوى دجله همى رود و از ديگر سوى رود فرات . و اين شهرها اندر ميان دو رود است . و اين ملك عمرو بن ظرب سپاه بسيار داشت . بيامد كه با جذيمه حرب كند و ملك عراق [ b 103 
  ] از وى بستاند .\r\nجذيمه سپاه گرد كرد و پيش وى شد و حرب كرد و عمرو را بكشت و سپاهش را هزيمت كرد . و اين عمرو را دخترى بود ، زنى بزرگ و با خرد و راى و تدبير ، نام وى نائله ، و به لقب زبّاء خواندندى او را از بهر آنكه موى زهارش دراز بود ، و مرد را كه موى زهارش دراز بود ازبّ خوانند . چون سپاه به جزيره باز آمد ، اين زبّا را بگفتند كه جذيمه پدرت را بكشت . زبّا خواسته بيرون كرد و سپاه را داد و از ايشان بيعت خواست تا به حرب جذيمه رود و خون پدر طلب كند . آن سپاه با وى بيعت كردند و زبّا درم بيعتى بداد و او را به ملك بنشاندند ، و او به حيلت آن ملك بگرفت و پنج سال اندر آن پادشاهى بود تا مملكت بر وى راست شد و از دل سپاه آگاه شد . و او را خواهرى بود زبيبه نام ، و همچون زبّا با خرد و تدبير بود . و زبّا خواهر را كوشكى\r\n","description":"","footnote":"","page_name":" 561 ","page_number":615},
  {"content":"\r\nكرده بود بر لب رود فرات ، و با وى بودى . به تابستان گرد پادشاهى همىگشتى و به زمستان با وى به كوشك اندر .\r\nچون زبّا كار پادشاهى راست كرد و سپاه گرد كرد و آهنگ حرب جذيمه كرد ، آنگاه با خواهرش مشاورت كرد . خواهرش او را گفت : الْحَرْبُ سَجالٌ و عَثَراتُها لا تُسْتَقال . گفت : [ اين حرب سجال است و سجال سرفه بود كه هر كسى را چون بگيرد درد گلو بود . 
  ] حرب گاه بر اين بود و گاه بر آن ، و هر كه به حرب به سر اندر آيد و بيفتد هرگز برنخيزد ، و تو زنى و او مرد ، و مرد به ظفر نزديكتر بود . و اگر ظفر او را بود ، اين مملكت از دست تو بشود و هرگز باز نيايد ، و زن هر چند كه ملك و سپاه دارد ، خون كشته طلب نكند و نتواند كردن ، و ليكن حيلت كن مگر به مكر او را به دست توانى آوردن . زبّا خواهر را شكر كرد و گفت : راست گويى و نصيحت كردى .\r\nپس تدبير حرب دست باز داشت و تدبير مكر پيش گرفت .\r\nرسولى بفرستاد به جذيمه با هديه هاى بسيار ، و نامه نبشت و گفت : من بدين ملك دست بدان فراز كردم و درم بدين سپاه بپراگندم تا ملك از اين خاندان بنشود .\r\nو زن گرچه قوى است هم ضعيف است ، و مردمان را از فرمان كردن زنان ننگ آيد ، و اگر چه بزرگ زنى بود او را از قيّمى چاره نبود كه بر سر وى باشد . و ما را چاره نيست از شويى كه كنيم و اين ملك به وى سپارم ، و از اين ملكان كه هستند كس نيست كه من تن خويش به دو ارزانى دارم بجز تو ، زيرا كه از همه ملكان زمين از تو بزرگتر نيست به فعل و مردى و خواسته و سپاه و مملكت . برخيز و سوى من آى تا من اين مملكت را به تو سپارم و هر دو مملكت يكى شود و شهرهاى عراق و جزيره يكى شود .\r\nجذيمه چون اين نامه خواند شاد شد و خوش آمدش و راى كرد . و وى به شهر بقّه بود از جملهء زمين عراق هم اندر روستاى سواد به حدود انبار كس فرستاد و همه سپاه را از پادشاهى عراق گرد كرد كه برود و زبّا را به زنى كند و ملك وى بگيرد . و او را سرهنگى بود نام او قصير بن سعد ، هم از بنى لخم بود ، از قرابت وى و مولازادهء جذيمه بود . پدرش پرستارى از آن جذيمه به زنى كرده بود و اين قصير از آن پرستار\r\n","description":"","footnote":"","page_name":" 562 ","page_number":616},
  {"content":"\r\nبود ، و جذيمه او را بزرگ داشتى و با وى مشورت كردى . پس قصير اين حديث را مخالفت شد و گفت : اين غدر است و مكر . و به تازى ايدون گفت : رأى فاتر و غدر حاضر . و اين سخن نيز مثل شد . پس همه مردمان قصير را مخالف شدند . [ و جذيمه قصير را گفت : رأيك فى الكِنّ لا فى الضّحّ . گفت : تدبير تو به خانه اندر به كار آيد به آفتاب به كار نيايد . اين نيز مثل گشت . گفت : ايُّها المَلِك انّى لأَرَى امْراً لَيْسَ بِالخَسَا وَلا الزكا 
  ] . گفت : اين كارى است كه به دو طاق و جفت نيست . و اين مثل شد اندر عرب .\r\nجذيمه [ با اين خواهرزادهء خويش مشورت كرد . 
  ] مر عمرو بن عدى را گفت : تو چه بينى ؟ وى نيز همچون ديگر مردمان گفت : ببايد شدن و گفت : سپاه زبّا اندر اياد بسيارند . چون مرا ببينند سوى من آيند . قصير گفت : [ پدر اين زن بكشتى 
  ] به گفتار زن غرّه مباش و خويشتن را به دست وى اندر منه ، و او را كس فرست تا اگر ترا خواهد سوى تو آيد . رسولان زبّا گفتند : هرگز رسم نيست كه زن سوى مرد آيد .\r\nگفت : لا يُطاعُ لقَصير امْرٍ . گفت : هر كه كوتاه بود فرمان او نرود . و اين نيز مثل شد اندر عرب . پس جذيمه عمرو بن عدى را بخواند و گفت : كه خدايى خانه و كار خاصّه و عيال به تو سپردم . و مردى بود اندر سپاه او نامش عمرو بن عبد الجن الجرمى ، سرهنگى مبارز و مردانه .\r\nجذيمه مملكت به دو سپرد و او را سپاهسالار كرد و خود با خاصگان خويش برفت ، و قصير را با خويشتن ببرد ، و از شهر بقّه برفت . و عرب ايدون گويند به امثال اندر : ببقّة ابرم الامر . و اين سخن نيز مثل شد . و نهشل بن حرّى بن ضمرة التميمى شعرى گويد اندر كسى كه فرمان وى نكرد تا باز پس پديد آمدش و پشيمان شد و كار از دست وى گذشته بود . شعر :\r\n\r\nو مولىّ عصانى و استبدّ برايه\r\nكما لم يطع باليقين قصير\r\nفلمّا تبدّى غبّ امرى و أمره\r\nو ولَّت باعجاز الامور صدور\r\nتمنّى خليلى ان يكون أطاعنى\r\nو قد جرّبت بعد الامور امور\r\n\r\nو جذيمه برفت تا از حدّ عراق بيرون شد . پس تا آب فرات همى رفت [ a 104 
  ] به\r\n","description":"","footnote":"","page_name":" 563 ","page_number":617},
  {"content":"\r\nحدّ جزيره اندر تا به شهر فرضه برسيد . دلش بزد و پشيمان شد ، قصير را گفت : چه بينى ؟ گفتا : بِرَقّةَ تَرَكْتَ الرَّاى . گفت : تدبير به رقّه دست باز داشتى . پس به ديگر منزل رسيد ، رسولان زبّا بيامدند با هديه هاى بسيار . جذيمه قصير را گفت ، مثل :\r\nخطرٌ يسيرٌ فِى خطبٌ كَبيِر . گفتا : آن كار بزرگ [ كه 
  ] همى خواهد [ بودن 
  ] خطر اين هديه اندر وى اندكى است . و اين نيز مثل شد . و رسولان زبّا جذيمه را گفتند كه .\r\nملكه زبّا فرموده است كه همه سپاه پيش ملك آيد ، و فردا همه سپاه بيرون آيند .\r\nپس چون به منزل فرود آمد ، آن شب جذيمه قصير را بخواند و گفت : مرا همى دل بزند و ترسم كه سخن تو همى راست آيد و كار از دست شد . اكنون چه حيلت مانده است ؟ قصير گفت : فردا چون سپاه پيش آيد ، اگر پيش تو فرود آيند و زمين بوسه دهند و به زانو بروند ، بدان كه كار تو نيكو است . و اگر سپاه گرد تو اندر آيند و ترا اندر ميان گيرند ، بدان كه كار تو نه نيكو است . گفت : اگر چنين بود چه كنم ؟ و مر جذيمه را اسبى بود نام وى عصا ، و به همه عرب اندر هيچ اسب با وى بنرفتى ، و آن اسب به جنيبت پيش وى همى بردندى . قصير گفت : اگر سپاه گرد تو اندر آيند و ترا به ميان اندر گيرند ، عصا بخواه و بر وى نشين و تازيانه بزن و از سپاه بيرون شو و او ترا برد و هيچ اسب ترا اندر نيابد و ترا برهاند . و هم بر آن تدبير بنهادند .\r\nديگر روز بر نشست و براند كه به شهر زبّا آيد . چون لختى برفت ، سپاه بسيار از دور پديدار آمد . چون فراز رسيدند پيش او فرود آمدند و وى را سجود نكردند و با وى لختى براندند . پس از دست راست و چپ بپراگندند [ و 
  ] از پيش و از پس ، و او را اندر ميان گرفتند . جذيمه دانست كه كارش نه نيكو است . جنيبت ، عصا ، پيش خواست تا برنشيند . ايشان نام آن اسب شنيده بودند ، گفتند : نبايد . هم بر اين اسب نشين . قصير چون بديد كه او را از آن اسب باز داشتند ، دانست كه وى اندر ماند .\r\nبيستاد تا جذيمه اندر گذشت ، بدان عصا بر نشست و تازيانه بزد و از ميان ايشان بيرون شد و روى باز پس نهاد ، و هيچكس از پس وى نشد و گفت : حَزْمَاً عَلَى ظَهر العَصَا . گفت : چون نيك هشيارى كرد بر پشت اسب . و قصير اسب براند و از ميان سپاه بيرون شد ، و جذيمه چون دانست كه اندر ماند و قصير شد ، گفت : خَيْرُ ما يَجْرِى\r\n","description":"","footnote":"","page_name":" 564 ","page_number":618},
  {"content":"\r\nبه العَصا . و اين سخن نيز مثل شد .\r\nو قصير آن اسب همه روز بتاخت و چون آفتاب فرو شد ، سى فرسنگ زمين تاخته بود . پس به دهى رسيد نام وى برج . چون ايشان آن اسب را از دور بديدند بشناختند و گفتند : خَيْرُ ما جاءت به العَصا . و اين سخن نيز مثل گشت . پس چون قصير فراز رسيد و از اسب فرود آمد ، اندر ساعت كه او از اسب فرود آمد ، اسب بيفتاد و بمرد . بگسسته بود اندر آن راندن . و آن ديه ، امروز برج العصا خوانند .\r\nپس جذيمه برفت و آن سپاه گرد وى اندر آمدند تا به سراى زبّا فرود آمد . و جذيمه را روى ابرص بود ، از بهر آن او را ابرش خواندندى . و زبّا را موى زهار دراز بود ، طرّه ببافتى چنان كه موى سر . چون زبّا جذيمه را پيش خويش بار داد ، جذيمه پيش وى بيستاد . زبّا گفت : به چه كار آمدى به سوى ما ؟ جذيمه گفت : به عروسى .\r\nزبّا شلوار فرود كرد و موى زهار خويش او را بنمود و گفت : آن كس كه موى زهار او چنين بود او را عروس كنند ؟ ! يا آن كس را كه سر و روى او چون تو دارد او را به عروسى خوانند ؟ ! من ترا بدان خواندم تا خون تو به خون پدر خويش قصاص كنم .\r\nپس بفرمود كه او را بكشيد . و ملوك را گردن نزدندى از حرمت ملك را مگر به حرب اندر كشته شدى ! زبّا بفرمود تا نطعى بياوردند و رگ هر دو دستش بزدند و طشت پيش مىداشتند تا خون وى آنجا اندر همى دويد . چون دستهاش سست شد ، آن خون از آن طشت لختى بدويد . زبّا گفت : لا تَضِيَّعُوا دَمَ المَلِك فَانَّ دَم الملك لا يَضِيع . خون ملك ضايع مكنيد كه خون ملك ضايع نبود . جذيمه گفت : دَعُوا دَمَاً ضَيَّعَه اهْلَه . و اين سخن نيز مثل شد . و اين آخر سخن بود كه جذيمه گفت . و زبّا آن طشت خون پيش آورد و پنبهء زدهء بسيار پيش آورد و اندر وى افگند تا آن همه خون اندر پنبه شد و خشك كرد و به صندوق اندر نهاد و همى داشت و گفت : اين قصاص خون پدرم است .\r\nو خبر كشتن جذيمه به قصير آمد بدان ده كه وى بود . از آن ده برفت و به عراق شد سوى عمرو بن عدى [ و عمرو 
  ] بن عبد الجن ، و ايشان به حيره بودند . خبر\r\n","description":"","footnote":"","page_name":" 565 ","page_number":619},
  {"content":"\r\nجذيمه بداد . پس سپاه ايشان به دو نيمه شدند نيمى سوى عمرو بن عدى و ، سوى عمرو بن عبد الجن نيمى ، و خواست كه به ميان ايشان حرب خيزد ، قصير به ميان ايشان بيستاد تا صلح كردند ، و [ اين 
  ] عمرو بن عبد الجن ملك به عمرو بن عدى سپرد و خود به طاعت وى بيستاد ، و همه سپاه بر وى گرد آمدند . و عمرو بن عدى قصير را نيكو داشتى . قصير گفت : من نپسندم تا خون خال طلب نكنى .\r\n","description":"","footnote":"","page_name":" 566 ","page_number":620},
  {"content":"\r\n\r\nخبر خون خواستن عمرو بن عدى [ b 104 
  ] از زبّا از بهر جذيمه\r\nگفتا : چون خبر به زبّا شد كه عمرو بن عدى به ملك بنشست و سپاه او را بيعت كردند ، دانست كه خون باز خواهد . سخت غمناك شد . و زبّا را يكى كاهن بود او را چيزها گفتى ، او را گفته بود كه هلاك تو بر دست غلامى باشد نام وى عمرو ، و ملكزاده بود ، و ملك تو به وى شود و او ترا نتواند كشتن ، تو به دست خود خويشتن بكشى . زبّا خويشتن را به حذر همى داشت و نشست خويش به كوشك خواهر كردى ، و نيز شهر به شهر نشدى اندر پادشاهى خويش . و مردى نقّاش را بخواند و او را خواستهء بسيار داد و بفرمود كه به در عمرو بن عدى شو و با مردمان [ وى 
  ] دوستى گير و ايشان را صورتها كن تا بدانند كه تو نقّاشى . پس عمرو را ببين و صورت وى نقش كن بر كاغذى ، نشسته و ايستاده ، با جامهء تابستانى و زمستانى . پس آن صورتها نزد من آور تا اگر روزى او بر من تاختن آرد ، من او را بدانم ، يا به مكر خويشتن را بر من زند ، من او را بشناسم .\r\nپس آن نقّاش برفت و به در عمرو بن عدى شد و يك سال ببود تا او را به هر حالى بديد و آن صورتهاى او را به زبّا باز آورد . و زبّا بفرمود تا او را به زير زمين اندر راه كردند تا به شارستان اندرون به حصار ، تا اگر كارى افتد يا اندر اين كوشك او چيزى افتد ، او خويشتن بدان راه بيرون افگند و به زير زمين به حصار شود . پس چون سالى بر آمد ، قصير عمرو را گفت : خون خال طلب كن و ضايع مگردان كه وى\r\n","description":"","footnote":"","page_name":" 567 ","page_number":621},
  {"content":"\r\nنه چنان ملكى بود كه خون وى ضايع بايد كردن . گفتا : چگونه كنيم ؟ وَانَّها امْنَعُ من عُقابِ الجَوّ . گفتا : آن زبّا از من دور تر است از عقاب اندر هوا . و اين سخن نيز اندر عرب مثل شد . پس قصير گفت : بينى من ببر و پشت من به تازيانه زن و مرا با وى دست باز دار . عمرو گفت : من اين هرگز نكنم ، و تو از من به چنين ارزانى نيستى .\r\nقصير گفت : خَلِّ عَنّى اذَاً وَخَلاكَ ذَمٌ . گفت : پس دست باز دار تا هر چه خواهم كنم ، هيچ [ بر تو 
  ] عيب نيست . و اين سخن نيز مثل شد .\r\nپس عمرو قصير را گفت : هر چه خواهى كن . قصير بينى خويش ببريد و پشت خود به تازيانه نشان كرد . مردمان گفتند : لامرٍ ما جَدَعَ انْفَه قَصيرٌ . بينى خويش كارى را ببريد قصير . اين سخن نيز مثل شد و شعر عرب بسيار گفتند ، و متلمّس ايدون گويد :\r\n\r\nو فى طلب الاوتار ما حزّ انفه\r\nقصير و خاصّ الموت بالسّيف بيهس\r\n\r\nپس قصير دارو كرد تا بينيش بهتر شد ، و برخاست و از عراق بيرون آمد پياده ، پاى برهنه تا به جزيره شد به در زبّا . پس زبّا را گفتند : قصير آمده است سر و پاى برهنه و جامه دريده و بينى بريده و تازيانه زده . زبّا او را بار داد و گفت : هين ! اى قصير ! اين چه حالت است ؟ گفتا : مرا عمرو بن عدى چنين كرد و گفت خال من تو فريفتى و تو هلاك كردى ، و مرا يك سال به زندان كرد و باز داشت ، و من اكنون از زندان وى بگريختم و سوى تو آمدم به خدمت . دانستم كه من پيش هيچ ملك خدمت نكنم كه بر عمرو سختتر آيد از آنكه ترا .\r\nزبّا او را برّ كرد و بنواخت و وعده ها كرد و بپذيرفت و خواستهء بسيار فرستاد ، و هر روزى او را نيكوتر داشتى ، و وى آنجا همى بود . و زبّا دانست كه وى عاقل است و با راى و تدبير ، و با وى مشورت كردى اندر كارها ، و قصير او را نصيحت كردى . تا زبّا را دل بر وى ايمن شد و از جملهء وزيران داشتى ، تا ساليان برآمد و زبّا با وى بياراميد . پس يك روز پيش وى نشسته بود . جامه‌اى به دست از جامه هاى عراق بر وى همى عرضه كردند ، زبّا گفت : اين چنين جامه ها به خزانهء من اندر نيست .\r\nقصير گفت : اى ملكه ! اين چنين به زمين عراق اندر است ، و اگر ملكه را جهيزى كند ،\r\n","description":"","footnote":"","page_name":" 568 ","page_number":622},
  {"content":"\r\nو چيزى كه از جزيره خيزد من به عراق برم و با كاروانى به زمين عراق شوم چنان كه مرا نشناسند و بازرگانى كنم تا ترا از جامه هاى عراق و از هر طرايفى بخرم و به خدمت تو آرم ، و چنان بخرم و بفروشم كه ترا بسيار چيز از آن طرايف افزون آيد ، و ديگر بدين حال كه من شدم از من لشكرى نيايد و هيچ كار را نشايم مگر بازرگانى را يا تدبيرى كنم . زبّا را اين سخن خوش آمد و او را خواستهء بسيار بداد .\r\nقصير از زمين جزيره هر چيزى كه دانست كه عراق را شايد بخريد . و زبّا كاروانى اشتر او را داد ، و قصير آن كاروان ببرد سوى عراق و آن متاع هر چه داشت بفروخت و آنچه ببايست از طرايفهاى عراق همه باز خريد ، و به شب اندر پنهان سوى عمرو بن عدى شد و او را خبر بگفت و از وى نيز بسيار طرايفها بستد از عراق و برخاست و باز زبّا شد . و آن وقت كه او سوى زبّا رفته بود ، خواهر زبّا مر زبّا را ملامت كرده بود ، گفت : اين خواسته كه اين مرد را دادى فساد كردى ، و اين مرد هرگز باز تو نيايد . زبّا گفت : اگر باز آيد و وفا كند ، و اگر باز نيايد ، آنكه به وى رسيد از بهر من كه بينى وى ببريدند و پشت به تازيانه زدندش ، و اين خدمت كه مرا كرد ، اين خواسته كه به وى رسيد سزا است ، او را باد .\r\nچون قصير باز آمد ، [ a 105 
  ] زبّا شاد شد و آن جامه ها و طرايفها همه بپسنديد ، و آن چيزى كه او را بايست برداشت و ديگر قصير را گفت : به فروش . قصير باقى را بفروخت و بسيار سود كرد . و سال ديگر همچنين و سوم سال همچنين . پس چهارم سال زبّا هزار شتر از آن خويش قصير را داد ، گفت : اين جوالها تنك است ، غراره ها بايد از موى بافته ، بزرگ ، تا بسيار بار اندر وى شود و اشتران را آسانتر بود . بفرمود تا هزار جفت غراره كردند بزرگ .\r\nو محمّد بن جرير روايت كند از محمّد السّائب كه اوّل كسى كه اندر جهان غراره نهاد قصير بود . و هزار اشتر بار كرد و ببرد و به عراق باز برد ، و عمرو بن عدى را گفت : اگر هرگز خون خال طلب خواهى كردن اكنون كن . گفتا : چه كنم ؟ گفتا : به هر غراره‌اى اندر مردى در نشان با سلاح تمام ، تا دو هزار مرد بر اين هزار اشتر بر گيريم و برويم . چون به حصار اندر شويم ، لشكر را از غراره بيرون كنيم و بگوييم تا\r\n","description":"","footnote":"","page_name":" 569 ","page_number":623},
  {"content":"\r\nبخروشند و شمشير اندر نهيم ، و او را يكى راهى است زير زمين اندر كز آن سوى بجهد . ترا بر آن راه به پاى كنم تا بيايد كز آن روى بجهد ، تو او را بكش . عمرو بن عدى گفت : روا است . و همچنين كردند و به هر غراره‌اى مردى اندر كردند و سر غراره بدوختند و مرد از اندرون غراره سر ببست ، و كاروان براند تا به شهر زبّا نزديك رسيد .\r\nقصير بشد و زبّا را بشارت داد كه امسال بارها آوردم كه هرگز نياوردم . زبّا از شادى بر نشست و از شهر بيرون آمد تا كاروان را ببيند . چون بنگريست ، آن اشتران گران همى رفتند از گرانى آن مردان و سلاحها ، زبّا گفت :\r\n\r\nما للجمال مشيها وئيدا\r\nأ جندلا يحملن ام حديدا\r\nأم صرفانا باردا شديدا\r\nام الرجال ربّضا قعودا\r\n\r\nپس چون زبّا بازگشت و به شهر اندر آمد ، بر در شهر دربانى [ بود 
  ] ، مردى نبطى ، چون آخر اشتر بگذشت ، حربه‌اى به غراره اندر زد ، به پهلوى آن مرد اندر آمد كه به غراره اندر بود . تيزى از آن مرد رها شد ، دربان گفت : بارها بارى نه نيك است . پس چون به ميان شهر اندر آمدند و اشتران بخوابانيدند ، بخروشيدند و از غراره ها بر آمدند و شمشير اندر نهادند و كشتن گرفتند .\r\nو قصير عمرو بن عدى را از غراره بيرون كرد و بر آن راه گذر زبّا بر پاى كرد و گفت : ايدر بباش كه على [ كل 
  ] حال زبّا ايدر آيد و بدين راه بيرون خواهد شدن ، تو او را بكش . چون زبّا بدانست ، بدويد پياده ، و بدان راه آمد . عمرو را ديد آنجا ايستاده با شمشير . زبّا او را بشناخت بدان صورت كه نقّاش او را داده بود ، و به دست زبّا انگشترى بود و زهر به زير نگين اندر تعبيه كرده . آن انگشترى را بخاييد و زهر بخورد و گفت : بِيَدَىْ لا بِيَدِكْ . و زهر به گلوش فرو شد و بمرد . عمرو فراز شد .\r\nهنوز نمرده بود تمام بكشتش ، و ملك بگرفت و خزينهء زبّا همه برداشت ، و سپاهش عمرو بن عدى را بيعت كردند و عرب او را فرمانبردار شد ، و صد و بيست سال به ملك اندر بزيست پس بمرد . و ملكت به دست فرزند وى اندر بماند و عراق و جزيره و باديه و حجاز به فرزندان او همى شد صد سال ديگر .\r\n","description":"","footnote":"","page_name":" 570 ","page_number":624},
  {"content":"\r\nو ايشان را ملوك آل نضر خواندندى . تا اردشير بابك بيرون آمد و ملوك طوايف را قهر كرد و زمين عجم و خراسان از ايشان بستد و ايشان را به زمين بحرين و باديه و حجاز باز فرستاد ، و ايشان آنجا هم به طاعت وى همى بودند و همه عرب به طاعت ملوك عجم بود ، و بعضى از يمن نيز ، و شام به دست روميان همى بود . و ملوك آل نضر از پس اردشير سالها بماندند ازيرا اردشير چون ايشان را از زمين عراق بيرون كرد ، زمين بحرين و حجاز و باديه ايشان را داد ، و يك فرزند آل نضر را بر همهء عرب ملك كرد .\r\nو نشست ملوك آل نضر به حيره بود و ملكشان از حيره بود از آن سوى باديه . و نشست ملوك عجم به مداين بود و مملكت ايشان زمين عراق و جزيره و رى و جبال و خراسان تا لب جيحون بود . و ملوك عجم كه از پس اردشير بودند همچنين كردند ، آن زمين بحرين و باديه و حجاز به عرب دست باز داشتند و يك تن از فرزندان عمرو بن عدى بر ايشان ملك كردند ، و آخر ايشان نعمان بن المنذر بود كه پرويز بن هرمز او را بكشت . و نسبت او نعمان بن المنذر بن نعمان بن المنذر بن عمرو بن عدى بن ربيعة بن نضر بود .\r\nو اين خبرهاى جذيمه و آن خواهرزادهء وى عمرو بن عدى همه اندر وقت ملوك طوايف بود ، و اندر آن ايّام حدثهاى بسيار بود و عجايبها هم به عراق و هم به شام ، زيرا كه ايشان چهارصد سال بماندند از وقت اسكندر تا وقت اردشير بن بابك . يكى حديث از آن اين بود : اخبار طسم و جديس كه ملك يمن حسّان بن تبّع بر ايشان تاختن آورد . و ايشان به يمامه بودند ، بدان وقت كه جذيمه ملك بود .\r\n","description":"","footnote":"","page_name":" 571 ","page_number":625},
  {"content":"\r\n\r\nاخبار طسم و جديس و حسّان بن تبّع و حربها و واقعه هاى ميان ايشان\r\nو اين طسم و جديس دو قبيله بودند از عرب يمامه بدان وقت كه جذيمه ملك بود ، و از دست وى بر ايشان ملكى بود نام وى عملوق ، و طسم مردى ستمگاره بود و كارش به بيدادى بدان رسيد كه فرمود هيچكس مباد كه [ b 105 
  ] دختر دوشيزه به شوى دهد از قبيلهء جديس تا نخست سوى من نيارد تا دوشيزگى وى نستانم . و مردمان در دست وى بيچاره شده بودند . چون روزگار برآمد ، يكى مرد بود نام او اسود بن عفّان ، مهتر جديس بود ، مهتران [ حى 
  ] را بخواند و جوانان را ، و به سرّ اندر ايدون گفت : همى بينيد كه ما به چه سختى و عار اندريم ! و سگان بدين حال اندر صبر نكنند ، پس مردمان چگونه كنند ! و من از شما يارى خواهم تا از اين ملك برهيم و از همه قبيلهء وى . گفتند : چه فرمايى ؟ گفت :\r\nمن ملك را با همه مهتران طسم مهمان كنم و شما را نيز بخوانم ، هر مردى از ايشان و دو مرد از ما ، و هر كسى از شما بياييد با شمشيرى ، و آن شمشير زير بساط و زير ريگ پنهان كنيد ، و ايشان بىسلاح آيند . چون از در درآيند ، شما شمشيرها برگيريد ، من خود ملك را بكشم و شما هر مردى مردى را بكشيد . چون مهتران را كشتيد ، ديگران را خطرى نبود . گفتند : فرمانبرداريم . پس ان ملك را مهمان كردند ، و طسم را و همه مهتران طسم را بكشتند ، و يك مرد از طسم بجست ، نام او رياح بن مرّه ، و پيش حسّان شد . و اين حسّان مردى بود از ملوك تبّع يمن از جليلان ، رياح او\r\n","description":"","footnote":"","page_name":" 572 ","page_number":626},
  {"content":"\r\nرا آگاه كرد كه قبيلهء جديس چنين كردند . حسّان خشم گرفت و با سپاه بسيار به تاختن آمد به يمامه بدين قبيلهء جديس . چون به سه روزه راه برسيد ، اين رياح او را گفت : مرا آنجا خواهرى است و از قبيلهء جديس شوى دارد ، و به جهان اندر كسى نيست تيز چشمتر از وى ، و سه روزه راه ببيند ، و نامش يمامه است . و او را زرقاء اليمامه خوانند و گربه چشم است ، به عرب اندر معروف است .\r\nرياح گفت اين حسّان را كه سپاه را بفرماى تا هر كسى درختى بر كنند و پيش خويش همى برند تا چون او بنگرد درختان بيند . همچنين كردند . ايشان يمامه را گفتند : بر مناره شو و بنگر تا چه بينى . يمامه گفت : درختان بينم كه همى روند ، صورتشان صورت درخت ، و رفتنشان چنان كه مردم . گفتند : چيز نيست . و او را استوار نداشتند . ديگر روز گفتند : بنگر تا چه بينى . گفت : آن درخت همى رود و مردم از پس وى . همى استوار نداشتند تا حسّان بن تبّع بىآگاهى بديشان رسيد و ايشان را بكشت و شهر يمامه را خراب كرد . و اين زرقاء اليمامه بنت مريم بود .\r\nبگرفتندش . حسّان او را پيش خواند ، گفت : تو چه حيلت كنى كه چشم تو بدين روشنى است ؟ گفتا : من هرگز به شب نخفتم تا سرمه به چشم اندر نكردم . حسّان بفرمود تا چشمهاش بكندند ، به چشمهاى او رگها يافتند سياه با سرمه پيوسته و از آن سرمه سياه شده .\r\nپس حسّان به يمن باز شد و جذيمه آگاه شد . سپاه از عراق از پس وى بفرستاد و اندر وى رسيدند و حرب كردند و سپاه جذيمه را هزيمت كردند و خود برفتند . و حسّان ملكى بود بزرگوار از ملوك تبابعه ، و پسر تبّع بن تبّع بن اسعد بود ، و پدرش را تبّع الاكبر خواندندى . و اين حسّان را نيز پسرى بود ، و او را تبّع الاصغر خواندندى . و اين آن بود كه با سپاه به مكّه آمد به حج به وقت موسم ، و به مكّه اندر غارى است ميان دو كوه اندر به عرفات ، و او را شعب المطابخ خوانند كه او مطبخهاى خويش بفرمود تا آنجا بنهادند ، و همه موسم را طعام داد آن سال ، و كعبه را يك دست جامه پوشيد از كسوت تن خويش ، حلَّه هايى كه قيمت آن كس ندانست الَّا خداى عزّ و جلّ ، و چنان جامه خلق نديده بود .\r\n","description":"","footnote":"","page_name":" 573 ","page_number":627},
  {"content":"\r\nو مردمان يثرب بيامدند ، اوس و خزرج ، و گله كردند از جهودان خيبر و فدك و قريظه كه اين جهودان از شام بيامدند گريخته و بر ما فرود آمدند و به ميان ما ايمن شدند ، اكنون بر ما همى ستم كنند . وى سپاه از مكّه بكشيد و روى به زمين يثرب نهاد سوى مدينه ، تا نزديك مدينه برسيد ، به منزلى فرود آمد كه امروز منزل الملك خوانند ، از بهر آنكه آنجا فرود آمده بود و از آنجا سپاه فرستاد به مدينه تا از آن جهودان بسيار بكشتند ، و او به مكّه بازگشت و سوى يمن شد . و او بود كه سپاه به چين فرستاد تا آنجا كشتن و غارت كردند ، و از يك سوى اين پسر با سپاه تا هندوستان و سند اندر شد و بسيار كشتن كرد ، و از ديگر سوى سرهنگى را بفرستاد نام او شمر و به لقب او را ذو الجناح خواندندى ، از بهر آنكه چون او را به حرب فرستادندى ، چنان رفتى كه گفتى پر دارد . به خراسان آمد كه به زمين تركستان اندر بگردد و به چينستان شود . تا اين پسر را ، حسّان نام را ، يارى كند .\r\nشمر به سمرقند آمد ، و آن وقت از چينستان داشتندى سمرقند را . و سمرقند حصارى استوار بود ، وى آن حصار بگشاد و بسيار خلق بكشت ، و شهر را ويران كرد و به نام خويش كرد ، و پيش از آن نام ديگر بود . پس شهريان آبادان كردند و به پارسى شمركند نام كردند . و كند به زبان تركى شهر بود ، و چون معرّب گردانيدند گفتند : سمرقند . پس اين شمر بن حسّان شد با سپاه خويش ، و با حسّان بن تبّع گرد آمد به چينستان ، و كشتن و غارت كردند و خواستهء بسيار آوردند و باز يمن آمدند ، و اين همه به وقت ملوك طوايف بود . و از عجايب كه به وقت ملوك [ a 106 
  ] طوايف بود يكى حديث اصحاب الكهف است . قوله تعالى : * ( أَمْ حَسِبْتَ أَنَّ أَصْحابَ الْكَهْفِ وَالرَّقِيمِ كانُوا من آياتِنا عَجَباً 18 : 9 ) * .\r\n","description":"","footnote":"","page_name":" 574 ","page_number":628},
  {"content":"\r\n\r\nحديث اصحاب الكهف و دقيانوس\r\nو اين اصحاب الكهف مردمانى بودند به شهرى از شام و ملك آن شهر بتپرست بود با همه مردمان شهر مر ايشان را خداى عزّ و جلّ هدى داد ، و آن ملك را نام دقيانوس بود از ملوك يونانيان ، آنگاه كه ملك شام به دست يونانيان بود از پس ذو القرنين پيشين ، تا به روميان افتاد . ايشان از ميان همه شهر مسلمان شدند و خداى را بشناختند و شش تن بودند .\r\nپس خبر ايشان به دقيانوس برداشتند . ملك ايشان را بخواند و گفت : شما كه را پرستيد و خداى شما كيست ؟ ايشان دين خويش پيش ملك آشكارا كردند ، و خداى عزّ و جلّ دلشان نگاه داشت تا نترسيدند و گفتند : خداى ما خداى آسمان است و زمين ، و ما بجز او خداى نخوانيم و ندانيم ، و اگر بجز اين گوييم باطل است ، چنان كه خداى گفت : * ( وَرَبَطْنا عَلى قُلُوبِهِمْ إِذْ قامُوا فَقالُوا رَبُّنا رَبُّ السَّماواتِ وَالأَرْضِ لَنْ نَدْعُوَا من دُونِه إِلهاً لَقَدْ قُلْنا إِذاً شَطَطاً 18 : 14 ) * . ربطنا يعنى شددنا على قلوبهم . * ( إِذْ قامُوا 18 : 14 ) * يعنى على ارجُلِهمْ . * ( لَقَدْ قُلْنا إِذاً شَطَطاً 18 : 14 ) * . يعنى جورا و باطلا . * ( هؤُلاءِ قَوْمُنَا اتَّخَذُوا من دُونِه آلِهَةً لَوْ لا يَأْتُونَ عَلَيْهِمْ بِسُلْطانٍ بَيِّنٍ 18 : 15 ) * . ملك را گفتند كه اين قوم ما جز خداى ما را خدايى دارند ، چرا حجّتى نيارند ؟ و كيست ستمگاره تر از آنكه بر خداى دروغ گويد ؟ و ايشان را بر روى زمين پيغامبر نبود .\r\nملك را يك قاضى بود از يونانيان و به سرّ اندر دين اسلام بود و پيدا نيارست\r\n","description":"","footnote":"","page_name":" 575 ","page_number":629},
  {"content":"\r\nكردن . ملك قاضى را گفت : چه بينى ، ايشان را چه كنم ؟ گفت : اين همه ملكزادگاناند و مهترزادگان ، به كشتن ايشان شتاب نتوان كردن . ايشان را امشب زمان ده تا مگر بينديشند و باز حق آيند . ملك ايشان را پند داد و زمان داد ، و بازگشتند . و خداى ايشان را به قرآن اندر جوانمردان خواند و گفت : * ( إِذْ أَوَى الْفِتْيَةُ إِلَى الْكَهْفِ 18 : 10 ) * .\r\n* ( إِنَّهُمْ فِتْيَةٌ آمَنُوا بِرَبِّهِمْ 18 : 13 ) * . ايشان جوانمردان بودند كه به خداى بگرويدند بىآنكه كسى ايشان را به خداى خواند و راه نمود مر ايشان را ، تا مرا بشناختند . و اندر اين باب سخن حكمت است بسيار و ليكن دراز نتوان كردن .\r\nو مفسّران ايدون گفتند كه خداى كس را جوانمرد نخواند مگر دو تن را : يكى ابراهيم را كه گفت : * ( قالُوا سَمِعْنا فَتًى يَذْكُرُهُمْ 21 : 60 ) * . و ديگر اصحاب الكهف را : * ( إِنَّهُمْ فِتْيَةٌ 18 : 13 ) * .\r\nپس چون شب اندر آمد ، ايشان بترسيدند كه ملكشان بكشد ، هر شش به شب اندر از شهر بيرون شدند . بنزديك ايشان كوهى بود نام آن نيخلوس . و نام آن شش تن ، يكى را مكسلينا بود ، و مهترشان او بود و با ملك مناظره او كرد ، و ديگر : محسملينا بود ، و سديگر يمليخا بود ، چهارم : فريطوس ، پنجم : سرطوس ، ششم : سروس . هر شش از شهر بيرون شدند و روى بدان كوه نهادند . بنزديك كوه شبانى ديدند با گوسپندان ، نام او دهموس . او را گفتند : بدين كوه اندر جايى هست كه ما آنجا پنهان شويم روزى چند ؟ شبان گفت : شما چه مردمانيد ؟ گفتند : ما دينى داريم خلاف دين ملك و از آن مردمان شهر ، و خداى را پرستيم جز از اين بتان ايشان ، و از ملك گريخته‌ايم از بيم جان جايى همى خواهيم كه پنهان شويم .\r\nشبان گفت : خداى شما كيست و دين شما چيست ؟ ايشان دين خويش بر وى عرضه كردند ، او دين بپذيرفت و گفت : من نيز با شما بيايم . گفتند : روا است . شبان گفت : بدين كوه اندر شكافى است ، غارى ، و او را درى تنگ ، و از اندرون جاى فراخ و بزرگ و ما شبانان را چون بدين كوه اندر شبى تاريك بود و باران و سرما برخيزد و بر گوسپند بترسيم ، اين گوسپندان را بدين غار اندر آريم . پس شبان آن گوسپندان را بگذاشت و با ايشان برفت . آن سگ با آن شبان برفت . ايشان شبان را گفتند كه اين سگ را باز گردان كه سگ گرسنه شود و آواز كند ، و مردمان آگاه شوند . شبان هر\r\n","description":"","footnote":"","page_name":" 576 ","page_number":630},
  {"content":"\r\nچند آن سگ را زد ، باز نگشت و به سخن آمد و به زبانى فصيح گفت : مرا چه زنيد كه من نيز بدان خداى كه شما به دو گرويده‌ايد ، گرويده‌ام . و آن علامتى بود ايشان را و آيتى از خداى عزّ و جلّ .\r\nپس برفتند تا به در كهف اندر شدند . غارى ديدند بزرگ و فراخ ، چنان كه خداى گفت : * ( وَهُمْ في فَجْوَةٍ مِنْه 18 : 17 ) * . آنجا اندر شدند و بخفتند . سگ نيز اندر شد و بخفت بدانجا اندر ، و دستها پيش دراز كرد و دهان بر دستها نهاد ، چنان كه عادت سگان باشد . قوله تعالى : * ( وَكَلْبُهُمْ باسِطٌ ذِراعَيْه بِالْوَصِيدِ 18 : 18 ) * . و الوصيد اسم الغار و قيل اسم الجبل الَّذى كان فيه الغار . پس خداى عزّ و جلّ خواب بر ايشان افگند ، و به خواب اندر جان از تن ايشان بشد ، و از سگ نيز جان جدا شد ، و ديگر روز ملك مر ايشان را طلب كرد نيافت . [ گفتند از شهر بيرون رفتند . ملك از پس ايشان به طلب كس فرستاد ، و يك ماه ايشان را طلب كردند و نيافتند . پس دست باز داشتند . 
  ] [ b 106 
  ] و ايشان سيصد و نه سال بماندند بدان غار اندر مرده ، و هر هفته‌اى خداى عزّ و جلّ فريشته‌اى را بفرستادى تا ايشان را از اين پهلو به ديگر پهلو گردانيدى تا زمين گوشت ايشان نخورد و اندامشان نريزد ، چنان كه خداى گفت : * ( وَنُقَلِّبُهُمْ ذاتَ الْيَمِينِ وَذاتَ الشِّمالِ 18 : 18 ) * . چون آفتاب از مشرق بر آمدى ، از دست راست كهف رفتى ، و چون فرو شدى ، از دست چپ كهف فرو شدى ، چنان كه خداى تعالى گفت : * ( وَتَرَى الشَّمْسَ إِذا طَلَعَتْ تَتَزاوَرُ عَنْ كَهْفِهِمْ ذاتَ الْيَمِينِ وَإِذا غَرَبَتْ تَقْرِضُهُمْ ذاتَ الشِّمالِ 18 : 17 ) * . و در آن كهف سوى ناحيت شمال بوده است . و چون چنين بود ، خورشيد كه بر آيد به دست راست بود ، و چون فرو شود از دست چپ كهف بود . و باد شمال و هوا اندر او بزد تا مرده اندر وى نپوسد . و ايشان سيصد و نه سال بدانجا اندر بودند و دقيانوس بمرد و ملكان ديگر آمدند به شام از يونانيان ، و باز ملك از دست ايشان بشد و به روميان شد . نخستين ملك روم شام گرفت ، و عيسى بن مريم بدان وقت بيرون آمد و حديث اصحاب الكهف بنى اسرائيل را بگفت باز زنده شوند و خلق ايشان را ببينند و باز بميرند ، تا خلق را پديد آيد هر كه به شكّ است اندر بعث كه خداى مرده را زنده كند .\r\nپس يك تن از ايشان زنده شد ، وقت نماز پيشين كه آفتاب بگشته بود ، نام او\r\n","description":"","footnote":"","page_name":" 577 ","page_number":631},
  {"content":"\r\nمكسلمينا ، آنكه مهتر بود ايشان را آواز كرد ، ايشان نيز زنده شدند و آن سگ نيز زنده شد ، و بر پاى خاستند ، چنان كه از خواب خيزند . * ( قال قائِلٌ مِنْهُمْ كَمْ لَبِثْتُمْ 18 : 19 ) * . اين مهتر را گفتند : چند بوديم ما اينجا اندر ؟ گفت : * ( لَبِثْنا يَوْماً 18 : 19 ) * . چون آفتاب به نيم روز ديد ، گفتا : * ( أَوْ بَعْضَ يَوْمٍ 18 : 19 ) * . [ بعضى 
  ] از روز . پنداشتند كه دوش سپيده دم به كهف اندر آمدند و بخفتند . پس گفتند : * ( رَبُّكُمْ أَعْلَمُ بِما لَبِثْتُمْ 18 : 19 ) * . خداى داند كه چند ماندند . و با ايشان درم بود ، از آن درم بزرگ به مهر دقيانوس . * ( فَابْعَثُوا أَحَدَكُمْ بِوَرِقِكُمْ هذِه إِلَى الْمَدِينَةِ فَلْيَنْظُرْ أَيُّها أَزْكى طَعاماً فَلْيَأْتِكُمْ بِرِزْقٍ مِنْه وَلْيَتَلَطَّفْ 18 : 19 ) * . گفتا : يك تن با اين درم به شهر فرستيد تا طعامى پاكتر كجا بيند ، شما را نان آرد تا زاد برگيريم و امشب از ايدر برويم . * ( وَلا يُشْعِرَنَّ بِكُمْ أَحَداً 18 : 19 ) * . و كس را از حديث شما آگاه نكند .\r\nيمليخا را بفرستادند . و چون به شهر اندر آمد ، جايها و بازارها و در شهر همى نشناخت ، و مردمانى ديد كه همى نماز كردند خداى را عزّ و جلّ . شگفت آمدش .\r\nگفت : به يك روز اين همه خلق چنين شدند . به نانوا شد و آن درم بيرون كرد . آن درم بزرگ بود نه از ضرب آن زمانه . خبّاز گفت : اين درم از كجا آوردى ؟ اين درم از اين شهر از ضرب اين ملك . گفتا : بدين شهر اندر اين درم نيست . اين ملك ما چنين درم نزند ، و شما مردمانى بيابانىاى مىنماييد و گنج يافتيد از درمهاى پيشينيان . يمليخا گفت : اى مرد ! من اين درم دى از اين شهر بيرون بردم از ضرب دقيانوس . آن خبّاز دقيانوس را نشناخت ، عامّ بود ، گفت : من اين ملك را ندانم كه تو گويى ، ملك ما فلان است . گفتا : چه دين دارد و كه را پرستد ؟\r\nاندر اين حديث بودند ، يكى عوان فراز رسيد و سخن ايشان بشنيد . يمليخا را بر ملك برد ، ملك قصّهء او بشنيد و آن درم بديد ، بدانست كه اصحاب الكهفاند كه اندر انجيل قصّهء ايشان خوانده بود . علما و انجيلخوانان را گرد كرد تا اين قصّه از يمليخا بشنيدند ، و بگفت : كه من و ياران از اين شهر بيرون شديم دى ، ملك دقيانوس بود و از وى بگريختيم از بيم دين خويش ، و به فلان كوه به غارى اندر شديم و بخفتيم و امروز برخاستيم ، و من بيامدم كه بدين درم ايشان را طعام خرم و زاد بر گيرم و امشب برويم . و اين انجيلخوانان بدانستند كه اين اصحاب الكهفاند .\r\n","description":"","footnote":"","page_name":" 578 ","page_number":632},
  {"content":"\r\nملك يمليخا را گفت : اى جوانمرد ! بشارت ترا كه دقيانوس مرد و تا اكنون سيصد و نه سال است ، و خداى عزّ و جلّ پيغامبرى را فرستاد نام وى عيسى بن مريم با كتاب خويش از آسمان ، و قصّهء شما اندر انجيل پديد است ، و ما خداى را پرستيم و به دين عيسى اندريم و شما را همى چشم داشتيم تا كى بيرون آييد از كهف . اكنون ياران تو كجااند ؟ گفت : به كهف اندر . ملك بر نشست با همه سپاه و بيرون آمد .\r\nيمليخا همى آمد تا در كهف ، چون نزديك رسيد ، يمليخا ملك را گفت : ايشان خبر اين جهان ندارند و پندارند كه دقيانوس هنوز زنده است و آمد تا ايشان را هلاك كند و بترسند . دستورى ده تا من از پيش فراز شوم و ايشان را خبر دهم تا ايشان شاد شوند و بيرون آيند . ملك او را بفرستاد .\r\nيمليخا به غار اندر شد و ملك و مردمان همى ديدند . پس ياران يمليخا گفتند :\r\nچه خبر است ؟ يمليخا ايشان را خبر جهان و مرگ دقيانوس و بيرون آمدن عيسى همه بگفت ، و يمليخا بيفتاد و بمرد با يارانش و سگ همه بمردند ، و ملك بر در كهف بماند و شب فراز آمد . و ملك آن شب آنجا بماند . چون روز ببود ، يمليخا بيرون نيامد . ملك بفرمود كه به غار اندر شويد . كس نيارست به غار اندر شدن از هول [ a 107 
  ] آن غار ، ندانستند كه چه كنند . * ( فَقالُوا ابْنُوا عَلَيْهِمْ بُنْياناً 18 : 21 ) * .\r\nگفتند : ايدر بنايى بكنيد و علامتى كه مردمان بدانند كه اين كهف ايشان است . * ( رَبُّهُمْ أَعْلَمُ بِهِمْ 18 : 21 ) * . و خداى بهتر داند با ايشان . پس آنجا مزگتى كردند . و قصهء اصحاب الكهف كه به چه وقت اندر شدند به كهف و چند سال بماندند و به عهد كدام ملك بيرون آمدند ، و آنكه خداى عزّ و جلّ گفت : * ( أَمْ حَسِبْتَ أَنَّ أَصْحابَ الْكَهْفِ وَالرَّقِيمِ 18 : 9 ) * .\r\nو آن نبشته است كه ايشان بنوشتند .\r\n[ و اين همه قصّهء اصحاب الكهف كه ترا روايت كردند اين است كه خداوندان تفسير گفتند اندر كتب تفسير ، و چنين كه گفتند همه حرف به حرف روايت كرديم ، و محمّد بن جرير هم ايدون گويد اندر اين كتاب كه گروهى از علما چنين روايت كرده‌اند كه ايشان پيش از عيسى به كهف اندر شدند و از پس عيسى عليه السّلام بيرون آمدند ، و ليكن بيرون شدن و اندرون شدن همه به ايّام ملوك طوايف بود از\r\n","description":"","footnote":"","page_name":" 579 ","page_number":633},
  {"content":"\r\nپس ذو القرنين و پيش از اردشير بن بابك چنين كه گفتيم ، و هر گروهى ايدون گويند كه اين غلط است كه اندر شدن ايشان به كهف اندر از پس عيسى بود ، و ايشان [ b 130 صا 
  ] بگرويدند و آن ملك و شهرستان همه بتپرست بودند ، و اين حواريان عيسى بن مريم كه ايشان را عيسى فرموده بود كه به جهان اندر بپراگنند و خلق را بدين خوانند ، يك تن از آن حواريان بدان شهر افتاد و خلق را به خداى خواند . اجابت نكردند ، و اين اصحاب الكهف اجابت كردند . پس از ملك بگريختند و به كهف اندر شدند . باز از پس سيصد و نه سال بيرون آمدند پيش از اردشير هم اندر وقت ملوك طوايف ، و چون بيرون آمدند اين شهر و ملك ايشان مسلمان بودند بر دين عيسى عليه السّلام . و همچنين كه بگفتيم قصّه روايت كنند اندر شدن ايشان به كهف اندر بر وجهى ، و ايدون گويند كه اين ملك ايشان بت پرستيدى و بر در شهر بتى نهاده بود . هر كه به شهر اندر آمدى آن بت را سجود كردى .\r\nپس يك تن از حواريان عيسى بدين شهر افتاد . چون خواست كه اندر شهر رود گفتند اين بت را سجود كن . از آنجا بازگشت و به شهر اندر نشد . و بر در شهر گرمابه‌اى بود . بدان گرمابه اندر شد و خادمى همى كرد و خويش را بر آن گرمابه بان به مزد داد ، به روز خادمى كردى و شبانگاه مزد بستدى و طعام خريدى و بخوردى ، و همه شب نماز كردى و به روز روزه داشتى ، و خداى عزّ و جلّ بران گرمابه بان بركت كرد ، و آن گرمابه بان را بركت او پديد آمد و گفت اين بركت از اين خادم است ، و گرمابه بان آن حوارى را گرامى داشتى و به خويشتن نزديك كرد ، و چون روزگار برآمد اين حوارى با گرمابه بان گستاخ شد و دين عيسى بر او عرضه كرد . او بپذيرفت ، و كسها بودند كه از شهر بيرون آمدندى ، جوانان ، و با گرمابه بان دوستى داشتندى . اين حوارى دين بر ايشان عرضه كرد . ايشان بپذيرفتند . اين اصحاب الكهف ايشان بودند .\r\nپس هم چنان در گرمابه همى بودند بر دين عيسى ، تا يك روز پسر ملك بدان گرمابه درخواست شدن كه با زنى بلايه بباشد . اين حوارى خادم گفت : تو شرم ندارى كه با اين زن بلايه به گرمابه اندر شوى . آن پسر ملك او را سرد گفت ، و به\r\n","description":"","footnote":"","page_name":" 580 ","page_number":634},
  {"content":"\r\nگرمابه اندر شد با آن زن . هر دو را دم بگرفت و بمردند . پس ملك را بگفتند كه پسرت را به گرمابه اندر بكشتند ، و ملك بر نشست و بيامد و گرمابه بان را طلب كرد .\r\nگرمابه بان بجست . خادم را طلب كرد . نيز بجست . گفت با اين گرمابه بان دوستى كه 
  ] [ داشت از شهر . نام ايشان بگفتند ، و آن جوا [ نا 
  ] ن را نام زد كردند . گفتند اينان بودند كه با اين گرمابه بان و خادم دوستى داشتند . ملك ايشان را طلب كرد . ايشان آگاه شدند و بجستند و از شهر بيرون شدند . پس اين گريختگان همه به يك جاى افتادند و بر يكى مرد كشاورز بگذشتند ، و با آن كشاورز سگى بود ، و آن مرد نيز هم بر دين ايشان بود . گفتند ملك ما را همى طلب كند . آن مرد بترسيد و با آن سگ با ايشان برفت . پس بيك جاى برفتند . گرمابه بان و كشاورز و آن حوارى و آن مردمان كه از شهر بودند ، و اصحاب الكهف آن بودند كه برفتند و به كهف اندر شدند .\r\nچون ملك به در كهف آمد ، هر كه را گفت به كهف اندر شويد . نيارستند . ملك گفت اگر ايشان ما را بگرفتمانى بكشتمانى . اكنون در اين كهف بر آريد و استوار كنيد تا بميرند از گرسنگى و تشنگى . پس در كهف بگرفتند و بازگشتند ، و سيصد و نه سال خفته بودند . چون خداى خواست كه بيرون آيند شبانى بيامد و همى سرما يافت .\r\nبدان كوه بنگريست . در كوه ديد لختى باز شده . دانست كه آنجا غار است . آن در همه باز كرد و با گوسپندان آن شب آنجا ببود ، آن شب بدان غار اندر ، و ديگر روز برفت .\r\nخداى سبحانه و تعالى ايشان را بيدار كرد و زنده كرد . پس يك تن بيرون فرستادند با آن درم كه با ايشان بود . گفتا هر درمى ده درم بود به مثقال هفت مثقال به بزرگى چند كف پاى اشتر بچه . و آن مرد آن درم بيرون آورد و به خبّاز داد . او را بگرفتند و پيش ملك بردند و او حديث تمام كرد تا آخر .\r\nو ايدون روايت همى كند محمّد بن جرير كه روايت ياد كرد درستتر است ، و اندر اين روايت يك دو جاى مخالف است مر كتاب خداى عزّ و جلّ را . يكى همى گويد كه دين خويش پنهان داشتند . و خداى همى گويد : * ( وَرَبَطْنا عَلى قُلُوبِهِمْ إِذْ قامُوا فَقالُوا رَبُّنا رَبُّ السَّماواتِ وَالأَرْضِ 18 : 14 ) * . ايشان دل قوى كردند و به ميان [ a 131 صا 
  ] خلق برخاستند و سخن توحيد گفتند و دين آشكارا كردند و من دل\r\n","description":"","footnote":"","page_name":" 581 ","page_number":635},
  {"content":"\r\nايشان نگه داشتم . و ديگر مخالف آن همى گويد كه ملك در آن غار ببست ، و سيصد و نه سال در آن غار بسته بود ، و خداى عزّ و جلّ همى گويد : * ( وَتَرَى الشَّمْسَ إِذا طَلَعَتْ تَتَزاوَرُ عَنْ كَهْفِهِمْ ذاتَ الْيَمِينِ 18 : 17 ) * . كه تأويل اين حديث آن است كه گفتيم ، و اگر در آن غار بسته بودى اين حديث را معنى نبودى .\r\nفامّا عدد اصحاب الكهف ، كس از علما شك نكرده است . اهل تفسير و اخبار گفتند هفتاند و هشتم ايشان سگ ، چنان كه خداى عزّ و جلّ گفت : * ( وَثامِنُهُمْ كَلْبُهُمْ 18 : 22 ) * ، و همه علما چنين روايت كنند ، و اين اختلاف كه خداى روايت كرد اندر عدد ايشان نه از شك را روايت كرد كه ايدون گفت : * ( سَيَقُولُونَ ثَلاثَةٌ رابِعُهُمْ كَلْبُهُمْ وَيَقُولُونَ خَمْسَةٌ سادِسُهُمْ كَلْبُهُمْ رَجْماً بِالْغَيْبِ وَيَقُولُونَ سَبْعَةٌ وَثامِنُهُمْ كَلْبُهُمْ 18 : 22 ) * . و اين حكايت از اهل انجيل كرد و از اخبار مشركان بياميخته بودند كه سه تن بودند و چهارم سگ ، و گروهى گفتند پنج تن بودند و ششم سگ ، و گروهى گفتند هفت تن بودند و هشتم سگ . پس اين اختلاف از ايشان حكايت كرد و گفت : * ( قُلْ رَبِّي أَعْلَمُ بِعِدَّتِهِمْ ما يَعْلَمُهُمْ إِلَّا قَلِيلٌ 18 : 22 ) * . از خلق كس عدد ايشان نداند مگر اندكى از آن كسها كه من ايشان را علم دادم و بياموختم . اكنون همه علما و اهل اخبار و تفسير گرد آمدند . . . 
  ] و همه اهل اخبار و مفسّران مقرّاند كه ايشان هفت تن بودند و هشتم ايشان سگ بود ، يكى از خبر و ديگر از كتاب . امّا خبر آن است كه مجاهد و ابن عبّاس و عكرمه رضى الله عنهم روايت كنند كه وى ايدون گفت : انَا من الْقَليلِ الَّذى اسْتَثْناه الله فى عَدَدِ اصْحابِ الْكَهْف : فَقالَ ما يَعْلَمُهُم الَّا قَليلٌ . سَأَلْتُ رَسُولَ الله صَلَّى الله عَلَيْه عَن عَددِهِمْ فَقال كانُوا سَبْعَةَ نَفَرٍ . و امّا آن دليل كه اندر قرآن است اين است : * ( ثَلاثَةٌ رابِعُهُمْ كَلْبُهُمْ وَيَقُولُونَ خَمْسَةٌ سادِسُهُمْ كَلْبُهُمْ رَجْماً بِالْغَيْبِ وَيَقُولُونَ سَبْعَةٌ وَثامِنُهُمْ كَلْبُهُمْ 18 : 22 ) * . و معنى واو اندر لغت ابتدا بود و واو را معنى بسيار است و ليكن يكى معنى ابتدا بود در نزد اهل لغت .\r\n","description":"","footnote":"","page_name":" 582 ","page_number":636},
  {"content":"\r\n\r\nقصهء يونس بن متى عليه السلام\r\nو از عجايب كه به وقت ملوك طوايف بود ، نيز حديث يونس بن متى بود . و يونس از بنى اسرائيل بود و از پيغمبران مرسل بود ، چنان كه خداى گفت : * ( وَإِنَّ يُونُسَ لَمِنَ الْمُرْسَلِينَ 37 : 139 ) * . و خداى او را به شهر نينوى فرستاد از زمين موصل ، و ايشان همه بتپرست بودند ، و او پيغام خداى بگزارد . نپذيرفتند و نگرويدند . و روزگار بسيار بر آمد و يونس دعا كرد و خداى وعده كرد كه اگر نگروند من عذاب فرستم . و بگفت به كدام روز عذاب فرستم . پس يونس ايشان را وعده كرد كه فلان روز عذاب آيد از آسمان اگر نگرويد . چون آن روز ببود ، به شب اندر يونس از ميان ايشان بيرون شد .\r\nو خداى عز و جل ابرى را بفرستاد سرختر از آتش ، تا بر سر ايشان بيستاد و زفانهء آتش از او بيرون همى زد . ملك با همه شهريان گرد آمدند و بدانستند كه عذاب آمد .\r\nملك گفت : يونس را طلب كنيد تا به خداى بگرويم كه اين سخن او راست است كه ما را گفته بود ، و ما او را راستگوى نداشتيم . يونس چون آگاه شد كه ايشان او را همى طلب كنند ، از خشم كه از ايشان آمده بودش كه چرا تا امروز نگرويدند ، از ايشان بگريخت و روى ايشان را ننمود ، چنان كه خداى گفت : * ( إِذْ أَبَقَ إِلَى الْفُلْكِ الْمَشْحُونِ 37 : 140 ) * . و جايى ديگر گفت : * ( إِذْ ذَهَبَ مُغاضِباً 21 : 87 ) * . يعنى من اعمال قومه .\r\nو برفت و به لب دريا شد تا ايشان او را نيابند . پس چون يونس را نيافتند ، و آن عذاب بر سر ايشان همى بود . پس ملك با همه خلق از شهر بيرون آمد ، و عددشان\r\n","description":"","footnote":"","page_name":" 583 ","page_number":637},
  {"content":"\r\nبيشتر از صد هزار بود ، چنان كه گفت : * ( وَأَرْسَلْناه إِلى مِائَةِ أَلْفٍ أَوْ يَزِيدُونَ 37 : 147 ) * . و ايشان را چهار پاى بسيار بود از گاو و گوسپند و خر و اسب و اشتر و مرغ و آنچه بدين ماند ، همه را از شهر بيرون آوردند . ملك بيستاد و روى بر خاك نهاد و خلق را بر خاك به پاى كرد ، و ملك گفت : يا رب ! اگر پيغمبر تو بشد و ما را دست باز داشت ، تو از ما دست باز مدار ، و اگر از وى نوميد شديم از تو نشديم و به تو خداى بگرويديم و به پيغامبر تو . و آن بتان را بفرمود تا همه را بياوردند و بشكستند ، و بفرمود تا فرزندان را از مادر جدا كردند ، هم از مردم و هم از چهار پاى ، و آن مادران بانگ كردند و فرزندان را خواستند ، و فرزندان بانگ كردند و مادران را خواستند ، و بانگ آدميان و چهار پاى و خروش استوران و دعاى پيران بزارى بر آسمان شد ، و توبه كردند از دلهاى پاك ، چنان كه زمين و آسمان بناليد و فريشتگان بگريستند و ببخشودند بر ايشان .\r\nچون روز چهارم بود ، خداى عز و جل بر ايشان رحمت كرد و عذاب را از ايشان باز گردانيد ، و هرگز خداى عز و جل با هيچ امت آن نكرده بود ، و هر امتى را كه خداى تعالى عذابى خواستى فرستادن ، هرگز باز نگردانيدى و توبه شان اندر آن وقت سود نداشتى الا قوم يونس را ، چنان كه گفت : * ( فَلَوْ لا كانَتْ قَرْيَةٌ آمَنَتْ فَنَفَعَها إِيمانُها إِلَّا قَوْمَ يُونُسَ 10 : 98 ) * . پس ايشان ايمان بپذيرفتند و به خداى بگرويدند . و يونس نبود كه ايشان را شريعت آموختى تا عبادت كردندى ، چشم همى داشتند كه خداى يونس را بديشان فرستد . و يونس بدانجاى كه بود چشم همى داشت كه زمان تا زمان خبر امتان او بيارند . پس كسى بيامد و از وى خبر بپرسيد ، گفت : چون آگاه شدند كه يونس برفت و ناگاه عذاب آيد ، همه برفتند و دعا كردند . خداى عذاب از ايشان بگردانيد و توبه شان بپذيرفت .\r\nيونس چون اين بشنيد غمگين شد ، و ديو خشم به دو اندر آورد و ايدون نمود او را كه تو دروغزن شدى به قوم خويش . يونس سوگند خورد كه من باز ايشان نشوم كه مرا طعنه زنند كه دروغ [ a 107 
  ] گفتى . پس برفت خشم آلود به عبادت . پس برغم قوم خويش از ايشان بگريخت بىفرمان خداى عز و جل ، و ندانست كه آن خود گناه\r\n","description":"","footnote":"","page_name":" 584 ","page_number":638},
  {"content":"\r\nبود ، يا خداى او را بدان عقوبت خواهد كردن ، و ايدون پنداشت كه خداى او را بدان عقوبت نكند ، چنان كه گفت : * ( وَذَا النُّونِ إِذْ ذَهَبَ مُغاضِباً فَظَنَّ أَنْ لَنْ نَقْدِرَ عَلَيْه 21 : 87 ) * . چون به لب دريا رسيد ، كشتىاى همى آمد ، ترسيد كه قوم به طلب او آيند و باز گردانند .\r\nاندر كشتى نشست و كشتى برفت . چون به ميان دريا رسيد ، خداى عز و جل آن ماهى را كه يونس را اندر شكم وى بازخواست داشتن ، از قعر دريا حشر كرد تا پيش كشتى آمد و كشتى را بر جاى بداشت ، و خلق به دعا و زارى اندر افتادند و دل به هلاك نهادند .\r\nو آن ماهى گرد كشتى همى گشت ، گفتند : اندر اين ميان ما مردى است كه وى گناهى كرده است بزرگ . يونس گفت : آن گناهكار منم . مرا بدين دريا اندر اندازيد . و بدان ساعت يونس بدانست كه وى گناه كرد ، و به دلش اندر آمد كه مگر قوم مرا بجستند نيافتند ، و خداى از من نپسنديد كه من از ايشان جدا شوم . و به كشتى اندر خلق بسيار بود . * ( في الْفُلْكِ الْمَشْحُونِ . 26 : 119 ) * يعنى مملوا من الناس و الاحمال . ايشان را گفت : اين ماهى مرا همى طلب كند . گفتند : تو كيستى ؟ گفتا من پيغمبر خدايم سوى شهر نينوى ، و از شما همه گناهكارترم ، يونس بن متى ، مرا به دريا افگنيد و شما به سلامت برويد . ايشان گفتند : ما پيغمبر خداى را به دريا نيفكنيم . و ماهى مر آن كشتى را همى جنبانيد . يونس گفتا : مرا همى خواهد . گفتند : قرعه زنيم ، هر كه قرعه بر او آيد او را به دريا اندازيم . گروهى گويند قرعهء تير زدند ، و گروهى گفتند به لختى سفال ، به عدد هر مردى كه اندر كشتى بودند . و به هر پاره‌اى نام مرد بر نبشتند ، و بدين گونه قرعه زدند ، سه بار ، هر بار بر يونس آمد . * ( فَساهَمَ فَكانَ من الْمُدْحَضِينَ 37 : 141 ) * . يعنى من المغلوبين بالقرعة .\r\nگفتند : يا رب ! هر كه از ما او را خواهى نام او بر سر آب بدار . پس آن پاره هاى سفال بدان آب اندر آختند ، همه فرو شد و نام يونس بر سر آب همى بماند . پس ديگر بار قرعه زدند ، تا سه بار بر سر آب همى بيستاد . پس يونس را گفتند : تو بهتر دانى .\r\nيونس به لب كشتى شد و خويشتن را به آب افگند . خداى عز و جل ماهى را بفرمود كه فرو برش . ماهى دهن بازكرد و او را فرو برد . * ( فَالْتَقَمَه الْحُوتُ وَهُوَ مُلِيمٌ 37 : 142 ) * . پس\r\n","description":"","footnote":"","page_name":" 585 ","page_number":639},
  {"content":"\r\nخداى بدان ماهى وحى كرد كه اين نه روزى تست ، او را نيكو دار . يونس هم آنگاه در شكم ماهى به نماز ايستاد ، وز بزرگى ماهى يونس هيچ پديد نيامد . و يونس نماز بسيار كردى ، و خداى گفت : * ( فَلَوْ لا أَنَّه كانَ من الْمُسَبِّحِينَ 37 : 143 ) * . يعنى من المصلَّين . * ( لَلَبِثَ في بَطْنِه إِلى يَوْمِ يُبْعَثُونَ 37 : 144 ) * . گفت : اگر نه آن بودى كه يونس از نمازكنان بود ، و خداى نمازكنان را دوست دارد ، تا رستخيز به شكم آن ماهى اندر بماندى .\r\nپس يونس چهل شبانروز اندر شكم ماهى بماند ، و چهل شبانروز آن ماهى طعام و شراب نيارست خوردن ، از بيم آنكه يونس هلاك شود . و خداى آن ماهى را و هر كه از جنس آن ماهى است مهترى داد تا رستخيز بر ماهيان دريا . و آن ماهى را پشت بلند است همچون گنبد خانه . و معروف است آن ماهى بنزديك آن مردمان كه به دريا كار كنند از كشتيبانان و صيّادان و غوّاصان ، گوشت او حرام دارند و صيد نكنند از وى ، و گر به دامى اندر فتد باز به دريا اندازند . پس چون چهل شبانروز تمام شد ، خداى خواست كه او را برهاند . به دل وى اندر افگند تا خداى را بخواند . به شب اندر ندا كرد اندر ميان تاريكى شب و دريا و شكم ماهى ، سه تاريكى . * ( فَنادى في الظُّلُماتِ أَنْ لا إِله إِلَّا أَنْتَ سُبْحانَكَ إِنِّي كُنْتُ من الظَّالِمِينَ 21 : 87 ) * . بر خداى عزّ و جلّ به پاكى مقرّ آمد و بر تن خويش به ستمگارى . * ( فَاسْتَجَبْنا لَه وَنَجَّيْناه من الْغَمِّ 21 : 88 ) * . گفت :\r\nاجابت كردم و از غم برهانيدمش . * ( وَكَذلِكَ نُنْجِي الْمُؤْمِنِينَ 21 : 88 ) * . و همچنين مؤمنان را ، هر كه مرا اندر سختى بخواند من او را فرياد رسم و برهانمش .\r\nپس خداى فريشتهء دريا را بفرمود تا آن ماهى را از قعر دريا حشر كرد و به لب دريا آورد ، آنجا كه يونس به كشتى اندر نشسته بود . وز آن لب دريا تا شهر نينوى سه روزه راه است . ماهى بر لب دريا آمد و سر از آب بر كرد و يونس را از گلو بر افگند بر لب دريا . و يونس چنان شده بود چون كودكى كز شكم مادر بيرون آيد ، پوست وى همچنان . و چهل شبانروز از طعام و شراب باز مانده ، چون بيمارى . قوله تعالى :\r\n* ( فَنَبَذْناه بِالْعَراءِ وَهُوَ سَقِيمٌ 37 : 145 ) * . يعنى بالصّحراء على الشّط . پس خداى درختى بروياند .\r\nابن عبّاس گويد : كدو بود . و قيل يقطين . درختى بود كه او را دبا خوانند . و قول پسر عبّاس بهتر است ، كان كدو بود وز بن او شير آمدى و يونس او وى همى خوردى تا\r\n","description":"","footnote":"","page_name":" 586 ","page_number":640},
  {"content":"\r\nنيرو گرفت و موى بر آورد و گوشت سخت كرد و استخوانهاش محكم گشت . * ( وَأَنْبَتْنا عَلَيْه شَجَرَةً من يَقْطِينٍ 37 : 146 ) * . آنگاه او را بيدار كرد .\r\nو گروهى گويند كه آهوى بيامد [ a 108 
  ] و خداى او را الهام داد اندر آن بيابان و بر لب دريا ، و او شير داشت ، و يونس به پهلو افتاده بود و نيرو نبودش كه بجنبيدى ، و آن آهو پستان به دهان او اندر نهادى و يونس آن شير همى مكيدى . پس چون سير شدى ، آهو برفتى و شب باز آمدى . پس چون آفتاب گرم شدى و بر تن او تافتى ، تنش بسوختى ، پس اين يقطين برويانيد خداى ، و چوبى بود بر لب دريا خشك شده بود ، آن درخت كدو بر آن چوب تنيد و برگ باز كرد و آن برگ هم اندر ساعت پديد آمد و پهن شد و تا يونس را سايه كرد چهل شبانروز ، تا قوّت گرفت و برخاست و نماز كرد . پس يونس يك روز رفته بود به حاجتى ، چون باز آمد ، درخت خشك شده بود . يونس بگريست و اندوه آمدش كه آن سايه از وى بشد .\r\nخداى وحى فرستاد و گفت : اى يونس ! تو از اين درخت كه نه تو كشتى و نه تو رويانيدى همى غم خورى و بگريى . پس اين چه بىرحمى بود كه صد هزار تن را هلاك خواستى كردن ، و از بهر ايشان به هلاك غم نخوردى ؟ پس يونس را به قوم خويش باز فرستاد . و يونس به كنار شهر آمد . شبانى را ديد با گوسپندان ، او را گفت :\r\nخبر اين شهر چيست ؟ شبان گفت : يونس بن متى پيغمبر بر ايشان خشم گرفت و برفت ، و خداى تعالى بر ايشان عذاب فرستاد ، و مردمان به خداى بگرويدند ، و خداى عذاب از ايشان بگردانيد ، و اكنون يونس را همى طلب كنند تا ايشان را شريعت آموزد . يونس گفت : منم يونس ، برو و مردمان شهر را بگوى . شبان گفت : اى پيغامبر ! تو كجا باشى ؟ يونس گفت : من بدين كوه اندر باشم . آن شبان گفت : من ترا كجا طلبم و نزد تو كه راهنمايى كند ؟ يونس گفت : اين بز تو ترا راه نمايد . گفت : مرا پيش قوم تو كه گواهى دهد كه گويد كه من ترا ديدم ؟ گفت : اين سگ .\r\nشبان به شهر اندر شد و سگ با وى برفت و مردمان را آگاه كرد ، و سگ گواهى داد و همه خلق بيرون آمدند خرد و بزرگ . چون بر آن گوسپندان رسيدند ، بز بيامد پيش ايشان اندر بايستاد تا وى ايشان را بدان كوه اندر آورد . و يونس نماز همى\r\n","description":"","footnote":"","page_name":" 587 ","page_number":641},
  {"content":"\r\nكرد . خلق بيستادند تا وى نماز بكرد . و يونس با ايشان برفت و به شهر اندر شد و آن همه خلق به وى بگرويدند تا وقت مرگ ، چنان كه گفت : * ( فَآمَنُوا فَمَتَّعْناهُمْ إِلى حِينٍ 37 : 148 ) * . و خداى توبهء يونس و آن قوم بپذيرفت . * ( فَاجْتَباه رَبُّه فَجَعَلَه من الصَّالِحِينَ 68 : 50 ) * . [ يعنى اختاره بعد أن خرج من بطن الحوت . پس خداى عزّ و جلّ مر پيغامبر ما را از قصّهء او آگاه كرد ، گفت : صبر كن با قوم خويش ، هر چند ترا بيازارند و رنج نمايند ، و از ايشان جدا مشو چنان كه يونس بن متى كه از قوم جدا شد بىفرمان من تا به شكم ماهى اندر بماند به زندان اندر ، گفت : * ( فَاصْبِرْ لِحُكْمِ رَبِّكَ 68 : 48 ) * . يعنى لقضاء ربّك ، * ( وَلا تَكُنْ كَصاحِبِ الْحُوتِ 68 : 48 ) * ، يعنى يونس بن متى ، * ( إِذْ نادى 19 : 3 ) * ، من بطن الحوت ، * ( وَهُوَ مَكْظُومٌ 68 : 48 ) * ، يعنى مكروب ، * ( لَوْ لا أَنْ تَدارَكَه نِعْمَةٌ من رَبِّه لَنُبِذَ بِالْعَراءِ وَهُوَ مَذْمُومٌ 68 : 49 ) * ، يعنى غير مقبول التّوبة ، و اين كه گفتيم از اوّل تا آخر آن است كه علما و مفسّران گفته‌اند اندر كتب بدين نظم و بدين نسق ، و هو اعلم . 
  ]\r\n","description":"","footnote":"","page_name":" 588 ","page_number":642},
  {"content":"\r\n\r\nقصّهء پيغمبران صادق و صدوق و سلوم عليه السّلام\r\nو از اخبار عجايب كه اندر ملوك طوايف بود نيز اين بود كه خداى عزّ و جلّ گفت : * ( وَاضْرِبْ لَهُمْ مَثَلًا أَصْحابَ الْقَرْيَةِ إِذْ جاءَهَا الْمُرْسَلُونَ 36 : 13 ) * . و اين ديه شهر [ ى 
  ] بوده است به انطاكيه از زمين موصل و شام ، و اين سه پيغامبر بودند كه خداى سوى ايشان فرستاد : يكى را نام صادق بود ، و ديگر صدوق ، و سديگر سلوم ، پس اين دو را از اوّل دروغزن كردند . و بدان شهر ملكى بود از روميان ، نام او ايطلحند ، و بتپرست بودند . پس خداى عزّ و جلّ سديگر پيغامبر را بفرستاد ، و هر سه پيام بگزاردند .\r\nو محمّد بن جرير گويد كه اين هر سه از حواريان عيسى بودند ، و نامشان توما و قالوس و شمعون بود ، و خلق را به خداى خواندند [ و كس نگرويد ، و يك سال برآمد 
  ] و مردى بود بدان شهر درودگرى كردى [ نام او حبيب 
  ] بديشان گرويده بود و غريب بود ، و به كرانهء شهر نشستى ، و هر كارى كه كردى بر عيال نفقه كردى و درويشان را دادى . پس باران از آن شهر باز ايستاد و قحط افتاد ميان ايشان . آن پيغمبران را گفتند : * ( إِنَّا تَطَيَّرْنا بِكُمْ 36 : 18 ) * . شما بر ما شوم آمديد ، از شهر ما بيرون شويد ، و يا نه شما را رجم كنيم . * ( لَئِنْ لَمْ تَنْتَهُوا لَنَرْجُمَنَّكُمْ وَلَيَمَسَّنَّكُمْ مِنَّا عَذابٌ أَلِيمٌ . 36 : 18 ) * * ( قالُوا طائِرُكُمْ مَعَكُمْ أَ إِنْ ذُكِّرْتُمْ بَلْ أَنْتُمْ قَوْمٌ مُسْرِفُونَ 36 : 19 ) * . پيغمبران گفتند : شومى از خود شما است كه گناه كرديد و بت پرستيديد . پس همه گرد آمدند بر كشتن آن پيغمبران . چون آن درودگر بشنيد ، بيامد و گفت ايشان را ، چنان كه خداى گفت : * ( وَجاءَ من أَقْصَا ) *\r\n","description":"","footnote":"","page_name":" 589 ","page_number":643},
  {"content":"\r\n* ( الْمَدِينَةِ رَجُلٌ يَسْعى 36 : 20 ) * « يعنى حبيب النجّار . » * ( قال يا قَوْمِ اتَّبِعُوا الْمُرْسَلِينَ 36 : 20 ) * . ايشان درودگر را گفتند : انت معهم متابع . آن درودگر گفت : * ( ما لِيَ لا أَعْبُدُ الَّذِي فَطَرَنِي وَإِلَيْه تُرْجَعُونَ . أَ أَتَّخِذُ من دُونِه آلِهَةً 36 : 22 - 23 ) * . الآيه . و آن درودگر پيغمبران را گفت : * ( إِنِّي آمَنْتُ بِرَبِّكُمْ فَاسْمَعُونِ 36 : 25 ) * .\r\nايشان همه بر آن درودگر گرد آمدند و گفتند : تو مردى غريبى و نان و آب از شهر ما خورى ، اكنون تو با ايشان نيز يكى بگشتى . پس آن حبيب نجّار را چندان لگد اندر شكم زدند تا هر چه اندر شكم وى چيز بود به گلوش بر آمد ، و خداى عزّ و جلّ جان او را به بهشت فرستاد . پس او آن نعمت به بهشت بديد و گفت : * ( يا لَيْتَ قَوْمِي يَعْلَمُونَ . بِما غَفَرَ لِي رَبِّي 36 : 26 - 27 ) * . كاشكى قوم بدانيدى كه خداى مرا بدان آمرزيد كه من قوم را مخالف شدم و پيغمبران را متابع شدم . و گور حبيب امروز به انطاكيه است . و خداى تعالى مر جبريل را فرمود تا بانگى بكرد و آن بتپرستان همه بر جاى بمردند ، چنان كه خداى تعالى گفت : * ( إِنْ كانَتْ إِلَّا صَيْحَةً واحِدَةً فَإِذا هُمْ خامِدُونَ 36 : 29 ) * .\r\n[ b 108 
  ] .\r\n","description":"","footnote":"","page_name":" 590 ","page_number":644},
  {"content":"\r\n\r\nقصّهء شمسون عابد\r\nو از عجايبها كه به وقت ملوك طوايف بود ، يكى قصّهء شمسون عابد بود . و او پيغامبر نبود و ليكن مسلمان بود و به شهرى بود از روم و خداى را پرستيدى . و مادرش چون به وى بار گرفته بود نذرى كرده بود و او را به خداى سپرده . و خداى عزّ و جلّ او را چندان قوّتى داده بود كه خلق بر وى پيشى نتوانستى كردن ، و اگر او را به چيزى ببستندى ، و اگر چه استوار بستندى ، همه بگسستى ، و هيچ چيز او را نداشتى . و مردمان آن شهر بتپرست بودند . و شمسون را خانه بيرون از شهر بود به يك فرسنگ . و شمسون به شهر اندر آمدى و ايشان را به خداى خواندى و هيچ نگرويدندى و با وى حرب كردندى ، و او تنها بود و سلاح او استخوان زنخدان اشتر بود ، بدان حرب كردى و ايشان را هزيمت كردى و همى كشتى از ايشان بدان زنخدان اشتر .\r\nپس ايشان را از شهر بيرون كرد و سه شبانروز نگذاشت كه به شهر اندر آمدندى ، و بسيار خلق اسير كرد . و خداى عزّ و جلّ او را از آن سولاخ زنخدان اشتر طعام و شراب همى آوردى ، و آن كافران را تشنه و گرسنه همى داشتى ، و از بيم او با شهر نتوانستندى شدن . پس به كار وى اندر ماندند و بيچاره شدند ، و هيچ حيلت ندانستند . و زن شمسون هم از شهر ايشان بود . برفتند و او را خواهش كردند و خواسته پذيرفتند ، و او را رسنى استوار بدادند و گفتند : چون شمسون بخسبد ، او را\r\n","description":"","footnote":"","page_name":" 591 ","page_number":645},
  {"content":"\r\nبدين رسن ببند . اين زن چنان كرد . شمسون را ببست . شمسون بيدار شد . دست برد و آن رسن بگسست و زن را گفت : چرا چنين كردى ؟ زن گفت : قوّت تو را آزمودم تا چند است كه مردمان همى با تو بسنده نيايند . پس آن مردمان غلى آهنين بدان زن فرستادند . آن زن او را بدان غل ببست . شمسون آن غل بگسست .\r\nپس آن زن او را بگفت : چيست كه ترا بدان بتوان بستن تا ترا دست كار نكند ؟\r\nشمسون گفت : مرا به موى من بشايد بستن . و شمسون مويى داشت بر سر ، دراز .\r\nشمسون بخفت . آن زن لختى از موى او ببريد و او را ببست . شمسون بيدار شد .\r\nهيچگونه نتوانست گشادن . زن برفت و كافران را آگاه كرد . ايشان بيامدند و گوش و بينى وى ببريدند و چشمهاش بركندند . و ملك آن شهر بر منظره‌اى همى نگريست .\r\nشمسون خداى را بخواند تا چشم و اندام وى باز داد و درست شد . پس برفت و دست به ستون آن منظر اندر زد و بجنبانيد و بيفگند ، و ملك و آن همه خلق كه با ملك بودند هلاك شدند ، و شمسون را هيچ زحمت نرسيده ، و همه شهر را ويران كرد .\r\n","description":"","footnote":"","page_name":" 592 ","page_number":646},
  {"content":"\r\n\r\nخبر جرجيس\r\nو جرجيس هم به ايّام ملوك طوايف بود از پس عيسى بن مريم ، و پيش از اردشير بابك بود . و اين جرجيس مردى بود مسلمان و پارسا ، هم بر دين عيسى ، و از اهل فلسطين بود و دين از حواريان عيسى آموخته بود . و جرجيس بازرگانى كردى شهر به شهر به خواستهء خويش . چون سال بر آمدى ، شمار اصل خواستهء خويش بكردى و سودى كه كرده بودى همه به درويشان دادى و باز سرمايه را نگاه داشتى و گفتى : اگر از بهر صدقه نيستى ، من خواسته نخواهمى .\r\nو به زمين موصل ملكى بود نام او داذيانه ، و جبّارى بود ، و ملك موصل و شام بود و بتپرست بود ، و بتى داشت نام او افلون . و همه شهر بتپرست بودند ، و گروهى نيز مسلمان بودند بر دين عيسى ، و مسلمانى پنهان همى داشتند . و اين جرجيس با گروهى بود هم بر دين عيسى . و جرجيس و يارانش غمناك بودند از بهر آنكه مسلمانى پنهان بود ، و طلب كسى همى كردند كه اندر زينهار او بباشند تا كسى مر ايشان را چيزى نگويد . پس جرجيس با يارانش بيامدند سوى داذيانه ، و خبر به دو داشته بودند كه اندر پادشاهى تو كسهااند كه بت همى نپرستند ، و اين داذيانه با همه حشم خويش از شهر بيرون رفته بود و افلون را بيرون برده ، و آتشى بلند بر كرده ، و هر كسى كه اندر شهر آمدى ، آن افلون را سجده بايستى كردن ، و هر كه سجده نكردى ملك او را به آتش انداختى .\r\n","description":"","footnote":"","page_name":" 593 ","page_number":647},
  {"content":"\r\nپس چون جرجيس بيامد ، به دلش اندر افتاد كه اين ملك همى چنين جور كند ، من خويشتن را از جملهء ايشان نكنم ، فراز شوم و او را به خداى خوانم تا وى مرا به عذاب اندر بكشد و من به بهشت روم بهتر كه مرا ببايد مردن . پس بازگشت و همه خواسته بدان ياران داد و پيش ملك آمد . و ملك خشم آلود بود . پيش وى بيستاد .\r\nملك گفت : تو كيستى و چه خواهى همى ؟ جرجيس گفت : من بندهء خدايم ، بيامدم تا ترا بگويم كه از اين بندگان خداى چه خواهى كه ايشان را همى عذاب كنى ؟ و تو ضعيفترين خلقى و ترا خداى آفريده است و روزى همى دهد ، اكنون خلق خداى را گويى پيش بت اندر سجود كنيد كه ترا از وى نه نفع است و نه ضرّ ؟ ملك گفت : تو كيستى و از كجايى و چه نامى ؟ جرجيس گفت : من بندهء خدايم و از حدّ شام همى آيم و نام من جرجيس است ، و آمدم تا ترا به خداى خوانم و نصيحت كنم تا بت را نپرستى [ a 109 
  ] كه اين بت نه بشنود و نه بگويد .\r\nملك گفت : اين بت را سجده كن . جرجيس گفت : من ملك آسمان و زمين را سجده كنم . ملك گفت : اگر چنين است كه تو همى گويى ، بايد كه كار تو از اين بهتر استى ، و اين مردمان كه بتپرستند همه توانگرند ، و اينك فلان بندهء اين بت است و او را چندين خواسته است ، و چند تن را نام برد : يكى طولسان و ديگر فيلون و سديگر ساسم ، بندهء بت چنين بايد كه هر كسى با صد هزار دينار است ، ترا چيست و خداى ترا چيست تا من بدانم و اين دست باز دارم و دين تو گيرم ؟ جرجيس گفت :\r\nبه خواسته فريفته مشو كه خواستهء اين جهان چيز نيست . خداى مرا پيغمبران است چون عيسى كه مرده زنده كند ، و چون موسى كه عصا بر دريا زد و با چندين هزار بنى اسرائيل بگذشت و با خداى عزّ و جلّ سخن گفت ، و چون ابراهيم كه آتش بر وى سرد شد ، و چون اسحاق كه قربان خداى فرستاد . بندهء خالق چنين باشند . ملك گفت : اگر اين دين كه تو همى گويى حديث است ، بيار از اين همه يكى ، و يا نه دروغ است و اندر جهان چنين خلق نشايد بودن .\r\nجرجيس گفت : تو ايشان را نتوانى ديدن مگر كه دين ايشان بپذيرى . ملك گفت :\r\nاين دين [ و 
  ] حجّت تو همه حديث است و نه درست است ، و حجّت من ظاهر است .\r\n","description":"","footnote":"","page_name":" 594 ","page_number":648},
  {"content":"\r\nاگر اين بت را سجده كنى ، و حجّت پديد كنى چنان كه من بدان حجّت بينم ، و اگر نه ترا عذابى كنم از اين همه سختتر . جرجيس گفت : حجّت من پرستش خداى است كه اين بت را وى آفريده است . پس ملك گفت : تا چوبى به زمين فرو زدند ستبر و جرجيس را بر آن چوب بربستند و برهنه كردند و شانه هاى آهنين بياوردند و به شانهء وى فروبردند ، و هر چه بر تن او گوشت بود همه فرود آوردند ، و گفتند تا بميرد .\r\nجرجيس ديگر روز درست شد و نمرد . پس ميخ آهنين به آتش اندر سرخ كردند و به سرش فرو زدند هم نمرد . پس بفرمود تا به ديگ آب جوشان فرود كردندش ، هم نمرد .\r\nپس ملك گفت : اين عذابهاى من درد نيابى ؟ جرجيس گفت : اندر آن خداى من درد از من برداشت . پس ملك بفرمود تا او را به زندان كردند و به روى اندر افگندندش ، و به چهار ميخ آهنين دستها و پايهاش به زمين اندر دوختند ، و سنگى بود از رخام بدان زندان اندر مقدار پانصد من ، بر پشت جرجيس نهادند . پس چون شب اندر آمد ، خداى عزّ و جلّ فريشته‌اى را سوى جرجيس فرستاد و گفت : هيچ غم مدار كه اين دشمن من ترا سه بار بكشد و من ترا زنده كنم و بار چهارم ترا بپذيرم ، و او بر تو ظفر نيابد . و آن فريشته مر آن سنگ را از پشت جرجيس برداشت و دست و پايش بگشاد و او را از زندان بيرون آورد .\r\nديگر روز بامداد پگاه جرجيس پيش ملك ايستاده بود . ملك او را گفت : تو را بدين خانه اندر كه آورد و از زندان من كه بيرون آورد ؟ جرجيس گفت : آن خداى كه مرا و ترا بيافريد ، و اين حجّت گردانيد بر گردن تو تا رستخيز . پس ملك وزيران خويش را گفت : اين را چه بايد كردن ؟ گفتند : وى جادو است [ و چشم همى بندد 
  ] ، جادوان بيايند تا او را قهر كنند . ملك چهل جادو بياورد و پيش ملك جادويى كردند و بدميدند . گاوى بياوردند [ به هر دو گوش او اندر 
  ] بدميدند ، [ دو گاو گشت . لختى گندم بخواست . 
  ] نيز باز آن گاو كشت كرد و سبز گشت و زرد گشت و بدرودند و آس كردند و نان كردند و هم اندر يك ساعت . ملك آن كار ايشان بپسنديد و گفت : اكنون چنان خواهم كرد كه اين جرجيس را سگى گردانيد . پس آن جادوان قدحى پر آب\r\n","description":"","footnote":"","page_name":" 595 ","page_number":649},
  {"content":"\r\nكردند و بدميدند و جرجيس را دادند و گفتند : بخور . بستد و گفت : بِسْمِ الله الَّذِى لا يَضُرُّ مَعَ اسْمِه شَيء و لا داء فِى الارْض وَلا فِى السَّماء . و بخورد و هيچ گزند نبودش .\r\nپس آن جادوان گفتند : ايّها الملك ! اين كار او از جادويى ما نيست . و اين كار او نه جادويى است . پس يكى از آن سرهنگان ملك را گفت : اين كار جرجيس جادويى نيست ، اگر جادويى بودى مرده زنده نتوانستى كردن . ملك گفت : مگر مرده زنده كرده است ؟ اين مرد گفتا : به محلَّت ما يكى گنده پير است و او را يكى گاو بود و عيش او از آن گاو بود . پس آن گاو بمرد . گنده پير از غم آن گاو بگريست . و آن گاو را همه ددان بخورده بودند ، سرش به جاى بود . جرجيس عصاى خويش مر آن گنده پير را داد و گفت : برو و اين عصا را ببر و چادرى بياور و اين عصا بر آنجا كه سر او است بنه و چادر بر پوش بر عصا و بر سر گاو . پس اين گنده پير همچنان بكرد . گاو بر پاى خاست و زنده گشت . و آن روز كه گاو وى زنده گشت چهار هزار مرد به جرجيس بگرويدند . پس ملك آن چهار هزار مرد را بياورد و همه را به عذاب بكشت و جرجيس را گفت : اگر خداى تو حقّ است بگوى تا دست من از بندگان تو كوتاه كند .\r\nجرجيس گفت : ايشان به رحمت افتادند و ايشان را بدين عالم حاجت نيست .\r\nپس ملك بر خوان همى نان خورد و چهارده تن از وزيران با وى نشسته بودند ، و هر كسى را كرسىاى چوبين زير نهاده بودند . پس جرجيس را گفتند : اگر خداى تو [ b 109 
  ] حقّ است بگوى تا اين كرسيهاى ما همه بدان درخت باز برد كه از او است ، و سبز گردد و بار بياورد تا ما از آن ميوه بخوريم . پس جرجيس گفت : اين آسان است بر خداى ، و دعا كرد . اندر ساعت آن كرسيها برگ بر آورد و بار ايشان بخوردند . پس گفتند : اين جادويى است . پس يكى از آن وزيران گفت : اين را به من ده تا من او را بكشم چنان كه هرگز زنده نشود . ملك جرجيس او را داد . پس آن وزير صورتى از روى بفرمود تا بكردند بر گونهء اسبى ، و ميان او تهى بود ، بفرمود تا ميان آن صورت پر نفط بكردند . جرجيس را به ميان آن صورت اندر كردند با نفط و گوگرد ، و آتش اندر بستند سه شبانروز ، تا هر چه بود همه بگداخت ، و جرجيس همه خاك گشت .\r\n","description":"","footnote":"","page_name":" 596 ","page_number":650},
  {"content":"\r\nخداى عزّ و جلّ ميكايل را بفرستاد تا آن صورت را بر زمين زد و بانگى بر آمد كه همه خلق بشنيدند و بيهوش گشتند و ملك بيهوش گشت . پس چون به هوش آمد نگاه كرد . جرجيس بيامد و پيش ملك بيستاد . و آن وقت كه جرجيس را بدان صورت اندر كردند ، تاريكىاى از جهان برخاست . پس ملك جرجيس را به گرسنگى عذاب كرد و به خانهء گنده پيرى فرستاد كه او را هيچ نان نبود . پس آن گنده پير همى گريست . جرجيس گفت : چرا همى گريى ؟ گفت : از گرسنگى ، و بدان خانه اندر ستونى بود بر سقف خانه نهاده . جرجيس دعا كرد ، آن سبز شد و بار بيرون آورد ، و هر كه را بايست از آن درخت همى خوردند . پس يك روز ملك بدان محلَّت بيرون آمد . آن درخت سبز ديد . گفت : اين جادويى كه كرده است ؟\r\nپس يكى از وزيران گفت : من اين بار جرجيس را بكشم . بفرمود تا جرجيس را بر زمين دوختند ، و گردونى را بياوردند و كارد و حربه ها بر آن گردون بستند و بر وى براندند . اندامهاى جرجيس لخت لخت شد . پس آنگاه گوشت او بگرفتند و به شير خانه بردند و پيش شيران افگندند . و اين ملك را چهار شير بود از شيران مردمخواره گوشت جرجيس را بخوردند . پس چون شب آمد ، جرجيس زنده شد و پيش ملك بايستاد و ملك را به خداى خواند . ملك گفت : جرجيس من از كار تو بستوه شدم ، با من يكى شرط بكن ، بياى و بت مرا سجده كن تا من به خداى تو بگروم .\r\nجرجيس گفت : روا بود . و جرجيس آن همى جست تا ملك را علامتى نمايد . ملك جرجيس را به خانهء خويش برد تا مردمان بدانند كه او با جرجيس آشتى كرده است .\r\nجرجيس آن شب نماز كرد و تورات و انجيل خواند . اين زن ملك مسلمان شد .\r\nديگر روز خبر به شهر اندر افتاد كه ملك جرجيس را به خانه برد و به خواسته بفريفت ، و جرجيس افلون را همى سجده كند ، و خلق روى به نظَّاره نهادند . و آن گنده پير كه جرجيس به خانهء او بوده بود و آن درخت وى سبز گشته بود ، او را يكى پسر بود بىدست و بىپاى و بىچشم و بىزبان . پس پير زن آن پسر را بر گرفت و پيش جرجيس آورد و گفت : تو با من وعده كرده بودى كه پسر ترا دعا كنم .\r\nجرجيس دعا كرد و آن پسر درست شد به دست و پاى و چشم و زبان . پس\r\n","description":"","footnote":"","page_name":" 597 ","page_number":651},
  {"content":"\r\nجرجيس برفت و آهنگ آن بتخانه كرد . چون بدان در رسيد آن بتان را گفت : شما به پيش من اندر افتيد . بتان همه به روى اندر افتادند ، و طراقى از افلون بيامد و زمين باز شد و آن بتان همه به زمين فرو شدند . و همى گويند كه اين جرجيس آن پسر گنده پير را گفت : بدان خانهء بتان اندر شو و آن بتان را پيش من خوان .\r\nچون بتان آمدند ، جرجيس پاى بر زمين زد ، آن بتان همه به زمين فرو شدند ، و ابليس از ميان آن بتان بيرون آمد و آنجا بيستاد . جرجيس گفت : يا ملعون ! چه خواهى از اين بندگان خداى ؟ گفت : من آن خواهم كه همه بندگان خداى را هلاك كنم و همه را با خويشتن به دوزخ برم . و ناپديد گشت . پس آن زن ملك كه مسلمان شده بود ، پيش جرجيس آمد و ملك را گفت : با چندين عبرت كه تو از جرجيس بديدى مسلمان شو . ملك گفت : چندين وقت است كه با وى همى كوشم ، دين وى نگرفتم ، تو به يك زمان دين وى بگرفتى . پس ملك فرمود تا آن زن را شانهء آهن به كتف فرو بردند و گوشت از تن وى همى بر گرفتند و ببستندش . و اندران وقت اين زن جرجيس را گفت : خداى را دعا كن تا اين بر من آسان كند . جرجيس گفت : يا ربّ ! اين ملك بس دلير است و مسلمان همى نشود ، و مرا سه بار بكشت ، تو زنده گردانيدى . اكنون يا ربّ ! ايشان را هلاك كن .\r\nپس شهر به دو گروه شدند : گروهى هواى جرجيس گرفتند و گروهى هواى ملك . پس آتش آمد از آسمان و به كافران اندر فتاد و همه را بسوخت . پيش از آنكه آتش آيد ، كافران شمشير بر گرفتند و جرجيس را با همه مسلمانان بكشتند ، و از ايشان هيچكس نماند بر روى زمين .\r\nو از پس اين پادشاهى ملوك طوايف سپرى شد و اردشير بابك برخاست و ملك از ملوك طوايف بستد . و الله اعلم .\r\n","description":"","footnote":"","page_name":" 598 ","page_number":652},
  {"content":"\r\n\r\nخبر بيرون آمدن اردشير بن بابك بن ساسان بن ساسان بن بهمن بن اسفنديار [ a 110 
  ]\r\nباز آمديم به پادشاهى عجم و حديث ايشان از پس اسكندر و ملوك طوايف .\r\nگفتا : چون از ملك اسكندر چهار صد سال بگذشت ، و به قول ترسايان پانصد و بيست سال ، و به قول مغان دويست و شصت سال ، اردشير بابك بيرون آمد به شهر اصطخر . و اين اردشير از فرزندان بهمن بن اسفنديار بود و نسبت وى اين است :\r\nاردشير بن بابك بن ساسان ، و ساسان پسر بهمن بود . چون بهمن پادشاهى دختر را داد ، او بگريخت از اين ننگ و به جايى رفت و نسب پوشيده كرد ، و اندر هندوستان شبانى كردى تا بمرد ، و از وى پسرى ماند . او را هم ساسان نام كرد ، تا پنجم پسر همين ساسان نام كردند تا بابك بيامد ، و از بابك اردشير بيامد .\r\nو اردشير چنان دعوى كردى كه اسكندر بيامد و دارا را بكشت و ملك از دست فرزندان وى بيرون كرد به ستم ، و دارا پسر عمّ اردشير بود ، زيرا كه دارا بن بهمن الملك بود . اردشير گفت من خون دارا طلب كنم و اين ملك را باز جاى خويش برم و از دست ملوك طوايف و عرب بستانم و ستم اسكندر از ملك بر دارم . و اصطخر را روستايى است نام وى طيروده ، اردشير از آن ده بود . و ساسان جدّ اردشير مردى بود مبارز . با هفتاد و هشتاد سوار بر آمدى ، و ملك نبود و ليكن آن همه دهها و روستاها را مهتر وى بود ، و آتشخانهء اصطخر به دست وى اندر بود ، و مردى سوار بود و جلد [ و به صيد مولع 
  ] ، و او را زنى بود مستهب نام ، از نسل اين بارزنجيان كه ملوك پارس\r\n","description":"","footnote":"","page_name":" 599 ","page_number":653},
  {"content":"\r\nبودند . پس ساسان را پسرى آمد او را بابك نام كرد .\r\nو اين بابك چون از شكم مادر بيامد ، موى بود بر سر او دراز ، يك بدست .\r\nمادرش گفت : اين پسر را كارى شايد بودن . پس چون بزرگ شد ، ساسان بمرد ، و بابك همچنان به كار پدر بيستاد به مهترى ، و آن روستاها و نگاه داشتن آتشخانهء همهء اصطخر بود ، و همه كس بابك را بزرگ داشتى . پس بابك را اردشير بيامد ، و پارس را ملكى بود جوهر نام ، و اين ملك را خصىاى بود كه او را پرورده بود [ نام او تيرى و آن خصى را مهترى مملكت داده بود به دارا گرد 
  ] ، و داراب جرد شهرى است اندر پارس كه داراب بنا كرده است .\r\nچون اردشير هفت ساله شد ، بابك او را سوى جوهر برد ملك پارس ، و از وى بخواست كه او را بپذيرد و سوى تيرى فرستد به داراب جرد ، تا او را بپذيرد و بپرورد و ادب آموزد . و از پس تيرى ، ملك داراب جرد او را بود . ملك جوهر او را اجابت كرد و اردشير را بپذيرفت و ملك داراب جرد از پس تيرى او را داد و بر اين سجلَّى نبشت و مردمان اصطخر را گواه كرد ، و اردشير را سوى تيرى فرستاد و بفرمودش تا او را نيكو دارد . تيرى اردشير را بپذيرفت [ و به پسرى گرفت 
  ] . پس چون تيرى بمرد ، اردشير ملك داراب جرد بگرفت و به ميان مردمان داد كرد و تواضع كرد ، و رعيّت او را دوست گرفتند . و اردشير مولود خويش منجّمان را بنمود . گفتند : ملك زمين بيشتر به تو رسد .\r\nو يك شب اردشير به خواب ديد چنان كه فريشته‌اى از آسمان فرود آيد و او را گويد : خداى عزّ و جلّ ملك به تو خواهد دادن ، ساخته باش . اردشير بيدار شد و شاد گشت و نيرو گرفت بدان خواب . اوّل كارى كه بكرد آن بود كه بنزديك دارابجرد شهرى بود نام آن جوبانان ، و آنجا ملكى بود نام او ماسبر . اردشير از داراب جرد تاختن برد و آن ملك را بكشت و آن شهر بگرفت ، و از آنجا تاختن كرد به شهرى ، نام وى منو شهر ، و از آنجا به شهرى شد نام وى ارزير ، و آن ملكان را بكشت و آن همه پادشاهى بگرفت ، و بابك هنوز زنده بود به اصطخر . و برادرى بود اردشير را مهتر از وى ، هم نام پدر وى شاپور ، و مبارز بود و دلير . و بابك شاپور را از اردشير دوستر\r\n","description":"","footnote":"","page_name":" 600 ","page_number":654},
  {"content":"\r\nداشتى .\r\nچون اردشير اين شهرها بگرفت از پارس و آن ملكان را بكشت ، [ سوى پدر نامه كرد كه ملك اصطخر را بكش جرهير را و ملك به نام من بگير . پدرش بابك جرهير را بكشت 
  ] و ملك اصطخر بگرفت و شاپور را به ملكت بنشاند ، او از اردشير نينديشيد . و اردشير را تاجى بود زرّين ، اردشير آن تاج را بر سر شاپور نهاد ، و هم بدان روزگار بابك بمرد . و شاپور به اردشير نامه كرد كه سوى من آى كه من به ملك حقترم ، و من برادر مهترم . اردشير سوى وى نيامد . شاپور خشم گرفت . و او را بجز اردشير برادران بودند بزرگتر از وى به سال . شاپور سپاه گرد كرد و برادران را بخواند و گفت : به حرب اردشير شويد . برادران با سپاه بسيار برفتند ، و ايشان اردشير را دوستر داشتندى از شاپور ، و چون از اصطخر بيرون آمدند بازگشتند و شاپور را بند كردند و اردشير را نامه كردند . پس اردشير سوى ايشان آمد . آن تاج و تخت و مملكت به اردشير سپردند .\r\nاردشير به اصطخر آمد و بر تخت نشست و تاج بر سر نهاد و ملك پارس بگرفت .\r\nو مردى بود نام او سام بن رحقر ، او را وزير كرد ، و مردى عالم و حكيم بود ، نام او هامان ، او را موبد موبدان كرد ، و هر كسى را به مرتبه‌اى بنشاند و كار راست كرد . پس او را خبر آمد كه برادران او را بخواهند بستن ، و با گروهى از سپاه بيعت كردند . او برادران را بكشت و آن سرهنگان كه اندر بيعت ايشان بود [ ند 
  ] بكشت ، و ملك بر وى راست بيستاد . پس خبر آمدش كه به داراب جرد از طاعت وى بيرون آمدند . از اصطخر [ b 110 
  ] با سپاه بسيار به داراب جرد شد ، و هر كه از وى چيزى پديد آمده بود همه را بكشت ، و نيز هيچكس او را مخالف نماند به پارس . پس به هر شهرى از پارس سپاه بنشاند ، چندانكه بسنده بود ، و خود سپاه بكشيد و به كرمان شد . و آنجا ملكى بود نام او بلاش ، با سپاهى بسيار پيش وى آمد و حربى سخت بكردند .\r\nو اردشير بلاش را بشكست و او را بگرفت و ملك كرمان در قبض آورد . و به سواحل كرمان ملكى بود نام وى ايسون با سپاه بسيار و ملكى قديم و گنجهاى بسيار . اردشير پسر خويش را به كرمان خليفت كرد با سپاه بسيار . و بلاش ملك\r\n","description":"","footnote":"","page_name":" 601 ","page_number":655},
  {"content":"\r\nكرمان به دست وى اسير بود ، او را بكشت و سپاه بكشيد و سوى سواحل شد و با ملك حرب كرد . و اردشير به دست خويش ايسون را بكشت و ملك سواحل بگرفت و از گنج خانهء وى نيز بسيار خواسته برداشت ، و خليفتى بنشاند از دست خويش . و هم اندر پادشاهى وى شهرى بود نام آن اردشير خوره ، و آن [ را 
  ] ملك [ ى 
  ] ، به وى نامه كرد و به طاعت خويش خواند ، نام وى مهرك . پس اردشير تاختن كرد و او را نيز بگرفت و بكشت ، و سپاه بكشيد و به پارس باز آمد و به شهر جور بنشست .\r\nو اين جور شهرى است كه در پارس خرّمتر از آن شهر نيست ، با اسپرغمها و ميوه ها و درختان و آبهاى روان ، و اين گلاب پارسى از جور آرند . و اردشير را مراد بود كه نشست خويش به جور كند . و گروهى گويند كه آنجا شهر نبود ، و اين شهر خود اردشير بنا كرد و خويشتن را آنجا كوشكى كرد و حصارى ، نام آن اطيراك ، و آتشخانه كرد و آنجا بياراميد . و ملك پارس و كرمان و سواحل همه او را گشت . و مردى بود به قهستان و اصفهان ، از پارس از اين سوى ، و ملك اصفهان و جبال همه او داشت ، نام او اردوان الپهلوى ، و از اهل بيت ملك بود از عجم . و اين جوهر و هر كه ملك اصطخر بود كه بابك پدر اردشير او را بكشت و اين ملوك طوايف ، اردوان را بزرگ داشتندى . پس اردشير نشسته بود به اردشير خوره ايمن ، و از اردوان نامه آمد كه تو قدر خويش نشناختى و از حدّ و مقدار خويش اندر گذشتى ، تو يكى كودكى از روستاى اصطخر . پدرت بابك به روستا بودى ، مقدارش چندان نبودى كه پيشتر آمدى . ترا كى فرمود كه ملك اصطخر بگير و ملوك پارس و كرمان را بكش ، و ترا با تاج و تخت ملك چه كار است ؟ و من ملك اهواز را نامه كردم كه بسوى تو آيد و ترا بند كند و سوى من فرستد .\r\nاردشير نامه بخواند و او را جواب كرد كه مرا اين تاج و تخت و مملكت خداى داد و بر اين ملكان ظفر داد ، و اميد دارم كه بر تو نيز ظفر دهد تا سرت بر گيرم و گنج خانهء تو به آتشخانه اندر هزينه كنم . و اردشير از آنجا به اصطخر آمد و مردى را با سپاه آنجا خليفت كرد ، نام او سام ، و از آنجا برفت . بس روزگار بر نيامد كه نامه آمد\r\n","description":"","footnote":"","page_name":" 602 ","page_number":656},
  {"content":"\r\nاز سام به اردشير كه ملك اهواز به حرب من آمد و من او را بشكستم و باز گردانيدم .\r\nو به اصفهان ملكى بود از دست اردوان ، نام وى شاد شاپور . اردشير سپاه بكشيد و به اصفهان شد و شاد شاپور را بكشت و به پارس باز آمد ، و ملك اصفهان نيز بگرفت و خليفت خويش آنجا بنشاند .\r\nپس لشكر بكشيد به ملك [ اهواز شد و ملك 
  ] اهواز ، نام او بيدوفر ، و او از اردشير بگريخت ، و اردشير همه شهرهاى اهواز بگرفت و به رام هرمز بنشست ، بزرگتر شهرى به اهواز اندر آن است ، و غنيمت بسيار گرد كرد ، و شهرى بنا كرد نام او سوق الاهواز ، امروز اندر همه اهواز چنان شهر نيست و مهتر از آن ، با خلقى بسيار ، و خليفت خويش آنجا بنشاند و بفرمود كه اين شهرها تمام كن ، و خود با سپاه برفت از اهواز و به ميسان شد . و پادشاهى [ اى 
  ] ديگر بود ، شهرى هم چند اهواز ، و آنجا ملكى بود نام او بيدا ، او را بكشت و شهرى بنا كرد نام او كرخ ميسان ، و بعضى اردشيرسان خوانند . و آنجا سپاهى بنشاند و به پارس باز آمد . و باز اردوان ملك جبال كس فرستاد به دو كه من بيايم و با تو حرب كنم به دشت شهر هرمز ، چون مهر ماه اسپرى شود تو آراسته باش تا آنجا آيى .\r\nاردشير پيش از آنكه او گفت ، بدان دشت شد و لشكر فرود آورد بر سر آب ، و گرداگرد خويش اندر خندقى بكند . چون اردوان بيامد ، اردشير نگذاشت كه اردوان اندر آن شهر آيد . و پسرى بود اردشير را نام او شاپور . پس خويش را پيش اردوان فرستاد تا حرب كند . و اردوان را وزيرى بود داد بنداد نام ، تدبير سپاه وى كردى .\r\nشاپور آن وزير اردوان را به دست خويش بكشت به حرب اندر ، و لشكر اردوان هزيمت شد ، و اردشير سپاه را بر گرفت و از پس اردوان بشد تا اردوان را اندر يافت و بكشت . و اردشير از اسب فرود آمد و لگد بر سر و روى وى همى زد به هر دو پاى ، تا مغزش از سر بيرون همى آمد .\r\nو آن روز اردشير را شاهنشاه نام كردند ، و لشكر از آنجا به همدان آورد و ملكت جبال و همدان و نهاوند و دينور بگرفت و ملكان را بكشت . و از آنجا به آذربايگان شد و به ارمينيه ، و از آنجا به موصل آمد و همه [ a 111 
  ] آن پادشاهيها بستد . و از\r\n","description":"","footnote":"","page_name":" 603 ","page_number":657},
  {"content":"\r\nموصل به سواد بغداد شد و سواد بگرفت . و آن روز بغداد نبود ، ميان موصل و ميان مداين بر لب دجله روستايى بود با پادشاهى بسيار ، و امروز نيز هست ، آن پادشاهى سواد بگرفت و آن دهها ويران بود ، آبادان كرد . و برابر مداين شهرى بنا كرد و از آنجا به پارس آمد و به اصطخر بنشست . و آن ولايت او را صافى شد و سپاه گرد كرد و بساخت و آهنگ خراسان كرد . و از پارس برفت و از آنجا به سيستان آمد و همهء شهرهاى خراسان بگرفت چون مرو و بلخ و خوارزم ، و ملوك طوايف را قهر كرد ، و خلقى به مرو اندر بكشت و سرهاشان به پارس فرستاد و به در آتش خانهء اصطخر به دار كرد ، و باز پارس آمد و آنجا بنشست . و ملوك طوايف هر چه به گرد او بودند همه به طاعت وى آمدند و رسول فرستادند . و از آنجا سپاه بكشيد و به مداين شد و از آنجا به بحرين شد . و آنجا ملكى بود نام وى سطوق ، به حصار اندر شد . و اردشير سالى بر در حصار بنشست ، و به حصار اندر قحط خاست و سپاه بر سطوق بشوريدند و خواستند كه او را بكشند . سطوق خويشتن را از ديوار حصار بينداخت تا بمرد ، و اردشير حصار بگرفت و ملك بحرين و گنج خانه همه برداشت و به مداين آمد .\r\nو پسر خويش شاپور ولى عهد كرد و تاج خويش به دست خويش بر سر شاپور نهاد و بفرمود تا آن شهرها كه بنا كرده بود همه تمام كردند . و خود به مداين بنشست و هشت شهر بنا كرد اندر اين پادشاهيها كه گشاده بود ، به پارس شهر جور ، و آن را اردشير خوره نام كرد ، و شهرى ديگر نام او را رام اردشير ، و ديگرى هم آنجا نام وى ريواردشير ، و به ناحيت اهواز شهرى بنا كرد نام او هرمز اردشير ، و امروز آن را سوق الاهواز خوانند ، و به سواد شهرى بنا كرد نام او ايساباد اردشير ، آن را كرخ ميسان خوانند ، و به بحرين شهرى بنا كرد نام آن [ ايسا اردشير ، و امروز آن را مدينة الخط خوانند 
  ] ، [ و به موصل شهرى بنا كرد نام آن 
  ] بود اردشير ، و امروز آن را حزه خوانند .\r\nو پادشاهى عراق و خراسان تا لب جيحون و سجستان و گرگان و پارس و كرمان همه بگرفت ، و ملوك طوايف از جهان برداشت . و آن عرب كه به زمين جزيره بودند و حيره و موصل برفتند ، گروهى به شام نزديك خويشان شدند از قضاعه و از احياء\r\n","description":"","footnote":"","page_name":" 604 ","page_number":658},
  {"content":"\r\nعرب كه به شام بودند ، گروهى به باديه اندر شدند تا حدّ حجاز .\r\nو اردشير داد بگسترد به جهان اندر و ملك او را تمام شد ، و تمامى ملك او آن روز بود كه اردوان را بكشت . و عمرو بن عدى بن نضر زنده بود هنوز كه ملك عراق بود ، آنكه زبّا را كشته بود ، او را به طاعت خويش خواند ، و نشست وى به حيره بود ، و حيره به كوفه از آن سوى است به باديه اندر . اردشير آن حيره به عمرو بن عدى داد و تا باديه و زمين عراق و سواد و جزيره و موصل همه از دست او بستد . و عمرو بن عدى به فرمان اردشير به حيره بنشست . و اردشير از پس اردوان به چهارده سال ملك بود . پس بمرد و شاپور پسرش بنشست ، و تمامى پادشاهى اردشير سى و دو سال بوده است . و الله اعلم .\r\n","description":"","footnote":"","page_name":" 605 ","page_number":659},
  {"content":"\r\n\r\nپادشاهى شاپور بن اردشير بن بابك\r\nشاپور به ملك بنشست و تاج بر سر نهاد و پادشاهى پدر بگرفت ، و ملك جهان او را راست شد و هر چه پدرش داشت . و شاپور تازى است و به پارسى شاهپور [ و معنى آن پسر ملك باشد 
  ] ، و اصل شاهپور آن بود كه در آن روزگار كه اردشير برخاست و ملك داراب جرد بگرفت و ملك اصطخر و پارس بگرفت ، و او را خبر بود از حديث جدّش ساسان بن بهمن كه اگر روزى ملك به من رسد ، من روى زمين از اشكانيان پاك كنم . و ساسان بمرد و ملك به دو رسيد ، او فرزند خويش را وصيّت كرد كه اگر اين ملك به تو رسد ، تو فرزند خويش را سوگند ده چنان كه من ترا سوگند دهم كه هر كه را از شما مملكت رسد سوگند مرا وفا كند و اشكانيان را بكشد ، و چنين هر كسى فرزند خويش را وصيّت كنيد .\r\nو از فرزندان ساسان كس ملك نشد تا اردشير بيرون آمد . و آن مملكت خود از دست اشكانيان شده بود . و ملك عراق به دست عمرو بن عدى بود و به دست ملوك طوايف ، و ليكن از نسل اشكانيان خلقى مانده بودند و ملك از خاندان ايشان بيرون شده بود . اردشير هر كه را از نسل ايشان بيافت بكشت از مرد و زن و خرد و بزرگ ، هر كه را ديد مىكشت و هر كه بگريخت طلب همى كرد تا همه را بكشت تا سوگند ساسان وفا كرد . پس يك روز خواستهء ملكى از اشكانيان به دو آوردند از زر و سيم و گوهر و بندگان بسيار . و به ميان آن بردگان اندر دخترى بود كه هرگز از او نيكوتر\r\n","description":"","footnote":"","page_name":" 606 ","page_number":660},
  {"content":"\r\nكس نديده بود . اردشير بر او عاشق شد . پنداشت كه از بندگان اشكانيان است ، و او را به بندگى همى داشت و به خويشتن نزديك كرد . روزى او را پرسيد كه هيچ مرد به تو رسيده است ؟ گفتا : نه ، و دوشيزه بود .\r\nاردشير خويشتن را نتوانست داشتن . با او گرد آمد و او از اردشير بار گرفت . چون اردشير بر او گستاخ شد ، او را گفت : از كدام نسلى و ترا از كجا برده كرده‌اند ؟ اين زن گفت : من بنده نيستم ، و آزاده‌ام و از نسل اشكانيانم . اردشير پشيمان شد كه دست به دو فراز كرده بود ، و خواست كه او را بكشد تا از اشكانيان كس نماند . باز دلش نداد از عشق او . بفرمود تا آن كنيزك را باز داشتند گاهى چند تا صورت كنيزك از چشم [ b 111 
  ] وى بشد و دوستى از دلش كمتر گشت . پس دل بنهاد بر آنكه او را بكشد تا سوگند را وفا كرده باشد . و او را وزيرى بود ، موبدى بزرگ ، نام وى هرحند بن سام ، با حكمت بسيار ، و اردشير با او ايمن بود . زنان و خواسته را همه به دو ايمن داشتى .\r\nاردشير او را بخواند و گفت : كنيزكى بود چنين و مرا به دل خوش آمد و دست به دو كردم ، اكنون مرا گفت كه از نسل اشكانيانم ، و من سوگند جدّ را وفا كردن دوستتر [ دارم 
  ] از هواى دل . اين كنيزك را ببر و بكش . آن موبد مر آن كنيزك را ببرد . چون خواست كه بكشد ، گفت : من بار دارم از ملك . موبد زنان را فرستاد تا بديدند . بار داشت .\r\nموبد او را به خانه‌اى اندر كرد زير زمين ، و قفل بر نهاد و بيامد و ذكر خويشتن را ببريد و به حقّه‌اى بنهاد و مهر كرد و سوى اردشير آمد ، او را گفت : چه كردى ؟ گفتا : به زير زمين اندر كردمش . اردشير پنداشت كه بكشت . پس آن حقّهء مهر بر نهاده پيش اردشير بنهاد و گفت : ملك بفرمايد تا اين را به خزانه اندر نهند تا آن روز كه مرا بدين حاجت آيد . ملك امينى را بخواند و بفرمود آن را نگاه دار . بس روزگار بر نيامد كه آن زن پسرى بياورد . آن موبد نيارست اردشير را گفتن ، و نخواست كه او را نامى كند بىفرمان وى . و طالع مولدش بگرفت ، اندر طالع اين غلام بود كه وى ملك بود و جهان به وى رسد . موبد خداى را شكر كرد كه آن زن را نكشته بود ، و بينديشيد تا چه كند نامى مر اين پسر را چنان كه اندر خور او بود ، شاهپور نام كرد . و پسر دو ساله\r\n","description":"","footnote":"","page_name":" 607 ","page_number":661},
  {"content":"\r\nشد . او را همه ادبها مىآموخت تا بزرگ شد ، و هر چه ببايست بياموختش .\r\nيك روز موبد پيش اردشير شد ، او را غمگين و انديشه مند ديد ، گفتا : چه بوده است كه ملك با انديشه است ؟ گفت : همه خلق جهان را بكشتم و ملك بگرفتم و مرا فرزندى نيست كه خلف بود از پس من و اين ملك بگيرد . آن موبد گفت : زندگانى ملك دراز باد ، ملك را با من پسرى است از پشت وى بىشك ، بزرگ شده و ادب آموخته و سوار گشته . اردشير گفت : چگونه بوده است ، اين سخن را بگوى . موبد گفت : ملك بفرمايد تا آن حقّه كه من او را دادم از ده سال باز ، بخواهد و بگشايد كه قصّهء اين آنجا اندر است ، و خود نيز بيرون شد . اردشير آن حقّه [ به مهر 
  ] بخواست و سر حقّه بگشاد . ذكرى ديد آنجا اندر . و رقعه [ اى 
  ] اندر وى و به رقعه اندر نبشته بود كه ملك اين دختر اشكانيان به من داد و مرا درست شد كه وى از ملك بار دارد به گفتار زنانى امين كه اندر آن بدانند . بحلال نداشتم كه تخمى را كه ملك نشانده است آن را تباه كردن . صواب آن ديدم كه آن را به شكم زمين اندر همى دارم تا از وى چه آيد .\r\nپس ذكر خويش از بهر آن جدا كردم تا كسى پيش ملك اندر از من طعنه نتواند زدن .\r\nاردشير او را بخواند و گفت : اين غلام را سال چند است و صفت روى او چگونه است ؟ آن موبد او را وصف كرد . ملك گفت : اگر فرزند من است ، اگر او را به ميان هزاران غلام اندر ببينم ، دلم گواهى دهد . او را پيش آر با هزار غلام همه همزاد و هم بالايان او و هم جامهء او . آن موبد همچنان كرد . پس آن هزار غلام پيش آورد تا پيش اردشير چوگان زدند و گوى بازيدند . آن گوى به ميان ايوان اردشير افتاد .\r\nهيچكس زهره نداشت كه آن گوى باز آوردى . شاهپور فراز شد و آن گوى بر گرفت و اردشير همى نگريست . بدان گستاخى كه شاپور كرد اردشير را درست شد كه وى پسر او است . او را گفت : اى پسر چه نامى ؟ گفت : شاهپور . اردشير گفت : تويى شاهپور ، يعنى تويى پسر ملكان . آنگاه او را درست شد كه او پسر او است و به خلق آشكارا كرد و جهان همه او را مطيع شدند ، و پدر او را ولى عهد كرد و تاج بر سر وى نهاد .\r\nپس چون اردشير بمرد ، اين شاپور به ملك بنشست . و مردمان از شاپور به\r\n","description":"","footnote":"","page_name":" 608 ","page_number":662},
  {"content":"\r\nزندگانى اردشير بسيار هنرها ديدند از عدل و تواضع و نيكو داشتن سپاه و رعيّت ، و از پس پدر آن نيكويى افزون كرد ، و سيرت او از آن پدرش افزونتر آمد . و چون از مملكت او يازده سال بگذشت ، سپاه بكشيد و به نصيبين باز شد . جايى است به نزديكى شام ، حصارى استوار ، و ملك اندر آن حصار شد و او بر در حصار بنشست .\r\nو روزگارى چند بود ، خبر آمد او را از خراسان كه دشمن آمد كه پارس بگيرد . از آنجا باز پارس شد و با آن دشمن حرب كرد و او را بكشت ، و از آن بپرداخت و به نصيبين باز شد ، و ملك نصيبين اندر حصار شد و او بر در حصار سپاه فرود آورد ، و يك شب ببود ، ديگر شب ديوار حصار بيفتاد ، و آن شهر را بىحرب بگرفت ، و خلق بسيار با ملكشان بكشت . و قيصر روم را اندر آن حصار خواستهء بسيار بود . همه برگرفت و آهنگ زمين شام كرد ، و روم و شهرهاى بسيار بگشاد .\r\nو ملكى بود رومى به شهر انطاكيه ، [ نام اوريانوس 
  ] ، به حصار اندر شد ، و شاپور آن حصار بگشاد و آن ملك را بگرفت و به اهواز آورد ، و شهر شوشتر به اهواز بنا كرد ، و اين ملك روم را كه بگرفته بود بفرمود كه تا به روم كس كند تا روميان بيايند ، ايشان كه بنا دانند كردن ، و شادروان آن شهر [ a 112 
  ] بنا كنند ، و چون تمام كنند من ترا آزاد كنم . پس آن رومى به روم كس فرستاد و استادان روم بيامدند . شاپور ايشان را بفرمود كه گرداگرد اين شهر شادروان خواهم كه بيفگنيد كه زمين شهر بر آن بود ، و زمين و تا روى زمين به گچ و سنگ و آجر راست كنيد ، پهناى شادروان هزار رش و درازاى او همچنان . ايشان بكردند ، و هر خواسته از آن رومى كه اسير بود در دست شاپور ، از روم مىآوردند و بر آن هزينه مىكردند تا بنا تمام شد . پس رومى را بينى و لب زيرين ببريد و دست باز داشت و گفتا : چاره نيست از اين داغ و نشان من كه بر روى تو باشد .\r\nو شاپور آنجا سپاه بسيار دست بازداشت از هر جايى ، و نام او تكريت كرد ، هم از حدّ عراق است ، هم از حدّ شام [ شهرى بود آن را الحضر خواندندى ، و آنجا ملكى بود نام او ساطر [ ون 
  ] و به لقب او را ضيزن خواندندى و از عرب بود . و اين حضر\r\n","description":"","footnote":"","page_name":" 609 ","page_number":663},
  {"content":"\r\nرا طلسمى كرده بودند و هرگز كسى آن را نگشاده بود ، و هر كه اندر آن حصار شدى كس بر او قادر نبودى ، و آن روز كه شاپور به عراق شد ، او را خبر آمد كه آن دشمن را كه از خراسان آمده بود باز گرداند . چون شاپور به حرب آن دشمن مشغول شد ، اين ضيزن ملك حضر با سپاه بيامد به حد عراق و از پادشاهى شاپور از حدّ عراق و سواد لختى بگرفت .\r\nچون شاپور باز آمد و ملك موصل بپرداخت آهنگ حضره كرد با سپاهى كه عدد آن كس ندانست ، و هرگز هيچ ملك را از عرب و عجم چندان سپاه گرد نيامده بود كه آن شاپور . و از بسيارى سپاه كه داشت عرب او را شاپور الجنود خواندندى . پس اين ضيزن ملك حضر به حصار اندر شد ، و شاپور با سپاه به در حصار فرود آمد ، و چهار سال آنجا مانده بود و حصار نتوانست گشادن و نه بازگشتن . وز پس چهار سال دخترى بود ملك ضيزن را هم با او به حصار اندر نام او نضيره كه اندر عرب از او نيكوروىتر نبود . به ديوار حصار بر آمد . شاپور را ديد بر اسب نشسته و گرد حصار مىگشت . شاپور سخت نيكو روى بود . اين دختر بر شاپور عاشق شد و حيلت كرد تا زى او كس فرستاد و گفتا اين حصار طلسم دارد و اگر تو صد سال ايدر بنشينى نتوان گشادن . اگر بپذيرى كه مرا به زنى كنى من ترا بگويم كه اين حصار چگونه بگشايى . او بپذيرفت و پيش رسول او سوگند خورد . آن زن گفت اين حصار نگشايد تا ركوى حيض زنان بر ديوار نيفكنى ، و اين ديوار بلند است . كس بر ديوار او نرسد .\r\nايدون بايد كه خون حيض بر سر اين ديوار افتد تا اين ديوار فرود آيد ، و بر سر آن ديوار [ a 139 نسخهء ص 
  ] يكى فاخته خانه كرده بود بر برجى از برجهاى حصار . آن دختر يكى از آن فاخته بگرفت و به خانه برد و ركوى حيض زنان بر پاى او بست و يله كرد . و آن فاخته بر برج نشست و آن ركوى بر برج افتاد . برج بلرزيد و ويران شد و بگشاد .\r\nآن دختر با شاپور همه راست كرده بود . شاپور خويشتن به حصار اندر افگند و حصار بگرفت و كشتن كرد ، و سپاه بر در رخنه به پاى كرد و گفت هر كه زى شما آيد بكشيد ، و خود با سپاه آهنگ ضيزن كرد و او را بكشت ، و شمشير بدان چندان هزار\r\n","description":"","footnote":"","page_name":" 610 ","page_number":664},
  {"content":"\r\nخلق اندر نهاد كه اندر حصار بودند از عرب ، و يك تن نرست . همه را بكشت و هر كه بجست به رخنهء حصار آمد . لشكر شاپور آن همه را بكشتند تا هيچ كس نماند ، و همه عرب و باديه و حجاز و بحرين و يمامه و شام تا يمن هيچ حى نبود كه نه از او كشته بودند ، و اندر اين همه حيّها مصيبت بود ، و اين خبر اندر شعرهاى عرب پديد است كه ايشان چندين سال همى مرثيت گفتند آن كشتگان حضر را ، و از همه شعرها آن اعشى بهتر است :\r\nشعر\r\n\r\nأ لم تر للحضر اذ أهله\r\nبنعمى و هل خالد من نعم\r\nأقام به شاهبور الجنو\r\nد حولين يضرب فيه القدم\r\nفما زاده ربّه قوّة\r\nو مثل محاوره لم يقم\r\nفلمّا رأى ربّه فعله\r\nأتاه طروقا فلم ينتقم\r\nو كان دعا قومه دعوة\r\nهلمّوا الى أمركم قد صرم\r\nفموتوا كراما باسيافكم\r\nارى الموت يجشمه من جشم\r\n\r\nو اين ابيات اندر اين كتاب يك ره گفتيم ديگر باره باز گردانيديم كه جايگاهش ايدر است ، و اندر مرثيتهاى عرب نيز قول ابى دؤاد الايادى است كه ايدون گفت :\r\n\r\nو أرى الموت قد تدلَّى من الحض\r\nر على ربّ أهله السّاطرون\r\n\r\nو قول عمرو بن [ الة بن الجدى 
  ] :\r\n\r\nألم يحزنك و الأنباء تنمى\r\nبما لاقت سراة بنى عبيد\r\nو مصرع ضيزن و بنى أبيه\r\nو أحلاس الكتائب من تزيد\r\nأتاهم بالفيول مجلَّات\r\nو بالابطال سابور الجنود\r\n[ فهدّم من أواسى الحصن صخرا\r\nكأنّ ثفاله زبر الحديد 
  ]\r\n\r\nو اين ابيات گفته بوديم نيز و ليكن بدين جايگه خوبتر بود ، و شعرهاى عرب اندر مصيبت حصن بسيار است .\r\nو شاپور از آنجا برداشت و آن شهر را ديوارهاى حصار بيفگند و زير پاى پيلان بكوفت و با زمين راست كرد ، و حصار ويران گشت و كس آنجا نتوانست بودن ، و از\r\n","description":"","footnote":"","page_name":" 611 ","page_number":665},
  {"content":"\r\nپس آن سپاه به عين التمر برد . و اين شهرى است از حدّ جزيره و ز مملكت او بود ، و اين نضيره را ، دختر ملك ، ببرد و با او عروسى كرد و شبى با او خفته بود ، پردهء بستر همه از پرنيان ، و اين زن همه شب مىناليد كه اين جامه درشت است و پهلوى من همى درد كند . چون بامداد ببود شاپور برخاست . بستر خون آلود ديد . نگاه [ كرد 
  ] به بستر اندر . زير پهلوى زن يكى برگ مورد ديد . آن كنارهء مورد پهلوى زن مجروح كرده بود . شاپور را عجب آمد و اندر نگريست . مغز استخوان زن ديدار بود . او را گفت : اى زن ! پدر ترا چه طعام دادى ؟ گفت مرا مغز استخوان گوسپند و بره و با مسكه و انگبين . نبيد مرا دادى با لختى آرد چندانكه تر كردى و آن آرد پديد نبودى ، و آن را گرد كردى همچون كليچه و اندر پاتيله بريان كردى و مرا به جاى طعام آن دادى ، و به جاى آب مىروشن پنج ساله ، و من هرگز نان و آب نخوردم . شاپور گفت : آن پدر كه ترا چنين پرورد با او وفا نكردى و حقّ او نشناختى . كس را به تو اميد مباد . و آن زن مويى داشت به زمين اندر كشان . شاپور بفرمود تا اسبى بياوردند توسن و موى آن زن به ذنب اسب اندر بستند و اندر بيابان يله كردند تا همى دويد و او را به لگد همى زد تا پاره پاره كرد .\r\nو مانى زنديق به ايّام شاپور بيرون آمد و زندقه آشكاره كرد ، و شاپور شهرهاى بسيار بنا كرد يكى به پارس نام او شاد شاپور ، و به اهواز شهرى بنا كرد نام او جندىشاپور . اندر اهواز از آن آبادانتر و خرّمتر نيست ، و تابستان و زمستان سبز باشد ، و گويند كه آن چراخوار بود و آبادان نبود . چون شاپور آنجا برسيد و آن خرّمى بديد آرزويش آمد كه آنجا شهرى بنا كند . شبانى را بخواند و گفت چه نامى ؟ گفت : بيل .\r\nگفت : ايدر شهرى توان كردن ؟ گفت : اگر ايدر شهر آيد از من دبيرى آيد ، از تعجّب [ b 139 نسخهء ص 
  ] گفت . شاپور آنجا فرود آمد ، و آن پير شبان را به وزير داد و گفت :\r\nاز ايدر نروم تا اين پير را دبير نكنم . وزير يك سال زمان خواست . زمان دادش و خود با سپاه يك سال بر آن صحرا فرود آمد . وزير آن پير را ببرد و معلَّمى بياورد و گفت بنشين و اين شمار گرفتن بياموز و هر روزى بسيار مياموز كه اين پير است فراموش كند . وى را هر روز يك مسأله آموز تا ياد دارد و سر سال سيصد و شصت و\r\n","description":"","footnote":"","page_name":" 612 ","page_number":666},
  {"content":"\r\nپنج مسأله دانسته بود بدان علم اندر عالم بود .\r\nچون سر سال ببود شاپور آن وزير را با آن پير پيش خواست ، گفت : اى پير ! ايدر شهر آيد ؟ گفت : اى ملك ! هر چند خواهى آيد كه از من پيرى دبيرى توانستى كردن ، از ايدر شهر توانى كردن . پس شاپور آن شهر را بنا كرد و جندىشاپور نام كرد و آن پير را قيّم كرد بر نفقات و مزدوران ، و به مداين باز شد ، و اين شهر را آن پير بنا كرد و تمام كرد به زندگانى . 
  ] شاپور به مداين باز آمد و همى بود تا بمرد ، و پسرش را به ملك بنشاندند . و شاپور سى و دو سال پادشاهى كرد .\r\n","description":"","footnote":"","page_name":" 613 ","page_number":667},
  {"content":"\r\n\r\nپادشاهى هرمز بن شاپور بن اردشير بن بابك\r\nو از پس شاپور هرمز بنشست ، و هرمز را يك دست نبود . و سبب بىدستى وى آن بود كه اردشير آن وقت كه ملوك طوايف را قهر كرد ، و هرمز بن شاپور را بر مقدّمه داشتى ، شاپور به شهرى شد نام او اردشير خوره ، و آنجا ملكى بود نام وى مهرك ، [ اردشير با او حرب كرد 
  ] و او را بكشت . و منجّمان اردشير را گفته بودند كه از پشت مهرك فرزندى آيد كه ملك تو بدست وى شود . اردشير اين مهرك را بكشت تا ايمن شد ، و كس نماند بر روى زمين از نسل او .\r\nو اين مهرك را دخترى بود سخت نيكوروى ، بگريخت و سر به دشت بيرون نهاد .\r\nخيمه‌اى پديد آمد ، بدان خيمه اندر شد . آنجا پيرى ديد با گوسپند و عيال . و اين مرد شبان بود . اين دختر آن شبان را گفت : من دختر مهركم و بر تو آمدم . شبان آن دختر را بپذيرفت و او را همى داشت بدان خيمه با كسهاى خويش . و اردشير ندانست كه از نسل مهرك هيچ كس مانده است . يك روز شاپور به صيد بيرون شده بود و از سپاه جدا افتاده . بدان در خيمه رسيد و گرماى گرم بود . شاپور به در خيمه آمد كه آب خورد و سخت تشنه بود . چون به در خيمه آمد و آب خواست ، اين دختر او را آب داد . شاپور به روى آن دختر اندر نگريست . از نيكويى او تشنگى فراموش شدش ، و گفت : اين دختر كيست ؟ شبان گفت : دختر من است . شاپور آب بستد و بخورد و آنجا ببود تا سپاه فراز آمدند .\r\n","description":"","footnote":"","page_name":" 614 ","page_number":668},
  {"content":"\r\nپس شاپور آن دختر را به زنى خواست . آن شبان دانست كه او ملك است . چيز نيارست گفتن . دختر را به وى داد . شاپور آن دختر را به شهر آورد و جامه هاى نيكو كرد . پس او را از شاپور پسرى آمد ، هرمز نام كرد . و اردشير را خبر آمد ، شاد شد ، و ندانست كه مادرش كيست . و پنداشت كه از كنيزكى آمده است . پس يك روز اين دختر دراز زبانى مىكرد . شاپور گفت : چرا چنين كنى ، همى ندانى كه فرزندان شبانان را بر ملكان دراز زبانى نرسد ؟ آن زن گفت : اگر تو ملكزاده‌اى ، من نيز هم ملكزاده‌ام .\r\nشاپور گفت : راست بگوى تا تو دختر كيستى ؟ دختر گفت : من دختر مهركم . پس چون دختر اين سخن بگفت ، شاپور بترسيد كه ملك چون بداند آن زن را بكشد ، و اردشير زنده بود . اين زن را و پسرش را پنهان كرد تا پسرش شش ساله شد .\r\nيك روز اردشير به خانهء شاپور آمده بود و چون بنشست آنجا ، هرمز به ميان سراى اندر بازى همى كرد . اردشير گفت : اين كيست ؟ شاپور گفت : اين هرمز است ، پسر من . اردشير او را بخواند و به وى اندر نگريست ، او را بفراست ديد ، گفت : اين از كه زاده است ؟ شاپور گفت : از من . گفت : مادرش را بگوى تا كيست . شاپور زمين بوسه داد و گفت : ايّها الملك ! من خطايى كرده‌ام ، بايد كه ملك آن خطا به من بخشد .\r\nاردشير گفت : چه بوده است ؟ شاپور قصّهء مادرش همه بگفت . اردشير شاد شد و گفت : يا پسر ! الحمد للَّه كه اين بارى از پشت تو است . و آن پسر را بنواخت و چيز داد بسيار و گفت : منجّمان مرا گفته بودند كه از نسل مهرك فرزندى آيد كه اين ملكت تو به دست وى شود . اكنون قول منجّمان راست آمد .\r\nچون اردشير بمرد و هرمز بزرگ گشت و شاپور به ملك بنشست ، و هرمز را به اميرى خراسان فرستاد ، هرمز به خراسان سپاه گرد كرد و لشكر بسيار . پس مردمان حسد كردند به كار هرمز اندر و مر شاپور را گفتند هرمز همى سپاه گرد كند كه بر تو بيرون آيد و ملك از تو بستاند . شاپور چنان دانست كه آن حديث راست است . كس فرستاد و هرمز را بخواند . و هرمز را بگفتند كه ترا همى چرا خواند ! و هرمز از آن كار بىگناه بود . و عجم هر آن كسى را كه بر وى عيبى بودى يا نقصانى اندر اندام او بودى او را ملكت ندادندى . پس هرمز دست خويش ببريد و به سفطى اندر نهاد و سوى\r\n","description":"","footnote":"","page_name":" 615 ","page_number":669},
  {"content":"\r\nشاپور فرستاد و نامه نبشت و گفت : من چنين شنيدم كه ملك را از كار من بر رسانيدند كه من همى چنين خواهم كردن ، آن روز مباد كه من چنين كنم . و اينك يك دست خويش ببريدم و سوى ملك فرستادم [ و تن خويش عيبناك كردم 
  ] تا ملك بداند كه من شايستهء ملك نيستم و ملك همى طلب نكنم ، نه از پيش ملك و نه [ b 112 
  ] از پس ملك ، و هر كه ملك خواهد او را ولى عهد [ كند 
  ] شاپور چون آن دست بريده بديد ، دلش بر وى بسوخت و گفت : نبايستى كه وى چنين كردى ، و من دانستم كه اين حديث دروغ است ، و تو ولى عهد منى و اگر همه اندام خويش لخت لخت كنى و سوى من فرستى ، مرا جز تو ولى عهد نيست . و او را ولى عهد خويش كرد و به درگاه خواند .\r\nو چون شاپور بمرد ، هرمز بنشست و همان سيرت پدر نگاه داشت ، و كس را از عمّال پدرش باز نكرد و همان كار كه پدرش داده بود بداد ، و [ امرؤ القيس 
  ] بن عمرو پسر عدى را بر عرب امير كرد ، زيرا كه عمرو بن عدى را اردشير بر حيره و ملك عرب دست باز داشته بود . چون اردشير بمرد ، شاپور نيز عمرو بن عدى را هم باز داشت . چون از ملك شاپور هشت سال بشد عمرو بمرد ، و او را پسرى ماند نام او [ امرؤ القيس 
  ] بن عمرو ، و شاپور ملك عرب او را داد و گفت : اردشير ملك از خاندان عمرو بيرون نبرد ، ما نيز نبريم . پس [ امرؤ القيس 
  ] ده سال اندر ملك عرب بود پس بمرد ، و او را پسرى بود نام وى نعمان بن المنذر ، ملك عرب اين نعمان را داد . پس چون شاپور بمرد [ و 
  ] هرمز بن شاپور بنشست ، اين نعمان بن المنذر بود . و هرمز يك سال ملك بود ، و او را هرمز البطل خواندندى . و چون او بمرد ، پسرش بهرام بن هرمز به ملك بنشست .\r\n","description":"","footnote":"","page_name":" 616 ","page_number":670},
  {"content":"\r\n\r\nپادشاهى بهرام بن هرمز بن شاپور بن اردشير بابك\r\nچون بهرام بن هرمز به پادشاهى بنشست ، همه عمّال هرمز را همچنان بر جاى بداشت ، و اين [ امرؤ القيس 
  ] را همان ملك عرب بداد . و نعمان ترسا شده بود و بت نپرستيدى و دين عرب دست باز داشته بود و دين عيسى داشتند . بهرام ملك عرب به دو داد . [ امرؤ القيس 
  ] اندر ملك بنشست [ يكصد و 
  ] چهارده سال ، و به ايّام وى چهار ملك عجم بنشست : نخست شاپور ، و ديگر هرمز بن شاپور ، و باز بهرام بن هرمز ، و هرمز بن بهرام ، و هر ملكى كه از عجم بنشستندى ، ملك عرب به نعمان دست باز داشتى . و اين بهرام هرمز مردى بود با عقل و تدبير ، و مردمان به ملك وى شاد شدند .\r\nو مانى زنديق به ايّام شاپور بيرون آمده بود و خلقى را به زندقه خواند ، و او را متابع شدند به مذهب او ، و به ايّام هرمز همچنان ، و به ايّام بهرام پديد آمد كه مذهب وى باطل است . بهرام او را بكشت و پوستش بياهخت و پر از كاه كرد و بر در شهر بياويخت و هر كه از متابعان او بيافت بكشت تا زمين از ايشان پاك شد . و سه سال و سه ماه بهرام به ملك اندر بود ، پس بمرد ، و پسرش [ بهرام 
  ] بن بهرام بنشست و تاج بر سر نهاد و داد به ميان خلق اندر بگسترد و همه پادشاهى پدر بگرفت ، و هم بر سيرت پدر برفت .\r\n","description":"","footnote":"","page_name":" 617 ","page_number":671},
  {"content":"\r\n\r\n[ اندر خبر پادشاهى بهرام بن بهرام بن هرمزد\r\nگويند عالم بود به كارها ، و چون تاج بر سر نهاد ، بزرگان وى را مانند پدران و نياكانش بستودند و او نيز هر يك را نيكو پاسخ كرد ، و سيرت نيكو پيش گرفت و گفت : اگر روزگار با ما يارى كرد سپاس داريم ، و اگر نكرد به قسمت خرسنديم .\r\nگويند هيجده سال پادشاهى كرد ، و گروهى گويند هفده سال ، و از پس او پسرش بهرام به پادشاهى بنشست . 
  ]\r\n","description":"","footnote":"","page_name":" 618 ","page_number":672},
  {"content":"\r\n\r\nپادشاهى [ بهرام بن بهرام 
  ] بن بهرام بن هرمز بن شاپور ابن اردشير بن بابك\r\nچون [ بهرام 
  ] بن بهرام بنشست و تاج بر سر نهاد ، خويشتن را شاهنشاه نام كرد . و او به ايّام پدر ملك سيستان بود . پدرش بخواند و ولى عهد كرد . و به ملك اندر از پس پدر داد كرد . و چهار سال و چهار ماه ملك داشت . و او را فرزند نبود و برادرى بود او را نرسى خواندندى ، از پس او به ملك بنشست و عدل كرد ، و هفت سال اندر ملك بود ، و او را پسرى بود نام او هرمز . پس اين هرمز بن نرسى بنشست ، و به زندگانى پدر ولى عهد بود ، و بد خوى و ترشروى بود ، و مردمان را كراهيت آمدى .\r\nوى بدانست و مردمان را گرد كرد و گفت : من از خوى خويش باز گشتم و با شما مدارا كنم . و داد كرد و مردمان با وى بياراميدند ، و به وقت مرگ مردمان را وصيّت كرد كه اگر مرا پسرى آيد ، او را شاپور نام كردم و ملك به وى دادم . او بمرد و ملك عجم ضايع شد شش ماه ، هر كس ديگر كارى داشت و آن ملك همى داشتند همچنان ، و آن وزير او كار همى راند تا آن زن بزاد و پسرى بياورد . خلق همه شاد شدند و او را شاپور نام كردند و تاج از بر گاهواره بياويختند و ملك به دو دادند ، و خبر وى به آفاق اندر شد . و آن وزير كار همى راند و عمّال او و اميران بر جاى همى بودند . و اين شاپور ذو الاكتاف بود .\r\n[ و هرمز سپاه فرستاده بود به شام ، وز غسّان خراج همى خواست . غسّان از قيصر نصرت خواست . پيش از آنكه سپاه روم به شام آيد غسّان كشته شد و آن\r\n","description":"","footnote":"","page_name":" 619 ","page_number":673},
  {"content":"\r\nسپاه عرب بيامدند و گرد آمدند چهار هزار مرد . پس يك روز به صيد شده بودند با پنجاه غلام به كنار باديه . اين مردمان تاختن آوردند و او را خسته كردند ، و از آن بمرد . و شاپور شيرخواره بود . ديگر باره بيامدند و از سواد لختى غارت كردند . 
  ]\r\n","description":"","footnote":"","page_name":" 620 ","page_number":674},
  {"content":"\r\n\r\nپادشاهى شاپور بن هرمز بن نرسى بن هرمز بن بهرام ابن شاپور بن اردشير بابك\r\nگفتا : چون شاپور به ملك اندر بنشست ، و خبر او به جهان افتاد و ملك عجم بر نام وى بماند ، و ملك ترك و ملك روم و عرب را همه خبر شد كه ملك عجم همه ضايع است و ايشان را ملك نيست ، و كودكى است به گاهواره اندر ملك كردند و ملك بر وى همى نگاه دارند تا بزرگ شود ، و ندانند كه بزرگ شود يا بميرد . پس هر كسى از اين ملوكان كه نام برديم ، اندر ملك عجم طمع كردند ، و هر كسى از زمين عجم آنكه نزديك او بود بگرفت . و از همه كسها بدين ملك اعرابيان بيش طمع كردند كه ايشان گرسنه تر بودند . جمعى بسيار از عرب گرد آمدند از بحرين ، اولاد عبد القيس ، و از هر حىّاى از حدود دريا به پارس آمدند و مردمان را خواستند و چهارپايان براندند و شهرها [ a 113 
  ] و كس ايشان را باز نداشت ، و چند سال بماندند كه ملك عجم به نام كودكى بود ، و كس هيبت نداشت و هيچ سپاه گرد نيامد تا شاپور بزرگ شد .\r\nچون پنج سال بر آمد ، عقل و تدبير به وى پديد آمد . و نخستين چيزى از اثر عقل كه بر وى پديد آمد آن بود كه يك شب به بام بر خفته بود ، تابستان ، به كوشك مملكت اندر ، به محلَّتى نام وى طيسفون . و مداين بر دجله نهاده است و دجله به ميان شهر اندر مىرود ، نيمى از اين سوى شهر و نيمى از آن سوى ، همچون بغداد .\r\nشاپور سحرگاه از خواب بيدار شد ، غلغل مردمان شنيد گفت : اين چه بانگ است ؟\r\n","description":"","footnote":"","page_name":" 621 ","page_number":675},
  {"content":"\r\nگفتند : مردم بر جسر همى گذرند و انبوهى همى كنند و روياروى آيند ، يكى از اين سوى و يكى از آن سوى ، و بر هم افتند و بانگ كنند . پس چون روز شد ، وزير را اندر خواند و گفت : جسرى ديگر كن به رود دجله بر ، تا بر يكى آيند تا انبوهى نكنند و ازدحام نيفتد . مردمان همه شاد شدند بدان عقل وى ، و جسرى ديگر بكردند هم اندر روز ، تا ديگر شب مردمان بر دو جسر گذشتند و آن بانگ و غلغل بنشست .\r\nو هر روزى كه شاپور بزرگتر شدى ، آن وزير از كار ملك چيزى بر وى عرضه كردى تا همى دانستى و تدبير همى كردى . يك روز وزير گفت كه اين سپاهها كه به كنارهء مملكت بنشاندم پيش دشمنان اندر ، چون عرب و ترك و روم ، اين سپاه ما همه از جاى برفتند و جاى دست باز داشتند ، و دشمنان چيره شدند و فرازتر آمدند و كنارهء پادشاهى همه بگرفتند . شاپور گفت : انديشه مدار كه اين كار آسان است . نامه كن از من بدان سپاهها كه آنجااند كه من از حال و خبر شما بر رسيدم و دير است تا شما بدين ثغرها اندر مانده‌ايد و پيش دشمن اندر بسيار مانده‌ايد . هر كه از شما خواهد كه به شهر خويش باز شود ، دستورى دادم ، و هر كه آنجا باشد تدبير وى بكنم و بدل ايشان كسى ديگر را بفرستم و حقّ وى بشناسم و پاداش وى بدهم . و آن وزير و همه دبيران شادى كردند و گفتند : اگر وى بسيار سالها تدبير كردى و ملك داشتى و و تجربتها كردى ، او را بيش از اين رفق ياد نيامدى و نيكويى به از اين فراز نيامدى .\r\nو آن نامه ها بنوشتند و آن سپاهها بياراميدند و شرم داشتند ، آنجا بىكام بيستادند تا شاپور شانزده ساله شد و به اسب بر نشست و سوار شد و سلاح بر گرفت .\r\nآنگاه مهتران رعيّت و سپاه را گرد كرد و ايشان را خطبه كرد و آگاه كردشان كه من هم بران مذهبم كه پدران من بودند از عدل بر شما و آبادانى كردن بر زمين ، و دشمنان را از مملكت براندن . و از اين همه دشمنان كه ما رااند ، اين عرب بتراند .\r\nايشان آمدند و اندر پادشاهى پارس فساد كردند و تباهى ، و خواسته ها و چهار پايان غارت كردند و مردمان را بكشتند ، و من آهنگ ايشان خواهم كردن و از اين همه سپاه مرا چهار هزار مرد بس ، چنان كه من برگزينم و با ايشان بروم تا پادشاهى راست كنم ، و ايدر خليفتى بنشانم تا من باز آيم . مردمان همه بر پاى خاستند و او را ثنا\r\n","description":"","footnote":"","page_name":" 622 ","page_number":676},
  {"content":"\r\nكردند و گفتند : ملك را از جاى نبايد رفت . سپاه بسيار دارد و سرهنگان بزرگوار هستند ، يكى را سپاهسالار كند و با سپاه بفرستد و خود بر جاى بباشد تا پادشاهى راست كند . اجابت نكردشان . پس گفتند : همه سپاه با خويشتن ببر كه به حضرت ما لشكر به كار نيست . هيچ پاسخ نداد و چهار هزار مرد از سپاه بگزيد ، چنان كه هر مردى با صد حرب كردى ، و گفت : من غنيمت و خواسته هاى ايشان بر شما حرام كردم مگر آنچه من دهم شما را ، به حرب اندر چون ظفر يابيد خون ريزيد و كس را زنده دست باز مداريد ، و دست فرا خواسته مكنيد .\r\nپس برفت و به كنار پادشاهى پارس شد ، و بران عرب تاختن كرد كه آنجا آمده بودند از بحرين سوى دريا و آن شهرهاى پارس گرفته بودند ، ايشان را همه بكشت و كس را زنده نگذاشت . پس به دريا اندر نشست با آن چهار هزار مرد و به بحرين آمد و به هر شهرى كه اندر شد ، نخست به شهر اندر مهتران را بكشت ، و هر عرب را كه آنجا بيافت همه بكشت . و باز به شهر هجر شد ، و به هجر اندر عرب بودند از بنى تميم و بكر بن وايل و عبد القيس ، ايشان را همه بكشت تا خون چون جوى به شهر برفت و كس از وى بنجست و خون به دريا اندر شد . پس به بلاد عبد القيس شد و هر عرب را كه آنجا يافت بكشت ، و هر كه بجست به بيابان و ريگ باديه اندر بمرد . و كس دست فرا خواسته نكرد تا گرانبار نشوند . پس به باديه اندر شد و روى سوى يثرب نهاد ، و هر عرب كه اندر بيافت بكشت ، و به هر جاى كه بگذشت به باديه اندر كه عرب از آنجا آب خوردى ، همه ويران كرد و بينباشت .\r\nو ميان شام و عراق بيابانى است ، باديهء عرب بود ، آنجا همه را بكشت و به سواد عراق آمد و بنشست ، و شهرى بنا كرد نام او بورح ، و به اهواز دو شهر بنا كرد : يكى را ايران شاپور نام كرد و ديگر شوش نام كرد . و به شام اندر شد و آنجا كشتنهاى بسيار كرد و غارتها ، و به پارس باز آمد و شهرى بنا كرد و آن را به شاپور نام كرد ، و به عراق باز آمد به مداين ، و به روم اندر شد .\r\nملكى بود نام او اليانوس ، [ b 113 
  ] از اهل بيت قسطنطين ، بر دين ترسايى بود ، بر دين عيسى ، پس دين خويش دست باز داشت و اهل روم را به بتپرستى خواند\r\n","description":"","footnote":"","page_name":" 623 ","page_number":677},
  {"content":"\r\nهمان دين كه روميان بر آن بودند پيش از عيسى ، و كليساها به روم اندر ويران كرد و چليپاها بشكست . چون شاپور اندر زمين روم آمد ، به كرانهء مملكت ، و كشتن و ويرانى كرد و بگذشت ، اليانوس سپاه گرد كرد از روم و از خزر ، و هر عرب كه از دست شاپور گريخته بود همه به روم اندر شده بودند ، پيش وى آمدند و از وى دستورى خواستند كه با وى بروند و با شاپور حرب كنند . پس چون برفتند ، و كس فرستادند به زمين عرب و بحرين و باديه و يثرب و شام و هر كجا شاپور بر گذشته بود ، همه را بخواندند و سپاهها گرد آمدند . و ملك روم از جاى خويش برفت و بيرون آمد با سپاهى كه عدد آن پديد نبود ، و سپاه عرض كرد ، صد و هفتاد هزار مرد آمد ، و ايشان را بر مقدّمه كرد و سرهنگى رومى را بر ايشان مهتر كرد نام او يوسانوس ، و او را بر مقدّمه بفرستاد با سپاه عرب ، و خود با سپاه روم و خزر بيرون آمد و به حدّ عراق اندر آمد .\r\nو خبر به شاپور رسيد . شاپور بترسيد و هول آمدش ، و جاسوسان بفرستاد به لشكر روم اندر تا او را خبر آرند ، تا عدد ايشان بداند . جاسوسان باز آمدند و خبر مختلف گفتند . شاپور را دل بر آن ننشست . خود برخاست و از لشكر بيرون آمد با صد مرد از ثقات خويش ، بدانكه خود به جاسوسى شود و از آن خبر بررسد . چون به نزديكى شهر روم رسيد ، يوسانوس بر مقدّمه فرود آمده بود . شاپور ده تن را از آنكه با وى آمده بودند به جاسوسى فرستاد به لشكرگاه يوسانوس . ايشان را روميان برگرفتند و پيش يوسانوس بردند . يكان يكان را پيش خواند و گفت : اگر مرا مقرّ آييد كه شما كيستيد و از بهر چه آمديد دست باز دارم ، و من شما را از بهر آن تنها خواندم تا برّ كنم ، و اگر راست نگوييد و يكى از شما مقرّ آيد او را رها كنم و ديگران را بكشم . از ايشان هيچكس مقرّ نيامد مگر يك تن به آخر مقرّ آمد و گفت : ما را شاپور فرستاده است به جاسوسى ، و شاپور خود آمده است از لشكر خويش و به فلان جاى است با نود مرد ، و ما را پايد .\r\nپس شاپور از اين آگاه شد و از آنجا كه بود بازگشت و به لشكرگاه خويش باز شد . يوسانوس هزار مرد بتاختن فرستاد بدان جاى كه آن مرد گفته بود . شاپور را\r\n","description":"","footnote":"","page_name":" 624 ","page_number":678},
  {"content":"\r\nنيافتند و بازگشتند و آن نه تن را بكشتند . گفتا : شما همه دروغ گفتيد . پس ملك اليانوس كس فرستاد و همه سپاهها گرد آمدند و حرب شاپور را بياراستند ، و هر چه عرب بود همه گرد آمدند و پيش ملك شدند و حرب شاپور از وى بخواستند و گفتند : اين حرب ما را ده كه ما را با شاپور كينه‌اى است . ملك اجابت كرد و صد و هفتاد هزار مرد عرب بر مقدّمه بيامدند ، و اليانوس با سپاه روم از پس ايشان . و عرب با شاپور حرب كردند و شاپور را بشكستند و مردمان او را برده كردند ، و شاپور بگريخت از طيسفون و به زمين عراق شد ، و عرب از آن سپاه او بسيار بكشتند و برده كردند . و اليانوس بيامد و خزينه هاى شاپور همه بر گرفت و آنجا به مداين و طيسفون بنشست .\r\nو شاپور نامه كرد و آنچه اندر پادشاهى او سپاه بود ، از عراق و پارس و خراسان گرد كرد و باز به حرب اليانوس شد و او را هزيمت كرد ، و طيسفون و مداين از وى باز ستد . و اليانوس بازگشت و به لب دجله فرود آمد و سپاه بيرون برد و برابر شاپور فرود آمد ، و هم آنجا ببودند يك ماه ، و رسولان همى فرستادند به يك ديگر صلح را .\r\nيك روز نماز ديگر اليانوس بر در سراى پرده ايستاده بود بر اسب با خاصگيان خويش برابر سپاه شاپور ، و اندر ايشان همى نگريست . تيرى از لشكرگاه شاپور بيامد و بر دل اليانوس آمد و از اسب بيفتاد و بمرد . سپاه وى متحيّر شدند . پس ديگر روز همه روم و خزر گرد آمدند بر يوسانوس كه او را ملك كنند ، او ملك نپذيرفت ، گفت : من ترساام و شما اليانوس را از ترسايى بيرون آورديد ، من ملك شما نپذيرم .\r\nايشان همه سوگند خوردند كه دين ما همه ترسايى است و ما از بيم اليانوس [ به 
  ] ظاهر دست باز داشته بوديم . پس ملك بپذيرفت .\r\nو شاپور چون دانست كه اليانوس هلاك شد ، پنداشت كه آن سپاه از وى باز گردند . چون خبر آمدش كه يوسانوس را ملك كردند ، عجب آمدش . كس فرستاد بديشان كه خداى ملك شما را هلاك كرد و شما به دليرى ملك ديگر كرديد ، اميدوارم كه شما را هم اندر اين زمين عراق گرسنه و تشنه هلاك كند و يكى از شما باز روم نرسد ، و نه از ما كس را شمشير از نيام بر بايد كشيدن ، اگر ملك ديگر كرديد\r\n","description":"","footnote":"","page_name":" 625 ","page_number":679},
  {"content":"\r\nبگوييد تا عالمى را و سخنگويى را بر من فرستند تا با وى سخن گويم ، تا اگر صلح بايد كردن صلح كنم ، و اگر حرب بايد كردن حرب كنم . يوسانوس گفت : من خود پيش وى شوم . گفتند : اى ملك ! ترا نبايد شدن ، كسى را بفرست . وى فرمان نكرد و خود برفت با هشتاد تن از بزرگان روم ، و سوى شاپور آمد . [ a 114 
  ] شاپور چون بشنيد كه ملك به تن خويش آمد ، شاد شد و پيش وى بيرون آمد از ميان لشكر با پنجاه تن از مهتران عجم . چون برابر آمدند ، هر دو از اسب فرود آمدند و يك ديگر را سلام كردند و زمين بوسه دادند ، و شاپور بفرمود تا به لشكر اندر بساطى بيفگندند و فرود آمدند . و مطبخ شاپور بياوردند ، و آن روز آنجا بخوردند و رامش كردند . چون ديگر روز ببود ، شاپور مر يوسانوس را گفت : اگر روميان بجز تو كسى ديگر را ملك كرده بودندى ، مرا با ايشان جز حرب نبودى ، و ليكن از بهر تو صلح كردم و حرب بر گيرم ، و من آهنگ حرب شما نكرده بودم كه ايشان به پادشاهى من اندر آمده بودند به وقت كودكى من ، من اكنون به طلب ايشان آمده بودم ، و كنون با شما صلح كردم و حرب برگرفتم ، و ليكن شما اندر زمين من آمده‌ايد از چندين گاه باز و فسادهاى بسيار كرديد . درختها بزديد و كاريزها را خشك كرديد . يا قيمت آن مرا دهيد يا شهر نصيبين مرا دهيد به عوض ، و شهر نصيبين از پادشاهى اهواز بوده است و ليكن روميان گرفته بودند .\r\nيوسانوس با آن هشتاد مرد اجابت كردند كه نصيبين باز دهند ، و صلح كردند و شرط كردند كه عرب را با خويشتن ندارند به زمين روم اندر ، و به روم اندر نگذارند .\r\nو سپاه روم بازگشت ، و نصيبين را به شاپور دادند ، و عرب را از ميان خويش بيرون كردند . و مردمان نصيبين را خبر آمد ، همه به روم اندر شدند و نصيبين خالى بماند . و شاپور ده هزار خانه بياورد از پارس و اصطخر و آنجا بنشاند و آهنگ عرب كرد ، و هر كجا يكى از عرب بيافتى بكشتى يا هر دو كتف او بيرون كردى ، و او را از بهر آن شاپور ذو الاكتاف خواندند . و خواست كه بر روى زمين از عرب كس نماند . و يوسانوس ملك روم بازگشت صلح كرده و ايمن شده ، و پنج سال به ملك اندر بود پس بمرد ، و روميان ملكى ديگر بنشاندند . و شاپور عرب را طلب همى كرد تا همه\r\n","description":"","footnote":"","page_name":" 626 ","page_number":680},
  {"content":"\r\nعرب از بيم وى بگريختند و به روم اندر شدند . شاپور سوى ملك روم كس فرستاد كه من با روميان صلح بدان كردم ، به شرط آنكه عرب را به ميان خويش اندر جاى ندهند ، و هر كه از من بگريزد نزد روميان ، او را نپذيرند . اگر عرب را بيرون دهيد ، و اگر نه حرب را بياراييد . ملك روم آن عرب را باز نداد .\r\nو شاپور سپاه عجم را گرد كرد و ساخت كه به حرب رود . پس خواست كه خبر ملك روم را بداند و صورت وى بشناسد ، و كس را امين نديد كه به زمين روم اندر شود و آن خبرها بيارد . تنها برفت و پادشاهى به خليفتى سپرد و كس را آگاه نكرد كه : من همى كجا شوم ، و به روم اندر شد پياده بر صورت درويشى ، و يك سال به روم اندر همى گشت تا همه خبرها بدانست و بپرسيد از خبر شهرها و حصارها و سپاهها ، همه بشناخت . و جاسوسان بيامدند و ملك روم را خبر دادند كه شاپور از ميان خلق ناپيدا شده است و كس نداند كه كجا شده است . و ملك روم از وى همى ترسيد و ندانست كه وى به زمين روم اندر است .\r\nپس ملك روم را سورى بود و همه خلق ، مهتران و شريفان روم را ، گرد كرد .\r\nشاپور نيز آنجا شد با درويشان تا ملك روم را ببيند و صورت وى بداند . چون شاپور پيش تخت ملك بيستاد ، اندر ميان آن سرهنگان كسى بود كه روز حرب شاپور را ديده بود . فراز شد و ملك روم را بگفت . ملك ، شاپور را بگرفت و هم اندر زمان بفرمود تا پوست گاوى بياهختند و از گردن تا پاى او را آنجا اندر كردند بجز سرش بيرون نماندند ، و آن پوست بر شاپور خشك شد و از آنجا نتوانست بيرون آمدن .\r\nو ملك روم سپاه گرد كرد و به پادشاهى پارس و اهواز اندر آمد و شاپور را با خويشتن بياورد اندر پوست خام . و شهرها ويران همى كرد و خلق بسيار بكشت و درختان ميوه دار بزد ، و از پارس به اهواز آمد و آنجا نيز همچنين كرد . و به شهر جندىشاپور حصارى بود ، بيشتر از آن مردمان را بكشت . از اهواز و اين شهرها هر كه اسير افتادى به موكّلان شاپور سپردندى . آن موكّلان بزرگان را با شاپور داشتندى .\r\nيك روز موكّلان از شاپور غافل شدند ، و به نزديك شاپور خيكها بود پر از روغن . شاپور آن بزرگان اهواز را كه با وى بودند گفتا : از اين روغن بر من ريزيد و بر\r\n","description":"","footnote":"","page_name":" 627 ","page_number":681},
  {"content":"\r\nاين پوست . ايشان آن خيكهاى روغن به شاپور بر ريختند و آن پوست نرم گشت .\r\nچون وقت سحرگاه بود ، خويشتن را از آن پوست بيرون كشيده بود و نرم نرم همى رفت تا به در شارستان جند [ ى 
  ] شاپور ، و آن دربانان را گفت ، من شاپورم . ايشان دانستند كه شاپور بدان لشكر روم اندر است دربند . چون او را بديدند بشناختند ، و او را به شهر اندر آوردند و بر وى گرد آمدند ، و همه خلق شادى كردند و خروش كردند . ملك روم آگاه شد كه شاپور از آن پوست بجست . تافته شد .\r\nو شاپور هر چه به شهر اندر سپاه بود همه را گرد كرد ، و چون روز ببود ، خويشتن را از شهر بيرون افگند و حرب كرد و سپاه روم را هزيمت كرد ، و شاپور از ايشان بسيار بكشت و ملك روم را بگرفت و به آهن گران ببست [ b 114 
  ] و او را بگفت تا هر چه ويران كرده بود اندر جند شاپور و اندر پارس و اهواز ، همه را آبادان كرد . و ملك روميان را بخواند تا آن همه را آبادان كرد ، و هر درختى را كه بريده بودند دو [ درخت 
  ] بنشاندند ، [ يكى خرما و يكى 
  ] درخت زيتون ، و آن درختان به بر آمد و تمام شد همچنانكه بود . و از روم خاك آورد تا بناها كرد . و ده سال ملك روم به دست شاپور اندر مانده بود . چون بناها همه تمام شد و درختان به بر آمد ، آنگاه شاپور ملك روم را بند بر گرفت ، و پى پاشنهء هر دو پاى وى ببريدند بر خرى نشاند و به روم باز فرستاد .\r\nو شاپور به ملك اندر بنشست و عرب به زينهار وى آمدند و خلقى را زينهار داد .\r\nو اكنون هر چه به كرمان عرب است از قبايل تغلب و بكر بن وايل و عبد القيس و همه عرب كرمان ، شاپور فرستاده است . و ملك عرب به حيره اندر مر عمرو بن عدى را داده بود . شاپور از وى باز نستده بود ، همچنانكه پدرانش كرده بودند . و عمرو بمرد و او را پسرى ماند نام او امرؤ القيس ، با عطاى بسيار ، شاپور اين پسر عمرو را پادشاهى پدر داده بود به حيره و باديه ، همچنانكه پدرش بود . و او به همه عمر شاپور بماند و ز پس شاپور نيز به عهد ملوك عجم تا سى سال بماند ، و هر كه از ملوك عجم بنشست اين عمرو را از ملك عرب باز نكرد .\r\nو شاپور هفتاد و دو سال اندر ملك بماند پس بمرد . و او را دو پسر ماند خرد :\r\n","description":"","footnote":"","page_name":" 628 ","page_number":682},
  {"content":"\r\nيكى شاپور بن شاپور ، و يكى بهرام بن شاپور . و شاپور را برادرى بود اردشير نام بزرگتر از وى ، و هرمز پدر شاپور اين اردشير را از پيش خويش دور داشتى ، و از بهر آن ملك شاپور را وصيّت كرده بود . و هنوز شاپور اندر شكم مادر بود ، و اين اردشير پنداشت كه مهتران و موبدان عجم ملك به دو دهند و كسى را نيابند كه هنوز وى اندر شكم مادر است . ايشان نكردند و آن وصيّت هرمز نگاه داشتند و صبر كردند تا شاپور از مادر بيامد و ملك به دو دادند .\r\nو اردشير برادر شاپور بر آن مردمان عجم كينه داشت . پس چون شاپور بمرد ، اين اردشير ملك بگرفت ، و مردمان بسيار از هر كويى بر وى گرد آمدند ، ازيرا كه پسران شاپور هنوز خرد بودند .\r\n","description":"","footnote":"","page_name":" 629 ","page_number":683},
  {"content":"\r\n\r\n[ حديث اردشير بن هرمزد 
  ]\r\n[ پس اردشير بن هرمز برادر شاپور به ملك بنشست و تاج بر سر نهاد ، مردمان را پديد آمد عدل و داد اوى ، و يك سال داد كرد . پس چون ملك بر او راست شد ، يكان يكان از آن مهتران پارس بكشت و موبدان عجم را همچنين همى كشت و كنيهء خود همى آهيخت ، و چهار سال ملك بود . پس او را از ملك باز كردند و شاپور بن [ شاپور 
  ] بن هرمز را به ملك بنشاندند ، پسر مهتر را ، و تاج بر سر او نهادند و همگنان به خدمت باستادند بطاعت . و الله اعلم بالصواب 
  ]\r\n","description":"","footnote":"","page_name":" 630 ","page_number":684},
  {"content":"\r\n\r\nپادشاهى شاپور بن شاپور\r\nچون شاپور بن شاپور بن هرمز بن نرسى بن هرمز بن بهرام بن شاپور بن اردشير ابن بابك به ملك بنشست ، مردمان شاد شدند ، و سيرت نيكو داشت و عدل كرد و مردمان با وى بياراميدند . و آن عمّ او را اردشير كه او را از ملك بيرون كرده بودند او را مطيع شد . و پنج سال اندر ملك بود ، پس يك روز نشسته بود به خيمه اندر ، سپاه بر وى بشوريدند و خيمه بر سر وى فرود افگندند ، چوب خيمه بر سرش آمد و بمرد ، و بهرام بن شاپور به جاى او بنشست .\r\n","description":"","footnote":"","page_name":" 631 ","page_number":685},
  {"content":"\r\n\r\nپادشاهى بهرام بن شاپور\r\nو اين بهرام بن شاپور را كرمانشاه خواندندى ، ازيرا كه او را شاپور پادشاهى كرمان داده بود و به كودكى آنجا فرستاده . پس چون به ملك بنشست ، خلق شاد شدند و مردم و مردمان او را مطيع شدند و ملك بر وى راست شد ، و يازده سال اندر به ملك بماند . پس وقتى سپاه بر وى بشوريد و همه گرد آمدند و او را اندر ميان گرفتند ، تيرى بيامد و به دو اندر شد و كشته گشت ، و كس ندانست كه آن تير كه زد .\r\nو از پس او پسرش بنشست ، نام وى يزدجرد ، و او را به لقب يزدجرد الاثيم خواندندى ، از بس بيداديها و ستمها كه وى كرده بود .\r\n","description":"","footnote":"","page_name":" 632 ","page_number":686},
  {"content":"\r\n\r\nپادشاهى يزدجرد بن بهرام و همو يزدجرد الاثيم\r\nو گروهى گفتند كه اين يزدجرد نه پسر بهرام بود كه پسر شاپور بود برادر بهرام ، و مردى با علم و تميز بود و بخرد ، و تجربت بسيار [ داشت 
  ] . چون ملك به دو رسيد از آن همه بگشت و ستم و بيدادى كرد و عجب و كبر . بر اهل علم استخفاف كردى و بر سپاه و رعيّت خوارى كردى ، و اگر چه خرد گناهى از كسى بيامدى ، عفو نكردى و بر گناه خرد عقوبت بزرگ راندى . و اگر كسى نزديك بودى ، شفاعت نتوانستى كردن ، تا هيچ مهتر سخن كسى نگفتى ، و گفتى تو رشوت ستده‌اى . و كس را بر هيچ كار ايمن نداشتى ، و اگر كسى به جاى او نيكويى كردن پاداشن نكردى ، و هر كس را به چيزى تهمت كردى . و مردمان به خداى عزّ و جلّ از وى بناليدند و از ستم و بيدادى او سخت رنجه شدند .\r\nو مردى را وزير كرد نام وى نرسى ، سخنگوى و بزرگوار و بخرد . مردمان شاد شدند و چنان گمان بردند كه سخن وى بشنود . نشنيد و بيدادى افزون كرد و ستم و خون ريختن . پس رعيّت بيچاره شدند اندر دست وى و هيچ حيلت ندانستند .\r\nخداى را بخواندند و زارى كردند . و او از مداين به پارس شد و از پارس به جرجان شد و قصد خراسان كرد ، و به هر شهرى كه برسيد ستم همى فزود ، و بيست و يك سال اندر ملك بود ، و خلق خداى را همى خواندند . چون اجلش تمام شد ، روزى با لشكر به دشت شده بود ، اسبى تازنان بيامد برهنه ، و بر در سراى پردهء او بيستاد كه\r\n","description":"","footnote":"","page_name":" 633 ","page_number":687},
  {"content":"\r\nهرگز اسب از وى نيكوتر نديده بودند . و خبر به يزدجرد برداشتند . بفرمود كه زين بر نهيد . هر چند كوشيدند كس [ a 115 
  ] فراز وى نتوانست شدن و هيچكس را دست نداد . مر يزدجرد را بگفتند . خود بيرون آمد و فراز اسب شد و او را بنواخت . اسب خاموش شد تا او را زين و لگام بر نهاد و تنگ بر كشيد . چون خواست كه پاردم بر كشدش و در افگند ، جفته‌اى بزد بر برش و برش بشكست و يزدگرد بيفتاد و بمرد ، و اسب زين و لگام بينداخت و بتاخت ، چنان كه هيچكس او را اندر نيافت ، نديدندش كه كجا شد . و مردمان گفتند : آن فريشته‌اى بود ، خداى بفرستاد تا جور وى از ما برداشت و ما را از وى برهانيد . و از پس او پسرش بنشست بهرام ، و او بهرام گور بود . و آن وقت كه يزدجرد بمرد ، بهرام گور آنجا نبود ، به زمين عرب بود ، آنجا كه او را پرورده بودند . و قصّهء غايبى وى از پس اين بگوييم ، و اين قصّه‌اى عجب است .\r\n","description":"","footnote":"","page_name":" 634 ","page_number":688},
  {"content":"\r\n\r\nخبر پروردن نعمان بن المنذر بهرام گور را در ملك عرب\r\nو گويند يزدجرد الاثيم را هر چند فرزند آمدى هيچ نماندندى و بمردندى . ملك عرب به گاه شاپور عمرو بن امرؤ القيس بود ، چون عمرو بمرد ، او را پسرى بود امرؤ القيس نام ، و عمرو از پس شاپور بمرد . و برادر شاپور آن ملك عرب به امرؤ القسيس داد . و به وقت بهرام بن شاپور ، امرؤ القيس بمرد ، و او را پسرى ماند نام او النعمان بن امرؤ القيس ، و بهرام بن شاپور اين نعمان را ملك عرب داد .\r\nچون يزدگرد به ملك بنشست ، ملك نعمان بن امرؤ القيس بود . يزدجرد آن ملك بر نعمان بداشت . پس يزدجرد را فرزندان همى آمدى و نزيستندى و همى مردندى ، تا به آخر او را بهرام بيامد ، آنكه از پس وى ملك بود ، و او را بهرام نام كرد ، و تدبير كرد كه اين را از عجم به شهرى ديگر بايد فرستادن تا مگر آن هوا او را موافق آيد و بزيد . پس اتّفاق افتاد كه به زمين عرب بايد فرستادن كه هواى عرب و حيره تندرست بود . كس فرستاد و ملك عرب را بخواند از حيره . اين نعمان بن امرؤ القيس ابن عمر بيامد ، و يزدگرد او را گرامى كرد و صلت بخشيد و او را گفت : اين فرزند مرا با خود ببر و بپرور بدان هواى باديه و حيره تا مگر بزيد .\r\nنعمان بهرام را بستد و به جاى خويش برد و او را دايگان آورد ، سه دايه : يكى از زنان عجم بگزيد و با خويشتن ببرد تا به راه اندر او را شير دهد ، زنى بزرگزاده از عجم با عقل و تندرست ، و چون به حيره برد ، و زن با شير بگزيد از بزرگان عرب با عقل و\r\n","description":"","footnote":"","page_name":" 635 ","page_number":689},
  {"content":"\r\nتندرست دو زن يافت ، و هر سه را بر گماشت تا هر كسى او را به نوبت شير دادندى و همى پروردندى بهرام را . و هواى حيره خشكتر و پاكيزه تر از همه هواها است اندر جهان ، و نعمان بفرمود كه مرا كسى طلب كنيد كه بنا داند كردن كه اندر جهان چنان نباشد به استادى ، تا من يكى خورنق بنا كنم و اين كودك بر بام آن بپرورم تا هوا خوشتر بود . و خورنق كوشكى بود گرد چون گنبدى بلند ، چنان كه به باغها بنا كنند و اندر خانه و حصار ، و او را ديوار بلند باشد ، آن را به پارسى خورنه خوانند و به تازى خورنق . پس بجستند او را كسى اندر زمين عراق و شام مردى استاد ، پس مردى رومى يافتند كه اندر همه عراق و شام او را همتا نبود ، و بناها كردى بر صفت بناهاى روم ، و او را سوى نعمان آوردند ، نام او سنمّار . نعمان او را گفت به دست من اندر پسر ملك عجم است و من همى خواهم كه بنايى كنم بلند كه از آن بلندتر نبود ، تا اين كودك را بر سر آن بدارم و بپرورم تا هواى وى خوشتر باشد و اين كودك تندرستتر آيد و از گرانى زمين دور تر بود ، ايدون خواهم كه مرا خورنهاى بنا كنى بالاى دويست رش ، و بر سر وى بنايى كنى كه آنجا مردم بباشد تابستان و زمستان ، تا اين كودك آنجا بدارند ، و گرد ديوار او چنان خواهم كه به پرگار كرده باشند از راستى و چابكى چنان كه اندر شام و روم آن چنان نباشد و هيچ پادشاه را جز من آن چنان بنا را نباشد . پس ياران خواست و گچ كه بپزد ، و آن گچ را به شير تر كرد و پنج سال اندر آن بنا بود ، و گروهى گويند بيست سال . و بنايى بكرد چنان كه به شب چون ماه بتافتى ، و هر كه به روز چشم بر او افگندى ، چشم از وى بر نتوانستى گرفتن از نيكويى آن ، و همه عرب و عجم به تعجّب بماندند از آن بنا . و نعمان بيامد و آن بديد ، سنمّار را گفت : چنان آوردى كه من خود اين از تو اندر نتوانستمى خواستن . سنمّار گفت : اگر بدانستمى كه حقّ من بتمامى بشناسى و رنج من ضايع نكنى ، بنايى كردمى كه با آفتاب بتافتى و گونهء آفتاب بامداد بگشتى ، و اگر آفتاب سرخ بودى ، وى سرخ بودى ، و اگر آفتاب زرد بودى ، وى زرد بودى كه بر آمدى باز هم بر گونهء ماه شدى . نعمان گفت : تو به از اين بنا دانى كردن ؟ سنمّار گفت : من بسيار بهتر از اين دانم . نعمان بينديشيد ، گفتا : وقتى ملكى اين را هديه‌اى دهد و اين او را\r\n","description":"","footnote":"","page_name":" 636 ","page_number":690},
  {"content":"\r\nبنايى كند بهتر از اين . پس سنمّار را گفت : تو بهتر از اين بنا دانستى كردن چرا نكردى ، كدام ملك را باز داشتى بزرگتر و بهتر از من ؟ نعمان را خشم آمد و بفرمود تا سنمّار را بر سر آن بنا بردند و از آنجا بينداختند تا اندام وى پاره پاره شد و بمرد ، و حديث وى مثل گشت به عرب اندر . چون كسى مر كسى را پاداشن كند نه اندر خور كردار او ، عرب ايدون گويند : جزاء سنمّار . و بر زبان عرب اندر كتاب امثال عرب يكى [ b 115 
  ] بيت است كه مثل زنند ايدون گويند :\r\nبيت\r\n\r\nجزانى جزاه الله شرّ جزائه\r\nجزاء سنمّار و ما كان ذا ذنب\r\n\r\nو اين قصيده‌اى است ده بيت به كتب امثال اندر ، و محمّد بن جرير نگفته است بدين كتاب اندر قصّهء اين قصيده و من اين بگويم كه اين غريب است . و اين قصيده ايدون بوده است كه ملكى بود از ملوك بنى غسّان از پس اين ملوكان به بسيار سال ، و بعضى از شام او داشت ، نام وى الحرث بن مارية الغسّانى ، و مردى بود از حىّ بنى الكلب ، نام وى عبد العزيز بن امرئ القيس ، از جليلان بنى كلب ، سوى او آمد و او را اسبى هديه آورد كه اندر همه عرب چنان اسب نبود ، و اين ملك غسّانى آن اسب را بپسنديد و اين عبد العزيز را برّ كرد و بر درش همى داشتى ، و با وى دو پسر بود : نام يكى عبد الحرث و ديگر شراحيل ، و اين ملك بر وى و بر پسرانش اجرا برانده بود تا آن وقت كه وى را به برّ و لطف گسيل كند ، و اين ملك غسّانى را پسرى بود ، به دايگان داده بود اندر بنى كلب ، بدين حىّ كه اين عبد العزيز از آنجا آمده بود تا آن پسر را همى پروردند .\r\nو ملكان را آيين چنان بود كه پسران خرد را بدادندى به مهتر هر حىّاى و مهتر هر شهرى تا بپروردندى ، و بزرگ شده و ادب آموخته و سوارى و چوگان و هر چه ملكان را به كار آيد همه تمام آموخته ، باز ملك آوردندى . پس اين ملك غسّانى را خبر آوردند كه آن پسر كه به حىّ بنى كلب بود مار بگزيد و بمرد . اين ملك تهمت كرد كه آن مردمان حىّ پسر وى را بكشتند ، اين عبد العزيز را بخواند كه از آن حى آمده بود و او را آن اسب آورده ، و گفت : برو و آن همه مردمان حىّ خويش بند كن و\r\n","description":"","footnote":"","page_name":" 637 ","page_number":691},
  {"content":"\r\nبيار . گفت : آن مردمان قرابت مناند ، من ايشان را بند نتوانم كردن . ملك گفت : اگر نروى ترا بكشم ، و سوگند خورد .\r\nعبد العزيز گفت : جزاى من از تو همچنان آمد چون جزاى سنمّار از نعمان صاحب الخورنق كه از وى همى برّ چشم داشت او را بكشت . پس اين عبد العزيز هر دو پسر خويش را بدان حىّ بنى كلب فرستاد تا مردمان را آگاه كرد كه ملك بر شما همى چه انديشد ، تا مردمان حذر كنند و انديشهء كار بكنند ، و اين قصيده بنوشت و سوى ايشان فرستاد به دست پسران خويش و بگفت :\r\n\r\nجزانى جزاه الله شرّ جزائه\r\nجزاء سنمّار و ما كان ذا ذنب\r\nسوى رصّه البنيان عشرين حجّة\r\nيعلّ عليه بالقراميد و السّكب\r\nفلمّا رأى البنيان تمّ سحوقه\r\nو آض كمثل الطَّود ذى الباذخ الصعب\r\nفأتهمه من بعد حرس و حقبة\r\nو قد هرّه أهل المشارق و الغرب\r\nو ظنّ سنّمار به كلّ حبرة\r\nو فاز لديه بالمودّة و القرب\r\nفقال اقذفوا بالعلج من فوق برجه\r\nفهذا لعمر الله من أعجب الخطب\r\nو ما كان لى عند ابن جفنة فاعلموا\r\nمن الذنب ما آلى يمينا على كلب\r\nليلتمسن بالخيل عقر بلادهم\r\nتحلَّل أبيت اللَّعن من قولك المزبى\r\nو دون الَّذى منّى ابن جفنة نفسه\r\nرجال يردّون الظَّلوم عن الشعب\r\nو قد رامنا من قبلك المرء حارث\r\nفغودر مسلولا لدى الأكم الصهب\r\n\r\nپس نعمان مر بهرام را [ بر بام اين خورنق بر برد و بپرورد و برابر او دهى بود نام او سدير هم 
  ] از حيره [ و چون 
  ] به بام آن خورنق بر شدى از يك سوى باديه بود و هوايى خوشتر اندر جهان ، و از يك سوى سواد عراق و دهها و خرميها و رود عراق و خوشتر چيزى كه اندر جهان بود و نيكو [ چيزى 
  ] كه چشم بر وى افتادى . و عرب مر نعمان را ربّ الخورنق و السّدير گويند . و بهرام را همى پروردى بر سر آن خورنق تا ده ساله شد . و نعمان دين عرب داشت ، بت پرستيدى . و او را وزيرى بود از زمين شام ترسا و بر دين عيسى بن مريم بود .\r\nروزى اين نعمان نشسته بود با وزير بر آن بام خورنق ، بنگرست به جهان اندر ، و\r\n","description":"","footnote":"","page_name":" 638 ","page_number":692},
  {"content":"\r\nوقت بهار بود ، از راست و چپ آن سبزى ديد و نيكويى ، رود فرات و سواد عراق گرد وى اندر . و نعمان را بيست و نه سال بود تا ملك بود ، وزير را گفت : هيچ جايى چيزى هست اندر جهان ديدار چشم را از اين نيكوتر ؟ ! وزير گفت : اين نيكو است و ليكن عيبش آن است كه نپايد . گفتا : چه چيزى است كه بقايى دارد و آن بپايد ؟\r\nگفتا : آن جهان و دين خداى و عبادت . نعمان از آن خورنق فرود آمد و از اين جهان بگريخت و ملك را دست باز داشت ، و آن شب پنهان شد ، و نيز هرگز هيچكس او را نديد و كس ندانست كه وى كجا شد . و او را پسرى بود المنذر بن النعمان ، او به جاى پدر بنشست ، و يزدجرد آن ملك عرب او را داد . و منذر را ابن ماء السّما خواندندى ، و ماء السّما مادرش بود و پدرش نعمان بن امرؤ القيس بود . و اين منذر بهرام را همى پرورد همچنانكه پدرش ، تا ده ساله شد .\r\nو گروهى از اصحاب اخبار ايدون گفتند كه يزدجرد بهرام را خود بدين منذر سپرده بود از پس آنكه نعمان رفته بود ، و خبر درستتر آن است كه به نعمان سپرده بود پدر منذر چنان كه گفتيم . و مر اين منذر را پسرى بود خرد ، نام وى نعمان ، و اين نعمان از پس پدر ملك بگرفت . و نعمان المنذر همچند بهرام گور بود و بهرام با وى همى بزرگ شد . چون بهرام بزرگ شد و ده ساله گشت ، منذر را گفت : استادان آر تا مرا ادب آموزند . [ a 116 
  ] و علم و سوارى و تير انداختن بياموزند . منذر گفتا : استاد هنوز وقت نيست كه تو كودكى و ترا لعب و شادى بايد كردن . بهرام گفت : اگر من به سال خردم به عقل بزرگم ، اگر مرا وقت علم آموختن نيست ، اكنون طلب بايد كردن تا چون وقت آيد علم با من بود كه هر چيزى را كه به وقت وى طلب نكنى از پس وقت نيابى ، و آنچه پيش از وقت طلب كنى ، به وقت بيابى .\r\nمنذر چون اين سخن از وى بشنيد ، شاد شد به رغبت او اندر علم و ادب و سوارى ، و او را معلَّمان و موبدان بياورد تا او را علم و ادب بياموختند . و حكماى عرب و عجم و روم از هر شهرى بياوردند و او را بنشاندند تا وى هر چه خواست بياموخت ، و پانزده ساله شد . پس معلَّمان را باز گردانيدند ، و منذر هر كسى را برّ كرد .\r\nو بهرام فرمود كه سواران را ايدر با من بدار تا سوارى بياموزم ، و تير اندازان را بيار تا\r\n","description":"","footnote":"","page_name":" 639 ","page_number":693},
  {"content":"\r\nتير انداختن بياموزم . منذر همچنان كرد . چون دانست كه تمام بياموخت ، منذر را گفت : مرا اسبى آر كه اندر همه عرب اسبى نباشد بهتر از آن ، تا من مركب خويش دارم و بر آن نشينم . منذر بدان شاد شد ، بفرمود تا هر چه اندر عرب اسب بود و بتوانست آوردن ، همه را بياوردند و بر بهرام عرضه كردند . بهرام گفت : اسب را به آزمايش شايد دانستن . بفرمود كه بيرون بريد از شهر به صحرا ، و سواران بر نشستند و بدوانيدند تا كدام اسب پيشتر شود از ديگران ، و بهرام و منذر هر دو بيرون شدند و آن اسبان را بدوانيدند ، اسبى بود منذر را اشقر ، از آن همه اسبان عرب كه آنجا حاضر بود آن پيشتر بود . بهرام آن را از وى بخواست . منذر آن به دو بخشيد ، و بهرام بدان سخت شاد شد و شادى كرد و بيشتر بر آن نشستى چون به صيد شدى .\r\n","description":"","footnote":"","page_name":" 640 ","page_number":694},
  {"content":"\r\n\r\nصفت شكار كردن بهرام گور\r\nپس يك روز بهرام گور با سپاه عرب و با منذر به صيد شده بود ، از دور گورى ديد بدان بيابان اندر همى دويد . بهرام آهنگ او كرد ، و منذر با همه سپاه از پس وى بشدند . و بهرام كمان به زه داشت ، تيرى به دو بر نهاد . چون اندر گور رسيد ، شيرى ديد خويشتن بر پشت گور افگنده و گردن گور را به دندان گرفته و او را همى بخواست شكستن . بهرام تير گشاده كرد و بزد . بر پشت شير اندر شد و به شكم شير بيرون آمد و به پشت گور شد و به شكم بيرون شد و به زمين اندر نشست تا نيمه و ساعتى نيك همى لرزيد ، و گور و شير هر دو بيفتادند و بمردند ، و منذر با آن خلق متحيّر بماندند ، و بهرام بفرمود تا آن گور و شير و تير و زمين صورت كردند بر ديوار آن خورنق و به مجلس گاه بهرام ، و تا امروز بهرام را از آن روز باز بهرام گور نام كردند .\r\nو چون دانست بهرام كه به بلاغت مردان رسيد و به همه ادبها و سوارى تمام شد ، منذر را گفت : مرا چاره نيست از طلب كردن ملك و سوى پدر شدن و يك چندى به خدمت وى بودن تا وى زنده است ، تا ملك از پس وى از من نشود . پس منذر وى را جهاز كرد نيكو و سوى پدر باز فرستاد . چون بهرام سوى يزدجرد آمد ، از بدخويى كه پدرش را بود ، بهرام را چنان نداشت كه بايست . بهرام يك سال به خدمت پدر بود .\r\nدلش تنگ شد . پس قيصر ملك روم [ برادر 
  ] را سوى يزدجرد فرستاد با هديه هاى بسيار تا صلح كند . يزدجرد او را گرامى كرد . چون باز خواست گشتن ، بهرام او را در\r\n","description":"","footnote":"","page_name":" 641 ","page_number":695},
  {"content":"\r\nخواست تا از پدرش يزدجرد دستورى خواهد تا بهرام نزد منذر باز شود كه وى اندر آن زمين خوى كرده است و ايدر دلش تنگ همى شود . يزدجرد او را دستورى داد .\r\nبهرام سوى منذر باز شد و به خوشى همى بود .\r\nچون يزدجرد را اسب لگد زد و بكشت ، بهرام آنجا نبود به زمين عرب بود .\r\nمردمان عجم گرد آمدند گفتند : ما از جور يزدجرد برستيم و ز بلاى بدخويى او ، و تا كنون از بدخويى او بستوه بوديم ، و او را پسرى است به عرب اندر بزرگ شده و خوى عرب گرفته ، و اگر بيايد ما او را ملك نكنيم كه خوى او بتر بود از پدر و با ما بتر از ان كند .\r\nپس همه جمع شدند كه آن ملك بهرام را ندهند ، و يك تن بود از فرزندان اردشير به ميان ايشان اندر ، نام وى كسرى ، برفتند و او را ملك كردند و به مداين آوردند و آنجا كه ملك بودى بنشاندند . موبدان موبد تاج بر سر وى نهاد . پس خبر به بهرام شد به زمين عرب كه ايشان چنين كردند . منذر همه سپاه عرب را گرد كرد و ايشان را گفت : بنگريد تا بهرام چه فرمايد . بهرام گفت : شما دانيد كه ملوك عجم و پدران من با شما چند نيكويى كردند و دانيد كه يزدجرد چه كرد با بدخويى وى از نيكويى با شما ، و دانيد كه ملك از پس پدرم مرا حقتر است و عجم كس ديگر را دادند از آنكه من غايب بودم . اكنون بر شما است مرا يارى كردن و نصرت كردن تا من اين ملك بستانم . و منذر با همه سپاه بر وى سلام كردند به ملكت و گفتند : ملك عجم و عرب ترا است و ما همه فرمانبرداريم و جانهاى ما فداى تست . و منذر بپذيرفت كه من نيارامم تا ملك به تو باز ندهم و ترا بر تخت ملك ننشانم و تاج ملك بر سر تو ننهم .\r\nبهرام بدان شاد شد و ايشان را سخن نيكو [ b 116 
  ] گفت و منذر را شكر كرد .\r\nو ديگر روز منذر مر نعمان را پسر خويش ، با ده هزار سوار عرب بفرستاد و بفرمود كه به مداين شو تا آن شهر كه كسرى ملك عجم آنجا است ، و نزديك شهر فرود آى و طلايگان بفرست . اگر پيش تو بيرون نيايند تو پيش مشو ، و اگر بيرون آيند و حرب كنند ، با ايشان حرب كن و از ايشان برده كن ، و تا بتوانى كشتن تقصير مكن . پس نعمان المنذر بيامد با آن سپاه تا نزديك مداين و طيسفون و مدينة الملك ،\r\n","description":"","footnote":"","page_name":" 642 ","page_number":696},
  {"content":"\r\nو مر بدان حدّ سواد بنشست ، و عجم به دو كس فرستادند كه به چه كار آمدى ، بگوى تا ترا چه كار فرموده‌اند ؟ و مر يزدجرد را صاحب رسايلى بود نام وى جوانى ، مردى با عقل و تدبير ، هر كجا يزدجرد رسولى خواستى فرستادن او را فرستادى . و عجم همه گرد آمدند و او را به رسولى سوى منذر فرستادند تا بنگرند كه نعمان را به چه كار فرستاده است . منذر گفت : من نعمان را نفرستادم و نعمان را بهرام فرستاده است كه شما ميراث او كس ديگر را داديد . وى حقّ و ملك خويش طلب كند . و رسول را گفت : شو و ملك را ببين تا ترا خود چه گويد . و او را با كسان خويش پيش بهرام فرستاد .\r\nچون آن رسول بهرام بديد ، متحيّر شد اندر صورت او و مجلس او ، و بدان وقت بهرام بيست ساله بود . رسول را از وى هول آمد . بهرام با وى سخن گفت و با وى عتاب كرد كه شما حق من باز داشتيد و اين ميراث من كس ديگر را داديد كه او را حقّ نبود . پس او را وعده هاى نيكو كرد كه : من به كردار شما بنگرم كه شما از يزدجرد ترسيده‌ايد به بد معاملتى وى با شما ، و شما چنان پنداشتيد كه مذهب و سيرت من همچنانكه پدر است ، و من نزد او شدم و يك سال نزديك او بودم ، مذهب و سيرت وى بديدم ، نتوانستم با وى شكيبايى كردن و آن بيداديها نتوانستم ديدن ، و با خوى او زندگانى نتوانستم كردن . پس از پيش وى برفتم و ايدر آمدم و با خداى عزّ و جلّ نذر كردم كه چون ملك به من آيد من آن مذهب وى كار نبندم ، و هر چه وى بدى كرده است من نيكويى كنم ، و امروز هم بر آنم .\r\nپس رسول از پيش وى بيرون آمد و سوى منذر شد و گفت : اگر مردمان عجم بدانستندى كه فعل و تميز و خرد و سيرت اين ملك چنين است و نيّت او با ما راست است ، هرگز بر وى كسى ديگر نگزيدندى . منذر گفت : باز گرد و هر چه از ملك شنيدى ايشان را بگوى . رسول بازگشت و روز سديگر منذر با سى هزار مرد عرب و بهرام از پس برفت . پس چون منذر و بهرام با سپاه به در شهر فرود آمدند ، پيران عجم و حكما و موبدان موبد بيرون آمدند و سوى منذر شدند ، منذر گفت : سوى ملك شويد تا چه فرمايد و چه گويد . ايشان سوى بهرام آمدند و منذر با ايشان بيامد . بهرام\r\n","description":"","footnote":"","page_name":" 643 ","page_number":697},
  {"content":"\r\nگفت : من سپاه آوردم و ليكن نه به حرب آمدم كه شما همه برادران و پدران منيد و نه مرا بيگانه‌ايد ، و تا توانم با شما حرب نكنم و خون كس نريزم ، و من حق خويش همى طلب كنم ، و شما دانيد كه ملك حقّ من است . فردا همهء عجم را گرد كنيد ، مهتران سپاه و رعيّت و علما و حكما و موبدان موبد ، تا من با ايشان و با اين مرد كه ملك او را داديد سخن گويم . اگر حقّ من آيد ، شما فرمان من كنيد و من مذهب نيكوكار بندم و هر چه يزدجرد كرد از ناخوبى و بد معاملتى ، من خوب كنم ، و اگر حقّ من نيايد ، من باز گردم .\r\nمردمان از آن سخن نيكوى وى شاد شدند و بازگشتند . و ديگر روز بهرام با منذر و با سپاه گرد آمد بر در شهر ، و همه عجم بيرون آمدند و كسرى بيرون آمد و تخت زرّين بيرون آورد ، و موبدان موبد كه تاج به دست وى بود ، تاج بيرون آورد . و بهرام بر تخت نشست و از كس نينديشيد و دستورى نخواست و تاج نخواست از موبدان موبد ، و منذر را بر دست [ راست 
  ] خويش به تخت برنشاند ، و همه عجم و كسرى را بار داده بودند ، همه به زير [ تخت 
  ] او بنشستند . بهرام گفت : هر كه اندر مجلس سخن داند گفتن بگوييد . علما بيامدند يكان يكان ، و هر كسى سخن گفت .\r\nاوّل سخن يزدجرد پيدا كردند و خوى بد او و مذهب او كه با خلق داشت و خون ريختن او ، تا بسيار خلق به روزگار او كشته شد و مملكت و زمينها ويران شد .\r\nچون خلق از وى برستند ، گرد آمدند كه ما اين ملك فرزند او را ندهيم كه هم بر مذهب پدر خويش رود ، و مردى بياوردند هم از اهل بيت ملك و اين ملك به دو سپردند .\r\nمنذر گفت : من گفتار شما شنيدم و جواب اين بر ملك است . بهرام به سخن آمد و گفت : من شما را دروغزن نكنم بر آنچه گفتيد از مذهب يزدجرد كه من بدان يك سال كه با وى بودم ، از مذهب و سيرت وى آگاه شدم و بر اين رعيّت همى بخشودم ، و با خداى عزّ و جلّ نذر كردم كه چون اين ملك به من رسد ، مذهب وى ندارم و بر راه وى نروم و هر چيزى كه وى تباه كرد است ، من آن همه نيكو كنم و هم بر آن نيّتم ، و خداى را بر خويشتن گواه كنم ، و شما را و موبدان موبد را كه تاج به\r\n","description":"","footnote":"","page_name":" 644 ","page_number":698},
  {"content":"\r\nدست او است ، و يك سال اندر اين ملك بنشينم ، و اگر چنان كه گويم نكنم ، از ملك بيرون آيم و تاج هم بدين موبدان موبد باز دهم تا بر سر هر كه خواهد نهد ، و شما از طاعت [ a 117 
  ] و بيعت من بيزار شويد . و اين كسرى كه شما او را ملك كرديد و ميراث من او را داديد ، خويشتن را به مردى بيازمايم . اين تاج را به ميان دو شير گرسنه بنهيد ، اگر او بيايد و تاج را بر گيرد ، ملك را حق است و من باز گردم ، و اگر من برگيرم من به ملك حقترم . پس اگر [ عهد بكنيد 
  ] و مذهب من سال نخستين شما را پسند نيايد ، اين حق خويش شما را دادم و از ملك بيزار شدم تا شما هر كه را خواهيد بدهيد .\r\nمردمان به سخن و گفتار او اندر ماندند و متحيّر شدند و بر آنكه وى گفت پسند كردند و بپراگندند . ديگر روز گرد آمدند همه عجم و عرب ، و آن كسرى بيامد و آن موبد موبدان تاج بياورد . و اسپهبدى بود كه شير ملك عجم داشتى ، نام وى بسطام . او را بفرمودند تا دو شير گرسنه بياورد با مردم ناآموخته ، و زنجير به گردن اندر كردند و تاج بر زمين بنهادند ، و يك شير از اين سوى تاج كردند و يكى از آن سوى تاج ، و بسطام زنجير دراز بيفگند . و بهرام مر كسرى را گفت : پيش آى . گفت : نخست تو فراز شو كه دعوى ملك تو همى كنى و از دست من تو همى خواهى ستدن . بهرام سنگى برگرفت به دست و آهنگ شيران كرد . موبدان موبد او را گفت : از خداى بترس و از بهر ملك خويشتن را هلاك مكن ، و از آن گناه كه خداى ترا بدين جاى آورد عقوبت آن مر خداى را توبه كن كه اين از عقوبت گناه است كه ترا اين حرص بر ملك بدين جاى آورد كه خويشتن را همى هلاك كنى . اگر اين شيران ترا هلاك كنند ما از خون تو بيزاريم .\r\nبهرام گفت : شما از خون من بيزاريد . پس آهنگ شيران كرد . چون نزديك شيران رسيد ، يكى شير آهنگ وى كرد . بهرام از زمين برجست و بر پشت او نشست و گوشهاى او بگرفت و آن سنگ بر سر او همى زد ، آن ديگر شير آهنگ وى كرد . چون فراز آمد ، بهرام به يك دست گوش اين شير را كه بر نشسته بود نگاه همى داشت و ران بيفشرد تا شير به زير وى اندر بمرد ، و به ديگر دست گوشهاى ديگر شير بگرفت\r\n","description":"","footnote":"","page_name":" 645 ","page_number":699},
  {"content":"\r\nو سر آن شير بر سر اين شير همى زد تا سر هر دو شير خرد گشت و مغز از سرشان بدويد و هر دو بيفتادند و بمردند ، و دست فراز كرد و تاج از زمين برداشت و به سر خويش بر نهاد و آن هر دو شير را پيش تخت اندر بينداخت ، و مردمان از مردى وى عجب بماندند و بهرام تاج بر سر نهاد .\r\n","description":"","footnote":"","page_name":" 646 ","page_number":700},
  {"content":"\r\n\r\nپادشاهى بهرام گور\r\nچون بهرام گور بن يزدجرد بن بهرام بن شاپور بن بهرام بن نرسى بن هرمز بن شاپور بن اردشير بن بابك بر تخت نشست و تاج بر سر نهاد ، و كس را نپرسيد ، نخستين كسى كه بر وى به ملكى سلام كرد آن كسرى بود كه او را ملك كرده بودند ، و گفت : اين ملك ترا سزا است ، از مشرق تا مغرب ترا سزاوارتر است . و موبدان موبد بر وى سلام كرد و همه خلق عجم بر وى سلام كردند و او را بپسنديدند ، و بهرام ملك بگرفت ، و هفت روز هر روزى بنشست و خلق را همى بار داد و ايشان را وعده هاى نيكو داد .\r\nو بهرام آن روز بيست ساله بود . و روز هفتم منذر را باز گردانيد و چندان خواسته دادش كه اندازه پذير نبود ، پسرش را نعمان همچنان خواستهء بسيار داد ، و همه سپاه را بر مقدار ، و ملك عرب منذر را داد ، و از پس او پسرش را داد ، نعمان بن المنذر ، و با سپاه باز گشتند . و بهرام بر رعيّت داد بگسترد و ايشان به راى خويش دست باز داشت تا هر چه خواستند كردند ، و بر كس از رعيّت و سلطان هيچ انكار نكرد و خود به لهو مشغول شد تا رعيّت و مملكت ضايع شد ، و ملكان گرداگرد اندر ملك او طمع كردند و چون سر هفت سال ببود ، ملك ترك ، خاقان ، بيامد با دويست و پنجاه هزار مرد از سپاه ترك ، و به حدّ عجم آمد و ويرانى كرد بسيار ، و به پارس نزديك آمد .\r\nپس مهتران و موبدان موبد پيش بهرام اندر شدند و او را ملامت كردند و گفتند : تو به\r\n","description":"","footnote":"","page_name":" 647 ","page_number":701},
  {"content":"\r\nلهو مشغول شدى و صيد همى كنى تا مملكت به باد دادى و تباه شد ، و ملك ترك آمد و اطراف بگرفت و كشتن و غارت كرد و فسادهاى بسيار ، اكنون چاره نيست از گرد كردن سپاه و پيش او شدن به حرب .\r\nبهرام ايشان را گفت : خداى رحيم است و مرا به دست دشمن نسپارد ، و ايشان را اجابت نكرد چنان كه ايشان خواستند ، چون از نزديك وى بيرون آمدند ، گفتند : اين مرد را عقل نيست ، يا از دشمن بترسيد بدين غافلى و با وى حرب نخواهد كردن و پيش وى نيارد رفتن . و بهرام همچنان به لهو و طرب مشغول بود . پس چون سپاه ترك نزديك آمد ، بهرام نرسى برادرش را بر سپاه و پادشاهى خليفت كرد و خود آهنگ صيد كرد .\r\n","description":"","footnote":"","page_name":" 648 ","page_number":702},
  {"content":"\r\n\r\n[ خبر شدن بهرام گور به حرب خاقان ترك 
  ]\r\nو [ بهرام 
  ] با سيصد مرد برخاست و برفت و روى به آذربايگان نهاد ، و دشمن را از سوى مشرق دست باز داشت ، و هر چه از يوز و باز بودش همه با خويشتن ببرد .\r\nمردمان گفتند : وى از ملك ترك بگريخت و پادشاهى به دشمن دست باز داشت .\r\nتدبير آن كردند كه سوى خاقان رسول فرستند و هديه و ساو و باج بپذيرند تا وى باز گردد و اندر پادشاهى ايشان هيچ فساد نكند . و جاسوسان خبر به خاقان بردند كه بهرام بگريخت و ملك دست باز داشت و مردمان تدبير آن كردند كه ساو و باج دهند . خاقان هم آنجا كه بود بيستاد و بياسود و ايمن شد .\r\nو بهرام از ارمينيه شكاركنان همى آمد و جاسوس به لشكر خاقان فرستاد . خبر آورد كه خاقان ايمن بنشست [ b 117 
  ] و خبر دارد كه تو بگريختى . بهرام از ارمينيه به حدّ پارس بيرون آمد بنزديك لشكر خاقان به شب اندر ، و بر آن لشكر وى همى تاختن كرد با سيصد مرد ، و سپاه خاقان هزيمت شد ، و بهرام ، خاقان را به دست خويش بگرفت و بكشت ، و آن لشكرگاه بماند با آن همه خواسته و با تاج خاقان چندان هزار گوهر اندر وى نشانده ، و با تاج خاقان چندان هزار گوهرهاى ديگر .\r\nبهرام آن همه خواسته بر گرفت و سوى برادر فرستاد با پنجاه مرد و خود با دويست و پنجاه مرد از پس دويست و پنجاه هزار مرد بشد . و همى كشت تا از حدّ عراق به حدّ خراسان شد و تا لب جيحون بشد ، و سپاه او را به لب جيحون اندر يافت ،\r\n","description":"","footnote":"","page_name":" 649 ","page_number":703},
  {"content":"\r\nو وى سرهنگى بزرگ را از سرهنگان بفرمود تا با سپاه از جيحون بگذشت و با ترك حرب كرد اندر ما وراء النّهر ، و كشتن بسيار كرد تا همه تركان ما وراء النّهر به زينهار آمدند و بهرام را طاعت نمودند و فرمان كردند ، و رسولان فرستادند كه بايد كه ميان ما حدّى كنى تا ايشان آن حدّ نگاه دارند و از آنجا اندر نگذرند . و بر سر حدّ مناره‌اى بفرمود تا بنا كردند و بازگشتند و باز آمد و به ملك بنشست ، و هر چه اندر تاج خاقان و اندر خواستهء او غنيمت يافته بود ، از ياقوت و مرواريد و هر چيزى ، بفرمود تا به آتشخانهء آذربايگان بردند و آنجا بياويختند ، و از همه آتشخانه ها آن بزرگتر داشتند .\r\nو نرسى ، برادر را به رسولى به خراسان فرستاد با سپاه و بفرمودش كه به بلخ بنشيند و حد نگاه دارد از ترك تا از جيحون نگذرند . و زن خاقان ، خاتون بزرگتر ، اسير افتاده بود به دست بهرام ، او را بفرستاد تا خادمى آتشخانهء آذربايگان كند .\r\nو هيچ چيز از آن غنيمت و از آن گوهرها و از آن خواسته دست فراز نكرد . و خبر فتح او بر خاقان و آن شبيخون با سيصد مرد و رفتن او و كشتن خاقان و هزيمت كردن سپاهش را و شدن از پس سپاه خاقان با دويست و پنجاه هزار مرد ، و رسيدن او به لب جيحون و آن كارها كه اندر زمين ترك كرد به همه چيزها ، فتحنامه نبشت به هر شهرى از مملكت خويش تا خبر به جهان اندر بپراگند . و آنگاه مردمان مملكت را گرد كرد ، مهتران را ، و خطبه كرد و خداى را عزّ و جلّ حمد و ثنا كرد و ايشان را گفت :\r\nبدانيد و آگاه باشيد و چنان مپنداريد كه من به لهو و صيد مشغولم ، به تدبير مملكت اندرم و نه غافلم ، و ليكن من اين ملك نه به نيروى شما گرفتم و تدبير شما ، من اين همه به نيروى خويش گرفتم ، و مرا از شما نه نيرو بايد و نه تدبير به كار است .\r\nو هر گاه كه من غايب شوم به تدبيرى از مملكت ، شما گوييد او به بازى مشغول است يا بگريخت و ملك دست باز داشت . و شنيدم كه چون من به آذربايگان شدم شما گفتيد كه وى از دشمن بگريخت ، و همى خواستيد كه رسول فرستيد به خاقان و او را ساو و باج دهيد ، و من شما را همى آزرم دارم تا شما بر طاعتايد ، نيز هر گاه از شما بىادبى آيد عقوبت بيشتر كنم از آنكه يزدجرد كرد . و يزدجرد اوّل ملكى به رفق\r\n","description":"","footnote":"","page_name":" 650 ","page_number":704},
  {"content":"\r\nكرد . چون شما شرط بشكستيد او نيز عهد با شما بشكست . و اگر من نيز غايب شوم و شما بىادبى كنيد يا راى چنين افگند من شما را عقوبت كنم چون پدرم .\r\nپس دو سال به ملك بنشست و خواستهء بسيار به درويشان داد . و بفرمود تا اندر شهرها بنگريدند تا بر اهل مملكت او خراج چند است باقيها ، هفتاد بار هزار هزار درم باقى بود . آن همه را بديشان ببخشيد و جريدهء آن بسوخت شكر خداى را كه فتح خاقان بكرد . و اهل بيوتات را و كسهايى كه ايشان را نعمت بوده است و باز بشده است ، خواستهء بسيار داد .\r\nو مردى بود اندر عجم ، نام وى نرسى ، به اصل از فرزندان اسفنديار از اهل بيت ملك ، و به عجم اندر از وى بزرگتر نبود و او را همچون ملك داشتندى ، و به لقب او را هزار بنده خواندندى ، از بندگان بسيار كه وى را بودى . و يزدجرد پدر بهرام او را وزير كرده بود ، و بهرام او را نيز هم وزير خويش كرد و كارها همه به دو سپرد ، و همه خلق بدان شاد شدند . و دو سال ديگر به ميان خلق اندر بود ، پس اين وزير را گفت :\r\nمرا آرزو است كه شهرهاى هندوستان و آن شهرها كه گرداگرد من است مرا بودى ، و من همى خواهم كه به زمين هندوستان اندر شوم و آن شهرها بنگرم ، و شاه هندوستان را بنگرم و كار و ساز ايشان ببينم و باز آيم . پس اين پادشاهى به وزير سپرد .\r\n","description":"","footnote":"","page_name":" 651 ","page_number":705},
  {"content":"\r\n\r\nخبر شدن بهرام به ملك هندوستان\r\nپس چون بهرام ، مهرنرسى بن نزار بن وج زاد بن كوهيار بن سيسار بن ده كى بن اشك بن دارا بن دارا بن بهمن بن اسفنديار بن گشتاسب به لهراسب را وزير كرد ، و او را بر كار و كدخدايى خويش بگماشت و خود برفت چنان كه هيچكس او را نشناخت ، و به هندوستان اندر شد و به شهر ملك شد و آنجا فرود آمد ، و هر روزى به صيد شدى ، و از سوارى كه بود همه تنها رفتى و گور گرفتى اندر بيابان به تير ، و مردمان او را نشناختند و همى ديدند آن سوارى و مردى او ، عجب داشتند . و خبر او به ملك برداشتند كه يكى سوار آمده است از زمين عجم با روى نيكو و قد و بالاى خوب و نيكى تير انداختن و مردى و مبارزت و به قوّت كه هرگز چون او نديدم ، زيرا كه هندوان [ a 118 
  ] تير انداختن ندانند و حرب به شمشير كنند ، پياده حرب كنند . از وى عجب داشتند .\r\nبهرام يك سال آنجا بماند ، ملك را نديد . خبر افتاد به شهر اندر كه اندر مرغزار يكى پيل است ، و آنجا پيلان ناآموخته بسيار باشند همه آنجا زايند پيلان ، و اين پيل بزرگتر از همه پيلان بود ، و هر روزى به راه آمدى و هر كه را يافتى بكشتى تا آن راه گذر مردمان تباه شد و بريده آمد و خلقى بسيار كشته شد . و ملك سپاه فرستاد بر وى هيچ سود نداشت و هيچ حيلت نتوانست كردن . [ بهرام گفت يك تن بياييد تا من تنها به حرب آن پيل شوم . 
  ] پس چون خبر [ به ملك 
  ] برداشتند كه اين سوار عجمى به\r\n","description":"","footnote":"","page_name":" 652 ","page_number":706},
  {"content":"\r\nحرب پيل خواهد شدن ، ملك كس خويش با وى بفرستاد تا خبر باز آرد كه چه كند .\r\nبهرام برفت با كس ملك و اندر آن مرغزار آمد ، و كس ملك به درختى بر شد تا بنگرد كه پيل با بهرام چه كند ! بهرام فراز پيل رفت و تير به كمان بر نهاد و بانگ بر پيل زد . پيل آهنگ وى كرد . بهرام تيرى بزدش به ميان دو چشم اندر و همه تير اندر وى شد تا سوفار ، و پيل بدان مشغول شد . بهرام پياده شد و به دو دست خرطوم پيل بگرفت و در كشيد تا به روى اندر افتاد ، و بهرام شمشير بر گردنش همى زد تا سرش از تن جدا شد و سرش با خرطوم برگرفت و بر گردن نهاد و از آن مرغزار بيرون آمد و بر راه گذر مردمان بيفكند ، و خلق اندران عجب بماندند و همى نگريستند .\r\nرسول سوى ملك بازگشت و ملك را بگفت : ملك را عجب آمد از مردانگى او ، و بهرام را پيش خواند . چون ملك بهرام را بديد ، مردى ديد با خلقى نيكو و با قدّ و بالاى بزرگ و با قوّت . او را گفت : اى جوانمرد ! تو كيستى ؟ گفت : من مردىام از عجم از فرزندان مهتران ، و ملك عجم را بر من خشم گرفت . از وى بترسيدم و آمدم به شهر ملك تا ايمن باشم . ملك او را برّ كرد و خواسته داد بسيار و فرمود تا بهرام را از نديمان او كردند . به شكار و به سوارى و مجلس و به هر حالى با ملك همى بود و ملك از وى هر روزى مرديها و هنرها مبارزتها همى ديد و عجب همى داشت . پس دشمنى پديدار آمد اين ملك را از ملوك چين با سپاهى بسيار ، و ملك از وى سخت بشكوهيد و بترسيد و با وى حرب نيارست كردن ، و خواست كه ساو و باج به وى دهد . بهرام او را گفت :\r\nيا ملك ! من به تنها او را جواب گويم و حرب او را من بسم ، از وى مينديش .\r\nملك سپاه گرد كرد و به حرب آن دشمن بيرون كرد ، و بهرام با وى برفت . چون سپاه روياروى آمدند و صف بر كشيدند ، بهرام پيش دشمن بيرون شد تنها ، و هر شمشيرى كه بزدى مردى را به دو نيمه كردى ، و هر تيرى كه بينداختى مردى بيفگندى و پيل را خرطوم بيفگندى ، تا آن سپاه دشمن هزيمت شد و ملك ظفر يافت . چون باز آمد به خانه دختر خويش را به بهرام داد به زنى ، و خواسته همه به دو داد و خواست كه ملك به وى سپارد و همه خلق را بر ان گواه كند .\r\n","description":"","footnote":"","page_name":" 653 ","page_number":707},
  {"content":"\r\nبهرام خويشتن او را پديد كرد و گفت : من بهرامام . ملك عجم . و ملك هندوستان نام بهرام گور شنيده بود و مردى و مبارزت او ، چون گفت من بهرامام ، ملك از وى بترسيد ، گفت : مرا چه فرمايى ؟ بهرام گفت : مرا به ملك حاجت نيست ، و ليكن خواستم كه ترا ببينم و شهرهاى تو و مردمان و سلاح و سپاه ترا ، اكنون من باز مملكت خويش شوم . اين شهرهاى مملكت تو كه به نزديك من است به من ده .\r\nملك شهرهاى سند و زمين مكران و هر پادشاهى كه نزديك ملك عجم است به بهرام داد و همه مهتران پادشاهى خويش بران گواه كرد .\r\nبهرام آن همه شهرها به ملك باز داد و گفت : تو خليفت من باش بر اين شهرها و خراج به من همى فرست . و خود دختر بر گرفت و به پادشاهى خويش باز آمد . چون بازگشت ، پادشاهى به دست مهرنرسى يافت بسلامت از پس دو سال . و آنگاه مهرنرسى را با سپاه به ملك روم فرستاد تا شهرهاى روم بگشايد و خراج بر ملك روم نهد . و مهرنرسى را سه پسر ماند بزرگوار ، بهرام ايشان را وزيران خويش كرد ، و هر كسى اندر كارى مهتر بودند : يكى را نام زراوند بود ، علم دانست و كار دين و حكمت ، و هيربد بود يعنى موبد ، و نام ديگر پسر [ ماجشنس 
  ] ، شمار دانست و دبيرى ، و بهرام او را بزرگ كرد و ديوان خراج و مملكت به دو داد ، و نام سديگر پسر اسمنگان ، سوارى و مبارزت دانست ، بهرام او را سپاهسالار خويش كرد . و مهرنرسى برفت با سپاه و ملك روم با وى صلح كرد و ساو و باژ بپذيرفت ، و او سپاه نزد بهرام باز آورد بسلامت . بهرام شاد شد و او را بزرگ كرد .\r\nو بهرام اندر مملكت بنشست و همه مملكت او را صافى شده بود ، و خراج بر ملك روم و ترك و هند و سند بر نهاده . و مهرنرسى دستورى خواست و گفت : پير شدم و سال بسيار بر آمد . اكنون به عبادت مشغول باشم و كار آن جهانى كنم . و پسران خويش را پيش بهرام به پاى كرد . بهرام او را دستورى داد تا به شهر خويش باز شد ، و نام آن شهر اردشير خوره بود ، و آنجا بنشست و عبادت همى كرد . و چهار ديه را بنا كرد و اندر هر دهى آتشكده‌اى كرد : يكى مر خويشتن را و سديگر مر پسران را . و به هر دهى باغى بزرگ بنا كرد و به هر باغى در هزار بن درخت سرو\r\n","description":"","footnote":"","page_name":" 654 ","page_number":708},
  {"content":"\r\nبنشاند ، و هزار بن زيتون و هزار بن درخت خرما ، و هر باغى را بر آتشخانه‌اى وقف كرد و عبادت همى كرد .\r\nو اين ملكان [ b 118 
  ] هر سالى خراج همى فرستادندى تا بهرام به ملك اندر بيست و سه سال ببود ، روزى به صيد بيرون شد و آنجا بمرد .\r\n\r\nخبر مرگ بهرام گور\r\nيك روز بهرام به صيد بر نشسته بود . آهوى را ديد از دور . اسب بر انگيخت و همى تاخت . بدان بيابان اندر چاهى كهن بود . ناگاه پاى اسب بدان چاه فرو شد و او را به چاه اندر افگند ، و خلق بيامدند و خواستند كه او را بركشند ، اسب را بر كشيدند و او را هر چند جستند نيافتند .\r\nپس مادرش بيامد و درم و دينار آورد و بر سر آن چاه بنشست و فرمود تا هر چه گل بود و آب از آن چاه بر آوردند ، و ساليان بر سر آن چاه بنشست . ستوه آمد و بازگشت با درد دل ، و هيچ اثر نيافتند . و او را پسرى بود نام او يزدجرد ، از پس پدر به ملك بنشست .\r\n","description":"","footnote":"","page_name":" 655 ","page_number":709},
  {"content":"\r\n\r\nپادشاهى يزدجرد بن بهرام گور\r\nچون يزدجرد بن بهرام بنشست و تاج بر سر نهاد و خلق را بار داد و مردمان بر وى ثنا كردند ، ايشان را جواب نيكو داد و بگفت كه از من مرديها نبينيد چنان كه از پدرم ، و ليكن به تدبير و راى اين مملكت بدارم و مذهب و سيرت نيكو دارم ، و داد بگسترد و آبادانى كرد اندر جهان . و آن ملكان همه خراج به وى دادندى همچنانكه به پدرش . و آن مهرنرسى كه وزير پدرش بود و از آن جدّش ، او را باز آورد از عبادت و او را وزير كرد ، و كارش به تدبير او راست شد .\r\nپس چون ساليان بر آمد ، ملك روم خراج باز گرفت ، و وى مهرنرسى را بفرستاد با سپاه ، چنان كه پدرش فرستاده بود ، تا ملك روم به طاعت باز آورد .\r\nاندر ملك هژده سال بنشست ، و او را اللَّين خواندندى به لقب ، و او را دو پسر بود : نام مهتر پسر فيروز ، و نام كهتر هرمز . فيروز را به سجستان فرستاده بود و ملك آن جايگه داده ، و هرمز را با خويشتن داشت . چون يزدجرد بمرد ، اين هرمز پسر كهتر كه به حضرت پدر بود ملك بگرفت ، و آن پسر مهتر از سجستان برفت سوى ملك هياطله به غرجستان و طخارستان و بلخ ، و خبر خويش بگفت كه برادر كهتر ملك بگرفت ، و حقّ من است ، و از وى سپاه خواست . ملك او را سپاه [ ن 
  ] داد و طالقان به دو داد و او را گرامى داشت ، و سپاه ندادش كه به حرب شدى و فيروز آنجا همى بود . و نام ملك هياطله خشنواز بود . چون سالى چند بر آمد ، هرمز با خلق ستم\r\n","description":"","footnote":"","page_name":" 656 ","page_number":710},
  {"content":"\r\nكردن گرفت و دست به بيدادى برد ، و مردمان عجم از وى بگريختند و سوى فيروز شدند به طالقان ، و آنجا بسيار خلق گرد آمدند . چون ملك هياطله اين خبر بشنيد ، گفت : خداى ستم بر خلق نپسندد و ملك با ستم پاى ندارد . پس ملك هياطله فيروز را سپاه داد . فيروز برفت و با برادرش هرمز حرب كرد و هرمز را بكشت با سه تن از اهل بيت وى ، و ملك عجم بگرفت و سپاه عجم بر وى راست شد ، و آن سپاه هياطله را باز گردانيد و به ملكشان فرستاد با برّ و كرامت بسيار . و اين هياطله جمع هيطان باشد . و هيطان به زبان بخارا مرد قوى باشد ، و نيرو را به زبان بخارا هيتال خوانند ، و به تازى بگردانده‌اند ، هيتال ، هيطال گويند .\r\n","description":"","footnote":"","page_name":" 657 ","page_number":711},
  {"content":"\r\n\r\nپادشاهى فيروز بن يزدجرد بن بهرام گور\r\nبيست و شش سال و پنج ماه بوده است . پس چون فيروز بن يزدجرد به ملك بنشست ، و ملك بر وى راست بيستاد و سيرت نيكوكار بست و داد كرد بيست و هفت سال . و گروهى گويند بيست و شش سال ملك داشت . و نام وى به پارسى پيروز گويند . چون از ملك وى هفت سال بگذشت ، باران از آسمان باز ايستاد به زمين عجم ، و آن سال اندر همه پادشاهى وى قحط خاست و طعام تنگ شد . و پيروز به هر شهرى كس فرستاد تا طعام از دست توانگران بيرون كردند و به درويشان دادند . و مهتران هر شهرى را نامه كرد كه طعام به درويشان دهيد و طعام از شهر به شهر مبريد ، و اگر در آن شهر اندر كسى بميرد از گرسنگى ، به بدل آن توانگرى را بكشم .\r\nمردمان طعام بر درويشان فراخ بداشتند . و او آن سياست و نيكويى كار بست و دو سال همچنان قحط برداشت ، هيچ باران نيامد و از زمين هيچ نبات نيامد . سال سديگر فيروز وظيفت خويش از همه مملكت برداشت و از مردمان هيچ چيز نستد ، و هر چه او را خواسته بود بيرون آورد و به درويشان بخشيد ، و به كارداران خويش نامه كرد تا همچنان كردند ، و خراج و مؤنتها برگرفت ، و توانگران را بفرمود تا با درويشان مواسا كنند . و بدان هفت سال قحط هيچكس اندر پادشاهى وى از گرسنگى نمرد جز يكى مرد ، و او بفرمود تا صد هزار درم جبايت كردند و به\r\n","description":"","footnote":"","page_name":" 658 ","page_number":712},
  {"content":"\r\nدرويشان دادند از جهت آن مرد .\r\nو فيروز از اول ستمكار بود و بدكنش . چون اين قحط بيامد توبه كرد . پس خداى عزّ و جلّ آن توبه بر گرفت و برها فراخ شد و باران آمد و چشمه ها بگشاد . و آن وقت رسم خراج نبود . پس از ان قباد فيروز ابتدا كرد و زمينها مساحت كرد ، و پس قباد ، انوشروان خراج بر خلق نهاد ، و به قصّهء ايشان پيدا كنم كه اصل آن از چه بود . و رسم چنان بود كه هر زمينى از آنچه بر آمدى از دانه و از انگور و ميوه دارها ، [ كاردار 
  ] طبقى بستدى و عشر بستدى ، [ a 119 
  ] و بودى كه خمس بستدى و چهار يك بستدى بر مقدار آن يا دورى و مقدار تنگى زمين و پرى و اندكى آب .\r\nپس فيروز از وظيفت سال سديگر از تنگى و قحط از همه رعيّت مئونت برداشت و مردمان اندر آسانى افتادند . چون چهارم سال بر آمد ، دانست كه اندر دست خلق چيزى نماند . خزينه ها بگشاد و هر چه اندر گنج خانه هاى وى بود از زر و سيم و جواهرهاى ديرينه بيرون آوردند ، و خروارهاى درم و دينار همى فرستاد سوى ملكان ديگر ، سوى ملك الرّوم ملك هند و حبشه ، و از هر جايها طعام به خروار مىآوردند به پادشاهى خويش و مردمان را به تقدير همى داد و هفت سال آن قحط برداشت بر مملكت عجم . و اندر همه پادشاهى وى اندر آن هفت سال هيچكس بنمرد نه از زن و نه از مرد و خرد و بزرگ ، از نيكويى تدبير و سياست كه وى كرد ، و ملوك عالم را عجب آمد از آن نيكويى تدبير .\r\nو هر سالى آن قحط سختتر شد تا چنان شد كه اندر جيحون و دجله آب نماند ، و هر چه اندر پادشاهى او چشمهء آب و كاريز بود و رودها و مرغزارها همه خشك شد و هيچگونه گياه نرست و وحوش بيابان و مرغان هوا همه هلاك شدند ، تا بدان مملكت اندر مرغ نماند و هيچ جايى مرغ نپريد ، و هيچ دد و جنبنده نماند ، و او جانهاى خلايق به تدبير نگاه داشت و طعامها به تقدير همى داد و كس از پادشاهى وى بيرون نشد ، و فيروز همى شنيد كه رعيّت همى گفتند : اين ملك شوم است و اين همه سختى از شومى وى است ، و تا جهان بود هرگز اين سختى نبوده بود . و هر چند رعيّت آن همى گفتند ، او از طعام دادن و احسان سست نشد و از آن صدقه كه همى\r\n","description":"","footnote":"","page_name":" 659 ","page_number":713},
  {"content":"\r\nداد سستتر نگشت تا خداى عزّ و جلّ دعا و تضرّع خلق بشنيد .\r\nچون هفت سال سپرى شد ، خداى عزّ و جلّ باران فرستاد از آسمان و چشمه و كاريزها و رودها آب گرفت ، و از زمين نبات بررست و درختان برگ بيرون آوردند و ميوه ها بيرون آمد و كار جهان راست بيستاد و خلق به فراخى افتادند . و سالى دو سه بر آمد تا هر چه اندر پادشاهى وى شهر بود يا دهى يا جايى كه اندر آن سال قحط ويران شده بود و مردمان به آبادانى نرسيده ، همه را آبادان كردند ، و هر جايى كه خداوندش را قدرت آن نبودى آن را آبادان كردى ، او از خواستهء خويش آبادان كرد تا همه پادشاهى وى آبادان شد . و سه شهر اندر پادشاهى خويش بنا كرد : يكى به حدود رى نام آن رام پيروز ، يكى به حدود جرجان به باب صول ، نام وى روشن پيروز ، و يكى شهر بنا كرد به آذربايگان نام وى هم رام پيروز . پس چون شهرها آبادان كرد ، كس ديگر بيرون آمد به پادشاهى وى . از پس اين حديث فيروز با خشنواز گفته آيد ، ان شاء الله تعالى .\r\n","description":"","footnote":"","page_name":" 660 ","page_number":714},
  {"content":"\r\n\r\nخبر فيروز با خشنواز ملك هياطله\r\nچنين گويد محمّد بن جرير كه چون آن كارها همه نيكو شد و خلق با پيروز بياراميد ، آن ملك هياطله با آن زمين بلخ و طخارستان و غرجستان و آن پادشاهى خويش بر مردمان ستم كرد بسيار ، و مذهب قوم لوط پيش و فعلهاى بد پديد كرد ، و هر كه را پسرى نيكو روى بود از پدر بستدى و پيش خويش به پاى كردى به بندگى و با وى جماع كردى . پس مردمان بيشتر از آن پادشاهى بگريختند و سوى فيروز آمدند و زينهار خواستند .\r\nفيروز سوى آن ملك پيغام فرستاد كه ترا بر من حق است و ليكن حق خداى بيشتر است ، و اين خلق سوى من آمدند به فرياد خواستن ، اگر تو اين سيرت بد بگردانى و ستم دست باز دارى ، و اگر نه من سپاه فرستم به حرب تو . يك دو بار رسول سوى آن ملك فرستاد . ملك به سخن فيروز ننگريست ، و سالى چهار بر آمد و مردمان هياطله بر در وى بسيار شدند . فيروز سپاه گرد كرد از عجم و آهنگ ملك هياطله كرد . چون به نزديكى و حدّ بلخ رسيد ، ميان وى و ميان هياطله بيابان مرو بود ، آنجا كه بيابان اندرونى خوانند . ملك هياطله سرهنگان را بخواند و گفت : چه تدبر كنيد كه سپاه ما با سپاه عجم تاب ندارد و با ايشان به حرب طاقت نداريم . يك تن از آن سرهنگان مردى بزرگوار بود و پير شده ، برخاست و گفت :\r\nايّها الملك ! اگر با من عهد كنى كه عيال و فرزندان مرا از پس من نيكو دارى و\r\n","description":"","footnote":"","page_name":" 661 ","page_number":715},
  {"content":"\r\nايشان را خواسته دهى تا توانگر شوند ، من جان خويشتن فدا كنم و آن سپاه او را هلاك كنم و از تو باز دارم . ملك گفت : چگونه كنى ؟ گفتا : مرا دست و پاى ببر و بر لب بيابان بيفگن آنجا كه راه گذر فيروز است ، تا وى با سپاه بر من گذر كند . من او را گويم تو مرا چنين كردى و از تو گله كنم . پس او را گويم من ترا راهى نمايم سوى او به بيابان كه بر وى شبيخون كنى و بىآگاهى او را بگيرى ، تا او را با همه سپاه اندر بيابان آرم به بيراه تا همه هلاك شوند ، اگر من نيز هلاك شوم شايد . ملك هياطله او را گفت : چون تو هلاك شوى ترا چه سود دارد اگر ظفر مرا بود ؟ گفت من مردى پير شده‌ام و جهان بسيار ديدم ، خواهم كه از اين جهان به كارى بيرون شوم كه مرا بدان اندر اثرى ماند و فرزندان من از پس من گرسنه نمانند . ملك او را [ b 119 
  ] خواسته بداد و دست و پايش ببريد و به كنارهء بيابان ، آنجا كه فيروز خواست آمدن بيفگند .\r\nچون فيروز با سپاه آنجا رسيد ، فيروز را گفتند كه ايدر مردى است دست و پاى بريده . فيروز او را پيش خواست و او را حال و قصّه بپرسيد . وى بگفت كه من كيستم . و با فيروز از ان مردمان كه به فرياد خواستن آمده بودند ، آنجا حاضر بودند ، وى را بشناختند و گفتند : اين سرهنگى بزرگ است از ان خشنواز . اين مرد گفت : من ملك هياطله را گفتم بر رعيّت ستم مكن و از خداى بترس و از ملك عجم كه وى بيايد با سپاهى كه ترا با وى تاب نبود ، او مرا چنين كرد و بفرمود تا مرا بدين كنارهء بيابان آوردند و بگفتند تا بميرم . فيروز را بر وى رحم آمد ، او را گفت : غم مدار كه من ترا با خويشتن ببرم و با وى حرب كنم و او را بكشم و ترا به خان و مان خويش باز رسانم . آن دست و پاى بريده فيروز را دعا كرد بسيار ، پس گفت : اى ملك ! اگر خشنواز نصيحت من نپذيرفت تو بپذير كه ترا بر من حق واجب شد بدين نيّت نيكو كه تو كردى اندر كار من ، و ميان تو و خشنواز هشت روز راه است ، و چون به دو رسى او سپاه بسيار راست كرده بود و با تو حرب كند ، و كار حرب پر خطر است . ندانى كه ظفر كه را بود ، و من اندر بيابان راهى دانم بيراه كه به پنج روز تو بر سر وى باشى و او را شبيخون كنى و بگيرى ، و او حرب نتواند كردن . و هيچ سختى نيست اندر اين راه مگر پنج روزه آب بر بايد گرفتن ، و روز ششم به آبادانى باشى .\r\n","description":"","footnote":"","page_name":" 662 ","page_number":716},
  {"content":"\r\nفيروز را اين تدبير خوش آمد ، و با فيروز پنجاه هزار مرد بود مقاتل ، بفرمود تا پنج روزه آب برداشتند و ده روزه و كم و بيش . مردمان او را نصيحت همى كردند و همى گفتند : اى ملك ! اين تدبير خطا است و بيابان خطرى بزرگ است . وى گفتار ايشان نشنيد ، و نيز گفتندش كه اين جاى تهمت است و بود كه خشنواز با ما غدرى كرده است و اين مرد را به غدر فرستاده است ايدر تا ما را از راه راست بگرداند و اندر بيابان هلاك شويم . فيروز گفت : اين نشايد بودن كه اگر خشنواز از بهر من غدر كند ، اين مرد از بهر وى دست و پاى خويش فرا ندادى تا ببريدندى ، و اگر ما هلاك شويم و ملك خشنواز را ماند ، اين مرد را چه سود بود از پس آنكه مرده باشد ؟ ! و فيروز كس را استوار نداشت و با همه سپاه بدان بيابان اندر شد .\r\nو اين مرد او را همى برد به درازتر و دشوارترين راهى و بىآبتر ، تا پنج روز ببود و شش روز و هفت بگذشت ، و هر روزى گفتى : اينك يك زمان ماند و فردا به آب رسيم و پس فردا ، تا پانزده روز بر آمد و آبشان سپرى شد و خلق به مردن گرفتند و چهارپايان سقط همى شدند از تشنگى ، و آن مرد هر روزى گفتى : فلان منزل غلط كرديم از بهر آن ما را چنين دراز شد ، و بهانه همى كرد ، و به هر منزلى بسيار خلق همى مرد . چون بيست روز تمام شد ، آن دست بريده بمرد ، و فيروز متحيّر گشت و دل به مرگ نهاد و آن مردمان كه از سپاهش مانده بودند همه را گرد كرد و گفت : هر چند كه من فرمان شما نكردم ، شما هم نصيحت خويش از من باز مگيريد كه اين بلا بر همه است ، نه چنان كه اگر من بميرم شما برهيد كه شما نيز هلاك شويد .\r\nپس ايشان گفتند : اى ملك ! همى گفتيم كه اين غدر است فرمان نكردى ، و امروز كه اندر مانديم ما را حيلت آن است كه برويم و پيش شويم كه اگر بر جاى باشيم به مرگ اندر شك نيست ، و اگر باز گرديم نيز هم از مرگ چاره نيست كه ما اين همه راه را باز نتوانيم گشتن . ما را پيش بايد رفتن كه هم بيم مرگ است و هم اميد راحت كه جايى به آبادانى بيرون آييم ، و اگر بميريم بارى حيلت خويش كرده باشيم .\r\nفيروز برفت سه روز نيز همچنان تا به آبادانى رسيد به حدّ ولايت خشنواز ، و پنجاه هزار مرد كه با وى بودند ، كم از هزار مانده بودند ، ديگر همه مرده بودند . و\r\n","description":"","footnote":"","page_name":" 663 ","page_number":717},
  {"content":"\r\nچون به آبادانى رسيدند و نان و آب بخوردند و سه روز ببودند ، آن مردمان كه با وى مانده بودند فيروز را گفتند : اى ملك ! ما را هيچ حيلت نيست تا به زينهار خشنواز شويم كه اندر پادشاهى وى اسير مانديم ، و هر كجا گريزيم وى ما را بگيرد . خويشتن را به وى بايد دادن مگر بر ما رحم كند و جان ما به ما بگذارد . فيروز گفت : صواب است . رسول فرستاد به خشنواز و گناه خويش پيدا كرد و عذر خواست و زينهار طلبيد . خشنواز او را ملامت كرد و گفت : من به جاى تو چندين نيكويى كردم و تو نزد من آمدى از برادر گريخته ، من ترا نيكو داشتم و پادشاهى باز دادم و سپاه دادم تا تو او را غلبه كردى و ملك باز ستدى . پس حقّ من نشناختى و بر من سپاه آوردى ، و مردمان بگريختند و سوى تو آمدند و ترا بفريفتند ، و تو به سخن ايشان غرّه شدى و حقّ من يله كردى ، تا خداى ترا بگرفت .\r\nو آن مرد كه ترا اندر بيابان آورد چنان كه [ a 120 
  ] شما همى گوييد ، و من آن مرد را نشناسم و ندانم كه وى كيست ، و آن فريشته‌اى بوده است كه خداى از آسمان فرستاده است بر صورت او ، تا ترا گرفتار كرد به ناسپاسى نعمت من . و امروز به گناه خويش مقرّ آمدى ، ترا عفو كردم و زنهار دادم و ترا به جاى فرزندى گزيدم و باز به ملك خويش فرستمت ، بدان شرط كه با من عهد كنى و سوگند خورى كه هرگز به حرب من نيايى و سپاه نفرستى و هيچ دشمن مرا يارى نكنى . و ميان پادشاهى خويش و آن تو مناره‌اى كنم از سنگ و ترا پيش آن مناره برم تا سوگند خورى كه هرگز نه تو و نه هيچكس از آن تو از آن مناره از اين سوى نيايد ، و آن مناره حدّ بود .\r\nپس اگر تو بىوفايى كنى يا غدر كنى ، خود سپاهت از تو روى بگرداند ، و خداى ترا بلعنت كند چون سوگند را بدروغ كنى . و رسولان را به نيكويى باز گردانيد و طعام فرستادش با هديهء بسيار و جامه و فرش و اوانى و ستوران ، و او را گفت : هم آنجا كه هستى بباش تا من كس فرستم و بر سر آن حدّ مناره‌اى بنا كنم و ترا به زير آن مناره برند و سوگند دهند و عهد و ميثاق بر گيرند .\r\nفيروز چون رسول بيامد و اين پيغامها بداد و هديه ها ديد ، شاد شد بدانكه جان وى ببخشيد و او را زينهار داد و اجابت كرد به سوگند خوردن . و ملك هياطله\r\n","description":"","footnote":"","page_name":" 664 ","page_number":718},
  {"content":"\r\nبفرمود تا سنگ از كوهها بياوردند و بدان بيابان بردند و بر سر آن حدّ مناره‌اى بنا كردند همه از سنگ يك لخت ، چنان كه جاودانه بماند ، و شش ماه اندر آن روزگار شد . و فيروز با ياران خويش بنشست و هر ماهى خشنواز او را هديه‌اى از نو فرستادى . چون مناره تمام شد ، خشنواز اميران و حاكم لشكر و عالمان را از طخارستان سوى فيروز فرستاد تا او را پيش مناره بردند با همه سپاه كه با وى بودند و سوگند دادندش كه تو هرگز از اين حدّ مناره نگذرى و اين مناره را از ايدر نكنى و ويران نكنى . چون سوگند بخورد و عهد نامه بنوشتند و آن همه پيران را گواه كردند و گواهى در زدند ، و خشنواز او را هديه داد و خواسته هاى بسيار بخشيد .\r\nو فيروز ننگ آمدش كه از آنجا بازگشت بدان ذلّ . و همه سپاه او را همى گفتند كه اين ملك سخت نيكو كرد ، جان تو و آن ما باز داد . و او خاموش همى بود ، و به ملك بنشست و سه چهار سال بر آمد و كار بر وى راست بيستاد ، نتوانست بدان عار اندر بودن و صبر نتوانست كردن . موبدان موبد را بخواند و او را بگفت هر چه اندر دل داشت و گفت : من با اين عار صبر نتوانم كردن ، و من سپاه خواهم بردن سوى ملك هياطله . موبدان موبد او را گفت : نشايد اين عهد و ميثاق بشكستن و سوگند دروغ كردن ، و خداى تعالى نپسندد و نصرت ندهد ، و سپاه ترا يارى نكنند ، و اگرشان به ستم برى ، حرب نكنند . فيروز گفت : من حيلت دانم كردن كه مرا سوگند دروغ نشود .\r\nموبد گفت : كار سوگند به حيلت نيكو نشود . فيروز سخن موبد نشنيد و سپاه را گرد كرد و اين حديث ايشان را بگفت . سپاه او را همان جواب دادند كه موبد موبدان گفته بود . وى سخن كس نشنيد .\r\nپس يك سال ساز حرب راست همى كرد ، و مردى بود نام وى سوفراى ، مردى بزرگوار به عجم اندر و از فرزندان منوچهر بود ، و عجم او را بزرگ داشتندى ، و امير سجستان بود از دست فيروز و مردى پير بود با تدبير و با امانت ، و فيروز را بر وى ايمنى بودى . او را از سجستان باز خواند و بر همه مملكت خويش خليفت كردش و خان و مان و كدخدايى و گنج خانه و عيال و سپاه كه آنجا بماند همه را به وى سپرد تا كار همى راند . و دو پسر بود فيروز را : يكى بلاش نام ، و ديگر قباد . و نيز دخترى\r\n","description":"","footnote":"","page_name":" 665 ","page_number":719},
  {"content":"\r\nبود او را نيكو روى ، نام وى فيروز دخت ، با عقل تدبير و فيروز وى را بزرگ داشتى و با وى تدبير كردى . و آن دختر را با خويشتن ببرد و هر دو پسر را بدين سوفراى سپرد و پادشاهى به وى سپرد تا كار همى راند . مهتران سپاه و موبد او را گفتند كه اين راى و تدبير خطا است كه زن را به حرب برى و پسر را به خانه مانى . فيروز سخن كس نشنيد و از موبد نينديشيد . فيروز دخت را با خويشتن ببرد و موبد را نيز ببرد ، و سپاه بكشيد صد هزار مرد با پانصد پيل ، و برفت تا بدان حدّ كه سر مناره بود و آنجا بنشست .\r\nو آن مناره از سنگ بنا كرده بود و روى گداخته به دو فرو گذاشته تا يك لخت شده . فيروز گفت : مرا سوگند است كه از آن سوى مناره نشوم ، و اين را ويران نشايد كردن ، اين را بر كنيد و بر روى زمين اندازيد . همچنان كردند و مناره درست بر زمين افتاد . پس بفرمود تا گردونه ها بياوردند و آن مناره را بر آنجا نهادند و به پيلان اندر بستند پنجاه پيل ، و سيصد مرد بر آنجا موكّل كرد تا آن را همى كشيدند ، و گفت : مرا سوگند است كه از آن سوى مناره نشايد گذشتن ، اين مناره اندر پيش من همى كشيد تا من از پس اين همى آيم با همه سپاه تا سوگند دروغ نشود . و گروهى گفتند كه آن مناره بهرام گور كرده بود ميان خراسان و تركستان .\r\nپس چون فيروز اين حيلت ساخت ، [ b 120 
  ] موبد او را گفت : اى ملك ! اين حيلت چيز نيست ، و ترا سوگند دروغ شود ، و اگر چنين حيلتها روا بودى خود هرگز عهد و صلح نكردندى با يك ديگر . فيروز سخن موبد نشنيد و سپاه از پس مناره همى راند . چون خشنواز اين سخن بشنيد ، سپاه گرد كرد و به سر حدّ بلخ آمد و طخارستان ، و لشكرگاه بزد ، و دانست كه با فيروز بر نيايد و سپاه عجم . پس بفرمود تا گرد لشكر خويش كنده كردند بزرگ ، ده ارش بالا و بيست ارش پهنا ، و پر از آب كردند و آن را به چوبهاى ضعيف بپوشيدند و خاك بر افگندند و آن كنده را پنهان كردند ، و راهى ديگر بساخت باريك و خود با سپاه خويش بدان راه باريك همى گذشتند و به لشكرگاه بنشست .\r\nچون فيروز با سپاه فراز آمد و برابر يك ديگر رسيدند ، و خشنواز آن سپاه بديد و\r\n","description":"","footnote":"","page_name":" 666 ","page_number":720},
  {"content":"\r\nآن حيلت و آن مناره بشنيد ، سهم آمدش به دل ، ديگر روز تنها بر نشست و از لشكر خويش بيرون آمد و ميان هر دو لشكر بيستاد و بانگ كرد كه منم ملك خشنواز ! اين فيروز را كه ملك عجم است بگوييد تا تنها بيرون آيد تا با وى سخن گويم كه اين حرب از ميان دو لشكر برخيزد . لشكر عجم بكراهيت بودند از حرب و بضرورت آمده بودند ، فيروز را گفتند : بيرون شو تا اين مرد همى چه گويد و چه خواهد . وى تنها است تو نيز تنها بيرون شو . فيروز تنها بر نشست و بيرون شد و برابر خشنواز بيستاد و نگريست . و هرگز نديده بودش بدان دو بار كه وى به درگاه وى آمده بود .\r\nفيروز را مردى تمام ديد نيكو روى و سوارى تمام .\r\nخشنواز را از وى هيبتى آمد ، او را گفت : يا پسر ! تو مرا فرزندى ، و اگر تو از پشت من بودى ، من به جاى تو بيش از آن نكردمى كه اكنون كردم . دو بار جان تو باز دادم و ترا به مملكت باز رسانيدم ، و هر دو بار تو حقّ من نشناختى و نعمت مرا ناسپاسى كردى و غدر كردى ، و اين بار عهد بشكستى و سوگند به دروغ كردى . و خداى تعالى اين بار ترا بگيرد كه اين حيلت كه تو كردى اندر كار اين مناره ، چيزى نيست .\r\nاكنون بازگرد و هوش به تن خويش باز آر و بدين سپاه بسيار فريفته مشو كه ايشان را با تو دل راست نيست و خداى ترا نصرت ندهد ، و من دانم كه تو اين از ننگ كردى اين دو بار كه از در من بازگشتى به صلح و آشتى كه من جان به تو باز دادم ، و اگر خواستمى آن وقت كه تو از آن بيابان بر آمدى ، ترا و سپاه ترا توانستم كشتن و ليكن چون به گناه خويش مقرّ آمدى عذرت بپذيرفتم و جان ترا بخشيدم ، و آن عار نبود ، اكنون عهد بشكستى و سوگند دروغ كردى ، و من ترا به جاى فرزند دارم ، و ننگ از سوگند دروغ كردن بود كه هميشه ملكان از يك ديگر باز مىگردند گاه به صلح و گاه به هزيمت . مر خداى را بر تو سوگند كردم و ترا نصيحت كردم اگر بپذيرى ترا بهتر .\r\nفيروز سخن وى بشنيد و گفت : از حرب چاره نيست . و هر دو باز گشتند . و خشنواز نخواست كه سپاه وى بدانند كه وى به طلب صلح شده است و اجابت نيافت . سپاه را گفت : دو بار اين فيروز بر من آمد و من او را نديدم ، [ اكنون بديدم 
  ] و بدانستم بيقين كه خداى او را هلاك خواهد كردن اندر اين حرب بدين غدر كه با من\r\n","description":"","footnote":"","page_name":" 667 ","page_number":721},
  {"content":"\r\nكرد ، خواستم كه پيش از آنكه هلاك شود من او را ببينم .\r\nپس چون ديگر روز ببود ، فيروز سپاه بر نشاند و صف راست كرد ، و خشنواز همچنين كرد ، و سپاه روياروى آمدند . و خشنواز آن صلح نامه كه فيروز نوشته بود و بر خويشتن گواه گرفته ، بر سر نيزه كرد و به ميان دو صف اندر آمد و بانگ كرد كه يا مردمان عجم ! بترسيد از خداى آسمان و زمين كه او را بر خويشتن گواه كرديد بدين نامه ، و بدين نامه اندر نبشته است ، و نسخت آن صلحنامه [ بر خواند 
  ] تا همه بشنيدند ، و گفت : من جان به دو بخشيدم و جانهاى آن هزار تن كه با وى از آن بيابان برآمده بودند ، و ايشان را و خداى را بر اين گواه كردم و سوگندان خورد و امروز غدر كرد و سوگند را به دروغ كرد . خداى تعالى بىشك هلاك كندش بر دست من اندر اين حرب كه هرگز هيچ ملك به قديم اندر عهد نشكست و غدر نكرد كه نه هلاك شد ! هر كه از شما از خداى بترسيد از لشكر اين مرد جدا شويد ، و ايشان را زينهار دادم ، و هر كه نشود و حرب كند ، پس از حرب خداى او را به دست من گرفتار كند ، او را بنزديك من هيچ آب نيست و خون وى حلال است . از لشكر عجم نيمى بازگشت .\r\nفيروز چون ديد كه لشكر بازگشت ، هم بر جاى فرود آمد با آن سپاه كه هواى او خواستند . خشنواز چون بديد كه فيروز بر جاى فرود آمد و شب اندر آمد ، سپاه را برگرفت و از كنده بگذشت بدان راه باريك كه خويشتن و سپاه را نهاده بود ، و از كنده دور شد مقدار يك فرسنگ و آنجا فرود آمد . فيروز خشنواز را نديد ، پنداشت كه به هزيمت شد . خود بر نشست و از سپاه نينديشيد [ a 121 
  ] و با خاصگان خويش برفت و از پس خشنواز بشد . چون به كندهء پوشيده برسيد ندانست . خويشتن بر افگند . آن چوبها باريك بود بشكست و فرو شد و فيروز با خلقى بسيار كه با وى بودند به كنده اندر افتادند و همه هلاك شدند ، و خشنواز بازگشت بدان راه باريك و از كنده بگذشت و بسيار خلق از لشكر عجم بكشت و اسير كرد ، و موبدان موبد و فيروزدخت را اسير كرد و آن خواسته كه با فيروز بود بر گرفت . و از سپاه عجم كس نماند از آنكه با فيروز آمده بودند مگر كشته شدند يا اسير و برده گشتند .\r\nخشنواز بازگشت و به سر كنده آمد ، و فيروز را مرده از آنجا بر كشيدند و به\r\n","description":"","footnote":"","page_name":" 668 ","page_number":722},
  {"content":"\r\nگورستان فرستاد ، و بر بازوى فيروز تعويذى يافت بسته و به زر اندر گرفته بود ، و اندر آنجا ذكر همه گنجهاى او بود ، و خشنواز آن تعويذ از بازوى او باز كرد و آن خواسته همه طلب كردن گرفت و به جاى آورد و بازگشت و به پادشاهى خويش رفت .\r\n","description":"","footnote":"","page_name":" 669 ","page_number":723},
  {"content":"\r\n\r\nخبر رفتن سوفراى به حرب خشنواز به طلب خون فيروز\r\nپس خبر به سوفراى شد كه فيروز را چه افتاد . سپاه عجم را گرد كرد و گفت :\r\nچاره نيست تا خون فيروز طلب نكنم و موبدان موبد و فيروز دخت را رها كنم ، يا جانهاى ما همه بشود . سپاه عجم او را اجابت كردند ، و پسرانش را ، بلاش و قباد را ، آنجا دست باز داشت و ملك را معطَّل فرو گذاشت و هيچكس را نداد و گفت : مرا خون ملك طلب كردن فريضه تر از ملك نگاه داشتن . و سوى خشنواز آمد با سپاهى بىعدد .\r\nخشنواز دانست كه با وى تاب ندارد . سپاه خويشتن را گرد كرد و به جاى خويشتن بنشست و طلايه بيرون كرد ، و سوفراى نيز طلايه بيرون كرد . پس يك سوار از آن خشنواز سوى سوفراى آمد . سوفراى تيرى بزد بر پيشانى اسپ و آن اسپ بيفتاد و بمرد . سوفراى آن سوار را اسير كرد و او را پرسيد كه تو كيستى ؟ گفت :\r\nمن از طلايگان خشنوازم . سوفراى گفت : شو خشنواز را بگوى زخم تير را آراسته باش فردا . و دست از وى بازداشت ، و سوفراى برفت و سوى لشكر خويش باز آمد . و آن سوار باز ياران رفت ، و آن سر اسب مرده برگرفتند و پيش خشنواز بردند . چون خشنواز آن زخم تير بديد بترسيد . و هياطله به شمشير حرب كنند ، تير ندانند انداختن . رسولى فرستاد سوى سوفراى و صلح خواست و گفت : گناه فيروز را بود و غدر او كرد و سوگند را به دروغ كرد و عهد بشكست تا خداى او را بگرفت ، و سپاه\r\n","description":"","footnote":"","page_name":" 670 ","page_number":724},
  {"content":"\r\nعجم از آن قبل از وى باز گشتند كه دانستند كه وى ستم كرد و غدر كرد .\r\nپس سپاه عجم سوفراى را گفتند : صلح كن . سوفراى صلح كرد بران شرط كه هر كه اندر [ دست 
  ] خشنواز است اسير كرده از عجم و زنده است همه را باز دهد ، و تن فيروز باز دهد تا به شهر خويشتن برند . و خشنواز همه اجابت كرد و آن خواسته ها را همه باز داد . چون تن فيروز باز ستد ، گفت : بر بازوى فيروز تعويذى بود بسته به زر اندر گرفته ، و آن ديوان نامه‌اى بود مر خواستهء وى را و هر چه بودش از زر و گوهر و جامه و فرش و ستور و سلاح ، آنكه با خويشتن داشت چون به لشكر آمد و آن ديگر گنجها ، و ما امروز گنج خانهء وى ندانيم تا آن ديوان نباشد ، و باز نگرديم تا آن ما را ندهى . خشنواز آن ديوان را باز فرستاد .\r\nسوفراى گفت : از ايدر نروم تا هر چه از لشكرگاه وى برگرفتى تا يكى رشته همه را باز نفرستى . خشنواز همه را باز فرستاد و صلح كرد . و سوفراى بازگشت و عجم او را بزرگ كردند و خواستند كه ملك او را دهند ، نستد ، گفت : از فرزندان فيروز يكى را بنشانيد . مردمان به بلاش ميل كردند و او را بنشاندند ، و قباد بگريخت و سوى خاقان شد تا از وى سپاه خواهد و ملك از بلاش بستاند .\r\n","description":"","footnote":"","page_name":" 671 ","page_number":725},
  {"content":"\r\n\r\nپادشاهى بلاش بن فيروز بن يزدجرد بن بهرام گور\r\nچون بلاش به پادشاهى بنشست و تاج بر سر نهاد ، مردمان را بار داد و خطبه كرد و ايشان را وعده هاى نيكو كرد ، و سوفراى را خليفت كرد بر مملكت خويش و كار و تدبير به وى سپرد و عدل كرد و اندر جهان آبادانى كرد ، و نپسنديد كه اندر پادشاهى وى هيچ خانه ويران شدى . و هر خانه كه ويران شدى و خداوند از آنجا بشدى ، از بهر او مهتران آن جاى را عقوبت كردى و گفتى چرا اين مرد را نگاه نداشتيد يا مرا آگاه نكرديد تا نفقه دادمى . و به سواد شهرى بنا كرد و آن را بلاشاباد نام كرد ، و چهار سال ملك داشت پس بمرد .\r\nو قباد سوى خاقان رفته بود كه سپاه آرد با پنج تن از مهتران عجم كه هواى وى خواستند ، از ايشان يكى را نام زرمهر بود پسر سوفراى . چون مىرفتند به راه اندر به حدّ نشابور به دهى برسيدند . آنجا فرود آمدند به خانهء دهقانى از آن ديه ، و قباد سخت نيكو روى بود و هر كه او را بديدى بدانستى كه ملك زاده است . و آن دهقان را دخترى بود سخت نيكو روى . قباد آن دختر بديد و بر وى عاشق شد . نتوانست از خانهء آن مرد شدن . چون سه روز ببود ، زرمهر او را گفت : يا ملك ! او را بيايد رفتن .\r\nقباد قصّهء خويش زرمهر را بگفت و گفتا : امروز نه از ملك ياد است و نه از جهان به سبب اين دختر .\r\nزرمهر بترسيد كه قباد آنجا بماند و تدبير به خاقان شدن تباه شود . و گروهى\r\n","description":"","footnote":"","page_name":" 672 ","page_number":726},
  {"content":"\r\nگفتند [ a 122 
  ] اين اندر اصفهان بود . و اين زرمهر بيامد و آن دهقان را و مادر دختر را بگفت كه اين مهتر ما مردى بزرگ است و ملك زاده است . او را كارى افتاده است و اندر راه گذر است و اين دختر شما را همى به زنى خواهد . اين دختر را به زنى به دو دهيد تا وى روزى چند اينجا باشد و به كار خويش رود ، و چون كار وى نيكو شود باز گردد و دختر شما را به خانه برد . پدر و مادرش اجابت كردند . پس گفتند : اين كيست و او را چه كار افتاده است و همى كجا شود ؟ زرمهر گفت : من قصّهء او نتوانم گفتند و ليكن مردى بزرگ است و از شما بيش است ، و شما چون او را داماد نيابيد . و چون كارش نيكو شود شما را خود پديد آيد . ايشان را نرم كرد و اجابت كردند و دختر را به زنى به قباد دادند و به دو سپردند . آن دختر را انگشترى داد ياقوت سرخ كه چون شب آمدى مانند آفتاب بتافتى ، و كس قيمت آن ندانست . و چند روز آنجا ببود پس برفت و با زرمهر سوى خاقان شد .\r\nپس مادر و پدر آن دختر گفتند كه اين ملكى است يا پسر ملكى ، و ما را از اين بسيار شادى بود اگر باز آيد . آن دختر از پس نه ماه پسرى بزاد ، انوشروان نام كردند و همى پروردند . و قباد چهار سال پيش خاقان بماند . پس او را سپاه داد تا به مملكت خويش باز آمد . چون بيامد ، راه گذر بر آن ديه كرد . پدر دختر او را بشارت داد به پسرى ، و او را نام انوشروان كرده بودند . قباد شاد شد و او را پيش خواست ، سخت مانند بود به قباد .\r\nپس ديگر روز خبر آمد قباد را كه بلاش مرده است و عجم بىملك مانده است و او را همى چشم دارند . قباد بدان نيز شادى كرد و گفت : اين زن و فرزند بر من مبارك آمدند ، و پسر را با مادر بر گرفت و با خويشتن به مداين برد و به ملك بنشست بى حرب ، و آن سپاه ترك را باز فرستاد با هديه هاى بسيار ، و ملك عجم بر وى راست بيستاد .\r\n","description":"","footnote":"","page_name":" 673 ","page_number":727},
  {"content":"\r\n\r\nپادشاهى قباد بن فيروز بن يزدجرد\r\nپس چون قباد به ملك بنشست سوفراى را خليفت كرد و داد فرمود كردن و گفت : اگر تو با من نبودى پسرت با من بود ، و حقّ وى واجب آمد به خدمت كه مرا كرد اندر اين راه ، و ترا نيز بر من حق واجب است كه پدرم ترا ثقه داشت و ملك به تو سپرد و مرا نيز ، و ديگر آنكه خون پدرم طلب كردى و آن خواسته ها باز ستدى ، و همه كار خويش بيرون از پرده به دو سپرد . و سوفراى كار همى كرد و همى راند و شهرها بنا كرد . شهرى بنا كرد نام وى ارگان به حدود پارس و اهواز . و هيچكس چندان بنا نكرد كه وى كرد . و هم به پارس شهرى بنا كرد نام وى كازرون ، و حلوان نيز او كرد ، و ديگرى بنا كرد به حدود ختلان ، قباديان نام كرد ، و امروز قواديان خوانند ، و ترمد نيز او كرد و شهرى است اندر تسمية البلدان است كه به زم شهرى بنا كرد آن را زم خوانند ، و آن را قباد باد بايد خواندن بر لب جيحون .\r\nپس چون از ملك قباد پنج سال گذشت ، سوفراى همان كار همى داشت و مردمان و سپاه بر وى گرد آمده بودند و هيچ كار از مملكت به دست قباد نمانده بود ، و سوفراى خود هيچ كار به وى دست باز نداشته بود قباد آن ذلّ بر نتوانست داشتن و او را نتوانست بند كردن كه همه سپاه سوفراى داشت . پس قباد حيلت كرد ، و مردى بود او را شاپور خواندندى ، سپهبدى بود به دهى نام وى مهران ، قباد شاپور را بخواند ، و سپهبد سپاهسالار باشد به زبان پارسيان . پس اين شاپور با همه سپاه خويش از\r\n","description":"","footnote":"","page_name":" 674 ","page_number":728},
  {"content":"\r\nحدّ رى بيامد و قباد او را گرامى كرد و با وى خلوت كرد و از سوفراى بناليد . اسپهبد گفت : من ملك را از وى برهانم .\r\nپس چون ديگر روز ببود ، سوفراى پيش قباد اندر ايستاده بود . سپهبد اندر آمد و بيستاد و حديث كرد . سپهبد با سوفراى حديث درشت كرد . سوفراى جواب باز داد .\r\nاسپهبد خشم گرفت و او را دشنام داد . سوفراى با وى جنگ كرد و قباد خاموش همى بود . سپهبد كمر بگشاد و به گردن سوفراى اندر افگند و از پيش قباد بيرون برد و به زندان اندر كرد . سوفراى مردى پير بود و سپهبد جوان بود ، سوفراى بر نيامد و ديگر روز او را بكشت .\r\nقباد از سوفرا برست و كار ملك و تدبير پادشاهى خود بگرفت و داد بگسترد ، و گويند زرمهر را نيز بكشت و ليكن درست نيست . سپهبد كار همى راند ، و او را مهران نيز خواندندى ، و ليكن مهران نام آن ده بود . و قباد صد هزار مرد را گرد كرد و سوى ملك خزران شد ، سپهبد را سپاهسالار كرد و حرب كرد و ظفر يافت و غارت و كشتن كرد و باز آمد و غنيمت بسيار آورد ، و به حدّ ارمينيه شهرى بنا كرد نام آن آمد ، و به جاى خويش باز رفت و به عدل كردن بنشست . و ده پسر آمدش ، و از همه نوشروان را گرامىتر داشت ، و او بخردتر آمد و با كفايتتر و اديبتر .\r\n","description":"","footnote":"","page_name":" 675 ","page_number":729},
  {"content":"\r\n\r\nخبر مزدك و سيرت او\r\nپس چون ده سال از ملك قباد بگذشت ، مردى بيامد سوى او ، مزدك ، از زمين خراسان از شهر نسا ، و دعوى پيغمبرى كرد . و ايشان را هيچ شريعت ننهاد مگر همان شريعت مغى و همان مادر و دختر به حلال داشتن ، مگر آنكه نكاح از زن بر گرفت و ملك از خواسته بر گرفت و گفت : خداى جهان ميان خلق [ b 122 
  ] راست نهاد . كس را كم يا بيش نداد . چنان بايد كه همه كس به زنان و خواسته راست باشند ، و هر كه را خواسته بود نتواند گفتن مر آن را كه [ نيست 
  ] ندهم ، و زن نيز همچنين . و زن همه كس را حلال است ، آن وى اين را و آن اين آن را حلال است و هر كه خواهد همى گيرد ، و جوانان را و غوغا و سفها را اين سخن و مذهب خوش آمد و متابع او شدند خلقى بسيار . و خبر وى به قباد بر داشتند . او را بخواند و از مذهب وى بپرسيد .\r\nقباد مردى بود به زنان نگرنده . اين مذهب او را نيز خوش آمد و به دو بگرويد ، و او را دست قوى همى داشت با آن متابعان وى ، تا اين مذهب آشكارا شد ، و هر كه را خواسته نبود آن ديگران همى گرفت ، و زن ديگر كس را همى گرفت و تا همى خواستى همى داشتى پس يله كردى . و موبدان و مهتران قباد را گفتند : اين مذهب خطا است . نپذيرفت و مزدكيان را قوّت همى كرد ، و هر روزى آن مذهب همى فزود ، و مردمان به عذاب اندر بودند ، و متابعان مزدك افزون همى شدند ، و خلق از ايشان به ستوه آمدند . پس سوى موبدان موبد آمدند و گفتند : اين مردمان بسيار شدند و\r\n","description":"","footnote":"","page_name":" 676 ","page_number":730},
  {"content":"\r\nكس مر ايشان را قهر نتواند كردن و ملك خود از ايشان است .\r\nموبدان موبد گفت : من اين كار را هيچ حيلت ندانم مگر اين ملك را باز كنيم و ملكى ديگر بنشانيم تا اين مردمان را قهر كند . گفتند : تدبير جز اين نيست . سوى قباد آمدند و تاج از سرش برداشتند و او را از تخت ملك فرود آوردند و به زندان باز داشتند ، و سرهنگى را بر وى موكّل كردند با خيل خويش تا او را نگاه دارند . و برادرى بود قباد را نام وى جاماسب ، او را به ملك بنشاندند و تاج بر سر وى نهادند ، و مزدك را بگرفتند و خواستند كه بكشند . پس متابعان مزدك گرد آمدند و او را باز ستدند ، و سپاه گفتند : تا ما قباد را نكشيم اين بهتر نشود .\r\nو قباد را خواهرى بود كه اندر پادشاهى عجم از وى نيكوروىتر نبود ، و قباد را از وى فرزندى آمده بود . اين خواهر آگاه شد . به زندان رفت تا وى را ببيند . موكّل زندان اين خواهر قباد را به دل خوش آمد ، او را گفت : اگر خويشتن به من دهى تا من با تو گرد آيم من قباد را به تو نمايم . اين خواهر او را وعده كرد كه خويشتن به تو دهم . پس او را بسوى قباد راه داد . خواهر قباد مر قباد را بگفت كه مردمان قصد كشتن تو كردند . قباد گفت : من چه حيلت كنم ؟ خواهر گفت : من بدان آمدم تا ترا حيلت كنم . آن خواهر آن شب بر قباد ببود ، و كس فرستاد تا او را بساط آوردند و جامه هاى شب ، و از موكّل دستورى خواست كه من امشب ايدر باشم . موكّل پنداشت كه وى از جهت وعده او را همى گويد . او را دستورى داد و جامه هاى و بساط بياوردند و قباد بخفت .\r\nچون از شب لختى بگذشت ، موكّل اين زن را كس فرستاد و بيرون خواندش . زن گفت : من هم بر آن وعده‌ام كه ترا گفتم و ليكن حايض شدم و امشب پاك شوم و فردا شب با تو بباشم . و عجم دست فرا زنان حايض نكردندى . موكّل او را بدين سخن استوار داشت و يك زمان حديث كردند . پس آن دختر با قباد بخفت . چون روز آمد ، آن دختر قباد را به ميان جامه اندر نوشت و غلامى قوى را بداد تا همچنان بر سر نهاد و گفت : بيرون شو و به خانه بر ، و خود از پس وى بيرون آمد . موكّل گفت : اين چيست بر سر اين غلام ؟ گفت : اين جامهء شب است كه من دوش بران خفتم ، قباد\r\n","description":"","footnote":"","page_name":" 677 ","page_number":731},
  {"content":"\r\nهمى گويد برگير و به خانه بر ، نخواهم كه جامهء زن حايض با من به خانه اندر بود . من اين را همى بازبرم و امروز خويشتن را پاك كنم و شب باز آيم . موكّل او را رها كرد .\r\nاين زن برفت و قباد را ببرد ، و قباد پنهان شد با خواهر چنان كه كس او را ندانست .\r\nچون سپاه آگاه شدند ، موكّل را بكشتند و قباد را طلب كردند و نيافتند . و يك سال پنهان بود و مزدك بدان پنهانى او را همى ديد . مزدك گفت : اين متابعان من بسيار شدند و سپاه با ايشان نه بس بوند . من ايشان را گرد كنم تا ترا بيرون آرند و با سپاه تو حرب كنند . قباد گفت : اين متابعان تو غوغااند عامه ، و غوغا با سپاه حرب نتوانند كردن ، مرا هم سپاه بايد تا ايشان را بشكنم . او را باز گردانيد و همى بود تا دانست كه او را طلب نيز نكنند . پس بيرون آمد و برفت ، و گروهى گويند سوى ملك ترك شد ، و به بعضى اخبار اندر ايدون است كه مادر نوشروان اندر اين سفر بود [ خواست 
  ] .\r\nچون قباد برفت ، مملكت بر جاماسب راست بيستاد ، و او خرد بود داد نتوانست دادن ، و مردمان با داد قباد خوى كرده بودند . ايشان را آرزوى قباد خاست . و قباد سوى آن ملك پنج سال بماند . پس او را سى هزار مرد داد و باز آمد ، و مردمان خود به آرزوى او اندر بودند . ملك به دو سپردند و از وى بسيار عذر خواستند . قباد عذرشان بپذيرفت و جاماسب را عفو كرد و به مملكت بنشست . و جاماسب شش سال اندر ملك مانده بود . و قباد داد بگسترد و سياست نيكو همى راند و كس را از سياست نكشت ، و مزدكيان را آن قوّت نكرد كه به روزگار پيشين ، از پنهان دل با ايشان همى داشت و بآشكارا ايشان را قوّت نكرد . و چهل و سه سال به ملك اندر بود با اين شش سال كه برادرش بود . پس چون كارش به آخر رسيد ، پيش از مرگ نوشروان را ولى عهد كرد و او را عهد نبشت كه از همه پسران وى كافىتر بود و [ b 122 
  ] و با فرهنگتر . و چون قباد بمرد نوشروان به ملك بنشست و ساو و باژ بر خلق نهاد بر دشمنان .\r\n","description":"","footnote":"","page_name":" 678 ","page_number":732},
  {"content":"\r\n\r\nحديث خراج و عهد قباد\r\nپيش از قباد خراج نبود مگر ده يك و پنج يك و چهار يك ، و جاى بود كه بيست يك بستدندى ، بر مقدار آبادانى و ويرانى زمين بود و نزديكى و دورى آب . قباد بفرمود تا همه مملكت او را مساحت كردند تا خراج بر نهند و عشر و خمس و ربع بردارند . چون مساحت آغاز كردند قباد بمرد و اندر وصيّت بفرمود مر نوشروان را كه اين مساحت تمام كن و خراج برنه و مردمان را از سختى ده يك و پنج يك و چهار يك برهان . و اين را سببى بود كه قباد چنين فرمود ، و محمّد بن جرير نگفته است و من بگويم .\r\nروزى قباد بر نشسته بود و به روستاى سواد اندر همى رفت و موبدان موبد و وزيران با وى . پس قباد تنها از پس صيدى بشد و وقت انگور رسيدن بود . قباد به سر كوهى افتاد . نگاه كرد به زير آن كوه دهى ديد . چشم وى از ميان همه رزان بر رزى افتاد و آنجا اندر انگور ديد سخت نيكو ، و زنى اندر آن رز بر سر تنورى همى نان پخت و پسركى خرد مقدار سه ساله پيش وى ايستاده . آن كودك بشد و از آن رز خوشه‌اى انگور بكند و خواست كه بخورد . آن زن پسرك را بزد و انگور از وى بستد و به ريسمان بر جاى خويشتن بست . قباد را از آن سخن عجب آمد و از بخيلى آن زن . قباد اسب از سر كوه فرود راند و به در آن رز فراز شد و آن زن را گفت :\r\nاى زن ! اين رز كيست ؟ گفت : آن من . گفت : اين كودك كرا است ؟ گفت : مرا .\r\n","description":"","footnote":"","page_name":" 679 ","page_number":733},
  {"content":"\r\nگفت : پس آن انگور از وى چرا باز ستدى و او را بزدى ؟ اين مايه خواستهء خويش از فرزند خويش باز دارى ؟ آن زن گفت : ما را بر خواسته هاى خويش فرمان نيست ازيرا كه ملك را اندر اين نصيب است ، و تا كس ملك نيايد و بهر خويش جدا نكند و حزر نكند ، ما دست بدين ارتفاع بر نياريم نهادن . قباد گفت : اين چنين تو كنى يا همه كسها ؟ گفت : نه كه به همه پادشاهى قباد چنين است . قباد را دل بسوخت بر رعيّت و به سر كوه بر شد تا سپاه فراز رسيد و موبدان موبد فراز آمد .\r\nقباد آن قصّه بگفت و گفت : من اين نپسندم كه مردى خواستهء خويش دست فرا نيارد كردن از بيم من ، و درخت بنشانند و بپرورند و از بهر آن نصيب من دست فراز نيارند كردن . اين را تدبيرى كنيد كه مرا بر ايشان وظيفت بود و خواسته هاى ايشان بر ايشان مباح بود تا هر چه خواهند كنند . موبدان موبد و آن وزيران گفتند : اين را تدبير آن است كه زمينهاى همه مملكت و رزها مساحت كنى تا همه چند جفت بود ، و درختان بارور بشمارى تا چند بود . پس بر هر جفتى زمين يك درم يا دو درم و سه درم كم و بيش چنان كه واجب آيد به حكم تنگى زمين و نزديكى و دورى آب تا هر چه خواهند كنند . وظيفت بر ايشان درم بود ، هر گه كه خواهد بستاند . قباد گفت :\r\nچنين كنيد ، و به خانه شد و مسّاحان را گرد كرد تا همه پادشاهى را مساحت كنند ، و اين به آخر عمر قباد بود ، و او را مرگ فراز آمد و مساحت هنوز تمام نكرده بود .\r\nپس چون دانست كه پير شد و بخواهد مردن ، انوشروان را بفرمود به وصيّت كه اين مساحت را تمام كن و اين وظيفت خراج برنه . و انو شروان اين مساحت تمام كرد و خراج بر نهاد ، و به اخبار انو شروان پيدا كرده‌ام اندر اين كتاب كه خراج چگونه بر نهاد از پس مرگ قباد .\r\n","description":"","footnote":"","page_name":" 680 ","page_number":734},
  {"content":"\r\n\r\nخبر مرگ قباد\r\nو به اخبار نوشروان پيدا كرده‌ام كه مرگ قباد چون بود . و محمّد بن جرير گويد كه او را عرب بكشت . و سبب كشتن قباد آن بود كه وى زهد گرفت و خون نريختى و با كس حرب نكردى ، و مزدك او را بر اين راه داشته بود . پس هيبت او از دل مردم بشد و كس او را هيبت نداشت . چون از حرب او ايمن شدند ، همه ملكان اندر پادشاهى او طمع كردند . و ملك عرب از دست وى بود ، آنكه نام وى النعمان بن المنذر بود ، و نشست وى به حيره بود . و به شام ملكى بود نام وى الحارث بن عمرو بن حجر الكندى از دست ملوك يمن ، آن تبّع كه به يمن بودند . و اين حارث از شام به كوفه آمد و به حيره ، و نعمان را بكشت و ملك عرب بگرفت .\r\nقباد او را كس فرستاد كه اين ملك بىفرمان من بگرفتى و ليكن من ترا به ارزانى دارم ، بايد كه با من به ديدار كنى تا همان رسم كه نعمان را نهاده بودم ترا بنهم و حدّ زمين عرب و مملكت تو پيدا كنم تا عرب از آن حدّ اندر نگذرد . حارث بيامد و با قباد به حدّ سواد عراق بنزديك مداين ديدار كرد و به يك جا بنشستند . قباد غلامى را گفت : چيزى شيرين بيار تا بخوريم تا به يك جا هم طعام شويم . غلام طبقى خرما بياورد و پيش ايشان بنهاد . آن نيمه كه سوى قباد بود خرما بود دانه بيرون كرده و به جاى دانه مغز بادام اندر نهاده ، و آن نيمه كه سوى حارث بود با دانه بود چنان كه خرما بود . چون قباد خرما بر گرفتى و به دهان اندر نهادى چيزى بيرون نياوردى ، و حارث\r\n","description":"","footnote":"","page_name":" 681 ","page_number":735},
  {"content":"\r\nخرما بر گرفتى و دانه بيرون انداختى . پس قباد حارث را [ a 123 
  ] گفت : اين چيست كه از دهان بيرون همى اندازى ؟ حارث گفت : اين دانهء خرما نزد ما اشتر خورد ، من مردمام نه اشتر . قباد خجل شد . پس چون خرما بخوردند ، قباد مر حارث را حدّ نهاد ، گفت : حدّ عرب از باديه است تا كوفه و تا لب رود فرات از اين سوى سواد عراق است ، و نبايد كه از لب رود فرات هيچكس از اين سوى آيد از عرب . و حارث بپذيرفت و بپراگندند . پس حارث سخن قباد را خوار داشت و عرب را نگاه نداشت ، و عرب از اين سوى فرات آمدند و روستاهاى سواد تاراج كردند . و چون خبر به قباد آمد ، كس فرستاد سوى حارث كه اين حدّ كه من ترا نهادم نگاه نداشتى ؟ حارث گفت : اين دزدان عرباند كه همى تازند روز و شب از هر سويى ، من ايشان را نگاه نتوانم داشتن تا مرا مال نبود و نيروى آن نبود كه من ايشان را باز دارم . قباد از روستاهاى سواد كه بر لب فرات بود شش ده بزرگ به حارث داد . حارث چون آن بستد ، پس از آن عرب را نگاه داشت تا نيز از فرات نگذاشتند و به حدّ عجم اندر نشدند . پس حارث كس فرستاد به تبّع ملك يمن كه اين ملك عجم زبون است و او را خطرى نيست ، و من با وى چنين و چنين كردم ، و اگر تو با سپاه يمن بيايى اين ملك عجم بگيرى .\r\nآن تبّع سپاه بسيار گرد كرد و بيامد بر لب فرات فرود آمد و به حيره بنشست كه نتوانست شدن از بسيارى سپاه . به دهى شد نام وى نجف از دههاى كوفه ، و از فرات رودى ببريد تا به حيره اندر آمد ، و به نجف آمد و آنجا بنشست . و تبّع را برادرزاده‌اى بود نام وى شمر ، او را با سيصد و بيستهزار مرد پيش قباد فرستاد ، و قباد به هزيمت برفت و به رى شد ، و شمر از پس وى بشد و به رى او را بگرفت و بكشت و به تبّع نامه كرد . تبّع بفرمود كه برو با سپاه از اينجا و به خراسان شو و همه خراسان بگشاى كه آن ترا است ، و از رود جيحون بگذر و به حدّ ترك اندر شو و ملك چين را بگير .\r\nو تبّع را پسرى بود نام وى حسّان ، او را با آن سيصد و بيستهزار سوار بفرستاد به چينستان بر راه دريا از عراق به عمان فرستاد و گفت : از عمان به دريا نشين و به چينستان شو ، و هر كه زودتر رسد ملك چين او را است ، ترا يا شمر را . و\r\n","description":"","footnote":"","page_name":" 682 ","page_number":736},
  {"content":"\r\nبرادرزاده‌اى بود تبّع را نام وى يعفر . او را نيز با صد هزار سوار به روم فرستاد و گفت :\r\nهر شهرى كه بگشايى ولايت آن ترا است . وى برفت و بسيار شهرها بگشاد و تا قسطنطينه بشد و ملك روم را بگرفت .\r\nو حسّان به دريا اندر نشست از عمان ، و به چين شد و ملك چين را بگرفت ، و شمر نيز از جيحون بگذشت و به سمرقند شد ، و آن حصارى محكم داشت ، ملك به حصار اندر شد . يك سال بر در آن حصار بنشست ، هيچ چيز نتوانست كردن . تا يك شب خود گرد حصار مىگشت . مردى را بگرفت از دربانان حصار و به لشكرگاه خويش آورد . او را گفت : ملك اين شهر چه مردى است بدين زيركى و هشيارى كه از يك سال باز همى حيلت كنم و حصار را نتوانم همى گشادن ؟ آن مرد گفت : اين ملك را هيچ دانايى نيست كه وى سخت ابله گرديده است و وى را جز مىخوردن و طرب كردن كار نيست و شب و روز مست باشد ، و ليكن او را دخترى است كه اين تدبيرها او كند ، و اين سپاه را و حصار را او همى دارد .\r\nشمر با خويشتن گفت : تدبير كه زنان كنند آن كار آسان بود . آن مرد را گفت : اين دختر را شوهر هست ؟ گفت : نه . شمر اين مرد را هديه داد و گفت : مرا به تو حاجتى است كه پيغامى از من بدان دختر رسانى . گفت : روا است . شمر يك حقّهء زرّين بياورد پر مرواريد و ياقوت و زمرّد بكرد و گفت : اين را بدان دختر ده و او را بگوى كه من از يمن به طلب تو آمده‌ام و مرا اين پادشاهى به كار نيست ، ازيرا كه همه خراسان و عجم مرا است بايد كه به زن من باشى ، و با من چهار هزار تابوت زر است آن همه به دو فرستم و اين شهر پدرش را بخشم چون اين كار تمام شود ، مگر از وى مرا پسرى آيد و ملك عجم و چينستان او را بود ، و من به شب از نخست اين تابوتهاى زر به وى فرستم ، پس آنگاه او را بخواهم .\r\nآن مرد همان شب به سمرقند اندر شد و آن سخن مر دختر را بگفت ، و دختر راضى شد و همان شب آن مرد را باز فرستاد به اجابت كردن ، و سخن بر آن بنهادند كه فردا شب آن تابوتها بفرستد و به شب به شارستان اندر آرند چنان كه كس نداند .\r\nو سمرقند را چهار در بود ، بگفت كه كدام در بگشايم . و ديگر روز شمر چهار هزار\r\n","description":"","footnote":"","page_name":" 683 ","page_number":737},
  {"content":"\r\nتابوت بياورد و به هر تابوتى دو مرد اندر نشاند با سلاح تمام و دو هزار مرد با آن بفرستاد ، مقدار دوازده هزار مرد به سمرقند اندر فرستاد و ايشان را گفت : من سپاه را برنشانم و همه را گرداگرد حصار به پاى كنم . چون شما به شهر اندر شويد سرهاى تابوت بگشاييد و بيرون آييد و جرسها بزنيد تا من بدانم ، و هر مردى را جرسى داده بود . پس در حصار بگشاييد تا من اندر آيم . پس چون نيمشب بود رسول دختر بيامد كه در شهر بگشادند از پس باره ، تابوتها بفرست .\r\nشمر تابوتها بر خران نهاد و خود با سپاه بر نشست . چون به حصار [ b 123 
  ] رسيدند ، آن مردان از تابوتها بر آمدند و جرسها را به زدن گرفتند و درهاى حصار بگشادند ، و شمر با سپاه خويشتن را به شهر اندر افگند ، و شمشير اندر نهادند و تا روز همى كشتند تا خون چون جوى برفت ، و ملك را بكشت و دخترش را بگرفت و يك سال آنجا بماند .\r\nو اندر كتاب تسمية البلدان است كه سمرقند را آن وقت چين خواندندى و چينيان اندر آنجا بودندى . و كاغذ چينيان نهادند ، و شمر آن شهر را بر نام خويش نهاد به پارسى شمر كند . و به زبان تركى كند شهر بود ، چون به تازى گردانى سمرقند بود . پس شمر سپاه بكشيد و به تركستان اندر شد و به تبّت بگذشت و به چينستان شد ، حسّان را يافت به سه سال زودتر آنجا رسيده و ملك گرفته . پس هر دو آنجا ببودند ، و از آنجا به راه مغرب به يمن باز شد .\r\nو به خبرى است كه چون ايشان به يمن باز شدند ، تبّع به يمن باز رسيده بود . و امّا باز رسيدن تبّع به يمن آن بود كه چون شمر را به رى فرستاد و قباد را بكشت و شمر از آنجا به سمرقند آمد ، و پسر را از راه دريا به چينستان فرستاد و يعفر را به روم فرستاد ، خواست كه خود ملك عجم بگيرد و به جاى قباد بنشيند . عجم گرد آمدند و نوشروان را بنشاندند ، و نوشروان آهنگ تبّع كرد با سپاه عجم . تبّع برفت و به يمن باز شد ، و حارث بن عمرو به شام باز شد ، و نوشروان منذر بن [ نعمان 
  ] الاكبر را بياورد و ملك عرب به دو داد ، و عالم پادشاهى بر نوشروان راست بيستاد و همه دشمنان اطراف را از مملكت خويش براند .\r\n\r\n","description":"","footnote":"","page_name":" 684 ","page_number":738}
  ]